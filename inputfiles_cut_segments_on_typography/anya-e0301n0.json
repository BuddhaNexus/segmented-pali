{
  "anya-e0301n0:0_0": "Namo tassa bhagavato arahato sammāsambuddhassa",
  "anya-e0301n0:1_0": "Paramatthadīpanī",
  "anya-e0301n0:2_0": "Saṅgaha mahāṭīkā pāṭha",
  "anya-e0301n0:3_0": "Ganthārabbhakathā",
  "anya-e0301n0:4_0": "[Ka]",
  "anya-e0301n0:5_0": "Udayā yassa ekassa, saddhammaraṃsi jālino;",
  "anya-e0301n0:6_0": "Pabujjhiṃsu janambujā, jātikkhette mahāsare.",
  "anya-e0301n0:7_0": "[Kha]",
  "anya-e0301n0:8_0": "Vandāmi taṃ mahāsūraṃ, mahāmoha tamonudaṃ;",
  "anya-e0301n0:9_0": "Sañjātaṃ so hadaye mayhaṃ, tamokhandhaṃ panūdataṃ.",
  "anya-e0301n0:10_0": "[Ga]",
  "anya-e0301n0:11_0": "Porāṇakehi viññūhi, vaṇṇitā vaṇṇanā bahū;",
  "anya-e0301n0:12_0": "Dissanti idha lokamhi, abhidhammatthasaṅgahe.",
  "anya-e0301n0:13_0": "[Gha]",
  "anya-e0301n0:14_0": "Na tāhi tuṭṭhiṃ vindanti, ye sāratthā bhimānino;",
  "anya-e0301n0:15_0": "Te maṃ saṅgamma yācanti, paramatthassa dīpanaṃ.",
  "anya-e0301n0:16_0": "[Ṅa]",
  "anya-e0301n0:17_0": "Mahaṇṇave ratanāni, uddharitvā dipavāsinaṃ;",
  "anya-e0301n0:18_0": "Yathicchakaṃpi dajjeyyuṃ, na vattabbāva ūnatā.",
  "anya-e0301n0:19_0": "[Ca]",
  "anya-e0301n0:20_0": "Tathevettha vipulatthā, aṇṇave ratanūpamā;",
  "anya-e0301n0:21_0": "Satakkhattuṃpi vaṇṇeyyuṃ, pariyādinnā na hessare.",
  "anya-e0301n0:22_0": "[Cha]",
  "anya-e0301n0:23_0": "Tasmā tāsu vaṇṇanāsu, sāramādāya vaṇṇanaṃ;",
  "anya-e0301n0:24_0": "Nānāsārattha sampuṇṇaṃ, uttāna padabyañjanaṃ.",
  "anya-e0301n0:25_0": "[Ja]",
  "anya-e0301n0:26_0": "Nātisaṅkhepa vitthāraṃ, mandabuddhippabodhanaṃ;",
  "anya-e0301n0:27_0": "Karissaṃ taṃ paramatthesu, suṇantu pāṭavatthinoti.",
  "anya-e0301n0:28_0": "Pathamagāthā-paramatthadīpanī",
  "anya-e0301n0:29_0": "1.",
  "anya-e0301n0:29_1": "Abhidhammatthasaṅgahaṃ kattukāmo anuruddhatthero saṅgahārabbhe tāva sappayojane pañcapiṇḍatthe dassento ādigātha māha.",
  "anya-e0301n0:29_2": "Pañcapiṇḍatthānāma ratanattayavandanā,",
  "anya-e0301n0:29_3": "ganthābhidheyyo,",
  "anya-e0301n0:29_4": "ganthappakāro,",
  "anya-e0301n0:29_5": "ganthābhidhānaṃ,",
  "anya-e0301n0:29_6": "ganthappayojanaṃ.",
  "anya-e0301n0:29_7": "Tattha tīsu ratanesu nippaccakārakaraṇaṃ ratanattayavandanānāma.",
  "anya-e0301n0:29_8": "Sā sammāsambuddhamatulaṃ sasaddhammagaṇuttamaṃ abhivādiyāti etehi padehi dassitā.",
  "anya-e0301n0:29_9": "Sakalena ganthena abhihitā padhānatthabhūtā cattāro abhidhammatthā ganthābhidheyyo.",
  "anya-e0301n0:29_10": "So abhidhammatthasaṅgahantipade abhidhammattha saddena dassito.",
  "anya-e0301n0:30_0": "[1] Vibhāvaniyaṃ pana",
  "anya-e0301n0:31_0": "Saṅgahitabhāvopi abhidheyyoyevāti katvā abhidheyyo abhidhammatthasaṅgahapadena dassitotivuttaṃ.",
  "anya-e0301n0:31_1": "Taṃ na sundaraṃ.",
  "anya-e0301n0:32_0": "Na hi so appadhānatthabhūto saṅgahitabhāvo imasmiṃ piṇḍatthadassane abhidheyyo nāma bhavituṃ yuttoti.",
  "anya-e0301n0:32_1": "Ito paṭṭhāyaca ṭīkāyanti vutte imassa saṅgahassa dvīsu sīhaḷaṭīkāsu pathamāṭīkā daṭṭhabbā.",
  "anya-e0301n0:32_2": "Vibhāvaniyanti vutte etarahi pākaṭā dutīyā.",
  "anya-e0301n0:32_3": "Ṭīkāsūti vutte dvepi.",
  "anya-e0301n0:32_4": "Mahāṭīkāyanti vutte visuddhimagge mahāṭīkā daṭṭhabbā.",
  "anya-e0301n0:32_5": "Yañca vacanaṃ vibhāvaniyaṃpi āgataṃ,",
  "anya-e0301n0:32_6": "aññatthāpi āgataṃ,",
  "anya-e0301n0:32_7": "taṃpi idha vibhāvaniyaṃtveva vuccati āsannattāti.",
  "anya-e0301n0:32_8": "Sabhāgadhammasaṅgahavasena ganthavidhānākāro ganthappakāro.",
  "anya-e0301n0:32_9": "So pana saṅgaha saddena dassito.",
  "anya-e0301n0:33_0": "[2] Vibhāvaniyaṃ pana",
  "anya-e0301n0:34_0": "Abhidhammatthasaṅgahapadenāti vuttaṃ. Taṃ na sundaraṃ.",
  "anya-e0301n0:35_0": "Na hi abhidhammatthasaddo ganthavidhānākāraṃ dīpetīti.",
  "anya-e0301n0:35_1": "Atthā nugatā ganthasamaññā vanthābhidhānaṃ.",
  "anya-e0301n0:35_2": "Taṃ abhidhammattha saṅgahapadena dassitaṃ.",
  "anya-e0301n0:35_3": "Saṅgahaganthe kate sati taduggahaparipucchādivasena anāyāsato laddhabbaṃ dhammānaṃ sarūpāvabodhādikaṃ",
  "anya-e0301n0:35_4": "anupādāparinibbānantaṃ ganthassa phalānuphalaṃ ganthappayojanaṃ taṃpi abhidhammatthasaṅgahapadeneva sāmatthiyato dassitaṃ.",
  "anya-e0301n0:36_0": "[3] Vibhāvaniyaṃ pana",
  "anya-e0301n0:37_0": "Saṅgahasaddenāti vuttaṃ. Taṃ na sundaraṃ.",
  "anya-e0301n0:38_0": "Na hi abhidhammatthasaddena vinā anāyāsato saṃsiddhimattadīpakena saṅgahasaddamattena tādiso anupādāparinibbānanto payo janaviseso sakkā viññātuṃ,",
  "anya-e0301n0:38_1": "asaddhamma saṅgahānaṃpi loke sandissanatoti.",
  "anya-e0301n0:39_0": "2. Tattha ratanattayavandanā tāva asaṅkheyyaappameyyappayojanā hoti. Yathāha –",
  "anya-e0301n0:40_0": "Te tādise pūjayato, nibbute akuto bhaye;",
  "anya-e0301n0:41_0": "Na sakkā puññaṃ saṅkhātuṃ, yamettha mapi kenacīti.",
  "anya-e0301n0:42_0": "Ya metthamapītiettha yenakenaci api manussenavā devenavā brahmunāvā saṅkhātuṃ na sakkāti yojanā.",
  "anya-e0301n0:42_1": "Ṭīkākārāpi taṃ payojanaṃ tattha tattha bahudhā papañcenti.",
  "anya-e0301n0:42_2": "Saṅgahakārā pana antarāyanīvāraṇameva visesato paccāsīsanti.",
  "anya-e0301n0:42_3": "Saṅgahakārā tica buddhaghosattherādayo aṭṭhakathācariyā vuccanti.",
  "anya-e0301n0:43_0": "Nippaccakārassetassa,",
  "anya-e0301n0:44_0": "Katassa ratanattaye;",
  "anya-e0301n0:45_0": "Ānubhāvena sosetvā,",
  "anya-e0301n0:46_0": "Antarāye asesatoti hi vuttaṃ.",
  "anya-e0301n0:47_0": "3.",
  "anya-e0301n0:47_1": "Kathañca ratanattayavandanāya antarāyanīvāraṇaṃ hotīti. Vuccate-",
  "anya-e0301n0:47_2": "ratanattayavandanā hi nāma vandanākiriyābhinipphādako sattakkhattuṃ sattakkhattuṃ anekakoṭisatasahassavāre",
  "anya-e0301n0:47_3": "pavattamāno mahanto puññābhisando puññappavāho.",
  "anya-e0301n0:47_4": "So ca anuttaresu buddhādīsu puññakkhettesu saṃvaḍḍhitattā therassa ca uḷāracchandasaddhābuddhiguṇehi",
  "anya-e0301n0:47_5": "paribhāvitattā mahājutiko mahapphalo mahānisaṃso ca puññātisayo hoti.",
  "anya-e0301n0:47_6": "So sayaṃ payogasampattibhāve ṭhatvā bahiddhā vipattipaccaye apanetvā sampattipaccaye upanetvā atipaṇītautucittāhāra",
  "anya-e0301n0:47_7": "samuṭṭhitānaṃ sarīraṭṭhakadhātūnaṃ upabrūhanaṃ katvā paṭisandhito paṭṭhāya laddho kāsassa janakakammassa",
  "anya-e0301n0:47_8": "anubalaṃ deti.",
  "anya-e0301n0:47_9": "Aladdhokāsassa ca puññantarassa okāsalābhaṃ karoti.",
  "anya-e0301n0:47_10": "Atha laddhānubalena laddho kāsena ca tadubhayena puññena nibbattā rūpārūpasantatiyo therasantāne yamakamahānadiyo",
  "anya-e0301n0:47_11": "viya balavabalavanti yo hutvā pavattanti.",
  "anya-e0301n0:47_12": "Tadā tasmiṃ iṭṭhaphalaghanaparipūrite therasantāne aniṭṭhaphalabhūtānaṃ rogādi antarāyānaṃ uppattiyā",
  "anya-e0301n0:47_13": "okāso nāma natthīti iṭṭhaphalasantānavibādhakāni aniṭṭhaphalasantānajanakāni ca apuññakammāni dūrato",
  "anya-e0301n0:47_14": "apanītāneva honti.",
  "anya-e0301n0:47_15": "Na hi kammānināma puññāni apuññāni ca attano vipākuppattiyā okāse asati vipaccantīti.",
  "anya-e0301n0:47_16": "Tato tasmiṃ santāne āyuvaṇṇā dayo iṭṭhaphaladhammā yāva ganthaniṭṭhānā yāva āyukappapariyo sānāpi vā vaḍḍhanapakkhe ṭhatvā pavattanti. Yathāha –",
  "anya-e0301n0:48_0": "Abhi vādanasīlissa, niccaṃ vuḍḍhāpacāyino;",
  "anya-e0301n0:49_0": "Cattāro dhammā vaḍḍhanti, āyuvaṇṇo sukhaṃ balanti.",
  "anya-e0301n0:50_0": "Evaṃ tāya vandanāya antarāyanīvāraṇaṃ hotīti.",
  "anya-e0301n0:50_1": "Tasmā saṅgahārabbhe ratanattayavandanākaraṇaṃ therassa attanā ārabbha mānasaṅgahassa anantarāyena parisamāpanutthaṃ.",
  "anya-e0301n0:50_2": "Na kevalañca therasseva,",
  "anya-e0301n0:50_3": "sotūnañca saṅgahaṃ gaṇhantānaṃ ādimhiyeva ratanattaya vandanā siddhito anantarāyena gahaṇa kiccasampajjanatthanti.",
  "anya-e0301n0:51_0": "[4] Vibhāvaniyaṃ pana",
  "anya-e0301n0:52_0": "Sattasu javanesu pathamajavana vaseneva vandanā payojanaṃ vibhāvitaṃ viya dissati.",
  "anya-e0301n0:52_1": "“Diṭṭhadhammavedanīyabhūtā”ti hi tattha vuttaṃ.",
  "anya-e0301n0:52_2": "Taṃ na sundaraṃ.",
  "anya-e0301n0:53_0": "Upatthambhanakiccasseva idha adhippetattā.",
  "anya-e0301n0:53_1": "Tassa ca sattasupi javanesu upaladdhattāti.",
  "anya-e0301n0:53_2": "Yathā hi āhārarūpassa dvīsu kiccesu ojaṭṭhamakarūpajananakiccaṃ parittakaṃ appamattakaṃ hoti.",
  "anya-e0301n0:53_3": "Catussanta tirūpupatthambhanakiccameva mahantaṃ adhimattaṃ.",
  "anya-e0301n0:53_4": "Tathāhi paṭṭhānepi tadupatthambhanakiccameva gahetvā kabaḷīkāro āhāro imassa kāyassa āhārapaccayena paccayoti vibhaṅgavāro vibhatto.",
  "anya-e0301n0:53_5": "Evamevaṃ idhapi pathamajavanassa avunāva vipākajananakiccaṃ parittakaṃ appamattakaṃ hoti.",
  "anya-e0301n0:53_6": "Ahetukavipākamattaṃ janetīti aṭṭhakathāsu vuttaṃ.",
  "anya-e0301n0:53_7": "Kammantarupatthambhanakiccameva mahantaṃ adhimattaṃ.",
  "anya-e0301n0:53_8": "Tañca sattasupi javanesu upalabbhati yevāti.",
  "anya-e0301n0:53_9": "Yasmā pana ganthābhidheyye ganthappakāre ganthappayojane ca ādito vivitesati sotu janānaṃ ganthassavane ussāho jāyati.",
  "anya-e0301n0:53_10": "Tasmā tesaṃ ganthā bhidheyyādīnaṃ dassanaṃ ganthe ussāhajananatthaṃ.",
  "anya-e0301n0:53_11": "Ganthābhidhānadassanaṃ vohārasukhatthanti.",
  "anya-e0301n0:53_12": "Idamettha piṇḍatthadassanaṃ.",
  "anya-e0301n0:54_0": "4.",
  "anya-e0301n0:54_1": "Ayaṃ pana padattho.",
  "anya-e0301n0:54_2": "Sammāca bujjhi sāmañca bujjhīti sammā sambuddho.",
  "anya-e0301n0:54_3": "Ettha ca sammāsaddo aviparītatthe nipāto.",
  "anya-e0301n0:54_4": "So bujjhitabbesu ñeyyadhammesu bujjhanakriyāya asesabyāvibhāvaṃ dīpeti.",
  "anya-e0301n0:54_5": "Tathāhi padesañāṇe ṭhitā paccekabuddhādayo attano visaye eva aviparītaṃ bujjhanti.",
  "anya-e0301n0:54_6": "Avisaye pana andhakāre paviṭṭhāviya hontīti aṭṭhakathāyaṃ vuttaṃ.",
  "anya-e0301n0:54_7": "Visayo ca tesaṃ appamattakova sabbaññuvisayaṃ upādāya yathā hattha puṭe ākāso appamattakova ajaṭākāsaṃ upādāyāti.",
  "anya-e0301n0:54_8": "Te hi phassādīsu dhammesu ekadhammampi sabbākārato bujjhituṃ nasakkontīti.",
  "anya-e0301n0:54_9": "Sabbaññubuddhānaṃ pana avisayo nāma natthi,",
  "anya-e0301n0:54_10": "yattha te viparītaṃ bujjheyyuṃ.",
  "anya-e0301n0:54_11": "Te hi anamatagge saṃsāre anantāsu ca lokadhātūsu tiyaddhagate addhamuttake ca dhamme hatthamaṇike viya samasame katvā bujjhanti.",
  "anya-e0301n0:54_12": "Sabbe dhammā sabbākārena buddhassa bhagavato ñāṇamukhe āpāta māgacchantīti hi vuttaṃ.",
  "anya-e0301n0:54_13": "Tattha ñāṇamukheti sabbaññuṃmahābhavaṅgaṃ sandhāyāha.",
  "anya-e0301n0:54_14": "Tattha hi te dhammā bodhimaṇḍe sabbaṃ abhidhammaṃ sammasanato paṭṭhāya niccakālaṃ upaṭṭhahantīti.",
  "anya-e0301n0:54_15": "Sabbaññubuddhā pana yattake dhamme vicāretuṃ icchanti.",
  "anya-e0301n0:54_16": "Tattake dhamme āvajjanāya visuṃ katvā āvajjitvā vicārentīti.",
  "anya-e0301n0:54_17": "Nanu dhammā mahantā bhavaṅgaṃ parittakanti na codetabbametaṃ.",
  "anya-e0301n0:54_18": "Arūpadhammānañhi paramukkaṃsapattānaṃ esa ānubhāvoti.",
  "anya-e0301n0:54_19": "Saṃsaddo pana sāmanti etassa atthe upasaggo.",
  "anya-e0301n0:54_20": "So bhagavato paṭivedhadhammesu anācariyakataṃ dīpeti.",
  "anya-e0301n0:54_21": "Na me ācariyo atthīti hi vuttaṃ.",
  "anya-e0301n0:54_22": "Nanu bhagavato tatīyacatutthāruppa samāpattiyo āḷārudakamūlikāti. Saccaṃ.",
  "anya-e0301n0:54_23": "Tā pana analaṅkaritvā laddhamattāva hutvā chaḍḍitattā pacchā bujjhanakriyāya pādakamattāpi nahonti.",
  "anya-e0301n0:54_24": "Kuto paṭivedhadhammāti.",
  "anya-e0301n0:54_25": "Tasmā tā bhagavato buddhabhāve sācariyakataṃ na sādhentīti.",
  "anya-e0301n0:54_26": "Ayamettha pāḷi anugato attho. Yathāha –",
  "anya-e0301n0:55_0": "Tattha katamo ca puggalo sammāsambuddho.",
  "anya-e0301n0:55_1": "Idhekacco puggalo pubbe ananussutesu dhammesu sāmaṃ saccāni abhisambujjhi.",
  "anya-e0301n0:55_2": "Tattha ca sabbaññutaṃ pāpuṇāti.",
  "anya-e0301n0:55_3": "Balesu ca vasibhāvaṃ.",
  "anya-e0301n0:55_4": "Ayaṃ vuccati puggalo sammāsambuddhoti.",
  "anya-e0301n0:56_0": "Tatthāti nimitte bhummaṃ.",
  "anya-e0301n0:56_1": "Balesūti dasabala ñāṇesu.",
  "anya-e0301n0:56_2": "Vasibhāvanti issarabhāvaṃ.",
  "anya-e0301n0:56_3": "Etthaca pubbe. La.",
  "anya-e0301n0:56_4": "Sāmantietena saṃsaddassa atthaṃ dasseti.",
  "anya-e0301n0:56_5": "Tatthātiādinā [sammāsaddassaatthanti.",
  "anya-e0301n0:56_6": "Sammāsambuddhapadaṃ]",
  "anya-e0301n0:57_0": "5.",
  "anya-e0301n0:57_1": "Idāni thero attano vandanaṃ suṭṭhubalavaṃ karonto atulanti āha.",
  "anya-e0301n0:57_2": "Anekaguṇapadavisayā hi vandanā suṭṭhutaraṃ balavatī hotīti.",
  "anya-e0301n0:57_3": "Nanu ekaguṇapadavisayāpi vandanā antarā yanīvāraṇesamatthā siyāti kiṃ dutīyenāti.",
  "anya-e0301n0:57_4": "Na na samatthā.",
  "anya-e0301n0:57_5": "Viññujātikā pana satthuguṇatthomane mattakārino nāma na honti.",
  "anya-e0301n0:57_6": "Thero ca tesaṃ aññataro.",
  "anya-e0301n0:57_7": "Tvaṃ pana aviññujātiko.",
  "anya-e0301n0:57_8": "Tasmā mattaṃ karonto codesīti. Apica.",
  "anya-e0301n0:57_9": "Na kevalaṃ antarā yanīvāraṇameva vandanāya icchitabbaṃ hoti.",
  "anya-e0301n0:57_10": "Athakho paññāpāṭavādiatthopi icchitabboyeva.",
  "anya-e0301n0:57_11": "Sopi hi anāyāsena gantha niṭṭhānassa ganthapārisuddhiyā ca paccayo hotīti.",
  "anya-e0301n0:57_12": "Anussatiṭṭhānesu hi cittabhāvanā cittasamādhānāvahā hoti.",
  "anya-e0301n0:57_13": "Citta samādhāne ca sati paññātikkhāsūrā hutvā pahati.",
  "anya-e0301n0:57_14": "Samāhito bhikkhave yathābhūtaṃ pajānātīti hi vuttaṃ.",
  "anya-e0301n0:57_15": "Tasmā tadatthāyapi attano vandanā suṭṭhu balavatī kātabbāyevāti.",
  "anya-e0301n0:58_0": "[5] Vibhāvaniyaṃ pana",
  "anya-e0301n0:59_0": "“Yathāvuttavacanattha yogepi sammāsambuddhasaddassa bhagavati samaññāvasena pavattattā atulanti iminā vise setī”ti vuttaṃ.",
  "anya-e0301n0:59_1": "Taṃ na sundaraṃ.",
  "anya-e0301n0:60_0": "Mahantañhi satthuguṇapadānaṃ majjhe etaṃ sammāsambuddhapadaṃ,",
  "anya-e0301n0:60_1": "cando viya tārakānaṃ majjhe.",
  "anya-e0301n0:60_2": "Tasmā taṃ sabhāvaniruttiṃ jānantānaṃsantike bhāvatthasuññaṃ satthusamaññāmattaṃ bhavituṃ nārahati.",
  "anya-e0301n0:60_3": "Aññesaṃ pana padasahassaṃ vuccamānaṃpi satthu samaññāmattameva sampajjatīti.",
  "anya-e0301n0:60_4": "Tulayitabbo aññena saha pamitabboti tulo.",
  "anya-e0301n0:60_5": "Na tulo atulo,",
  "anya-e0301n0:60_6": "natthitulo sadiso etassāti vā atulo. Bhagavā.",
  "anya-e0301n0:60_7": "Na hi atthi bhagavato attanā sadiso koci lokasminti. Yathāha –",
  "anya-e0301n0:61_0": "Na me ācariyo atthi, sadiso me na vijjati;",
  "anya-e0301n0:62_0": "Sadevakasmiṃ lokasmiṃ, natthi me paṭipuggaloti.",
  "anya-e0301n0:63_0": "Anacchariyañcetaṃ,",
  "anya-e0301n0:63_1": "yaṃ buddhabhūtassa atulattaṃ.",
  "anya-e0301n0:63_2": "Sampatijātassapi panassa atulatā paññāyati.",
  "anya-e0301n0:63_3": "Tadā hi mahāpuriso sampatijātova samāno puratthimadisābhimukho aṭṭhāsi.",
  "anya-e0301n0:63_4": "Tasmiṃ disā bhāge anantāni cakkavāḷāni ekaṅgaṇāni ahesuṃ.",
  "anya-e0301n0:63_5": "Tesu ṭhitā devabrahmāno mahāpurisa idha tumhehi sadiso natthi.",
  "anya-e0301n0:63_6": "Kuto uttaritaroti paramāya pujāya pūjesuṃ.",
  "anya-e0301n0:63_7": "Evaṃ sesadisāsupi.",
  "anya-e0301n0:63_8": "Tadā mahāpuriso attano sabbalokaggabhāvaṃ ñatvā aggohamasmi lokassa,",
  "anya-e0301n0:63_9": "seṭṭhohamasmilokassa,",
  "anya-e0301n0:63_10": "jeṭṭhohamasmilokassa ayamanti mājāti,",
  "anya-e0301n0:63_11": "natthi dāni punabbhavoti evaṃ achambhivācaṃ nicchāresīti.",
  "anya-e0301n0:63_12": "Idaṃpi anacchariyaṃ,",
  "anya-e0301n0:63_13": "yaṃ pacchimabhavaṃ pattassa atulattaṃ.",
  "anya-e0301n0:63_14": "Yadā pana so sumedhabhūto dīpaṅkarabuddhassa santike niyatabyākaraṇaṃ gaṇhi.",
  "anya-e0301n0:63_15": "Tadāpi thapetvā dīpaṅkarasammāsambuddhaṃ pāramitāguṇehi tena sadiso koci nattheva.",
  "anya-e0301n0:63_16": "Natthibhāvocassa tadā pavatte hi dasasahassilokadhātukampanādīhi asādhāraṇapāṭihāriyehi dīpetabbo.",
  "anya-e0301n0:63_17": "Tāni hi paccekabodhisattānaṃ satasahassaṃpi pavattetuṃ na sakkhissatiyeva.",
  "anya-e0301n0:63_18": "Kuto sāvakabodhi sattānanti.",
  "anya-e0301n0:63_19": "Teneva hi tadā pavattipāramipavicayaññāṇaṃ attano visaye sabbaññuthaññāṇagatikanti aṭṭhakathāyaṃ vuttaṃ.",
  "anya-e0301n0:63_20": "Sāvakabodhisattāpi hi yato paṭṭhāya attano bodhiyā anurūpe sambhāradhamme sayameva jānituṃ sakkonti.",
  "anya-e0301n0:63_21": "Tato paṭṭhāya anivattidhammā hutvā vattānusārimahāputhujjanabhāvaṃ atikkamitvā bodhisattabhūmiṃ okkantā honti.",
  "anya-e0301n0:63_22": "Ekena pariyāyena niyatā sambodhiparāyanā ca nāma honti.",
  "anya-e0301n0:63_23": "Tadā eva buddhānaṃ sammukhibhāve sati niyatabyākaraṇaṃ labhanti.",
  "anya-e0301n0:63_24": "Sabbaññu bodhisatta paccekabodhisattesu vattabbameva natthīti.",
  "anya-e0301n0:64_0": "[6] Vibhāvaniyaṃ pana",
  "anya-e0301n0:65_0": "Samitatthe yyakārassa akārassa vā vasena etaṃ siddhanti vuttaṃ. Taṃ na sundaraṃ.",
  "anya-e0301n0:66_0": "Na hi tulasaddo dhātusiddho kammasādhano ca bhavituṃ na yutto.",
  "anya-e0301n0:66_1": "Tulayituṃ asakkuṇeyyoti atulo.",
  "anya-e0301n0:66_2": "Appame yyoti hi ṭīkāyaṃ vuttaṃ.",
  "anya-e0301n0:66_3": "Etena tulasaddo kammasādhanoti dipeti.",
  "anya-e0301n0:66_4": "Evañca sati kammasādhaneneva tadatthasiddhito kiṃ tato samitatthe yyakārassaakārassa vā cintāyāti.",
  "anya-e0301n0:66_5": "Vatticchānugato saddappayogoti katvā etaṃ vuttanti ce. Na.",
  "anya-e0301n0:66_6": "Yathā sutaṃ yuttaṃ vajjetvā assutassa parikappanāya payo janābhāvatoti.",
  "anya-e0301n0:66_7": "[Atula padaṃ]",
  "anya-e0301n0:67_0": "6.",
  "anya-e0301n0:67_1": "Imehi pana dvīhi padehi satthu tisso sampadā vibhā vitā honti.",
  "anya-e0301n0:67_2": "Hetusampadā phalasampadā sattupakārasampadācāti.",
  "anya-e0301n0:67_3": "Tattha satthu mahākaruṇā samaṅgitā bodhisambhārasambharaṇañca hetusampadānāma.",
  "anya-e0301n0:67_4": "Bodhimaṇḍe pavattitā catuvīsati koṭisabhasahassasaṅkhā mahāvajiraññāṇasaṅkhātā sabbaññumahā vipassanāpi ettheva saṅgahitā.",
  "anya-e0301n0:67_5": "Sā hi mahābodhiyā padaṭṭhāna bhūtāti.",
  "anya-e0301n0:67_6": "Pahāna sampadāyameva vā sā saṅgahitāti daṭṭhabbā.",
  "anya-e0301n0:67_7": "Phalasampadā catubbidhā pahānasampadā ñāṇasampadā ānubhāvasampadā rūpakāyasampadā cāti.",
  "anya-e0301n0:67_8": "Tattha saha vāsanāya kilesappahānaṃ pahānasampadā nāma.",
  "anya-e0301n0:67_9": "Pahānassa sabbapāripūritāti attho.",
  "anya-e0301n0:67_10": "Atthato pana ariyamaggo,",
  "anya-e0301n0:67_11": "aggamaggaññāṇameva vā.",
  "anya-e0301n0:67_12": "Sabbaññuta ññāṇa dasabalaññāṇādīni ñāṇasampadā.",
  "anya-e0301n0:68_0": "[7] Vibhāvaniyaṃ pana",
  "anya-e0301n0:69_0": "Etāsu dvīsu sampadāsu ñāṇasampadā pathamaṃ vuttā,",
  "anya-e0301n0:69_1": "tato pahānasampadā.",
  "anya-e0301n0:69_2": "Pahānasampadāyeva pana pathamaṃ vattabbā.",
  "anya-e0301n0:69_3": "Sā hi ñāṇasampadāyapubbaṅgamabhūtā paccayabhūtā ca.",
  "anya-e0301n0:69_4": "Mahāṭīkāyañca sāyeva pathamaṃ vuttāti.",
  "anya-e0301n0:70_0": "[8] Yañca vibhāvaniyaṃ",
  "anya-e0301n0:71_0": "“Sabbaññutaññāṇapadaṭṭhānaṃ aggamaggaññāṇa”nti ñāṇasampadāyaṃ vuttaṃ. Taṃpi na yujjati.",
  "anya-e0301n0:72_0": "Aggamaggaññāṇañhi pahānasampadā eva bhavituṃ arahati.",
  "anya-e0301n0:72_1": "Na hi maggaññāṇato aññā pahānasampadānāma atthīti.",
  "anya-e0301n0:72_2": "Yañca koci vadeyya maggaññāṇaṃ ñāṇañca hoti pahānañca.",
  "anya-e0301n0:72_3": "Tasmā ubhayattha vattuṃ yuttanti.",
  "anya-e0301n0:72_4": "Taṃpi na yujjati.",
  "anya-e0301n0:72_5": "Evañhi sati sampadāsaṅkaro hotīti.",
  "anya-e0301n0:73_0": "[9] Tathā vibhāvaniyaṃ",
  "anya-e0301n0:74_0": "Ñāṇasampadāyaṃ sabbaññutaññāṇaṃ sabbapathamaṃ vattabbaṃpi na vuttaṃ. Taṃpi na sundaraṃ.",
  "anya-e0301n0:75_0": "Nanu “tammūlakāni ca dasabalādi ññāṇānī”ti ettha ādisaddena sabbaññutaññāṇaṃpi gahitanti ce.",
  "anya-e0301n0:75_1": "Taṃpi na yujjati.",
  "anya-e0301n0:76_0": "Na hi appadhānaṃ sarūpato niddisitvā padhānaṃ pākaṭaṃ ādisaddena gahitanti ñāyāgataṃ hotīti.",
  "anya-e0301n0:76_1": "Acinteyyānubhāvehi sīlā diguṇehi iddhi dhammehi ca sampadā ānubhāvasampadā.",
  "anya-e0301n0:76_2": "Lakkhaṇā nubyañjanappaṭimaṇḍitassa rūpakāyassa sampatti rūpakāyasampadā.",
  "anya-e0301n0:76_3": "Sattupakāroduvidho āsayasampadā,",
  "anya-e0301n0:76_4": "payogasampadā ca.",
  "anya-e0301n0:76_5": "Ajjhāsayassa uḷāratā kāyavacīpayogassa ca parisuddhatāti attho.",
  "anya-e0301n0:76_6": "Tattha devadattādīsu virodhisattesupi niccaṃ hitajjhāsayatā āsaya sampadā.",
  "anya-e0301n0:76_7": "Loke abhiññātānaṃ rājūnaṃ rājamahāmattānaṃ seṭṭhi gahapatīnaṃ devarājūnampi dhammaṃ desentassa lābhasakkārādi",
  "anya-e0301n0:76_8": "nirapekkhatāvasena desanāpayogasuddhi payogasampadā.",
  "anya-e0301n0:76_9": "Tattha dve pahānañāṇasampadā sammāsambuddhapadena vibhāvitā.",
  "anya-e0301n0:76_10": "Dvīhi ānu bhāvarūpakāyasampadāhi saha dve sattupakārasampadā atulapadena.",
  "anya-e0301n0:76_11": "Hetusampadā pana dvīhipi padehi sāmatthiyato vibhāvitā.",
  "anya-e0301n0:76_12": "Na hi tādisiyā hetusampadāya vinā itarāsaṃ pavatti atthīti. [Sampadā]",
  "anya-e0301n0:77_0": "7.",
  "anya-e0301n0:77_1": "Punapi thero attano vandanaṃ balavataraṃ karonto sasaddhammagaṇuttamanti āha.",
  "anya-e0301n0:77_2": "Etena dhammasaṅghānaṃpi vandanā katā hoti.",
  "anya-e0301n0:77_3": "Dūratohaṃ namassissaṃ,",
  "anya-e0301n0:77_4": "sasaṅghaṃ lokanāyakanti hi vutte saṅghassapi namanakriyāpatti sahasaddena viññāyati.",
  "anya-e0301n0:77_5": "Eva midaṃ daṭṭhabbaṃ.",
  "anya-e0301n0:77_6": "Tattha namassissanti namassiṃ.",
  "anya-e0301n0:78_0": "[10] Yampana vibhāvaniyaṃ",
  "anya-e0301n0:79_0": "“Guṇībhūtānaṃpi hi dhammasaṅghānaṃ abhivādetabba bhāvo sahayogena viññāyatī”ti vuttaṃ.",
  "anya-e0301n0:79_1": "Tattha abhivādetabba bhāvoti navattabbaṃ.",
  "anya-e0301n0:79_2": "Abhivāditabhāvoti pana abhivādananti vā vattabbaṃ.",
  "anya-e0301n0:79_3": "Evañhi sati idha adhippetassa kriyā samavāyassa siddhattā dhammasaṅghānaṃpi therassa vandanā kriyāpatti siddhā hotīti.",
  "anya-e0301n0:79_4": "Itarathā tabbapaccayassa arahatthadīpanato abhivādanā rahatā saṅkhāta guṇasamavāyo vutto siyā.",
  "anya-e0301n0:79_5": "Soca idha nādhippeto.",
  "anya-e0301n0:79_6": "Attano nidassanena ca saha na sameti saputtadāro āgatoti.",
  "anya-e0301n0:80_0": "Apica thero imaṃ ganthaṃ racayissāmīti pubbabhāgeyeva tīṇi ratanāni vandi,",
  "anya-e0301n0:80_1": "atha taṃ attano vandanaṃ ganthappaṭiññāya saha ghaṭetvā dassento imaṃ gāthaṃ racayītipi na na sakkā vattunti.",
  "anya-e0301n0:80_2": "Tathāhi abhivādiyāti vuttaṃ.",
  "anya-e0301n0:80_3": "Na abhivādiyāmīti.",
  "anya-e0301n0:80_4": "Esanayo aññatthapi.",
  "anya-e0301n0:80_5": "Tattha saddhammena ca gaṇuttamena ca attanā nimmitena sakalalokassa saraṇabhūtena saha vattatīti sasaddhamma gaṇuttamo.",
  "anya-e0301n0:80_6": "Sammāsambuddho.",
  "anya-e0301n0:80_7": "Na hi paranimmitena saddhammena gaṇuttamena ca sahitā sāvakā sasaddhammāti ca sagaṇuttamāti ca vuccanti.",
  "anya-e0301n0:80_8": "Na ca attanoeva saraṇabhūtena saddhammena sabrahmacārigaṇuttamena ca sahitā paccekabuddhā tathā thomanaṃ arahantīti,",
  "anya-e0301n0:80_9": "tasmā idaṃpi satthu asādhāraṇaguṇapadameva hotīti daṭṭhabbaṃ.",
  "anya-e0301n0:81_0": "Tattha dhāretīti dhammo.",
  "anya-e0301n0:81_1": "Ke dhāreti,",
  "anya-e0301n0:81_2": "attānaṃ dhārente.",
  "anya-e0301n0:81_3": "Dhammo have rakkhati dhammacārinti hi vuttaṃ.",
  "anya-e0301n0:81_4": "Kathañca dhāreti,",
  "anya-e0301n0:81_5": "catūsu apāyesu vaṭṭadukkhesuca apatamāne karonto.",
  "anya-e0301n0:81_6": "Kiñca dhāraṇaṃnāma,",
  "anya-e0301n0:81_7": "yesaṃ vasena sattā apāyesuvā vaṭṭadukkhesuvā patanti,",
  "anya-e0301n0:81_8": "tesaṃ kilesānaṃ ekadesenavā sabbasovā samucchindanaṃ.",
  "anya-e0301n0:81_9": "Imasmiṃ atthe cattāro ariyamaggā nibbānañca nippariyāyato dhammonāma.",
  "anya-e0301n0:81_10": "Ariyamaggā hi kilese samucchindantā nibbānena saheva hutvā samucchindanti.",
  "anya-e0301n0:81_11": "Na vināti,",
  "anya-e0301n0:81_12": "tasmā teyeva pañca ekantato dhammonāmāti.",
  "anya-e0301n0:81_13": "Pariyattidhammo pana dhāraṇupāyoyeva hoti.",
  "anya-e0301n0:81_14": "Cattāri sāmaññaphalānica dhāraṇaphalāniyeva honti,",
  "anya-e0301n0:81_15": "kilesānaṃ paṭippassambhanavasena pavattattā dhāraṇānukūlappavattāni ca.",
  "anya-e0301n0:81_16": "Tasmā ete pañca pariyāyadhammāyevāti. Athavā,",
  "anya-e0301n0:81_17": "dhārīyatīti dhammo.",
  "anya-e0301n0:81_18": "Dhāraṇārahoti vuttaṃ hoti.",
  "anya-e0301n0:81_19": "Yo hi dhārentaṃ ekantena dukkhato moceti.",
  "anya-e0301n0:81_20": "Aggasukheca patiṭṭhāpeti.",
  "anya-e0301n0:81_21": "Soyeva dhāraṇārahattā idha dhammonāmāti.",
  "anya-e0301n0:81_22": "Kopana soti,",
  "anya-e0301n0:81_23": "yathā puttadhammāyeva.",
  "anya-e0301n0:81_24": "Tehi keci bhāvanā vasena keci sacchikiriyavasena keci diṭṭhadhammasukhavihāravasena keci uggaha dhāraṇavasena dhārīyanti.",
  "anya-e0301n0:81_25": "Te ca evaṃ dhārīyamānā dhārentaṃ yathārahaṃ apāyadukkhato vaṭṭadukkhatoca mocenti,",
  "anya-e0301n0:81_26": "aggeca phalasukhevā nibbānasukhevā patiṭṭhāpentīti.",
  "anya-e0301n0:81_27": "Dhārentivā sappurisājanā apāyesu vaṭṭadukkhesuca attānaṃ apata mānaṃ vahanti etenāti dhammo.",
  "anya-e0301n0:81_28": "Dharantivā ettha dhammadīpā dhammappaṭisaraṇā janā laddhappatiṭṭhā hontīti dhammotipi yujjatiyeva.",
  "anya-e0301n0:81_29": "Kasmā panettha dhammo dasavidhova vutto.",
  "anya-e0301n0:81_30": "Nanu paṭipattidhammena saha ekādasavidhova vattabboti. Saccaṃ.",
  "anya-e0301n0:81_31": "Sopana paṭipattidhammo maggassa pubbabhāgappaṭipadāeva hotīti pubbacetanā viya dāne magge eva so saṅgahito.",
  "anya-e0301n0:81_32": "Tasmā dhammo dasavidhova sabbattha vuttoti daṭṭhabbo.",
  "anya-e0301n0:82_0": "Apica,",
  "anya-e0301n0:82_1": "yadaggena pariyattidhammo idha dhammasmiṃ saṅgahito.",
  "anya-e0301n0:82_2": "Tadaggena pariyattidhārakopi saṅghe vandaneyye saṅgahitoti yutto.",
  "anya-e0301n0:82_3": "Yadaggenaca puthujjanakalyāṇako saṅghe sekkhesu saṅgahito.",
  "anya-e0301n0:82_4": "Tadaggena tassa kalyāṇahetubhūto paṭipatti dhammopi dhamme vandaneyye saṅgahitoti daṭṭhabbo.",
  "anya-e0301n0:82_5": "So hi puthujjanabhūtopi yehi dhammehi samannāgatattā sekhe sotāpatti phalasacchikiriyāya paṭipanne saṅgahito.",
  "anya-e0301n0:82_6": "Te pana dhammā sekkhe sotāpattimagge asaṅgahitāti nasakkā vattunti.",
  "anya-e0301n0:82_7": "Ettāvatā ye vadanti saṅghaṃ saraṇaṃ gacchāmīti,",
  "anya-e0301n0:82_8": "ettha puthujjana kalyāṇako saṅghe asaṅgahito.",
  "anya-e0301n0:82_9": "Na hi taṃsaraṇaṃ gacchantassa saraṇagamanaṃ sampajjatīti.",
  "anya-e0301n0:82_10": "Tesaṃ taṃ paṭikkhittaṃ hoti.",
  "anya-e0301n0:82_11": "Evaṃ pana vattabbo,",
  "anya-e0301n0:82_12": "yo vo ānanda mayā dhammoca vinayoca desito paññatto,",
  "anya-e0301n0:82_13": "so vo mamaccayena satthāti evaṃ satthuṭhāne thapetvā bhagavatā saṃvaṇṇito pariyattidhammo dhammasaraṇe saṅgahitoti yutto,",
  "anya-e0301n0:82_14": "taṃ dhārentopana kalyāṇappaṭipattiyaṃ ṭhitopi atthi.",
  "anya-e0301n0:82_15": "Aṭṭhitopi atthi.",
  "anya-e0301n0:82_16": "Yo aṭṭhito,",
  "anya-e0301n0:82_17": "so attanopi saraṇaṃ nahoti.",
  "anya-e0301n0:82_18": "Kuto parassa.",
  "anya-e0301n0:82_19": "Satthārā ca anekesu suttasahassesu so garahito.",
  "anya-e0301n0:82_20": "Tasmā so saṅghasaraṇe asaṅgahito.",
  "anya-e0301n0:82_21": "Itarova saṅgahitoti yuttoti.",
  "anya-e0301n0:83_0": "Santānaṃ dhammoti saddhammo.",
  "anya-e0301n0:83_1": "Samitakilesānaṃ tatoyeva pasatthānaṃ pūjitānaṃ sappurisānaṃ paṇḍitānañca dhammoti attho.",
  "anya-e0301n0:83_2": "Yoca santānaṃ dhammo,",
  "anya-e0301n0:83_3": "sopi ekantena santoyeva hotīti santo dhammotipi saddhammo.",
  "anya-e0301n0:83_4": "Pasattho pūjito dhammoti attho. Sacco vā.",
  "anya-e0301n0:83_5": "Ayañhi aññatitthiyadhammo viya dhārentaṃ navisaṃvādeti.",
  "anya-e0301n0:83_6": "So hi ayaṃ me hitoti dhārentassa ahitoyeva sampajjati.",
  "anya-e0301n0:83_7": "Ayaṃ pana tathādhārentassa hitoyeva sampajjatīti.",
  "anya-e0301n0:83_8": "[Saddhammapadaṃ].",
  "anya-e0301n0:83_9": "Gaṇuttamapade loke samāna diṭṭhisīlānaṃ sahadhammikānaṃ samūho gaṇoti vuccati.",
  "anya-e0301n0:83_10": "Idha pana uttamehi sīlādiguṇehi yutto bhagavato sāvakasaṅgho uttamoca so gaṇocāti atthena uttamagaṇonāma.",
  "anya-e0301n0:83_11": "Soyeva idha gaṇuttamoti vuccati yathā muniseṭṭho munivaroti.",
  "anya-e0301n0:84_0": "[11] Vibhāvaniyaṃ pana",
  "anya-e0301n0:85_0": "“Gaṇānaṃ gaṇesuvā devamanussādisamūhesu uttamo gaṇuttamo”ti ca vuttaṃ. Taṃ na sundaraṃ.",
  "anya-e0301n0:86_0": "Etasmiñhi atthe sati uttamasaddo padhānabhūto hoti.",
  "anya-e0301n0:86_1": "Soca guṇamhiyeva pavattatīti tena idha ariyasaṅgho vuttoti nasijjhatīti.",
  "anya-e0301n0:86_2": "Etthaca gaṇoti saṅghoyeva vuccati.",
  "anya-e0301n0:86_3": "Soca saṅgho duvidho sammutisaṅgho,",
  "anya-e0301n0:86_4": "dakkhiṇeyyasaṅghoti.",
  "anya-e0301n0:86_5": "Tattha samaggena saṅghena kataṃ upasampadākammaṃ sammutināma.",
  "anya-e0301n0:86_6": "Tāya sammutiyā upasampannabhūmiṃ patvā ṭhito bhikkhusaṅgho sammutisaṅghonāma.",
  "anya-e0301n0:86_7": "So vinayakammesu pasiddho.",
  "anya-e0301n0:86_8": "Dakkhiṇeyyasaṅgho nāma aṭṭha ariyapuggalasamūho.",
  "anya-e0301n0:86_9": "Sopana kiñcāpi sammutisaṅghepi antogadhoyeva hoti.",
  "anya-e0301n0:86_10": "Tathāpi saraṇagamana vandanā māna pūjāsakkārānussatiṭṭhānesu anuttara puññakkhetta vise sapariggahatthaṃ",
  "anya-e0301n0:86_11": "bhagavatā tathā tathā saṃvaṇṇetvā so visuṃ vuttoti daṭṭhabbo.",
  "anya-e0301n0:86_12": "Puthujjanasaṅghohi puññakkhettaṃ samānopi anuttaraṃ puññakkhettaṃ nahoti. Kasmā.",
  "anya-e0301n0:86_13": "Sālikkhette tiṇānaṃ viya khettaduṭṭhānaṃ sakkāyadiṭṭhi vicikicchānusayānaṃ sabbhāvāti.",
  "anya-e0301n0:86_14": "Puññakkhettabhāvo panassa purime saddhammapade vuttanayena veditabboti.",
  "anya-e0301n0:86_15": "[Sasaddhammagaṇuttamapadaṃ]",
  "anya-e0301n0:87_0": "8.",
  "anya-e0301n0:87_1": "Abhivādiyāti visesato vanditvā.",
  "anya-e0301n0:87_2": "Ettha ca ayaṃ loke sīlādiguṇayutto seṭṭho vandaneyyoti evaṃ seṭṭha cittaṃ paccupaṭṭhāpetvā vandanto visesato vandatīti vuccati.",
  "anya-e0301n0:87_3": "Vandanā pana tividhā kāyavandanādivasena. Yathāha –",
  "anya-e0301n0:88_0": "Tisso imā bhikkhave vandanā, katamā tisso. Kāyena vandati, vācāya vandati, manasā vandatīti.",
  "anya-e0301n0:89_0": "Tattha seṭṭhacittaṃ paccupaṭṭhāpetvā jāṇudvaya kapparadvaya nalāṭa saṅkhātāni pañca aṅgāni bhūmiyaṃ patiṭṭhāpetvā",
  "anya-e0301n0:89_1": "vandaneyyānaṃ abhimukhaṃ nippajjanto kāyena vandatināma.",
  "anya-e0301n0:89_2": "Yaṃ sandhāya pañcappatiṭṭhitena vanditvāti tattha tattha vuttaṃ.",
  "anya-e0301n0:89_3": "Yāyaca avandiyaṭṭhānesu vandantassa āpatti hotīti.",
  "anya-e0301n0:89_4": "Guṇapadāni vācāya pavattento vācāya vandatināma.",
  "anya-e0301n0:89_5": "Namo buddhassa,",
  "anya-e0301n0:89_6": "namatthu buddhassa,",
  "anya-e0301n0:89_7": "namo vimuttiyā,",
  "anya-e0301n0:89_8": "namo vimuttānaṃ,",
  "anya-e0301n0:89_9": "vipassissa namatthūti evamādīsupi vācā vandanāyeva.",
  "anya-e0301n0:89_10": "Guṇapadāni anugantvā guṇe anussaranto manasā vandatināmāti.",
  "anya-e0301n0:90_0": "9.",
  "anya-e0301n0:90_1": "Bhāsissanti kathessāmi.",
  "anya-e0301n0:90_2": "Kāmañca thero imaṃ saṅgahaṃ racayanto potthakāruḷhaṃ katvāva racayissati.",
  "anya-e0301n0:90_3": "Ganthakammaṃ nāma vācākammesu pasiddhanti katvā bhāsissanti vuttanti daṭṭhabbaṃ.",
  "anya-e0301n0:91_0": "10.",
  "anya-e0301n0:91_1": "Abhidhammatthasaṅgahanti pade abhidhamme vuttā atthā abhidhammatthā.",
  "anya-e0301n0:91_2": "Te saṅgayhanti ettha etenātivā abhidhammatthasaṅgaho.",
  "anya-e0301n0:91_3": "Saṅgayhantitica therena saṃkhipitvā gayhanti kathīyantīti attho.",
  "anya-e0301n0:91_4": "Abhidhammeti cettha abhiatireko abhivise soca dhammo abhidhammo.",
  "anya-e0301n0:91_5": "Dhammoti ca vinayapāḷito aññaṃpāḷi dvayaṃ vuccati.",
  "anya-e0301n0:91_6": "Yo vo ānanda mayā dhammoca vinayoca desito paññattoti hi vuttaṃ.",
  "anya-e0301n0:91_7": "Tañca pāḷidvayaṃ āṇāvidhānasaṅkhātaṃ vinayana kiccaṃ vajjetvā kusalādike yathāpavatte paramatthadhamme eva dīpetīti.",
  "anya-e0301n0:91_8": "Evaṃ dīpentesuca tesu dvīsu dhammesu yo itarato atirekoca hoti visesoca.",
  "anya-e0301n0:91_9": "Ayameva abhidhammo nāma.",
  "anya-e0301n0:91_10": "Itaropana dhammoyeva.",
  "anya-e0301n0:91_11": "Evañca katvā dhammo abhidhammo vinayo abhivinayoti idaṃ catukkaṃ veditabbaṃ.",
  "anya-e0301n0:91_12": "Tattha dhammonāma suttantapiṭakaṃ.",
  "anya-e0301n0:91_13": "Abhidhammonāma yattapakaraṇāni.",
  "anya-e0301n0:91_14": "Vinayonāma ubhato vibhaṅgo,",
  "anya-e0301n0:91_15": "abhivinayonāma khandhakaparivārāti aṭṭhakathāsu vuttaṃ.",
  "anya-e0301n0:91_16": "Atirekavisesatā cettha kusalādi vasena khandhādivasena saṅgahādivasena tathā tathā desetabbappakārānaṃ",
  "anya-e0301n0:91_17": "anavasesavibhattivasenavā suddhadhammādhiṭṭhāna desanāpavattivasenavā veditabbā.",
  "anya-e0301n0:91_18": "Yato sabbaññubuddhā imaṃ abhidhammadesanaṃ devesueva desenti.",
  "anya-e0301n0:91_19": "Na hi manussā evarūpaṃ tayo māse nirantaraṃ pavattanayogyaṃ kathāmaggaṃ ekena iriyāpathena ādito paṭṭhāya pariyosānaṃ pāpetvā paṭiggahetuṃ sakkonti,",
  "anya-e0301n0:91_20": "naca eva rūpo ekamātikānubandho kathāmaggo nānākhaṇesu nānājanānaṃ desetuṃ sakkuṇeyyo hotīti.",
  "anya-e0301n0:91_21": "Kecipana vinayapāḷitopi abhirekavisesataṃ tassa vaṇṇenti.",
  "anya-e0301n0:91_22": "Taṃ aṭṭhasāliniyā na sameti.",
  "anya-e0301n0:91_23": "Tattha hi dhammanāmikānaṃ dvinnaṃ pāḷīnaṃ majjheeva ayaṃ atirekavisesatā vicāritā.",
  "anya-e0301n0:91_24": "Naca yujjati vinayena saha tathā vicāretuṃ asamānakiccavisayattā.",
  "anya-e0301n0:91_25": "Vinayo hi kāyavācānaṃ vinayanakicco,",
  "anya-e0301n0:91_26": "ajjhācāravisayoca.",
  "anya-e0301n0:91_27": "Dhammo pana dhammavibhāgakicco dhammappavatti visayocāti.",
  "anya-e0301n0:91_28": "Kecipana vadanti evaṃ santepi vinayo eva sabbajeṭṭhako siyā.",
  "anya-e0301n0:91_29": "Vinayaṃ vivaṇṇentassa hi pācittiyāpatti hoti.",
  "anya-e0301n0:91_30": "Dhammaṃ vivaṇṇentassa dukkaṭāpattimattāti,",
  "anya-e0301n0:91_31": "taṃ nayujjati.",
  "anya-e0301n0:91_32": "Vinayo hi āṇācakkaṃ.",
  "anya-e0301n0:91_33": "Dhammoca dhammacakkaṃ.",
  "anya-e0301n0:91_34": "Tattha vinayaṃ vivaṇṇento satthu āṇācakke pahāraṃ deti.",
  "anya-e0301n0:91_35": "Satthari agāravo mahanto hoti.",
  "anya-e0301n0:91_36": "Yassaca satthari agāravo,",
  "anya-e0301n0:91_37": "tassa dhammasaṅghesu tīsu sikkhāsuca agāravo siddho hoti.",
  "anya-e0301n0:91_38": "Tasmā vinaya vivaṇṇane āpatti mahantī hoti.",
  "anya-e0301n0:91_39": "Na sabbajeṭṭhakattāti. Apica,",
  "anya-e0301n0:91_40": "vinayonāma sāsanassa mūlaṃ.",
  "anya-e0301n0:91_41": "Vinaye aṭṭhite sāsanaṃ natiṭṭhati.",
  "anya-e0301n0:91_42": "Tasmā sāsanassa ciraṭṭhitatthaṃpi vinayavivaṇṇane mahatī āpatti paññattāti.",
  "anya-e0301n0:92_0": "Iti paramatthadīpaniyā nāma abhidhammattha saṅgahassa",
  "anya-e0301n0:93_0": "Catutthavaṇṇanāya pathamagāthāya",
  "anya-e0301n0:94_0": "Paramatthadīpanā niṭṭhitā.",
  "anya-e0301n0:95_0": "Dutīyagāthā-paramatthadīpanī",
  "anya-e0301n0:96_0": "11.",
  "anya-e0301n0:96_1": "Evaṃ ādigāthāyataṃtaṃ payojana sahite pañca atthe dassetvā idāni te abhidhammatthe uddesato dassento dutīyagāthamāha.",
  "anya-e0301n0:96_2": "Tattha tatthāti bhāsissaṃ abhidhammattha saṅgahanti vutte tasmiṃ abhidhammatthasaṅgahapade mayā vuttā",
  "anya-e0301n0:96_3": "abhidhammatthā sabbathāparamatthato catudhā hontīti yojanā. Etthaca -",
  "anya-e0301n0:97_0": "[12] Ṭīkāyaṃ tāva",
  "anya-e0301n0:98_0": "Tattha tasmiṃ abhidhammatthasaṅgahapakaraṇetivā abhidhammattha padetivā abhidhammetivā tasaddattho niddiṭṭho.",
  "anya-e0301n0:98_1": "Vibhāvaniyaṃ pana tasmiṃ abhidhammeti.",
  "anya-e0301n0:98_2": "Sabbaṃ nasundaraṃ.",
  "anya-e0301n0:99_0": "Na hi abhidhammattha saṅgahapakaraṇe mayā vuttā abhidhammatthāti yujjati.",
  "anya-e0301n0:99_1": "Pakaraṇaṃpi hi upari vuccamānameva hoti.",
  "anya-e0301n0:99_2": "Natu vuttaṃ.",
  "anya-e0301n0:99_3": "Kuto abhidhammatthāti.",
  "anya-e0301n0:99_4": "Na ca saṃvaṇṇanāpakaraṇesu ādimhiyeva tāva tasaddo appadhānapadāni paccāmasatīti atthi.",
  "anya-e0301n0:99_5": "Tasmā aṭṭhasāliniyaṃ ādimhi tattha kena ṭṭhena abhidhammoti vākyeviya idha tasaddattho veditabboti.",
  "anya-e0301n0:99_6": "Evañhi sati –",
  "anya-e0301n0:100_0": "[13] Ṭīkāsu",
  "anya-e0301n0:101_0": "Sabbathā vuttāti yojanāpi paṭikkhittā hoti.",
  "anya-e0301n0:102_0": "Sā hi vakkhamānehi sabbayāpi dvādasa,",
  "anya-e0301n0:102_1": "sabbathāpi aṭṭhārasātiādīhi nasametīti.",
  "anya-e0301n0:102_2": "Tatta sabbathāti dhammasaṅgaṇiyaṃ vuttena kusalādinā sabbappakārenapi catudhāva honti,",
  "anya-e0301n0:102_3": "vibhaṅge vibhatte na khandhādinā sabbappakārenapi catudhāva hontīti attho.",
  "anya-e0301n0:102_4": "Dhātu kathāyaṃ vuttenātiādināpi vattabbaṃ.",
  "anya-e0301n0:103_0": "12.",
  "anya-e0301n0:103_1": "Paramatthatoti paramattha saccato.",
  "anya-e0301n0:103_2": "Dve hi saccāni sammutisaccaṃ,",
  "anya-e0301n0:103_3": "paramatthasaccanti,",
  "anya-e0301n0:103_4": "tattha satta puggala atta jīvādikā paññattiatthā sabhāvato avijjamānāyeva honti.",
  "anya-e0301n0:103_5": "Dhammavavatthānaññāṇarahitānaṃpana mahājanānaṃ citte mahantamahantāpi hutvā vijjamānāviya paññāyanti,",
  "anya-e0301n0:103_6": "teca mahājanā samaggā hutvā tesaṃ ekantena atthibhāvaṃ gahetvā tathā tathā voharanti ceva sampaṭicchantica.",
  "anya-e0301n0:103_7": "Tasmā te mahājanehi samaggehi sammatattātatoyevaca vacīsaccaviratisaccānaṃ vatthubhūtattāsammuti saccanti vuccanti.",
  "anya-e0301n0:103_8": "Tasmiṃ sammutisacce ṭhatvā sammā paṭipajjantā sabba lokiyasampattiyoca sabbabodhisambhāra dhammeca ārādhenti.",
  "anya-e0301n0:103_9": "Micchāpaṭipajjantā apāyapūrakā honti.",
  "anya-e0301n0:103_10": "Evaṃ mahantañhi sammuti saccanti.",
  "anya-e0301n0:103_11": "Paramatthasaccaṃ pana patvā taṃ saccameva nahoti.",
  "anya-e0301n0:103_12": "Tañhi sayaṃ avijjamānaṃyeva samānaṃ mahājane vijjamānantveva gaṇhāpeti.",
  "anya-e0301n0:103_13": "Sakkāyadiṭṭhi dvāsaṭṭhidiṭṭhi tividhamicchādiṭṭhīnaṃ vatthu hutvā bālajanānaṃ vaṭṭadukkhato niyyātuṃ nadeti.",
  "anya-e0301n0:103_14": "Evaṃ viparītañhi sammutisaccaṃ.",
  "anya-e0301n0:103_15": "Evaṃ mahāsāvajjañcāti.",
  "anya-e0301n0:103_16": "Paramatthasaccaṃpana duvidhaṃ sabhāvasaccaṃ ariyasaccanti.",
  "anya-e0301n0:103_17": "Tattha dhammasaṅgaṇiādīsu sattasu pakaraṇesu vibhattā kusalādayo dhammā sabhāvasaccaṃnāma.",
  "anya-e0301n0:103_18": "Te hi sayaṃ sabhāvato vijjamānattā kusalānāma dhammā atthi sukhānāma vedanā atthīti gaṇhantena visaṃvādentīti.",
  "anya-e0301n0:103_19": "Taṃ pana ariyasaccaṃ patvā kiñci asaccaṃpi hotiyeva.",
  "anya-e0301n0:103_20": "Tathāhi anubhavanabhedamattaṃ upādāyeva vedanā sukhā dukkhā adukkhamasukhāti vuttā.",
  "anya-e0301n0:103_21": "Na sabbākārato sukhabhūtattā.",
  "anya-e0301n0:103_22": "Sabbehi pana aniccatā saṅkhatatādīhi anekasatehi ākārehi sabbāpi vedanā dukkhāeva.",
  "anya-e0301n0:103_23": "Tathā anavajjasukhavipākaṭṭhena kusalabhāvopi akusalaṃ upādāyeva vutto.",
  "anya-e0301n0:103_24": "Sabbepi hi tebhūmakā kusalasammatā dhammā sāsavatā saṃkilesikatā oghaniya yoganiya upādāniyatā saṅkhātehi vajjehi sāvajjāeva honti.",
  "anya-e0301n0:103_25": "Dukkhasaccabhūtānañca vipākānaṃ jananaṭṭhena ekantena dukkhavipākāeva honti.",
  "anya-e0301n0:103_26": "Ajjhattattikañca sabbalokiyasammataṃ upādāya vuttaṃ.",
  "anya-e0301n0:103_27": "Sabbepi hi catubbhū makadhammā ekantena attāpināma natthi.",
  "anya-e0301n0:103_28": "Kuto ajjhattānāma.",
  "anya-e0301n0:103_29": "Bahiddhāeva honti.",
  "anya-e0301n0:103_30": "Saṅkhāre parato passāti hi vuttanti.",
  "anya-e0301n0:103_31": "Ayaṃ nayo sesattika dukadhammesupi yathārahaṃ netabbo.",
  "anya-e0301n0:103_32": "Ariya saccaṃnāma sabbesaṃ tebhūmakadhammānaṃ ekanta dukkhabhāvo taṇhāya ekanta dukkhasamudaya bhāvo nibbānasseva",
  "anya-e0301n0:103_33": "dukkhanirodha bhāvo aṭṭhaṅgikassa maggasseva dukkhanirodhamaggabhāvocāti.",
  "anya-e0301n0:103_34": "Idhameva hi parisuddhabuddhīnaṃ ariyānaṃ ñāṇe acalamānaṃ sabbākāraparipuṇṇaṃ nippariyāyasaccaṃ hotīti.",
  "anya-e0301n0:103_35": "Tesu idha sammutisaccaṃ nivattento paramatthatoti ida māha.",
  "anya-e0301n0:103_36": "Tena vuttaṃ paramatthatoti paramatthasaccatoti.",
  "anya-e0301n0:103_37": "Tattha attho duvidho sabhāvasiddhoca parikappasiddhoca.",
  "anya-e0301n0:103_38": "Tattha yo vinā aññāpadesena kevalaṃ visuṃ visuṃ attano lakkhaṇena vijjamāno hutvā siddho.",
  "anya-e0301n0:103_39": "So cittādiko attho sabhāvasiddhonāma.",
  "anya-e0301n0:103_40": "Yopana attano lakkhaṇena vijjamānoyeva nahoti.",
  "anya-e0301n0:103_41": "Vijjamānassapana atthassa nānā pavattiākāre upādāya cittena parikappetvā saviggahaṃ katvā gahito cittamayo",
  "anya-e0301n0:103_42": "cittanimmito hutvā citteeva upalabbhamāno hoti.",
  "anya-e0301n0:103_43": "So sattapuggalādiko attho parikappasiddho nāma.",
  "anya-e0301n0:103_44": "Tesu sabhāvasiddhoyeva paramatthonāma.",
  "anya-e0301n0:103_45": "So hi santi bhavanti buddhisaddā etthāti attho.",
  "anya-e0301n0:103_46": "Ekantavijjamānaṭṭhena itarato paramo ukkaṃsagato atthoti paramattho. Api ca,",
  "anya-e0301n0:103_47": "ye ayaṃ atthi ayaṃ upalabbhatīti gahetvā tassa abhiññeyyassa abhiññatthāya,",
  "anya-e0301n0:103_48": "pariññeyyassa pariññatthāya,",
  "anya-e0301n0:103_49": "pahātabbassa pahānatthāya,",
  "anya-e0301n0:103_50": "sacchikātabbassa sacchikaraṇatthāya,",
  "anya-e0301n0:103_51": "bhāvetabbassa bhāvanatthāya paṭipajjanti.",
  "anya-e0301n0:103_52": "Tesaṃ tadatthasādhane avisaṃvādakaṭṭhena paramo uttamo atthoti paramattho.",
  "anya-e0301n0:103_53": "Itaropana avijjamānattā tassa abhiññādiatthāya paṭipajjantānaṃ tadatthasādhane visaṃvādakoyeva bhavissati.",
  "anya-e0301n0:103_54": "Napana tadatthaṃ sādhessa tīti paramatthoti vattuṃ nārahatīti.",
  "anya-e0301n0:104_0": "[14] Vibhāvaniyaṃ pana",
  "anya-e0301n0:105_0": "“Paramassavā uttamassa ñāṇassa attho gocaroti paramattho”tipi vuttaṃ. Taṃ na sundaraṃ.",
  "anya-e0301n0:106_0": "Na hi paramasaddoñāṇe vattamāno dissati.",
  "anya-e0301n0:106_1": "Naca atthasaddo gocareti.",
  "anya-e0301n0:106_2": "Yañca anuṭīkāyaṃ saccameva saccikaṃ.",
  "anya-e0301n0:106_3": "So eva attho aviparītassa ñāṇassa visayabhāvaṭṭhenāti saccikaṭṭhoti vuttaṃ.",
  "anya-e0301n0:106_4": "Taṃpi aviparītena ñāṇena araṇīyato upagantabba to atthoti imamatthaṃ dasseti.",
  "anya-e0301n0:106_5": "Naparamasaddassa atthanti.",
  "anya-e0301n0:106_6": "[Paramatthapadaṃ]",
  "anya-e0301n0:107_0": "13.",
  "anya-e0301n0:107_1": "Cittanti ettha cintetīti cittaṃ.",
  "anya-e0301n0:107_2": "Etthaca cintanakriyā nāma niccaṃ ārammaṇāpekkhā hoti.",
  "anya-e0301n0:107_3": "Na hi sā ārammaṇena vinā labbhatīti.",
  "anya-e0301n0:107_4": "Tasmā ārammaṇaggahaṇa ārammaṇupaladdhiyeva idha cintanāti daṭṭhabbāti.",
  "anya-e0301n0:107_5": "Evañhi sati bhavaṅgasamaya visaññisamayesu cittaṃ ārammaṇena vināpi pavattatīti evaṃ vādīnaṃ vādo paṭikkhitto hoti.",
  "anya-e0301n0:107_6": "Santesupica nissaya samanantarādīsu tassa paccayesu tehi nāmaṃ alabhitvā ārammaṇapaccayavasenevassa nāmaṃ siddhanti daṭṭhabbaṃ.",
  "anya-e0301n0:107_7": "Cintenti sampayuttakā dhammā etenāti cittaṃ.",
  "anya-e0301n0:107_8": "Tañhi ārammaṇaggahaṇakicce pubbaṅgamabhūtanti taṃ sampayuttadhammāpi ārammaṇaṃ gaṇhantā tassa vaseneva gaṇhantīti.",
  "anya-e0301n0:107_9": "Cintanamattaṃvā cittaṃ.",
  "anya-e0301n0:107_10": "Sabbepi hi dhammā taṃtaṃ kriyāmattāva honti.",
  "anya-e0301n0:107_11": "Na tesu dabbaṃvā saṇṭhānaṃ vā viggahovā upalabbhati.",
  "anya-e0301n0:107_12": "Paccayāyatta vuttino ca honti.",
  "anya-e0301n0:107_13": "Na te attano thāmenavā balenavā vasenavā sattiyāvā uppajjituṃpi sakkonti.",
  "anya-e0301n0:107_14": "Pageva cintetuṃvā phusetuṃvāti.",
  "anya-e0301n0:107_15": "Khaṇamattaṭṭhāyinoca honti,",
  "anya-e0301n0:107_16": "na kadāci kassaci vase vattituṃ sakkontīti.",
  "anya-e0301n0:107_17": "Tasmā tesu idaṃ dabbaṃ,",
  "anya-e0301n0:107_18": "ayaṃ satti,",
  "anya-e0301n0:107_19": "aya kriyāti evaṃ vibhāgo nalabbhatīti daṭṭhabbaṃ.",
  "anya-e0301n0:107_20": "Evañca katvā sabbesu paramatthapadesu ekaṃ bhāvasādhanameva padhānato labbhati.",
  "anya-e0301n0:107_21": "Tadañña sādhanānipana pariyāyatova labbhantīti veditabbaṃ.",
  "anya-e0301n0:107_22": "Ettha ca dabbādivasena abhedassa cintanassa atthavisesañāpanatthaṃ vibhāga kappanāvasena bhedakaraṇaṃ pariyāyakathāti daṭṭhabbaṃ.",
  "anya-e0301n0:107_23": "Yathā silā puttakassasarīranti,",
  "anya-e0301n0:107_24": "tathā karaṇañca taṃ taṃ kriyāsaṅkhāta dhammavimuttassa paraparikappitassa kārakabhūtassa atta jīva satta puggalassa sabbaso abhāvadīpanatthaṃ.",
  "anya-e0301n0:107_25": "Sati hi attādimhi kiṃ abhedassa bhedakappanāyāti.",
  "anya-e0301n0:108_0": "Vibhāvaniyaṃ pana",
  "anya-e0301n0:109_0": "Sasavisāṇaṃ viya abhūtassa bhūta kappanā vuttā viya dissati.",
  "anya-e0301n0:109_1": "Ayamassādhippāyo-",
  "anya-e0301n0:109_2": "dhammesu kattāvā kāre tāvā koci natthi.",
  "anya-e0301n0:109_3": "Lokepana attappadhāno kriyā nipphādako kattānāma siddho.",
  "anya-e0301n0:109_4": "Tasmā cintanakicce attappadhānatā dīpanatthaṃ taṃ kattubhāvaṃ citte āropetvā cintetīti cittanti vuttaṃ.",
  "anya-e0301n0:110_0": "Cittassaca balena taṃsampayuttānaṃpi tasmiṃ kicce tadanukūlappavattidīpanatthaṃ punakaraṇabhāvaṃ citte",
  "anya-e0301n0:110_1": "kattubhāvañca tesu āropetvā cintenti sampayuttakā dhammā etenāti cittanti vuttanti.",
  "anya-e0301n0:110_2": "Api cettha cittasaddo vicitratthavācako daṭṭhabbo.",
  "anya-e0301n0:110_3": "Vuttañhe taṃ saṃyuttake –",
  "anya-e0301n0:111_0": "Diṭṭhaṃ vo bhikkhave caraṇaṃnāma cittanti.",
  "anya-e0301n0:111_1": "Evaṃ bhante.",
  "anya-e0301n0:111_2": "Tampi kho bhikkhave caraṇaṃ cittaṃ citteneva cintitanti.",
  "anya-e0301n0:111_3": "Tenāpi kho bhikkhave caraṇena cittena cittaññeva cittataranti,",
  "anya-e0301n0:111_4": "nā haṃ bhikkhave aññaṃ ekanikāyaṃpi samanupassāmi yaṃ evaṃ cittaṃ.",
  "anya-e0301n0:111_5": "Yathayidaṃ bhikkhave tiracchānagatā pāṇā.",
  "anya-e0301n0:111_6": "Tepi kho bhikkhave tiracchānagatā pāṇā citteneva cittikatā.",
  "anya-e0301n0:111_7": "Tehipi kho bhikkhave tiracchāna gatehi pāṇehi cittaññeva cittataranti.",
  "anya-e0301n0:112_0": "Tattha caraṇaṃnāma cittanti yatthavicitrāni dibbavimānādīni cittakammāni katvā idañcidañca puññaṃ karontā idhacidhaca nibbattāti dassento vicaranti.",
  "anya-e0301n0:112_1": "Tassa paṭakoṭṭhakassetaṃ nāmaṃ.",
  "anya-e0301n0:112_2": "Cittenāti nissakke karaṇavacanaṃ.",
  "anya-e0301n0:112_3": "Yathayidanti yathā ime.",
  "anya-e0301n0:112_4": "Cittikatāti vicitrā katā.",
  "anya-e0301n0:112_5": "Etthaca cittavicittakāya saññāvicittā.",
  "anya-e0301n0:112_6": "Saññāvicittatāya taṇhāvicittā.",
  "anya-e0301n0:112_7": "Taṇhāvicittatāya kammāni vicittāni.",
  "anya-e0301n0:112_8": "Kammavicitta tāya yoniyo vicittā.",
  "anya-e0301n0:112_9": "Yonivicittatāya tesaṃ tiracchā nagatānaṃ vicittatā veditabbā.",
  "anya-e0301n0:112_10": "[Vacanattho]",
  "anya-e0301n0:113_0": "Taṃ taṃ sabhāvo lakkhaṇaṃ, kiccasampattiyo raso;",
  "anya-e0301n0:114_0": "Gayhākāro phalaṃvāpi, paccupaṭṭhāna saññitaṃ.",
  "anya-e0301n0:115_0": "Āsannakāraṇaṃ yaṃ taṃ, padaṭṭhānanti taṃ mataṃ;",
  "anya-e0301n0:116_0": "Dhammānaṃ vavatthānāya, alaṃ ete vibuddhino.",
  "anya-e0301n0:117_0": "Ārammaṇavijānanalakkhaṇaṃ cittaṃ,",
  "anya-e0301n0:117_1": "pubbaṅgamarasaṃ,",
  "anya-e0301n0:117_2": "sandhānapaccupaṭṭhānaṃ,",
  "anya-e0301n0:117_3": "nāmarūpapadaṭṭhānaṃ. [Cittaṃ]",
  "anya-e0301n0:118_0": "14.",
  "anya-e0301n0:118_1": "Cetasikanti ettha cetasi bhavaṃ tadāyattavuttitāyāti cetasikaṃ.",
  "anya-e0301n0:118_2": "Phassādi dhammajātaṃ.",
  "anya-e0301n0:118_3": "Etthaca tadāyattavuttitā nāma ekuppādatādīhi lakkhaṇehi cittena saha ekī bhūtassa viya pavatti.",
  "anya-e0301n0:118_4": "Etena yā cittassa jāti.",
  "anya-e0301n0:118_5": "Sāeva phassādīnaṃ.",
  "anya-e0301n0:118_6": "Yā cittassa jarā,",
  "anya-e0301n0:118_7": "yaṃ cittassa maraṇaṃ,",
  "anya-e0301n0:118_8": "yaṃ cittassa ārammaṇaṃ,",
  "anya-e0301n0:118_9": "yaṃ cittassa vatthu,",
  "anya-e0301n0:118_10": "tadeva phassādīnanti evaṃ ekapuppha mañjariyaṃ ekavaṇṭupanibbandhāni pupphāni viya cittena saha ekajātiyādi",
  "anya-e0301n0:118_11": "upanibbandhā phassādayo dhammā idha cetasikaṃnāmāti siddhā honti.",
  "anya-e0301n0:118_12": "Evañca sati cittaṃpi tehi phassādīhi saha tatheva āyattaṃ pavattatīti taṃpi phassikaṃ vedanikantiādinā vattabbanti ce. Na.",
  "anya-e0301n0:118_13": "Cittasseva jeṭṭhakattā.",
  "anya-e0301n0:118_14": "Manopubbaṅgamā dhammā,",
  "anya-e0301n0:118_15": "manoseṭṭhā manomayāti hi vuttaṃ.",
  "anya-e0301n0:118_16": "Etthaca manomayāti manasāeva pakatā nimmitā cittakriyā bhūtāti attho.",
  "anya-e0301n0:118_17": "Etena te phassādayo dhammā cittena vinā nupalabbhantīti dasseti.",
  "anya-e0301n0:118_18": "Cittaṃpana tehi kehici vināpi pavattatiyeva.",
  "anya-e0301n0:118_19": "Pañcaviññāṇa cittañhitehi kehici vitakkādīhi vinā uppajjatīti.",
  "anya-e0301n0:118_20": "Tasmā tesaññeva tadāyatta vuttitā vattabbā na cittassāti.",
  "anya-e0301n0:119_0": "[15] Vibhāvaniyaṃ pana",
  "anya-e0301n0:120_0": "Ekālambaṇatā mattena tesaṃ tadāyattavuttitaṃ cetasi kattañca vibhāveti. Taṃ na sundaraṃ.",
  "anya-e0301n0:121_0": "Na hi ekālambaṇatāmattena cetasikaṃnāma jātanti.",
  "anya-e0301n0:121_1": "Ettha ca loke nānāvaṇṇadhātuyo udake ghaṃsitvā vatthumhi nānā cittakammāni karonti,",
  "anya-e0301n0:121_2": "tattha vatthumhi pharaṇaṃ bandhanañca udakasseva kiccaṃ,",
  "anya-e0301n0:121_3": "na vaṇṇadhātūnaṃ.",
  "anya-e0301n0:121_4": "Nānārūpa dassanaṃ vaṇṇadhātūnameva kiccaṃ,",
  "anya-e0301n0:121_5": "na udakassa.",
  "anya-e0301n0:121_6": "Tattha vatthuviya ārammaṇaṃ daṭṭhabbaṃ.",
  "anya-e0301n0:121_7": "Udakaṃviya cittaṃ.",
  "anya-e0301n0:121_8": "Nānā vaṇṇadhātuyoviya cetasikadhammāti.",
  "anya-e0301n0:121_9": "[Cetasikaṃ]",
  "anya-e0301n0:122_0": "15.",
  "anya-e0301n0:122_1": "Rūpanti ettha ruppatīti rūpaṃ.",
  "anya-e0301n0:122_2": "Sītuṇhādīhi virodhi paccayehi visama pavatti vasena vikāraṃ āpajjati,",
  "anya-e0301n0:122_3": "tehi vā vikāraṃ āpādīyatīti attho. Yathāha –",
  "anya-e0301n0:123_0": "Ruppatīti kho bhikkhave tasmā rūpanti vuccati.",
  "anya-e0301n0:123_1": "Kena ruppati.",
  "anya-e0301n0:123_2": "Sitenapi ruppati.",
  "anya-e0301n0:123_3": "Uṇhenapi ruppati.",
  "anya-e0301n0:123_4": "Jighacchāyapi ruppati.",
  "anya-e0301n0:123_5": "Vipāsāyapi ruppati.",
  "anya-e0301n0:123_6": "Ḍaṃsa makasa vātātapa sariṃ sapa sapphassehipi ruppatīti.",
  "anya-e0301n0:123_7": "Ruppatītica ruppati, kuppati,",
  "anya-e0301n0:123_8": "ghaṭṭīyati,",
  "anya-e0301n0:123_9": "piḷī yati,",
  "anya-e0301n0:123_10": "bhijjatīti.",
  "anya-e0301n0:124_0": "Mahāniddese vuttaṃ.",
  "anya-e0301n0:124_1": "Ayamettha piṇḍattho,",
  "anya-e0301n0:124_2": "ye dhammā ciraṭṭhitikāca honti sappaṭighasabhāvāca.",
  "anya-e0301n0:124_3": "Tesaññeva ṭhitikkhaṇesu virodhipaccayehi samāgamonāma hoti.",
  "anya-e0301n0:124_4": "Napanaññesaṃ parittakkhaṇānaṃ appaṭighasabhāvānanti.",
  "anya-e0301n0:124_5": "Tesañhi appaṭighasabhāvānaṃ sukhuma rūpānaṃpi bahiddhā sītādīhi samāgamonāma natthi.",
  "anya-e0301n0:124_6": "Kuto parittakkhaṇānaṃ appaṭighasabhāvānañca arūpadhammānanti.",
  "anya-e0301n0:124_7": "Yadievaṃ sukhumarūpānaṃ arūpatāpatti siyāti. Nasiyā.",
  "anya-e0301n0:124_8": "Oḷārikarūpehi samānagati kattā.",
  "anya-e0301n0:124_9": "Tānihi oḷārikesu ruppamānesu ruppantiyevāti.",
  "anya-e0301n0:124_10": "Samāgamoca nāma idha thapetvā āpātagamanaṃ ārammaṇakaraṇañca aññamaññaviruddhānaṃ ṭhitipattānaṃ oḷārikarūpānaṃ",
  "anya-e0301n0:124_11": "mahābhūtānamevavā aññamaññābhighaṭṭanaṃ vuccati,",
  "anya-e0301n0:124_12": "ruppati ghaṭṭīyati pīḷīyatīti hi vuttaṃ.",
  "anya-e0301n0:124_13": "Ruppanañcanāma parasenāyuddhena raṭṭhakhobhoviya kalāpantaragatadhātūnaṃ kuppanaṃ bhijjanaṃca vuccati.",
  "anya-e0301n0:124_14": "Kuppati bhijjatīti hi vuttaṃ.",
  "anya-e0301n0:124_15": "Etthaca kuppatīti khobhati cañcalati,",
  "anya-e0301n0:124_16": "bhijjatīti vikāraṃ āpajjati.",
  "anya-e0301n0:124_17": "Yasmiṃ khaṇe virodhipaccayasamāgamaṃ labhanti.",
  "anya-e0301n0:124_18": "Tato paṭṭhāya sayaṃpi vikārapattā honti.",
  "anya-e0301n0:124_19": "Omattādhimattarūpasantatīnaṃ uppattiyā paccayabhāvaṃ pattā hontīti attho.",
  "anya-e0301n0:124_20": "Apicettha ruppanaṃ duvidhaṃ vaḍḍhanaṃ,",
  "anya-e0301n0:124_21": "hāyanañca.",
  "anya-e0301n0:124_22": "Tadubhayaṃpi kappavuṭṭhāne kappasaṇṭhāne nānāāyukappa saṃvacchara utu māsa ratti divādīnaṃ parivattaneca pākaṭaṃ hotīti.",
  "anya-e0301n0:124_23": "Kasmā pana rūpanti nāmaṃ ghaṭṭanavasena ruppanadhammānameva siddhanti.",
  "anya-e0301n0:124_24": "Tesameva saviggahattā.",
  "anya-e0301n0:124_25": "Rūpadhammā hi samūhasaṇṭhānādi bhāvapattiyā saviggahā honti.",
  "anya-e0301n0:124_26": "Tasmā tesameva ruppanaṃ paccakkhatopi lokassa pākaṭanti tesveva rūpanti nāmaṃ siddhanti daṭṭhabbaṃ.",
  "anya-e0301n0:124_27": "Arūpadhammā pana aviggahāti na tesaṃ vikāro paccakkhato lokassa pākaṭo hoti.",
  "anya-e0301n0:124_28": "Taṃ taṃ rūpavikāraṃ disvāvā sutvā vā pucchitvāyeva vā so lokena jānitabbo aññatra paracittavidūhi.",
  "anya-e0301n0:124_29": "Tasmā tesaṃ rūpatāpatti natthīti.",
  "anya-e0301n0:125_0": "[16] Vibhāvaniyaṃ pana",
  "anya-e0301n0:126_0": "Tesaṃ rūpatāpattippasaṅgo sītādiggahaṇa sāmatthiyena nivattito.",
  "anya-e0301n0:126_1": "Yasmā pana vohāronāma lokopacārena vinā nasijjhati.",
  "anya-e0301n0:126_2": "Lokopacāroca pākaṭanimittavase neva pavatto.",
  "anya-e0301n0:126_3": "Tasmā idha sītādiggahaṇena vināpi tappasaṅganivatti lokatova siddhāti daṭṭhabbā.",
  "anya-e0301n0:127_0": "Yasmā ca brahmaloke brahmānaṃ kāyavikāra vacīvikārā ca iddhivikuppanāvasappavattā nānārūpavikārāca dissantiyeva.",
  "anya-e0301n0:127_1": "Teca ekena pariyāyena ruppanākārāeva nāma honti,",
  "anya-e0301n0:127_2": "tasmā tesaṃ vasena tattha rūpānaṃ rūpatāsiddhi hotīti veditabbaṃ.",
  "anya-e0301n0:127_3": "Rūpayati vā attano sabhāvena pakāsatīti rūpaṃ.",
  "anya-e0301n0:127_4": "Arūpadhammā hi na attano sabhāvena pākaṭā honti.",
  "anya-e0301n0:127_5": "Rūpasannissayeneva gahetabbā.",
  "anya-e0301n0:127_6": "Idaṃ pana attano sabhāveneva pākaṭaṃ pañcaviññāṇehipi gahetabbanti.",
  "anya-e0301n0:127_7": "Imasmiṃ atthe sati brahmaloke rūpānaṃpi uju katova rūpatāsiddhi hotīti.",
  "anya-e0301n0:128_0": "[17] Vibhāvaniyaṃ pana",
  "anya-e0301n0:129_0": "Anuggāhakānaṃ sītādīnaṃ vasena taṃ sabhāvā nātivattana vasenaca tattha rūpatāsiddhi vibhāvitā.",
  "anya-e0301n0:129_1": "Yasmāpana sīte nāpi uṇhenāpītiādivacanaṃ nidassanamattaṃ hoti.",
  "anya-e0301n0:129_2": "Kamma cittāhārānaṃpi vasena ruppanassa sambhavato,",
  "anya-e0301n0:129_3": "tathāhi saññā viññāṇānipi rūpārammaṇarasārammaṇehi eva pāḷiyaṃ niddiṭṭhāni.",
  "anya-e0301n0:129_4": "Na hi saññā rūpaṃeva sañjānāti.",
  "anya-e0301n0:129_5": "Na ca viññāṇaṃ rasa meva vijānāti.",
  "anya-e0301n0:129_6": "Nidassanamattena desanā hotīti viññāyatīti.",
  "anya-e0301n0:129_7": "Tasmā sītādiggahaṇaṃ amuñcitvāva tattha rūpatāsiddhivibhāvanena payojana natthīti. [Rūpaṃ]",
  "anya-e0301n0:130_0": "16.",
  "anya-e0301n0:130_1": "Nibbānanti ettha nibbāyanti sabbe vaṭṭadukkhasantāpā etasminti nibbānaṃ.",
  "anya-e0301n0:130_2": "Nibbāyantīti ye kilesāvā khandhāvā abhāvitamaggassa āyatiṃ uppajjanārahapakkhe ṭhitā honti.",
  "anya-e0301n0:130_3": "Teyeva bhāvitamaggassa anuppajjanārahapakkhaṃ pāpuṇantīti attho.",
  "anya-e0301n0:130_4": "Na hi khaṇattayaṃ patvā niruddhā atītadhammā nibbāyanti nāma.",
  "anya-e0301n0:130_5": "Paccuppannesu āyatiṃ avassaṃ uppajjamānesuca dhammesu vattabbameva natthīti.",
  "anya-e0301n0:130_6": "Vaṭṭadukkhasantāpāti kilesavaṭṭa kammavaṭṭa vipākavaṭṭa dukkhasantāpā.",
  "anya-e0301n0:130_7": "Na hi tividha vaṭṭadukkhasantāparahitānaṃ rukkhādīnaṃ anuppādanirodho nibbānaṃnāma hotīti.",
  "anya-e0301n0:130_8": "Etasminti visaye bhummaṃ.",
  "anya-e0301n0:130_9": "Yathā ākāse sakuṇā pakkhantīti.",
  "anya-e0301n0:130_10": "Yehi te nibbāyanti.",
  "anya-e0301n0:130_11": "Tesaṃ tabbinimuttaṃ aññaṃ nibbutiṭṭhānaṃnāma kiñci natthīti.",
  "anya-e0301n0:130_12": "Nibbāyanti vā ariyajanā etasminti nibbānaṃ.",
  "anya-e0301n0:130_13": "Nibbanti dhīrā yathayaṃ padīpoti hi vuttaṃ.",
  "anya-e0301n0:130_14": "Nibbāyantīti taṃ taṃ kilesānaṃvā khandhānaṃvā puna appaṭisandhikabhāvaṃ pāpuṇantīti attho.",
  "anya-e0301n0:130_15": "Ekasminti visayeeva bhummaṃ,",
  "anya-e0301n0:130_16": "etasmiṃ adhi gatetipi yojenti.",
  "anya-e0301n0:130_17": "Ṭīkāsupana bhavābhavaṃ vinanato saṃsibbana to vānaṃ vuccati taṇhā.",
  "anya-e0301n0:130_18": "Tato nikkhantanti nibbānanti vuttaṃ.",
  "anya-e0301n0:131_0": "[18] Vibhāvaniyaṃ pana",
  "anya-e0301n0:132_0": "“Nibbābhivā etena rāgaggiādikoti nibbāna”ntipi vuttaṃ. Taṃ na sundaraṃ.",
  "anya-e0301n0:133_0": "Na hi maggeviya nibbāne katthaci karaṇasādhanaṃ diṭṭhaṃ,",
  "anya-e0301n0:133_1": "naca nibbānaṃ nibbūti kriyāsādhane rāgādikassa kattuno saha kāripaccayo hotīti.",
  "anya-e0301n0:133_2": "[Nibbānaṃ]",
  "anya-e0301n0:134_0": "Dutīyagāthāya paramatthadīpanā niṭṭhitā.",
  "anya-e0301n0:135_0": "Cittasaṅgaha-paramatthadīpanī",
  "anya-e0301n0:136_0": "17.",
  "anya-e0301n0:136_1": "Idāni uddesakkamena cittaṃ tāva niddisanto tattha cittantiādimāha.",
  "anya-e0301n0:136_2": "Tatthāti tesu catūsu abhidhammatthesu.",
  "anya-e0301n0:136_3": "Tāva pathamaṃ.",
  "anya-e0301n0:136_4": "Cattāro vidhā pakārā yassa taṃ catubbidhaṃ.",
  "anya-e0301n0:137_0": "18.",
  "anya-e0301n0:137_1": "Kāmāvacaranti ettha kāmīyatīti kāmo.",
  "anya-e0301n0:137_2": "Kāmentivā ettha sattā avikkhambhitakāmarāgattā kāmaratiyāeva ramanti.",
  "anya-e0301n0:137_3": "Na uparibhūmīsu viya jhānaratiyāti kāmo.",
  "anya-e0301n0:137_4": "Ekādasavidhā kāmabhūmi.",
  "anya-e0301n0:137_5": "Nanu cettha jhānalābhinopi santīti.",
  "anya-e0301n0:137_6": "Na na santi.",
  "anya-e0301n0:137_7": "Tepana kadāci devāti natthettha doso.",
  "anya-e0301n0:137_8": "Avīcinirayādayo kathaṃ kāmīyanti.",
  "anya-e0301n0:137_9": "Kathañca tattha sattā kāmaratiyā ramantīti.",
  "anya-e0301n0:137_10": "Nimittassādavasenavā bhavanikantivasenavāti.",
  "anya-e0301n0:137_11": "Maraṇakāle hi upaṭṭhitā nirayaggijālā suvaṇṇavaṇṇāviya khāyanti.",
  "anya-e0301n0:137_12": "Eko kira micchādiṭṭhiko brāhmaṇo maraṇamañce nippanno hoti.",
  "anya-e0301n0:137_13": "Tassa ācariyabrāhmaṇā samīpe ṭhatvā brahmalokaṃ bho gacchāti vadanti.",
  "anya-e0301n0:137_14": "Tassapana avīciniraye aggijālā upaṭṭhahanti.",
  "anya-e0301n0:137_15": "Tadā so bho ācariyā suvaṇṇavaṇṇā paññāyantīti āha.",
  "anya-e0301n0:137_16": "Esa bho brahmaloko.",
  "anya-e0301n0:137_17": "Tattha gacchāti vadanti.",
  "anya-e0301n0:137_18": "So kālaṅkatvā avīcimhi uppajji.",
  "anya-e0301n0:137_19": "Evaṃ nimittassādavasena te kāmīyanti.",
  "anya-e0301n0:137_20": "Tattha uppannānaṃpi bhavanikantināma hotīti. Apica,",
  "anya-e0301n0:137_21": "tattha uppannā avikkhambhitakāmarāgāeva honti,",
  "anya-e0301n0:137_22": "okāse sati kāmaratiyā ramissanti yevāti.",
  "anya-e0301n0:137_23": "Tasmiṃ kāme avacaratīti kāmāvacaraṃ.",
  "anya-e0301n0:137_24": "Etthaca avacaratīti padassa uppajjatīti attho na gahetabbo.",
  "anya-e0301n0:137_25": "So hi attho pāḷiyāca nasameti.",
  "anya-e0301n0:137_26": "Nānādosayuttoca hotīti.",
  "anya-e0301n0:137_27": "Yaṃ etasmiṃ antare etthāvacarā ettha pariyāpannāti hi pāḷiyaṃ vuttaṃ.",
  "anya-e0301n0:137_28": "Yadi cettha so attho adhippeto siyā.",
  "anya-e0301n0:137_29": "Evaṃ sabhi etthāvacarā etthuppannāti vuttaṃ siyā.",
  "anya-e0301n0:137_30": "Napana vuttaṃ.",
  "anya-e0301n0:137_31": "Naca pariyāpannasaddo uppannasaddena saha samānatthoti sakkā vattuṃ.",
  "anya-e0301n0:137_32": "Na hi lokuttaracittāni tīsu bhavesu uppannā nipi tatra pariyāpannāniyeva hontīti.",
  "anya-e0301n0:137_33": "Evaṃ tāva pāḷiyā nasametīti.",
  "anya-e0301n0:138_0": "Yadica so attho gahito siyā.",
  "anya-e0301n0:138_1": "Evañca sati tasmiṃ kāme ye mahaggata lokuttaradhammā uppajjanti.",
  "anya-e0301n0:138_2": "Tesaṃpi kāmā vacaratāpattidoso rūpāvacaratādi muttidosoca āpajjati.",
  "anya-e0301n0:138_3": "Yeca kāmāvacaradhammā rūpārūpabhūmīsu uppajjanti.",
  "anya-e0301n0:138_4": "Tesañca rūpārūpā vacaratā pattidoso kāmāvacaratā muttidosoca āpajjatīti.",
  "anya-e0301n0:138_5": "Nanu yebhuyyavuttivasenapi kesañci nāmalābho hoti.",
  "anya-e0301n0:138_6": "Yathā vanacarako saṅgāmāvacaroti.",
  "anya-e0301n0:138_7": "Tasmā idhapi tesaṃ dhammānaṃ attano attano bhummīsu uppannabahulattā kāmāvacarādi nāmalābhe sati na koci dosoti.Na.",
  "anya-e0301n0:138_8": "Evañhi sati lokuttara dhammānaṃ kāmāvacaratādi muccanatthaṃ yebhuyyena uppannabhūmi visuṃ vattabbā siyā.",
  "anya-e0301n0:138_9": "Na ca sā nāmabhūmi atthi.",
  "anya-e0301n0:138_10": "Yattha te yebhuyyena uppajjantīti.",
  "anya-e0301n0:138_11": "Tehi uppajjantā tīsu bhavesu eva uppajjanti.",
  "anya-e0301n0:138_12": "Tasmā tesaṃ kāma rūpārūpāvacaratāpattidoso dunnivāro siyāti.",
  "anya-e0301n0:138_13": "Evaṃ nānādosayutto hotīti.",
  "anya-e0301n0:138_14": "Tasmāssa tathā atthaṃ aggahetvā etthāvacarā ettha pariyāpannāti bhagavatā saṃvaṇṇitena pāḷinayenevassa attho gahetabboti.",
  "anya-e0301n0:138_15": "Ayañhettha attho.",
  "anya-e0301n0:138_16": "Kāme avacarati pariyāpannabhāvena tasmiṃ ajjhogāhetvā carati pavattatīti kāmāvacaranti.",
  "anya-e0301n0:138_17": "Pariyāpannabhāvocanāma attano ādhārabhūtena tena kāmena saha samānajātigottanāmatā saṅkhātehi paritobhāgehi",
  "anya-e0301n0:138_18": "tasmiṃ kāme āpannabhāvo anuppaviṭṭha bhāvo.",
  "anya-e0301n0:138_19": "Antogadhabhāvoti vuttaṃ hoti.",
  "anya-e0301n0:138_20": "Soca tathā pariyāpannabhāvo pariggāhiniyā kāmataṇhāya katoti daṭṭhabbo.",
  "anya-e0301n0:138_21": "Ettāvatā yedhammā rūpārūpasattasantānabhūtāpi mayhaṃ eteti kāma taṇhāya pariggahitā kāme pariyāpannāva honti.",
  "anya-e0301n0:138_22": "Te kāmāvacarānāmāti siddhā honti.",
  "anya-e0301n0:138_23": "Rūpārūpā vacaresupi ayaṃ nayo netabbo.",
  "anya-e0301n0:138_24": "Tesupana rūpataṇhā arūpataṇhāca pariggāhinī taṇhā daṭṭhabbā.",
  "anya-e0301n0:139_0": "Yepana dhammā tiṇṇaṃ taṇhānaṃ pariggahavimuttā honti.",
  "anya-e0301n0:139_1": "Te tīsu bhavesu uppannāpi tatra apariyāpannāeva hontīti lokuttarā nāma jātāti veditabbā.",
  "anya-e0301n0:139_2": "Etthaca paṭṭhāne āruppe kāmacchandaṃ nīvaraṇaṃ paṭicca uddhaccanīvaraṇantiādinā arūpasattasantānepi kāmacchandasaṅkhātāya kāmataṇhāya uppatti vuttā.",
  "anya-e0301n0:139_3": "Tasmā rūpārūpa bhūmīsu uppannānaṃ kāmadhammānaṃ pariggāhinītaṇhā rūpārūpasattasantāna gatāpi daṭṭhabbā.",
  "anya-e0301n0:139_4": "Pāḷiyaṃ kāmacchandanīvaraṇanti idaṃ nīvaraṇajātikattā vuttaṃ.",
  "anya-e0301n0:139_5": "Na hi jhānabhūmīsu ekantanīvaraṇakiccāni nīvaraṇāni sakkā laddhunti.",
  "anya-e0301n0:139_6": "Atra kāmabhedo vattabbo.",
  "anya-e0301n0:139_7": "Dvekāmā kile sakāmoca,",
  "anya-e0301n0:139_8": "vatthukāmocāti.",
  "anya-e0301n0:139_9": "Tattha thapetvā rūpārūparāge añño sabbopi lobho imasmiṃ catubbhūmiparicchede kile sakāmonāma.",
  "anya-e0301n0:139_10": "Thapetvāca rūpārūpāvacaradhamme aññe sabbepi tīsu bhūmīsu uppannā kāmāvacaradhammā vatthukāmonāmāti.",
  "anya-e0301n0:139_11": "Yaṃpana aṭṭhasāliniyaṃ sabbepi tebhūmakā dhammā vatthukāmoti vuttaṃ.",
  "anya-e0301n0:139_12": "Taṃ mahāniddese niddiṭṭhena suttantikapariyāyena vuttanti gahetabbaṃ.",
  "anya-e0301n0:139_13": "Na hi rūpārūpāvacaradhammā abhidhamme kāmanāmena vuttā atthīti.",
  "anya-e0301n0:139_14": "[Kāmāvacarapadaṃ]",
  "anya-e0301n0:140_0": "19.",
  "anya-e0301n0:140_1": "Rūpāvacaraṃ arūpāvacaranti ettha rūpārūpasaddā tāsu bhūmīsu niruḷhāti daṭṭhabbā.",
  "anya-e0301n0:140_2": "Apica dve bhūmiyo rūpabhūmi,",
  "anya-e0301n0:140_3": "arūpabhūmīti.",
  "anya-e0301n0:140_4": "Tattha ruppanalakkhaṇaṃ rūpaṃ yattha natthi,",
  "anya-e0301n0:140_5": "sā catubbidhā bhummi arūpabhūmināma.",
  "anya-e0301n0:140_6": "Sesā sattavīsatividhā bhummi rūpabhūmināma.",
  "anya-e0301n0:140_7": "Tatthaca heṭṭhā ekādasavidhā bhummi oḷārikena kāmena visesetvā kāma bhūmīti vuttā.",
  "anya-e0301n0:140_8": "Upari soḷasavidhā bhummi rūpabhūmiicceva vuttāti daṭṭhabbā.",
  "anya-e0301n0:140_9": "Yatthapana taṇhāvā jhānānivā rūpārūpasaddehi vuttāni.",
  "anya-e0301n0:140_10": "Tattha nissayassanāmaṃ nissite āropanavasena nissayopacāro veditabbo.",
  "anya-e0301n0:140_11": "Yatthaca kāmāvacarādisaddehi bhūmieva vuttā.",
  "anya-e0301n0:140_12": "Tattha nissitassa nāmaṃ nissaye āropanavasena nissito pacāroti.",
  "anya-e0301n0:140_13": "Yamettha vattabbaṃ,",
  "anya-e0301n0:140_14": "taṃ kāmāvacarapade vuttanayamevāti.",
  "anya-e0301n0:140_15": "Ayamettha tebhūmaka paricchede pāḷianugatā paramatthadīpanā. Yathāha –",
  "anya-e0301n0:141_0": "Katame dhammā kāmāvacarā.",
  "anya-e0301n0:141_1": "Heṭṭhato avīcinirayaṃ pariyantaṃ karitvā uparito paranimmitavasavattīdeve anto karitvā yaṃ etasmiṃ antare",
  "anya-e0301n0:141_2": "etthāvacarā ettha pariyāpannā khandhadhātuāyatanā rūpā vedanā saññā saṅkhārā viññāṇaṃ.",
  "anya-e0301n0:141_3": "Imedhammā kāmāvacarā.",
  "anya-e0301n0:141_4": "Katame dhammā rūpāvacarā.",
  "anya-e0301n0:141_5": "Heṭṭhato brahmalokaṃ pariyantaṃ karitvā uparito akaniṭṭhe deve anto karitvā yaṃ etasmiṃ antare etthāvacarā",
  "anya-e0301n0:141_6": "ettha pariyāpannā samāpannassavā upapannassavā diṭṭhadhammasukhavihārissavā cittacetasikā dhammā,",
  "anya-e0301n0:141_7": "ime dhammā rūpāvacarā.",
  "anya-e0301n0:141_8": "Katame dhammā arūpāvacarā.",
  "anya-e0301n0:141_9": "Heṭṭhato ākāsānañcāyatanupage deve pariyantaṃ karitvā uparito nevasaññā nāsaññā yatanupage deve anto karitvā yaṃ etasmiṃ antare. La.",
  "anya-e0301n0:141_10": "Ime dhammā arūpāvacarāti.",
  "anya-e0301n0:142_0": "[19] Ṭīkāsu pana",
  "anya-e0301n0:143_0": "Yathāvuttaṃ suvisadaṃ pāḷinayaṃ aggahetvā aññathā vacanatthāca vinicchayāca ettha vuttā.",
  "anya-e0301n0:143_1": "Sabbe te sārato na paccetabbāti.",
  "anya-e0301n0:144_0": "Nanu aṭṭhasāliniyameva teca aññeca atthā vuttāti. Saccaṃ.",
  "anya-e0301n0:144_1": "Bhūtaṃpana suvisadaṃ pāḷianugataṃ atthaṃ ñatvā kiṃvikkhepenāti.",
  "anya-e0301n0:145_0": "20.",
  "anya-e0301n0:145_1": "Lokuttaranti ettha lujjanapalujjanaṭṭhena loko vuccati yathāvutto tebhūmakadhammo.",
  "anya-e0301n0:145_2": "Yathāha lujjati palujjatīti kho bhikkhave tasmā lokoti vuccatīti.",
  "anya-e0301n0:145_3": "Evaṃ sante lokuttaradhammānaṃpi nibbānavajjānaṃ lokatāpatti siyā. Kasmā,",
  "anya-e0301n0:145_4": "tesaṃpi lujjanapalujjanadhammattāti. Nasiyā.",
  "anya-e0301n0:145_5": "Yattha hi nicco dhuvo sassatoti mahājanassa micchāgāho nivisati.",
  "anya-e0301n0:145_6": "Tattheva tassa nivāraṇatthaṃ ayaṃ lokasamaññā niyamīyati.",
  "anya-e0301n0:145_7": "Tasmā sabbaso micchāgāhavimuttānaṃ tesaṃ lokatāpatti natthīti vadanti.",
  "anya-e0301n0:145_8": "Yesaṃvā lujjanaṃpalujjanañca mahājanassa pākaṭaṃ.",
  "anya-e0301n0:145_9": "Tesaññeva lokatāsiddhīti natthi lokuttarānaṃ lokattappasaṅgoti.",
  "anya-e0301n0:145_10": "Lokato uttaratīti lokuttaraṃ.",
  "anya-e0301n0:145_11": "Maggacittaṃ.",
  "anya-e0301n0:145_12": "Tato uttiṇṇanti lokuttaraṃ.",
  "anya-e0301n0:145_13": "Phalacittaṃ.",
  "anya-e0301n0:145_14": "Nibbānaṃpana idha nalabbhatīti.",
  "anya-e0301n0:145_15": "Uttaraṇañcettha taṇhāttayaggāha vimuttiyā tīsu lokesu apariyāpannabhāvoyeva.",
  "anya-e0301n0:145_16": "Soca apariyāpannabhāvo kesaṃ dhammānaṃ adhiṭṭhāna bhūtoviya gayhatīti visuṃ ekā catutthī avatthābhūmināmāti.",
  "anya-e0301n0:146_0": "Catubbhūmivibhāgassa paramatthadīpanā niṭṭhitā.",
  "anya-e0301n0:147_0": "21.",
  "anya-e0301n0:147_1": "Evaṃ cittaṃ bhūmibhedena hīnapaṇītā nukkamato catudhā niddisitvā idāni tadeva catubbidhaṃ cittaṃ yathāniddiṭṭhakkamena",
  "anya-e0301n0:147_2": "vibhajanto pathamaṃ kāmāvacaracittaṃ.",
  "anya-e0301n0:147_3": "Tatthaca hīnaṃ asobhaṇacittaṃ.",
  "anya-e0301n0:147_4": "Tatthaca sabbahīnaṃ akusalacittaṃ tāva dassetuṃ somanassasaha gatantiādimāha.",
  "anya-e0301n0:147_5": "Etthaca kāmāvacaracittassapi akusalāhetuka sahetukānukkamo hīna paṇītānukkamavasena vuttoti daṭṭhabbo.",
  "anya-e0301n0:148_0": "[20] Vibhāvaniyaṃ pana",
  "anya-e0301n0:149_0": "Upari vuccamānānaṃ bahūnaṃ cittānaṃ sobhaṇasaññākaraṇasukhatthaṃ appake pāpāhetukeyeva pathamaṃ dassentoti vuttaṃ.",
  "anya-e0301n0:149_1": "Taṃ na sundaraṃ.",
  "anya-e0301n0:150_0": "Tadattho hi yathāvuttahīnādikkameneva siddhoti.",
  "anya-e0301n0:151_0": "[21] Yañca tattha",
  "anya-e0301n0:152_0": "Tesu tesuca bhavesu gahitappaṭisandhikassa sattassa ādito vīthicittavasena lobhasahagata cittuppādāna meva sambhavato teyeva pathamanti vuttaṃ.",
  "anya-e0301n0:152_1": "Taṃpi nayujjati.",
  "anya-e0301n0:153_0": "Ādito vīthicittavasena manodvārā vajjanasseva sabbapathamaṃ uppajjanatoti.",
  "anya-e0301n0:153_1": "Akusalesu pana lobhamūla cittaṃ bahukañca hoti.",
  "anya-e0301n0:153_2": "Dvīhi vaṭṭamūlehi yuttattā padhānaṃ pākaṭañca hotīti tadeva pathamaṃ vuttanti daṭṭhabbaṃ.",
  "anya-e0301n0:154_0": "22.",
  "anya-e0301n0:154_1": "Tattha sundaraṃ manoti sumano.",
  "anya-e0301n0:154_2": "Siniddhacittaṃ.",
  "anya-e0301n0:154_3": "Na hi anavajjaṭṭhena sundaratā idha yuttāti.",
  "anya-e0301n0:154_4": "Sundaraṃ mano etassābhivā sumano.",
  "anya-e0301n0:154_5": "Siniddhacittasamaṅgī puggalo.",
  "anya-e0301n0:154_6": "Sumanassa bhāvo somanassa.",
  "anya-e0301n0:154_7": "Mānasikasukhavedanāyetaṃ nāmaṃ.",
  "anya-e0301n0:154_8": "Etthaca sumanassa bhāvoti tasmiṃ citte puggalevā sumanābhidhānassavā ayaṃ so sumanoti sumanabuddhiyāvā pavattinimittanti attho.",
  "anya-e0301n0:154_9": "Bhāvoti hi abhidhānabuddhīnaṃ pavattinimittaṃ vuccati.",
  "anya-e0301n0:154_10": "Bhavanti pavattanti abhidhānabuddhiyo etasminti katvā.",
  "anya-e0301n0:154_11": "Etasminti ca nimitte bhummaṃ.",
  "anya-e0301n0:154_12": "Yathā nāgo dantesu haññateti.",
  "anya-e0301n0:154_13": "Yathā hi tattha attano dantanimittaṃ dantayutte nāge hananappavatti hoti,",
  "anya-e0301n0:154_14": "evamidhapi taṃ vedanānimittaṃ vedanāyutte manasmiṃ puggalevā abhidhānabuddhiyo pavattantīti.",
  "anya-e0301n0:154_15": "Bhavanti buddhisaddā etenāti bhāvotica vadanti.",
  "anya-e0301n0:154_16": "Etasmāti ca apare.",
  "anya-e0301n0:154_17": "Somanassena saha ekato gataṃ pavattanti somanassasahagataṃ.",
  "anya-e0301n0:154_18": "Somanassavedanāsampayuttanti attho.",
  "anya-e0301n0:154_19": "Dassanaṃ diṭṭhi.",
  "anya-e0301n0:154_20": "Sā pana sammādiṭṭhi,",
  "anya-e0301n0:154_21": "micchādiṭṭhivasena duvidhā.",
  "anya-e0301n0:154_22": "Idha micchādiṭṭhiyuttā.",
  "anya-e0301n0:154_23": "Akusalādhikārattā.",
  "anya-e0301n0:154_24": "Diṭṭhiyeva diṭṭhigataṃ.",
  "anya-e0301n0:154_25": "Yathā gūthagataṃ muttagatanti.",
  "anya-e0301n0:154_26": "Diṭṭhigatena samaṃ pakārehi yuttanti diṭṭhigata sampayuttaṃ.",
  "anya-e0301n0:154_27": "Diṭṭhigatena ekuppādatādīhi pakārehi samaṃ ekībhūta miva yuttaṃ saṃsaṭṭhanti attho.",
  "anya-e0301n0:154_28": "Asaṅkhārikamekaṃ sasaṅkhārikamekanti ettha saṅkhāroti pubbātisaṅkhāro.",
  "anya-e0301n0:154_29": "Soca duvidho payogo,",
  "anya-e0301n0:154_30": "upāyocāti.",
  "anya-e0301n0:154_31": "Tattha āṇattiyāvā ajjhesanāyavā tajjetvā vā idaṃ karohīti parehi kato kāyavacīpayogo payogonāma.",
  "anya-e0301n0:154_32": "Āṇattādināpana vināva kammassa karaṇatthaṃ taṃ taṃ upāyaṃ pare ācikkhanti.",
  "anya-e0301n0:154_33": "Akaraṇe ādīnavaṃ karaṇeca ānisaṃsaṃ dassenti,",
  "anya-e0301n0:154_34": "katikaṃvā karonti,",
  "anya-e0301n0:154_35": "daṇḍaṃvā thapenti,",
  "anya-e0301n0:154_36": "sayameva vā taṃ taṃ kāraṇaṃ anussarati,",
  "anya-e0301n0:154_37": "paccavekkhati.",
  "anya-e0301n0:154_38": "Evamādinā nayena upāyo anekavidho.",
  "anya-e0301n0:154_39": "So duvidhopi idha saṅkhāro nāma.",
  "anya-e0301n0:154_40": "Saṅkharoti attano pakatiyā kātuṃ anicchamānaṃ citta santānaṃ akātuṃ adatvā karaṇatthāya saṃvidahati tasmiṃ tasmiṃ kamme payojetīti katvā.",
  "anya-e0301n0:154_41": "Yopana paccayagaṇo tena saṅkhārena virahito hoti.",
  "anya-e0301n0:154_42": "So asaṅkhāro.",
  "anya-e0301n0:154_43": "Yopana tenasahito hoti.",
  "anya-e0301n0:154_44": "So sasaṅkhāroti.",
  "anya-e0301n0:154_45": "Vuttañhetaṃ aṭṭhakathāyaṃ –",
  "anya-e0301n0:155_0": "Saha saṅkhārenāti sasaṅkhāro. Tena sasaṅkhārena sappayogena saupāyena paccayagaṇenāti atthoti.",
  "anya-e0301n0:156_0": "Etthaca paccayagaṇoti ārammaṇādiko sādhāraṇo paccaya gaṇo aṭṭhakathāyaṃ vutto.",
  "anya-e0301n0:156_1": "Asādhāraṇopana kusalakammesu sappurisupanissayādiko akusalakammesu asappurisupanissayādiko paccayagaṇo visesetvā yojetuṃ yutto.",
  "anya-e0301n0:156_2": "Sopana yadā duvidhena saṅkhārena vinā sayameva cittaṃ asaṃsīdamānaṃ katvā uṭṭhāpeti samuṭṭhāpeti,",
  "anya-e0301n0:156_3": "tadā soasaṅkhāronāma.",
  "anya-e0301n0:156_4": "Yadāpana tena vinā sayameva cittaṃ uṭṭhāpetuṃ samuṭṭhāpetuṃ nasakkoti,",
  "anya-e0301n0:156_5": "saṅkhāraṃ sahāyaṃ labhitvāva sakkoti,",
  "anya-e0301n0:156_6": "tadā so sasaṅkhāronāma.",
  "anya-e0301n0:156_7": "Iti asaṅkhāro sasaṅkhārotica idaṃ paccaya gaṇasseva nāmaṃ.",
  "anya-e0301n0:156_8": "Na cittassa.",
  "anya-e0301n0:156_9": "Cittaṃpana asaṅkhārena suddhena paccayagaṇena uppannaṃ asaṅkhārikaṃ.",
  "anya-e0301n0:156_10": "Sasaṅkhārena paccayagaṇena uppannaṃ sasaṅkhārikaṃ,",
  "anya-e0301n0:156_11": "uppannatthe hi ayaṃ ikapaccayoti.",
  "anya-e0301n0:156_12": "Yasmiṃ samaye akusalaṃ cittaṃ uppannaṃ hoti somanassasahagataṃ diṭṭhigatasampayuttaṃ sasaṅkhārenāti hi pāḷiyaṃ vuttanti.",
  "anya-e0301n0:156_13": "Etthaca sasaṅkhārena paccayagaṇena uppannaṃ hotīti yojetabbanti.",
  "anya-e0301n0:156_14": "Ayamettha asaṅkhārikasasaṅkhārikapadesu paramatthadīpanā.",
  "anya-e0301n0:157_0": "[22] Ṭīkāsu pana",
  "anya-e0301n0:158_0": "Imamatthaṃ asallakkhetvā cittameva asaṅkhāraṃ sasaṅkhāranti ca gahetvā yaṃ vuttaṃ,",
  "anya-e0301n0:158_1": "“natthi saṅkhāro assāti asaṅkhāraṃ.",
  "anya-e0301n0:158_2": "Tadeva asaṅkhārikaṃ.",
  "anya-e0301n0:158_3": "Saha saṅkhārena vattatīti sasaṅkhāraṃ.",
  "anya-e0301n0:158_4": "Sasaṅkhārameva sasaṅkhārikanti ca.",
  "anya-e0301n0:158_5": "So yassa natthi.",
  "anya-e0301n0:158_6": "Taṃ asaṅkhāraṃ.",
  "anya-e0301n0:158_7": "Tadeva asaṅkhārikaṃ.",
  "anya-e0301n0:158_8": "Saṅkhārena sahitaṃ sasaṅkhāri kanti ca”.",
  "anya-e0301n0:158_9": "Sabbametaṃ na yujjatiyeva.",
  "anya-e0301n0:159_0": "[23] Yañca vibhāvaniyaṃ",
  "anya-e0301n0:160_0": "Saṅkharoti cittaṃ tikkhabhāvasaṅkhātamaṇḍanavisesena sajjeti.",
  "anya-e0301n0:160_1": "Saṅkharīyativā taṃ etena yathāvuttanayena sajjīyatīti saṅkhāroti vuttaṃ.",
  "anya-e0301n0:160_2": "Taṃpi na sundaraṃ.",
  "anya-e0301n0:161_0": "Evañhi sati sasaṅkhārikapi cittaṃ tikkhaṃnāma siyāti.",
  "anya-e0301n0:162_0": "[24] Yañca tattha",
  "anya-e0301n0:163_0": "“So pana attano pubbabhāgappavatte cittasantāneceva parasantāneca pavattatīti taṃ nibbattito cittassa",
  "anya-e0301n0:163_1": "tikkhabhāva saṅkhāto visesova idha saṅkhāroti” vuttaṃ.",
  "anya-e0301n0:163_2": "Taṃpi asaṅkhārika sasaṅkhārikapadānaṃ vacanatthesu virajjhitvā tadanu rūpassa saṅkhārassa parikappanāvasena vuttattā nayuttameva.",
  "anya-e0301n0:164_0": "[25] Etena",
  "anya-e0301n0:165_0": "Pubbappayogasambhūto, viseso cittasambhapī;",
  "anya-e0301n0:166_0": "Saṅkhāro taṃ vasenettha, hotyāsaṅkhārikāditāti.",
  "anya-e0301n0:167_0": "Sādhakagāthāpi paṭikkhittā hotīti.",
  "anya-e0301n0:168_0": "[26] Yañca tattha",
  "anya-e0301n0:169_0": "“Athavā,",
  "anya-e0301n0:169_1": "sasaṅkhārikaṃ asaṅkhārikanti ce taṃ kevalaṃsaṅkhārassa bhāvābhāvaṃ sandhāya vuttaṃ.",
  "anya-e0301n0:169_2": "Natassa sahapavattisabbhā vā bhāvatoti.",
  "anya-e0301n0:169_3": "Bhinnasantānappavattinopi saṅkhārassa idhamatthitāya taṃ vasena nibbattaṃ cittaṃ saṅkhāro assa atthīti sasaṅkhārikaṃ.",
  "anya-e0301n0:169_4": "Salomako sapakkhakotyādīsuviya saha saddassa vijjamānatthaparidīpanato.",
  "anya-e0301n0:169_5": "Tabbiparītampana tadabhāvato vuttanayena asaṅkhārika”nti vuttaṃ.",
  "anya-e0301n0:169_6": "Taṃpi pāḷiaṭṭhakathāsiddhaṃ ujuṃ visadaṃ atthaṃ muñcitvā attano parikappanā vasena vuttattā na gahetabbameva.",
  "anya-e0301n0:170_0": "Etthaca attano icchāya vinā paresaṃ āṇattiyāvā ajjhe sanāyavā yācanāyavā pavattitaṃ cittaṃ payogasamuṭṭhitaṃ nāma.",
  "anya-e0301n0:170_1": "Tathā attano icchāya vinā paresaṃ bhayenavā lajjāyavā gāravenavā kathikāyavā daṇḍabhayenavā pavattitaṃ upāyasamuṭṭhitaṃ nāma.",
  "anya-e0301n0:170_2": "Sayamevavā attano līnaṃ cittaṃ ñatvā tena tena upāyena attānaṃ ovaditvāvā taṃ taṃ upāyaṃ anussaritvāvā pavattitaṃ cittaṃ upāyasamuṭṭhitaṃ nāma.",
  "anya-e0301n0:170_3": "Idañca nayadassanamevāti.",
  "anya-e0301n0:170_4": "Diṭṭhigatena vippayuttaṃ diṭṭhigatavippayuttaṃ.",
  "anya-e0301n0:170_5": "Udāsinabhāvena pekkhati anubhavanākārena ārammaṇaṃ passatīti upekkhā.",
  "anya-e0301n0:170_6": "Upapattito yuttito ikkhati passatītivā upekkhā.",
  "anya-e0301n0:170_7": "Yathāhi somanassa domanassāni ārammaṇaṃ adhimattato passanti.",
  "anya-e0301n0:170_8": "Yato somanassito puggalo tena ārammaṇena viyoge vikārapatto hoti.",
  "anya-e0301n0:170_9": "Domanassitoca tena ārammaṇena saṃyoge vikārapatto hoti.",
  "anya-e0301n0:170_10": "Na tathā ayaṃ,",
  "anya-e0301n0:170_11": "ayaṃ pana yuttitova passati na ārammaṇasaṃyoga viyogahetu puggalaṃ vikāraṃ pāpetīti.",
  "anya-e0301n0:170_12": "Kecipana upapattito yuttito ikkhatīti idaṃ idha nasambhavati.",
  "anya-e0301n0:170_13": "Na hi akusalaṃ yuttarūpaṃ nāma hotīti vadanti.",
  "anya-e0301n0:170_14": "Upekkhāya sahagatanti samāso.",
  "anya-e0301n0:171_0": "23.",
  "anya-e0301n0:171_1": "Etthaca kiñcāpi phassādayo vitakkādayo mohādayoca dhammā iminā sakalena aṭṭhavidhena cittena saha gatā sampayuttāca honti,",
  "anya-e0301n0:171_2": "na pana te vedanāviya sayaṃpi bhedavantā honti.",
  "anya-e0301n0:171_3": "Naca diṭṭhisaṅkhārānaṃ viyatesaṃ imasmiṃ citte katthaci honti katthacinahontīti ayaṃ vikappo atthi.",
  "anya-e0301n0:171_4": "Tasmāte imassacittassa bhedakarā nahontīti idha nagahitāti daṭṭhabbā.",
  "anya-e0301n0:171_5": "Lobhopana aññehi imassa aṭṭhavidhassa bhedakaro hoti.",
  "anya-e0301n0:171_6": "Vedanādiṭṭhi saṅkhārāca imassa aññamaññassa bhedakarā hontīti teeva idha gahitāti daṭṭhabbā.",
  "anya-e0301n0:171_7": "Nanu pīti māna thinamiddhānipi bhedakarāni hontīti tānipi idha sapītikaṃ apītikanti mānasampayuttaṃ mānavippayuttanti",
  "anya-e0301n0:171_8": "thinamiddhasampayuttaṃ thinamiddhavippayuttanti ca gahetabbā nīti. Na.",
  "anya-e0301n0:171_9": "Tesu hi somanasse gahite pīti gahitāva hoti.",
  "anya-e0301n0:171_10": "Itarānica tīṇi aniyatayogīnica honti,",
  "anya-e0301n0:171_11": "yevāpana kānicāti nagahitānīti.",
  "anya-e0301n0:172_0": "[27] Vibhāvaniyaṃ pana",
  "anya-e0301n0:173_0": "Phassādivitakkādimohādidhammā ito aññehipi citte hi yuttā hontīti nate aññehi imassa visesaṃ karonti.",
  "anya-e0301n0:173_1": "Tasmā te idha na gahitāti iminā adhippāyena yaṃ vuttaṃ “kasmā panettha aññesupi phassādīsu sampayuttadhammesu",
  "anya-e0301n0:173_2": "vijjamānesu somanassasahagatādibhāvova vuttoti.",
  "anya-e0301n0:173_3": "Somanassādīnameva asādhāraṇa bhāvatoti.",
  "anya-e0301n0:173_4": "Phassādayohi keci sabbacitta sādhāraṇā keci kusalādi sādhāraṇā.",
  "anya-e0301n0:173_5": "Mohādayoca sabbā kusalasādhāraṇāti na tehi sakkā cittaṃ visesetu”nti.",
  "anya-e0301n0:173_6": "Taṃ vicāretabbaṃ.",
  "anya-e0301n0:174_0": "Evañhi sati somanassupekkhā saṅkhārāpi aññesu dissantīti tepi aññehi imassa visesaṃ nakaronti.",
  "anya-e0301n0:174_1": "Tasmā tepi idha nagahetabbā siyunti.",
  "anya-e0301n0:175_0": "24.",
  "anya-e0301n0:175_1": "Etthaca somanassappaṭisandhikatā,",
  "anya-e0301n0:175_2": "agambhīrappakatitā,",
  "anya-e0301n0:175_3": "iṭṭhārammaṇasamāyogo,",
  "anya-e0301n0:175_4": "byasanamuttica somanassassa kāraṇaṃ.",
  "anya-e0301n0:175_5": "Somanassappaṭisandhikohi sadā bhavaṅgasomanassena paribhāvita santāno hotīti tassa cittaṃ uppajjamānaṃ yebhuyyena somanassasahagataṃ uppajjatīti.",
  "anya-e0301n0:175_6": "Agambhīrappakatikoca hīnajjhāsayo appakaṃpi mahantaṃ maññati.",
  "anya-e0301n0:175_7": "Hīnaṃpi paṇītaṃ maññati.",
  "anya-e0301n0:175_8": "Tasmā tassapi cittaṃ uppajjamānaṃ yebhuyyena somanassasahagataṃ hotīti.",
  "anya-e0301n0:175_9": "Iṭṭhārammaṇasamāyogoti attanā icchitena hīnenavā paṇītenavā ārammaṇena samāyogo.",
  "anya-e0301n0:175_10": "Byasanamuttīti ñātibyasanādito mutti.",
  "anya-e0301n0:175_11": "Upekkhāpaṭisandhikatā,",
  "anya-e0301n0:175_12": "gambhīrappakatitā,",
  "anya-e0301n0:175_13": "majjhattārammaṇasamāyogo,",
  "anya-e0301n0:175_14": "byasanamuttica upekkhāya kāraṇaṃ.",
  "anya-e0301n0:175_15": "Etthaca gambhīrappakabhitānāma mahajjhāsayatā.",
  "anya-e0301n0:175_16": "Tādiso hi puggalo mahantaṃpi appakaṃ maññati,",
  "anya-e0301n0:175_17": "paṇītaṃpi hīnaṃ maññatīti.",
  "anya-e0301n0:175_18": "Diṭṭhajjhāsayatā,",
  "anya-e0301n0:175_19": "diṭṭhivipannapuggalasevanā,",
  "anya-e0301n0:175_20": "saddhammavimukhatā,",
  "anya-e0301n0:175_21": "micchāvitakkabahulatā,",
  "anya-e0301n0:175_22": "ayoniso ummujjanañca diṭṭhiyā kāraṇaṃ.",
  "anya-e0301n0:175_23": "Tattha diṭṭhajjhāsayatāti kāṇāriṭṭhassaviya sunakkhattassaviyaca purimabhave diṭṭhi gatikabhāvena āgatattā imasmiṃ bhavepi sassatucchedāsaya bhāvo.",
  "anya-e0301n0:175_24": "Saddhammavimukhatāti ciraṃpi kālaṃ saddhammena vinā āgatatā.",
  "anya-e0301n0:175_25": "Micchāvitakkabahulatāti attano avisayesu sabbaññuvisayesu ṭhānesu attano pamāṇaṃ ajānitvā cintāpasutavasena micchāvitakkabahulabhāvo.",
  "anya-e0301n0:175_26": "Ayoniso ummujjananti attanādiṭṭhakāraṇameva sārato saccato ummujjanaṃ.",
  "anya-e0301n0:175_27": "Tabbiparītena diṭṭhivippayuttakāraṇaṃ veditabbaṃ.",
  "anya-e0301n0:175_28": "Asaṅkhārikakammajanitappaṭisandhi katā,",
  "anya-e0301n0:175_29": "kallakāya cittatā,",
  "anya-e0301n0:175_30": "khanti bahulatā,",
  "anya-e0301n0:175_31": "purisakāresu diṭṭhānisaṃsatā,",
  "anya-e0301n0:175_32": "kammappasutatā,",
  "anya-e0301n0:175_33": "utubhojanādi sappāya lābhoti idaṃ asaṅkhārikakāraṇaṃ.",
  "anya-e0301n0:175_34": "Tattha khantibahulatāti sītuṇhādīnaṃ khamanabahulatā.",
  "anya-e0301n0:175_35": "Purisakāresūti purisehi kattabbesu kammesu.",
  "anya-e0301n0:175_36": "Kammappasutabhāti kammesu ciṇṇavasitā.",
  "anya-e0301n0:175_37": "Tabbiparī tena sasaṅkhārikakāraṇaṃ veditabbaṃ.",
  "anya-e0301n0:175_38": "Imesaṃpana cittānaṃ uppatti vidhānaṃ visuddhimagge gahetabbaṃ.",
  "anya-e0301n0:175_39": "Aṭṭhapīti pisaddena nesaṃ labbhamānakammapathabhedato kāla santānā rammaṇādi bhedatoca anekavidhattaṃ sampiṇḍetīti.",
  "anya-e0301n0:176_0": "Lobhamūlacittassa paramatthadipanā niṭṭhitā.",
  "anya-e0301n0:177_0": "25.",
  "anya-e0301n0:177_1": "Dosamūlacitte duṭṭhumanobhi dummano.",
  "anya-e0301n0:177_2": "Virūpaṃ cittaṃ.",
  "anya-e0301n0:177_3": "Duṭṭhumano etassātivā dummano.",
  "anya-e0301n0:177_4": "Virūpacittasamaṅgīpuggalo.",
  "anya-e0301n0:177_5": "Dummanassa bhāvo domanassaṃ.",
  "anya-e0301n0:177_6": "Mānasikadukkhavedanāyetaṃ adhivacanaṃ.",
  "anya-e0301n0:177_7": "Sā hi attanā sahagate cittevā taṃ samaṅgīpuggalevā dummanā bhidhānassavā ayaṃ so dummanoti dummanabuddhiyāvā pavattinimittaṃ hotīti.",
  "anya-e0301n0:177_8": "Sesaṃ heṭṭhā vuttanayameva.",
  "anya-e0301n0:177_9": "Domanassena saha gatanti samāso.",
  "anya-e0301n0:177_10": "Paṭihaññatīti paṭigho. Doso.",
  "anya-e0301n0:177_11": "Sohi uppajjamāno sampayuttadhammepi paṭihanati.",
  "anya-e0301n0:177_12": "Lūkhe santatte karoti.",
  "anya-e0301n0:177_13": "Attano vatthumpi paṭihanati.",
  "anya-e0301n0:177_14": "Hadayappadesaṃ dahati.",
  "anya-e0301n0:177_15": "Taṃ puggalaṃ dummukhaṃ karoti,",
  "anya-e0301n0:177_16": "attano ārammaṇaṃpi paṭihanati.",
  "anya-e0301n0:177_17": "Taṃ bādhaya māno gaṇhāti.",
  "anya-e0301n0:177_18": "Tasmā paṭighoti vuccatīti.",
  "anya-e0301n0:178_0": "26.",
  "anya-e0301n0:178_1": "Ettha siyā.",
  "anya-e0301n0:178_2": "Saṅkhāro tāva imassa cittassa bheda karoti tassa idha gahaṇaṃ yuttaṃ.",
  "anya-e0301n0:178_3": "Vedanā paṭighāpana bhedakarā na hontīti te idha na gahetabbāti. Vuccate,",
  "anya-e0301n0:178_4": "domanassaggahaṇaṃ tāva imassa cittassa kadāci aññavedanāyogatā pasaṅganivattanatthanti.",
  "anya-e0301n0:178_5": "Yadāhi rājāno hasamānāyeva coravadhaṃ pesenti.",
  "anya-e0301n0:178_6": "Yadāca janā attano verīnaṃ maraṇe tuṭṭhiṃ pavedenti.",
  "anya-e0301n0:178_7": "Maraṇaṃ abhinandanti.",
  "anya-e0301n0:178_8": "Yadāca bālajanā hasamānāva migapakkhino mārenti.",
  "anya-e0301n0:178_9": "Tadā idaṃ nukho somanassena yuttanti attheva pasaṅgo.",
  "anya-e0301n0:178_10": "Upekkhāyogepana vattabbameva natthi.",
  "anya-e0301n0:178_11": "Tappasaṅganivattanatthaṃ domanassaggahaṇanti.",
  "anya-e0301n0:178_12": "Paṭighaggahaṇaṃpi aññadhammasampayuttatā pasaṅganivattanatthaṃ.",
  "anya-e0301n0:178_13": "Tathāhi ye natthikāhetukā kiriyamicchā diṭṭhikā pāṇavadhe apuññaṃnāma natthīti gaṇhanti.",
  "anya-e0301n0:178_14": "Yeca manussapāṇa vadheeva apuññaṃ hoti,",
  "anya-e0301n0:178_15": "tiracchānagatapāṇavadhe apuññaṃ natthīti gaṇhanti.",
  "anya-e0301n0:178_16": "Yeca pāṇavadhaṃ katvā yaññaṃ yajantānaṃ mahantaṃ puññaṃ hoti,",
  "anya-e0301n0:178_17": "dibbasaṃvattanikanti gaṇhanti.",
  "anya-e0301n0:178_18": "Te sakkāyadiṭṭhiyā vissaṭṭhā pāṇavadhaṃ sayaṃvā karonti.",
  "anya-e0301n0:178_19": "Aññevā pesenti.",
  "anya-e0301n0:178_20": "Tadā idaṃ diṭṭhiyāpi sampayuttaṃ siyāti pasaṅgo hotiyeva.",
  "anya-e0301n0:178_21": "Yepana sammādiṭṭhikesu bālā abyattā,",
  "anya-e0301n0:178_22": "te kadāci tesaṃ micchādiṭṭhikānaṃ laddhiṃ gahetvā pāṇaṃ vadhantā ādito vematikajātāva honti.",
  "anya-e0301n0:178_23": "Tadātesaṃ idaṃ vicikicchāyapi yuttaṃ siyāti pasaṅgo hoti.",
  "anya-e0301n0:178_24": "Tappasaṅga nivattanatthaṃ paṭighaggahaṇanti.",
  "anya-e0301n0:178_25": "Itarathā purima cittassa lobhasahagatabhāvoviya imassa paṭighasampayuttabhāvo cūḷanigameneva siddhoti tesaṃ gahaṇaṃ niratthakaṃ siyāti.",
  "anya-e0301n0:178_26": "Etthaca issāmacchariyakukkuccānaṃ thinamiddhassaca aggahaṇaṃ purimacitte mānathinamiddhanayena veditabbaṃ.",
  "anya-e0301n0:178_27": "Ayamettha paramatthadīpanā.",
  "anya-e0301n0:179_0": "[28] Vibhāvaniyaṃ pana mahāṭīkāyañca",
  "anya-e0301n0:180_0": "“Asādhāraṇa dhammavasena cittassa upalakkhaṇatthaṃ domanassaggahaṇa”nti vuttaṃ.",
  "anya-e0301n0:180_1": "Tattha asādhāraṇadhammavasenāti idaṃ tāva nayujjati.",
  "anya-e0301n0:181_0": "[29] Satipi imassa somanassupekkhāsahagatabhāve anaññasādhāraṇeneva domanassena imassa upalakkhaṇatthanti atthassa āpajjanato.",
  "anya-e0301n0:181_1": "Yathātaṃ satipi purimassa imassaca cittassa mohasahagatabhāve anaññasādhāraṇeneva lobhena paṭighenaca",
  "anya-e0301n0:181_2": "upalakkhaṇatthaṃ lobhasahagatapaṭigha sampayuttaggahaṇanti.",
  "anya-e0301n0:181_3": "Upalakkhaṇatthanti ca na vattabbaṃ.",
  "anya-e0301n0:182_0": "Evañhi sati pākaṭena domanassena apākaṭānaṃ aññavedanā naṃpi idha laddhabhāvaṃ upalakkhetīti āpajjati.",
  "anya-e0301n0:182_1": "Yathā laddhātapatto rājakumāroti.",
  "anya-e0301n0:183_0": "[30] Yañca vibhāvaniyaṃ",
  "anya-e0301n0:184_0": "“Paṭighasampayuttabhāvopana ubhinnaṃ ekanta sahacāritā dassanatthaṃ vutto”ti vuttaṃ.",
  "anya-e0301n0:184_1": "Taṃpi na sundaraṃ.",
  "anya-e0301n0:185_0": "Imassa cūḷanigameneva tadatthasiddhitoti.",
  "anya-e0301n0:186_0": "27.",
  "anya-e0301n0:186_1": "Etthaca dosajjhāsayatā,",
  "anya-e0301n0:186_2": "agambhīrappakatitā,",
  "anya-e0301n0:186_3": "appassukatā,",
  "anya-e0301n0:186_4": "āghātavatthusamāyogovā,",
  "anya-e0301n0:186_5": "aniṭṭhārammaṇasamāyo govā domanassassa paṭighassaca kāraṇaṃ.",
  "anya-e0301n0:186_6": "Tattha dosa bahula bhāvato āgatavasena dosajjhāsayatā daṭṭhabbā.",
  "anya-e0301n0:186_7": "Agambhīrappakatitā hīnajjhāsayatā.",
  "anya-e0301n0:186_8": "Appassutassaca aniṭṭha loka dhammehiphuṭṭhassa taṃkutetthalabbhāti paccavekkhanā natthīti.",
  "anya-e0301n0:186_9": "Imesampi dvinnaṃ uppattividhānaṃ visuddhimagge gahetabbaṃ.",
  "anya-e0301n0:186_10": "Pisaddassa atthopi vuttanayoevāti.",
  "anya-e0301n0:187_0": "Dosamūlacittassa paramatthadipanā niṭṭhitā.",
  "anya-e0301n0:188_0": "28.",
  "anya-e0301n0:188_1": "Mohamūlacitte vicikicchuddhaccānaṃ padattho upari āgamissati.",
  "anya-e0301n0:188_2": "Yasmāpana idaṃ cittaṃ mūlantaravirahena laddhokāsena suṭṭhubalavantena mohenaceva saṃsappamānavikkhipamānehi vicikicchuddhaccehi ca yuttaṃ hoti.",
  "anya-e0301n0:188_3": "Tasmā idha vedanāpi ārammaṇaṃ adhimattato anubhavituṃ na sakkotīti upekkhāvedanāva yuttā hoti.",
  "anya-e0301n0:188_4": "Evaṃ santepi idaṃ cittaṃ somanassa domanassa sahagatānaṃpi anantare uppajjati.",
  "anya-e0301n0:188_5": "Tasmā tadubhayavedanāhipi idaṃ yuttaṃ siyāti pasaṅgo hotīti tappasaṅganivattanatthaṃ idha upekkhāgahaṇaṃ kataṃ.",
  "anya-e0301n0:188_6": "Anaññacittasādhāraṇena dhammena cittassa niyamanatthaṃ vicikicchāgahaṇaṃ.",
  "anya-e0301n0:188_7": "Uddhaccaṃ pana sabbākusalesu yuttaṃpi idha laddhokāsaṃ hutvā suṭṭhu balavaṃ hotīti dassanatthaṃ idheva gahitanti daṭṭhabbaṃ.",
  "anya-e0301n0:188_8": "Tenevahi dhammasaṅgaṇiyaṃ dhammuddesavāre uddhaccaṃ aññesu pāpacittesu sarūpato anuddharitvā yevāpanakabhāveneva vuttaṃ.",
  "anya-e0301n0:188_9": "Imasmiṃ antimacitteeva sarūpato uddhaṭanti daṭṭhabbaṃ.",
  "anya-e0301n0:188_10": "Yasmāca idaṃcittadvayaṃ sattānaṃ pakatisabhāvabhūtanti payogena vā upāyena vā kenaci uppādetabbaṃ nāma natthi.",
  "anya-e0301n0:188_11": "Sabbakālampi bhavaṅgacittaṃviya anosakkamānaṃ asaṃsīdamānaṃ akicchena akasirena pavattati.",
  "anya-e0301n0:188_12": "Tasmā ekantena asaṅkhārikameva hotīti katvā idha saṅkhārabhedo na gahitoti daṭṭhabbaṃ.",
  "anya-e0301n0:188_13": "Tenevaca pāḷiyaṃpi purimacittesuviya idha sasaṅkhārenāti dutīyacittavāro navuttoti.",
  "anya-e0301n0:188_14": "Ayamettha paramatthadīpanā.",
  "anya-e0301n0:189_0": "[31] Vibhāvaniyaṃ pana",
  "anya-e0301n0:190_0": "Imāni dve cittāni atisammuḷhatāya aticañcalatāya ca sabbatthapi rajjanadussanarahitāni honti.",
  "anya-e0301n0:190_1": "Tasmā upekkhā sahagatāneva pavattantīti vuttaṃ.",
  "anya-e0301n0:190_2": "Taṃ na sundaraṃ.",
  "anya-e0301n0:191_0": "Rajjana sahitānaṃpi lobhamūla cittānaṃ upekkhā yogassa diṭṭhattāti.",
  "anya-e0301n0:192_0": "[32] Yañca tattha mahāṭīkāyañca",
  "anya-e0301n0:193_0": "“Tatoyevaca sabhāvatikkhatāya ussāhetabbatāyaca abhāvato saṅkhārabhedopi nesaṃ natthī”ti vuttaṃ.",
  "anya-e0301n0:193_1": "Tattha sabhāvatikkhatāya abhāvatoti iminā imassa asaṅkhārikabhāvaṃ paṭikkhipati.",
  "anya-e0301n0:193_2": "Ussāhetabbatāya abhāvatoti iminā sasaṅkhārikabhāvaṃ paṭikkhipati.",
  "anya-e0301n0:193_3": "Tadubhaye pana idaṃ cittadvayaṃ sabbaso saṅkhāravimuttaṃ hotīti dasseti.",
  "anya-e0301n0:193_4": "Taṃ aṭṭhakathāyapi tāva na sameti.",
  "anya-e0301n0:194_0": "Paṭiccasamuppādavibhaṅgaaṭṭhakathāyañhi saṅkhārabhedena avijjāya duvidhabhāvova vutto.",
  "anya-e0301n0:194_1": "Yadica idaṃdvayaṃ saṅkhāramuttaṃ siyā.",
  "anya-e0301n0:194_2": "Evaṃ sati idha mohopi saṅkhāramutto siyā.",
  "anya-e0301n0:194_3": "Soca avijjāyevāti tividhabhāvova avijjāya tattha vattabbo.",
  "anya-e0301n0:194_4": "Naca vuttoti.",
  "anya-e0301n0:194_5": "Evaṃ tāva aṭṭhakathāya nasameti.",
  "anya-e0301n0:195_0": "[33] Yasmāca idha tikkhabhāvonāma vinā saṅkhārena kevalaṃ pakati paccaya gaṇa vaseneva pavattanasamatthatā vuccati.",
  "anya-e0301n0:195_1": "Idañca cittaṃ tatheva pavattati.",
  "anya-e0301n0:195_2": "Tasmā idaṃ sabhāvatikkhaṃ na hotīti na sakkā vattunti.",
  "anya-e0301n0:196_0": "Laddhokāsena mohena suṭṭhu muyhantīti mohamūhānīti vattabbe niruttanayena momūhānīti vuttaṃ.",
  "anya-e0301n0:197_0": "29.",
  "anya-e0301n0:197_1": "Iccevantiādi mahānigamanaṃ.",
  "anya-e0301n0:197_2": "Tattha iccevanti iti evaṃ.",
  "anya-e0301n0:197_3": "Nipātasamudāyo hesa.",
  "anya-e0301n0:197_4": "Pacchimovā evaṃ saddo purimassa itisaddassa atthavacano.",
  "anya-e0301n0:197_5": "Iccevantivā visuṃ eko nipāto.",
  "anya-e0301n0:197_6": "Sabbathāpi iminā somanassasahagatantiādinā vuttappakāre nāti attho daṭṭhabbo.",
  "anya-e0301n0:197_7": "Idañca dvādasāti ettha visesanaṃ veditabbaṃ.",
  "anya-e0301n0:197_8": "Sabbathāpīti dhammasaṅgaṇīyaṃ vuttena pakārenāpi dvādaseva.",
  "anya-e0301n0:197_9": "Vibhaṅge vibhattena pakārenāpi dvādaseva.",
  "anya-e0301n0:197_10": "Dhātukathādīsu vuttena pakārenāpi dvādaseva.",
  "anya-e0301n0:197_11": "Tesu tesu suttantesu vuttena pakārenāpi dvādaseva.",
  "anya-e0301n0:197_12": "Kāladesa santānādi bhedabhinnena pakārenāpi dvādaseva.",
  "anya-e0301n0:197_13": "Kathaṃ dvādasevāti.",
  "anya-e0301n0:197_14": "Iccevaṃ dvādasevāti yojetabbaṃ.",
  "anya-e0301n0:198_0": "[34] Vibhāvaniyaṃ pana",
  "anya-e0301n0:199_0": "Heṭṭhā vutto sampayogādi ākārova vibhāvito. Sopana iccevanti imināva siddhoti.",
  "anya-e0301n0:200_0": "Akusalacittānīti kusalapaṭiviruddhasabhāvattā evaṃ laddhanā māni cittāni.",
  "anya-e0301n0:200_1": "Etthaca ekantena saddhādayoeva kusalānāma.",
  "anya-e0301n0:200_2": "Mohādayoeva akusalā nāma.",
  "anya-e0301n0:200_3": "Cittaṃpana phassādayo viya aññasamānameva hoti,",
  "anya-e0301n0:200_4": "na hi ārammaṇa vijānanaṃvā ekantena muyhanādiviya sāvajjaṃvā hoti.",
  "anya-e0301n0:200_5": "Saddahanādiviya anavajjaṃvāti.",
  "anya-e0301n0:200_6": "Taṃpana akusalehi yuttaṃ akusalanti vuccati.",
  "anya-e0301n0:200_7": "Kusalehi yuttaṃ kusalanti.",
  "anya-e0301n0:200_8": "Saddhādīnaṃpana mohādīnañca paṭiviruddhabhāvo yathākkamaṃ pahāyakapahātabbabhāvena veditabbo.",
  "anya-e0301n0:200_9": "Akusaladhammāhi dubbalā honti.",
  "anya-e0301n0:200_10": "Suvaṇṇappaṭirūpakāviya pheggubhūtā abhāvanārahā punappunaṃ āsevīyamānāpi cañcalantiyeva vikkirantiyeva.",
  "anya-e0301n0:200_11": "Niyāmaṃ okkamantāpi ekasmiṃbhave eva apāyabhāgitāya okkamanti.",
  "anya-e0301n0:200_12": "Napana kusalamūlāni sabbaso pacchinditvā satte vaṭṭasotaniyate kātuṃ sakkonti.",
  "anya-e0301n0:200_13": "Kusaladhammāpana balavantā honti.",
  "anya-e0301n0:200_14": "Jātisuvaṇṇāviya sārabhūtā bhāvanārahā punappunaṃ āsevīyamānā thiratarapattā lokiyesu yāva iddhividhānā",
  "anya-e0301n0:200_15": "lokuttaresuca yāva arahattamaggā vuddhiviruḷhīdhammā honti.",
  "anya-e0301n0:200_16": "Niyāmaṃ okkamantā apāyasotaṃvā vaṭṭaso taṃvā sabbaso samucchinditvā anupādisesanibbānabhāgitāya okkamanti.",
  "anya-e0301n0:200_17": "Tasmā kusala dhammāeva pahāyakānāma.",
  "anya-e0301n0:200_18": "Itarepana pahātabbāeva nāmāti veditabbā.",
  "anya-e0301n0:200_19": "Apica kusaladhammānāma antamaso ālopabhikkhā dānamattāpi lokebhesajjavidhānāniviyaakusalappahānāya eva paṇḍitehipaññapīyanti karīyanti ca,",
  "anya-e0301n0:200_20": "tasmā teeva pahāyakā.",
  "anya-e0301n0:200_21": "Akusaladhammāpana loke nānārogajātiyoviya sakalalokassa pakatisabhāvabhūtāeva hontīti te pahātabbāevāti.",
  "anya-e0301n0:200_22": "Samantato anavasesato ādiyiṃsu gaṇhiyiṃsūti samattāni.",
  "anya-e0301n0:200_23": "Apica samattānīti niṭṭhitāni paripuṇṇānivā.",
  "anya-e0301n0:200_24": "Aṭṭhadhātiādisaṅgahagāthā.",
  "anya-e0301n0:200_25": "Lobhomūlaṃ etesanti samāso.",
  "anya-e0301n0:200_26": "Dvādasā kusalā siyunti ettha siyunti nipātapadaṃ idha daṭṭhabbaṃ.",
  "anya-e0301n0:200_27": "Akusala cittāni dvādasa bhavantīti attho.",
  "anya-e0301n0:201_0": "Iti paramatthadīpaniyānāma abhidhammatthasaṅgahassa",
  "anya-e0301n0:202_0": "Catutthavaṇṇanāya akusalacittassa",
  "anya-e0301n0:203_0": "Paramatthadipanā niṭṭhitā.",
  "anya-e0301n0:204_0": "31.",
  "anya-e0301n0:204_1": "Evaṃ sabbanihīnaṃ akusalaṃ saṅgahetvā idāni ahetukaṃ saṅgaṇhanto tatthaca sabbanihīnaṃ akusalavipākaṃ tāva dassetuṃ upekkhāsahagatantiādimāha.",
  "anya-e0301n0:205_0": "[35] Vibhāvaniyaṃ pana",
  "anya-e0301n0:206_0": "Taṃ akusala vipākattāyeva akusalānantaraṃ pathamaṃ dassitanti adhippāyena yaṃ vuttaṃ “tesaṃ akusalavipākā",
  "anya-e0301n0:206_1": "divasena tividhabhāvepi akusalānantaraṃ akusalavipākeyeva vibhajitu”nti.",
  "anya-e0301n0:206_2": "Taṃ na sundaraṃ.",
  "anya-e0301n0:207_0": "Evañhi sati kusalavipākānipi kusalā nantareeva vattabbāni siyunti.",
  "anya-e0301n0:208_0": "31.",
  "anya-e0301n0:208_1": "Cakkhusotādīnaṃ padattho upari āgamissati.",
  "anya-e0301n0:208_2": "Vijānātīti viññāṇaṃ. Yathāha-",
  "anya-e0301n0:208_3": "vijānāti vijānātīti kho bhikkhave tasmāviññāṇanti vuccatīti.",
  "anya-e0301n0:208_4": "Cakkhuṃ nissitaṃ viññāṇaṃ cakkhuviññāṇaṃ.",
  "anya-e0301n0:208_5": "Cakkhunāvā paccayabhūtena janitaṃ viññāṇaṃ cakkhuviññāṇaṃ.",
  "anya-e0301n0:208_6": "Kammenavā cakkhussa upanītaṃ viññāṇaṃ cakkhuviññāṇaṃ.",
  "anya-e0301n0:208_7": "Cakkhutovā jātaṃ viññāṇaṃ cakkhuviññāṇaṃ.",
  "anya-e0301n0:208_8": "Cakkhussavā indriyabhāvena sāmi bhūtassa viññāṇaṃ cakkhuviññāṇaṃ.",
  "anya-e0301n0:208_9": "Cakkhusmiṃvā uppannaṃviññāṇaṃ cakkhuviññāṇaṃ.",
  "anya-e0301n0:208_10": "Esanayo sotaviññāṇādīsupi.",
  "anya-e0301n0:208_11": "Pāḷiyaṃpana mahā taṇhāsaṅkhayasutte –",
  "anya-e0301n0:209_0": "Seyyathāpi bhikkhave kaṭṭhañca paṭicca aggi jalati.",
  "anya-e0301n0:209_1": "Kaṭṭhaggītveva saṅkhyaṃ gacchati.",
  "anya-e0301n0:209_2": "Sakalikañca paṭicca aggi jalati.",
  "anya-e0301n0:209_3": "Sakali kaggītveva saṅkhyaṃ gacchati.",
  "anya-e0301n0:209_4": "Tiṇañca paṭicca aggi jalati.",
  "anya-e0301n0:209_5": "Tiṇaggī tveva saṅkhyaṃ gacchati.",
  "anya-e0301n0:209_6": "Gomayañca paṭicca aggi jalati.",
  "anya-e0301n0:209_7": "Gomayaggītveva saṅkhyaṃ gacchati.",
  "anya-e0301n0:209_8": "Thusañca paṭicca aggi jalati.",
  "anya-e0301n0:209_9": "Thusaggītveva saṅkhyaṃ gacchati.",
  "anya-e0301n0:209_10": "Saṅkārañca paṭicca aggi jalati.",
  "anya-e0301n0:209_11": "Saṅkāraggītveva saṅkhyaṃ gacchati.",
  "anya-e0301n0:209_12": "Evamevakho bhikkhave cakkhuñca paṭicca rūpeca uppajjati viññāṇaṃ.",
  "anya-e0301n0:209_13": "Cakkhuviññāṇanteva saṅkhyaṃ gacchati.",
  "anya-e0301n0:209_14": "Sotañca paṭicca sadde ca uppajjati viññāṇaṃ.",
  "anya-e0301n0:209_15": "Sotaviññāṇanteva saṅkhyaṃ gacchati.",
  "anya-e0301n0:209_16": "Ghānañca paṭicca gandheca uppajjati viññāṇaṃ.",
  "anya-e0301n0:209_17": "Ghānaviññāṇanteva saṅkhyaṃ gacchati.",
  "anya-e0301n0:209_18": "Jivhañca paṭicca raseca uppajjati viññāṇaṃ.",
  "anya-e0301n0:209_19": "Jivhāviññāṇanteva saṅkhyaṃ gacchati.",
  "anya-e0301n0:209_20": "Kāyañca paṭicca phoṭṭhabbeca uppajjati viññāṇaṃ.",
  "anya-e0301n0:209_21": "Kāyaviññāṇanteva saṅkhyaṃ gacchati.",
  "anya-e0301n0:209_22": "Manañca paṭicca dhammeca uppajjati viññāṇaṃ.",
  "anya-e0301n0:209_23": "Mano viññāṇanteva saṅkhyaṃ gacchatīti vuttaṃ.",
  "anya-e0301n0:210_0": "Tathāti iminā upekkhāsahagatanti padaṃ ākaḍḍhati.",
  "anya-e0301n0:210_1": "Dukkhayatīti dukkhaṃ.",
  "anya-e0301n0:210_2": "Sampayuttadhamme taṃ samaṅgipuggalaṃvā bādhati hiṃsatīti attho.",
  "anya-e0301n0:210_3": "Duṭṭhuvā khanati kāyikasukhanti dukkhaṃ.",
  "anya-e0301n0:210_4": "Dukkarenavā khamitabbanti dukkhaṃ.",
  "anya-e0301n0:210_5": "Dukkaraṃ okāsadānaṃ etassātivā dukkhaṃ.",
  "anya-e0301n0:210_6": "Kāyikadukkhavedanāyeva nāmaṃ.",
  "anya-e0301n0:210_7": "Suṭṭhu paṭimukhañca icchatīti sampaṭicchanaṃ.",
  "anya-e0301n0:210_8": "Suṭṭhūti amuñcamānaṃ.",
  "anya-e0301n0:210_9": "Paṭimukhanti anaññāpekkhaṃ.",
  "anya-e0301n0:210_10": "Icchatīti kāmeti abhinandati paṭiggaṇhati.",
  "anya-e0301n0:210_11": "Tenevahi bhāsitaṃ abhinandunti ettha sampaṭicchiṃ sūti vaṇṇayiṃsu.",
  "anya-e0301n0:210_12": "Suṭṭhu tīreti tuleti vicāretīti santīraṇaṃ.",
  "anya-e0301n0:210_13": "Ṭīkāyaṃ tīreti niṭṭhāpetīti vuttaṃ.",
  "anya-e0301n0:210_14": "Vibhāvaniyaṃ tīreti vīmaṃsatīti vuttaṃ.",
  "anya-e0301n0:211_0": "32.",
  "anya-e0301n0:211_1": "Etthaca cakkhussa asambhinnatā,",
  "anya-e0301n0:211_2": "āloka sannissayappaṭilābho,",
  "anya-e0301n0:211_3": "rūpānaṃ āpātāgamanaṃ,",
  "anya-e0301n0:211_4": "manasikāroti cattāro paccayā cakkhuviññāṇassa uppattikāraṇāni.",
  "anya-e0301n0:211_5": "Sotassa asambhinnatā ākāsasannissayappaṭilābho,",
  "anya-e0301n0:211_6": "saddānaṃ āpātāgamanaṃ manasikāroti sotaviññāṇassa.",
  "anya-e0301n0:211_7": "Ghānassa asambhinnatā,",
  "anya-e0301n0:211_8": "vāsusannissayappaṭilābho,",
  "anya-e0301n0:211_9": "gandhānaṃ āpātāgamanaṃ manasikāroti ghānaviññāṇassa.",
  "anya-e0301n0:211_10": "Jivhāya asambhinnatā āposannissayappaṭilābho.",
  "anya-e0301n0:211_11": "Rasānaṃ āpātāgamanaṃ,",
  "anya-e0301n0:211_12": "manasikāroti jivhāviññāṇassa.",
  "anya-e0301n0:211_13": "Kāyassa asambhinnatā,",
  "anya-e0301n0:211_14": "pathavisannissayappaṭilābho,",
  "anya-e0301n0:211_15": "tiṇṇaṃ phoṭṭhabbānaṃ aññatarassa āpātāgamanaṃ,",
  "anya-e0301n0:211_16": "manasikāroti kāyaviññāṇassāti.",
  "anya-e0301n0:211_17": "Etthaca āloka ākāsādīnaṃ sannissayānaṃ gahaṇaṃ tehi vinā rūpādīnaṃ pasādesu āpātāgamanasseva abhāvatoti daṭṭhabbaṃ,",
  "anya-e0301n0:211_18": "na hi āloke sati rūpāni sannihitānipi cakkhumhi āpātamāgacchanti.",
  "anya-e0301n0:211_19": "Esanayo sesesupīti.",
  "anya-e0301n0:211_20": "Yaṃpana aṭṭhakathāyaṃ -",
  "anya-e0301n0:212_0": "Cakkhusmiṃpana asambhinnepi bahiddhārūpārammaṇe āpātaṃ anā gacchante cakkhuviññāṇaṃ nuppajjati.",
  "anya-e0301n0:212_1": "Tasmiṃ pana āpātaṃ āgacchantepi ālokasannissaye asati nuppajjatīti vuttaṃ.",
  "anya-e0301n0:213_0": "Taṃ vinā ālokena viññāṇuppattiyā abhāvadassanaparaṃ.",
  "anya-e0301n0:213_1": "Napana āpākāgamanaṃnāma āloke asatipi sambhavatīti dassanaparanti daṭṭhabbaṃ.",
  "anya-e0301n0:213_2": "Itarathā rattandhakārepi rūpāni cakkhumhi āpātaṃ āgacchantīti āpajjatīti.",
  "anya-e0301n0:213_3": "Akusalassa vipākāni akusala vipākāni.",
  "anya-e0301n0:214_0": "33.",
  "anya-e0301n0:214_1": "Etthā kenaṭṭhena vipākaṃnāmāti.",
  "anya-e0301n0:214_2": "Vipaccanaṭṭhena.",
  "anya-e0301n0:214_3": "Kiñca vipaccananti.",
  "anya-e0301n0:214_4": "Yathā loke ambaphalādīnaṃ taruṇabhāvaṃ atikkamma pariṇatabhāvappattivipaccananti vuccati.",
  "anya-e0301n0:214_5": "Evamevaṃ idhapi vipaccanaṃ veditabbanti.",
  "anya-e0301n0:214_6": "Ayañca attho catūhi samaṅgītāhi dīpetabbo.",
  "anya-e0301n0:214_7": "Catassohi samaṅgītānāma cetanāsamaṅgitā,",
  "anya-e0301n0:214_8": "kammasamaṅgitā,",
  "anya-e0301n0:214_9": "upaṭṭhānasamaṅgitā,",
  "anya-e0301n0:214_10": "vipākasamaṅgitāti.",
  "anya-e0301n0:214_11": "Tattha pubbe taṃ taṃ kammāyūhanakāleyā kusalākusalacetanāya khaṇattayasamaṅgitā.",
  "anya-e0301n0:214_12": "Ayaṃ cetanāsamaṅgītānāma.",
  "anya-e0301n0:214_13": "Sāpana cetanā nirujjhamānā sabbaso abhāvaṃ patvā nanirujjhati.",
  "anya-e0301n0:214_14": "Āyatiṃpana vipākapātubhāvāya attano sabbākāraparipūraṃ kriyāvisesaṃ tasmiṃ cittasantāne nidahitvāva nirujjhati.",
  "anya-e0301n0:214_15": "Soca kriyāviseso yāva okāsaṃ nalabhati.",
  "anya-e0301n0:214_16": "Tāva kappasaṃtasahassaṃpi taṃsantānaṃ anugatoyeva hoti.",
  "anya-e0301n0:214_17": "Yaṃ sandhāya dhammapade –",
  "anya-e0301n0:215_0": "Na hi pāpaṃ kataṃ kammaṃ, sajjukhīraṃva muccati;",
  "anya-e0301n0:216_0": "Dahantaṃ bālamanveti, bhasmā channova pāvakoti vuttaṃ.",
  "anya-e0301n0:217_0": "Sopana visuṃ eko paramatthadhammotipi saṅkhyaṃ nagacchati,",
  "anya-e0301n0:217_1": "anusayadhātuyoviyāti.",
  "anya-e0301n0:217_2": "Ayaṃ kammasamaṅgitānāma.",
  "anya-e0301n0:217_3": "Sopana yadā attano anurūpe paccaye labhati.",
  "anya-e0301n0:217_4": "Tadā vipaccanatthāya okāsaṃ karoti.",
  "anya-e0301n0:217_5": "Kathaṃ karotīti.",
  "anya-e0301n0:217_6": "So āsannamaraṇassa sattassa attānaṃvā paccupaṭṭhāpeti.",
  "anya-e0301n0:217_7": "Attano nimittaṃvā paccupaṭṭhāpeti.",
  "anya-e0301n0:217_8": "Gatinimittaṃvā paccupaṭṭhāpeti.",
  "anya-e0301n0:217_9": "Soca satto taṃ amuñcamāno yadi gaṇhāti.",
  "anya-e0301n0:217_10": "Tadā okāsaṃ labhati.",
  "anya-e0301n0:217_11": "Ayaṃ upaṭṭhānasamaṅgitānāma.",
  "anya-e0301n0:217_12": "Taṃ amuñcitvā cutassapana cutianantarameva so kammasaṅkhāto kriyā viseso visuṃ eko sasampayutto paramatthadhammarāsi",
  "anya-e0301n0:217_13": "hutvā ekaṃ bhavaṃ pūrayamāno vipaccati,",
  "anya-e0301n0:217_14": "ekaṃ bhavaṃ pūrayamānotica yāva tāyukaṃ bhavaṅgakiccaṃ chasu dvāresu taṃ taṃ dvārikavipākakiccāni pariyosāne cutikiccañca sādhayamānoti attho.",
  "anya-e0301n0:217_15": "Tattha purimā tisso samaṅgītā taruṇā vatthānāma honti.",
  "anya-e0301n0:217_16": "Pacchimā vipākasamaṅgītā pariṇatāvatthānāmāti veditabbā.",
  "anya-e0301n0:217_17": "Iti vipaccantīti vipākāni mudutaruṇāvatthaṃ atikkamitvā pariṇakāvatthasaṅkhātaṃ vipakkabhāvaṃ āpajjantīti evamettha attho veditabbo.",
  "anya-e0301n0:217_18": "Evañca katvā pāḷiyaṃ kusalākusalakammasamuṭṭhānānaṃpi kaṭattārūpānaṃ vipākapade aggahaṇaṃ hotīti.",
  "anya-e0301n0:217_19": "Tānihi kammasantānato visuṃ siddhattā visuṃ kammato jātāniyeva nāma honti,",
  "anya-e0301n0:217_20": "navipakkāni nāmāti.",
  "anya-e0301n0:217_21": "Aññaṃhi arūpadhammānaṃ santānaṃ.",
  "anya-e0301n0:217_22": "Aññaṃ rūpadhammānanti.",
  "anya-e0301n0:217_23": "Ayamettha vipākapade paramatthadīpanā.",
  "anya-e0301n0:218_0": "Yepana arūpabhāvena sārammaṇabhāvenaca kammena sadisa tāmattaṃ gahetvā arūpadhammānameva vipākattaṃ sādhenti.",
  "anya-e0301n0:218_1": "Tesaṃ vipākasaddo arūpadhammesu ruḷhīvasena pavattoti āpajjatīti.",
  "anya-e0301n0:218_2": "Yañca tattha sālibījanibbattesu nāḷapattapupphaphalesu bījasadisānaṃ phalānameva sāliphalasālipakkanāmaṃ siddhaṃ viyāti upamaṃ dassenti,",
  "anya-e0301n0:218_3": "sāpi nasameti.",
  "anya-e0301n0:218_4": "Na hi phalānipi taruṇakāle pākanāmaṃ labhanti.",
  "anya-e0301n0:218_5": "Naca nāḷapattapupphānipi pariṇatakāle pākanāmaṃ nalabhantīti.",
  "anya-e0301n0:218_6": "Tāni pihi tadā nāḷaṃ pakkaṃ,",
  "anya-e0301n0:218_7": "pattaṃ pakkaṃ,",
  "anya-e0301n0:218_8": "pupphaṃ pakkanti na navuccantīti.",
  "anya-e0301n0:218_9": "Sukhayatīti sukhaṃ,",
  "anya-e0301n0:218_10": "sampayuttadhamme taṃsamaṅgīpuggalaṃvā laddhasātaṃ karotīti attho.",
  "anya-e0301n0:219_0": "34.",
  "anya-e0301n0:219_1": "Suṭṭhuvā khanati kāyikadukkhaṃ.",
  "anya-e0301n0:219_2": "Sukhenaca khamitabbaṃ.",
  "anya-e0301n0:219_3": "Sukaraṃ okāsadānaṃ etassātivā sukhaṃ.",
  "anya-e0301n0:219_4": "Kusalassa vipākāni sampayutta hetuvirahato ahetukānicāti kusalavipākā hetuka cittāni.",
  "anya-e0301n0:220_0": "[36] Vibhāvaniyaṃ pana",
  "anya-e0301n0:221_0": "Pubbakammasahajātena nibbattakahetunāpi idha vipākassa sahetukatāpasaṅgokato. So na sundaro.",
  "anya-e0301n0:222_0": "Na hi abhidhamme katthaci pubbakammasahajātena nibbattakahetunā vipākassa sahetukāhetukatā sambhavonāma atthi.",
  "anya-e0301n0:222_1": "Asatica sambhave byabhicārassapi abhāvato so pasaṅgo niratthakovāti.",
  "anya-e0301n0:222_2": "Tattha byabhicārassāti pasaṅgassa iccevattho.",
  "anya-e0301n0:222_3": "Etthaca akusalavipākānaṃ sayaṃ abyākatadhammattā lobhādīhi akusalahetūhica sayaṃ akusalavipākattā alobhādīhi",
  "anya-e0301n0:222_4": "anavajjahetūhica sahetukatā sambhavo natthi.",
  "anya-e0301n0:222_5": "Asati ca taṃ sambhave tesaṃ ahetukabhāvo abyabhicāroyeva hotīti tattha ahetukaggahaṇaṃ na kataṃ.",
  "anya-e0301n0:222_6": "Kusalavipākānaṃ pana sayaṃ kusalavipākattāyeva alobhādīhi kusalā byākatayogīhi anavajjahetūhi sahetukatā sambhavo atthiyeva.",
  "anya-e0301n0:222_7": "Satica tasmiṃ sambhave tesaṃ ahetukabhāvo byabhicārasahito hotīti tattheva ahetukaggahaṇaṃ katanti daṭṭhabbaṃ.",
  "anya-e0301n0:223_0": "35.",
  "anya-e0301n0:223_1": "Cakkhādike pañcadvāre uppannaṃ āvajjanaṃ pañcadvārāvajjanaṃ,",
  "anya-e0301n0:223_2": "tañhi pañcadvāre ghaṭṭitaṃ ārammaṇaṃ gahetvā āvajjanaṃ uppajjatīti.",
  "anya-e0301n0:223_3": "Bhavaṅgasaṅkhāte manodvāre uppannaṃ āvajjanaṃ manodvārāvajjanaṃ.",
  "anya-e0301n0:223_4": "Tañhi tasmiṃ āpātaṃ āgacchantaṃ ārammaṇaṃ gahetvā āvajjantaṃ pavattatīti.",
  "anya-e0301n0:223_5": "Etthaca manodvāranti sakalaṃ bhavaṅgacittaṃ daṭṭhabbaṃ.",
  "anya-e0301n0:224_0": "[37] Yaṃpana ṭīkāyaṃ",
  "anya-e0301n0:225_0": "Tāva “manodvāranti ettha āvajjanassa anantara paccayabhūtaṃ bhavaṅgacittaṃ manoti vuccati.",
  "anya-e0301n0:225_1": "Tadeva dvāraṃ āvajjanajavanādi thicitta pavattiyā mukhattā”ti vuttaṃ.",
  "anya-e0301n0:226_0": "Yañca vibhāvaniyaṃ",
  "anya-e0301n0:227_0": "“Āvajjanassa anantara paccayabhūtaṃ bhavaṅgacittaṃ manodvāraṃ,",
  "anya-e0301n0:227_1": "pīthicittānaṃ pavattimukhabhāvato”ti vuttaṃ.",
  "anya-e0301n0:227_2": "Taṃ sabbaṃpi na yujjatiyeva.",
  "anya-e0301n0:228_0": "Yadihi yassa bhavaṅgassa anantaraṃ vīthicittāni pavattanti.",
  "anya-e0301n0:228_1": "Tadeva ekantena tesaṃ pavattimukhattā manodvāraṃnāma hoti.",
  "anya-e0301n0:228_2": "Na tato purimānīti ayamattho siyā.",
  "anya-e0301n0:228_3": "Evañcasati yesu cakkhādīsu rūpā dīnaṃ ghaṭṭitattā āvajjanādīni vīthicittāni pavattanti.",
  "anya-e0301n0:228_4": "Tāneva ekantena tesaṃ pavattimukhattā dvārānināma honti.",
  "anya-e0301n0:228_5": "Na tato aññānīti ayamattho āpajjati.",
  "anya-e0301n0:228_6": "Naca tāni cakkhādīni nāma atthi.",
  "anya-e0301n0:228_7": "Yāni cakkhādīni dvārarūpānināma na hontīti.",
  "anya-e0301n0:228_8": "Sabbametaṃ upari dvāra saṅgahe āvibhavissatīti.",
  "anya-e0301n0:228_9": "Hasanaṃ hasitaṃ.",
  "anya-e0301n0:228_10": "Mukhassa pahaṭṭhākārappavatti.",
  "anya-e0301n0:228_11": "Taṃ uppādeti janetīti hasituppādo.",
  "anya-e0301n0:228_12": "Taṃvā uppādenti khīṇāsavā etenāti hasibhuppādo.",
  "anya-e0301n0:228_13": "Taṃvā uppajjati etenāti hasituppādo.",
  "anya-e0301n0:228_14": "Soeva cittanti samāso.",
  "anya-e0301n0:228_15": "Khīṇāsavānaṃ anoḷārikesu ārammaṇesu yena cittena sitaṃ pātukaronti,",
  "anya-e0301n0:228_16": "tassetaṃ nāmaṃ.",
  "anya-e0301n0:228_17": "Na hi khīṇāsavā lokiya mahā janāviya rajjanīyādi bhāvena oḷārikesu hasaniya vatthūsu hasantīti.",
  "anya-e0301n0:228_18": "Ṭīkāsu pana cittaṃ apekkhitvā hasituppādanti niddiṭṭhaṃ siyāti.",
  "anya-e0301n0:228_19": "Vuttanayena ahetukānica tāni vipaccana vipākuppādana kiccarahitattā taṃ taṃ kriyāmattabhūtāni cittānicāti ahetukakriyacittāni.",
  "anya-e0301n0:228_20": "Etthaca vīthimuttacittāni kiccadubbalattā pañcaviññāṇāni vatthudubbalattā sampaṭicchanādīnica kiccaṭṭhānadubbalattā",
  "anya-e0301n0:228_21": "attano ussāhena vinā kevalaṃ vipaccanamattena pavattantīti tāni sabbāni vipākānieva honti.",
  "anya-e0301n0:228_22": "Yānipana balavakiccattā attano ussāhena pavattanti.",
  "anya-e0301n0:228_23": "Āyatiṃca vipākuppādanatthaṃ ussāhasahitāni honti.",
  "anya-e0301n0:228_24": "Tāni kusalākusalānināma honti.",
  "anya-e0301n0:228_25": "Yāni pana cittāni vipaccanamattaṃ atikkamma attano ussāheneva pavattanti.",
  "anya-e0301n0:228_26": "Tesu āvajjanadvayaṃ vipākasantānato laddhapaccayattā thokaṃ dubbalabhāvato itarānica nirānusayasantāne",
  "anya-e0301n0:228_27": "pavattattā sabbaso vipākuppādanatthaṃ ussāharahitānieva hontīti tāni sabbāni kriyānināma jātānīti daṭṭhabbaṃ.",
  "anya-e0301n0:229_0": "36.",
  "anya-e0301n0:229_1": "Idāni ādito paṭṭhāya vedanāvicāraṇā vuccati.",
  "anya-e0301n0:229_2": "Tathāhi cakkhuviññāṇādīnaṃ tāva vatthūnica ārammaṇānica upādārūpāneva honti,",
  "anya-e0301n0:229_3": "upādārūpānañca vicupiṇḍakānaṃviya aññamaññasaṅghaṭṭanaṃ dubbalamevāti tāni iṭṭhe aniṭṭheca ārammaṇe upekkhā sahagatāneva hontīti.",
  "anya-e0301n0:229_4": "Kāyaviññāṇassapana ārammaṇāni mahābhūtāni hontīti yathā adhikaraṇimatthake thapitaṃ picupiṇḍakaṃ ayokūṭena",
  "anya-e0301n0:229_5": "paharantānaṃ ayokūṭassa picupiṇḍakaṃ atikkamma akhikaraṇighaṭṭanaṃ balavataraṃ hoti.",
  "anya-e0301n0:229_6": "Tathā tesaṃ ārammabhūtānaṃ kāyavatthuṃ atikkamma kāyanissaya bhūtesu saṅghaṭṭanaṃ balavataraṃ.",
  "anya-e0301n0:229_7": "Tasmā kāyaviññāṇaṃ iṭṭhe sukhasahagataṃ aniṭṭhe dukhasahagataṃ hotīti.",
  "anya-e0301n0:229_8": "Sampaṭicchanacittaṃpana sabbadubbalānaṃ pañcaviññāṇānaṃ anantaraṃ uppajjatīti niccaṃ dubbalaṃ hutvā sabbattha upekkhāsahagatamevāti.",
  "anya-e0301n0:229_9": "Vibhāvaniyaṃ pana asamānanissaye hi tehi laddhapaccayatāvasena ayamattho vibhāvito,",
  "anya-e0301n0:229_10": "santīraṇaṃpana sayaṃpi balavavatthuṃ nissāya pavattati.",
  "anya-e0301n0:229_11": "Tādisenaca balavavatthunissayena purimacittena laddhapaccayaṃ hotīti thokaṃ balavaṃ hoti.",
  "anya-e0301n0:229_12": "Tasmā taṃ kusalavipākaṃ iṭṭhe upekkhāsahagataṃ abhiiṭṭhe somanassasahagataṃ hoti.",
  "anya-e0301n0:229_13": "Akusalavipākaṃpana aniṭṭhepi abhianiṭṭhepi upekkhāsahagatameva hoti.",
  "anya-e0301n0:229_14": "Kasmā itice.",
  "anya-e0301n0:229_15": "Yadihi taṃ atianiṭṭhārammaṇavasena vedanā bhedayuttaṃ siyā.",
  "anya-e0301n0:229_16": "Dukkhenavā domanassenavā yuttaṃ siyā.",
  "anya-e0301n0:229_17": "Tattha dukkhena tāva na yujjati, kasmā,",
  "anya-e0301n0:229_18": "ekantakāyikattā dukkhassāti.",
  "anya-e0301n0:229_19": "Domanassenapi na yujjati. Kasmā,",
  "anya-e0301n0:229_20": "paṭighena paṭihaññattāeva domanassabhāvaṃ pattā domanassavedanā paṭighena vinā nappavattatīti.",
  "anya-e0301n0:229_21": "Ekantākusalabhūtena paṭighena niccayogino domanassassa abyākatesu asambhavatoti.",
  "anya-e0301n0:229_22": "Āvajjanadvayaṃpana santīraṇatopi thokaṃ balavaṃ hoti.",
  "anya-e0301n0:229_23": "Vipākānañhi pavattituṃpi attano ussāhabalaṃnāma natthi.",
  "anya-e0301n0:229_24": "Balavantehipana kammādipaccayehi jātāni balavantānināma honti.",
  "anya-e0301n0:229_25": "Dubbalehi jātāni dubbalāni nāmāti.",
  "anya-e0301n0:229_26": "Evaṃ santepi taṃ āvajjanadvayaṃ kammānubhāvatoca muccitvā vipākasantānatoca paccayaṃ gahetvā uṭṭhitattā",
  "anya-e0301n0:229_27": "dubbalameva hotīti sadāpi upekkhāsahagatamevāti.",
  "anya-e0301n0:230_0": "[38] Vibhāvaniyaṃ pana",
  "anya-e0301n0:231_0": "Pañcadvārāvajjanaṃ pubbe kenaci aggahite ārammaṇe ekavā rameva pavattattā manodvārāvajjanañca visadisacittasantānaparāvattanavasena",
  "anya-e0301n0:231_1": "byāpārantarasāpekkhattā ārammaṇarasaṃ adhimattato anubhavituṃ nasakkotīti sabbatthapi majjhatta vedanāyuttamevāti vuttaṃ.",
  "anya-e0301n0:231_2": "Tattha byāpārantarasāpekkhattāti idaṃ na yujjati.",
  "anya-e0301n0:232_0": "Na hi cittānaṃ balavadubbalatāvisesoattanopacchā pavattassa cittassa vasena sakkā vattuṃ.",
  "anya-e0301n0:232_1": "Attanopana paccayehieva so sakkā vattunti.",
  "anya-e0301n0:232_2": "Itarathā santīraṇassapi byāpārantarasāpekkhatā siyā.",
  "anya-e0301n0:232_3": "Taṃpi hi visadisacittasantānaṃ attanāparaṃ vatteti yevāti.",
  "anya-e0301n0:233_0": "37.",
  "anya-e0301n0:233_1": "Imāni cittāni attano pakati paccayagaṇasamāyoge sati nuppajjantīti natthi.",
  "anya-e0301n0:233_2": "Tasmā asaṅkhārikānevāti vadanti.",
  "anya-e0301n0:233_3": "Mūlaṭīkāyaṃ pana vipākuddhāre –",
  "anya-e0301n0:234_0": "Ahetukavipākānaṃ aparibyattakiccattā sasaṅkhārika kamma viruddho asaṅkhārikabhāvopi natthi.",
  "anya-e0301n0:234_1": "Asaṅkhārikakammaviruddho sasaṅkhārikakāvopi natthi.",
  "anya-e0301n0:234_2": "Tasmā tesaṃ ubhayakammenapi uppatti therena anuññātāti vuttaṃ.",
  "anya-e0301n0:235_0": "Etena tiṇṇaṃ kriyacittānaṃpi tadubhayabhāvābhāvo vutto hoti.",
  "anya-e0301n0:235_1": "Tānipihi aparibyattakiccāniyevāti. Athavā.",
  "anya-e0301n0:235_2": "Rūpadassa na saddassavanādīni sattā kadāci attano icchāya karonti.",
  "anya-e0301n0:235_3": "Kadāci parehi ussāhitā karontīti paccakkhatova siddhametaṃ.",
  "anya-e0301n0:235_4": "Tattha yadā attano icchāya karonti.",
  "anya-e0301n0:235_5": "Tadā pañcadvārāvajjanādīni sabbāni vīthicittāni asaṅkhārikānināma honti.",
  "anya-e0301n0:235_6": "Yadā parehi ussāhitā karonti.",
  "anya-e0301n0:235_7": "Tadā sasaṅkhārikānināma honti.",
  "anya-e0301n0:235_8": "Dvāra vimuttesupana dvīsu upekkhāsantīraṇesu aṭṭhamahāvipākesuviya vattabbo.",
  "anya-e0301n0:235_9": "Iti sabbāni ahetukacittāni tena pariyāyena saṅkhārabhedena paccekaṃ bhinnānieva honti.",
  "anya-e0301n0:235_10": "Evaṃ santepi apari byattakiccattāyeva tesaṃ saṅkhārabhedo pāḷiyaṃ navuttoti veditabbo.",
  "anya-e0301n0:236_0": "38.",
  "anya-e0301n0:236_1": "Yasmāpana hetuyonāma mahantadhammā honti.",
  "anya-e0301n0:236_2": "Tasmā te dubbalakammanibbattesu dubbalavatthukiccaṭṭhānesuca imesu cittesu nuppajjanti.",
  "anya-e0301n0:236_3": "Tattha sabbaṃ pāpakammaṃ vikkhepayuttaṃ sayaṃpi cañcalati dubbalaṃ hoti.",
  "anya-e0301n0:236_4": "Tasmā taṃ kappaṭṭhitikaṃpi samānaṃ kālantare hetuyuttaṃ vipākaṃ janetuṃ nasakkoti.",
  "anya-e0301n0:236_5": "Tihetukakammaṃpi samānaṃ dubbalesu cakkhādivatthūsuca dassanādīsu kiccaṭṭhānesuca hetuyuttaṃ vipākaṃ janetuṃ nasakkoti.",
  "anya-e0301n0:236_6": "Āvajjanahasanakiccā nica dubbalakiccānieva honti.",
  "anya-e0301n0:236_7": "Tasmā imāni sabbāni sampayuttaheturahitāni jātānīti daṭṭhabbaṃ.",
  "anya-e0301n0:237_0": "39. Sabbathāpīti padassa attho heṭṭhā vuttanayeneva veditabbo.",
  "anya-e0301n0:238_0": "[39] Vibhāvaniyaṃ pana",
  "anya-e0301n0:239_0": "Sabbathāpīti akusalavipāka kusalavipāka kriyabhede nāti vuttaṃ. Taṃ na sundaraṃ.",
  "anya-e0301n0:240_0": "Sohi bhedo iccevanti imināva gahitoti.",
  "anya-e0301n0:240_1": "Saṅgahagāthāyaṃ akusalavipākāni vatthukiccabhedena satta,",
  "anya-e0301n0:240_2": "puññapākāni vatthukiccavedanābhedena aṭṭhadhā,",
  "anya-e0301n0:240_3": "kriyacittāni kiccadvārabhedena tīṇīti ahetukacittāni aṭṭhārasa hontīti yojanā.",
  "anya-e0301n0:240_4": "Etthaca puññapākesu vedanābhedopi vattabbo.",
  "anya-e0301n0:240_5": "Itarathā santīraṇassa abhedo siyā.",
  "anya-e0301n0:240_6": "Tathā kriyāsu dvārabhedopi vattabbo.",
  "anya-e0301n0:240_7": "Aññathā āvajjanassa abhedo siyāti.",
  "anya-e0301n0:240_8": "Ṭīkāsupana so na vuttoti.",
  "anya-e0301n0:241_0": "Ahetukacittassa paramatthadīpanā.",
  "anya-e0301n0:242_0": "40.",
  "anya-e0301n0:242_1": "Idāni heṭṭhā vuttānaṃ cittānaṃ asobhaṇanāmaṃ upari vuccamānānañca sobhaṇanāmaṃ thapento gāthamāha.",
  "anya-e0301n0:242_2": "Upari vuccamānānañhi sobhaṇatte vutte heṭṭhā vuttānaṃ asobhaṇatā avuttāpi siddhā hotīti.",
  "anya-e0301n0:242_3": "Tattha pāpāhetukamuttānīti pāpehi ahetukehica muttāni ekūnasaṭṭhicittāni. Athavā.",
  "anya-e0301n0:242_4": "Ekanavuticittānipi sobhaṇānīti vuccare vuccantīti yojanā.",
  "anya-e0301n0:242_5": "Tattha pāpehīti akusalehi.",
  "anya-e0301n0:242_6": "Akusalānihi attasamaṅgino satte anicchanteyeva apāyaṃ pāpenti.",
  "anya-e0301n0:242_7": "Tasmā pāpānīti vuccanti.",
  "anya-e0301n0:242_8": "Etena puññānaṃpi sugatipāpanaṭṭhena pāpatā pasaṅgo nivattito hoti.",
  "anya-e0301n0:242_9": "Na hi icchantānaṃ pāpane pāpanabyāpāro pākaṭo hotīti.",
  "anya-e0301n0:242_10": "Lāmakaṭṭhenavā tāniyeva pāpānīti vuccantīti.",
  "anya-e0301n0:242_11": "Sobhaṇehi saddhādiguṇadhammehi yuttiyā tatoyeva ca sayaṃpi sobhaggapattiyā sobhaṇānīti.",
  "anya-e0301n0:243_0": "41.",
  "anya-e0301n0:243_1": "Idāni tāni sobhaṇāni hīna paṇītā nukkamena dassento somanassasahagatantiādimāha.",
  "anya-e0301n0:243_2": "Tattha jānātīti ñāṇaṃ,",
  "anya-e0301n0:243_3": "yāthāvato paṭivijjhatīti attho.",
  "anya-e0301n0:243_4": "Ñāṇena sampayuttaṃ vippayuttanti samāso.",
  "anya-e0301n0:243_5": "Natthi saṅkhāro assāti asaṅkhāro.",
  "anya-e0301n0:243_6": "Saṃvijjati saṅkhāro assāti sasaṅkhāro.",
  "anya-e0301n0:243_7": "Sappurisupanissa yādiko kusaluppattiyā pakatipaccayagaṇo.",
  "anya-e0301n0:243_8": "Sohi yadā duvidhena saṅkhārena vinā kevalaṃ attano balena kusalacittaṃ samuṭṭhāpeti.",
  "anya-e0301n0:243_9": "Tadā asaṅkhāronāma.",
  "anya-e0301n0:243_10": "Soyeva yadā attano balena kusalacittaṃ samuṭṭhāpetuṃ na sakkoti.",
  "anya-e0301n0:243_11": "Saṅkhārasahāyaṃ labhitvāva taṃ samuṭṭhāpeti.",
  "anya-e0301n0:243_12": "Tadā sasaṅkhāronāma.",
  "anya-e0301n0:243_13": "Asaṅkhārena uppannaṃ asaṅkhārikaṃ.",
  "anya-e0301n0:243_14": "Sasaṅkhārena uppannaṃ sasaṅkhārikanti sabbaṃ heṭṭhā vuttameva.",
  "anya-e0301n0:243_15": "Etthaca somanassādīnaṃ uppattikāraṇaṃ heṭṭhā vuttameva.",
  "anya-e0301n0:243_16": "Apica saddhāsampatti dassanasampatti deyyadhamma paṭiggāhaka sampattīti evamādi somanassakāraṇaṃ,",
  "anya-e0301n0:243_17": "tabbiparītaṃ upekkhākāraṇaṃ.",
  "anya-e0301n0:243_18": "Yānica pītisambojjhaṅgassa upekkhāsambojjhaṅgassaca kāraṇāniaṭṭhakathāsu vuttāni.",
  "anya-e0301n0:243_19": "Tānipi imasmiṃ ṭhāne vattabbānīti.",
  "anya-e0301n0:243_20": "Paññā saṃvattanika kammupanissayatā,",
  "anya-e0301n0:243_21": "abyāpajjalokupapattitā indriyaparipākatā,",
  "anya-e0301n0:243_22": "kilesadūratāca ñāṇuppattiyā kāraṇaṃ.",
  "anya-e0301n0:243_23": "Tihetukapaṭisandhikatā,",
  "anya-e0301n0:243_24": "amohajjhāsayatā,",
  "anya-e0301n0:243_25": "paññavantapuggalasevanā.",
  "anya-e0301n0:243_26": "Sutacintāpasutātipivattuṃ yujjati.",
  "anya-e0301n0:243_27": "Yānicadhammavicayasambojjhaṅgassa kāraṇāni aṭṭhakathāsu vuttāni.",
  "anya-e0301n0:243_28": "Tānipi idha vattabbāni.",
  "anya-e0301n0:243_29": "Tabbiparītaṃ ñāṇavippayuttakāraṇaṃ.",
  "anya-e0301n0:243_30": "Saṅkhārakāraṇaṃpi pubbe vuttameva.",
  "anya-e0301n0:243_31": "Yānica vīriyasambojjhaṅgassa passaddhisambojjhaṅgassaca kāraṇāni aṭṭhakathāsu vuttāni.",
  "anya-e0301n0:243_32": "Tānipi idha vattabbānīti.",
  "anya-e0301n0:243_33": "Imesaṃpi uppatti vidhānaṃ visuddhimagge gahetabbanti.",
  "anya-e0301n0:244_0": "42.",
  "anya-e0301n0:244_1": "Aṭṭhapīti ettha pisaddo sampiṇḍanattho.",
  "anya-e0301n0:244_2": "Tena imesaṃ idha vuttappakārato aññehi pakārehi anekavidhataṃ sampiṇḍeti.",
  "anya-e0301n0:244_3": "Tatrāyaṃ nayo.",
  "anya-e0301n0:244_4": "Imāni aṭṭhacittāni dasahi puññakriyāvatthūhi guṇitāni asīti honti.",
  "anya-e0301n0:244_5": "Puna tāni chahi ārammaṇehi guṇitāni cattārisatāniceva asīti ca honti.",
  "anya-e0301n0:244_6": "Puna tāni tīhi kammehi guṇitāni sahassaṃ cattāri satāni cattālīsaṃca honti.",
  "anya-e0301n0:244_7": "Puna tāni tīhi hīnamajjhimapaṇītehi guṇitāni cattāri sahassāni tīṇi satāni vīsatica honti.",
  "anya-e0301n0:244_8": "Tāni imāni suddhikānīti katvā dvīsu ṭhānesu thapetabbāni.",
  "anya-e0301n0:244_9": "Tato ekaṃ ṭhānaṃ gahetvā dvidhā karontassa ñāṇasampayuttāni dvesahassāni sataṃ saṭṭhica honti.",
  "anya-e0301n0:244_10": "Tathā ñāṇavippayuttānīti.",
  "anya-e0301n0:244_11": "Puna tattha ñāṇasampayuttāni catūhi adhipatīhi guṇitāni aṭṭhasahassāni chasatāni cattālīsaṃca honti.",
  "anya-e0301n0:244_12": "Ñāṇavippayuttānipana vīmaṃsāvajjitehi tīhi adhipatīhi guṇitāni chasahassāni cattārisatāni asītica honti.",
  "anya-e0301n0:244_13": "Puna tadubhayāni sampiṇḍitāni dasasahassaṃ pañcasahassāni sataṃ vīsatica honti.",
  "anya-e0301n0:244_14": "Puna tāni pubbe visuṃ thapitehi suddhikehi sampiṇḍitāni dasasahassaṃ navasahassāni cattāri satāni cattālīsañca hontīti.",
  "anya-e0301n0:244_15": "Yaṃpana ṭīkāyaṃ idha vuttanayena suddhikānica ñāṇavippayuttāni ca visuṃ akatvā sabbāni puññakriyādīhi",
  "anya-e0301n0:244_16": "samaṃ guṇitāni sattarasa sahassāni dve satāni asītica hontīti vuttaṃ.",
  "anya-e0301n0:245_0": "[40] Yañca vibhāvaniyaṃ",
  "anya-e0301n0:246_0": "Suddhikāni visuṃ akatvā ñāṇavippayuttānieva visuṃ katvā tathā guṇitāni vīsa satādhika pannarasa sahassāni hontīti vuttaṃ.",
  "anya-e0301n0:246_1": "Taṃ sabbaṃ na yuttaṃ.",
  "anya-e0301n0:247_0": "Evañhi sati imāni kāmāvacarakusalāni niccaṃ sādhipatikāni hutvā niyatādhipatikānināma bhaveyyuṃ.",
  "anya-e0301n0:247_1": "Naca imāni upari mahaggata kusalāni viya lokuttarāni viya ca niyatā dhipatikāni hontīti.",
  "anya-e0301n0:247_2": "Ṭīkānayenapana ñāṇavippayuttānipi vīmaṃsāsahagatānīti āpajjatīti.",
  "anya-e0301n0:247_3": "Yathāvā kosallasambhūtaṭṭhena kusalātiettha ñāṇavippayuttānipi kosallena nānāvajjanavīthiyaṃ pavattena",
  "anya-e0301n0:247_4": "upanissayañāṇena sambhūtattā kusalāni eva nāma honti.",
  "anya-e0301n0:247_5": "Evamidhapi tāni teneva vīmaṃsādhipatibhūtena sambhūtattā vīmaṃsādhipateyyānipi nāma hontīti na nasakkā",
  "anya-e0301n0:247_6": "vattunti iminā adhippāyena tāni visuṃ akatāni siyunti.",
  "anya-e0301n0:247_7": "Evaṃsantepi kāmakusalānināma adhipativimuttāni eva bahutarāni honti.",
  "anya-e0301n0:247_8": "Tasmā nasakkā sabbāni kāmakusalāni vīmaṃsādhipatimūlikāni bhavitunti.",
  "anya-e0301n0:248_0": "43.",
  "anya-e0301n0:248_1": "Kāmāvacarānica tāni kusalāni cittānicāti viggaho.",
  "anya-e0301n0:248_2": "Tattha kenaṭṭhena kusalānīti.",
  "anya-e0301n0:248_3": "Ārogyaṭṭhena,",
  "anya-e0301n0:248_4": "sundaraṭṭhena,",
  "anya-e0301n0:248_5": "chekaṭṭhena,",
  "anya-e0301n0:248_6": "anavajjaṭṭena,",
  "anya-e0301n0:248_7": "sukhavipākaṭṭhenacāti.",
  "anya-e0301n0:248_8": "Rāgādayohi dhammā cittasantānassa rujjanaṭṭhena rogānāma.",
  "anya-e0301n0:248_9": "Ahitaṭṭhena asundarā nāma.",
  "anya-e0301n0:248_10": "Anipuṇaṭṭhena achekānāma.",
  "anya-e0301n0:248_11": "Gārayhaṭṭhena vajjānāma.",
  "anya-e0301n0:248_12": "Aniṭṭha vipākaṭṭhena dukkhavipākānāma honti.",
  "anya-e0301n0:248_13": "Imānipana tehi vuṭṭhitattā kusalānināma arogāni nāmāti attho.",
  "anya-e0301n0:248_14": "Tappaṭipakkhattāca sundarāni chekāni anavajjāni sukhavipākāni ca nāma hontīti.",
  "anya-e0301n0:248_15": "Kucchite pāpadhamme salayanti cālenti kampenti viddhaṃsentīti kusalāni.",
  "anya-e0301n0:248_16": "Kucchitenavā ākārena sattasantāne senti anusentīti kusā. Rāgādayo.",
  "anya-e0301n0:248_17": "Te lunanti chindantīti kusalāni.",
  "anya-e0301n0:248_18": "Kusaṃvā vuccati ñāṇaṃ kucchitānaṃ sānaṭṭhena tanukaraṇaṭṭhena antakaraṇaṭṭhenavā.",
  "anya-e0301n0:248_19": "Kusena lātabbānīti kusalāni.",
  "anya-e0301n0:248_20": "Kusāviya hatthappadesaṃ saṃkilesapakkhaṃ lunantītivā kusalāni. Apica,",
  "anya-e0301n0:248_21": "kucchite pāpadhamme saranti hiṃsantīti kusalāni.",
  "anya-e0301n0:248_22": "Rakārassa lakāro.",
  "anya-e0301n0:248_23": "Kosallasambhūtaṭṭhenavā kusalānīti.",
  "anya-e0301n0:249_0": "44.",
  "anya-e0301n0:249_1": "Mahāvipākesu padatthato vattabbaṃ natthi.",
  "anya-e0301n0:249_2": "Vedanābhedo ārammaṇavasena vattabbo.",
  "anya-e0301n0:249_3": "Tānihi atiiṭṭhe iṭṭhamajjhatte ca ārammaṇe yathākkamaṃ somanassena upekkhāya ca yuttānīti.",
  "anya-e0301n0:249_4": "Sampayogabhedo kammavasena javanavasenaca vattabbo.",
  "anya-e0301n0:249_5": "Tānihi balavakammena janitāni ñāṇasampayuttāni honti.",
  "anya-e0301n0:249_6": "Dubbalakammena janitāni ñāṇavippayuttāni.",
  "anya-e0301n0:249_7": "Kadācipana tadārammaṇavasena pavattikāle yebhuyyena tihetukajavanānubandhāni ñāṇasampayuttāni honti.",
  "anya-e0301n0:249_8": "Itarajavanānubandhāni ñāṇavippayuttānīti.",
  "anya-e0301n0:249_9": "Saṅkhārabhedopi kehici ācariyehi kammavaseneva kathito.",
  "anya-e0301n0:249_10": "Asaṅkhārikakammajanitāni asaṅkhārikāni.",
  "anya-e0301n0:249_11": "Sasaṅkhārikakammajanitāni sasaṅkhārikānīti.",
  "anya-e0301n0:249_12": "Saṅgahakārenapana sannihitapaccayavasena vutto.",
  "anya-e0301n0:249_13": "Tānihi paṭisandhiyaṃ purimabhave maraṇāsannakāle ñātakādīhi tena tena payogena upaṭṭhāpitāni kammādīni",
  "anya-e0301n0:249_14": "ārammaṇāni gahetvā pavattāni sasaṅkhārikānināma honti.",
  "anya-e0301n0:249_15": "Tādisena payogena vinā sayameva kammabalena upaṭṭhitāni gahetvā pavattāni asaṅkhārikānināma honti.",
  "anya-e0301n0:249_16": "Tadārammaṇa kālepana asaṅkhārikajavanānubandhāni asaṅkhārikānināma.",
  "anya-e0301n0:249_17": "Sasaṅkhārika javanānubandhāni sasaṅkhārikāni nāmāti.",
  "anya-e0301n0:249_18": "Etthapi sampiṇḍanattho visaddo.",
  "anya-e0301n0:249_19": "Tena ārammaṇachakka hīnattikavaseneva kāladesa santānādivasenaca tesaṃ anekabhedattaṃ sampiṇḍeti.",
  "anya-e0301n0:249_20": "Yasmā panetāni dānādivasena kāyakammādivasena chandādīni dhuraṃ katvā ca na pavattanti.",
  "anya-e0301n0:249_21": "Tasmā tāni puññakriyāvatthūnaṃ kammādhipatīnañca vasena vaḍḍhanaṃ nalabhantīti.",
  "anya-e0301n0:250_0": "[41] Vibhāvaniyaṃ pana",
  "anya-e0301n0:251_0": "Imāni viññattisamuṭṭhāpanābhāvato kammadvāra vasena na pavattanti.",
  "anya-e0301n0:251_1": "Avipākasabhāvatoca kammavasena napavattantīti vuttaṃ.",
  "anya-e0301n0:251_2": "Taṃ vicāretabbaṃ.",
  "anya-e0301n0:252_0": "Heṭṭhāhi kusalesu kammattikavaseneva vaḍḍhanaṃ vuttaṃ.",
  "anya-e0301n0:252_1": "Napana visuṃ kammadvāravasena.",
  "anya-e0301n0:252_2": "Kammattikañcanāma tividha kammadvāra vaseneva siddhanti.",
  "anya-e0301n0:252_3": "Nanu aṭṭhakathāyaṃ yohi kāmāvacarakusalesu kammadvāra kammapatha puññakriyāvatthubhedo vutto.",
  "anya-e0301n0:252_4": "So idha natthi. Kasmā.",
  "anya-e0301n0:252_5": "Aviññattijanakato avipāka dhammato tathā appavattiyācāti vuttanti. Saccaṃ.",
  "anya-e0301n0:252_6": "Tattha pana aviññattijanakato kammadvāra bhedo idha natthīti etena kāyakammaṃ vacīkammaṃ manokammanti evaṃ bhedassa abhāvaṃ vadati.",
  "anya-e0301n0:252_7": "Avipākadhammato kammapathabhedo idha natthīti etena dasavidhassa kammapathabhedassa abhāvaṃ vadati.",
  "anya-e0301n0:252_8": "Idhapana kusalesupi kammapathabhedaṃ aggahetvā tividhakammadvāra bhedabhinnaṃ kammattikameva gahitaṃ.",
  "anya-e0301n0:252_9": "Tañca viññatti samuṭṭhāpanā bhāvato tividhakammadvāravasena napavattantīti imināva siddhaṃ.",
  "anya-e0301n0:252_10": "Yadica heṭṭhā kusalesupi dasavidhakammapathabhedavasena visuṃ vaḍḍhanaṃ vuttaṃ siyā.",
  "anya-e0301n0:252_11": "Evaṃsati idhapi avipākasabhāvato kammapathavasena napavattantīti idaṃ vattabbamevāti.",
  "anya-e0301n0:253_0": "45.",
  "anya-e0301n0:253_1": "Mahākriyacittesupi mahāvipākesuviya ārammaṇa vaseneva vedenābhedo upari sayameva vakkhati.",
  "anya-e0301n0:253_2": "Ñāṇasampayutta,",
  "anya-e0301n0:253_3": "vippayutta,",
  "anya-e0301n0:253_4": "asaṅkhārika,",
  "anya-e0301n0:253_5": "sasaṅkhārikabhedopana yathārahaṃ kusalesu vuttanayena veditabbo.",
  "anya-e0301n0:254_0": "[42] Vibhāvaniyaṃ pana",
  "anya-e0301n0:255_0": "Tathā avicāretvā kriyacittānaṃpi kusale vuttanayena yathārahaṃ somanassa sahagatāditā veditabbāti vuttaṃ.",
  "anya-e0301n0:255_1": "Taṃ na yujjati.",
  "anya-e0301n0:256_0": "Iccevaṃ sabbathāpīti padānaṃ attho heṭṭhā vuttoyeva.",
  "anya-e0301n0:256_1": "Sahetuka kāmāvacara kusala vipāka kriya cittānīti ettha sahetu kaggahaṇaṃ kusala sadda sambandhe bhūtakathana visesanaṃ.",
  "anya-e0301n0:256_2": "Tenevahi taṃ kusalacittānaṃ cūḷanigamena gahitaṃ.",
  "anya-e0301n0:256_3": "Vipāka kriya saddasambandhepana byavacchedakavisesanaṃ daṭṭhabbaṃ.",
  "anya-e0301n0:257_0": "[43] Vibhāvaniyaṃ pana",
  "anya-e0301n0:258_0": "Sakkharakathalikaṃpi macchagumbaṃpi tiṭṭhantaṃpi carantaṃpi passatīti suttapade viya idha yathālābha yojanāti vuttaṃ.",
  "anya-e0301n0:258_1": "Taṃ na sameti.",
  "anya-e0301n0:258_2": "Tatthahi sakkharakathalikaṃnāma nacaratīti yuttaṃ.",
  "anya-e0301n0:258_3": "Idhapana kusalaṃ sahetukaṃ nahotīti nayuttametanti.",
  "anya-e0301n0:259_0": "46.",
  "anya-e0301n0:259_1": "Saṅgahagāthāyaṃ vedanā ñāṇa saṅkhāra bhedenāti vedanābhedena,",
  "anya-e0301n0:259_2": "ñāṇabhedena,",
  "anya-e0301n0:259_3": "saṅkhārabhedenaca.",
  "anya-e0301n0:259_4": "Tattha vedanā bhedenāti vedanābhedasiddhena cittabhedena,",
  "anya-e0301n0:259_5": "ñāṇabhedenāti ñāṇayogā yogasiddhenacittabhedena.",
  "anya-e0301n0:259_6": "Saṅkhārabhedenāti saṅkhārena vinā sahaca pavattapaccayagaṇabhedasiddhena cittabhedenāti attho.",
  "anya-e0301n0:259_7": "Idañhi samāsapadānaṃ sāmatthiyaṃ,",
  "anya-e0301n0:259_8": "yadidaṃ suviññātānaṃ nānāppakārānaṃ padatthānaṃ appakena byañjanena dīpanasamatthatāti.",
  "anya-e0301n0:260_0": "[44] Etena vibhāvaniyaṃ",
  "anya-e0301n0:261_0": "Sayaṃ abhinnānaṃ ñāṇasaṅkhārānaṃ bhedavacane cittassa bhedakara bhāve ca codanāya anokāsatā sādhitā hotīti.",
  "anya-e0301n0:262_0": "Tatrāyaṃ yojanā.",
  "anya-e0301n0:262_1": "Sahetu kāmāvacara puññapākakriyā vedanāñāṇasaṅkhārabhedena yathākkamaṃ chaca dvādasaca catuvīsati ca matāti. Etthaca –",
  "anya-e0301n0:263_0": "Vedanāñāṇasaṅkhāra, bhedenetāni aṭṭhadhā;",
  "anya-e0301n0:264_0": "Puññapākakriyābhedā, catuvīsatividhā makā tipi.",
  "anya-e0301n0:265_0": "Vattabbā.",
  "anya-e0301n0:265_1": "Evañhi sati atthagatica visadā hoti.",
  "anya-e0301n0:265_2": "Upari vakkha,",
  "anya-e0301n0:265_3": "mānāhica saṅgahagāthāhi saddhiṃ sametīti.",
  "anya-e0301n0:266_0": "47.",
  "anya-e0301n0:266_1": "Kāmetiādi sabbesaṃ kāmacittānaṃ saṅgahagāthā.",
  "anya-e0301n0:266_2": "Tattha kāme kāmabhūmiyaṃ pākāni sahetukāhetukavasena sabbāni vipākacittāni tevīsa.",
  "anya-e0301n0:266_3": "Puññāpuññāni kusalākusalacittānica vīsati.",
  "anya-e0301n0:266_4": "Kriyāca sahetukāhetukavasena sabbāni kriyacittāni pana ekādasa honti.",
  "anya-e0301n0:266_5": "Iccevaṃ sabbathāpi catuppaññāsa hontīti yojanā.",
  "anya-e0301n0:266_6": "Sabbathāti cettha visaddo lutta niddiṭṭho.",
  "anya-e0301n0:266_7": "Dhammasaṅgaṇiyaṃ vuttena sabbappakārenapi catuppaññāsaeva.",
  "anya-e0301n0:266_8": "Vibhaṅge vibhattena sabbappakārenapi catuppaññāsa evātiādinā tassa attho heṭṭhā vuttoyevāti.",
  "anya-e0301n0:267_0": "[45] Etena vibhāvaniyaṃ",
  "anya-e0301n0:268_0": "Idha vuttānaṃ kusalādīnaṃ antogadhabhedavasena tassa atthavibhāvanā paṭisiddhā hoti.",
  "anya-e0301n0:269_0": "[46] Yañca vibhāvaniyaṃ",
  "anya-e0301n0:270_0": "Kāme bhaveti vuttaṃ. Taṃpi vicāretabbaṃ.",
  "anya-e0301n0:271_0": "Bhavasaddo hi kusalākusalakammesu kammanibbattesuca vipāka kaṭattārūpesu vattamāno abhidhamme diṭṭho.",
  "anya-e0301n0:271_1": "Na tadaññesu nāmarūpadhammesūthi.",
  "anya-e0301n0:271_2": "Bhūmipariyāyoca idha kāmasaddo.",
  "anya-e0301n0:271_3": "Bhūmītica sahokāso indriyā nindriyabaddhadhammasamūho vuccatīti kāme kāmabhūmiyanti ayamattho daṭṭhabbo.",
  "anya-e0301n0:271_4": "Bhavotivā bhūmieva vuccati suttantapariyāyena bhavanti ettha sattā saṅkhārācāti katvā.",
  "anya-e0301n0:271_5": "Esanayo paratthapīti.",
  "anya-e0301n0:272_0": "Iti paramatthadīpaniyānāma abhidhammatthasaṅgahassa",
  "anya-e0301n0:273_0": "Catutthavaṇṇanāya kāmacittassa",
  "anya-e0301n0:274_0": "Paramatthadīpanā niṭṭhitā.",
  "anya-e0301n0:275_0": "48.",
  "anya-e0301n0:275_1": "Evaṃ kāmacittasaṅgahaṃ dassetvā idāni yathānuppattaṃ rūpacittasaṅgahaṃ dassento vitakkavicārapītisukhekaggatāsahitantiādimāha.",
  "anya-e0301n0:275_2": "Vitakkoca vicāroca pītica sukhañca ekaggatācāti dvando.",
  "anya-e0301n0:275_3": "Tāhi sahitanti samāso.",
  "anya-e0301n0:275_4": "Vitakkavicārapītisukhe kaggatā saṅkhātenasamuditenapathamajjhānena sampayuttaṃkusalacittaṃ pathamajjhānakusalacittaṃ.",
  "anya-e0301n0:275_5": "Tattha kenaṭṭhenapathamaṃ,",
  "anya-e0301n0:275_6": "kenaṭṭhenaca jhānanti.",
  "anya-e0301n0:275_7": "Ādito paṭipajjitabbattā pathamaṃ.",
  "anya-e0301n0:275_8": "Kasiṇādikassa ārammaṇassa aniccādilakkhaṇassaca upanijjhāyanato paccanīkadhammānañca jhāpanato dayhanato jhānaṃ.",
  "anya-e0301n0:275_9": "Imesu dvīsu atthesu ekaggatāeva sāti sayayuttāti daṭṭhabbā.",
  "anya-e0301n0:275_10": "Sāhi ekattārammaṇasaṅkhāto eko aggokoṭikoṭṭhāsovā assāti atthena ekaggasaṅkhātassa cittassa tathāpavattane ādhipaccaguṇayogena ekaggatāti ca vuccati.",
  "anya-e0301n0:275_11": "Sāyeva cittaṃ nānārammaṇesu vikkhipituṃ adatvā ekasmiṃ yevārammaṇe paṭipakkhadhammānaṃ dūrībhāvena sammāca ādhiyati thapeti.",
  "anya-e0301n0:275_12": "Indriyānañca samabhāvaṃ katvā tattheva līnuddhaccābhāvāpādanena samañca ādhiyati thapetīti atthena samādhītica vuccati.",
  "anya-e0301n0:275_13": "Sāyevaca pāḷiyaṃ avikkhepo avisāhāro saṇṭhiti avaṭṭhitīti niddiṭṭhāti.",
  "anya-e0301n0:275_14": "Vitakkādayopi pana tassā sātisayaṃ upakārakattā jhānanteva vuttā.",
  "anya-e0301n0:275_15": "Tathā hi vitakko tāva cittaṃ thinamiddhavasena osakkituṃ adatvā daḷhaṃ ārammaṇābhimukhameva karoti.",
  "anya-e0301n0:275_16": "Ārammaṇābhiniropana lakkhaṇohi vitakko.",
  "anya-e0301n0:275_17": "Thina middhanīvaraṇassaca ujuppaṭipakkhoti.",
  "anya-e0301n0:275_18": "Vicāroca naṃ vicikicchāvasena saṃsappituṃ adatvā daḷhaṃ ārammaṇānubandhameva karoti.",
  "anya-e0301n0:275_19": "Ārammaṇānumajjanalakkhaṇo hi vicāro paññāpakatiko.",
  "anya-e0301n0:275_20": "Vicikicchānīvaraṇassaca ujuppaṭipakkhoti.",
  "anya-e0301n0:275_21": "Pītica cittaṃ byāpādavasena ukkaṇṭhituṃ adatvā ārammaṇe parituṭṭhameva karoti.",
  "anya-e0301n0:275_22": "Ārammaṇasaṃpi yāyanalakkhaṇā hi pīti.",
  "anya-e0301n0:275_23": "Byāpādanīvaraṇassaca ujuppaṭipakkhāti.",
  "anya-e0301n0:275_24": "Tathā sukhañca naṃ uddhacca kukkuccavasena avūpasamituṃ adatvā ārammaṇe laddhasātaṃ upabrūhitaṃ karoti.",
  "anya-e0301n0:275_25": "Sākalakkhaṇañhi sukhaṃ,",
  "anya-e0301n0:275_26": "uddhaccakukkuccanīvaraṇassaca ujuppaṭipakkhanti.",
  "anya-e0301n0:276_0": "Upekkhāca santasabhāvattā sukheeva saṅgahitāti.",
  "anya-e0301n0:276_1": "Evaṃ karontāca te dhammā tasmiṃ ārammaṇe tassa cittassa suṭṭhu ekaggabhāvatthāyaca honti.",
  "anya-e0301n0:276_2": "Ekaggabhāvotica ekaggatāyeva.",
  "anya-e0301n0:276_3": "Sāca ekaggatā tehi dhammehi tathā anuggahitā suṭṭhu balavatī hutvā sayaṃ kāmacchandavasena nānārammaṇesu",
  "anya-e0301n0:276_4": "cittavidhāvanaṃ nīvāretvā kasiṇanimittādike tasmiṃ ārammaṇe niccalaṃ ṭhatvā taṃārammaṇaṃ upagantvā nijjhāyati oloketi.",
  "anya-e0301n0:276_5": "Tasmā te sabbepi dhammā upanijjhāyanaṭṭhenapi jhānanti vuttāti.",
  "anya-e0301n0:276_6": "Tesuca tathā pavattamānesu tappaccanīkā nīvaraṇadhammā okāsaṃ alabhitvā manasmiṃpi pariyuṭṭhituṃ nasakkonti.",
  "anya-e0301n0:276_7": "Jhāpitānāma honti.",
  "anya-e0301n0:276_8": "Tasmā te paccanīkajjhāpanaṭṭhenapi jhānanti vuttāti.",
  "anya-e0301n0:276_9": "Evaṃ santepi yasmā jhāna magga sambodhisaṅkhātesu tīsu ṭhānesu dhammasāmaggī padhānaṃ hoti.",
  "anya-e0301n0:276_10": "Aṅgānaṃ samaggabhāveeva appanāpattivasena upanijjhāya nādi kiccasaṃsiddhito.",
  "anya-e0301n0:276_11": "Yasmāca ete dhammā vuttanayena visuṃvisuṃ attano kiccaṃ karontāpi cittassa ārammaṇe niccalappavatti saṅkhātaṃ ekameva upanijjhānakiccaṃ sādhenti.",
  "anya-e0301n0:276_12": "Tasmā rathaṅgānaṃ samudāyeeva rathavohāroviya tesaṃ samudāyeeva jhāna vohāro siddhoti veditabbo.",
  "anya-e0301n0:276_13": "Aparepana pañcannaṃpi tesaṃ ārammaṇābhiniropanādīni yathāsakaṃ kiccāniyeva visuṃ visuṃ upanijjhānakiccānināma",
  "anya-e0301n0:276_14": "hontīti paṭṭhāne jhānapaccayaṃ patvā sabbepete visuṃ visuṃ jhānapaccayaṃ sādhentiyeva.",
  "anya-e0301n0:276_15": "Tasmā te visuṃ visuṃpi jhānāniyeva hontīti sakkā vattuṃ.",
  "anya-e0301n0:276_16": "Yathāca pañcaṅgikaṃ sīlaṃ dasaṅgikaṃ sīlanti ettha pañcasamuditādīni tesaṃ sīlānaṃ pañcaṅgikā dināmalābhasseva kāraṇāni honti.",
  "anya-e0301n0:276_17": "Na sīlabhāvassa.",
  "anya-e0301n0:276_18": "Na hi pāṇātipātā veramaṇādikaṃ ekaṃpi samānaṃ sīlaṃnāma na hotīti.",
  "anya-e0301n0:276_19": "Evamevaṃ idhapi pañcasamuditādīni pañcaṅgikādi bhāvasseva pathamajjhānādi bhāvassevaca kāraṇāni.",
  "anya-e0301n0:276_20": "Napana jhānabhāvassāti nasakkā viññātuṃ.",
  "anya-e0301n0:276_21": "Itarathā jhānapaccaye jhānaṅgāni paccaniyāniyeva siyuntipi vadanti.",
  "anya-e0301n0:276_22": "Ettāvatā satipi imassa cittassa phassādīhipi sahitabhāve tesaṃ tathāvidhakiccavisesābhāvā idha aggahaṇantipi siddhaṃ nahotīti.",
  "anya-e0301n0:276_23": "Vicārapītisukhekaggatā saṅkhātena dutīyajjhānena sampayuttaṃ kusalacittaṃ dutīyajjhāna kusalacittaṃ,",
  "anya-e0301n0:276_24": "evaṃ sesesupi.",
  "anya-e0301n0:277_0": "49.",
  "anya-e0301n0:277_1": "Ettha siyā.",
  "anya-e0301n0:277_2": "Kenapana imesaṃ jhānānaṃ aṅgabhedo katoti.",
  "anya-e0301n0:277_3": "Puggalajjhāsayena katoti.",
  "anya-e0301n0:277_4": "Yohi vitakkasahāyo hutvā pañcaṅgikaṃ pathamajjhānaṃ uppādetvā tattha vasībhāvaṃ katvā punavitakke nibbindati.",
  "anya-e0301n0:277_5": "Tassa vitakkaṃ samatikkamitvā avitakkaṃ caturaṅgikaṃ jhānaṃ adhigantuṃ ajjhāsayo saṇṭhāti.",
  "anya-e0301n0:277_6": "Tadā so tameva pathamajjhānaṃ pādakabhāvatthāya daḷhaṃ samāpajjitvā vuṭṭhāya tena ajjhāsayena saheva",
  "anya-e0301n0:277_7": "punabhāvanaṃ anuyuñjanto avitakkaṃ caturaṅgikaṃ jhānaṃ adhigacchati.",
  "anya-e0301n0:277_8": "Tattha sā bhāvanāsayaṃ vitakkayuttāpi tena ajjhāsayena paribhāvitattā vitakkavirāga bhāvanānāma hoti.",
  "anya-e0301n0:277_9": "Tassā bhāvanāya.",
  "anya-e0301n0:277_10": "Balena taṃ jhānaṃ uppajja mānaṃ avitakkaṃ caturaṅgikaṃ uppajjati.",
  "anya-e0301n0:277_11": "Sesajjhānādhigamesupi esevanayoti.",
  "anya-e0301n0:277_12": "Evaṃ puggalajjhāsayena tesaṃ jhānānaṃ aṅgabhedo katoti veditabbo.",
  "anya-e0301n0:277_13": "Etthaca uttaruttarajjhānā dhigamane pādakabhāvatthāya purimapurimajjhānassa samāpajjanaṃ avassaṃ icchitabbaṃ.",
  "anya-e0301n0:277_14": "Heṭṭhimaṃ heṭṭhimaṃ paguṇajjhānaṃ uparimassa uparimassa padaṭṭhānaṃ hotīti aṭṭhakathāyaṃ vuttaṃ.",
  "anya-e0301n0:277_15": "Ajjhāsayabalenapana uttarajjhānaṃ uppajjamānaṃ pādakajjhānasadisaṃ nahoti.",
  "anya-e0301n0:277_16": "Pādakajjhānatohi puggalajjhāsayova balavataro.",
  "anya-e0301n0:277_17": "Tenāha bhagavā ijjhati bhikkhave sīlavato cetopaṇidhi visuddhattāti.",
  "anya-e0301n0:277_18": "Ayañca attho upari lokuttaracittaṃ patvā āvi bhavissatīti.",
  "anya-e0301n0:278_0": "50.",
  "anya-e0301n0:278_1": "Ettha siyā.",
  "anya-e0301n0:278_2": "Kasmā idha saṅkhārabhedo navuttoti.",
  "anya-e0301n0:278_3": "Pāḷiyameva avuttattā.",
  "anya-e0301n0:278_4": "Kasmāca so pāḷiyaṃ avuttoti.",
  "anya-e0301n0:278_5": "Paṭipadā bhedavacaneneva siddhattāti.",
  "anya-e0301n0:278_6": "Tathāhi sabbesaṃpi lokiya lokuttarajjhānānaṃ sukhappaṭipadabhāve siddhe asaṅkhārikabhāvo siddhoyeva hoti.",
  "anya-e0301n0:278_7": "Dukkhappaṭipadabhāveca siddhe tesaṃ sasaṅkhārikabhāvo siddhoyeva hotīti.",
  "anya-e0301n0:278_8": "Kathaṃ viññāyatīti ce.",
  "anya-e0301n0:278_9": "Aṭṭhakathādassanato.",
  "anya-e0301n0:278_10": "Vuttañhetaṃ aṭṭhasāliniyaṃ -",
  "anya-e0301n0:279_0": "Yo ādito kilese vikkhambhento dukkhena sasaṅkhārena sappayogena kilamanto vikkhambheti.",
  "anya-e0301n0:279_1": "Tassa dukkhā paṭipadā hoti.",
  "anya-e0301n0:279_2": "Yo kilese vikkhambhento sukhena akilamanto vikkhambheti.",
  "anya-e0301n0:279_3": "Tassa sukhāpaṭipadā hotīti.",
  "anya-e0301n0:280_0": "Tathā sammohavinodanī visuddhimaggesupīti.",
  "anya-e0301n0:280_1": "Etthaca pubbavākye dukkhena sasaṅkhārena sappayogenāti diṭṭhattā paravākyepi sukhe na asaṅkhārena appayogenāti diṭṭhameva hoti.",
  "anya-e0301n0:280_2": "Tattha sasaṅkhārena sappayogenāti saṅkhārappayogasahitena kāmādīnavadassanādinā paccayagaṇenāti attho.",
  "anya-e0301n0:280_3": "Etena sabbesaṃ dukkhappaṭipadajjhānānaṃ sasaṅkhārikabhāvo vutto hoti.",
  "anya-e0301n0:280_4": "Asaṅkhārena appayogenāti saṅkhārappayogarahitena teneva paccayagaṇena.",
  "anya-e0301n0:280_5": "Etena sabbesaṃ sukhappaṭipadajjhānānaṃ asaṅkhārikabhāvo vutto hotīti.",
  "anya-e0301n0:280_6": "Khippābhiññajjhānānaṃpihi dukkhappaṭipadabhāve sati sasaṅkhārikatāva viññāyati.",
  "anya-e0301n0:280_7": "Dandhabhiññajjhānānaṃpi sukhappaṭipadabhāve sati asaṅkhārikatāva viññāyatīti.",
  "anya-e0301n0:280_8": "Yadievaṃ paṭipadārahitānaṃ magga siddhaupapattisiddhajjhānānaṃ kathaṃ saṅkhārabhedo siddhoti.",
  "anya-e0301n0:280_9": "Tesaṃpi vaḷañjanakāle samāpattippaṭibandhakānaṃ paccayānaṃ sannihitā sannihitavasena dukkhasukhappaṭipadabhāvasambhavo hotiyevāti.",
  "anya-e0301n0:280_10": "Tattha maggasiddhajjhānaṃnāma suddhavipassanāyānikānaṃ maggappaṭilābhena saheva siddhajjhānaṃ.",
  "anya-e0301n0:280_11": "Taṃ duvidhaṃ heṭṭhimamaggasiddhaṃ,",
  "anya-e0301n0:280_12": "arahattamaggasiddhanti.",
  "anya-e0301n0:280_13": "Tattha mahāsamayasutte āgatānaṃ pañcasatānaṃ bhikkhūnaṃ jhānaṃ heṭṭhima maggasiddhaṃ.",
  "anya-e0301n0:280_14": "Ānandattherassa jhānaṃ arahattamaggasiddhaṃ.",
  "anya-e0301n0:280_15": "Yaṃpi anāgāmīnaṃ ajānantānaññeva satthena hanitvā sahasā marantānaṃ uppannaṃ.",
  "anya-e0301n0:280_16": "Taṃpi maggasiddhagatikaṃ.",
  "anya-e0301n0:280_17": "Yopana aṭṭhasamāpattiyo bhāvetvā aññatarasmiṃ rūpi brahmaloke nibbatti.",
  "anya-e0301n0:280_18": "Tassa tā samāpatti yo tattha pākatikāeva honti.",
  "anya-e0301n0:280_19": "Idaṃ upapattisiddhanti.",
  "anya-e0301n0:280_20": "Ekasmiṃ bhavepi hi laddhajjhānāni vaḷañjanakāle sannihitapaccayavasena nānāpaṭipadāyuttāni hontīti.",
  "anya-e0301n0:280_21": "Jhānuppattippaṭipadā rahitattāvā asaṅkhārikajjhānesu tesaṃ saṅgaho yutto siyāti. Apica,",
  "anya-e0301n0:280_22": "nettipāḷiyaṃ sabbesaṃ lokiya lokuttarasamādhīnaṃ saṅkhārabhedo sarūpatova niddiṭṭho. Yathāha-",
  "anya-e0301n0:280_23": "dve samādhayo sasaṅkhāro samādhi asaṅkhāro samādhīti.",
  "anya-e0301n0:280_24": "Aṭṭhakathāyañca sukhappaṭipadā pubbakānaṃ dvinnaṃ dandhābhiññakhippābhiññasamādhīnaṃ asaṅkhārabhāvo dukkhappaṭipadā",
  "anya-e0301n0:280_25": "pubbakānaṃ dvinnaṃ sasaṅkhārabhāvoca vuttoti.",
  "anya-e0301n0:280_26": "Ettāvatā sabbesaṃ mahaggatalokuttarajjhānacittānaṃ asaṅkhārika sasaṅkhārikavasena visuṃ visuṃ duvidhabhāvo siddho hoti.",
  "anya-e0301n0:280_27": "Yasmāpana ayaṃ saṅkhāravohāro akusalānaṃpi sādhāraṇo.",
  "anya-e0301n0:280_28": "Paṭipadāvohāropana visesena paṭipattidhammesveva pākaṭo.",
  "anya-e0301n0:280_29": "Mahaggata lokuttaradhammāca ekantaṃ paṭipattidhammāeva.",
  "anya-e0301n0:280_30": "Tasmā tesaṃ bhedaṃ saṅkhāravasena avatvā paṭipadāvaseneva dhammasaṅgaṇi pāḷiyaṃpi vuttoti daṭṭhabbo.",
  "anya-e0301n0:280_31": "Ayamettha paramatthadīpanā.",
  "anya-e0301n0:281_0": "51. [47] Yaṃpana vibhāvaniyaṃ",
  "anya-e0301n0:282_0": "“Sabbassapi jhānassa parikammasaṅkhātapubbābhisaṅkhārena vinā kevalaṃ adhikāravasena anuppajjanato asaṅkhārikantipi.",
  "anya-e0301n0:282_1": "Adhikārenaca vinā kevalaṃ parikammābhisaṅkāravaseneva anuppajjanato sasaṅkhārikantipi nasakkā vattu”nti vuttaṃ.",
  "anya-e0301n0:282_2": "Tattha parikammasaṅkhāta.La.",
  "anya-e0301n0:282_3": "Asaṅkhārikantipi nasakkā vattunti idaṃ tāva nayujjati.",
  "anya-e0301n0:283_0": "Na hi parikammasaṅkhāta pubbābhisaṅkhāro imasmiṃ saṅkhārabhede saṅkhāro evanāma hoti. Kasmā,",
  "anya-e0301n0:283_1": "jhānuppattiyā pakatipaccaya bhūtattā,",
  "anya-e0301n0:283_2": "tathāhi loke sāsaneca sabbaṃpi kusalākusala kammaṃ attano anurūpena parikammasaṅkhāta pubbābhisaṅkhārena vinā uppannaṃnāma natthi.",
  "anya-e0301n0:283_3": "Antamaso ālopabhikkhādānamattaṃpīti.",
  "anya-e0301n0:283_4": "Yañca cittaṃ yena attano anurūpena parikammasaṅkhātapubbā bhisaṅkhārena vinā na uppajjati.",
  "anya-e0301n0:283_5": "So tassa cittassa pakatipaccayagaṇeevaanto gadho hoti.",
  "anya-e0301n0:283_6": "Jhānānica lokiya lokuttara bhūtāni sabbāni attano anurūpena parikammasaṅkhāta pubbabhāgabhāvanā bhisaṅkhārena",
  "anya-e0301n0:283_7": "vinā uppannānināma natthīti so tesaṃ pakatipaccayagaṇesueva antogadho hotīti.",
  "anya-e0301n0:283_8": "Itarathā sabbaṃpi kusalākusala kammaṃ asaṅkhārikaṃ nāmanatthīti āpajjatīti.",
  "anya-e0301n0:284_0": "[48] Yañca tattha",
  "anya-e0301n0:285_0": "Adhikārenaca vinā kevalaṃ.La. Sasaṅkhārikantipi nasakkā vattunti vuttaṃ. Taṃpi na yujjatiyeva.",
  "anya-e0301n0:286_0": "Na hi lokiyajjhānānināma adhikārena vinā nuppajjantīti atthi.",
  "anya-e0301n0:286_1": "Kevalaṃpana pubbe samathakammesu katādhikārassa sukhappaṭipadajjhānaṃ uppajjati.",
  "anya-e0301n0:286_2": "Akatādhikārassapana dukkhappaṭipadajjhānanti evameva aṭṭhakathāsu āgataṃ.",
  "anya-e0301n0:286_3": "Vuttañhi tattha yoca samathe akatādhikāro.",
  "anya-e0301n0:286_4": "Tassa dukkhā paṭipadā hoti.",
  "anya-e0301n0:286_5": "Katādhikārassasukhāti. Apica,",
  "anya-e0301n0:286_6": "purimabhave siddhaṃ adhikāraṃ gahetvā idha saṅkhārabhedavicāraṇāpi nayuttāeva.",
  "anya-e0301n0:286_7": "Kusalakriyajjhānesu hi sanni hitapaccayavaseneva tabbicāraṇā yuttāti.",
  "anya-e0301n0:287_0": "[49] Ettāvatā",
  "anya-e0301n0:288_0": "Athavātiādiko pacchima vikappopi paṭikkhitto eva hotīti.",
  "anya-e0301n0:289_0": "52.",
  "anya-e0301n0:289_1": "Ettha jhānaṃ anuyuñjantassa nimittuppādato pubbaṃ paṭipadāya khettaṃ,",
  "anya-e0301n0:289_2": "pacchā abhiññāya khettaṃ.",
  "anya-e0301n0:289_3": "Tattha pubbe viruddhapaccayānaṃ sannihitena kilamantassa sato paṭipajjantassa bhāvanā paṭipadā dukkhānāma hoti.",
  "anya-e0301n0:289_4": "Akilamantassa sukhā.",
  "anya-e0301n0:289_5": "Pacchāca dandhaṃ appanaṃ pattassa bhāvanābhiññā dandhābhiññānāma hoti.",
  "anya-e0301n0:289_6": "Khippaṃ pattassa khippābhiññānāma.",
  "anya-e0301n0:289_7": "Tattha pubbe dukkhā paṭipadā pacchā dandhaṃvā khippaṃvā uppannaṃ jhānaṃ dukkhappaṭipadaṃnāma karoti.",
  "anya-e0301n0:289_8": "Sukhāpana sukhappaṭipadaṃnāma karotīti.",
  "anya-e0301n0:289_9": "Dutīyajjhānādīsupana purimajjhāne nikanti vikkhambhanassa dukkhasukhatāvasena paṭipadābhedo veditabbo.",
  "anya-e0301n0:289_10": "Yopana etarahi gahaṭṭhovā pabbajitovā pubbabhave akatādhikāropi antarāyikadhammamutto kalyāṇapaṭipattiyaṃ",
  "anya-e0301n0:289_11": "ṭhito chinnapalibodho pahitatto jhānaṃ bhāveti.",
  "anya-e0301n0:289_12": "Tassa jhānabhāvanā nasampajjatīti natthīti niṭṭhamettha gantabbanti.",
  "anya-e0301n0:289_13": "[Kusalajjhānaṃ]",
  "anya-e0301n0:290_0": "53.",
  "anya-e0301n0:290_1": "Vipākajjhāne kāmakusalaṃ appanaṃ apattaṃ mudubhūtaṃ dubbalaṃ hoti.",
  "anya-e0301n0:290_2": "Parittesu nānākiccaṭṭhānesuca hīnesupi attabhāvesuca vipaccati.",
  "anya-e0301n0:290_3": "Tasmā taṃ attanā asadisaṃpi vipākaṃ janeti.",
  "anya-e0301n0:290_4": "Mahaggatakusalaṃpana appanāpattaṃ tikkhaṃ balavaṃ hoti.",
  "anya-e0301n0:290_5": "Uḷāre brahmattabhāve bhavaṅgaṭṭhānesuyeva vipaccati.",
  "anya-e0301n0:290_6": "Tasmā taṃ sadāpi attanā sadisameva vipākaṃ janeti.",
  "anya-e0301n0:290_7": "Teneva vitakkavicārapīti sukhekaggatā sahitantiādinā vipākaṃpi sabbaso kusala sadisameva dasseti.",
  "anya-e0301n0:291_0": "[50] Anantarabhaveyeva phaladānattā taṃ attanā sadisameva vipākaṃ janetītica vadanti,",
  "anya-e0301n0:291_1": "taṃ na sundaraṃ.",
  "anya-e0301n0:292_0": "Evañhi sati kāmakusalaṃpi sattamajavanaṃ attanā sadisavipāka meva janeyyāti.",
  "anya-e0301n0:292_1": "Yasmāca kusalameva niranusayasantāne pavattaṃ kriyajjhānaṃ nāma hoti.",
  "anya-e0301n0:292_2": "Tasmā kriyacittaṃpi kusala sadisameva dasseti.",
  "anya-e0301n0:293_0": "54.",
  "anya-e0301n0:293_1": "Pañcadhātiādisaṅgahagāthā.",
  "anya-e0301n0:293_2": "Tattha jhānabhedenāti pathamajjhānādīhi pañcahi jhānehi sampayogabhedena.",
  "anya-e0301n0:293_3": "Rūpāvacaramānasaṃ jhānabhedena pañcadhā hoti.",
  "anya-e0301n0:293_4": "Pathamajjhānikaṃ,",
  "anya-e0301n0:293_5": "dutīyajjhānikaṃ,",
  "anya-e0301n0:293_6": "tatīyajjhānikaṃ,",
  "anya-e0301n0:293_7": "catutthajjhānikaṃ,",
  "anya-e0301n0:293_8": "pañcamajjhānikanti evaṃ pañcavidhaṃ hotīti attho.",
  "anya-e0301n0:293_9": "Tameva puññapākakriyābhedena pañcadasadhā bhaveti yojanā.",
  "anya-e0301n0:294_0": "[51] Vibhāvaniyaṃ pana",
  "anya-e0301n0:295_0": "Jhānabhedenāti jhānaṅgehi sampayogabhedenāti vuttaṃ. Taṃ na sundaraṃ.",
  "anya-e0301n0:296_0": "Añño hi jhānabhedo.",
  "anya-e0301n0:296_1": "Añño jhānaṅgabhedo.",
  "anya-e0301n0:296_2": "Tattha pathamaṃ jhānaṃ dutīyaṃ jhānantiādijhānabhedo.",
  "anya-e0301n0:296_3": "Pathamajjhāne pañca aṅgāni.",
  "anya-e0301n0:296_4": "Dutīyajjhāne cattārītiādi jhānaṅgabhedo.",
  "anya-e0301n0:296_5": "Tesu idha jhānabhedova adhippeto.",
  "anya-e0301n0:296_6": "Na jhānaṅgabhedo.",
  "anya-e0301n0:296_7": "Cittañhi jhānabhede neva pañcavidhaṃ hoti.",
  "anya-e0301n0:296_8": "Najhānaṅgabhedena.",
  "anya-e0301n0:296_9": "Jhānameva pana jhānaṅgabhedena pañcavidhanti.",
  "anya-e0301n0:297_0": "[52] Yañca tattha",
  "anya-e0301n0:298_0": "“Pañcadhāti pañcaṅgikaṃ caturaṅgikaṃ tivaṅgikaṃ duvaṅgikaṃ puna duvaṅgikanti pañcavidhaṃ hotī”ti vuttaṃ.",
  "anya-e0301n0:298_1": "Taṃpi na sundaraṃ.",
  "anya-e0301n0:299_0": "Jhānameva hi pañcaṅgikādi hoti. Na cittanti.",
  "anya-e0301n0:300_0": "Rūpāvacara cittassa paramatthadhīpanā.",
  "anya-e0301n0:301_0": "55.",
  "anya-e0301n0:301_1": "Idāni yathānuppattaṃ arūpacittaṃ niddisanto ākāsānañcā yatanakusalacittantiādi māha.",
  "anya-e0301n0:301_2": "Tattha bhuso kāsati dibbatīti ākāso.",
  "anya-e0301n0:301_3": "So hi sayaṃ sarūpato anupalabbhamānopi candasūriyobhāsādīnaṃ vasena ativijjotamānoviya khāyatīti.",
  "anya-e0301n0:301_4": "Nakassati chedana bhedana vasena na vilekhīyatīti akāso.",
  "anya-e0301n0:301_5": "Akāsoeva ākāso tipi vadanti.",
  "anya-e0301n0:301_6": "So pana ajaṭākāso paricchinnākāso kasiṇugghāṭimākāso rūpakalāpaparicchedākāsoti catubbidho hoti.",
  "anya-e0301n0:301_7": "Tattha idha kasiṇugghāṭimākāso adhippeto.",
  "anya-e0301n0:301_8": "So hi anantena ajaṭākāsena saha ekībhūtoviya hoti.",
  "anya-e0301n0:301_9": "Yogināca anantabhāvena pharīyati.",
  "anya-e0301n0:301_10": "Tasmā ananto ākāsoti ākāsānanto.",
  "anya-e0301n0:301_11": "Nāssa uppādantovā vayantovā paññāyatīti anantotipi vuttaṃ.",
  "anya-e0301n0:301_12": "Soyeva ākāsānañcaṃ.",
  "anya-e0301n0:301_13": "Sakatthe yakārena saha siddhattā.",
  "anya-e0301n0:301_14": "Yathā pana devānaṃ adhiṭṭhānavatthu devāyatananti vuccati.",
  "anya-e0301n0:301_15": "Tathā idhapi tasmiṃ appanāpattassa sasampayuttassa jhānassa adhiṭṭhānaṭṭhena tadeva āyatanantipi vuccati.",
  "anya-e0301n0:301_16": "Iti ākāsānañcaṃ āyatanamassāti ākāsānañcāyatanaṃ.",
  "anya-e0301n0:301_17": "Cittacetasikarāsi.",
  "anya-e0301n0:302_0": "Ākāsānañcā yatananti ākāsānañcā yatanaṃ samāpannassavā upapannassavā diṭṭhadhammasukhavihārissavā citta ceta sikādhammāti hi vibhaṅge vuttaṃ.",
  "anya-e0301n0:303_0": "Ākāsānañcāyatane pavattaṃ kusalacittanti ākāsānañcāyatanakusalacittaṃ.",
  "anya-e0301n0:303_1": "Viññāṇañcāyatananti ettha viññāṇaṃnāma ākāsānañcāyatanacittameva.",
  "anya-e0301n0:303_2": "Taṃpana sayaṃ uppādādi antavantaṃpi anantasaññite ākāse pavattanato anantanti vuccati.",
  "anya-e0301n0:303_3": "Koṭṭhāsatthovā antasaddo.",
  "anya-e0301n0:303_4": "Attano uppādādīsu koṭṭhāsesu ekadese aṭṭhatvā sakalassa pharaṇavasena tadārammaṇāya bhāvanāya pavattanato anantanti vuccati.",
  "anya-e0301n0:303_5": "Anantasaññitevā ākāse pavattanato anantanti evaṃ tadārammaṇāya bhāvanāya pavattattā anantanti vuccati.",
  "anya-e0301n0:303_6": "Anantasaññitevā ākāse attano pharaṇākāra vasenapi anantanti vattuṃ yujjatiyeva.",
  "anya-e0301n0:303_7": "Anantaṃ viññāṇanti viññāṇānantaṃ.",
  "anya-e0301n0:303_8": "Tameva viññāṇañcaṃ niruttinayena,",
  "anya-e0301n0:303_9": "viññāṇañcaṃ āyatanaṃ assāti viññāṇañcāyatanaṃ.",
  "anya-e0301n0:303_10": "Viññāṇañcāyatana saṅkhāte cittacetasikarāsimhi pavattaṃ kusalacittantisamāso.",
  "anya-e0301n0:304_0": "Viññāṇañcāyatananti viññāṇañcāyatanaṃ samāpannassavā upapannassavādiṭṭhadhammasukhavihārissavācittacetasikādhammātihi vibhaṅge vuttaṃ.",
  "anya-e0301n0:305_0": "[53] Vibhāvaniyaṃ pana mahāṭīkāyañca",
  "anya-e0301n0:306_0": "“Dutīyā ruppa viññāṇena añcitabbaṃ pāpuṇitabbanti viññāṇañca”ntipi vuttaṃ. Taṃ pāḷiyā na sameti.",
  "anya-e0301n0:307_0": "Anantaṃ viññāṇanti tadeva viññāṇaṃ ñāṇena phuṭṭhaṃ manasikaroti,",
  "anya-e0301n0:307_1": "anantaṃ pharati.",
  "anya-e0301n0:307_2": "Tena vuccati anantaṃ viññāṇantītihi vuttaṃ.",
  "anya-e0301n0:307_3": "Etena ca taṃviññāṇaṃ ekantena anantavisesanayuttaṃ hotīti viññāyatīti.",
  "anya-e0301n0:307_4": "Tameva ākāsantipi pāṭho.",
  "anya-e0301n0:307_5": "Ākiñcaññāyatananti ettha kiñci kiñcananti atthato ekaṃ appamattakassa nāmaṃ.",
  "anya-e0301n0:307_6": "Natthi kiñcanaṃ appamattakaṃ antamaso bhaṅgamattaṃpi avasiṭṭhaṃ assa pathamā ruppaviññāṇassāti akiñcanaṃ.",
  "anya-e0301n0:307_7": "Akiñcanassa bhāvo ākiñcaññaṃ.",
  "anya-e0301n0:307_8": "Pathamāruppaviññāṇābhāvo.",
  "anya-e0301n0:307_9": "So hi natthi kiñcīti manasikāra vasena taṃnāmaṃ labhatīti.",
  "anya-e0301n0:307_10": "Ākiñcaññaṃ āyatanamassātiādi vuttanayameva.",
  "anya-e0301n0:307_11": "Nevasaññā nāsaññāyatananti ettha oḷārika saññaṃ sandhāya nevatthi saññā assāti nevasaññaṃ.",
  "anya-e0301n0:307_12": "Sukhumasaññaṃ sandhāya naca natthi saññā assāti nāsaññaṃ,",
  "anya-e0301n0:307_13": "nevasaññañca taṃ nāsaññañcāti nevasaññā nāsaññaṃ majjhe dīghaṃ katvā,",
  "anya-e0301n0:307_14": "citta cetasikarāsieva.",
  "anya-e0301n0:307_15": "Tameva yogino sukhavisesānaṃ adhiṭṭhānaṭṭhena āyatananti nevasaññā nāsaññāyatanaṃ.",
  "anya-e0301n0:307_16": "Tasmiṃ pavattaṃ kusala cittanti samāso. Athavā.",
  "anya-e0301n0:307_17": "Saññāyeva paṭusaññākiccassa abhāvato nevasaññāca hoti.",
  "anya-e0301n0:307_18": "Saṅkhārāvasesa sukhumabhāvena vijjamānattā asaññāca nahotīti katvā nevasaññānā saññānāma,",
  "anya-e0301n0:307_19": "sāyeva āyatanaṃ,",
  "anya-e0301n0:307_20": "tenaca sampayuttaṃ kusala cittanti samāso.",
  "anya-e0301n0:307_21": "Etthaca yasmā ādito paṭṭhāya oḷārike nīvaraṇadhamme vitakkādikeca pajahitvā sesadhammeca bhāvanā balena",
  "anya-e0301n0:307_22": "uparupari sukhumabhāvaṃ pāpetvā anukkamena paṭipajjantā sukhumaṭṭhena lokiyadhammesu muddhabhūtaṃ imaṃ",
  "anya-e0301n0:307_23": "samāpattiṃ pāpuṇanti.",
  "anya-e0301n0:307_24": "Tasmā idha cittaṃpi nevacittanācittameva hoti.",
  "anya-e0301n0:307_25": "Phassopi neva phassanāphassoeva hoti,",
  "anya-e0301n0:307_26": "tathā vedanādayopīti.",
  "anya-e0301n0:307_27": "Tasmā idhasaññāggahaṇaṃ desanāsīsamattanti daṭṭhabbaṃ.",
  "anya-e0301n0:307_28": "Vipākesu viññāṇañcāyatananti ettha viññāṇanti pathamāruppakusala viññāṇameva.",
  "anya-e0301n0:307_29": "Tañca atītānantarabhave pavattaṃ daṭṭhabbaṃ.",
  "anya-e0301n0:307_30": "Akiñcana bhāvoca tasseva natthi bhāvoti.",
  "anya-e0301n0:307_31": "Kriyacittesu pana viññāṇaṃ nāma kusalabhūtaṃ kriyabhūtañca duvidhaṃ pathamāruppaviññāṇaṃ veditabbaṃ.",
  "anya-e0301n0:307_32": "Akiñcanabhāvoca tasseva duvidhassa viññāṇassa abhāvo yevāti.",
  "anya-e0301n0:308_0": "56.",
  "anya-e0301n0:308_1": "Saṅgahagāthāyaṃ ārammaṇappabhedenāti ālambi tabbānaṃ kasiṇugghāṭimākāsādīnaṃ catunnaṃ ārammaṇānaṃ pabhedena.",
  "anya-e0301n0:308_2": "Duvidhaṃhi idha ārammaṇacatukkaṃ,",
  "anya-e0301n0:308_3": "atimikkatabba catukkaṃ,",
  "anya-e0301n0:308_4": "ālambi tabba catukkañca.",
  "anya-e0301n0:308_5": "Tattha pathamāruppe rūpapañcamajjhānassa ārammaṇa bhūtaṃ.",
  "anya-e0301n0:308_6": "Kasiṇanimittaṃ atikkami tabbaṃnāma.",
  "anya-e0301n0:308_7": "Taṃ ugghāṭetvā laddhaṃ ākāsaṃ ālambitabbaṃ nāma.",
  "anya-e0301n0:308_8": "Dutīyāruppe pathamāruppassa ārammaṇabhūtaṃ ākāsaṃ atikkamitabbaṃnāma.",
  "anya-e0301n0:308_9": "Pathamāruppaviññāṇaṃ ālambi tabbaṃnāma.",
  "anya-e0301n0:308_10": "Tatīyāruppe taṃpathamāruppaviññāṇaṃ atikkamitabbaṃnāma.",
  "anya-e0301n0:308_11": "Tassa natthibhāvo ālambitabbaṃnāma.",
  "anya-e0301n0:308_12": "Catutthāruppe so natthi bhāvo atikkamitabbaṃ nāma.",
  "anya-e0301n0:308_13": "Tatīyāruppaviññāṇaṃ ālambi tabbaṃ nāmāti.",
  "anya-e0301n0:308_14": "Tattha kiñcāpi imaṃ āruppamānasaṃ catunnaṃ atikkami tabbānaṃpi bhedena catubbidhaṃ hoti,",
  "anya-e0301n0:308_15": "tathāpi ākāsānañcāya tanantiādinā idha ālambitabbānaññeva sarūpato gahitattā tesaṃ bhedena imassa bhedo pākaṭoti daṭṭhabbaṃ.",
  "anya-e0301n0:308_16": "Āruppamānasaṃ ālambaṇappabhedena catudhā ṭhitaṃ.",
  "anya-e0301n0:308_17": "Tadeva puññapāka kriyabhedena dvādasadhā ṭhitanti yojanā.",
  "anya-e0301n0:309_0": "Arūpacittassa paramatthadīpanā.",
  "anya-e0301n0:310_0": "57.",
  "anya-e0301n0:310_1": "Idāni yathānuppattaṃ lokuttara cittaṃ dassento sotāpattimaggacittantiādimāha.",
  "anya-e0301n0:310_2": "Tattha savati sandati anivattagamanavasena pavattatīti soto,",
  "anya-e0301n0:310_3": "gaṅgādīsu jalappavāho.",
  "anya-e0301n0:310_4": "Sohi pabhavato paṭṭhāya yāvamahāsamuddā antarā anivatta māno savati sandati pavattatīti.",
  "anya-e0301n0:310_5": "Sotoviyāti soto.",
  "anya-e0301n0:310_6": "Aṭṭhaṅgiko ariyamaggo, yathāha-",
  "anya-e0301n0:310_7": "yokho āvuso ariyo aṭṭhaṅgiko maggo.",
  "anya-e0301n0:310_8": "Seyyathidaṃ,",
  "anya-e0301n0:310_9": "sammādiṭṭhi. La.",
  "anya-e0301n0:310_10": "Sammāsamādhi.",
  "anya-e0301n0:310_11": "Ayaṃ vuccatāvuso sototi.",
  "anya-e0301n0:310_12": "Ayaṃpihi yadā uppajjati.",
  "anya-e0301n0:310_13": "Tato paṭṭhāya ānubhāvapharaṇavasena yāvaanupādisesanibbānadhātuyā antarā anivattamānoyeva hutvā savati sandati pavattatīti. Yathāha -",
  "anya-e0301n0:311_0": "Seyyathāpi bhikkhave yākāci mahānadiyo.",
  "anya-e0301n0:311_1": "Seyyathidaṃ. Gaṅgā, yamunā,",
  "anya-e0301n0:311_2": "aciravatī, sarabhū, mahī.",
  "anya-e0301n0:311_3": "Sabbā tā samuddaninnā honti samuddapoṇā samuddapabbhārā.",
  "anya-e0301n0:311_4": "Evameva kho bhikkhave bhikkhu ariyaṃ aṭṭhaṅgikaṃ maggaṃ bhāvento bahulikaronto nibbānaninno hoti nibbānapoṇo nibbāna pabbhāroti.",
  "anya-e0301n0:312_0": "Etthaca tena tena maggena pahīnānaṃ kilesānaṃ puna anupagamana vasena saddhādīnaṃ indriyānaṃ anukkamena",
  "anya-e0301n0:312_1": "paripākagamanavasenaca anivattagamanaṃ daṭṭhabbaṃ. Yathāha -",
  "anya-e0301n0:313_0": "Seyyathāpi bhikkhave ghaṭo nikkujjo vamateva udakaṃ.",
  "anya-e0301n0:313_1": "Nopaccāvamati.",
  "anya-e0301n0:313_2": "Evamevakho bhikkhave ariyaṃ aṭṭhaṅgikaṃ maggaṃ bhāvento bahulikaronto vamateva pāpake akusale dhamme.",
  "anya-e0301n0:313_3": "Nopaccāvamatīti.",
  "anya-e0301n0:313_4": "Yathācāha-",
  "anya-e0301n0:313_5": "sotāpatti maggaññāṇena ye kilesā pahīnā,",
  "anya-e0301n0:313_6": "te kilese napuneti napacceti napaccāgacchatītiādi.",
  "anya-e0301n0:314_0": "Yathāca puthujjanā pahīnepi kilese puna upagacchanti.",
  "anya-e0301n0:314_1": "Tihe tukabhūtāpi puna dvihetukāhetukabhāvaṃ gacchanti.",
  "anya-e0301n0:314_2": "Yato te uparibhavagge nibbattāpi puna apāyesu sandissanti.",
  "anya-e0301n0:314_3": "Sīlavantāpi puna dussīlā honti.",
  "anya-e0301n0:314_4": "Samāhitāpi puna ummattakāvā khittacittāvā honti.",
  "anya-e0301n0:314_5": "Paññavāpi puna duppaññā eḷamūgā honti.",
  "anya-e0301n0:314_6": "Natathā ariyā.",
  "anya-e0301n0:314_7": "Tepana tena tena maggena pahīne kilese puna naupagacchanti.",
  "anya-e0301n0:314_8": "Puthujjanabhāvaṃvā heṭṭhimāriya bhāvaṃvā na gacchanti.",
  "anya-e0301n0:314_9": "Anukkamena saddhādīnaṃ indriyānaṃ paripakkabhāvameva upagacchantīti.",
  "anya-e0301n0:314_10": "Sabbañcetaṃ ariyamaggasseva ānubhāvena siddhanti sototināmaṃ mūlappabhavabhūte tasmiṃ maggeeva niruḷhanti daṭṭhabbaṃ.",
  "anya-e0301n0:314_11": "Tassa sotassa ādito pajjanaṃ pāpuṇanaṃ sotāpatti.",
  "anya-e0301n0:314_12": "Sotāpattiyā adhigamamāno maggo sotāpattimaggo. Athavā,",
  "anya-e0301n0:314_13": "dhammasota samāpanno ariyoti pavuccatīti vuttattā sabbe ariyasantānagatā lokiya lokuttarabhūtā bodhipakkhiyadhammā",
  "anya-e0301n0:314_14": "upari sambodhiparā yanatāvasena anupādisesanibbāna parāyanatāvasenaca anivatta gatiyā pavattamānā yathāvuttena",
  "anya-e0301n0:314_15": "atthena sototi vuccanti.",
  "anya-e0301n0:314_16": "Taṃ sotaṃ ādito pajjanti pāpuṇanti etāya paṭipadāyāti sotāpatti.",
  "anya-e0301n0:314_17": "Sotāpattica sā maggocāti sotāpattimaggo,",
  "anya-e0301n0:314_18": "pathamamaggasaṅkhātāya sotāpattiyā aṅganti sotāpatti yaṅgantihi aṭṭhakathāyaṃ vuttaṃ,",
  "anya-e0301n0:314_19": "maggotica patho upāyo.",
  "anya-e0301n0:314_20": "Nibbānaṃ maggeti,",
  "anya-e0301n0:314_21": "nibbānatthikehi maggīyati,",
  "anya-e0301n0:314_22": "kilese mārento gacchatīti maggotica vadanti.",
  "anya-e0301n0:315_0": "[54] Vibhāvaniyaṃ pana",
  "anya-e0301n0:316_0": "Ariyamaggasotassa ādito pajjanaṃ etassāti sotāpatti. Puggaloti vuttaṃ. Taṃ na sundaraṃ.",
  "anya-e0301n0:317_0": "Na hi puggale pavatto sotāpattisaddo katthaci diṭṭhoti.",
  "anya-e0301n0:318_0": "[55] Etena tassa maggo sotāpattimaggoti idaṃpi paṭikkhittaṃ hoti.",
  "anya-e0301n0:319_0": "Sotāpattimaggena sampayuttaṃ cittaṃ sotāpattimaggacittaṃ.",
  "anya-e0301n0:320_0": "[56] Ṭīkāsu pana",
  "anya-e0301n0:321_0": "Sotāpattiyā laddhaṃ maggacittaṃ sotāpatti maggacittanti vuttaṃ. Taṃ na sundaraṃ.",
  "anya-e0301n0:322_0": "Na hi cittasaddasambandho sotāpattisaddo katthaci pāḷiyaṃ diṭṭhoti.",
  "anya-e0301n0:323_0": "58.",
  "anya-e0301n0:323_1": "Paṭisandhivasena sakiṃ imaṃlokaṃ āgacchati sīlenāti sakadāgāmī.",
  "anya-e0301n0:323_2": "Dutīyaphalaṭṭho.",
  "anya-e0301n0:323_3": "So hi asamucchinnakāma rāgānusayattā kāmalokāgamana kilesasabbhāvena taṃ sabhāvānāti vattanato upari",
  "anya-e0301n0:323_4": "bhavagge ṭhitopi paṭisandhivasena puna imaṃ kāmadhātuṃ āgamanappakatikoeva hotīti.",
  "anya-e0301n0:323_5": "Vuttañhetaṃ catukkanipāte -",
  "anya-e0301n0:324_0": "Idha sāriputta ekaccassa puggalassa orambhāgiyāni saṃyojanāni appahīnāni honti,",
  "anya-e0301n0:324_1": "so diṭṭhevadhamme nevasaññānāsaññāyatanaṃ upasampajja viharati.",
  "anya-e0301n0:324_2": "So aparihīno kālaṃ kurumāno nesaññānāsaññā yatanupagānaṃ devānaṃ sahabyataṃ upapajjati.",
  "anya-e0301n0:324_3": "So tato cuto āgāmī hoti āgantvā itthattaṃ.",
  "anya-e0301n0:324_4": "Idha pana sāriputta ekaccassa puggalassa orambhāgiyāni saṃyojanāni pahīnāni honti,",
  "anya-e0301n0:324_5": "so diṭṭheva.La.",
  "anya-e0301n0:324_6": "So tato cuto anāgāmī hoti anāgantvā itthattanti.",
  "anya-e0301n0:325_0": "Aṭṭhakathāyañca itthattanti imaṃ kāmāvacara pañcakkhandha bhāvanti vuttaṃ.",
  "anya-e0301n0:325_1": "Ayañca attho kilesagativasena vutto.",
  "anya-e0301n0:325_2": "Na puggala gativasena.",
  "anya-e0301n0:325_3": "Na hi brahmabhūtā sotāpanna sakadā gāmino paṭipaṭisandhivasena heṭṭhimaṃpi brahmalokaṃ āgacchanti.",
  "anya-e0301n0:325_4": "Kuto kāma lokaṃ.",
  "anya-e0301n0:325_5": "Kathaṃ viññāyatīti ce.",
  "anya-e0301n0:325_6": "Anusayayamake –",
  "anya-e0301n0:326_0": "Kāmadhātuyā cutassa rūpadhātuṃ arūpadhātuṃ upapajjantassa kassaci sattaanusayā anusenti,",
  "anya-e0301n0:326_1": "kassaci pañcaanusayā anusenti,",
  "anya-e0301n0:326_2": "kassaci tayo anusayā anusentīti vatvā rūpa dhātuyā arūpadhātuyā cutassa kāmadhātuṃ upapajjantassa satteva anusayā anusentīti.",
  "anya-e0301n0:327_0": "Vuttattā viññāyati.",
  "anya-e0301n0:327_1": "Tattha purimavākye puthujjanassa vasena satta.",
  "anya-e0301n0:327_2": "Dvinnaṃ sotāpannasakadāgāmīnaṃ vasena pañca.",
  "anya-e0301n0:327_3": "Anāgāmissa vasena kayoti vuttaṃ,",
  "anya-e0301n0:327_4": "pacchimavākyepana brahmabhūtānaṃ sotā pannasakadāgāmianāgāmīnaṃ paṭisandhivasena kāmalokaṃ gamanassa",
  "anya-e0301n0:327_5": "natthitāya kevalaṃ puthujjanasseva vasena sattevāti vuttaṃ.",
  "anya-e0301n0:327_6": "Dhammahadaya vibhaṅgaṭṭhakathāyañca –",
  "anya-e0301n0:328_0": "“Rūpāvacare nibbattā sotāpannasakadāgāmino napuna idhā gacchanti,",
  "anya-e0301n0:328_1": "tattheva parinibbāyanti.",
  "anya-e0301n0:328_2": "Etehi jhānaanāgāmino nāmā”ti ca.",
  "anya-e0301n0:328_3": "“Navasu brahmalokesu nibbattaariya sāvakānaṃ tatrupa pattipi hoti uparūpapattipi.",
  "anya-e0301n0:328_4": "Naheṭṭhu papatti.",
  "anya-e0301n0:328_5": "Puthujjanānaṃpana tatrupapattipi hoti uparūpapatti heṭṭhupapattipī”ti ca.",
  "anya-e0301n0:329_0": "Vuttaṃ.",
  "anya-e0301n0:329_1": "Tañcakho anāgamanaṃ maggasahāyena jhānānubhāveneva siddhaṃ.",
  "anya-e0301n0:329_2": "Namaggānubhāvenāti.",
  "anya-e0301n0:329_3": "Etthaca imaṃ lokanti padassa imaṃ manussalokanti vā imaṃ kāmāvacaralokantivā dvidhāpi attho aṭṭhakathāsu vutto.",
  "anya-e0301n0:329_4": "Tattha purimasmiṃ atthe sati āgacchatīti etassa devalokato āgacchatīti attho.",
  "anya-e0301n0:329_5": "Pacchimasmiṃ pana brahmalokatopi ca āgacchatīti.",
  "anya-e0301n0:329_6": "Pāḷiyaṃpana pacchimatthova vuttoviya dissati.",
  "anya-e0301n0:329_7": "Vuttañhetaṃ puggalapaññattiyaṃ anāgantvā itthattaṃ anāgāmī tena daṭṭhabbo.",
  "anya-e0301n0:329_8": "Āgantvā itthattaṃ sotāpannasakadā gāmino tena daṭṭhabbāti.",
  "anya-e0301n0:329_9": "Etthaca anāgantvā itthattanti iminā imaṃ kāmāvacaralokaṃ na āgacchatīti anāgāmīti atthaṃ dasseti.",
  "anya-e0301n0:329_10": "Āgantvā itthattanti imināpana dvepi sotāpannasakadāgāmino sakiṃ puna imaṃ kāmāvacaralokaṃ āgacchantīti sakadāgāminoti atthaṃ dasseti. Kasmā,",
  "anya-e0301n0:329_11": "nirantaravākyesu ṭhitānaṃ dvinnaṃitthatta saddānaṃ nānātthā sambhavato.",
  "anya-e0301n0:329_12": "Majjhimapaṇṇāseca kaṇṇakattha sutte -",
  "anya-e0301n0:330_0": "Yo so mahārāja brahmā sabyāpajjho,",
  "anya-e0301n0:330_1": "so brahmā āgantā itthattaṃ.",
  "anya-e0301n0:330_2": "Yoso brahmā abyāpajjho,",
  "anya-e0301n0:330_3": "so brahmā anāgantā itthattanti.",
  "anya-e0301n0:331_0": "Bhagavatā vuttaṃ.",
  "anya-e0301n0:331_1": "Tattha sabyāpajjhoti etena puthujjanena saha sotāpannasakadāgāmibhūtā brahmāno gahitā honti.",
  "anya-e0301n0:331_2": "Tehi paṭighānusayassa appahīnattā cetasikadukkhasaṅkhātaṃ byāpajjhaṃpi apahīnamevāti sabyāpajjhānāma.",
  "anya-e0301n0:331_3": "Āgantā itthattanti imaṃ kāmalokaṃ paṭisandhivasena puna āgamanasīlo āgamanappakatikoti attho.",
  "anya-e0301n0:331_4": "Tabbiparītena pacchimassa vākyassa attho veditabbo.",
  "anya-e0301n0:331_5": "Tesupana dvīsu sakadāgāmīsu purimassa anaññasā dhāraṇeneva sabbapathamaṃ ariya magga sotādhi gamana guṇena sotāpanno tveva nāmaṃ siddhanti daṭṭhabbaṃ.",
  "anya-e0301n0:331_6": "Puggalagativasena panettha brahmaloke ṭhitānaṃ sattakkhattuparamatādibhāvoviya sakadāgāmibhāvopi natthi.",
  "anya-e0301n0:331_7": "Pathamadutīyaphalaṭṭhāpihi tattha anāgāmisaṅkhyameva gacchanti.",
  "anya-e0301n0:331_8": "Tasmā sakadāgāmīti idaṃ kāmajātikā naṃeva dutīyaphalaṭṭhānaṃ siddhaṃ nāmanti katvā tesaṃ kāmaloke eva",
  "anya-e0301n0:331_9": "heṭṭhuparupapatti vasena sakiṃ āgamanaṃ aṭṭhakathāsu vuttanti daṭṭhabbaṃ.",
  "anya-e0301n0:331_10": "Evañca katvā pāḷiyaṃpi pañcannaṃ idha niṭṭhā sattakkhattuparamassa kolaṃkolassa ekabījissa sakadāgāmissa yoca diṭṭheva dhamme arahāti vuttanti.",
  "anya-e0301n0:331_11": "Sopana chabbidho hoti.",
  "anya-e0301n0:331_12": "Idhapatvā idhaparinibbāyī,",
  "anya-e0301n0:331_13": "tattha patvā tattha parinibbāyī,",
  "anya-e0301n0:331_14": "idhapatvā tattha parinibbāyī,",
  "anya-e0301n0:331_15": "tattha patvā idha parinibbāyī,",
  "anya-e0301n0:331_16": "idhapatvā tatthanibbattitvā idha parinibbāyī.",
  "anya-e0301n0:331_17": "Tatthapatvā idhanibbattitvā tatthaparinibbāyīti.",
  "anya-e0301n0:331_18": "Tattha idha patvā idha parinibbāyīti idha manussabhave sakadāgāmimaggaṃ patvā idhamanussa bhaveyeva arahattamaggaṃ labhitvā parinibbāyanadhammo.",
  "anya-e0301n0:331_19": "Tattha patvā tattha parinibbāyīti tasmiṃdevaloke sakadāgāmimaggaṃ patvā tasmiṃ devalokeyeva arahattamaggaṃ labhitvā parinibbāyanadhammo.",
  "anya-e0301n0:331_20": "Nibbattitvāti paṭisandhiggahaṇavasena uppajjitvā.",
  "anya-e0301n0:331_21": "Yesaṃ pana imaṃ lokanti padassa imaṃ manussalokanti attho.",
  "anya-e0301n0:331_22": "Tesaṃ so pañcavidhoyeva vutto,",
  "anya-e0301n0:331_23": "na chaṭṭho puggalo.",
  "anya-e0301n0:332_0": "Vibhāvaniyañca",
  "anya-e0301n0:333_0": "“Pañcasu sakadāgāmīsu pañcamakova idhādhippeto,",
  "anya-e0301n0:333_1": "so hi ito gantvā puna sakiṃ idha āgacchatī”ti vuttaṃ.",
  "anya-e0301n0:334_0": "Mahāparinibbāna suttaṭṭhakathāyaṃ pana mahāvagga saṃyuttaṭṭhakathā yañca sopi chaṭṭho puggalo sakiṃ āgamanaṭṭhena āgatoyeva.",
  "anya-e0301n0:334_1": "Yasmāca sabbaññubuddhāpi yāva uparimaggo nāgacchati.",
  "anya-e0301n0:334_2": "Tāva pathamaphalaṭṭhabhūtā sattakkhattu paramatāyaṃviya dutīyaphalaṭṭhabhūtā sakiṃ āgamanappakatiyaṃ saṇṭhitāyeva honti.",
  "anya-e0301n0:334_3": "Tasmā idha koci dutīyaphalaṭṭho sakiṃ āgamanaṭṭhena nippariyāyena sakadā gāmīnāma na nahotīti sabbopi",
  "anya-e0301n0:334_4": "so chabbidho puggalo idha nippariyāyena sakadāgāmiyevanāma hotīti daṭṭhabbo.",
  "anya-e0301n0:334_5": "Sakadā gāmissa maggo sakadāgāmimaggo.",
  "anya-e0301n0:334_6": "So hi sayaṃ janakabhūto sakadāgāmīnaṃ janetabbaṃ janetīti idha janetabba janakasambandhena visesana visesitabbatā ñāyāgatā eva hoti.",
  "anya-e0301n0:334_7": "Yathā tissamātā phussamātāti.",
  "anya-e0301n0:335_0": "[57] Vibhāvaniyaṃ pana",
  "anya-e0301n0:336_0": "Sāñāyāgatāeva nahoti.",
  "anya-e0301n0:336_1": "Payojanaṃ pana kiñci atthi.",
  "anya-e0301n0:336_2": "Payojanavasena aviruddhā hotīti iminā adhippāyenayaṃ vuttaṃ “kiñcāpi maggasamaṅgino tathāgamanāsambhavato phalaṭṭhoyeva sakadāgāmīnāma.",
  "anya-e0301n0:336_3": "Tassapana kāraṇabhūto purimuppanno maggo maggantarāvacchedanatthaṃ phalaṭṭhena visesetvā vuccati sakadāgāmimaggoti.",
  "anya-e0301n0:336_4": "Evaṃ anāgāmimaggo”ti.",
  "anya-e0301n0:336_5": "Taṃ na yujjati.",
  "anya-e0301n0:337_0": "Sakadāgāmimaggena sampayuttaṃ cittanti samāso.",
  "anya-e0301n0:338_0": "59.",
  "anya-e0301n0:338_1": "Orabbhāgiyasaṃyojanānaṃ sabbaso samucchinnattā paṭisandhivasena puna imaṃ kāmalokaṃ na āgacchatīti anāgāmī.",
  "anya-e0301n0:338_2": "Ekantena brahmalokaparāyanoeva hotīti attho.",
  "anya-e0301n0:338_3": "Idañca kevalaṃ imassa maggassa ānubhāvavaseneva vuttaṃ.",
  "anya-e0301n0:338_4": "Uparimagga vipassanāya pana āgatāya so tasmiṃ ṭhāneyeva arahatta maggaparāyanopi hotiyeva.",
  "anya-e0301n0:338_5": "Anāgāmissa tatīyaphalaṭṭhassamaggo.",
  "anya-e0301n0:338_6": "Tena sampayuttaṃ cittanti viggaho.",
  "anya-e0301n0:339_0": "60.",
  "anya-e0301n0:339_1": "Mahapphalakāritāguṇayogena pūjāvisesaṃ arahatīti arahā.",
  "anya-e0301n0:339_2": "Khīṇāsavo catutthaphalaṭṭho.",
  "anya-e0301n0:339_3": "Arahato bhāvo arahattaṃ,",
  "anya-e0301n0:339_4": "catutthaphalaṃ.",
  "anya-e0301n0:339_5": "Tassa maggo.",
  "anya-e0301n0:339_6": "Tena sampayuttacittanti nibbacanaṃ.",
  "anya-e0301n0:339_7": "Pisaddena pāḷiyaṃ vibhatte maggacittappabhede sampiṇḍeti.",
  "anya-e0301n0:339_8": "Tattha dhammasaṅgaṇiyaṃ tāva pathamamagge jhānanāmena vuttesu pañcasu vāresu pathame suddhikapaṭipadāvāredvinnaṃ",
  "anya-e0301n0:339_9": "catukkapañcakanayānaṃ vasena navacittāni honti.",
  "anya-e0301n0:339_10": "Tathā suddhikasuññatāya suññatappaṭipadāya suddhikappaṇihite appaṇihitappaṭipadāyacāti pañcasu vāresu",
  "anya-e0301n0:339_11": "dasannaṃ nayānaṃ vasena pañcacattālīsacittāni honti.",
  "anya-e0301n0:339_12": "Tathā maggasatipaṭṭhānādīhi ekūnavīsatiyā nāmehi vuttesu paccekaṃ pañcasu vāresūti vīsatiyā nāmehi vutte",
  "anya-e0301n0:339_13": "vārasate dvinnaṃ nayasatānaṃ vasena navacittasatāni honti.",
  "anya-e0301n0:339_14": "Puna catūhi adhipatīhi yojetvā vuttesu catūsu vārasatesu aṭṭhannaṃ nayasatānaṃ vasena tīṇi sahassāni chasatānica hontīti.",
  "anya-e0301n0:339_15": "Evaṃ pathamamagge naya sahassavasena cattāricittasahassāni pañcacitta satānica honti.",
  "anya-e0301n0:339_16": "Tathā sesamaggesupīti evaṃ catūsu maggesu catunnaṃ naya sahassānaṃ vasena aṭṭhārasa magga citta sahassāni honti.",
  "anya-e0301n0:339_17": "Saccasatipaṭṭhāna vibhaṅgesu pana vīsatinaya sahassānaṃ vasena navutimaggacittasahassāni.",
  "anya-e0301n0:339_18": "Maggavibhaṅge aṭṭhavīsatiyā naya sahassānaṃ vasena satasahassaṃ chabbīsatisahassāni ca maggacittāni hontīti.",
  "anya-e0301n0:339_19": "Aṭṭhakathāsupana nayabhedāeva vuttā.",
  "anya-e0301n0:339_20": "Nacitta bhedāti.",
  "anya-e0301n0:340_0": "[58] Yaṃpana vibhāvaniyaṃ",
  "anya-e0301n0:341_0": "Pisaddena saccavibhaṅge āgataṃ saṭṭhisahassabhedaṃ nayaṃ saṅgaṇhātīti vuttaṃ.",
  "anya-e0301n0:341_1": "Taṃ imasmiṃ kusalanigame na vattabbaṃ.",
  "anya-e0301n0:342_0": "Sohi saṭṭhisahassabhedo nayo vipākaṭṭhāneeva aṭṭhakathāyaṃ āgatoti.",
  "anya-e0301n0:343_0": "[59] Yañca tattha",
  "anya-e0301n0:344_0": "Paṭipadābhedaṃ anāmasitvā kevalaṃ suññato appaṇihi toti dvidhā vibhattoti vuttaṃ. Taṃ nayujjati.",
  "anya-e0301n0:345_0": "Pāḷiyañhi paṭipadābhedo ādimhiyeva āgatoti.",
  "anya-e0301n0:345_1": "Naca ādimhi suññato appaṇihitoti dvidhā vibhatto nirantaravāro atthīti.",
  "anya-e0301n0:346_0": "[60] Yañca tattha",
  "anya-e0301n0:347_0": "Suññato eko nayo,",
  "anya-e0301n0:347_1": "appaṇihito eko,",
  "anya-e0301n0:347_2": "paṭipadā visiṭṭhā suññatā cattāro,",
  "anya-e0301n0:347_3": "appaṇihitā cattāroti katvā dasanayā hontīti adhippāyena evaṃ jhāna nāmena dasadhā vibhattoti vuttaṃ.",
  "anya-e0301n0:347_4": "Taṃpi na yujjatiyeva.",
  "anya-e0301n0:348_0": "Na hi suññatādayo idha nayānāma honti.",
  "anya-e0301n0:348_1": "Tesu pana eke kasmiṃ dve dve catukkapañcakanayāeva idha nayānāmāti.",
  "anya-e0301n0:348_2": "Etena tathā maggasatipaṭṭhāniccādikaṃpi sabbaṃ paṭikkhittaṃ hotīti.",
  "anya-e0301n0:348_3": "[Maggacittaṃ]",
  "anya-e0301n0:349_0": "61.",
  "anya-e0301n0:349_1": "Phalacitte phalanti vipākabhūto aṭṭhaṅgika maggo.",
  "anya-e0301n0:349_2": "Sampayuttadhammasamūhovā.",
  "anya-e0301n0:349_3": "Sotāpattiyā adhigataṃ phalaṃ.",
  "anya-e0301n0:349_4": "Tena sampayuttaṃ,",
  "anya-e0301n0:349_5": "tatthavā pariyāpannaṃ cittanti sotāpatti phala cittaṃ.",
  "anya-e0301n0:349_6": "Esanayo dutīyatatīyesupi.",
  "anya-e0301n0:349_7": "Arahattañca taṃ phalañcāti arahattaphalaṃ.",
  "anya-e0301n0:349_8": "Tena sampayuttaṃ,",
  "anya-e0301n0:349_9": "tasmiṃvā pariyāpannaṃ cittanti nirutti.",
  "anya-e0301n0:350_0": "62.",
  "anya-e0301n0:350_1": "Saṅgahagāthāyaṃ catumaggappabhedenāti catukkhattuṃ pattabbattā catubbidhānaṃ aṭṭhaṅgikamaggānaṃ pabhedena.",
  "anya-e0301n0:350_2": "Kasmāpana te catukkhattuṃ pattabbāti. Vuccate.",
  "anya-e0301n0:350_3": "Sotāpattimagge tāva saddhādīni indriyāni mudūni honti,",
  "anya-e0301n0:350_4": "tasmā so diṭṭhivicikicchāeva samucchindituṃ sakkoti.",
  "anya-e0301n0:350_5": "Aññepana kāmarāgabyāpādepi tanubhūtepi kātuṃ nasakkoti.",
  "anya-e0301n0:350_6": "Dutīyamagge tāni thokaṃ paṭūni honti.",
  "anya-e0301n0:350_7": "Tasmā so kāmarāgabyāpāde tanubhūte kātuṃ sakkoti.",
  "anya-e0301n0:350_8": "Samucchindituṃ pana nasakkohiyeva.",
  "anya-e0301n0:350_9": "Tatīyamagge tāni paṭutarāni honti.",
  "anya-e0301n0:350_10": "Tasmā so kāmarāgabyāpāde samucchindituṃ sakkoti.",
  "anya-e0301n0:350_11": "Rūpārūpa rāgamānuddhaccāvijjāyopana samucchindituṃ nasakkotiyeva.",
  "anya-e0301n0:350_12": "Catuttha maggepana tāni indriyāni paṭutamāni honti.",
  "anya-e0301n0:350_13": "Tasmā so tāca aññeca sabbepi pāpadhamme samucchindituṃ sakkoti.",
  "anya-e0301n0:350_14": "Evaṃ catukkhattuṃ pavattamānāeva pariniṭṭhitakiccattā te maggā catukkhattuṃ pattabbā hontīti.",
  "anya-e0301n0:350_15": "Kusalaṃ cittaṃ catumaggappabhedena catudhā mataṃ.",
  "anya-e0301n0:350_16": "Pākaṃpi tassa catubbidhassa kusalassa phalattā tathā catudhāmataṃ.",
  "anya-e0301n0:350_17": "Iti anuttaraṃ cittaṃ aṭṭhadhā matanti yojanā.",
  "anya-e0301n0:350_18": "Natthi attano uttaraṃ adhikaṃ etassāti anuttaraṃ.",
  "anya-e0301n0:351_0": "63.",
  "anya-e0301n0:351_1": "Kasmā panettha kriyacittaṃnāmana gahitanti,",
  "anya-e0301n0:351_2": "kriyānuttarassa abhāvāti,",
  "anya-e0301n0:351_3": "kasmā panassa abhāvoti.",
  "anya-e0301n0:351_4": "Maggacittassa ekacittakkhaṇikattāti.",
  "anya-e0301n0:351_5": "Yadi hi taṃ lokiyakusalaṃviya nānākkhaṇesu pavatteyya.",
  "anya-e0301n0:351_6": "Tadā niranusayasantānepi pavattitvā kriyā nuttaraṃnāma siyāti.",
  "anya-e0301n0:351_7": "Kasmāpana taṃ ekacittakkhaṇikameva hotīti.",
  "anya-e0301n0:351_8": "Maggassa mahānubhāvattāti.",
  "anya-e0301n0:351_9": "Kathañca mahānubhāvoti. Vuccate.",
  "anya-e0301n0:351_10": "Ariyamaggohi nāma sakiṃ pavattamānoyeva attanā pahātabbe kilese puna anuppādadhammataṃ āpādetvā pajahati.",
  "anya-e0301n0:351_11": "Ayamassa eko ānubhāvo.",
  "anya-e0301n0:351_12": "Vipākañca kusalakriyajavanaṃviya javanakicca yuttaṃ yadā kadāci samāpajjanakkhamañca katvā attano anantarato paṭṭhāya janeti.",
  "anya-e0301n0:351_13": "Ayamassa dutīyo ānubhāvo.",
  "anya-e0301n0:351_14": "Tasmā tassa kilesappahānatthāyapi puna uppādetabbakiccaṃnāma natthi.",
  "anya-e0301n0:351_15": "Tathā samāpatti atthāyapīti.",
  "anya-e0301n0:351_16": "Sacepi hi koci ahaṃ phalaṃ samāpajjituṃ na icchāmi.",
  "anya-e0301n0:351_17": "Pubbe laddhaṃ maggameva samāpajjissāmīti parikammaṃ kareyya.",
  "anya-e0301n0:351_18": "Tadā pubbe sakiṃ uppajjitvā niruddhamaggacetanānubhāvena phalacittameva pavatteyya.",
  "anya-e0301n0:351_19": "Na maggacittaṃ. Kasmā,",
  "anya-e0301n0:351_20": "appaṭibāhi yānubhāvattā maggassa.",
  "anya-e0301n0:351_21": "Ayañhi maggānubhāvonāma kenaci chandena vā vasenavā ajjhāsayenavā parikammenavā paṭibāhituṃ asakkuṇeyyoyeva hotīti.",
  "anya-e0301n0:352_0": "64.",
  "anya-e0301n0:352_1": "Dvādasākusalānevantiādi sabbesaṃ catubbhūmaka cittānaṃ jātivasena saṅgaho.",
  "anya-e0301n0:352_2": "Evaṃ iminā vuttappakārena akusa lāni dvādasevahonti.",
  "anya-e0301n0:352_3": "Kusalāni ekavīsatieva.",
  "anya-e0301n0:352_4": "Vipākānichattiṃ seva.",
  "anya-e0301n0:352_5": "Kriyacittāni vīsatievāti ṭīkāyaṃ yojīyati.",
  "anya-e0301n0:352_6": "Kecipana kusalānaṃ vipākānañca uparivaḍḍhamānattāevasaddaṃ ādiantapadesveva yojesuṃ.",
  "anya-e0301n0:352_7": "Catupaññāsadhātiādi bhūmivasena saṅgaho.",
  "anya-e0301n0:352_8": "Kāmepariyā pannāni cittāni catupaññāsadhā īraye katheyya.",
  "anya-e0301n0:352_9": "Rūpe pannarasa.",
  "anya-e0301n0:352_10": "Arūpe dvādasa.",
  "anya-e0301n0:352_11": "Tathā anuttare pariyāpannāni cittāni aṭṭhadhā īrayeti yojanā.",
  "anya-e0301n0:352_12": "Etthaca anuttareti lokuttara bhūmiyaṃ.",
  "anya-e0301n0:352_13": "Sā pana duvidhā saṅkhatabhūmi,",
  "anya-e0301n0:352_14": "asaṅkhatabhūmīti.",
  "anya-e0301n0:352_15": "Saṅkhatāpi catubbidhā. Yathāha –",
  "anya-e0301n0:353_0": "Yasmiṃ samaye lokuttaraṃ jhānaṃ bhāveti pathamāya bhūmiyā pattiyā.La.",
  "anya-e0301n0:353_1": "Dutīyāya.La.",
  "anya-e0301n0:353_2": "Tatīyāya.La.",
  "anya-e0301n0:353_3": "Catutthāya bhūmiyā pattiyāti.",
  "anya-e0301n0:354_0": "Tattha bhūmīti sāmaññaphalaṃ adhippetanti vuttaṃ.",
  "anya-e0301n0:354_1": "Pathamamaggaphalayu gaḷaṃvā pathamabhūmi.La.",
  "anya-e0301n0:354_2": "Catuttha maggaphala yugaḷaṃ catutthabhūmīti evaṃpi yujjatiyeva.",
  "anya-e0301n0:354_3": "Atthatopana rāgattayapariggahavimuttiyā tebhūmakadhammesu apariyāpannatā saṅkhātena avatthā visesena yutto dhammaviseso.",
  "anya-e0301n0:354_4": "Soca kilesappahāna visesena catubbidho jātoti.",
  "anya-e0301n0:355_0": "[61] Vibhāvaniyaṃ pana",
  "anya-e0301n0:356_0": "Itarabhūmiyoviya lokuttarabhūmināma visuṃ natthi.",
  "anya-e0301n0:356_1": "Nava vidhadhammasamūhoeva tesaṃ bhūmipariyāyoti katvā yaṃ vuttaṃ.",
  "anya-e0301n0:356_2": "“Katthaci apariyāpannāni navavidhalokuttara dhammasamūhekadesabhūtāni rukkhe sākhā tyādīsu viya anuttare cittānīti vuttānī”ti.",
  "anya-e0301n0:356_3": "Taṃ nayujjati.",
  "anya-e0301n0:357_0": "Duvidhāhi bhūmi avatthābhūmi,",
  "anya-e0301n0:357_1": "okāsabhūmīti.",
  "anya-e0301n0:357_2": "Tattha avatthā bhūmieva nippariyāyabhūmi. Na itarā.",
  "anya-e0301n0:357_3": "Sā hi okāsabhūmināma dhammānaṃ taṃ taṃ avatthāvisesavaseneva siddhāti.",
  "anya-e0301n0:357_4": "Taṃ taṃ avatthā visesotica heṭṭhā vuttanayena kāmāvacaratādi avatthā viseso daṭṭhabbo.",
  "anya-e0301n0:357_5": "Apica ekattiṃsabhūmiyopi kusalākusaladhammānaṃ hīnapaṇītaoḷārikasukhumatā saṅkhātehi avatthāvisesehieva sijjhantīti.",
  "anya-e0301n0:358_0": "65.",
  "anya-e0301n0:358_1": "Evaṃ catubbhūmaka cittāni saṅkhepato niddisitvā idāni puna vitthārato niddisanto itthantiādigāthamāha.",
  "anya-e0301n0:358_2": "Tatrāyaṃ yojanā.",
  "anya-e0301n0:358_3": "Athavāpana itthaṃ yathāvuttappakārena ekunanavutippabhedaṃ mānasaṃ cittaṃ ekavīsasataṃ katvā vicakkhaṇā paṇḍitā vibhajantīti.",
  "anya-e0301n0:359_0": "[62] Ṭīkāsu pana",
  "anya-e0301n0:360_0": "Gāthāya pubbaddhaṃ purimagāthānaṃ nigamanaṃ katvā aparaddhameva ārabbhantaraṃ katvā yojenti.",
  "anya-e0301n0:360_1": "Taṃ kathamekūna navutividhaṃ cittaṃ ekavīsasataṃ hotīti iminā nasametīti.",
  "anya-e0301n0:361_0": "Idāni taṃ ekavīsasatavibhāgaṃ dassento kathaṃ.La.",
  "anya-e0301n0:361_1": "Hotīti pucchitvā vitakkavicārapīti sukhekaggatā sahitantiādimāha.",
  "anya-e0301n0:361_2": "Tattha pathamajjhāna sotāpattimaggacittanti ettha pañcaṅgikena pathamajjhānena yutto sotāpattimaggo pathamajjhānasotāpattimaggo.",
  "anya-e0301n0:361_3": "Tena sampayuttaṃ cittanti samāso.",
  "anya-e0301n0:362_0": "[63] Ṭīkāsu pana",
  "anya-e0301n0:363_0": "“Pathamajjhānañca taṃ sotāpattimaggacittañcā”ti yojenti. Taṃ na yuttaṃ.",
  "anya-e0301n0:364_0": "Na hi jhānaṃ cittaṃ hoti. Naca cittaṃ jhānaṃ. Aññañhi jhānaṃ, aññaṃ cittanti.",
  "anya-e0301n0:365_0": "[64] Yañca vibhāvaniyaṃ",
  "anya-e0301n0:366_0": "“Jhānaṅgavasena pathamajjhāna sadisattā pathamajjhānañcā”ti vuttaṃ. Tampi na yuttaṃ.",
  "anya-e0301n0:367_0": "Na hi pañcaṅgikaṃ lokuttarajjhānaṃ pathamajjhānasadisaṭṭhena pathamajjhānasaññaṃ labhatīti sakkā vattuṃ.",
  "anya-e0301n0:367_1": "Tañhi sayameva attano pañcaṅgikabhāvena nippariyāyato pathamajjhānaṃnāma hotīti.",
  "anya-e0301n0:367_2": "Idañhi jhānaṃnāma lokiyaṃvā hotu lokuttaraṃvā.",
  "anya-e0301n0:367_3": "Yaṃ pañcaṅgikaṃ hoti.",
  "anya-e0301n0:367_4": "Taṃ sayameva pathamajjhānanti siddhaṃ.",
  "anya-e0301n0:367_5": "Yaṃ caturaṅgikaṃ.",
  "anya-e0301n0:367_6": "Tiyaṅgikaṃ.",
  "anya-e0301n0:367_7": "Duvaṅgikaṃ.",
  "anya-e0301n0:367_8": "Puna duvaṅgikaṃ.",
  "anya-e0301n0:367_9": "Taṃ sayameva pañcamajjhānanti siddhanti.",
  "anya-e0301n0:367_10": "Lokuttarevā dutīyādibhāvassa uppattikkamavasena asiddhattā evaṃ vuttanti daṭṭhabbaṃ.",
  "anya-e0301n0:368_0": "[65] Yañca tattha",
  "anya-e0301n0:369_0": "Sadisabhāveneva lokuttare tesaṃ pañcaṅgikādīnaṃ jhāna vohārasiddhatādīpanatthaṃ.",
  "anya-e0301n0:369_1": "“Pādakajjhāna sammasitajjhāna puggalajjhāsayesu hi aññataravasena taṃ taṃ jhānasadisattā vitakkādiaṅgapātubhāvena",
  "anya-e0301n0:369_2": "cattāropi maggā pathamajjhānādi vohāraṃ labhantā paccekaṃ pañcadhā vibhajantī”ti vuttaṃ.",
  "anya-e0301n0:369_3": "Tampi nayujjatiyeva.",
  "anya-e0301n0:370_0": "Na hi maggā pathamajjhānādi vohāraṃ labhanti.",
  "anya-e0301n0:370_1": "Añño hi maggo,",
  "anya-e0301n0:370_2": "aññaṃ jhānanti. Apica,",
  "anya-e0301n0:370_3": "yadi upanijjhāyanaṭṭhena paccanīkajjhāpanaṭṭhenaca jhānaṃnāma siyā.",
  "anya-e0301n0:370_4": "Tadā lokuttarajjhānānieva sātisayato jhānānināma siyuṃ.",
  "anya-e0301n0:370_5": "Na itarāni.",
  "anya-e0301n0:370_6": "Tāni hi kasiṇādinimittamattaṃ upecca nijjhāyanti.",
  "anya-e0301n0:370_7": "Paccanīkadhammeca vikkhambhanamattena jhāpenti.",
  "anya-e0301n0:370_8": "Lokuttarāniyevapana atigambhīraṃ abhiduddasaṃ nibbānaṃ upecca nijjhāyanti.",
  "anya-e0301n0:370_9": "Paccanīkadhammeca samūle sānusaye sabbaso samucchindanavasena jhāpentīti.",
  "anya-e0301n0:370_10": "Etthaca appanājhānānaṃ pañcaṅgikabhāvonāma pakatiyā eva siddho hotīti na pathamajjhānikesu maggaphalesu",
  "anya-e0301n0:370_11": "pādakajjhā nādinā paccayavisesena kiccaṃ atthi.",
  "anya-e0301n0:370_12": "Caturaṅgikādi bhāvo pana tena paccayavisesena vinā na sijjhati.",
  "anya-e0301n0:370_13": "Asatihi tasmiṃ sabbaṃpi jhānaṃ pañcaṅgikameva bhavissatīti.",
  "anya-e0301n0:370_14": "Tattha yathā lokiyajjhānesu ādikammikakāle tassa tassa dutīyādikassa jhānassa upacārabhūtā bhāvanā sayaṃ",
  "anya-e0301n0:370_15": "vitakkādiyuttā samānāpi vitakkādīsu ādīnavadassanaññāṇenaceva idāni avitakkaṃ jhānaṃ uppādessāmi,",
  "anya-e0301n0:370_16": "idāni avicāraṃ jhānaṃ uppādessāmīti evamādinā pavattena ajjhāsaya visesenaca yuttattā kāci vitakkavirāgabhāvanānāma hoti.",
  "anya-e0301n0:370_17": "Kāci vicāra virāgabhāvanā nāma.",
  "anya-e0301n0:370_18": "Kāci pītivirāgabhāvanā nāma.",
  "anya-e0301n0:370_19": "Kāci sukhavirāgabhāvanānāma.",
  "anya-e0301n0:370_20": "Kācī rūpavirāgabhāvanānāma.",
  "anya-e0301n0:370_21": "Asaññigāmīnaṃ pana saññāvirāgabhāvanānāma hoti.",
  "anya-e0301n0:370_22": "Sā attano attano jhānaṃ avitakkaṃvā avicāraṃvā appītikaṃvā upekkhāsaha gataṃvā kātuṃ sakkoti.",
  "anya-e0301n0:370_23": "Jhānesu vasībhūtakālepana ādīnavadassanaññāṇena vinā kevalaṃ ajjhāsayamattena yaṃyaṃ jhānaṃ icchati.",
  "anya-e0301n0:370_24": "Taṃ taṃ jhānaṃ samāpajjatiyeva.",
  "anya-e0301n0:370_25": "Evamevaṃ idhapi tassa tassa maggassa upacārabhūtā vuṭṭhānagāmini vipassanāsaṅkhātā bhāvanā sayaṃ vitakkādiyuttā samānāpi nānāsattiyuttā hoti.",
  "anya-e0301n0:370_26": "Kāci vitakkavirāgabhāvanānāma.",
  "anya-e0301n0:370_27": "Kāci vitakkavicāravirāgabhāvanā nāma.",
  "anya-e0301n0:370_28": "Kāci vitakkavicārapīti virāgabhāvanānāma.",
  "anya-e0301n0:370_29": "Kāci vitakkavi cārapītisukhavirāgabhāvanānāma.",
  "anya-e0301n0:370_30": "Tattha yā vitakkaṃ virājetuṃ atikkāmetuṃ sakkoti.",
  "anya-e0301n0:370_31": "Sā vitakkavirāgabhāvanānāma.",
  "anya-e0301n0:370_32": "Esa nayo sesāsupīti.",
  "anya-e0301n0:371_0": "66.",
  "anya-e0301n0:371_1": "Kassapana balena sā vipassanā nānāsatti yuttā hotīti. Vuccate,",
  "anya-e0301n0:371_2": "pādakajjhānabalenāti eko theravādo.",
  "anya-e0301n0:371_3": "Sammasitajjhāna balenāti eko.",
  "anya-e0301n0:371_4": "Puggalajjhāsaya balenāti eko.",
  "anya-e0301n0:371_5": "Tattha yaṃ yaṃ jhānaṃ tassā vipassanāya pādakatthāya āsanne samāpajjīyati.",
  "anya-e0301n0:371_6": "Taṃtaṃ pādakajjhānaṃnāma.",
  "anya-e0301n0:371_7": "Taṃce pathamajjhānaṃ hoti.",
  "anya-e0301n0:371_8": "Vipassanā pākatikāeva.",
  "anya-e0301n0:371_9": "Sace dutīyajjhānaṃ hoti.",
  "anya-e0301n0:371_10": "Vipassanā vitakkavirāgasattiyuttā hoti.",
  "anya-e0301n0:371_11": "Magge avitakkaṃ jhānaṃ niyāmetuṃ sakkoti.",
  "anya-e0301n0:371_12": "Esanayo sesesupi pādakajjhānesūti ayaṃ pādakavādo.",
  "anya-e0301n0:371_13": "Pādakajjhāne sati taṃsadisameva magge jhānaṃ hoti.",
  "anya-e0301n0:371_14": "Asatipana magge pathamajjhānameva hoti.",
  "anya-e0301n0:371_15": "Sammasi tajjhānaṃvā puggalajjhāsayovā magge jhānaṅgaṃ niyametuṃ nasakkotīti adhippāyoti.",
  "anya-e0301n0:371_16": "Pādakajjhāne sati taṃvā aññaṃvā yaṃyaṃ jhānaṃ sammasīyati.",
  "anya-e0301n0:371_17": "Taṃce pathamajjhānaṃ hoti.",
  "anya-e0301n0:371_18": "Vipassanā pākati kāeva.",
  "anya-e0301n0:371_19": "Sace dutīyajjhānaṃ hoti.",
  "anya-e0301n0:371_20": "Vipassanā vitakkavirāgasatti yuttā hoti.",
  "anya-e0301n0:371_21": "Magge avitakkaṃ jhānaṃ niyāmetuṃ sakkoti.",
  "anya-e0301n0:371_22": "Esanayo sesesupi sammasitajjhānesūti ayaṃ sammasitavādo.",
  "anya-e0301n0:371_23": "Vipassanāya ārammaṇabhāvena saha caritattā sammasitajjhānameva pādakajjhānato ajjhāsayatoca balavataranti adhippāyoti.",
  "anya-e0301n0:372_0": "Vibhāvaniyaṃ pana",
  "anya-e0301n0:373_0": "Vipassanāpādakaṃ kiñcijhānaṃ natthīti imasmiṃ vāde vuttaṃ. Taṃ aṭṭhakathāya na sameti.",
  "anya-e0301n0:374_0": "Pādakajjhāne sati taṃvā aññaṃvā magge yaṃyaṃjhānaṃ icchati.",
  "anya-e0301n0:374_1": "Taṃtaṃ jhānaṃ ijjhati.",
  "anya-e0301n0:374_2": "Vipassanāpi icchānurūpaṃ vitakkavirāgādibhāvaṃ pattā hotīti puggalajjhāsayavādo.",
  "anya-e0301n0:374_3": "Yathā lokiyajjhānesu āsanne vuṭṭhitajjhānaṃ uparijjhānupacāra bhāvanāya upatthambhakamattaṃ hoti.",
  "anya-e0301n0:374_4": "Na pana uparijjhāne jhānaṃ attasadisaṃ kātuṃ sakkoti.",
  "anya-e0301n0:374_5": "Ajjhāsayoeva uparijjhāne jhānaṅgaṃ niyāmeti.",
  "anya-e0301n0:374_6": "Evamevaṃ idhapi pādakajjhānaṃ vipassanāya tikkha visadabhāvatthāya balavupanissa yo hoti.",
  "anya-e0301n0:374_7": "Ajjhāsayoeva vipassanaṃ vitakkavirāgādibhāvaṃ pāpetvā magge jhānaṅgaṃ niyāmetīti adhippāyoti.",
  "anya-e0301n0:374_8": "Yo panettha vuṭṭhānagāminivipassanāeva magge jhānaṅgaṃ niyāmetīti mahāṭṭhakathā vādo.",
  "anya-e0301n0:374_9": "Tatthapi puggalajjhāsayavisesabalena vitakkavirāgādisatti visesayuttā vuṭṭhānagāmini vipassanāevāti attho veditabbo.",
  "anya-e0301n0:374_10": "Kāmañcettha aṭṭhasāliniyaṃ imesaṃ tiṇṇaṃ theravādānaṃ aññamaññaṃ avirodho vuttoviya dissati.",
  "anya-e0301n0:374_11": "Imepana vādā aññamaññaṃ saṃsanditvā pavattā nahonti.",
  "anya-e0301n0:374_12": "Paccekaṃ sabbaṃ lokuttarajjhānaṃ paripuṇṇaṃ katvā pavattā.",
  "anya-e0301n0:374_13": "Tasmā nasakkā tesaṃ aññamaññaṃ virodho pariharitunti.",
  "anya-e0301n0:374_14": "Etthaca jhānalābhīnaṃ vipassanākamme pādakajjhānasamā pajjanaṃnāma bhagavatāeva suṭṭhuvihitaṃ.",
  "anya-e0301n0:374_15": "Vuttañhetaṃ cūḷasuññatasutte –",
  "anya-e0301n0:375_0": "Idhānanda bhikkhu vivicceva kāmehi vivicca akusalehi dhammehi pathamaṃ jhānaṃ upasampajja viharati.",
  "anya-e0301n0:375_1": "Dutīyaṃ jhānaṃ.",
  "anya-e0301n0:375_2": "Tatīyaṃ jhānaṃ.",
  "anya-e0301n0:375_3": "Catutthaṃ jhānaṃ upasampajja viharati.",
  "anya-e0301n0:375_4": "So ajjhattaṃ suññataṃ manasikaroti.",
  "anya-e0301n0:375_5": "Tassaceajjhattaṃsuññatāya cittaṃ napakkhandati.",
  "anya-e0301n0:375_6": "Napasīdati.",
  "anya-e0301n0:375_7": "Tena bhikkhunā tasmiṃyeva purimasmiṃ samādhinimitte ajjhattameva cittaṃ santhape tabbaṃ,",
  "anya-e0301n0:375_8": "sannisādetabbaṃ,",
  "anya-e0301n0:375_9": "ekodi kātabbaṃ,",
  "anya-e0301n0:375_10": "samādahātabbantiādi.",
  "anya-e0301n0:376_0": "Tattha suññataṃ manasikarotīti vipassanākammaṃ vuttaṃ.",
  "anya-e0301n0:376_1": "Tasmiṃyeva purimasmiṃ samādhinimitteti pādakajjhānasamādhi nimitte.",
  "anya-e0301n0:376_2": "Navanipāteca –",
  "anya-e0301n0:377_0": "Pathamaṃ pāhaṃ bhikkhavejhānaṃ nissāya āsavānaṃ khayaṃ vadāmi.La.",
  "anya-e0301n0:377_1": "Nevasaññānāsaññāyatanaṃ pāhaṃ bhikkhave jhānaṃ nissāya āsavānaṃ khayaṃ vadāmīti vuttaṃ.",
  "anya-e0301n0:378_0": "67.",
  "anya-e0301n0:378_1": "Imesupana tīsuvādesu puggalajjhāsayavādo balavataroviya khāyati.",
  "anya-e0301n0:378_2": "Lokiyajjhānesupi hi pādakajjhānaṃnāma icchitabbameva.",
  "anya-e0301n0:378_3": "Tañca uparijjhānassa upacārabhāvanāya tikkhavisada bhāvatthāyaeva hoti.",
  "anya-e0301n0:378_4": "Ajjhāsayoevapana upacāra bhāvanāya vitakkavirāgādibhāvaṃ sādheti.",
  "anya-e0301n0:378_5": "Upacārabhāvanāeva uparijjhāne jhānaṅgaṃ niyāmeti.",
  "anya-e0301n0:378_6": "Evamevaṃ idhapi pādakajjhānabalena tikkhavisada bhāvapattā vuṭṭhānagāmini vipassanāeva ajjhāsayavisesabalena",
  "anya-e0301n0:378_7": "vitakkavirāgādisattivisesayuttā hutvā magge nānājhānāni sādheti.",
  "anya-e0301n0:378_8": "Asati pana ajjhāsayavisese taṃtaṃ pādakajjhānānurūpaṃ ajjhāsayasāmaññaṃsaṇṭhāti.",
  "anya-e0301n0:378_9": "Tasmā ajjhāsayavisese asati pādakajjhānameva pamāṇaṃ hoti.",
  "anya-e0301n0:378_10": "Satipana tasmiṃ soeva pamāṇanti yuttaṃ.",
  "anya-e0301n0:378_11": "Icchi ticchita lokiyajjhāna samāpajjana sadisañhi sabbajjhānesu ciṇṇavasībhūtānaṃ maggesu icchitajjhāna nibbattananti.",
  "anya-e0301n0:378_12": "Yo panettha pādakajjhānādivasena pavatto viseso.",
  "anya-e0301n0:378_13": "So sabbopi vipassanā visesatthāya eva hoti.",
  "anya-e0301n0:378_14": "Vipassanā visesoeva magge jhānaṅgaṃ niyāmetīti katvā aṭṭhasāliniyaṃ visuddhi maggeca vipassanāva pamāṇaṃ katvāvuttā.",
  "anya-e0301n0:378_15": "So sabbopi viseso pādakajjhānena vinā nasijjhatīti katvā maggavibhaṅgamaggasaṃyuttaṭṭha kathāsu pādakajjhānaṃ eva pamāṇaṃ katvā vuttanti veditabbaṃ.",
  "anya-e0301n0:378_16": "Yasmā pana pāḷiyaṃ –",
  "anya-e0301n0:379_0": "Idha gahapati bhikkhu vivicceva kāmehi. La.",
  "anya-e0301n0:379_1": "Pathamaṃ jhānaṃ upasampajja viharati.",
  "anya-e0301n0:379_2": "So iti paṭisañcikkhati.",
  "anya-e0301n0:379_3": "Idaṃpi kho pathamajjhānaṃ abhisaṅkhataṃ abhisañcehayitaṃ yaṃkhopana kiñci abhisaṅkhataṃ abhisañcetayitaṃ.",
  "anya-e0301n0:379_4": "Tadaniccaṃ.",
  "anya-e0301n0:379_5": "Taṃ nirodhadhammanti pajānāti so tattha ṭhito āsavānaṃ khayaṃ pāpuṇāti. La.",
  "anya-e0301n0:379_6": "Dutīyaṃ jhānaṃ,",
  "anya-e0301n0:379_7": "tatīyaṃ jhānaṃ,",
  "anya-e0301n0:379_8": "catutthaṃ jhānaṃ,",
  "anya-e0301n0:379_9": "mettā cetovimuttiṃ. Karuṇā, muditā,",
  "anya-e0301n0:379_10": "upekkhāceto vimuttiṃ,",
  "anya-e0301n0:379_11": "ākāsānañcā yatanaṃ.La.",
  "anya-e0301n0:379_12": "Ākiñcaññā yatanaṃ upasampajja viharati.",
  "anya-e0301n0:379_13": "So iti paṭisañcikkhati.",
  "anya-e0301n0:379_14": "Ayaṃpikho ākiñcaññā yatanasamāpatti abhisaṅkhatā abhisañcetayitā.",
  "anya-e0301n0:379_15": "Yaṃ khopana kiñci abhisaṅkhataṃ.La.",
  "anya-e0301n0:379_16": "Khayaṃ pāpuṇātīti.",
  "anya-e0301n0:380_0": "Evaṃekādasanipāte –",
  "anya-e0301n0:381_0": "Idhānanda bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ pathamaṃ jhānaṃ upasampajja viharati.",
  "anya-e0301n0:381_1": "So yadeva tattha hoti rūpagataṃ vedanāgataṃ saññāgataṃ saṅkhāragataṃ viññāṇagataṃ,",
  "anya-e0301n0:381_2": "te dhamme aniccato dukkhato anattato samanupassati.",
  "anya-e0301n0:381_3": "So tattha ṭhito āsavānaṃ khayaṃ pāpuṇāti.",
  "anya-e0301n0:381_4": "No ce āsavānaṃ khayaṃ pāpuṇāti.",
  "anya-e0301n0:381_5": "Teneva dhammarāgena tāya dhammanandiyā pañcannaṃ orambhāgiyānaṃ saṃyojanānaṃ parikkhayā upapātiko hoti.",
  "anya-e0301n0:381_6": "Tattha parinibbāyī anāvattidhammo tasmā lokāti.",
  "anya-e0301n0:382_0": "Ādinā mālukyaputtasutta anupadasuttādīsuca anekesu suttantesu aṭṭhasu samāpattīsu ekekāya samāpattiyā",
  "anya-e0301n0:382_1": "vuṭṭhāya vuṭṭhitasamāpattidhammasammasanameva āgataṃ.",
  "anya-e0301n0:382_2": "Napana aññajjhāna sammasanaṃ.",
  "anya-e0301n0:382_3": "Tasmā satipi yogīnaṃ icchāvasena pādakajjhānato aññajjhānasammasane pādakajjhānameva pamāṇanti sakkā viññātunti.",
  "anya-e0301n0:382_4": "Ettāvatā sammasitavādo sabbadubbaloti siddho hotīti.",
  "anya-e0301n0:382_5": "Yepana aṭṭhasamāpattilābhinopi jhānaṃ pādakaṃ akatvāva maggaṃ uppādenti.",
  "anya-e0301n0:382_6": "Pathamajjhānamevavā pādakaṃ katvā ajjhāsayavisesaṃ akatvā maggaṃ uppādenti.",
  "anya-e0301n0:382_7": "Pathamajjhānamattalābhinovā hutvā tameva pādakaṃ katvā maggaṃ uppādenti.",
  "anya-e0301n0:382_8": "Yeca sukkhavipassakā hutvā maggaṃ uppādenti.",
  "anya-e0301n0:382_9": "Tesaṃ pathamajjhānikova maggo hotīti veditabbo.",
  "anya-e0301n0:382_10": "Apica ye pakatiyāva aṭṭhasu samāpattīsu ciṇṇavasībhūtā honti.",
  "anya-e0301n0:382_11": "Te vināpi āsannapādakena yaṃyaṃjhānaṃ icchanti.",
  "anya-e0301n0:382_12": "Taṃtaṃ jhānaṃ tesaṃ maggesu nasamijjhatīti navattabbaṃ.",
  "anya-e0301n0:383_0": "66. [66] Yaṃpana vibhāvaniyaṃ",
  "anya-e0301n0:384_0": "“Sacepana puggalassa tathāvidho ajjhāsayo natthi.",
  "anya-e0301n0:384_1": "Heṭṭhimaheṭṭhimajjhānato vuṭṭhāya uparuparijjhānadhamme sammasitvā uppāditamaggo pādakajjhānaṃ anapekkhitvā sammasitajjhānasadiso hotīti vuttaṃ.",
  "anya-e0301n0:384_2": "Taṃ vicāretabbaṃ.",
  "anya-e0301n0:385_0": "Na hi ārammaṇamattabhūtaṃ sammasitajjhānaṃ uparimaṃpi samānaṃ āsanne vuṭṭhitajjhānato balavataraṃ bhavituṃ arahati.",
  "anya-e0301n0:385_1": "Āsanne vuṭṭhitasseva cittasantānaṃ visesetuṃ samatthabhāvato.",
  "anya-e0301n0:385_2": "Tato yevahi so sammasitavādo sabbaaṭṭhakathāsu kecivādapakkhe eva thapitoti.",
  "anya-e0301n0:385_3": "Nanu puggalajjhāsayavādopi tathāthapitoevāti. Saccaṃ,",
  "anya-e0301n0:385_4": "sopana lokiyajjhānānaṃ uppattividhānena saha saṃsandikattā yuttataroeva hotīti.",
  "anya-e0301n0:386_0": "[67] Etena yaṃ tattha vuttaṃ.",
  "anya-e0301n0:387_0": "“Uparuparijjhānato pana vuṭṭhāya heṭṭhima heṭṭhimajjhāna dhamme sammasitvā uppāditamaggo sammasitajjhānaṃ anapekkhitvā pāda kajjhānasadiso hoti.",
  "anya-e0301n0:387_1": "Heṭṭhimaheṭṭhimajjhānatohi uparu parijjhānaṃ balavatara”nti.",
  "anya-e0301n0:387_2": "Taṃpi paṭikkhittaṃ hoti.",
  "anya-e0301n0:388_0": "Na hi pādakajjhānaṃ uparima bhūtattāyeva balavataraṃ hoti.",
  "anya-e0301n0:388_1": "Pādakabhūtattāyeva pana balavataraṃ hotīti.",
  "anya-e0301n0:389_0": "[68] Yañca tattha",
  "anya-e0301n0:390_0": "Magge vedanāniyamopana pādakajjhānādīnaṃ vasena nasiddho.",
  "anya-e0301n0:390_1": "Aññathā vipassanā yāyakāyacivedanāya yuttā hutvā tehi niyamitāya ekekāya maggavedanāya saddhiṃ ghaṭi",
  "anya-e0301n0:390_2": "yeyyāti iminā adhippāyena “vedanāniyamopana sabbatthapi vuṭṭhānagāmini vipassanāniyamena hotī”ti vuttaṃ.",
  "anya-e0301n0:390_3": "Tampi na yujjati.",
  "anya-e0301n0:391_0": "Pādakajjhānādīnaṃ vaseneva vipassanāya saha vedanāniyamassa siddhattā.",
  "anya-e0301n0:391_1": "Tathāhi taṃtaṃ pādakajjhānato vuṭṭhāya vipassantassa vipassanā ādito kadāci somanassasahagatāvā hoti.",
  "anya-e0301n0:391_2": "Kadāci upekkhāsahagatāvā.",
  "anya-e0301n0:391_3": "Maggavuṭṭhānakālepana yadipādakajjhānaṃ somanassajjhānaṃ hoti.",
  "anya-e0301n0:391_4": "Vipassanā ekantena somassasaha gatāva hutvā maggena saddhiṃ ghaṭiyatīti.",
  "anya-e0301n0:391_5": "Vuttañhetaṃ saḷāyatana vibhaṅgasutte –",
  "anya-e0301n0:392_0": "Tatra bhikkhave yā cha nekkhammassitā upekkhā.",
  "anya-e0301n0:392_1": "Tā nissāya tā āgamma yāni cha nekkhammassitāni somanassāni.",
  "anya-e0301n0:392_2": "Tāni pajahatha.",
  "anya-e0301n0:392_3": "Tāni samatikkamatha.",
  "anya-e0301n0:392_4": "Evametesaṃ pahānaṃ hoti.",
  "anya-e0301n0:392_5": "Evametesaṃ samatikkamo hotīti.",
  "anya-e0301n0:393_0": "Aṭṭhakathāyañca aṭṭhasu samāpattīsu pathamādinica tīṇijhānāni suddhasaṅkhāreca pādake katvā vipassanaṃ",
  "anya-e0301n0:393_1": "āraddhānaṃ catunnaṃ bhikkhūnaṃ pubbabhāga vipassanā somanassasahagatā vā hoti.",
  "anya-e0301n0:393_2": "Upekkhāsaha gatāvāvuṭṭhānagāminīpana somanassasahagatāva hoti.",
  "anya-e0301n0:393_3": "Catutthajjhānādīni pādakānikatvā vipassanaṃ āraddhānaṃ pañcannaṃ bhikkhūnaṃ pubbabhāgavipassanā purima sadisāva.",
  "anya-e0301n0:393_4": "Vuṭṭhānagāminīpana upekkhāsahagatāva hoti.",
  "anya-e0301n0:393_5": "Idaṃ sandhāyayā chanekkhammassitā.La.",
  "anya-e0301n0:393_6": "Pajahathāti vuttaṃ.",
  "anya-e0301n0:393_7": "Ajjhāsayavisesena saha maggavuṭṭhānepi esevanayo.",
  "anya-e0301n0:393_8": "Balavavipassanākāle hi vipassanāratināma suṭṭhu paṇītatarā hoti.",
  "anya-e0301n0:393_9": "Sakalasarīraṃ pharamānā ajjhottharamānā pavattati. Yathāha –",
  "anya-e0301n0:394_0": "Suññāgāre paviṭṭhassa, santacittassa bhikkhuno;",
  "anya-e0301n0:395_0": "Amānusī rati hoti, sammadhammaṃ vipassatoti.",
  "anya-e0301n0:396_0": "Tasmā tadā pādakajjhānavisesenavā ajjhāsayavisesena vā vinā vipassanā upekkhāsahagatā na hoti.",
  "anya-e0301n0:396_1": "Ekantena somanassasahagatāva hotīti.",
  "anya-e0301n0:396_2": "Etthapana sabbajjhānesu vasībhūtassa yaṃkiñci ekaṃ jhānaṃ pādakaṃ katvā taṃ pā aññaṃvā maggeyaṃyaṃ jhānaṃ icchati.",
  "anya-e0301n0:396_3": "Maggavuṭṭhānakāle ajjhāsayabalena taṃtaṃjhānānurūpaṃ vipassanāyaca maggeca vedanā pariṇāmo veditabbo.",
  "anya-e0301n0:396_4": "Napana vedanāniyāmonāma visuṃ vattabboti.",
  "anya-e0301n0:397_0": "67.",
  "anya-e0301n0:397_1": "Saṅgahagāthāyaṃ anuttaraṃ aṭṭhavidhaṃ cittaṃ jhānaṅgayogabhedena ekekaṃ pañcadhā katvā cattālīsavidhanti ca vuccatīti yojanā.",
  "anya-e0301n0:397_2": "Idāni sabbāni mahaggatā nuttaracittāni pañcavidhe jhāna koṭṭhāse saṅgahetvā dassetuṃ yathāca rūpāvacarantiādimāha.",
  "anya-e0301n0:397_3": "Yathā rūpāvacaraṃ cittaṃ pathamādijjhānabhede gayhati.",
  "anya-e0301n0:397_4": "Jhāna bhedasiddhe pathamajjhānikacittādike pañcavidhe cittabhede saṅgayhati,",
  "anya-e0301n0:397_5": "tathā anuttarañca cittaṃ pathamādijjhānabhede saṅgayhati.",
  "anya-e0301n0:397_6": "Āruppañcacittaṃ upakkhekaggatā saṅkhātena pañcamajjhānena yuttattā pañcame jhāne pañcamajjhānikacittabhede saṅgayhati.",
  "anya-e0301n0:397_7": "Tasmā ekekaṃ patamādikaṃ pathamajjhānikacittādikaṃ jhānaṃ jhānacittaṃ ekādasa vidhaṃ hoti.",
  "anya-e0301n0:397_8": "Antetu antimabhūte pañcamajjhānikacittabhedepana jhānaṃ cittaṃ tevīsatividhaṃ bhaveti yojanā.",
  "anya-e0301n0:397_9": "Etthaca jhānasaddena taṃsampayuttaṃ cittameva vuccati.",
  "anya-e0301n0:397_10": "Na hi jhānaṃ ekādasavidhaṃvā tevīsatividhaṃvā hotīti.",
  "anya-e0301n0:398_0": "[69] Yaṃpana vibhāvaniyaṃ",
  "anya-e0301n0:399_0": "“Rūpāvacaracittaṃ pathamajjhānantiādinā vuccatītica āruppañcāpi pañcamajjhānavohāraṃ labhatī”ti ca vuttaṃ.",
  "anya-e0301n0:399_1": "Taṃ na yujjati.",
  "anya-e0301n0:400_0": "Na hi cittaṃ pathamajjhānaṃ hoti. Naca pañcamajjhānavohāraṃ labhatīti.",
  "anya-e0301n0:401_0": "[70] Yāca imissāgāthāyaṃ aparāpi yojanā vuttā. Sāpi na yuttāeva.",
  "anya-e0301n0:402_0": "Tathā saddassa pathamādijjhānabhedeti padassa purato paṭhitattāti.",
  "anya-e0301n0:402_1": "Evaṃ yathā vibhajitabbe ekadese vibhatte sabbaṃ ekūnanavutividhaṃ cittaṃ ekavīsasataṃ katvā vibhattaṃnāma hoti.",
  "anya-e0301n0:402_2": "Tathā vibhajitvā idāni taṃsaṅgahaṃ dassento antimagāthamāha.",
  "anya-e0301n0:402_3": "Puññaṃ sattatiṃsavidhaṃ hoti.",
  "anya-e0301n0:402_4": "Tathā pākaṃ dvipaññāsavidhaṃ hoti.",
  "anya-e0301n0:402_5": "Iti ekūnanavutividhāni cittāni ekavīsasataṃ katvā budhā paṇḍitā āhu kathesuṃ.",
  "anya-e0301n0:402_6": "Kathentivā vibhajanti vicakkhaṇāti vuttaṃ hotīti.",
  "anya-e0301n0:403_0": "Iti paramatthadīpaniyānāma abhidhammatthasaṅgahassa",
  "anya-e0301n0:404_0": "Catutthavaṇṇanāya cittasaṅgahassa",
  "anya-e0301n0:405_0": "Paramatthadīpanā niṭṭhitā.",
  "anya-e0301n0:406_0": "Cetasikasaṅgaha paramatthadīpanī",
  "anya-e0301n0:407_0": "68.",
  "anya-e0301n0:407_1": "Evaṃ cittaṅgahaṃ dassetvā idāni anupattaṃ cetasika saṅgahaṃ dassento catūhi sampayogalakkhaṇehi saha",
  "anya-e0301n0:407_2": "vacanatthañca sarūpatthañca tāva dassetuṃ ādi gāthamāha.",
  "anya-e0301n0:407_3": "Tattha ekuppādanirodhācaekālambaṇavatthukāti catussampayogalakkhaṇadassanaṃ.",
  "anya-e0301n0:407_4": "Ceto yuttāti vacanatthadassanaṃ.",
  "anya-e0301n0:407_5": "Cetasiyuttā cetasāvā yuttā cetasikāti dassanato.",
  "anya-e0301n0:407_6": "Dvipaññāsadhammāti sarūpadassanaṃ.",
  "anya-e0301n0:407_7": "Cetasikāti pana siddhapada dassanaṃ.",
  "anya-e0301n0:407_8": "Tattha dhammānaṃ anāgatabhāvasaṅkhātā pubbantato uddhaṃ pajjanaṃ gamanaṃ sarūpato pātubhavanaṃ uppādo.",
  "anya-e0301n0:407_9": "Jātīti vuttaṃ hoti.",
  "anya-e0301n0:407_10": "Sabbepihi saṅkhata dhammā anāgatabhāvapubbā eva honti.",
  "anya-e0301n0:407_11": "Tato paccayasāmaggiṃ labhitvā paccuppannabhāvaṃ gacchanti.",
  "anya-e0301n0:407_12": "Tato nirujjhitvā atītabhāvaṃ gacchantīti.",
  "anya-e0301n0:407_13": "Nirujjhanaṃ nirodho.",
  "anya-e0301n0:407_14": "Sarūpavināso bhaṅgo aniccatā maraṇanti vuttaṃ hoti.",
  "anya-e0301n0:407_15": "Yā cittassa jāti,",
  "anya-e0301n0:407_16": "sāyeva phassādīnaṃ.",
  "anya-e0301n0:407_17": "Yā cittassa jarā,",
  "anya-e0301n0:407_18": "yaṃ cittassa maraṇaṃ,",
  "anya-e0301n0:407_19": "yaṃ cittassa ārammaṇaṃ vatthu.",
  "anya-e0301n0:407_20": "Tadeva phassādīnantiādinā heṭṭhā vuttanayena eko uppādo etesanti ekuppādā.",
  "anya-e0301n0:407_21": "Eko nirodho etesanti ekanirodhā.",
  "anya-e0301n0:407_22": "Ekuppādāca te ekanirodhācāti ekuppādanirodhā.",
  "anya-e0301n0:407_23": "Uttarapade ekasaddassa lopo.",
  "anya-e0301n0:407_24": "Evaṃ paratthapi.",
  "anya-e0301n0:407_25": "Ekaṃ ālambaṇaṃ etesanti ekālambaṇā.",
  "anya-e0301n0:407_26": "Ekaṃ vatthu etesanti ekavatthukā.",
  "anya-e0301n0:407_27": "Ekālambaṇāca te ekavatthukācāti ekālambaṇavatthukā.",
  "anya-e0301n0:407_28": "Ālambaṇaṃ panettha ekacittassapi bahudeva hoti.",
  "anya-e0301n0:407_29": "Ekattaṃpana upanetvā ekaṃ ālambaṇanti vuttanti daṭṭhabbaṃ.",
  "anya-e0301n0:408_0": "[71] Vibhāvaniyaṃ pana",
  "anya-e0301n0:409_0": "“Ekato uppādoca nirodhoca yesaṃ, te ekuppādanirodhā”ti vuttaṃ. Taṃ na sundaraṃ.",
  "anya-e0301n0:410_0": "Na hi ekakkhaṇe ekato uppādamattena ekuppādatā idha adhippetā.",
  "anya-e0301n0:410_1": "Athakho vuttanayeneva adhippetā.",
  "anya-e0301n0:410_2": "Vuttañhetaṃ mūlaṭīkāyaṃ –",
  "anya-e0301n0:411_0": "Ekakalāpapariyāpannānaṃ rūpānaṃsahevauppādādippavattito",
  "anya-e0301n0:412_0": "Ekassakalāpassauppādādayo ekekāva hontīti.",
  "anya-e0301n0:413_0": "Tatrāyaṃ yojanā.",
  "anya-e0301n0:413_1": "Ekuppādanirodhāca ekālambaṇavatthukā ca hutvā yedhammā cetoyuttā.",
  "anya-e0301n0:413_2": "Te dvipaññāsadhammā cetasikā matāti.",
  "anya-e0301n0:413_3": "Bhāvapadhānaṃpivā ettha yuttaṃ.",
  "anya-e0301n0:413_4": "Visesaneca nissakkavacanaṃ.",
  "anya-e0301n0:413_5": "Ekuppādanirodhabhāvena ekālambaṇa vatthuka bhāvenaca yedhammā cetoyuttā.",
  "anya-e0301n0:413_6": "Te dvipaññāsadhammā cetasikānāma matā ñātāti.",
  "anya-e0301n0:413_7": "Etthaca ye cetoyuttā.",
  "anya-e0301n0:413_8": "Te cetasikāti vutte cittassa sahajātapaccayuppannarūpānipi tadāyattavuttitāya ekantena cittasambandhīni hutvā cetoyuttāni cetasikāni nāma siyuṃ.",
  "anya-e0301n0:413_9": "Tasmā tesaṃ nivattanatthaṃ ekuppādanirodhāca,",
  "anya-e0301n0:413_10": "ekā lambaṇavatthukāti vuttaṃ.",
  "anya-e0301n0:413_11": "Tānihi cittena khaṇato sahuppannānipi bhinnasantānattā yā cittassa jāti,",
  "anya-e0301n0:413_12": "sāeva tesanti imaṃ lakkhaṇaṃpi nānubhonti.",
  "anya-e0301n0:413_13": "Aññaṃhi rūpasantānaṃ.",
  "anya-e0301n0:413_14": "Aññaṃ arūpasantānanti.",
  "anya-e0301n0:413_15": "Phassādīnaṃpana uppādamattameva cittena saha ekaṃ nahoti.",
  "anya-e0301n0:413_16": "Athakho nirodhopi ālambaṇaṃpi vatthupi sabbaṃ ekamevāti ñāpanatthaṃ eka nirodhādiggahaṇaṃ vuttanti daṭṭhabbaṃ.",
  "anya-e0301n0:413_17": "Na hi evaṃ avutte sakkā tathā jānitunti.",
  "anya-e0301n0:413_18": "Yasmāpana yathā bahujanasantako eko goṇo tissassa goṇo dattassa goṇoti evaṃ visuṃ visuṃpi vattabboyeva hoti.",
  "anya-e0301n0:413_19": "Evamevaṃ uppādo nirodhoca ekasmiṃ rūpārūpakalāpe ekovasamānopi phassassa uppādo vedanāya uppādo pathavidhātuyā",
  "anya-e0301n0:413_20": "uppādo āpodhātuyā uppādoti evamādinā nayena visuṃ visuṃpi vattabboyeva.",
  "anya-e0301n0:413_21": "Tasmā suttantesu –",
  "anya-e0301n0:414_0": "Vedanāya uppādo paññāyati.",
  "anya-e0301n0:414_1": "Vayo paññāyati.",
  "anya-e0301n0:414_2": "Ṭhikāya aññatthaṃ paññāyati. Saññāya.",
  "anya-e0301n0:414_3": "Saṅkhārānaṃ.",
  "anya-e0301n0:414_4": "Viññāṇassa. La.",
  "anya-e0301n0:414_5": "Paññāyatīti vuttaṃ.",
  "anya-e0301n0:414_6": "Tathā yo bhikkhave pathavidhātuyā uppādo ṭhitiabhinibbatti pātubhāvo.",
  "anya-e0301n0:414_7": "Dukkhasseso uppādo rogānaṃ ṭhiti jarā maraṇassa pātubhāvo.",
  "anya-e0301n0:414_8": "Yo bhikkhave āpodhātuyā.",
  "anya-e0301n0:414_9": "Yo bhikkhave tejo dhātuyā.",
  "anya-e0301n0:414_10": "Yo bhikkhave vāyodhātuyā.",
  "anya-e0301n0:414_11": "Yo bhikkhave cakkhussa.La.",
  "anya-e0301n0:414_12": "Manassa uppādo.La.",
  "anya-e0301n0:414_13": "Jarāmaraṇassa pātubhāvoti.",
  "anya-e0301n0:415_0": "Vuttanti daṭṭhabbaṃ.",
  "anya-e0301n0:415_1": "Itarathā jīvitindriyādīnapi ekasmiṃ kalāpe bahubhāvo vattabbo siyā.",
  "anya-e0301n0:415_2": "Yo arūpīnaṃ dhammānaṃ āyu ṭhiti avaṭṭhitīti hi vuttaṃ.",
  "anya-e0301n0:415_3": "Tathā vikārarūpānaṃ.",
  "anya-e0301n0:415_4": "Sabbesaṃpivā cakkhādīnaṃ upādārūpānaṃ.",
  "anya-e0301n0:415_5": "Catunnaṃ cahābhūtānaṃ upādāyarūpantica catunnaṃ mahābhūtānaṃ upādāya pasādotica vuttanti.",
  "anya-e0301n0:415_6": "Kāyalahutā cittalahutādayopana atthavisesadīpanatthaṃ dvidhā bhinditvā vuttā.",
  "anya-e0301n0:415_7": "Soca atthavisesoupari āvi bhavissatīti.",
  "anya-e0301n0:415_8": "Ayametthaparamatthadīpanā.",
  "anya-e0301n0:416_0": "[72] Vibhāvaniyaṃ pana",
  "anya-e0301n0:417_0": "Imamatthaṃ asallakkhetvā yaṃ vuttaṃ “yadi ekuppādamatteneva cetoyuttāti adhippetā.",
  "anya-e0301n0:417_1": "Tadā cittena saha uppajjamānānaṃ rūpadhammānampi cetoyuttatā āpajjeyyāti eka nirodhaggahaṇaṃ.",
  "anya-e0301n0:417_2": "Evampi cittānuparivattino viññattidvayassa pasaṅgo nasakkā nīvāretuṃ.",
  "anya-e0301n0:417_3": "Tathā ekato uppādo vā nirodhovā etesanti ekuppādanirodhāti parikappentassa puretaramuppajjitvā cittassa",
  "anya-e0301n0:417_4": "bhaṅgakkhaṇe nirujjhamānānampi rūpadhammānanti ekālambaṇaggahaṇaṃ.",
  "anya-e0301n0:417_5": "Ye evaṃ tividhalakkhaṇā.",
  "anya-e0301n0:417_6": "Te niyāmato ekavatthukā yevāti dassanatthaṃ.",
  "anya-e0301n0:417_7": "Ekavatthukaggahaṇanti.",
  "anya-e0301n0:417_8": "Alamatipapañcenā”ti.",
  "anya-e0301n0:417_9": "Sabbaṃ taṃ niratthakameva.",
  "anya-e0301n0:418_0": "69.",
  "anya-e0301n0:418_1": "Kathañca dvipaññāsa hontīti pucchitvā pathamaṃ dvipaññāsa sarūpaṃ tīhi rāsīhi vibhajitvā dassento kathantiādimāha.",
  "anya-e0301n0:418_2": "Tattha phusatīti phasso.",
  "anya-e0301n0:418_3": "Phusanti sampayuttakā dhammā etenāti phasso.",
  "anya-e0301n0:418_4": "Phusanamattamevavā etanti phasso.",
  "anya-e0301n0:418_5": "Phusanañcettha ārammaṇassa iṭṭhāniṭṭharasaṃ āhacca upahacca gahaṇaṃ daṭṭhabbaṃ.",
  "anya-e0301n0:418_6": "Yato tadanubhavanti vedanā pātubhavati.",
  "anya-e0301n0:418_7": "Phassapaccayā vedanāti hi vuttaṃ.",
  "anya-e0301n0:418_8": "Svāyaṃ phusanalakkhaṇo.",
  "anya-e0301n0:418_9": "Nanucāyaṃ arūpadhammo.",
  "anya-e0301n0:418_10": "Naca arūpadhammā appaṭighasabhāvā kiñci phusantīti. Saccaṃ,",
  "anya-e0301n0:418_11": "ayaṃpana phusanā kārenaca pavattati.",
  "anya-e0301n0:418_12": "Yañca phusantehi sādhetabbaṃ.",
  "anya-e0301n0:418_13": "Tañca kiccaṃ sādheti.",
  "anya-e0301n0:418_14": "Tasmā ayaṃ phassotica phusanalakkhaṇotica vutto.",
  "anya-e0301n0:418_15": "Kiṃpana sādhetīti.",
  "anya-e0301n0:418_16": "Ārammaṇarasānurūpaṃ cittassa vikārapatti.",
  "anya-e0301n0:418_17": "Vedanāvisesuppattiṃvā.",
  "anya-e0301n0:418_18": "Ayañca attho ambilakhādādike disvā aparassa kheḷuppādādīsu pākaṭoti.",
  "anya-e0301n0:419_0": "[73] Vibhāvaniyaṃ pana",
  "anya-e0301n0:420_0": "“Kheḷuppādādiviya daṭṭhabbo”ti vuttaṃ.",
  "anya-e0301n0:420_1": "Evañcasati idaṃ upamā mattaṃ siyā.",
  "anya-e0301n0:420_2": "Atipākaṭāyapana phassappavattiyā dassana midanti daṭṭhabbaṃ.",
  "anya-e0301n0:421_0": "70.",
  "anya-e0301n0:421_1": "Vedayatīti vedanā.",
  "anya-e0301n0:421_2": "Ārammaṇarasaṃ anubhavati.",
  "anya-e0301n0:421_3": "Aviditaṃvā ārammaṇarasaṃ sampayuttānaṃ taṃsamaṅgipuggalānaṃ vā viditaṃpākaṭaṃ karotīti attho.",
  "anya-e0301n0:421_4": "Vindantiva etāya sattā sātaṃvā asātaṃvā labhantīti vedanā.",
  "anya-e0301n0:421_5": "Vedayitamattamevavā etanti vedanā.",
  "anya-e0301n0:421_6": "Pāḷiyaṃpana –",
  "anya-e0301n0:422_0": "Vedayati vedayatīti kho bhikkhave tasmā vedanāti vuccati.",
  "anya-e0301n0:422_1": "Kiñca vedayati,",
  "anya-e0301n0:422_2": "sukhaṃpi vedayati.",
  "anya-e0301n0:422_3": "Dukkhaṃpi vedayati.",
  "anya-e0301n0:422_4": "Adukkhamasukhaṃpi vedayatīti vuttaṃ.",
  "anya-e0301n0:423_0": "Nanu sabbepi cittacetasikā dhammā ārammaṇarasānubhavanappa katikāevāti tepi vedanānāma siyunti. Nasiyuṃ.",
  "anya-e0301n0:423_1": "Tehi kiccantarabyāvaṭā honti.",
  "anya-e0301n0:423_2": "Ārammaṇarasaṃ ujuṃ anubhavituṃ nasakkonti.",
  "anya-e0301n0:423_3": "Attano attano kiccaṃ karontāva ekadesamattena anubhavanti.",
  "anya-e0301n0:423_4": "Vedanāyevapana anaññakiccatāya anubhavanakicce ādhipaccayogatāyaca issarabhāvena anubhavatīti sāeva vedanānāma bhavituṃ arahatīti.",
  "anya-e0301n0:423_5": "Evañcakatvā rājaggabhojana rasānubhavane tesaṃ sūdasadisatā vedanāyaevaca rājasadisatā vuttāti.",
  "anya-e0301n0:424_0": "71.",
  "anya-e0301n0:424_1": "Sañjānātīti saññā.",
  "anya-e0301n0:424_2": "Puna jānanatthaṃ saññāṇaṃ karotīti attho.",
  "anya-e0301n0:424_3": "Ayañhi pubbe gahitasaññānena sañjānanakālepi puna jānanatthaṃ saññāṇaṃ karotiyevāti.",
  "anya-e0301n0:424_4": "Sāhi evaṃ punappunaṃ saññāṇaṃ katvā uppajjamānā thirasaññābhāvaṃ patvā yāvatāyukaṃpi bhavantaraṃ patvāpi sattānaṃ appamuṭṭhabhāvaṃ sādheti.",
  "anya-e0301n0:424_5": "Micchā bhinivesasaññābhāvaṃ patvāca ime satte sabbaññu buddhehipi bodhetuṃ asakkuṇeyye karotīti.",
  "anya-e0301n0:424_6": "Tathāhi sā puna sañjānanatthaṃ nimittakaraṇe dārutacchakasadisātica.",
  "anya-e0301n0:424_7": "Yathāgahita nimittavasena abhinivesakaraṇe hatthidassaka andhasadisātica.",
  "anya-e0301n0:424_8": "Upaṭṭhitavisayaggahaṇe tiṇapurisakesu migapotakasadisātica vuttāti.",
  "anya-e0301n0:424_9": "Pāḷiyaṃpana –",
  "anya-e0301n0:425_0": "Sañjānāti sañjānātītikho bhikkhave tasmā saññāti vuccati.",
  "anya-e0301n0:425_1": "Kiñca sañjānāti.",
  "anya-e0301n0:425_2": "Nīlaṃpi sañjānāti.",
  "anya-e0301n0:425_3": "Pītakaṃpi sañjānātītiādi vuttanti.",
  "anya-e0301n0:426_0": "72.",
  "anya-e0301n0:426_1": "Cetayatīti cetanā.",
  "anya-e0301n0:426_2": "Sampayuttadhamme tasmiṃ tasmiṃ ārammaṇevā kiccevā abhisandahati punappunaṃ ghaṭeti,",
  "anya-e0301n0:426_3": "tattha pabandhavasena nirantaraṃ pavattamāne karotīti attho.",
  "anya-e0301n0:426_4": "Pakappeti vā te.",
  "anya-e0301n0:426_5": "Saṃvidahati ārammaṇapaṭilābhāyavā kammasiddhiyā abhisaṅkharoti.",
  "anya-e0301n0:426_6": "Āyūhativā te.",
  "anya-e0301n0:426_7": "Ārammaṇe sampiṇḍeti ekato samo sarante karotīti attho.",
  "anya-e0301n0:426_8": "Tathāhi sā āyūhanarasāhica saṃvidhānapaccupaṭṭhānātica vuttā.",
  "anya-e0301n0:426_9": "Tāyahi tasmiṃ nirantaraṃ ussukkana byāpāravasena pavattamānāya taṃ sampayuttāpi attano attano kiccaṃ kurumānā tasmiṃ tatheva pavattantīti.",
  "anya-e0301n0:426_10": "Teneva sā sakicca parakicca sādhaka jeṭṭhasissa mahāvaḍḍhaki ādisadisāti vuttāti.",
  "anya-e0301n0:427_0": "[74] Vibhāvaniyaṃ pana",
  "anya-e0301n0:428_0": "Ceteti saṅkhatābhisaṅkharaṇe byāpāramāpajjatīti vatvā tadatthasādhanatthaṃ yaṃ vuttaṃ “vibhaṅge suttantabhājaniye",
  "anya-e0301n0:428_1": "saṅkhā rakkhandhaṃ vibhajantena saṅkhatamatisaṅkharontīti saṅkhārāti vatvā”ti.",
  "anya-e0301n0:428_2": "Taṃ na yujjati.",
  "anya-e0301n0:429_0": "Na hi vibhaṅge suttantabhājaniye saṅkhatama bhisaṅkharontīti saṅkhārāti vuttaṃ atthi.",
  "anya-e0301n0:429_1": "Khandhasaṃyuttake panetaṃ vuttanti.",
  "anya-e0301n0:430_0": "73.",
  "anya-e0301n0:430_1": "Ekattārammaṇasaṅkhāto aggo koṭṭhāso koṭi vā etassāti ekaggaṃ. Cittaṃ,",
  "anya-e0301n0:430_2": "tassa bhāvo ekaggatā.",
  "anya-e0301n0:430_3": "Ārammaṇañhi nāma ekaṃpi nānāsabhāvaṃ hoti.",
  "anya-e0301n0:430_4": "Tasmā tassa ekassapi nānāsabhāvesu vikkhepaṃ apatvā ekasmiṃ sabhāve khaṇamattaṃpi pavattassa cittassa",
  "anya-e0301n0:430_5": "yoniccalākāro atthi ayaṃ tasmiṃ ekaggābhidhānassa ekaggabuddhiyāca pavattihetubhāvena gayhatīti.",
  "anya-e0301n0:430_6": "Te neva hi sā nivāte dīpaccīnaṃ ṭhitiviya cetaso ṭhitīti daṭṭhabbāti vuttā.",
  "anya-e0301n0:431_0": "[75] Vibhāvaniyaṃ pana",
  "anya-e0301n0:432_0": "“Ekaṃ ārammaṇaṃ aggaṃ imassāti ekagga”nti vuttaṃ.",
  "anya-e0301n0:432_1": "Tatthapi aggasaddo koṭṭhāsevā koṭiyaṃvā pavattoti yutto.",
  "anya-e0301n0:432_2": "Kecipana ārammaṇe pavattoti vadanti.",
  "anya-e0301n0:432_3": "Taṃ na sundaraṃ.",
  "anya-e0301n0:433_0": "Na hi aggasaddo ārammaṇapariyāyo katthaci diṭṭhoti.",
  "anya-e0301n0:434_0": "74.",
  "anya-e0301n0:434_1": "Jīvanti sampayuttādhammā etenāti jīvitaṃ.",
  "anya-e0301n0:434_2": "Indoti issaro.",
  "anya-e0301n0:434_3": "Idha pana issarabhāvo vuccati.",
  "anya-e0301n0:434_4": "Indaṃ issarabhāvaṃ kāretīti indriyaṃ.",
  "anya-e0301n0:434_5": "Jīvitañca taṃ indriyañcāti jīvitindriyaṃ.",
  "anya-e0301n0:434_6": "Tañhi mayā vinā tumhākaṃ jīvitaṃ natthi.",
  "anya-e0301n0:434_7": "Tasmā tumhākaṃ jīvanakicce maṃ issaraṃ karothāti vadantamiva sahajātadhamme abhibhavitvā pavattatīti.",
  "anya-e0301n0:434_8": "Tathā hi taṃ pavattasantatādhipateyyanti ca padumuppa lānupālakamudakaṃ viyātica vuttaṃ.",
  "anya-e0301n0:434_9": "Tattha yāva khandhaparinibbānā anuppabandhavasena pavattamānā cittasantati pavattasantatināma.",
  "anya-e0301n0:434_10": "Adhipatibhāvo ādhipateyyaṃ.",
  "anya-e0301n0:434_11": "Pavattasantatiyaṃ ādhipateyyaṃ assāti samāso.",
  "anya-e0301n0:434_12": "Punappunaṃ niruddhaṃpi hi cittasantānaṃ tassa balena punappunaṃ jīvantaṃ hutvā yāva khandhaparinibbānā punappunaṃ pavattatiyeva.",
  "anya-e0301n0:435_0": "Na hi jīvitarahitesu anindriyabaddhadhammesu tādiso pavattasantati visesonāma atthīti.",
  "anya-e0301n0:436_0": "75.",
  "anya-e0301n0:436_1": "Manasmiṃ ārammaṇaṃ asuññaṃ manaṃvā ārammaṇe niccaninnaṃ karotīti manasikāro.",
  "anya-e0301n0:436_2": "So pana tividho vīthipaṭipādako javanapaṭipādakoārammaṇapaṭipādakoti.",
  "anya-e0301n0:436_3": "Tattha pañcadvārāvajjanaṃ vīthi paṭipādako nāma.",
  "anya-e0301n0:436_4": "Tañhi pañcadvārika cittasantatiṃ ārammaṇe paṭipādeti yojetīti.",
  "anya-e0301n0:436_5": "Manodvārāvajjanaṃ javanapaṭipādako nāma.",
  "anya-e0301n0:436_6": "Taṃpi javana santatiṃ ārammaṇe paṭipādeti yojetīti.",
  "anya-e0301n0:436_7": "Idameva dvayaṃ tattha tattha yoniso manasikārotica ayoniso manasikāro tica vuttaṃ.",
  "anya-e0301n0:436_8": "Tañhi pakatiyā samudāciṇṇaninnaniyāmitādīhi paccaye hi upatthambhitaṃ hutvā cittasantānaṃ yoniso ayonisovā ārammaṇe ninnaṃ karotīti.",
  "anya-e0301n0:436_9": "Paṭisandhicittato pana paṭṭhāya pavattamānā cittasantati ārammaṇaṃ muñcitvā nirujjhitvāpi puna uppajjamānā",
  "anya-e0301n0:436_10": "yassa dhammassa vasena tasmiṃyeva ārammaṇe uppajjati asati kāraṇavisese.",
  "anya-e0301n0:436_11": "So ārammaṇapaṭipādakonāma.",
  "anya-e0301n0:436_12": "Ayamidhā dhippeto.",
  "anya-e0301n0:436_13": "Ayañhi ārammaṇaṃ citte cittaṃvā ārammaṇe paṭipādeti yojetīti.",
  "anya-e0301n0:436_14": "Tathā hi ayaṃ sāraṇa lakkhaṇoti ca sampayuttānaṃ ārammaṇena saṃpayojanarasotica ārammaṇapaṭipādakaṭṭhena",
  "anya-e0301n0:436_15": "sampayuttānaṃ sārathīviya daṭṭhabbotica vutto.",
  "anya-e0301n0:436_16": "Tattha sāraṇalakkhaṇoti sārathīviya assānaṃ sampayuttadhammānaṃ ujuṃ ārammaṇābhimukhaṃ pavattayanalakkhaṇoti attho.",
  "anya-e0301n0:436_17": "Samaṃ dhārentiti sādhāraṇā.",
  "anya-e0301n0:436_18": "Sabbesaṃ cittānaṃ sādhāraṇā sabbacittasādhāraṇā.",
  "anya-e0301n0:437_0": "76.",
  "anya-e0301n0:437_1": "Vitakketīti vitakko.",
  "anya-e0301n0:437_2": "Tathā tathā saṅkappetvā ārammaṇaṃ ārohatīti attho.",
  "anya-e0301n0:437_3": "Tasmiṃ pana taṃ kathā ārohante sampayuttadhammāpi taṃ ārohanti.",
  "anya-e0301n0:437_4": "Tadā soyeva te ārammaṇaṃ abhiniropentonāma hotīti katvā ārammaṇā bhiniropanalakkhaṇo vitakkoti vutto.",
  "anya-e0301n0:437_5": "Rājavallabhaṃ nissāya janapadagāsino rājagehārohanañcettha nidassanaṃ.",
  "anya-e0301n0:437_6": "Avitakkaṃpi hi cittaṃ savitakkadhammasantāne vitakkena saha pavattaparicaya balena ārohanato vitakkena atinirovitamevanāma hotīti. Apica,",
  "anya-e0301n0:437_7": "avitakkaṃpi pañcaviññāṇaṃ vatthārammaṇa saṅghaṭṭanavasena ārohati.",
  "anya-e0301n0:437_8": "Dutīyajjhānādīnica upacārabhāvanāvasena ārohanti.",
  "anya-e0301n0:437_9": "Majjhimaṭṭhakathāyaṃ pana kiṃvā etāya yuttiyāti vatvā imamatthaṃ dasseti.",
  "anya-e0301n0:437_10": "Cittaṃpi hi ārammaṇaṃ āruhatiyeva.",
  "anya-e0301n0:437_11": "Tassa pana niccaṃ sahāyo manasikāro.",
  "anya-e0301n0:437_12": "Tasmiñhi asati taṃ niyāmakarahi tā nāvāviya yaṃvātaṃvā ārammaṇaṃ gahetvā pavatteyyāti.",
  "anya-e0301n0:437_13": "Iti pañcaviññāṇaṃ manasikārasahāyaṃ hutvā attano ārammaṇavijānanasattivaseneva ārammaṇaṃ ārohati.",
  "anya-e0301n0:437_14": "Akusalaṃ patvā pana cittaṃpi lobhādayopi ārammaṇāruhane thāmavatā eva honti.",
  "anya-e0301n0:437_15": "Pāpasmiṃ ramate manoti hi vuttaṃ.",
  "anya-e0301n0:437_16": "Dutīyajjhāna cittādīnica manasikāra vīriyassatīnaṃpi vasena ārohanti.",
  "anya-e0301n0:437_17": "Vitakko pana tathā tathā saṅkappetvā attasahite dhamme ārammaṇāruhane suṭṭhutaraṃ balavante karoti.",
  "anya-e0301n0:437_18": "Iti tasmiṃ kicce aññesaṃ sābhisayabyāpāratāyaeva ayaṃ vitakkoti vuttoti.",
  "anya-e0301n0:437_19": "Evaṃ pana vattabbaṃ.",
  "anya-e0301n0:437_20": "Nanu aññepi arūpadhammā sārammaṇasabhāvā ārammaṇaṃ ārohanti.",
  "anya-e0301n0:437_21": "Atha ca pana kasmā ayameva vitakkoti vuttoti.",
  "anya-e0301n0:437_22": "Aññesaṃ pana āruhanaṃ kiccantarayogavaseneva siddhaṃ.",
  "anya-e0301n0:437_23": "Imassa pana ito aññaṃ kiccaṃ nāma natthi.",
  "anya-e0301n0:437_24": "Tasmā ayameva tathā vuttoti.",
  "anya-e0301n0:438_0": "77.",
  "anya-e0301n0:438_1": "Vicaratīti vicāro.",
  "anya-e0301n0:438_2": "Vicāretivā sampayuttakedhamme,",
  "anya-e0301n0:438_3": "te vā dhammā vicaranti etenāti vicāro.",
  "anya-e0301n0:438_4": "Vicaraṇañcettha vitakkā ruḷhe tasmiṃyeva ārammaṇe sabhāvākārapātubhāvatthaṃ punappunaṃ anumajjanavasena pavattanaṃ daṭṭhabbaṃ.",
  "anya-e0301n0:438_5": "Etthaca vitakko oḷāriko pubbaṅgamo ārammaṇe cittassa pathamābhinipātabhūtoca hotīti ghaṇḍābhighāto viya daṭṭhabbo.",
  "anya-e0301n0:438_6": "Vicāro sukhumo anucaro tasmiṃyeva ārammaṇe cittassa anubandhanabhūto ca hotīti ghaṇḍānuravoviya daṭṭhabboti.",
  "anya-e0301n0:439_0": "78.",
  "anya-e0301n0:439_1": "Adhimuccanaṃ adhimokkho.",
  "anya-e0301n0:439_2": "Ārammaṇe evaṃ nukho no nukhoti evaṃ pavattaṃ saṃsappanaṃ adhibhavitvā vicchinditvā pakkhako muccanavasena cittassa pavattīti vuttaṃ hoti.",
  "anya-e0301n0:439_3": "Evañca katvā so ārammaṇe sanniṭṭhānalakkhaṇoti ca ārammaṇe niccalabhāvena indakhīlasadisotica vutto.",
  "anya-e0301n0:440_0": "79.",
  "anya-e0301n0:440_1": "Vīrassa kammasūrassa bhāvo kammavā vīriyaṃ.",
  "anya-e0301n0:440_2": "Taṃsamaṅgī puggalo hi kammasūro hoti.",
  "anya-e0301n0:440_3": "Mahantaṃpi kammaṃ appakato gaṇhāti.",
  "anya-e0301n0:440_4": "Dukkaraṃpi sukarato,",
  "anya-e0301n0:440_5": "bhāriyaṃpi abhāriyato gaṇhāti.",
  "anya-e0301n0:440_6": "Attakilamathaṃ nagaṇeti.",
  "anya-e0301n0:440_7": "Kammasiddhiyā niccaṃ paggahita kāya cittova hoti.",
  "anya-e0301n0:440_8": "Tasmā taṃ tassa puggalassa tathāpavattiyā hetubhāvoceva tathāpavattassa ca tassa puggalassa kāya cittakriyābhūtaṃ hotīti.",
  "anya-e0301n0:440_9": "Vidhināvā nayena upāyena vīriyavato kiṃ nāmakammaṃ na sijjhatītiādikena pubbābhisaṅkhārena īrayitabbaṃ pavattayitabbanti vīriyaṃ.",
  "anya-e0301n0:440_10": "Visesenavā sakaparahitahetu īranti kampanti taṃ samaṅgino etenāti vīriyaṃ.",
  "anya-e0301n0:440_11": "Etthaca vīriyu patthambhitā sampayuttadhammā sadā anikkhittadhurā paggahitasīsāviya hutvā attano attano kiccasampattiyā niccaṃ ussāhajātāva honti,",
  "anya-e0301n0:440_12": "tesuca tathāhontesu taṃsamaṅgino puggalāpi attanovā paresaṃvā hitahetu niccaṃ byāvaṭakāyacittā honti.",
  "anya-e0301n0:440_13": "Tasmā īranti kampantīti vuccantīti.",
  "anya-e0301n0:440_14": "Tathā hi taṃ upatthambhanalakkhaṇanti ca paggahalakkhaṇanti ca ussāhalakkhaṇanti ca gehassa thūṇūpatthambhana",
  "anya-e0301n0:440_15": "sadisanti ca sammā āraddhaṃ sabbasampattīnaṃ mūlanti ca vuttanti.",
  "anya-e0301n0:441_0": "80.",
  "anya-e0301n0:441_1": "Vinayati kāyacittaṃ tappeti,",
  "anya-e0301n0:441_2": "tuṭṭhaṃ suhitaṃ janeti,",
  "anya-e0301n0:441_3": "supupphitapadumaṃviyavā vaḍḍhetīti pīti,",
  "anya-e0301n0:441_4": "vinantivā etāya taṃ samaṅgino puṇṇacandoviya virocamāna kāyacittā hontīti pīti.",
  "anya-e0301n0:441_5": "Sā pañcavidhā khuddikā pīti,",
  "anya-e0301n0:441_6": "khaṇikāpīti,",
  "anya-e0301n0:441_7": "okkantikā pīti,",
  "anya-e0301n0:441_8": "ubbegā pīti,",
  "anya-e0301n0:441_9": "pharaṇāpītīti.",
  "anya-e0301n0:442_0": "81.",
  "anya-e0301n0:442_1": "Chandanaṃ chando.",
  "anya-e0301n0:442_2": "Icchā patthanā abhisandhīti vuttaṃ hoti.",
  "anya-e0301n0:442_3": "Sopana duvidho taṇhāchando,",
  "anya-e0301n0:442_4": "kattukamyatā chandoti.",
  "anya-e0301n0:442_5": "Idha kattukamyatā chando adhippeto.",
  "anya-e0301n0:442_6": "Etthaca kattuṃ kāmeti icchatīti kattukāmo.",
  "anya-e0301n0:442_7": "Chandasamaṅgipuggalo.",
  "anya-e0301n0:442_8": "Tassa bhāvo kattukamyaṃ.",
  "anya-e0301n0:442_9": "Tadeva kattukamyatā,",
  "anya-e0301n0:442_10": "yathā devoyeva devatāti.",
  "anya-e0301n0:442_11": "Etthaca kattusaddo sabbesaṃ dhātusaddānaṃ atthe saṅgahetvā pavatto.",
  "anya-e0301n0:442_12": "Tasmā kattukamyatāti etena kathetukamyatā cintetukamyatā daṭṭhukamyatā sotukamyatāti evamādīni sabba kriyāpadāni saṅgahitāni hontīti daṭṭhabbaṃ.",
  "anya-e0301n0:442_13": "So pana ārammaṇaṃ icchantopi taṇhā viya assādana rajjana laggana vasena naicchati.",
  "anya-e0301n0:442_14": "Yena yena pana atthiko hoti.",
  "anya-e0301n0:442_15": "Taṃ taṃ atthaṃ ārādhetu kāmatāvaseneva icchati.",
  "anya-e0301n0:442_16": "Yathā rañño issāsā dhanenavā yasenavā atthikā rājaverīnaṃ vijjhanavasena chaḍḍitabbayuttakepi sare bahū icchantiyeva.",
  "anya-e0301n0:442_17": "Evamevaṃ ayaṃpi parassa vissajjitabbayutta kānipi dānavatthūni aladdhānipi laddhuṃ icchati.",
  "anya-e0301n0:442_18": "Laddhānipi rakkhituṃ icchatīti.",
  "anya-e0301n0:442_19": "Ayañca attho vibhāvaniyaṃpi vuttoyeva.",
  "anya-e0301n0:443_0": "Vuttañhi tattha",
  "anya-e0301n0:444_0": "Dānavatthuvissajjanavasena pavattakālepi cesa vissajji tabbena tena atthikoyeva.",
  "anya-e0301n0:444_1": "Khipitabbausūnaṃ gahaṇe atthiko issāsoviyāti.",
  "anya-e0301n0:445_0": "Tattha yadaggena dānaṃ dassāmīti dānavatthupariyesanādivasena pavattā pubbabhāgacetanā dānavatthuvissajjana saṅkāte dāne saṅgahitā hoti.",
  "anya-e0301n0:445_1": "Tadaggena tassā pubbabhāgacetanāya pavattikālo idha dānavatthu vissajjanavasena pavatta kāloti veditabbo.",
  "anya-e0301n0:445_2": "Vissajjitabbenāti vissajjitabba yuttakena.",
  "anya-e0301n0:445_3": "Tena atthikoyeva parassa vissajjanatthāyāti adhippāyo.",
  "anya-e0301n0:445_4": "Khipitabbausūnaṃ gahaṇeti tesaṃ akatānaṃ karaṇavasena aladdhānaṃ pariyesanavasena gahaṇe.",
  "anya-e0301n0:445_5": "Ettha pana keci issāso usūnikhipitvāpi labhamāno tehi usūhi atthikoyevāti eva matthaṃ vadanti.",
  "anya-e0301n0:445_6": "So nayujjati.",
  "anya-e0301n0:445_7": "Evañhi sati khipitausūnanti vuttaṃ siyā.",
  "anya-e0301n0:445_8": "Yathā kathitaṃ lapitaṃ tathāgatenāti.",
  "anya-e0301n0:445_9": "Tathā vissajjitabbe nāti etthapīti.",
  "anya-e0301n0:445_10": "Keci issāso usūhi anatthiko khipanto nahoti.",
  "anya-e0301n0:445_11": "Atthikoyeva samāno aññaṃ ānisaṃsaṃ icchanto khipatīti evaṃ atthaṃ vadanti.",
  "anya-e0301n0:445_12": "Sopi nayujjati.",
  "anya-e0301n0:445_13": "Evañhi sati usūhi atthikoyeva tāni khipanto issāsoviyātivuttaṃ siyāti.",
  "anya-e0301n0:445_14": "Atthato pana tadubhayaṃpi avahasitabbameva hotīti.",
  "anya-e0301n0:445_15": "Yasmāca chandasampayuttaṃ cittaṃ ārammaṇaṃ gaṇhantaṃ chandavasena ati icchamānaṃ viya viluppamānaṃ viya gaṇhāti.",
  "anya-e0301n0:445_16": "Tasmā ayaṃ ārammaṇaggahaṇe cetaso hatthappasāraṇaṃviyāti vutto.",
  "anya-e0301n0:445_17": "Etthaca hatthappasāraṇaṃviyāti idaṃ abhūtaparikappavacanaṃ daṭṭhabbaṃ.",
  "anya-e0301n0:445_18": "Na hi cittassa hatthonāma atthi.",
  "anya-e0301n0:445_19": "Atthavisesapākaṭatthaṃ pana abhūtaṃpi bhūtaṃ viya kappetvā vuttanti daṭṭhabbaṃ. Apica,",
  "anya-e0301n0:445_20": "ayaṃ chandonāma thāmapatto taṇhāya balavataro hoti.",
  "anya-e0301n0:445_21": "Tathā hesa adhipatibhūto iddhipādabhūtoca hotīti.",
  "anya-e0301n0:445_22": "Yadi hi so taṇhāya samānabalo siyā.",
  "anya-e0301n0:445_23": "Ime sattā taṇhāya hatthe ṭhitā taṇhā pariggahitāni dhanabhogarajjasukhānivā dibbabrahmasampattiyovā chaḍḍetvā",
  "anya-e0301n0:445_24": "vaṭṭadukkhato niyyātuṃ nasakkhissanti yevāti.",
  "anya-e0301n0:446_0": "82.",
  "anya-e0301n0:446_1": "Sobhaṇā sobhaṇesu cittesu pakirantīti pakiṇṇā.",
  "anya-e0301n0:446_2": "Keeva pakiṇṇakā.",
  "anya-e0301n0:446_3": "Aññehi aññesaṃvā samānā aññasamānā.",
  "anya-e0301n0:446_4": "Yadā sobhaṇacittesu yuttā,",
  "anya-e0301n0:446_5": "tadā tehi asobhaṇato aññehi samānā.",
  "anya-e0301n0:446_6": "Yadā asobhaṇacittesu yuttā,",
  "anya-e0301n0:446_7": "tadā tehi sobhaṇato aññehi samānā sadisāti vuttaṃ hoti.",
  "anya-e0301n0:447_0": "Aññasamānarāsimhi paramatthadīpanā.",
  "anya-e0301n0:448_0": "83.",
  "anya-e0301n0:448_1": "Idāni akusalarāsiṃ dassento mohotiādimāha.",
  "anya-e0301n0:448_2": "Tattha muyhatīti moho.",
  "anya-e0301n0:448_3": "Muyhanti sattā etenātivā moho.",
  "anya-e0301n0:448_4": "Muyhanamattaṃvā moho,",
  "anya-e0301n0:448_5": "caturaṅgatamassa viya cakkhussa sabbaso kalyāṇapakkhaṃ paṭicchādetvā cittassa andhabhāvakaraṇanti vuttaṃ hoti.",
  "anya-e0301n0:448_6": "Pāpapakkhaṃ pana patvā so ñāṇagatiko hotīti daṭṭhabbo.",
  "anya-e0301n0:448_7": "Tathā hesa pāḷiyaṃ micchāñāṇanti vutto.",
  "anya-e0301n0:448_8": "Aṭṭhakathāsuca micchāñāṇanti pāpakriyāsu upāyacintāvasenapavatto mohoti vuttaṃ.",
  "anya-e0301n0:448_9": "Avijjāyaca appaṭipatti micchāpaṭipattivasena duvidhabhāvo vutto.",
  "anya-e0301n0:448_10": "Etthaca appaṭipattīti kalyāṇapakkhe aññāṇameva vuccati.",
  "anya-e0301n0:448_11": "Micchāpaṭipattīti pāpapakkhe micchāñāṇameva vuccatīti,",
  "anya-e0301n0:448_12": "tathā hi pāpapakkhaṃ patvā pañcadhammā ñāṇagatikā honti moho, lobho, diṭṭhi, vitakko, vicāroti.",
  "anya-e0301n0:448_13": "Cittena pana saddhiṃ chabbidhā honti.",
  "anya-e0301n0:448_14": "Tehi pakatiyā viññujātikesu sutapariyattisampannesuca uppannā pāpakriyāsu taṃ taṃ upāyadassanavasena",
  "anya-e0301n0:448_15": "tesaṃ tattha chekabhāvaṃ paṭibalabhāvañca sādhentīti.",
  "anya-e0301n0:449_0": "84.",
  "anya-e0301n0:449_1": "Nahiriyati kāyaduccaritādīhi nalajjati najigucchatīti ahirī.",
  "anya-e0301n0:449_2": "Hirippaṭipakkhāvā ahirī,",
  "anya-e0301n0:449_3": "sāeva ahirikaṃ.",
  "anya-e0301n0:449_4": "Tañhi pāpa kriyāsu paccupaṭṭhitāsu hiriyā okāsaṃ adatvā tāsu ruciṃ uppādetvā pavattatīti.",
  "anya-e0301n0:449_5": "Tathā hi taṃ kāyaduccaritādīhi ajigucchanalakkhaṇantica alajjālakkhaṇantica vuttaṃ.",
  "anya-e0301n0:450_0": "85.",
  "anya-e0301n0:450_1": "Naottappatīti anottappaṃ.",
  "anya-e0301n0:450_2": "Kāyaduccaritādīhi nabhāyati nautrasatīti attho.",
  "anya-e0301n0:450_3": "Ottappappaṭipakkhaṃvā anottappaṃ.",
  "anya-e0301n0:450_4": "Taṃpi hi tāsu paccupaṭṭhitāsu ottappassa okāsaṃ adatvā cittaṃ tāsu asārajjamānaṃ katvā pavattatīti.",
  "anya-e0301n0:450_5": "Tathā hetaṃ kāyaduccari tādīhi asārajjalakkhaṇanti ca anuttāsalakkhaṇanti ca vuttaṃ.",
  "anya-e0301n0:450_6": "Vuccati ca –",
  "anya-e0301n0:451_0": "Ajegucchī ahiriko, pāpāgūthāva sūkaro;",
  "anya-e0301n0:452_0": "Abhīruca anottappī, salabho viya pāvakāti.",
  "anya-e0301n0:453_0": "86.",
  "anya-e0301n0:453_1": "Uddharatīti uddhaṭaṃ.",
  "anya-e0301n0:453_2": "Pāsāṇapiṭṭhe vaṭṭetvā vissaṭṭha geṇḍuko viya nānārammaṇesu vikkhittaṃ cittaṃ,",
  "anya-e0301n0:453_3": "uddhaṭassa pana cittassa uddharaṇākārappavattiyā paccayabhūto dhammo uddhaccaṃ.",
  "anya-e0301n0:453_4": "Taṃ pana vāteritaṃ jalaṃ viya dhajapaṭākā viyaca daṭṭhabbaṃ.",
  "anya-e0301n0:454_0": "87.",
  "anya-e0301n0:454_1": "Lubbhatīti lobho,",
  "anya-e0301n0:454_2": "lubbhanti sampayuttā dhammā ete nāti lobho,",
  "anya-e0301n0:454_3": "lubbhanamattamevavā etanti lobho.",
  "anya-e0301n0:454_4": "Etthaca lubbhanaṃnāma ārammaṇābhisajjanaṃ daṭṭhabbaṃ.",
  "anya-e0301n0:454_5": "Sopana ārammaṇe lagga naṭṭhena makkaṭālepoviya abhikaṅkhaṭṭhena tattakapāle khittamaṃsa pesi viya aparicāgaṭṭhena",
  "anya-e0301n0:454_6": "telañjana rāgoviya taṇhānadibhāvena vaḍḍhitvā sattānaṃ apāyāvahaṭṭhena sabbāni sukkhakaṭṭha sākhāpalāsa",
  "anya-e0301n0:454_7": "tiṇakasaṭāni mahāsamuddaṃ vahantī sīghatotā nadī viya daṭṭhabbo.",
  "anya-e0301n0:455_0": "88.",
  "anya-e0301n0:455_1": "Dassanaṃ diṭṭhi.",
  "anya-e0301n0:455_2": "Dhammānaṃ yāthāvasabhāvesu ñāṇadassanaṃ viya tesameva ayāthāvasabhāvesu micchādassananti vuttaṃ hoti.",
  "anya-e0301n0:455_3": "Sāhi ekaccānaṃ paṇḍitamānīnaṃ micchāvitakkabahulānaṃ uppannā thāmagatā ayāthāvapakkhe paṭivedhaññāṇagatikā hotīti.",
  "anya-e0301n0:455_4": "Sāpana micchābhinivesalakkhaṇā paramaṃvajjanti daṭṭhabbā.",
  "anya-e0301n0:456_0": "89.",
  "anya-e0301n0:456_1": "Maññatīti māno.",
  "anya-e0301n0:456_2": "Ahaṃ loke eko puggalo asmi.",
  "anya-e0301n0:456_3": "Na kaṭṭhakaliṅgaroviya avamaññanārahoti evaṃ attānaṃ daḷhaṃ paggahetvā samanupassatīti attho.",
  "anya-e0301n0:456_4": "Sopana jāti kuladhana bhoga yasa issariyādīhi ceva sīla suta lābhasakkārā dīhica guṇehi upatthambhito",
  "anya-e0301n0:456_5": "atirekataraṃ vaddhitvā attānaṃ janamajjhe ketuṃviya accuggataṃ maññati.",
  "anya-e0301n0:456_6": "Tasmā so unnatilakkhaṇotica ummādoviyātica vutto.",
  "anya-e0301n0:457_0": "90.",
  "anya-e0301n0:457_1": "Dussatīti doso.",
  "anya-e0301n0:457_2": "Sopana caṇḍikkaṭṭhena pahatā sivisoviya visappanaṭṭhena asanipātoviya attano nissaya dahanaṭṭhena dāvaggiviya",
  "anya-e0301n0:457_3": "dussanaṭṭhena laddhokāso sapattoviya sabbaso ahitarāsi bhāvaṭṭhena visa saṃsaṭṭha pūtimuttaṃ viya daṭṭhabbo.",
  "anya-e0301n0:458_0": "91.",
  "anya-e0301n0:458_1": "Issatīti issā.",
  "anya-e0301n0:458_2": "Parasampattiṃ ussūyatīti attho.",
  "anya-e0301n0:458_3": "Sāhi paresaṃ pakatiyā laddhasampattiṃ disvā vā sutvāvā nasahati.",
  "anya-e0301n0:458_4": "Tassā sampattiyā vipattiṃ icchati ākaṅkhati.",
  "anya-e0301n0:458_5": "Asuko idaṃnāma labhissatīti sutvāpi nasahati.",
  "anya-e0301n0:458_6": "Tassa alābhaṃ icchati ākaṅkhati.",
  "anya-e0301n0:458_7": "Tasmā sā parasampattīnaṃ ussūyanalakkhaṇāti vuttā.",
  "anya-e0301n0:459_0": "92.",
  "anya-e0301n0:459_1": "Mama eva idaṃ guṇajātaṃvā vatthuvā hotu.",
  "anya-e0301n0:459_2": "Mā aññassāti evaṃ attano sampattihetu avipphārikatāvasena carati pavattatīti maccharaṃ,",
  "anya-e0301n0:459_3": "tathā pavattaṃ cittaṃ.",
  "anya-e0301n0:459_4": "Maccharassa bhāvo macchariyaṃ.",
  "anya-e0301n0:459_5": "Idaṃca issā viya duvidhaṃ attanā laddhasampatti labhitabbasampatti vasena.",
  "anya-e0301n0:459_6": "Tattha pakatiyā laddhasampattiyaṃ tāva taṃ parehi sā dhāraṇaṃvā yena kenacivā kāraṇena attasantakabhāvato",
  "anya-e0301n0:459_7": "muccitvā paresaṃ santakabhāvaṃ gamissamānaṃ disvā vā sutvāvā cintetvā dukkhī dummano hoti,",
  "anya-e0301n0:459_8": "labhitabbasampattiyaṃpi asukasmiṃ dese vākālevā idaṃnāma bhavissatīti sutvāvā cintetvāvā taṃ attanāva laddhuṃ icchati.",
  "anya-e0301n0:459_9": "Aññesaṃ lābhaṃ naicchati.",
  "anya-e0301n0:459_10": "Aññe labhissantīti sutvāvā cintetvāvā dukkhī dummano hotīti.",
  "anya-e0301n0:459_11": "Tathā hetaṃ laddhānaṃvā labhitabbānaṃvā attano sampattīnaṃ nigguhanalakkhaṇanti vuttaṃ.",
  "anya-e0301n0:459_12": "Etthaca labhitabbasampattiyaṃ yassa lābhaṃ naicchati.",
  "anya-e0301n0:459_13": "Solabhatītivā labhissatītivā sutvāvā cintetvāvā cittavighāto issānāma.",
  "anya-e0301n0:459_14": "Yaṃ yaṃ attanā laddhuṃ icchati.",
  "anya-e0301n0:459_15": "Taṃ taṃ attanā alabbhamānakaṃ cintetvā cittavighāto macchariyaṃnāma.",
  "anya-e0301n0:459_16": "Na hi ete dve ekato uppajjantīti.",
  "anya-e0301n0:460_0": "93.",
  "anya-e0301n0:460_1": "Kukkuccanti ettha kiriyā kataṃ.",
  "anya-e0301n0:460_2": "Kucchitaṃ katanti kukataṃ.",
  "anya-e0301n0:460_3": "Kucchitakiriyāti attho.",
  "anya-e0301n0:460_4": "Paṇḍitehi ekantena ninditabbo cittappavattivisesoti vuttaṃ hoti.",
  "anya-e0301n0:460_5": "Atthato pana akataṃ vata me kalyāṇaṃ kataṃ pāpanti evaṃ anusocanavasena pavatto kukkucca sampayuttacittuppādoyeva,",
  "anya-e0301n0:460_6": "so hi tathā pavattamānopi pubbe akataṃvā kalyāṇaṃ puna kataṃ kātuṃ na sakkoti.",
  "anya-e0301n0:460_7": "Pubbe kataṃ vā pāpaṃ puna akataṃ kātuṃ nasakkoti.",
  "anya-e0301n0:460_8": "Athakho kusaladhammesu cittapariyādānāyaeva saṃvattati.",
  "anya-e0301n0:460_9": "Tasmā kucchitakiriyā mattattā kukatanti vuccatīti.",
  "anya-e0301n0:460_10": "Vuttañhetaṃ aṭṭha kathāyaṃ katākatassa sāvajjānavajjassa abhimukhagamanaṃ paṭisāronāma.",
  "anya-e0301n0:460_11": "Yasmā paneso kataṃvā pāpaṃ akataṃ nakaroti.",
  "anya-e0301n0:460_12": "Akataṃvā kalyāṇaṃ kataṃ nakaroti.",
  "anya-e0301n0:460_13": "Tasmā virūpo kucchito vā paṭisāroti vippaṭisāroti.",
  "anya-e0301n0:460_14": "Etthaca vippaṭisāroti kukkucca meva.",
  "anya-e0301n0:460_15": "Kukkucceca kucchite sati taṃ sampayuttacittuppādopi kucchitoyeva.",
  "anya-e0301n0:460_16": "Yenaca kāraṇena kukkuccaṃ kucchitaṃnāma hoti.",
  "anya-e0301n0:460_17": "Teneva kāraṇena so cittuppādopi kucchitonāma hotīti katvā so cittuppādova kukatapade gahetuṃ yuttoti veditabbo.",
  "anya-e0301n0:460_18": "Sudinnakaṇḍaṭṭhakathāyaṃ pana ayamattho ujukatova vutto. Yathāha-",
  "anya-e0301n0:460_19": "viññūhi akattabbatāya kucchitakiriyābhāvato kukkuccanti.",
  "anya-e0301n0:461_0": "[76] Vibhāvaniyaṃ pana",
  "anya-e0301n0:462_0": "Imamatthaṃ asallakkhetvā yaṃ vuttaṃ “kucchitaṃ katanti kukataṃ.",
  "anya-e0301n0:462_1": "Katākata duccaritasucarita”nti.",
  "anya-e0301n0:462_2": "Taṃ na yujjatiyeva.",
  "anya-e0301n0:462_3": "Etena yañca tattha vuttaṃ “akataṃpi hi kukatanti voharanti.",
  "anya-e0301n0:462_4": "Yaṃ mayā akathaṃ.",
  "anya-e0301n0:462_5": "Taṃ kukatantica.",
  "anya-e0301n0:462_6": "Idha pana katā kataṃ ārabbha uppanno vippaṭisāracittuppādo kukata”ntica.",
  "anya-e0301n0:462_7": "Taṃpi sabbaṃ paṭikkhittameva hotīti.",
  "anya-e0301n0:463_0": "Kukatassa yathāvuttacittuppādassa tathāpavatti hetubhāvo kukkuccaṃ. Apica,",
  "anya-e0301n0:463_1": "dhātupāṭhesu kucasaddaṃ saṅkocana mano vilekhanatthesu paṭhantiyeva.",
  "anya-e0301n0:463_2": "Tasmā kucchitena ākārena kocati saṅkocati na pāpajigucchanākārenāti kukkuco.",
  "anya-e0301n0:463_3": "Kucchitenavā ākārena kocati vilikhati nakilesasallīkhanā kārenāti kukkuco.",
  "anya-e0301n0:463_4": "Tathā pavattadhammasamūho.",
  "anya-e0301n0:463_5": "Sohi kucchitena akataṃ vata me kalyāṇaṃ kataṃ pāpanti evaṃ pavattena anutthunanākārena saṅkocati.",
  "anya-e0301n0:463_6": "Kusaladhammasamādāne cittaṃ namituṃpi nadeti.",
  "anya-e0301n0:463_7": "Manaṃvā vilekhati.",
  "anya-e0301n0:463_8": "Saddhādīnaṃ sāradhammānaṃ tanukaraṇena cittaṃ kusaladhammasamādāne pariyādinnathāmabalaṃ karoti.",
  "anya-e0301n0:463_9": "Tasmā kukkucoti vuccati.",
  "anya-e0301n0:463_10": "Yena pana dhammena yuttattā so tathā pavatto hoti.",
  "anya-e0301n0:463_11": "So kukkuccaṃnāma kukkucassa bhāvoti katvā.",
  "anya-e0301n0:463_12": "Taṃ pana yasmā pubbe akatañca kalyāṇaṃ katañca pāpaṃ ārabbha pacchā anutāpanavasena anusocanavasenaca pavattati.",
  "anya-e0301n0:463_13": "Tasmātaṃ pacchānutāpalakkhaṇaṃ katākatānuyocana rasanti ca vuttaṃ.",
  "anya-e0301n0:463_14": "Etthaca pacchānutāpalakkhaṇanti pubbe kalyāṇañca akatvā pāpañca katvā āgatattā pacchime kāle anutāpalakkhaṇanti attho.",
  "anya-e0301n0:463_15": "Tena kukkuccassa ekantena atītārammaṇatā siddhā hoti.",
  "anya-e0301n0:463_16": "Paccuppannānāgatārammaṇatāca paṭisiddhāti.",
  "anya-e0301n0:463_17": "Katākatā nusocanarasanti ettha katañca pāpaṃ akatañca kalyāṇanti yo jetabbaṃ.",
  "anya-e0301n0:463_18": "Vuttañhetaṃ mahāniddese –",
  "anya-e0301n0:464_0": "Dvīhākārehi kukkuccaṃ uppajjati katattā ca akatattā ca.",
  "anya-e0301n0:464_1": "Kathañca dvīhā.La.",
  "anya-e0301n0:464_2": "Akatattāca.",
  "anya-e0301n0:464_3": "Akataṃ me kāyasu caritaṃ.",
  "anya-e0301n0:464_4": "Kataṃ kāyaduccaritanti uppajjati kukkuccaṃ.",
  "anya-e0301n0:464_5": "Akataṃ me vacīsucaritaṃ.La.",
  "anya-e0301n0:464_6": "Kataṃ manoduccaritanti uppajjati kukkuccaṃ.",
  "anya-e0301n0:464_7": "Akatāme pāṇātipātā veramaṇī.",
  "anya-e0301n0:464_8": "Kato pāṇāti pātoti uppajjati kukkuccaṃ.La.",
  "anya-e0301n0:464_9": "Akatā me sammādiṭṭhi.",
  "anya-e0301n0:464_10": "Katā micchāmiṭṭhīti uppajjati kukkuccanti.",
  "anya-e0301n0:465_0": "Etena pana akatasucaritā rammaṇatāya kataduccaritā rammaṇatāyaca vasena kukkuccassa dvidhābhāvoyeva siddho hoti.",
  "anya-e0301n0:465_1": "Dvīhākārehīti hi vuttaṃ.",
  "anya-e0301n0:465_2": "Soca kho pubbe pāpaṃ katvā pacchā apāyabhayatajjitānañceva apāyesu patitvā pubbe attanā katakammaṃ anussarantānañca hoti.",
  "anya-e0301n0:465_3": "Naaññesaṃ,",
  "anya-e0301n0:465_4": "akataṃ me kāyasucaritaṃ.",
  "anya-e0301n0:465_5": "Kataṃ kāyaduccaritanti hi vuttaṃ.",
  "anya-e0301n0:465_6": "Yathā pana māno duvidho hoti yāthāvamāno ayāthāvamānoti.",
  "anya-e0301n0:465_7": "Tathā kukkuccaṃpi,",
  "anya-e0301n0:465_8": "yāthāvakukkuccaṃ,",
  "anya-e0301n0:465_9": "ayāthāva kukkuccanti duvidhaṃ hoti.",
  "anya-e0301n0:465_10": "Tattha ayāthāva kukkuccaṃpi uppajjamānaṃ dvīhākāreho uppajjati akataṃ vata me kalyāṇaṃ kataṃ pāpanti.",
  "anya-e0301n0:465_11": "Katamaṃ pana tanti.",
  "anya-e0301n0:465_12": "Yañca pubbe kalyāṇakammepi pāpasaññī pāpadiṭṭhi akatvā pāpakammepi kalyāṇasaññī kalyāṇadiṭṭhi katvā pacchā anusocanavasena uppajjati.",
  "anya-e0301n0:465_13": "Yañca pubbe kalyāṇe kalyāṇasaññī katvā pacchā pāpasaññino pāpeca pāsaññī akatvā pacchā kalyāṇasaññino uppajjati.",
  "anya-e0301n0:465_14": "Idaṃ ayāthāvakukkuccaṃnāma.",
  "anya-e0301n0:465_15": "Anavajje sāvajjasaññī,",
  "anya-e0301n0:465_16": "kappiye akappiyasaññī,",
  "anya-e0301n0:465_17": "anāpattiyaṃ āpattisaññītiādināpi yojetabbaṃ.",
  "anya-e0301n0:465_18": "Idañca sabbaṃ uppajjamānaṃ dvīhā kāreheva uppajjati.",
  "anya-e0301n0:465_19": "Tasmā dvīsueva saṅgahitanti daṭṭhabbaṃ.",
  "anya-e0301n0:465_20": "Yaṃ pana mahāniddeseyeva hatthakukkuccakaṃpi kukkuccaṃ.",
  "anya-e0301n0:465_21": "Pādakukkuccakaṃpi kukkuccaṃ.",
  "anya-e0301n0:465_22": "Hatthapādakukkuccakaṃpi kukkuccanti niddiṭṭhaṃ.",
  "anya-e0301n0:465_23": "Taṃ asaṃyata kukkuccaṃnāma.",
  "anya-e0301n0:465_24": "Yaṃ pana taṃ bhikkhu kukkuccāyantā napaṭiggaṇhiṃsūti vinaye āgataṃ.",
  "anya-e0301n0:465_25": "Yañca kathaṃ kukkuccappakatatāya āpajjati kappiye akappiyasaññitā akappiye kappiyasaññitāti āgataṃ.",
  "anya-e0301n0:465_26": "Taṃ vinayakukkuccaṃnāma.",
  "anya-e0301n0:465_27": "Taṃpana vinayasaṃsayoeva.",
  "anya-e0301n0:465_28": "Soca kho attano avisaye kappati nukho nonukhoti saṃsappanākārena pavatto kusala kriya cittuppādo.",
  "anya-e0301n0:465_29": "Sopana yesaṃ uppajjati.",
  "anya-e0301n0:465_30": "Tesu ye sikkhākāmā,",
  "anya-e0301n0:465_31": "te taṃkammaṃ nakaronti.",
  "anya-e0301n0:465_32": "Te sandhāya kukkuccāyantā napaṭiggaṇhiṃsūti vuttaṃ.",
  "anya-e0301n0:465_33": "Ye pana karontiyeva.",
  "anya-e0301n0:465_34": "Te kappiyavatthusmiṃpi āpattiṃ āpajjanti.",
  "anya-e0301n0:465_35": "Te sandhāya kukkuccappakatatāya āpattiṃ āpajjatīti vuttaṃ.",
  "anya-e0301n0:466_0": "94.",
  "anya-e0301n0:466_1": "Thiyaticittaṃ mandamandaṃ katvā ajjhottharatīti thinaṃ.",
  "anya-e0301n0:466_2": "Thiyiyanā thiyitattanti hi pāḷiyaṃ niddiṭṭhaṃ.",
  "anya-e0301n0:467_0": "95.",
  "anya-e0301n0:467_1": "Medhati cetasike dhamme akammaññabhūte katvā vihiṃ satīti middhaṃ.",
  "anya-e0301n0:467_2": "Tathā hi ārammaṇe vipphāravasena taṃ taṃ iriyā pathaṃ sandhāretvā pavattamānesu sampayuttadhammesu muggarena",
  "anya-e0301n0:467_3": "pothetvā viya te ārammaṇato oliyāpetvā iriyāpathaṃpi sandhāretuṃ asamatthe katvā thinaṃ cittaṃ abhibhavati.",
  "anya-e0301n0:467_4": "Middhaṃ cetasiketi.",
  "anya-e0301n0:468_0": "96.",
  "anya-e0301n0:468_1": "Vicikicchāti ettha.",
  "anya-e0301n0:468_2": "Cikicchanaṃ cikicchā.",
  "anya-e0301n0:468_3": "Ñāṇappaṭikā roti attho.",
  "anya-e0301n0:468_4": "Tikicchituṃ dukkaratāya vigatā cikicchā etāyāti vicikicchā.",
  "anya-e0301n0:468_5": "Sabhāvaṃ vicinantā kicchanti kilamanti etāyātivā vicikicchā.",
  "anya-e0301n0:468_6": "Vicikicchativā dveḷhakabhāvena pavattatīti vicikicchā.",
  "anya-e0301n0:468_7": "Sā nīvaraṇabhūtā,",
  "anya-e0301n0:468_8": "paṭirūpakāti duvidhā.",
  "anya-e0301n0:468_9": "Tattha buddhādīsu aṭṭhasu vatthūsu vimativasena pavattamānā nīvaraṇabhūtā.",
  "anya-e0301n0:468_10": "Tato aññāpana asabbaññūnaṃ tesu tesu ārammaṇesu kathaṃ nukho evaṃ nukho idaṃnukhoti vematikabhāvena pavattā sabbā vicikicchā paṭirūpakānāma.",
  "anya-e0301n0:468_11": "Sā pana kusalāpi hoti,",
  "anya-e0301n0:468_12": "akusalāpi khīṇā savānaṃ uppanna kriyābyākatāpīti.",
  "anya-e0301n0:468_13": "Idha pana ekantākusalabhūtā nīvaraṇavicikicchāva adhippekāti.",
  "anya-e0301n0:469_0": "Akusalarāsimhi paramatthadīpanā.",
  "anya-e0301n0:470_0": "97.",
  "anya-e0301n0:470_1": "Saddahatīti saddhā.",
  "anya-e0301n0:470_2": "Yathā acchaṃ pasannaṃ nisinnaṃ udakaṃ canda sūriyādīni rūpanimittāni suṭṭhu attani dahati.",
  "anya-e0301n0:470_3": "Evaṃ ayaṃ buddhaguṇā dīni suṭṭhu attani dahati dhāreti thapetivāti attho.",
  "anya-e0301n0:470_4": "Saddahantivā etāyāti saddhā.",
  "anya-e0301n0:470_5": "Saddahanamattamevavā etanti saddhā.",
  "anya-e0301n0:470_6": "Sāpi buddhā dīsu saddheyyavatthūsu akālussiyabhāvena pavattamānāeva idha adhippetā.",
  "anya-e0301n0:470_7": "Tato aññāpana titthiyesuvā titthiyadhammesu vā evarūpesu asaddheyyavatthūsu saddahanavasena pavattā okappanā saddhā paṭirūpakānāma hoti.",
  "anya-e0301n0:470_8": "Sā pana atthato micchādhimokkho yevāti.",
  "anya-e0301n0:470_9": "Yathā pana manussā hatthe asati ratanāni disvā pi-",
  "anya-e0301n0:470_10": "gahetuṃ na sakkonti.",
  "anya-e0301n0:470_11": "Vitte asati tesaṃ sabbabhogā na sampajjanti.",
  "anya-e0301n0:470_12": "Bīje asati sassādīni nasampajjanti.",
  "anya-e0301n0:470_13": "Evaṃ saddhāya asati puññakriyāvatthūni nasampajjanti.",
  "anya-e0301n0:470_14": "Tasmā esā hatthavittabīja sadisāti vuttā.",
  "anya-e0301n0:471_0": "98.",
  "anya-e0301n0:471_1": "Saratīti sati.",
  "anya-e0301n0:471_2": "Attanā katāni kattabbāni ca kalyāṇakammāvā buddhaguṇādīnivā appamajjanavasena upagacchatīti attho.",
  "anya-e0301n0:471_3": "Sāpi sammāsati micchāsati duvidhā hoti.",
  "anya-e0301n0:471_4": "Tattha sammāsati idha adhippetā.",
  "anya-e0301n0:471_5": "Itarā pana satiyeva na hoti.",
  "anya-e0301n0:471_6": "Katassa kattabbassaca pāpakammassa appamajjanavasena pavatto satipaṭirūpako akusalacittuppādoyeva.",
  "anya-e0301n0:471_7": "Yasmā panesā cittaṃ sabbehi akusaladhammehica rakkhituṃ kusaladhammehica yojetuṃ sakkoti.",
  "anya-e0301n0:471_8": "Tasmā sā rañño sabbakammika mahāamacco viya daṭṭhabbāti.",
  "anya-e0301n0:471_9": "Satiṃkhvāhaṃ bhikkhave sabbatthikaṃ vadāmīti hi vuttaṃ.",
  "anya-e0301n0:472_0": "99. Hiriyatīti hiri. Kāyaduccaritādīhi lajjati jigucchati ukkaṇṭhatīti attho.",
  "anya-e0301n0:473_0": "100.",
  "anya-e0301n0:473_1": "Tehiyeva ottappatīti ottappaṃ.",
  "anya-e0301n0:473_2": "Ubbijjatīti attho.",
  "anya-e0301n0:473_3": "Etthapi hiriottappappaṭirūpakānāma atthi,",
  "anya-e0301n0:473_4": "vuttañhi –",
  "anya-e0301n0:474_0": "Lajjitabbe nalajjanti, alajjiyesu lajjareti ca;",
  "anya-e0301n0:475_0": "Bhāyitabbe nabhāyanti, abhaye bhayadassinoti ca.",
  "anya-e0301n0:476_0": "Yasmā pana sappurisā hiriyā attani ottappenaca paresu ārakkhadevatādīsu gāravaṃ uppādetvā pāpato vajjetvā suddhaṃ attānaṃ pariharanti.",
  "anya-e0301n0:476_1": "Tasmā ime dve lokapāladhammāti vuttā.",
  "anya-e0301n0:477_0": "101.",
  "anya-e0301n0:477_1": "Lobhappaṭipakkho alobho.",
  "anya-e0301n0:477_2": "So hi yesu attano hitasaññitesu ārammaṇesu lobho lagganavasena pavattati,",
  "anya-e0301n0:477_3": "tesveva taṃ lobhaṃ vidhamitvā lobhavatthubhūtā bhavabhogasampattiyo gūtharāsiṃviya hīḷetvā jigucchitvā ekānekkhamma dhātunāma hutvā pavattatīti.",
  "anya-e0301n0:478_0": "102.",
  "anya-e0301n0:478_1": "Dosappaṭipakkho adoso.",
  "anya-e0301n0:478_2": "Sopi hi yesu attano ahitasaññitesu ārammaṇesu doso dussanavasena pavattati.",
  "anya-e0301n0:478_3": "Tesveva taṃdosaṃ vidhamitvā diṭṭhadiṭṭhesu sattesu puṇṇacandasadisaṃ sommahadayaṃ uppādetvā ekā abyāpādadhātu nāma hutvā pavattatīti.",
  "anya-e0301n0:478_4": "Ayamevaca brahmavihāresu mettāti vuttā.",
  "anya-e0301n0:478_5": "Amohopi idha vattabbo.",
  "anya-e0301n0:478_6": "Mohappaṭipakkho amoho.",
  "anya-e0301n0:478_7": "Sopi hi yesu dhammesuvā atthesuvā catūsu ariyasaccesuvā moho andhakāraṃ katvā pavattati.",
  "anya-e0301n0:478_8": "Tesveva taṃ mohaṃ vidhamitvā candasūriyasahassaṃ uṭṭhāpentoviya vijjānāma hutvā pavattatīti.",
  "anya-e0301n0:479_0": "103.",
  "anya-e0301n0:479_1": "Tatramajjhattatāti ettha attā vuccati sabhāvo.",
  "anya-e0301n0:479_2": "Līnuddhaccādīnaṃ ubhinnaṃ visamapakkhānaṃ majjhe pavatto attā etassāti majjhattā.",
  "anya-e0301n0:479_3": "Samappavatto sampayuttadhammasamūho.",
  "anya-e0301n0:479_4": "Tassa bhāvo majjhakkatā.",
  "anya-e0301n0:479_5": "Tesu tesu sampayuttadhammesu dissamānā majjhattatā tatramajjhattatā tesu tesuvā hitakammesu cittacetasikānaṃ majjhattatā tatramajjhattatā.",
  "anya-e0301n0:479_6": "Tathā hi sā samappavattānaṃ sampayutta dhammānaṃ ajjhupekkhanavasena samappavattānaṃ ājāneyyānaṃ ajjhupekkhanasārathīviya daṭṭhabbāti vuttā.",
  "anya-e0301n0:479_7": "Ayamevaca brahmavihāresu upekkhāti vuttā.",
  "anya-e0301n0:480_0": "104.",
  "anya-e0301n0:480_1": "Kāyappassaddhādīsu kāyoti vedanādikkhandhattaya saṅkhāto cetasikasamūho vuccati.",
  "anya-e0301n0:480_2": "Cittanti sobhaṇacittaṃ.",
  "anya-e0301n0:480_3": "Kāyassa passaddhi kāyappassaddhi.",
  "anya-e0301n0:480_4": "Cittassa passaddhi cittappassaddhītiādinā samāso.",
  "anya-e0301n0:480_5": "Passambhanaṃ passaddhi.",
  "anya-e0301n0:480_6": "Santasītalabhāvoti attho.",
  "anya-e0301n0:480_7": "Yesaṃ idaṃ dvayaṃ dubbalaṃ hoti.",
  "anya-e0301n0:480_8": "Te puññakammesu cittasukhaṃ napindanti.",
  "anya-e0301n0:480_9": "Bahiddhāeva nesaṃ cittaṃ pakkhandati.",
  "anya-e0301n0:480_10": "Santatte pāsāṇapiṭṭhe thapitamacchoviya hoti.",
  "anya-e0301n0:480_11": "Yesaṃ pana balavaṃ hoti.",
  "anya-e0301n0:480_12": "Teyeva tattha taṃ vindanti.",
  "anya-e0301n0:480_13": "Tesaṃ cittaṃ sītale udake pakkhitta maccho viya hoti.",
  "anya-e0301n0:481_0": "105.",
  "anya-e0301n0:481_1": "Lahubhāvo lahutā.",
  "anya-e0301n0:481_2": "Agarutā adandhatāti attho.",
  "anya-e0301n0:481_3": "Yesaṃ idaṃ dubbalaṃ.",
  "anya-e0301n0:481_4": "Tesaṃ cittaṃ puññakammesu napasāreti saṅkocati.",
  "anya-e0301n0:481_5": "Tattapāsāṇe pakkhittapadumapupphaṃ viya hoti.",
  "anya-e0301n0:481_6": "Yesaṃ pana balavaṃ.",
  "anya-e0301n0:481_7": "Tesaṃ cittaṃ tattha pasāreti.",
  "anya-e0301n0:481_8": "Sītale udake pakkhitta padumapupphaṃ viya hoti.",
  "anya-e0301n0:482_0": "106.",
  "anya-e0301n0:482_1": "Mudubhāvo mudutā.",
  "anya-e0301n0:482_2": "Yesaṃ idaṃ dubbalaṃ.",
  "anya-e0301n0:482_3": "Tesaṃ cittaṃ puññakammesu thaddhaṃ hoti.",
  "anya-e0301n0:482_4": "Verīnaṃ majjhe gatamahāyodhoviya hoti.",
  "anya-e0301n0:482_5": "Yesaṃ pana balavaṃ.",
  "anya-e0301n0:482_6": "Tesaṃ cittaṃ tattha mudu hoti.",
  "anya-e0301n0:482_7": "Viyaññātīnaṃ majjhe gatamahāyodho viya hoti.",
  "anya-e0301n0:483_0": "107.",
  "anya-e0301n0:483_1": "Kammani sādhu kammaññaṃ.",
  "anya-e0301n0:483_2": "Tadeva kammaññatā.",
  "anya-e0301n0:483_3": "Yesaṃ idaṃ dubbalaṃ.",
  "anya-e0301n0:483_4": "Tesaṃ cittaṃ puññakammesu yathicchitaṃ thapetuṃ nalabbhati,",
  "anya-e0301n0:483_5": "vikkirati.",
  "anya-e0301n0:483_6": "Paṭivāte khittathusamuṭṭhiviya hoti.",
  "anya-e0301n0:483_7": "Yesaṃ pana balavaṃ.",
  "anya-e0301n0:483_8": "Tesaṃyeva taṃ tattha yathicchitaṃ thapetuṃ labbhati navikkirati.",
  "anya-e0301n0:483_9": "Paṭivāte khittasuvaṇṇakkhandhoviya hoti.",
  "anya-e0301n0:484_0": "108.",
  "anya-e0301n0:484_1": "Paguṇassa bhāvo pāguññaṃ.",
  "anya-e0301n0:484_2": "Tadeva pāguññatā.",
  "anya-e0301n0:484_3": "Yesaṃ idaṃ dubbalaṃ.",
  "anya-e0301n0:484_4": "Tesaṃ cittaṃ puññakammesu vikampati vihaññati.",
  "anya-e0301n0:484_5": "Gambhīre udake khittavānaroviya hoti.",
  "anya-e0301n0:484_6": "Yesaṃ pana balavaṃ,",
  "anya-e0301n0:484_7": "te saṃ taṃ tattha navikampati navihaññati.",
  "anya-e0301n0:484_8": "Gambhīre udake khitta kumbhilo viya hoti.",
  "anya-e0301n0:485_0": "109.",
  "anya-e0301n0:485_1": "Ujueva ujukaṃ,",
  "anya-e0301n0:485_2": "ujukassa bhāvo ujukatā.",
  "anya-e0301n0:485_3": "Yesaṃ idaṃ dubbalaṃ.",
  "anya-e0301n0:485_4": "Tesaṃ cittaṃ puññakammesu visamagahikaṃ hoti.",
  "anya-e0301n0:485_5": "Kadāci līnaṃ.",
  "anya-e0301n0:485_6": "Kadāci uddhaṭaṃ.",
  "anya-e0301n0:485_7": "Kadāci onataṃ.",
  "anya-e0301n0:485_8": "Kadāci unnataṃ.",
  "anya-e0301n0:485_9": "Surāmadamattassa maggagamanaṃ viya hoti.",
  "anya-e0301n0:485_10": "Yesaṃ pana balavaṃ,",
  "anya-e0301n0:485_11": "tesaṃ taṃ vuttavipariya yena veditabbanti.",
  "anya-e0301n0:486_0": "110.",
  "anya-e0301n0:486_1": "Etthaca siddhesupi cittappassaddhādikesu vuttesu visuṃ kāyappassaddhādīnaṃ vacanaṃ tesaṃ vasena rūpakāyassapi passaddhādi dīpanatthanti veditabbaṃ.",
  "anya-e0301n0:486_2": "Tattha taṃ taṃ suttantaṃ sutvā gelaññavuṭṭhā nādīsu rūpakāyassa passaddhabhāvo pākaṭo iddhimantānaṃ iddhiyā ākāsagamanādīsu lahu bhāvo.",
  "anya-e0301n0:486_3": "Kāyaṃ khuddakaṃ vā mahantaṃ vā katvā nimminanesu mudubhāvo.",
  "anya-e0301n0:486_4": "Antopathaviyaṃvā antopabbate suvā asajjamānaṃ katvā gamanādīsu kammaññabhāvo.",
  "anya-e0301n0:486_5": "Nāgavaṇṇaṃvā garuḷavaṇṇaṃvā katvā nimminanādīsu paguṇabhāvo tesveva sabbesu yathānimmitavasena cirappavattibhāvesu ujukabhāvo pākaṭo hotīti veditabbo.",
  "anya-e0301n0:486_6": "Samaṃ dhārentīti sādhāraṇā,",
  "anya-e0301n0:486_7": "sabbehi sobhaṇacittehi,",
  "anya-e0301n0:486_8": "tesaṃvā sādhāraṇā sobhaṇa sādhāraṇā.",
  "anya-e0301n0:487_0": "111.",
  "anya-e0301n0:487_1": "Sammāvācāti ettha tividhā sammāvācā kathā, cetanā,",
  "anya-e0301n0:487_2": "virativasena,",
  "anya-e0301n0:487_3": "tattha atthadhammappaṭisaṃyuttā subhāsitā vācā kathā sammāvācānāma.",
  "anya-e0301n0:487_4": "Taṃsamuṭṭhāpikā kusalakriyacetanā cetanāsammāvācānāma.",
  "anya-e0301n0:487_5": "Yā pana musāvādā veramaṇādīni sikkhāpadāni samādiyantassavā adhiṭṭhahantassavā sampattaṃ vatthuṃ avītikkamantassavā",
  "anya-e0301n0:487_6": "pāpaviramaṇākārena cittassa pavatti.",
  "anya-e0301n0:487_7": "Ayaṃ virati sammāvācānāma.",
  "anya-e0301n0:487_8": "Sā idha adhippetā.",
  "anya-e0301n0:487_9": "Sammā vadanti etā yāti sammāvācā.",
  "anya-e0301n0:487_10": "Etāyāti cettha karaṇatthe hetuatthe vā karaṇavacanaṃ daṭṭhabbaṃ.",
  "anya-e0301n0:487_11": "Tattha vācāya sikkhāpadāni samādiyantassa samādānavacanāni sandhāya karaṇattho hetuattho ca yujjati.",
  "anya-e0301n0:487_12": "Tato yathāsamādinnānivā yathādhiṭṭhitānivā sikkhāpadāni suṭṭhurakkhāmāti yāni anavajjānieva vacanāni vadantā vicaranti.",
  "anya-e0301n0:487_13": "Tāni sandhāya karaṇatthānukūlo hetu atthoyeva yujjatīti. Athavā,",
  "anya-e0301n0:487_14": "tathā vadantuvā māvā.",
  "anya-e0301n0:487_15": "Ayaṃpana vadamānesu sati tesaṃ sammā vattuṃeva deti.",
  "anya-e0301n0:487_16": "Namicchā vattunti katvā sammā vācātveva vuccati. Apica,",
  "anya-e0301n0:487_17": "ayaṃ vacīduccaritānaṃ pajahanavasena pavattamānā vacīdvārasuddhiyā eva hotīti sammāvācāti vuccatīti.",
  "anya-e0301n0:488_0": "112.",
  "anya-e0301n0:488_1": "Sammākammantopi tividho kriyā, cetanā,",
  "anya-e0301n0:488_2": "virati vasena.",
  "anya-e0301n0:488_3": "Tattha yaṃkiñci anavajjaṃ kammaṃ karontassa kāyikakriyā kriyākammantonāma.",
  "anya-e0301n0:488_4": "Taṃsamuṭṭhāpikā cetanā cetanākammanto nāma.",
  "anya-e0301n0:488_5": "Yā pana pāṇātipātā veramaṇādīni sikkhāpadāni samādi yantassavā adhiṭṭhahantassavā sampattaṃ vatthuṃ avītikkamantassavā",
  "anya-e0301n0:488_6": "pāpaviramaṇākārena cittassa pavatti.",
  "anya-e0301n0:488_7": "Ayaṃ virati sammākammanto nāma.",
  "anya-e0301n0:488_8": "Sammā karonti etenāti sammākammaṃ,",
  "anya-e0301n0:488_9": "tadeva sammā kammanto suttanto vanantoviya.",
  "anya-e0301n0:488_10": "Sesamettha vuttanayameva.",
  "anya-e0301n0:489_0": "113.",
  "anya-e0301n0:489_1": "Sammāājīvopi vīriya,",
  "anya-e0301n0:489_2": "virativasena duvidho.",
  "anya-e0301n0:489_3": "Tattha pakatiyā anavajjāni kasikammādīnivā bhikkhācariyādīnivā katvā jīvitaṃ kappentānaṃ uṭṭhānabalasaṅkhāto vāyāmo vīriyasammāājīvonāma.",
  "anya-e0301n0:489_4": "Yā pana ājīvasuddhiṃ apekkhitvā attano ājīvasīlavipattikāraṇāni kāyavacīduccaritāni pajahantānaṃ pāpaviramaṇākārena cittassa pavatti.",
  "anya-e0301n0:489_5": "Ayaṃ virati ājīvonāma.",
  "anya-e0301n0:489_6": "Ayamidhādhippeto.",
  "anya-e0301n0:489_7": "Sammā ājīvanti jīvitaṃ pavattenti etenāti sammāājīvo.",
  "anya-e0301n0:489_8": "Sesamettha vuttanayamevāti.",
  "anya-e0301n0:490_0": "114.",
  "anya-e0301n0:490_1": "Ekekāpi cettha sampatta virati,",
  "anya-e0301n0:490_2": "samādāna virati,",
  "anya-e0301n0:490_3": "samucchedavirativasena tividhā.",
  "anya-e0301n0:490_4": "Tattha yā sikkhāpadāni asamā diyitvāvā samādinnānipivā tāni anapekkhitvā kevalaṃ hiri ottappabaleneva",
  "anya-e0301n0:490_5": "sampattaṃ vatthuṃ avītikkamantānaṃ uppannā virati.",
  "anya-e0301n0:490_6": "Ayaṃ sampattaviratināma.",
  "anya-e0301n0:490_7": "Sā paccuppannārammaṇāyeva.",
  "anya-e0301n0:490_8": "Pañcasikkhā padā paccuppannārammaṇāti hi vuttaṃ.",
  "anya-e0301n0:490_9": "Yā pana sikkhāpadāni samādi yantassavā adhiṭṭhahantassavā yathāsamādinnānivā yathādhiṭṭhitāni vā suṭṭhurakkhāmīti",
  "anya-e0301n0:490_10": "sampatta vatthuṃ apītikkamantassavā uppannā.",
  "anya-e0301n0:490_11": "Ayaṃ samādānaviratināma.",
  "anya-e0301n0:490_12": "Sā pana paccuppannārammaṇāvā hoti anāgatārammaṇāvā.",
  "anya-e0301n0:490_13": "Tathā hi pañcasikkhāpadā paccuppannārammaṇāti idaṃ sampattavirativasena vuttanti aṭṭhakathāyaṃ vuttaṃ.",
  "anya-e0301n0:490_14": "Maggakkhaṇe pana sabbaduccaritānaṃ paccayasamucchedavasena uppannā samucchedaviratināma.",
  "anya-e0301n0:490_15": "Sā pana nibbānārammaṇāeva.",
  "anya-e0301n0:490_16": "Phalaviratipi ettheva saṅgahitāti.",
  "anya-e0301n0:490_17": "Tattha lokiyaviratiyo jīvitindriyādīni vītikkamitabbavatthūni ārammaṇaṃ katvā pāṇātipātādīni viramitabbavatthūni pajahanti.",
  "anya-e0301n0:490_18": "Lokuttaraviratiyo pana nibbānaṃ ārammaṇaṃ katvā tāniyeva viramitabbavatthūni pajahantīti daṭṭhabbaṃ.",
  "anya-e0301n0:491_0": "115.",
  "anya-e0301n0:491_1": "Paradukkhe sati kāruṇikānaṃ hadayakhedaṃ karotīti karuṇā.",
  "anya-e0301n0:491_2": "Kirativā paradukkhaṃ vikkhipati,",
  "anya-e0301n0:491_3": "kiṇātivā paradukkhaṃ hiṃsatīti karuṇā.",
  "anya-e0301n0:491_4": "Kirīyati dukkhitesu pasārīyatītivā karuṇā.",
  "anya-e0301n0:491_5": "Apica kali uṇāti chedo.",
  "anya-e0301n0:491_6": "Kalīti dukkhaṃ vuccati, yathā-",
  "anya-e0301n0:491_7": "kali sambhave bhaveti.",
  "anya-e0301n0:491_8": "Kalītivā pāpapi parājayopi vuccati.",
  "anya-e0301n0:491_9": "Pāpe kali parājayeti hi vuttaṃ.",
  "anya-e0301n0:491_10": "Sabbañcetaṃ kāruṇikā naṃ kāruññahetubhūtameva hoti.",
  "anya-e0301n0:491_11": "Iti kaliṃ dukkhaṃvā pāpaṃvā sabbasampattito parājayaṃvā sattehi avanti rakkhanti,",
  "anya-e0301n0:491_12": "sattevā tato vidhakalito avanti rakkhanti kāruṇikā janā etāyāti karuṇā.",
  "anya-e0301n0:492_0": "116.",
  "anya-e0301n0:492_1": "Parasampattiṃ disvā modanti etāyāti muditā.",
  "anya-e0301n0:492_2": "Natthi pamāṇaṃ etesanti appamāṇā, sattā.",
  "anya-e0301n0:492_3": "Appamāṇesu bhavāti appamaññā.",
  "anya-e0301n0:492_4": "Etāhi ettakesuyeva sattesu pavattetabbā.",
  "anya-e0301n0:492_5": "Na ito aññesūti evaṃ paricchedappamāṇassa abhāvā ekasmiṃ satte pavattāpi appamaññāevanāma hontīti.",
  "anya-e0301n0:493_0": "[77] Ṭīkāsu pana",
  "anya-e0301n0:494_0": "Appamāṇasattā rammaṇattā appamāṇā. Tāeva appamaññāti vuttaṃ. Taṃ na sundaraṃ.",
  "anya-e0301n0:495_0": "117.",
  "anya-e0301n0:495_1": "Paññindriyanti heṭṭhā vutto amohoeva.",
  "anya-e0301n0:495_2": "So hi pajānanaṭṭhena paññā,",
  "anya-e0301n0:495_3": "adhipatiyaṭṭhena indriyañcāti katvā paññindriyanti vuccatīti.",
  "anya-e0301n0:496_0": "Sobhaṇarāsimhi paramatthadīpanā.",
  "anya-e0301n0:497_0": "118.",
  "anya-e0301n0:497_1": "Ettāvatātiādi tiṇṇaṃ rāsīnaṃ saṅgaho.",
  "anya-e0301n0:497_2": "Evaṃ dvipaññāsa sarūpaṃ dassetvā idāni cetoyuttappakāraṃ dassento tesantiādimāha.",
  "anya-e0301n0:497_3": "Ito cetasikānaṃ sarūpadassanato paraṃ tesaṃ cittāviyuttānaṃ cittena aviyuttānaṃ cetasikānaṃ cittuppādesu",
  "anya-e0301n0:497_4": "paccekaṃ sampayogo tathāyogaṃ vuccateti yojanā.",
  "anya-e0301n0:497_5": "Cittuppādesūti cittesu icceva attho.",
  "anya-e0301n0:497_6": "Uppajjanti cetasikā etesūti uppādā.",
  "anya-e0301n0:497_7": "Cittānieva uppādā cittuppādāti katvā.",
  "anya-e0301n0:497_8": "Dvipañcaviññāṇānaṃ sabbadubbalattā tesu cha pakiṇṇakā nuppajjanti.",
  "anya-e0301n0:497_9": "Bhāvanābalena pahīnattā vitakko dutīyajjhānikādīsu,",
  "anya-e0301n0:497_10": "vicāro tatīyajjhānikādīsu,",
  "anya-e0301n0:497_11": "pīti catutthajjhānikādīsu nuppajjati.",
  "anya-e0301n0:497_12": "Sanniṭṭhānasabhāvattā adhimokkho asanniṭṭhānasabhāve vicikicchā citte nuppajjati.",
  "anya-e0301n0:497_13": "Vīriyaṃ balanāyakattā dubbalesu pañcadvārāvajjanā dīsu soḷasacittesu nuppajjati.",
  "anya-e0301n0:497_14": "Pīti sampiyāyanasabhāvattā domanassupekkhā sahagatesu nuppajjati.",
  "anya-e0301n0:497_15": "Chando icchāsabhāvattā icchārahitesu ahetukesu momūhacittesuca nuppajjatīti āha pakiṇṇakesupana vitakko.La.",
  "anya-e0301n0:497_16": "Momūhavajjitacittesūti.",
  "anya-e0301n0:497_17": "Te pana cittuppādā pakiṇṇakavivajjitā sapakiṇṇakāti sambandho.",
  "anya-e0301n0:498_0": "119.",
  "anya-e0301n0:498_1": "Akusalesūti akusalacetasikesu.",
  "anya-e0301n0:498_2": "Sabbākusala sādhāraṇānāma.",
  "anya-e0301n0:498_3": "Tasmā sabbesupi dvādasākusalacittesu labbhantīti yojanā.",
  "anya-e0301n0:499_0": "[78] Vibhāvaniyaṃ pana",
  "anya-e0301n0:500_0": "Pacchimaṃ purimassa samatthanavacananti adhippetaṃ. Taṃ na sundaraṃ.",
  "anya-e0301n0:501_0": "Idañhi ṭhānaṃ cittesu labbhamānatādassanapadhānanti.",
  "anya-e0301n0:501_1": "Yasmā pana sabbāni akusalacittāni imehi catūhi vinā nuppajjanti.",
  "anya-e0301n0:501_2": "Na hi tāni pāpesu ādīnavaṃ passitvā ṭhitānaṃ uppajjanti.",
  "anya-e0301n0:501_3": "Naca tehi lajjāyavā bhayenavā ukkaṇṭhitānaṃ.",
  "anya-e0301n0:501_4": "Nāpi kusalesu dhammesu samāhitānanti.",
  "anya-e0301n0:501_5": "Tasmā te sabbesu tesu labbhantīti.",
  "anya-e0301n0:501_6": "Yasmāca diṭṭhimānā khandhesu assādaṃ amuñcitvāva tesu tathā tathā āmasitvā pavattanti.",
  "anya-e0301n0:501_7": "Tasmā te lobhamūlacittesveva uppajjanti.",
  "anya-e0301n0:501_8": "Tattha uppajjantesu pana tesu diṭṭhi khandhesu attaggāhaṃ daḷhaṃ gahetvā taṃ attaṃ niccatādīhi micchāsabhāvehieva parāmasantī pavattati.",
  "anya-e0301n0:501_9": "Māno pana khandhe ahanti daḷhaṃ gahetvā taṃ gahitākāraṃ seyya tādīhieva āmasanto pavattati.",
  "anya-e0301n0:501_10": "Tasmā te āmasanākārato asadisavuttinoeva hontīti āha.",
  "anya-e0301n0:501_11": "Diṭṭhicatūsu.La.",
  "anya-e0301n0:501_12": "Vippayuttesūti.",
  "anya-e0301n0:501_13": "Ye pana diṭṭhigatikā diṭṭhiyā yathāgahitaṃ attānameva ahanti gaṇhanti.",
  "anya-e0301n0:501_14": "Tesaṃpi diṭṭhimānā āmasanākāraṃ patvā asadisavuttikāeva honti.",
  "anya-e0301n0:501_15": "Na hi mānassa viya diṭṭhiyā atta saṃpaggahaṇe byāpāro atthi.",
  "anya-e0301n0:501_16": "Na ca diṭṭhiyā viya mānassa dhammānaṃ ayāthāvapakkhaparikappaneti.",
  "anya-e0301n0:501_17": "Teneva hi ahaṃgāho māno anāgāmīnaṃpi pavattati.",
  "anya-e0301n0:501_18": "Attaggāhabhūtā pana diṭṭhi puthujjanāna mevāti.",
  "anya-e0301n0:502_0": "[79] Vibhāvaniyaṃ pana",
  "anya-e0301n0:503_0": "“Mānopi ahaṃmānavasena pavattanato diṭṭhisadisova pavattatīti diṭṭhiyā saha ekacittuppāde napavattatī”ti vatvā kesara sīho pamāya taṃ atthaṃ sādheti.",
  "anya-e0301n0:503_1": "Taṃ na sundaraṃ.",
  "anya-e0301n0:504_0": "Sadisappavatti hi nāma sahapavattiyā eva kāraṇanti.",
  "anya-e0301n0:504_1": "Macchariyaṃ pana attasampattīsu lagganalobhasamuṭṭhitaṃpi tāsaṃ parehi sādhāraṇabhāvaṃ asahanākārena",
  "anya-e0301n0:504_2": "pavattattā ekantena paṭighasampa yuttameva hotīti vuttaṃ doso.La.",
  "anya-e0301n0:504_3": "Cittesūti.",
  "anya-e0301n0:504_4": "Akammañña lakkhaṇaṃ thinamiddhaṃ kammaññasabhāvesu asaṅkhārikesu nasambhavatīti vuttaṃ thinamiddhaṃ pañcasu sasaṅkhārika cittesūti.",
  "anya-e0301n0:504_5": "Cattāro sabbā kusalasādhāraṇā.",
  "anya-e0301n0:504_6": "Tayo lobha diṭṭhimānā.",
  "anya-e0301n0:504_7": "Cattāro dosādayo.",
  "anya-e0301n0:504_8": "Dvayaṃ thinamiddhaṃ.",
  "anya-e0301n0:504_9": "Vicikicchā cittecāti casaddo avadhāraṇe.",
  "anya-e0301n0:504_10": "Vicikicchācitteevāti attho.",
  "anya-e0301n0:504_11": "Catuddasa akusala cetasikā.",
  "anya-e0301n0:505_0": "120.",
  "anya-e0301n0:505_1": "Sobhaṇesūti sobhaṇacetasikesu.",
  "anya-e0301n0:505_2": "Lokuttare aṭṭhaṅgikamagge tīsu khandhesu paññākkhandhe sammāsaṅkappo nāma sammādiṭṭhipacchimakova hoti.",
  "anya-e0301n0:505_3": "Tasmā pādakajjhānādivasena tasmiṃ asatipi paññākkhandho naparihāyati.",
  "anya-e0301n0:505_4": "Sīlasamādhikkhandhadhammesu pana eko ekassa kiccaṃ nasādheti.",
  "anya-e0301n0:505_5": "Tasmā lokuttara maggo sattaṅgikato heṭṭhā napavattatīti āha viratiyo pana tissopi.La.",
  "anya-e0301n0:505_6": "Labbhantīti.",
  "anya-e0301n0:505_7": "Niyatāva ekatova sabbathāpi labbhantīti yojanā.",
  "anya-e0301n0:505_8": "Tattha niyatāvāti na lokiyesuviya kadācieva labbhanti.",
  "anya-e0301n0:505_9": "Athakho sabbadāpi niyatā hutvāva labbhanti. Kasmā,",
  "anya-e0301n0:505_10": "lokuttaradhammānaṃ niccaṃ sīlesu paripūrakāritāvasena pavattattā.",
  "anya-e0301n0:505_11": "Na hi te lokiyā viya kadāci dānavasena kadāci sutapariyattivasena kadāci kasiṇabhāvanādivasena pavattantīti.",
  "anya-e0301n0:505_12": "Ekato vāti nalokiyesu viya visuṃ visuṃ labbhanti.",
  "anya-e0301n0:505_13": "Athakho tissopi ekato hutvāva labbhanti. Kasmā,",
  "anya-e0301n0:505_14": "abhinnārammaṇattā.",
  "anya-e0301n0:505_15": "Na hi te lokiyā viya vītikkamitabbavatthusaṅkhātāni jīvitindriyādīni nānārammaṇāni ārabbha pavattanti.",
  "anya-e0301n0:505_16": "Ekaṃpana nibbānameva ārabbhapavattantīti.",
  "anya-e0301n0:505_17": "Sabbathāpīti na lokiyesu viya ekade sappahānavasena labbhanti.",
  "anya-e0301n0:505_18": "Athakho tissopi anavasesa duccarita durājīvappahānākārena labbhanti.",
  "anya-e0301n0:505_19": "Lokiyesuhi sakiṃ uppannā sammāvācā catubbidhāni vacīduccaritāni sabbāni ekato pajahituṃ nasakkoti.",
  "anya-e0301n0:505_20": "Musāvādavirati musāvādameva pajahituṃ sakkoti.",
  "anya-e0301n0:505_21": "Na itarāni.",
  "anya-e0301n0:505_22": "Musāvādaṃpi samūlaṃ sānusayaṃ pajahituṃ nasakkoti.",
  "anya-e0301n0:505_23": "Tathā pisuṇavācā virati pisuṇavācameva pajahituṃ sakkoti.",
  "anya-e0301n0:505_24": "Na itarāni.",
  "anya-e0301n0:505_25": "Pisuṇavācaṃpi samūlaṃ sānusayaṃ pajahituṃ na sakkoti.",
  "anya-e0301n0:505_26": "Sabbaṃ vitthāretabbaṃ.",
  "anya-e0301n0:505_27": "Lokuttaresu pana sakiṃ uppannā sammāvācā sabbāni vacīduccaritāni samūlāni sānusayāni pajahati.",
  "anya-e0301n0:505_28": "Sakiṃ uppanno sammākammanto sabbāni kāyaduccaritāni samūlāni sānusayāni pajahati.",
  "anya-e0301n0:505_29": "Sakiṃ uppanno sammāājīvo sabbāni ājīvahetukāni kāyavacīduccaritāni samūlāni sānusayāni pajahati.",
  "anya-e0301n0:505_30": "Iti tisso lokuttaresueva sabbathāpi labbhantīti.",
  "anya-e0301n0:505_31": "Visaddo avayavasampiṇḍanattho.",
  "anya-e0301n0:505_32": "Sakiṃ uppannā ekā sammāvācā musāvādappahānavasenāpi labbhati.",
  "anya-e0301n0:505_33": "Nakevalañca tappahānavaseneva.",
  "anya-e0301n0:505_34": "Athakho pisuṇavācāpahānavasenapi labbhatīti sabbaṃ vattabbaṃ.",
  "anya-e0301n0:505_35": "Etthaca duccaritāni samūlāni sānusayānīti ettha kāyavacīcopana bhāgiyāni kāmarāgānusayādīni uparimaggavajjhāni",
  "anya-e0301n0:505_36": "kilesajātāni arūpasekkhānaṃpi santiyeva.",
  "anya-e0301n0:505_37": "Kāmarūpasekkhānaṃ pana vattabbameva natthi.",
  "anya-e0301n0:505_38": "Tasmā tesaṃ pajahanavasena uparimagga phalaviratīnaṃ duccaritappahānaṃ daṭṭhabbaṃ.",
  "anya-e0301n0:505_39": "Kāmāvacarakusalesveva,",
  "anya-e0301n0:505_40": "napana kāmāvacaravipākakriyacittesu,",
  "anya-e0301n0:505_41": "nāpimahaggatacittesūti adhippāyo.",
  "anya-e0301n0:505_42": "Kāmāvacarakusalesupi kāmabhūmiyaṃ uppannesueva,",
  "anya-e0301n0:505_43": "narūpārūpabhūmiyaṃ uppannesu.",
  "anya-e0301n0:505_44": "Na hi brahmānaṃ viramitabbavatthu saṅkhātāni kāyavacīduccaritānināma atthi.",
  "anya-e0301n0:505_45": "Naca lokiyaviratiyo viramitabba vatthurahitesu puggalesu pavattantīti.",
  "anya-e0301n0:505_46": "Upari chakāmāvacaradeve supi napavattantīti vadanti.",
  "anya-e0301n0:505_47": "Taṃ kathāvatthumhi vicāritameva.",
  "anya-e0301n0:505_48": "Yadi evaṃ manussalokepi tīsu heṭṭhimaphalaṭṭhesu tāsaṃ appavatti āpajjati.",
  "anya-e0301n0:505_49": "Na hi tesaṃpi pāṇātipātādīni viramitabbavatthūnināma atthīti. Saccaṃ,",
  "anya-e0301n0:505_50": "idha pana sattavidhaāpattikkhandhāpi viramitabbavatthuṭṭhāne ṭhitā.",
  "anya-e0301n0:505_51": "Tathā tividhakuhanavatthūnica.",
  "anya-e0301n0:505_52": "Tānica kānici tesaṃ phalaṭṭhānaṃpi sādhāraṇānieva.",
  "anya-e0301n0:505_53": "Manussānañca yāni kānici tassa tassa samādinnassa sikkhāpadassa vatthūnipi viramitabbavatthūnieva.",
  "anya-e0301n0:505_54": "Yānipi kāmasekkhānaṃ kāyavācā vipphandanakarāni kilesajātāni samucchedaviratīnaṃ vatthubhūtāni santi.",
  "anya-e0301n0:505_55": "Tāni tesaṃ tadaṅga viratīnaṃpi vatthūnievāti.",
  "anya-e0301n0:505_56": "Kadāci sandissantīti samādānasampattaviratīnaṃ aññataravasena pavattakāleeva sandissanti.",
  "anya-e0301n0:505_57": "Evaṃ sandissa mānāpi bhinnārammaṇattā naekato hutvā sandissantīti vuttaṃ visuṃ visunti.",
  "anya-e0301n0:505_58": "Visuṃvisuṃ sandissamānāpi ekekaduccaritappahānavaseneva sandissanti.",
  "anya-e0301n0:505_59": "Na lokuttaresu viya sabbathāpīti daṭṭhabbaṃ.",
  "anya-e0301n0:506_0": "121.",
  "anya-e0301n0:506_1": "Appanāpattānaṃ appamaññānaṃ somanassasahagatabhāvova vibhaṅge vuttoti vuttaṃ pañcamajjhānavajjitamahaggatacittesūti.",
  "anya-e0301n0:506_2": "Etāhi parasattānaṃ hetu adhimattabyāpārā honti,",
  "anya-e0301n0:506_3": "tasmā atisantāya nibyāpārāya pañcamajjhānupekkhāya saha napavattantīti.",
  "anya-e0301n0:506_4": "Appanāpubbabhāgabhūtānaṃ pana tāsaṃ upekkhāvedanāyapi sampayogo aṭṭhakathāyaṃ anuññātoyevāti vuttaṃ kāmāvacara.La.",
  "anya-e0301n0:506_5": "Cittesucāti.",
  "anya-e0301n0:506_6": "Kadācīti kāruññappakatikassa anissukinoca paresaṃ vipattisampattidassanakāle.",
  "anya-e0301n0:506_7": "Nānāhutvā jāyantīti tesaṃ vipattidassanakāle anukampanavasena karuṇā eva jāyati, namuditā.",
  "anya-e0301n0:506_8": "Sampattidassanakāle pana modanavasena muditāva jāyati,",
  "anya-e0301n0:506_9": "nakaruṇāti evaṃ visuṃ visuṃ hutvā jāyantīti attho.",
  "anya-e0301n0:506_10": "Yasmā panetā dosasamuṭṭhitānaṃ vihiṃsā aratīnaṃ nissaraṇabhūtāti suttantesu vuttā.",
  "anya-e0301n0:506_11": "Domanassapaṭipakkhañcaso manassameva hoti.",
  "anya-e0301n0:506_12": "Tasmā tāsaṃ appanāpubbabhāgabhūtānaṃpi niccaṃ somanassayogameva keci icchantīti vuttaṃ upekkhāsahagatesu.La.",
  "anya-e0301n0:506_13": "Keci vadantīti.",
  "anya-e0301n0:506_14": "So pana tesaṃ vādo aṭṭhakathāyapi saha viruddho.",
  "anya-e0301n0:506_15": "Tasmā taṃ bahū viññuno na sampaṭicchantīti katvā sovādo therena kecivādonāma kato.",
  "anya-e0301n0:506_16": "Yasmāca sabbesaṃpi lokiya lokuttarajjhānānaṃ pubbabhāga bhāvanā nāma appanāsannakāleeva somanassajjhānānaṃ pubbabhāgā somanassasahagatā honti.",
  "anya-e0301n0:506_17": "Upekkhājhānānaṃ pubbabhāgā upekkhāsahagatā honti.",
  "anya-e0301n0:506_18": "Anāsannakāle pana sabbesaṃpi tesaṃ pubbabhāgā kadāci somanassasahagatā,",
  "anya-e0301n0:506_19": "kadāci upekkhāsahagatāhonti.",
  "anya-e0301n0:506_20": "Tasmā so vādo kecivādova kātuṃ yuttoti.",
  "anya-e0301n0:506_21": "Etthaca sabbānipi samathavipassanābhāvanācittānināma ādimhi yebhuyyena upekkhāsahagatānieva bhaveyyuṃ,",
  "anya-e0301n0:506_22": "yadiyi tāni āditoyeva paṭṭhāya somanassasahajātāni siyuṃ.",
  "anya-e0301n0:506_23": "Tadā ime sattā so manassajātesu kammesu anabhiratānāma natthīti aññaṃ kammaṃ chaḍḍetvā bhāvanākammameva anuyuñjeyyunti.",
  "anya-e0301n0:506_24": "Pacchā pana attano bhāvanāya pubbāpariyavisesadassanakāleeva somanassa sahajātāni bhavanti.",
  "anya-e0301n0:506_25": "Paṭikūlā rammaṇesu pana asubhabhāvanācittesu dukkhitasattārammaṇesuca karuṇābhāvanācittesu vattabbameva natthi.",
  "anya-e0301n0:506_26": "Apica imā karuṇāmuditānāma pakatikālepi uppajjantiyeva.",
  "anya-e0301n0:506_27": "Tāsu pana muditā tāva iṭṭhasampattivisayāti sāyebhuyyena somanassa sahajātāti yuttametaṃ.",
  "anya-e0301n0:506_28": "Karuṇā pana aniṭṭhavipattivisayāti sā yebhuyyena upekkhāsahajātā eva siyā.",
  "anya-e0301n0:506_29": "Naca etā parasattahetu adhimatta byāpārāti katvā upekkhāvedanāya saha viruddhāevāti sakkā vattuṃ.",
  "anya-e0301n0:506_30": "Sā hi appanaṃ apattā vedanupekkhānāma ārammaṇarasānubhavaneeva nibyāpārāhoti.",
  "anya-e0301n0:506_31": "Na aññakiccesu.",
  "anya-e0301n0:506_32": "Tathā hi sattā upekkhāsahagata cittehi adinnaṃpi ādiyanti,",
  "anya-e0301n0:506_33": "dānaṃpi denti,",
  "anya-e0301n0:506_34": "aññānipi mahantāni puññāpuññakammāni karontiyevāti.",
  "anya-e0301n0:506_35": "Tasmā appanā pattānaññeva tāsaṃ vedanupekkhāya saha viruddhabhāvo vattuṃ yuttoti.",
  "anya-e0301n0:507_0": "[80] Ettāvatā yaṃ vuttaṃ vibhāvaniyaṃ",
  "anya-e0301n0:508_0": "“Karuṇāmuditā bhāvanākāle appanāvīthito pubbe paricayavasena upekkhāsahagatacittehipi parikammaṃ hoti.",
  "anya-e0301n0:508_1": "Yathātaṃ paguṇaganthaṃ sajjhāyantassa kadāci aññavihi tassāpi sajjhāyanaṃ,",
  "anya-e0301n0:508_2": "yathāca paguṇavipassanāya saṅkhāre sammasantassakadāci paricayabalena ñāṇavippayuttacittehipi sammasananti",
  "anya-e0301n0:508_3": "upekkhā sahagatakāmāvacaresu karuṇā muditānaṃ asambhavavādo kecivādo kato”ti.",
  "anya-e0301n0:508_4": "Taṃ paṭikkhittaṃ hotīti daṭṭhabbaṃ.",
  "anya-e0301n0:509_0": "Kiñcāpi kasiṇanimittādīni ārammaṇāni agambhīrānieva honti.",
  "anya-e0301n0:509_1": "Tathāpi yogakammabalena cittasamādhānabalena kilesa dūrībhāvenaca tadārammaṇesu jhānacittesu ñāṇaṃ ekantena pavatta tiyevāti āha sabbesupi pañca.La.",
  "anya-e0301n0:509_2": "Cittesucāti.",
  "anya-e0301n0:510_0": "122.",
  "anya-e0301n0:510_1": "Tayo viratidhammā.",
  "anya-e0301n0:510_2": "Dvayaṃ appamaññāyugaḷaṃ.",
  "anya-e0301n0:510_3": "Evaṃ so bhaṇacetasikā sobhaṇesveva cittesu catudhā catūhi pakārehi sampayuttāti yojanā.",
  "anya-e0301n0:510_4": "Idāni sabbesaṃpi ceto yuttānaṃ niyatā niyatayogivibhāgaṃ dassetuṃ issātiādimāha.",
  "anya-e0301n0:510_5": "Karuṇā ādi yassāti karuṇādi.",
  "anya-e0301n0:510_6": "Appamaññā dvayaṃ.",
  "anya-e0301n0:510_7": "Issāmaccherakukkuccānica viratiyoca karuṇādica issāmacche rakukkuccaviratikaruṇādayo.",
  "anya-e0301n0:510_8": "Te nānāca jāyanti,",
  "anya-e0301n0:510_9": "kadācica jāyanti.",
  "anya-e0301n0:510_10": "Mānoca kadācieva jāyati.",
  "anya-e0301n0:510_11": "Thinamiddhañca tathā kadāci eva jāyati.",
  "anya-e0301n0:510_12": "Jāyamānaṃ pana aññamaññaṃ saheva jāyati.",
  "anya-e0301n0:510_13": "Nanānāti yojanā.",
  "anya-e0301n0:510_14": "Etthaca appamaññāviratīnaṃ nānā kadāci yogo heṭṭhāca vutto.",
  "anya-e0301n0:510_15": "Uparica vakkhati.",
  "anya-e0301n0:510_16": "Issādīnaṃca upari vakkhati.",
  "anya-e0301n0:510_17": "Mānathinamiddhānaṃ pana idha vattabboti.",
  "anya-e0301n0:510_18": "Tattha māno catūsu diṭṭhivippayuttesu labbhamānopi kadāci tesaṃ seyyo hamasmītiādinā pavattakāleeva labbhati, naaññadā.",
  "anya-e0301n0:510_19": "Thinamiddhaṃ pañcasu sasaṅkhārikesu labbhamānaṃpi kadāci tesaṃ niddātibhūtavasena akammaññatāya pavattikāleeva labbhati.",
  "anya-e0301n0:510_20": "Na aññadā.",
  "anya-e0301n0:510_21": "Tadā labbhamānaṃpana dvayaṃ saheva labbhati.",
  "anya-e0301n0:510_22": "Na nānāti.",
  "anya-e0301n0:511_0": "[81] Vibhāvaniyaṃ pana",
  "anya-e0301n0:512_0": "“Thinamiddhaṃ kadāci issāmaccherakukkuccehiceva mānenaca saha jāyati.",
  "anya-e0301n0:512_1": "Kadāci tehi tenaca nānā jāyatī”ti yojanā vuttā.",
  "anya-e0301n0:512_2": "Sā sārato na paccetabbā.",
  "anya-e0301n0:513_0": "Na hi tehi tenaca tassa sahabhāvo nānābhāvoca kiccārammaṇavirodhāvirodhabhāvena siddhoti.",
  "anya-e0301n0:514_0": "Yāca ṭīkāyaṃ",
  "anya-e0301n0:515_0": "Mānoca thinamiddhañca kadāci nānā jāyati.",
  "anya-e0301n0:515_1": "Kāraṇaṃ vuttameva.",
  "anya-e0301n0:515_2": "Yojanā vuttā.",
  "anya-e0301n0:515_3": "Sāpi na sundarā.",
  "anya-e0301n0:515_4": "Kadāci sahajāyatīti.",
  "anya-e0301n0:516_0": "Yathāvuttānusārenāti sattasabbatthayujjantītiādinā vuttappakāraṃ anusārena sesāti ekādasahi aniyata yogīhi avasesā ekacattālīsadhammā.",
  "anya-e0301n0:516_1": "Te yathāvuttānusārena attanā labbhamāna cittuppādesu aniyatayogino veditabbāti yojanā.",
  "anya-e0301n0:517_0": "123.",
  "anya-e0301n0:517_1": "Evaṃ cetasikānaṃ yogaṭṭhānaparicchindanavasena sampayoganayaṃ dassetvā idāni yuttadhammarāsiparicchindanavasena",
  "anya-e0301n0:517_2": "saṅgaha nayaṃ dassento saṅgahañcātiādimāha.",
  "anya-e0301n0:517_3": "Idāni tesaṃ saṅgahañca yathārahaṃ pavakkhāmīti yojanā.",
  "anya-e0301n0:517_4": "Chattiṃsātiādi saṅgahanayassa uddesagāthā.",
  "anya-e0301n0:517_5": "Sattapaññattārammaṇā appamaññā nibbānā rammaṇesu nalabbhantiti vuttaṃ appamaññāvajjitāti tathā aṭṭhasu",
  "anya-e0301n0:517_6": "dutīyajjhānikacittesu vitakkavajjā aññasamānā dvādasaceta sikā appamaññāvajjitā tevīsati sobhaṇacetasikāceti",
  "anya-e0301n0:517_7": "pañcattiṃsa dhammā saṅgahaṃ gacchantītiādinayaṃ tathāsaddena niddisati.",
  "anya-e0301n0:517_8": "Teevāti vitakka vicāra pītisukhavajjā upekkhāsahagatā te eva tettiṃsadhammā.",
  "anya-e0301n0:517_9": "Aṭṭhasūti ettha aṭṭhaca aṭṭhaca aṭṭhāti ekasesaniddeso,",
  "anya-e0301n0:517_10": "vicchālopaniddesovā daṭṭhabbo.",
  "anya-e0301n0:517_11": "Pañcakajjhāna vasenāti pāḷiyaṃ pañcakanayena vuttassa jhānabhedassa vasena,",
  "anya-e0301n0:517_12": "catukkanayena vuttassa jhānabhedassa vasena pana catudhāva saṅgaho hotīti adhippāyo.",
  "anya-e0301n0:517_13": "Dvīsu rūpapathamajjhānalābhīsu dutīyajjhānaṃ uppādentesu mando vitakkamo atikkamituṃ sakkoti.",
  "anya-e0301n0:517_14": "Tassa caturaṅgikaṃ dutīyajjhānaṃ uppajjati.",
  "anya-e0301n0:517_15": "Tikkhapañño pana vitakka vicāre ekato atikkamituṃ sakkoti.",
  "anya-e0301n0:517_16": "Tassa tiyaṅgikaṃ dutīyajjhānaṃ uppajjatīti ayaṃ tesaṃ nayānaṃ viseso.",
  "anya-e0301n0:518_0": "124.",
  "anya-e0301n0:518_1": "Kiccārammaṇaviruddhattā viratiyo mahaggatesu nuppajjantīti āha viratittayavajjitāti.",
  "anya-e0301n0:518_2": "Viratiyo hi kāyavacī visodhanakiccā honti.",
  "anya-e0301n0:518_3": "Mahaggatajjhānāni pana suvisuddhakāyavacī payogasseva cittavisodhanakiccāni.",
  "anya-e0301n0:518_4": "Viratiyoca vītikkamitabba vatthuṃvā nibbānaṃvā ārabbha pavattanti.",
  "anya-e0301n0:518_5": "Mahaggatajjhānāni pana paññatti yovā mahaggatadhammevāti.",
  "anya-e0301n0:519_0": "125.",
  "anya-e0301n0:519_1": "Kiccārammaṇavi ruddhattāyeva viratiappamaññāyo ekasmiṃ citte dve nalabbhantīti vuttaṃ.",
  "anya-e0301n0:519_2": "Appamaññā viratiyo panettha.La.",
  "anya-e0301n0:519_3": "Yojetabbāti.",
  "anya-e0301n0:519_4": "Viratiyo ekantena dussilyappahāna kiccattā tappahāna kiccarahitesu lokiyābyākatesu nalabbhantīti vuttaṃ virativajjitāti.",
  "anya-e0301n0:519_5": "Pañcasikkhāpadā kusalāyevāti hi pāḷiyaṃ vuttaṃ.",
  "anya-e0301n0:519_6": "Idañca lokiyasikkhāpadāni sandhāya vuttanti daṭṭhabbaṃ.",
  "anya-e0301n0:519_7": "Appamaññānaṃ sattapaññattārammaṇattā mahāvipākānañca ekanta parittārammaṇattā tāsaṃ tesu sambhavo natthīti vuttaṃ appamaññā virativajjitāti.",
  "anya-e0301n0:519_8": "Nanu kāmakusalaṃ sattapaññattādi ārammaṇaṃpi hotīti tabbipākenapi tena sadisā rammaṇena bhavitabbanti. Na.",
  "anya-e0301n0:519_9": "Vikapparahitattā.",
  "anya-e0301n0:519_10": "Paññattiyo hi avijjamānattā mahaggatānuttaradhammāca saṇhasukhumadhammattā tathā tathā vikappetvāvā paṭivijjhitvāvā",
  "anya-e0301n0:519_11": "gaṇhantānaṃ kusalādīnaṃ eva ārammaṇabhūtā honti.",
  "anya-e0301n0:519_12": "Kāmavipākāni pana sayaṃ atidubbalatāya ārammaṇaṃ vikappetvā vigahetuṃ nasakkonti,",
  "anya-e0301n0:519_13": "kuto paṭivijjhitvā gahetuṃ.",
  "anya-e0301n0:519_14": "Tasmā tāni paññattiyovā mahaggatānuttaradhammevā ālambituṃ na sakkontīti daṭṭhabbaṃ.",
  "anya-e0301n0:519_15": "Mahaggatavipākāni pana vikapparahitānipi appanāpattakammavise sanibbattattā bhāvanābalanimmitāni paññattivisesāni ālambituṃ sakkontīti.",
  "anya-e0301n0:520_0": "[82] Vibhāvaniyaṃ pana",
  "anya-e0301n0:521_0": "Kāmataṇhādhinakammajanitattā kāmavipākāni kāmataṇhāya ārammaṇabhūte kāmadhammeeva ālambituṃ labhantīti",
  "anya-e0301n0:521_1": "adhippāyena “kāmataṇhādhinassa phalabhūtattā”ti vatvā dāsiputtopamāya tadatthaṃ vibhāveti.",
  "anya-e0301n0:521_2": "Taṃ vicāretabbaṃ.",
  "anya-e0301n0:522_0": "Evañhi sati mahaggatavipākānipi rūpārūpataṇhādhina kammajanitāni eva hontīti tānipi rūpārūpataṇhānaṃ ārammaṇabhūte mahaggata dhammeeva ālambeyyunti. Apica,",
  "anya-e0301n0:522_1": "kāmataṇhāpi kāmadhammeeva ārammaṇaṃ karoti.",
  "anya-e0301n0:522_2": "Na paññattidhammeti natthi.",
  "anya-e0301n0:522_3": "Naca itthipurisādi hattha pādādi paññattīsu assādavasena pavattā taṇhā kāmataṇhā nāma nahotīti atthi.",
  "anya-e0301n0:522_4": "Subheti kusale.",
  "anya-e0301n0:522_5": "Maneti niddhāraṇe bhummaṃ.",
  "anya-e0301n0:522_6": "Subhe kriye pāketi niddhāraṇīyaṃ daṭṭhabbaṃ. Sahetu. La.",
  "anya-e0301n0:522_7": "Mane dvādasadhāva saṅgahotivā yojetabbaṃ.",
  "anya-e0301n0:522_8": "Navijjantetthāti vajjitānaṃ saṅgaho.",
  "anya-e0301n0:522_9": "Etthāti sobhaṇacittesu.",
  "anya-e0301n0:522_10": "Dvayanti viratiappamaññādukaṃ.",
  "anya-e0301n0:522_11": "Anuttareti visesakānaṃ saṅgaho.",
  "anya-e0301n0:522_12": "Jhāna dhammāti vitakkādayo.",
  "anya-e0301n0:522_13": "Majjhime mahaggate appamaññāca jhānadhammā ca.",
  "anya-e0301n0:522_14": "Parittesu kāmasobhaṇesu appamaññāca virati ñāṇapīti yoca visesakā,",
  "anya-e0301n0:522_15": "saṅgahanaya bhedakārakāti attho.",
  "anya-e0301n0:523_0": "126.",
  "anya-e0301n0:523_1": "Sattarasadhammā lobhadiṭṭhīhi saddhiṃ ekūnavīsati hutvā saṅgahaṃ gacchantīti yojanā.",
  "anya-e0301n0:523_2": "Pītivajjitā aññasamānā dvādasa cetasikā akusalasādhāraṇā cattārocāti soḷasadhammā lobhadiṭṭhīhi saha aṭṭhārasa hutvā saṅgahaṃ gacchantīti yojanā.",
  "anya-e0301n0:523_3": "Issāmacchariya kukkuccāni kiccato ārammaṇato ca bhinnāni hontīti vuttaṃ issā.La.",
  "anya-e0301n0:523_4": "Yojetabbānīti.",
  "anya-e0301n0:523_5": "Sabbesupi akusalacittuppādesu sampayuttadhammā dhammato asadisāeva honti.",
  "anya-e0301n0:523_6": "Gaṇanato pana ekacce ekaccehi sadisā eva hontīti vuttaṃ dvādasa.La.",
  "anya-e0301n0:523_7": "Saṅgahitābhavantīti.",
  "anya-e0301n0:523_8": "Etthaca pañcasu asaṅkhārikesu pathamadutīyesu ekūnavīsati.",
  "anya-e0301n0:523_9": "Tatīyacatutthesu aṭṭhārasa.",
  "anya-e0301n0:523_10": "Pañcame vīsati.",
  "anya-e0301n0:523_11": "Pañcasu sasaṅkhārikesu pathamadutīyesu ekavīsati.",
  "anya-e0301n0:523_12": "Tatīyacatutthesu vīsati.",
  "anya-e0301n0:523_13": "Pañcame dvāvīsati.",
  "anya-e0301n0:523_14": "Momūhadvaye pannarasāti evaṃ akusalesu satta saṅgahā bhavanti.",
  "anya-e0301n0:523_15": "Tenāha ekūnavīsātiādiṃ.",
  "anya-e0301n0:523_16": "Sādhāraṇāti sabbā kusalasādhāraṇā.",
  "anya-e0301n0:523_17": "Samānāti aññasamānā.",
  "anya-e0301n0:523_18": "Apareti chandapītiadhimokkhe thapetvā ekacce.",
  "anya-e0301n0:524_0": "127.",
  "anya-e0301n0:524_1": "Hasanacitteti hasituppādacitte.",
  "anya-e0301n0:524_2": "Voṭṭhabbaneti manodvārāvajjane.",
  "anya-e0301n0:524_3": "Sukhasantīraṇeti somanassa santīraṇe.",
  "anya-e0301n0:524_4": "Mano dhātuttikā hetuka paṭisandhi yugaḷeti pañcadvārāvajjana sampaṭicchanadvayasaṅkhāte manodhātuttikeceva",
  "anya-e0301n0:524_5": "upekkhā santīraṇa dvayasaṅkhāte ahetuka paṭisandhiyugaḷeca.",
  "anya-e0301n0:524_6": "Sabbattha sabbesu ahetukesu satta,",
  "anya-e0301n0:524_7": "tato sesā pakiṇṇakā pana yathārahaṃ yujjanti,",
  "anya-e0301n0:524_8": "iti tettiṃsa vidhasaṅgaho mayā vuttoti yojanā.",
  "anya-e0301n0:525_0": "128.",
  "anya-e0301n0:525_1": "Idāni ayaṃ cetasikaniddesoti katvā cittassa viya ekassapi cetasikassa bhūmijāti sampayogādi bhedena vibhāgo kathetabboti taṃ dassetuṃ antimagāthamāha.",
  "anya-e0301n0:525_2": "Itthaṃ iminā yathāvuttappakārena cittāviyuttānaṃ cetasikānaṃ soḷasavidhaṃ sampayogañca tettiṃsavidhaṃ",
  "anya-e0301n0:525_3": "saṅgahañca ñatvā tesaṃ yathā yogaṃ cittena samaṃ bhedaṃ uddiseti yojanā.",
  "anya-e0301n0:525_4": "Phasso tāva ekūnanavutiyā ekavīsasatesuvā cittesu yuttattā ekūnanavuti ekavīsasatavidhevāti evaṃ dvipaññāsacetasike",
  "anya-e0301n0:525_5": "visuṃ visuṃ uddharitvā yathāyogaṃ bhūmijātisampayogādibhedehi tesaṃ vibhāgaṃ katheyyāti attho.",
  "anya-e0301n0:526_0": "Iti paramatthadīpaniyānāma abhidhammatthasaṅgahassa",
  "anya-e0301n0:527_0": "Catutthavaṇṇanāya cetasika saṅgahassa",
  "anya-e0301n0:528_0": "Paramatthadīpanā niṭṭhitā.",
  "anya-e0301n0:529_0": "Pakiṇṇaka saṅgaha paramatthadīpanī",
  "anya-e0301n0:530_0": "129.",
  "anya-e0301n0:530_1": "Evaṃ visuṃ visuṃ cittacetasikānaṃ niddesaṃ dassetvā idāni puna ubhinnaṃ niddesaṃ dassento sampayuttāyathāyogantiādimāha.",
  "anya-e0301n0:530_2": "Yathāyogaṃ sampayuttā sabhāvato tepaññāsa cittacetasikā ye dhammā mayā visuṃ visuṃ niddiṭṭhā.",
  "anya-e0301n0:530_3": "Idāni yathā rahaṃ tesaṃ ubhinnaṃ saṅgahonāma niyyateti yojanā.",
  "anya-e0301n0:530_4": "Tattha attano attano bhāvo sabhāvo.",
  "anya-e0301n0:530_5": "Dhammānaṃ āvenikalakkhaṇanti vuttaṃ hoti.",
  "anya-e0301n0:530_6": "Cittaṃ tāva bhūmijātisampayogādibhedena ekūna navutividhaṃpi attano ārammaṇa vijānanasaṅkhātena āvenikalakkhaṇena ekameva hoti.",
  "anya-e0301n0:530_7": "Phassopi bhūmijātisampayo gādibhedena ekūnanavutividhopi phusanalakkhaṇena ekova hoti tathā vedanāsaññādayoti evaṃ sabhāvato tepaññāsa eva hontīti.",
  "anya-e0301n0:530_8": "Vedanāhetuto kiccadvārālambaṇavatthuto pavatto saṅgahoti sambandho.",
  "anya-e0301n0:530_9": "Tattha vedanāhetutoti vedanābheda hetubhedato.",
  "anya-e0301n0:530_10": "Evaṃ kiccadvārālambaṇa vatthutoti etthapi.",
  "anya-e0301n0:530_11": "Cittuppādavasenevāti cittavaseneva niyyateti sambandho.",
  "anya-e0301n0:530_12": "Evasaddena cetasike nivatteti.",
  "anya-e0301n0:530_13": "Ettāvatā channaṃ pakiṇṇakasaṅgahānaṃ vacanattho idheva tāva therena dassito hoti vedanābhedena cittacetasikānaṃ saṅgaho vedanāsaṅgaho,",
  "anya-e0301n0:530_14": "hetubhedena cittacetasikānaṃ saṅgaho hetusaṅgahotiādinā.",
  "anya-e0301n0:531_0": "[83] Vibhāvaniyaṃ pana",
  "anya-e0301n0:532_0": "Cittuppādasaddena cetasikadhammepi gahetvā aññaṃ nivatte tabbaṃ apassanto “na katthaci taṃvirahenā”ti vadati.",
  "anya-e0301n0:532_1": "Taṃ nayujjatiyeva.",
  "anya-e0301n0:533_0": "Na hi idha ettakā cetasikā sukhasahagatā,",
  "anya-e0301n0:533_1": "ettakā dukkha sahagatātiādinā ekopi saṅgaho cetasikehi nīto nāma atthi.",
  "anya-e0301n0:533_2": "Sukhasahagataṃ kusalavipākaṃ kāyaviññāṇamekamevātiādinā pana cittenaeva nīhoti.",
  "anya-e0301n0:533_3": "Citte pana siddhe ceta sikāpi siddhāevāti katvā cittuppādavasenevāti idaṃ vuttanti daṭṭhabbaṃ.",
  "anya-e0301n0:534_0": "130.",
  "anya-e0301n0:534_1": "Tatthāti tesu chasu saṅgahesu.",
  "anya-e0301n0:534_2": "Vedanābhedena taṃsampayuttānaṃ cittacetasikānaṃ saṅgaho vedanāsaṅgaho.",
  "anya-e0301n0:535_0": "[84] Vibhāvaniyaṃ pana",
  "anya-e0301n0:536_0": "“Sukhādivedanānaṃ taṃsahagatacittuppādānañca vibhāgavasena saṅgaho vedanāsaṅgaho”ti vuttaṃ.",
  "anya-e0301n0:536_1": "Tattha casaddena vedanāsaṅgahoca vedanāsahagata cittuppāda saṅgahocāti imasmiṃ atthe vedanāsaṅgahoti ekasesaniddeso hotīti dasseti.",
  "anya-e0301n0:536_2": "Taṃ na sundaraṃ.",
  "anya-e0301n0:537_0": "Idha hi vedanābhedo imassa saṅgahassa nissayadhammapariggahatthaṃeva vutto.",
  "anya-e0301n0:537_1": "Na vedanānaṃca visuṃ saṅgahadassanatthanti.",
  "anya-e0301n0:537_2": "Tatthatividhā vedanāti kasmā vuttaṃ.",
  "anya-e0301n0:537_3": "Nanu saṃyuttake dvepi tissopi pañcapi chapi aṭṭhārasapi chattiṃsapi aṭṭhasataṃpi vedanā vuttāti. Saccaṃ.",
  "anya-e0301n0:537_4": "Anubhavanalakkhaṇena pana vedanā tividhāeva hoti.",
  "anya-e0301n0:537_5": "Ye hi keci yaṃkiñci ārammaṇaṃ anubhavanti.",
  "anya-e0301n0:537_6": "Te taṃ sātatovā anubhavanti asātatovā majjhattatovā.",
  "anya-e0301n0:537_7": "Tato añño pakāro natthīti.",
  "anya-e0301n0:537_8": "Aññe pana pabhedā tena tena pariyāyena vuttā.",
  "anya-e0301n0:537_9": "Tattha hi dve kāyikacetasikavasena vuttā. Yathāha-",
  "anya-e0301n0:537_10": "katamāca bhikkhave dve vedanā kāyikāca cetasikācāti.",
  "anya-e0301n0:537_11": "Sukhadukkha vasenavā upekkhaṃ sukhe saṅgahetvā. Yathāha-",
  "anya-e0301n0:537_12": "dve vedanā vuttā bhagavatā sukhāvedanā dukkhāvedanā.",
  "anya-e0301n0:537_13": "Yāyaṃ bhante adukkha masukhā vedanā.",
  "anya-e0301n0:537_14": "Santasmiṃ esāpaṇīte sukhe vuttā bhagavatāti.",
  "anya-e0301n0:538_0": "Vibhāvaniyaṃ pana",
  "anya-e0301n0:539_0": "Anavajjapakkhikaṃ upekkhaṃ sukhe sāvajjapakkhikañca dukkhe saṅgahetvā dve vuttāti vuttaṃ.",
  "anya-e0301n0:539_1": "Taṃ pāḷiyaṃ anāgataṃpi yujjatiyeva.",
  "anya-e0301n0:540_0": "Indriyabhedavasena pañca.",
  "anya-e0301n0:540_1": "Phassabhedavasena cha.",
  "anya-e0301n0:540_2": "Upavicārabheda vasena aṭṭhārasa.",
  "anya-e0301n0:540_3": "Cha gehassitāni cha nekkhammassitānīti evaṃ paccekaṃ dvādasannaṃ somanassa domanassaupekkhānaṃ vasena chattiṃsa.",
  "anya-e0301n0:540_4": "Tāyeva kālattayavasena aṭṭhasataṃ vedanā vuttāti.",
  "anya-e0301n0:540_5": "Yañca katthaci sutte yaṃkiñci vedayitaṃ sabbaṃ taṃ dukkhasminti vuttaṃ.",
  "anya-e0301n0:540_6": "Taṃ saṅkhāradukkhatāvasena vuttanti.",
  "anya-e0301n0:540_7": "Heṭṭhā pana cittaniddese cittāni indriyabhedavasena niddiṭṭhānīti katvā idhapi indriyabhedavaseneva cittāni saṅgahetuṃ puna sukhaṃ.La.",
  "anya-e0301n0:540_8": "Pañcadhā hotīti vuttaṃ.",
  "anya-e0301n0:540_9": "Ettha ca yesu dhammesu ādhi paccavasena sukhadukkhāni indriyāni nāma honti.",
  "anya-e0301n0:540_10": "Tesaṃ kāyika mānasikavasena duvidhattā tānipi sukhindriyaṃ somanassindriyaṃ dukkhindriyaṃ domanassindriyanti dvidhā vuttāni.",
  "anya-e0301n0:540_11": "Upekkhāya pana ādhipaccaṭṭhānabhūtā dhammā mānasikāeva hontītisā upekkhindriyanti ekadhāva vuttāti. Apica,",
  "anya-e0301n0:540_12": "tepi pariyāyena duvidhā honti.",
  "anya-e0301n0:540_13": "Cakkhādipasādakāya nissitānaṃpi sabbhāvato.",
  "anya-e0301n0:540_14": "Vedanāpana ekarasattā ekadhāva vuttāti.",
  "anya-e0301n0:541_0": "Vibhāvaniyaṃ pana",
  "anya-e0301n0:542_0": "“Kāyika mānasika sātabhedato sukhadukkhāni dvidhā vuttānī”ti vuttaṃ.",
  "anya-e0301n0:543_0": "Tattha sabhāvato iṭṭhāniṭṭhaphoṭṭhabbā nubhavanalakkhaṇāni sukha dukkhāni.",
  "anya-e0301n0:543_1": "Sabhāvatovā parikappanatovā iṭṭhāniṭṭhamajjhattānubhavana lakkhaṇāni itarānīti.",
  "anya-e0301n0:543_2": "Sesānīti yathāvutta sukhadukkhato manassa domanassayuttehi sesāni bāttiṃsa kāmāvacaracittāni tevīsati",
  "anya-e0301n0:543_3": "pañcamajjhānikacittānicāti sabbāni pañcapaññāsacittāni.",
  "anya-e0301n0:543_4": "Ekatthāti ekasmiṃ citte.",
  "anya-e0301n0:543_5": "Itarā hi upekkhāvedanā.",
  "anya-e0301n0:544_0": "131. Hetūnaṃ bhedena taṃsampayuttānaṃ cittacetasikāna saṅgaho hetusaṅgaho.",
  "anya-e0301n0:545_0": "[85] Vibhāvaniyaṃ pana",
  "anya-e0301n0:546_0": "“Lobhādihetūnaṃ vibhāgavasena taṃsampayuttadhammavasenaca saṅgaho hetusaṅgaho”ti vuttaṃ.",
  "anya-e0301n0:546_1": "Taṃ na sundaraṃ.",
  "anya-e0301n0:547_0": "Kāraṇaṃ vuttameva.",
  "anya-e0301n0:547_1": "Hetūnāma chabbidhā bhavantīti sambandho.",
  "anya-e0301n0:547_2": "Tattha hetukiccaṃnāma ārammaṇe sampayuttadhammānaṃ suppatiṭṭhitabhāva sādhanaṃ.",
  "anya-e0301n0:547_3": "Yathā hi rukkhassa mūlāni sayaṃ anto pathaviyaṃ vaddhitvā pathaviraseca āporaseca gahetvā rukkhaṃ yāva aggā abhiharanti.",
  "anya-e0301n0:547_4": "Vātevā mahoghevā āgate rukkhaṃ suṭṭhu ākaḍḍhitvā tiṭṭhanti,",
  "anya-e0301n0:547_5": "evaṃ rukkho vuddho viruḷho vipulo ciraṭṭhitikoca hoti.",
  "anya-e0301n0:547_6": "Evamevaṃ imepi dhammā sayaṃ ārammaṇesu thirapattā hutvā sampayuttadhamme tattha vuddhe viruḷhe vipule ciraṭṭhitikeca sādhentīti.",
  "anya-e0301n0:547_7": "Ahetukacittānipana jalatale amūlakasevā lāni viya ārammaṇe suṭṭhu patiṭṭhitāni na hontīti daṭṭhabbaṃ.",
  "anya-e0301n0:547_8": "Apare pana dhammānaṃ kusalādibhāvasādhanaṃ hetukiccanti vadanti.",
  "anya-e0301n0:547_9": "Evaṃsante yesaṃ sahajātahetu natthi.",
  "anya-e0301n0:547_10": "Tesaṃ akusalabhāvo abyākatabhāvoca nasampajjeyya.",
  "anya-e0301n0:547_11": "Yānica laddhahetupaccayāni rūpāni.",
  "anya-e0301n0:547_12": "Tesañca kusalādibhāvo āpajjeyyāti vatvā taṃvādaṃ paṭipakkhipanti.",
  "anya-e0301n0:547_13": "Yathā pana loke andhakāronāma kenaci paccaya visesena sādhetabbo na hoti.",
  "anya-e0301n0:547_14": "Yattha āloko natthi.",
  "anya-e0301n0:547_15": "Tattha so attano dhammatāya siddho hoti.",
  "anya-e0301n0:547_16": "Evamevaṃ dhammesu muyhanakriyābhūto mohandhakāropi attano dhammatāya eva akusalo bhavituṃ arahati.",
  "anya-e0301n0:547_17": "Tathā hi icchānāma atthi.",
  "anya-e0301n0:547_18": "Sāmuyhanakriyāya yuttā lagganabhāvaṃ patvā lobho akusalo nāma hoti.",
  "anya-e0301n0:547_19": "Saddhāya yuttā pana dhammacchandabhāvaṃ patvā kusalacchandonāma hoti.",
  "anya-e0301n0:547_20": "Tathā akkhantināma atthi.",
  "anya-e0301n0:547_21": "Sāpi muyhana kriyāya yuttā paṭighabhāvaṃ patvā doso akusalonāma hoti.",
  "anya-e0301n0:547_22": "Saddhāya yuttā pana uppannaṃ kāmavitakkaṃ nādhivāsetītiādinā nayena pāpadhamma pāpārammaṇa virodhabhāvaṃ patvā alobho kusalonāma hoti.",
  "anya-e0301n0:547_23": "Muyhanakriyā pana asukena yuttā akusalonāma.",
  "anya-e0301n0:547_24": "Asukena yuttā kusalonāmāti natthi.",
  "anya-e0301n0:547_25": "Ambilatthāya aññena saṃyogakiccarahito jātiambilaraso viya ekantaakusalajātikāeva hotīti.",
  "anya-e0301n0:547_26": "Yoca dhammo kusalo akusaloca na hoti.",
  "anya-e0301n0:547_27": "So abyākatoti ettakameva dhammānaṃ abyākatabhāvasiddhiyā kāraṇaṃ.",
  "anya-e0301n0:547_28": "Tasmā ahetukacittānaṃ rūpanibbānānañca abyākatabhāvopi attano dhamma tāyaeva siddho.",
  "anya-e0301n0:547_29": "Tattha moho sesamūlānaṃpi mūlaṃ hoti.",
  "anya-e0301n0:547_30": "Rajjanadussanānipi hi muyhananisandānieva honti.",
  "anya-e0301n0:547_31": "Alobhādīnañca kusalabhāvo avijjānusayena saheva siddhoti.",
  "anya-e0301n0:547_32": "Tāni pana lobhādīni lobhasahagatādīnaṃ visesamūlāni honti.",
  "anya-e0301n0:547_33": "Rajjanādi nisandāni hi diṭṭhimānādīni.",
  "anya-e0301n0:547_34": "Arajjanādinisandāni ca saddhādīnīti.",
  "anya-e0301n0:547_35": "Yasmā pana hetuyonāma sampayuttesu padhānadhammā honti.",
  "anya-e0301n0:547_36": "Tasmā sahetukavipākakriyānaṃ abyākatabhāvo pana hetu mukhenapi vattuṃ yutto.",
  "anya-e0301n0:548_0": "[86] Ettāvatā yaṃ vuttaṃ vibhāvaniyaṃ",
  "anya-e0301n0:549_0": "“Apare pana kusalādīnaṃ kusalādibhāvasādhanaṃ hetu bhāvo”ti vadanti.",
  "anya-e0301n0:549_1": "Evaṃ sati hetūnaṃ attano kusalā dibhāvasādhano añño hetu maggitabbo siyā.",
  "anya-e0301n0:549_2": "Atha sesasampayuttahetupaṭibaddho tesaṃ kusalādibhāvo,",
  "anya-e0301n0:549_3": "evampi momūha cittasampayuttassa hetuno akusala bhāvo appaṭibaddho siyā.",
  "anya-e0301n0:549_4": "Atha tassa sabhāvato akusalabhāvopi siyā.",
  "anya-e0301n0:549_5": "Evaṃsati sesahetūnampi sabhāvato kusalādibhāvoti tesaṃ viya sampayutta dhammānampi so hetupaṭibaddho nasiyā,",
  "anya-e0301n0:549_6": "yadica hetupaṭibaddho kusalādibhāvo.",
  "anya-e0301n0:549_7": "Tadā ahetukānaṃ abyākatabhāvo nasiyāti alamatinippīḷanenāti taṃ paṭikkhittaṃ hoti.",
  "anya-e0301n0:550_0": "Yathāca laddhajjhānapaccayesu rūpārūpadhammesu jhānaṅgāni arūpadhammesueva upanijjhānaṭṭhaṃ pharanti,",
  "anya-e0301n0:550_1": "na rūpadhammesu.",
  "anya-e0301n0:550_2": "Te pana jhānadhamma samuṭṭhi tattāeva jhānapaccayuppannesu vuttā.",
  "anya-e0301n0:550_3": "Evameva hetuyopi arūpa dhammesueva kusalādibhāvaṃ pharanti.",
  "anya-e0301n0:550_4": "Na rūpadhammesu.",
  "anya-e0301n0:550_5": "Te pana hetu samuṭṭhitattāeva hetupaccayuppannesu vuttāti na tesaṃ rūpadhammānaṃ kusalādibhāvāpatti codetabbāti.",
  "anya-e0301n0:551_0": "[87] Yañca vibhāvaniyaṃ",
  "anya-e0301n0:552_0": "“Kusalādibhāvo pana kusalākusalānaṃ yoniso ayoniso manasikārapaṭibaddho”ti vuttaṃ.",
  "anya-e0301n0:552_1": "Taṃpi vicāre tabbaṃ.",
  "anya-e0301n0:553_0": "Tathā hi sūriyāloke āgate divā balānaṃ haṃsādīnaṃ okāso hoti.",
  "anya-e0301n0:553_1": "Rattandhakāle āgate rattibalānaṃ ulūkādīnaṃ okāso hoti.",
  "anya-e0301n0:553_2": "Naca te ālokandhakārā tesaṃ vaṇṇādivisesaṃ sāmenti.",
  "anya-e0301n0:553_3": "Taṃ pana tesaṃ yoniyoeva sādhenti.",
  "anya-e0301n0:553_4": "Tattha āloko viya yonisomanasikāro daṭṭhabbo.",
  "anya-e0301n0:553_5": "Andhakāro viya itaro.",
  "anya-e0301n0:553_6": "Te sattā viya kusalākusalā.",
  "anya-e0301n0:553_7": "Vaṇṇādiviseso viya kusalādibhāvo.",
  "anya-e0301n0:553_8": "Yoniyo viya hetuyo daṭṭhabbāti.",
  "anya-e0301n0:553_9": "Abyākatānaṃ panāti sabbaṃ yo dhammo kusalo akusaloca na hoti.",
  "anya-e0301n0:553_10": "So abyākatoti vuttapakkhe patatiyevāti.",
  "anya-e0301n0:553_11": "Tatthāti hetusaṅgahe.",
  "anya-e0301n0:553_12": "Sahetukānaṃ pariggahasukhatthaṃ idha vajjetabbānipi ahetukāni pathamaṃ uddhaṭāni.",
  "anya-e0301n0:553_13": "Tenāha sesāni pana. La.",
  "anya-e0301n0:553_14": "Sahetukā nevāti.",
  "anya-e0301n0:553_15": "Tesaṃvā ahetukanāmaṃpi hetūnaṃ vaseneva visuṃ siddhanti tesaṃpi idha saṅgahaṇaṃ aviruddhaṃ hoti.",
  "anya-e0301n0:553_16": "Tenāha ahetu kāṭṭhārasekātiādi.",
  "anya-e0301n0:553_17": "Sabhāva bhedena chabbidhāpi hetuyo kusalā kusalā byākatajātibhedena navadhā hontīti vuttaṃ lobho dosocātiādi.",
  "anya-e0301n0:554_0": "132. Cuddasannaṃ kiccānaṃ bhedena taṃkiccavantānaṃ cittacetasikānaṃ saṅgaho kiccasaṅgaho.",
  "anya-e0301n0:555_0": "[88] Vibhāvaniyaṃ pana",
  "anya-e0301n0:556_0": "“Paṭisandhādīnaṃ kiccānaṃ vibhāgavasena taṃkiccavantānañca paricchedavasena saṅgaho kiccasaṅgaho”ti vuttaṃ.",
  "anya-e0301n0:556_1": "Taṃ na sundaraṃ.",
  "anya-e0301n0:557_0": "Yena ekakammena eko upapattibhavonibbattati.",
  "anya-e0301n0:557_1": "Tasmiṃ sarasenavā laddhavibādhanenavā parikkhīṇe so bhavo nirujjhati.",
  "anya-e0301n0:557_2": "Ekassa kammassa okāso hoti.",
  "anya-e0301n0:557_3": "Tasmā tato nibbatta bhavato cutassa antarā khaṇamattaṃpi aṭṭhatvā laddhokāsena ekena kammena puna bhavantarādi",
  "anya-e0301n0:557_4": "paṭisandhāna vasena abhinibbatti paṭisandhikiccaṃ.",
  "anya-e0301n0:557_5": "Tathā nibbattassa upapattibhavasantānassa yāva taṃ kammaṃ nakhiyyati.",
  "anya-e0301n0:557_6": "Tāva aviccheda pavattipaccayaṅgabhāvena pavatti bhavaṅgakiccaṃ.",
  "anya-e0301n0:557_7": "Tassa hi tathā pavattiyā sati āyupabandhāca usmā pabandhāca pavattantiyevāti ete tayo dhammā imaṃ kāyaṃ abhijjamānaṃ rakkhantīti. Yathāha –",
  "anya-e0301n0:558_0": "Āyu usmāca viññāṇaṃ, yadā kāyaṃ jahanti maṃ;",
  "anya-e0301n0:559_0": "Apaviddho tadā seti, niratthaṃva kaliṅgaranti.",
  "anya-e0301n0:560_0": "Āvajjanaṃ cittasantānassa āvaṭṭanaṃ,",
  "anya-e0301n0:560_1": "taṃvā āvajjeti āvaṭṭeti,",
  "anya-e0301n0:560_2": "āvaṭṭativā taṃ ettha etenātivā āvajjanaṃ.",
  "anya-e0301n0:560_3": "Bhavaṅga vīthito okkamitvā ārammaṇantarābhimukhaṃ pavattatīti attho.",
  "anya-e0301n0:560_4": "Āvajjetivā ārammaṇantare ābhogaṃ karotīti āvajjanaṃ.",
  "anya-e0301n0:560_5": "Dassanādīni pākaṭāni.",
  "anya-e0301n0:560_6": "Voṭṭhabbananti visuṃ avacchinditvā thapanaṃ idaṃ nīlantivā pītakantivā subhantivāasubhantivā asaṅkaratothapanaṃ niyamananti vuttaṃ hoti.",
  "anya-e0301n0:560_7": "Javanantivā javotivā vegotivā atthato ekaṃ.",
  "anya-e0301n0:560_8": "Asaninipāto viya vegasahitassa ekekassa pittassa pavatti javanakiccaṃ.",
  "anya-e0301n0:561_0": "[89] Yaṃpana vibhāvaniyaṃ",
  "anya-e0301n0:562_0": "“Ārammaṇe taṃtaṃkiccasādhanavasena anekakkhattuṃ ekakkhattuṃvā javamānassa viya pavatti javanakicca”nti vuttaṃ.",
  "anya-e0301n0:562_1": "Taṃ na sundaraṃ.",
  "anya-e0301n0:563_0": "Na hi javamānassa cittassa ekavāramattena nivattināma atthi.",
  "anya-e0301n0:563_1": "Maggātiññājavanānipi hi ekāvajjanaparikammacittato paṭṭhāya ekavegena pavattajavamānacittasantānapatitāni eva honti.",
  "anya-e0301n0:563_2": "Na pana tāni visuṃ siddhena javena javantīti.",
  "anya-e0301n0:564_0": "[90] Tattha ca",
  "anya-e0301n0:565_0": "Javamānassa viya pavattīti etena visuṃ visuṃ uppajjitvā niruddhā naṃ khaṇikadhammānaṃ sīghagamanasaṅkhāto javonāma visuṃ natthi.",
  "anya-e0301n0:565_1": "Bahukkhattuṃ pavattivasena pana sīghagacchantapurisa sadisattā eva javananti vuccatīti dassitaṃ hoti.",
  "anya-e0301n0:565_2": "Taṃpi na sundaraṃ.",
  "anya-e0301n0:566_0": "Asaninipāto viya vegasahitassa ekekassa cittassa pavattijavanakiccanti hi heṭṭhā vuttaṃ.",
  "anya-e0301n0:566_1": "Bhavaṅgacittañhi dīghaṃ addhānaṃ pūretvā pavattaṃpi nadisote vuyhamānaṃ sukkhapaṇṇaṃ viya vegarahitaṃ hoti.",
  "anya-e0301n0:566_2": "Javanacittaṃ pana ekamekaṃpi samānaṃ indena vissaṭṭha vajiraṃ viya vegasahitameva pavattatīti daṭṭhabbaṃ.",
  "anya-e0301n0:566_3": "Taṃ ārammaṇaṃ etassāti tadārammaṇaṃ.",
  "anya-e0301n0:566_4": "Yaṃ javanena gahitaṃ,",
  "anya-e0301n0:566_5": "tadevassa ārammaṇanti vuttaṃ hoti.",
  "anya-e0301n0:566_6": "Yaṃ javanena gahitārammaṇaṃ,",
  "anya-e0301n0:566_7": "tasseva gahitattā tadārammaṇaṃ nāmāti hi vuttaṃ.",
  "anya-e0301n0:566_8": "Tassavā javanassa ārammaṇaṃ assa ārammaṇanti tadārammaṇaṃ.",
  "anya-e0301n0:566_9": "Idha pana tadārammaṇabhāvo adhippeto.",
  "anya-e0301n0:566_10": "Nibbattamānabhavato vacanaṃ muccanaṃ parigaḷanaṃ cuti.",
  "anya-e0301n0:566_11": "Idāni tāni kiccāni aniyamato na pavattanti.",
  "anya-e0301n0:566_12": "Ṭhānaniyameneva pavattantīti dassetuṃ ṭhānabhedo vutto.",
  "anya-e0301n0:566_13": "Tiṭṭhati pavattati taṃtaṃ kiccavantaṃ cittaṃ etthāti ṭhānaṃ. Okāso.",
  "anya-e0301n0:566_14": "Taṃtaṃ antarākāloti vuttaṃ hoti.",
  "anya-e0301n0:566_15": "Kālopi hi kālavantānaṃ pavattivisayattā ṭhānanti vuccati.",
  "anya-e0301n0:566_16": "Paṭisandhiyā ṭhānaṃ paṭisandhiṭṭhānaṃ.",
  "anya-e0301n0:566_17": "Paṭisandhakālo paṭisandhikkhaṇoti vuttaṃ hoti.",
  "anya-e0301n0:566_18": "Evaṃ sesesupi.",
  "anya-e0301n0:567_0": "[91] Vibhāvaniyaṃ pana",
  "anya-e0301n0:568_0": "“Paṭisandhiyā ṭhānaṃ paṭisandhiṭṭhānanti vatvā kāmaṃ paṭisandhivini muttaṃ ṭhānaṃnāma natthi.",
  "anya-e0301n0:568_1": "Sukhaggahaṇatthaṃ pana silā puttakassa sarīrantiādīsu viya abhedepi bhedaparikappanāti daṭṭhabba”nti vuttaṃ.",
  "anya-e0301n0:568_2": "Taṃ na gahetabbaṃ.",
  "anya-e0301n0:569_0": "Kālo hi nāma sabhāvato avijjamānopi cittassa visuṃ ārammaṇabhūto eko paññattidhammo.",
  "anya-e0301n0:569_1": "Tathā hi aṭṭhakathāyaṃ imesaṃ aṭṭhannaṃ mahāvipākacittānaṃ vipaccanaṭṭhānaṃ veditabbaṃ.",
  "anya-e0301n0:569_2": "Etāni hi catūsu ṭhānesu vipaccanti.",
  "anya-e0301n0:569_3": "Paṭisandhiyaṃ bhavaṅge cutiyaṃ tadārammaṇeti vatvā taṃ vitthārentena paṭisandhiggahaṇakāle paṭisandhihutvā vipaccanti.",
  "anya-e0301n0:569_4": "Asaṅkhyeyyaṃpi āyu kālaṃ bhavaṅgaṃ hutvā maraṇa kāle cuti hutvāti kālova vuttoti.",
  "anya-e0301n0:569_5": "Itarathā kiccāni viya ṭhānānipi cuddasavidhānieva vattabbāni siyunti.",
  "anya-e0301n0:569_6": "Ṭhānānaṃ vitthārabhedo pana upari dvīsu pavattisaṅgahesu cittapavattividhānānusārena veditabboti.",
  "anya-e0301n0:569_7": "Yasmā omakaṃ dvihetukakusalaṃ sayaṃ so manassayuttaṃpi samānaṃ atidubbalattā somanassa paṭisandhiṃ dātuṃ nasakkoti.",
  "anya-e0301n0:569_8": "Tasmā somanassasantīraṇaṃ paṭisandhiṭṭhānaṃ nagacchatīti vuttaṃ dveupekkhāsahagatasantīraṇānicevāti.",
  "anya-e0301n0:569_9": "Tathā hi paṭṭhāne pītisahagatattike paṭiccavāre hetupaccanike taṃ paṭi sandhiṭṭhānena uddhaṭanti.",
  "anya-e0301n0:569_10": "Manodvārāvajjanaṃ parittārammaṇevā avibhūtā rammaṇevā dvattikkhattuṃ pavattamānaṃpi vipāka santānato",
  "anya-e0301n0:569_11": "laddhapaccayabhāvena dubbalattā javanavegarahitameva hotīti vuttaṃ āvajjana dvaya vajjitānīti.",
  "anya-e0301n0:570_0": "[92] Vibhāvaniyaṃ pana",
  "anya-e0301n0:571_0": "“Ārammaṇarasānubhavanā bhāvato”ti kāraṇaṃ vuttaṃ. Taṃ a kāraṇaṃ.",
  "anya-e0301n0:572_0": "Na hi ārammaṇa rasānubhavanaṃ javanakicca siddhiyā javananāma lābhassaca kāraṇaṃ hoti.",
  "anya-e0301n0:572_1": "Taṃ pana javanakiccasiddhiyā phalame vahotīti.",
  "anya-e0301n0:572_2": "Yasmā pana phalacittaṃ āsevanabhāvarahitaṃpi magga cetanāya mahānubhāvattā parikammabhāvanābalena ca",
  "anya-e0301n0:572_3": "pavattattā ārammaṇe vegasahitameva patatīti tassajavanesu gahaṇaṃkataṃ.",
  "anya-e0301n0:573_0": "[93] Vibhāvaniyaṃ pana",
  "anya-e0301n0:574_0": "Maggābhiññājavanānaṃ ekavārameva pavattattā javanakiccaṃ na sampajjatīti adhippāyena “ekacittakkhaṇikaṃpi",
  "anya-e0301n0:574_1": "lokuttara maggāditaṃ taṃsabhāvavantatāya javanakiccaṃ nāmā”ti vatvā sabbaññutaññāṇopamāya tamatthaṃ vibhāveti.",
  "anya-e0301n0:574_2": "Taṃ na yujjatiyeva.",
  "anya-e0301n0:575_0": "Idāni samānakiccagaṇanāni cittāni saṅgahetvā dassetuṃ tesu panātiādimāha.",
  "anya-e0301n0:575_1": "Paṭisandhādayo nāma cittuppādāti sambandho.",
  "anya-e0301n0:576_0": "[94] Vibhāvaniyaṃ pana",
  "anya-e0301n0:577_0": "Nāmakiccabhedenātipi yojeti. Taṃ na sundaraṃ.",
  "anya-e0301n0:578_0": "Nāmabhedassa visuṃ vattabbābhāvatoti.",
  "anya-e0301n0:578_1": "Ekakiccaṭṭhāna dvikiccaṭṭhāna tikiccaṭṭhāna catukiccaṭṭhāna pañcakiccaṭṭhānāni cittāni yathākkamaṃ aṭṭhasaṭṭhica",
  "anya-e0301n0:578_2": "tathā dveca navaca aṭṭhaca dveca niddiseti yojanā.",
  "anya-e0301n0:579_0": "133. Cakkhādīnaṃ dvārānaṃ bhedena cittacetasikānaṃ saṅgaho dvārasaṅgaho.",
  "anya-e0301n0:580_0": "[95] Vibhāvaniyaṃ pana",
  "anya-e0301n0:581_0": "“Dvārānañca dvārapavattacittānañca paricchedavasena saṅgaho dvārasaṅgaho”ti vuttaṃ. Taṃ na sundaraṃ.",
  "anya-e0301n0:582_0": "Dve janā aranti gacchanti etenāti dvāraṃ.",
  "anya-e0301n0:582_1": "Nagarassa anto janā bahijanāca yena chiddamaggena nikkhamanti pavisantica,",
  "anya-e0301n0:582_2": "tassetaṃ nāmaṃ.",
  "anya-e0301n0:582_3": "Dve janā aranti gacchanti etthāti dvārantipī vadanti. Apica,",
  "anya-e0301n0:582_4": "duvidhaṃ dvāraṃ ākāsadvāraṃ maṇḍadvāranti.",
  "anya-e0301n0:582_5": "Tattha ākāsadvāraṃnāma yathāvutto chiddamaggo.",
  "anya-e0301n0:582_6": "Maṇḍadvāraṃnāma ādāsa paṭṭamayo ālokamaggo.",
  "anya-e0301n0:582_7": "Taṃ pana puññavantānaṃ gehesu yojīyati.",
  "anya-e0301n0:582_8": "Yathā ca tesu,",
  "anya-e0301n0:582_9": "tathā sattānaṃ sarīresupi dveeva honti.",
  "anya-e0301n0:582_10": "Navadvāro mahāvaṇoti hi chiddadvāraṃ vuttaṃ.",
  "anya-e0301n0:582_11": "Navanavutilomakūpasahassā nipi chiddadvārānieva.",
  "anya-e0301n0:582_12": "Idha pana ādāsapaṭṭasadisaṃ maṇḍadvāraṃ adhippetaṃ.",
  "anya-e0301n0:582_13": "Taṃpi hi ārammaṇikadhammānaṃ ārammaṇadhammānañca niggamana pavisana mukhapathabhāvato dvārasadisattā dvāranti vuccatīti.",
  "anya-e0301n0:582_14": "Taṃ pana rūpamaṇḍa dvāraṃ arūpamaṇḍadvāranti duvidhaṃ.",
  "anya-e0301n0:582_15": "Rūpamaṇḍadvāraṃpi kammavisesamahābhūta visesasiddhena maṇḍabhāvavisesena pañcavidhanti dassetuṃ cakkhudvārantiādimāha.",
  "anya-e0301n0:582_16": "Tattha cakkhumevacakkhudvāranti yasmiṃ cakkhumhi canda maṇḍalādīni rūpa nimittāni paññāyanti.",
  "anya-e0301n0:582_17": "Āvajjanādīnica yamhi paññātāni tāni nimittāni gaṇhanti.",
  "anya-e0301n0:582_18": "Tasmā tadeva cakkhu tesaṃ dvinnaṃ visayavisa yibhāvupagamanassa mukhapathabhūtattā cakkhudvāraṃnāmāti attho. Athavā,",
  "anya-e0301n0:582_19": "yena cakkhumaṇḍena bahiddhā candamaṇḍalādīni rūpāni anto āvajjanādīnaṃ visayabhāvaṃ upagacchanti.",
  "anya-e0301n0:582_20": "Yenaca anto āvajjanādīni bahiddhā tesaṃ rūpānaṃ visayibhāvaṃ upagacchanti.",
  "anya-e0301n0:582_21": "Tameva yathāvutta kāraṇena cakkhudvāraṃ nāmāti attho.",
  "anya-e0301n0:582_22": "Evaṃ sesesupi.",
  "anya-e0301n0:583_0": "[96] Ṭīkāsu pana",
  "anya-e0301n0:584_0": "“Āvajjanādīnaṃ arūpadhammānaṃ pavattimukhabhāvato dvārasadisattā dvārānī”ti vuttaṃ. Taṃ na sundaraṃ.",
  "anya-e0301n0:585_0": "Rūpādīnaṃ ārammaṇānaṃpi pavattimukhabhūtattā.",
  "anya-e0301n0:585_1": "Vakkhati hi chabbidhā visayapavattiyoti.",
  "anya-e0301n0:585_2": "Etthaca visayānaṃ rūpādīnaṃ ārammaṇānaṃ dvāresu āpātā gamana saṅkhātā pavattiyo visayapavattiyoti vuccantīti.",
  "anya-e0301n0:585_3": "Tattha cakkhumeva cakkhudvāranti etena cakkhussa dvāraṃ cakkhudvāranti atthaṃ nivatteti.",
  "anya-e0301n0:585_4": "Tathā sotādayo sota dvārādīnīti etena sota meva sotadvāraṃ.La.",
  "anya-e0301n0:585_5": "Manoeva manodvāraṃ.",
  "anya-e0301n0:585_6": "Na manānaṃ dvāraṃ manodvāranti imamatthaṃ atidissati.",
  "anya-e0301n0:585_7": "Tassa pana manassa bahuvidhattā idha adhippetaṃ manaṃ dassento manodvāraṃ pana bhavaṅganti pavuccatīti vuttaṃ.",
  "anya-e0301n0:586_0": "[97] Vibhāvaniyaṃ pana",
  "anya-e0301n0:587_0": "“Āvajjanādīnaṃ manānaṃ dvāranti manodvāra”ntipi vuttaṃ. Taṃ na sundaraṃ.",
  "anya-e0301n0:588_0": "Kāraṇaṃ vuttameva.",
  "anya-e0301n0:588_1": "Tattha sabbaṃ ekūnanavutividhaṃpi cittaṃ manodvāra mevanāma hoti.",
  "anya-e0301n0:588_2": "Idha pana upapattidvārameva adhippetanti katvā bhavaṅganti pavuccatīti vuttaṃ.",
  "anya-e0301n0:588_3": "Paṭisandhito paṭṭhāya yāvatāyukaṃ nadisotamiva pavattamānaṃ ekūnavīsatividhaṃ bhavaṅgacittameva idha manodvāranti vuccati,",
  "anya-e0301n0:588_4": "kathīyatīti attho.",
  "anya-e0301n0:589_0": "[98] Vibhāvaniyaṃ pana",
  "anya-e0301n0:590_0": "Yathā gāmassa dvāraṃnāma gāmānantarameva hoti.",
  "anya-e0301n0:590_1": "Evaṃ āvajjanādīnaṃ manānaṃ pavattimukhaṭṭhena dvāraṃnāma āvajjanānantaraṃ bhavaṅgameva siyā.",
  "anya-e0301n0:590_2": "Na tato purimāni bhavaṅgānīti adhippāyena yaṃ vuttaṃ “bhavaṅganti āvajjānānantaraṃ bhavaṅga”nti.",
  "anya-e0301n0:590_3": "Taṃ na gahetabbaṃ.",
  "anya-e0301n0:591_0": "Evañhi sati yesu cakkhupasādādīsu rūpādīni āpātaṃ nāgacchanti.",
  "anya-e0301n0:591_1": "Tānipi āvajjanādīnaṃ vīthicittānaṃ pavattimukhāni eva na hontīti katvā dvārānināma nasiyuṃ.",
  "anya-e0301n0:591_2": "Na ca tathā sakkā vattuṃ.",
  "anya-e0301n0:591_3": "Pāḷiyameva tesaṃ dvārarūpabhāvassa vuttattā.",
  "anya-e0301n0:591_4": "Idhaca vakkhati pasādaviññattisaṅkhātaṃ sattavidhaṃpi dvārarūpaṃnāmāti.",
  "anya-e0301n0:592_0": "[99] Yañca tattha",
  "anya-e0301n0:593_0": "Sāvajjanaṃ bhavaṅgantu, manodvāranti vuccatīti –",
  "anya-e0301n0:594_0": "Sādhakavacanaṃ āhaṭaṃ; Taṃpi idha nayujjatiyeva.",
  "anya-e0301n0:595_0": "Tañhi āvajjanaṃpi manodvārapakkhikaṃ katvā dīpetīti.",
  "anya-e0301n0:595_1": "Yattha pana cakkhuñca paṭicca rūpeca uppajjati cakkhuviññāṇaṃ. Sotañca. La.",
  "anya-e0301n0:595_2": "Manañca paṭicca dhammeca uppajjati manoviññāṇanti vuttaṃ.",
  "anya-e0301n0:595_3": "Tattheva taṃ yuttaṃ.",
  "anya-e0301n0:595_4": "Tattha hi cakkhuviññāṇuppattiyā catūsu paccayesu cakkhurūpāni eva sarūpato vuttānīti itare āvajjanañca",
  "anya-e0301n0:595_5": "sampayuttakkhandhā cāti dve paccayā casaddena gahitā,",
  "anya-e0301n0:595_6": "evaṃ sotaviññāṇādīsupi.",
  "anya-e0301n0:595_7": "Manoviññāṇe pana manañcāti ettha bhavaṅgacittena saha āvajjanaṃ gahetvā casaddena sampayuttakkhandhā gahitā.",
  "anya-e0301n0:595_8": "Evañhi sati cattā ropaccayā hontīti.",
  "anya-e0301n0:595_9": "Vuttañhetaṃ dhātuvibhaṅgaṭṭhakathāyaṃ paṭiccāti nāma āgataṭṭhāne āvajjanaṃ visuṃ nakātabbaṃ.",
  "anya-e0301n0:595_10": "Bhavaṅganissitakameva kātabbanti.",
  "anya-e0301n0:595_11": "Tasmā idha manoti sahāvajjanakaṃ bhavaṅgaṃ.",
  "anya-e0301n0:595_12": "Mano viññāṇanti javanamanoviññāṇanti.",
  "anya-e0301n0:595_13": "Etthaca paṭiccātināma āgataṭṭhāneti etena aññattha pana āvajjanaṃ dvārapakkhikaṃ nakātabbanti siddhaṃ hoti.",
  "anya-e0301n0:595_14": "Paṭiccāti āgatattāyevaca bhavaṅgaṃpi āvajjanā nantaraṃ bhavaṅgadvayameva imissaṃ pāḷiyaṃ gahetabbaṃ.",
  "anya-e0301n0:595_15": "Sannihitapaccayānaṃ eva tattha adhippetattāti.",
  "anya-e0301n0:595_16": "Idha pana dvārabhāvā rahassa sabbassa upapattidhammassa pariggahitattā sabbaṃ bhavaṅgaṃ adhippetaṃ.",
  "anya-e0301n0:595_17": "Na hi kiñci bhavaṅgaṃ nāma atthi.",
  "anya-e0301n0:595_18": "Yaṃ manodvārabhāvārahaṃ na siyāti niṭṭhamettha gantabbanti.",
  "anya-e0301n0:595_19": "Tatthāti niddhāraṇe bhummaṃ,",
  "anya-e0301n0:595_20": "tesu chasu dvāresu cakkhu dvāreti sambandho.",
  "anya-e0301n0:595_21": "Yathārahanti ārammaṇabhūmipuggalamanasikārā dīnaṃ anurūpavasena.",
  "anya-e0301n0:595_22": "Sabbathāpīti visuṃ visuṃ chacattālīsa bhedasaṅkhātena sabbapakārenapi agahita gahaṇa vasena,",
  "anya-e0301n0:595_23": "catupaññā sāti sambandho.",
  "anya-e0301n0:595_24": "Sabbathāpītivā āvajjanādi tadārammaṇa pariyo sānavasena anekakiccabhedayuttena sabbapakārenapi,",
  "anya-e0301n0:595_25": "kāmāvacarānevāti sambandho.",
  "anya-e0301n0:595_26": "Yāni āvajjanādīni kiccāni dvāravikāraṃ paṭicca pavattanti,",
  "anya-e0301n0:595_27": "taṃ kiccavantānieva dvāre niyuttānīti atthena dvārikānināma honti.",
  "anya-e0301n0:595_28": "Paṭisandhi bhavaṅga cuti kiccānipana dvāravikārena vinā kevalaṃ kammavaseneva sijjhanti.",
  "anya-e0301n0:595_29": "Tasmā taṃkiccavantāni dvārikānināma nahontīti vuttaṃ ekūna.La.",
  "anya-e0301n0:595_30": "Dvāravimuttānīti ettha ca dvāravikāronāma attani ārammaṇānaṃ āpātāgamanavasena bhavaṅgassa calanaṃ,",
  "anya-e0301n0:595_31": "cakkhādīnañca attani viññāṇuppādana sattivisesa yogo daṭṭhabbo.",
  "anya-e0301n0:596_0": "[100] Vibhāvaniyaṃ pana",
  "anya-e0301n0:597_0": "“Cakkhādidvāresu apavattanato manodvārasaṅkhāta bhavaṅgato ārammaṇantaragahaṇavasena apavattitoca dvāravimuttānī”ti vuttaṃ,",
  "anya-e0301n0:597_1": "taṃ aṭṭhakathāyapi saha nasameti.",
  "anya-e0301n0:598_0": "Paṭisandhi bhavaṅga cuti vasenāti hi vuttaṃ.",
  "anya-e0301n0:598_1": "Etena hi kiccasīseneva cittānaṃ dvārika dvāravimuttabhāgo therena dassito.",
  "anya-e0301n0:598_2": "Teneva hi heṭṭhāpi pañcadvārāvajjana.La.",
  "anya-e0301n0:598_3": "Tadārammaṇavasenātiādinā kiccasīseneva cittānaṃ cakkhudvārikādibhāvo vuttoti.",
  "anya-e0301n0:598_4": "Nanu cakkhādidvāresu apavattanatoti iminā etadatthova vuttoti ce. Na.",
  "anya-e0301n0:598_5": "Adhippetatthavirahassa apasaṅga nivattakassaca saṃvaṇṇanā vākyassa payojanābhāvatoti.",
  "anya-e0301n0:598_6": "Chadvārikāniceva santīraṇa tadārammaṇakiccānaṃ vasena dvāravimuttānica paṭisandhādikiccānaṃ vasenāti adhippāyo.",
  "anya-e0301n0:598_7": "Pañcadvārikānica chadvārikānica pañcachadvārikāni.",
  "anya-e0301n0:598_8": "Kadāci chadvārikāniceva tāni kadāci dvāravimuttānicāti chadvārikavimuttāni.",
  "anya-e0301n0:598_9": "Dvārasaddo cetthaadhikāravasena yojīyati.",
  "anya-e0301n0:599_0": "[101] Vibhāvaniyaṃ pana",
  "anya-e0301n0:600_0": "“Chadvārikānica chadvārikavimuttānicā”tipi vuttaṃ. Taṃ na sundaraṃ.",
  "anya-e0301n0:601_0": "Heṭṭhā cuṇṇiyavākye tathā asutattāti.",
  "anya-e0301n0:601_1": "Ekadvārikacittāni. La.",
  "anya-e0301n0:601_2": "Sabbathā dvāravimuttānica yathākkamaṃ chattiṃsati.La.",
  "anya-e0301n0:601_3": "Navadhā ceti pañcadhā paridīpayeti yojanā.",
  "anya-e0301n0:602_0": "134. Rūpādīnaṃ ārammaṇānaṃ bhedena cittacetasikānaṃ saṅgaho ārammaṇasaṅgaho.",
  "anya-e0301n0:603_0": "[102] Ṭīkāsu pana",
  "anya-e0301n0:604_0": "“Ārammaṇānaṃ sarūpato vibhāgato taṃvisayacittato ca saṅgaho ārammaṇasaṅgaho”ti vuttaṃ.",
  "anya-e0301n0:604_1": "Taṃ na sundaraṃ.",
  "anya-e0301n0:605_0": "Ayañhi cittacetasikānaṃ eva saṅgaho.",
  "anya-e0301n0:605_1": "Na ārammaṇānanti.",
  "anya-e0301n0:605_2": "Rūpādīnaṃ vacanattho upari āgamissati.",
  "anya-e0301n0:605_3": "Dubbalapurisena daṇḍādiviya cittacetasikehi ālambīyati amuñcamānehi gaṇhīyatīti ālambaṇaṃ.",
  "anya-e0301n0:605_4": "Ārammaṇasadde pana sati cittacetasikāni āgantvā ettha ramantīti ārammaṇaṃ.",
  "anya-e0301n0:606_0": "[103] Yaṃpana vibhāvaniyaṃ",
  "anya-e0301n0:607_0": "“Dubbalapurisena daṇḍādiviya cittacetasikehi ālambīyati.",
  "anya-e0301n0:607_1": "Tānivā āgantvā ettha ramantīti ālambaṇa”nti vuttaṃ.",
  "anya-e0301n0:607_2": "Taṃ na sundaraṃ.",
  "anya-e0301n0:608_0": "Visuṃ siddhāni hi etāni padānīti.",
  "anya-e0301n0:608_1": "Rūpamevāti vaṇṇāyatanameva.",
  "anya-e0301n0:608_2": "Pañcārammaṇavimuttaṃ yaṃkiñci dhammajātaṃ vijjamānaṃpiavijjamānaṃpi bhūtaṃpi abhūtaṃpi dhammārammaṇameva.",
  "anya-e0301n0:608_3": "Taṃ pana sabhāga koṭṭhāsato saṅgayhamānaṃ chabbidhaṃ hotīti vuttaṃ dhammārammaṇaṃ pana.La.",
  "anya-e0301n0:608_4": "Chadhā saṅgayhatīti.",
  "anya-e0301n0:608_5": "Tatthāti tesu rūpādīsu chasu.",
  "anya-e0301n0:608_6": "Cakkhudvāre ghaṭṭayamāna rūpānusāreneva uppannāni cakkhudvārikacittāni aññāni ārammaṇāni ālambituṃ nalabhanti.",
  "anya-e0301n0:608_7": "Rūpānipi ghaṭṭanarahitāni atītānāgatāni ālambituṃ nalabhantīti vuttaṃ cakkhudvārikacittānaṃ sabbesaṃpi rūpameva ārammaṇaṃ.",
  "anya-e0301n0:608_8": "Tañha paccuppannanti.",
  "anya-e0301n0:608_9": "Sotadvārikā dīsupi esevanayo.",
  "anya-e0301n0:608_10": "Tattha taṃ taṃ kāraṇaṃ paṭicca uppannaṃ paccuppannaṃ.",
  "anya-e0301n0:608_11": "Vattamānanti attho.",
  "anya-e0301n0:608_12": "Chabbidhaṃpīti rūpādivasena chabbidhaṃpi.",
  "anya-e0301n0:608_13": "Atikkantabhāvaṃ itaṃ gataṃ pavattanti atītaṃ.",
  "anya-e0301n0:608_14": "Āgacchati āgacchitthāti āgataṃ.",
  "anya-e0301n0:608_15": "Paccuppannaṃ, atītañca.",
  "anya-e0301n0:608_16": "Na āgatanti anāgataṃ.",
  "anya-e0301n0:608_17": "Uppādajātikā saṅkhatadhammāeva tīsu kālesu anupatanti.",
  "anya-e0301n0:608_18": "Tasmā uppādarahitā asaṅkhatabhūtā nibbānapaññattiyo kālavimuttaṃnāmāti veditabbā.",
  "anya-e0301n0:609_0": "[104] Vibhāvaniyaṃ pana",
  "anya-e0301n0:610_0": "“Vināsābhāvato atītādikālavasena navattabbattā nibbānaṃ paññattica kālavimuttaṃnāmā”ti vuttaṃ.",
  "anya-e0301n0:610_1": "Taṃ vicāretabbaṃ.",
  "anya-e0301n0:611_0": "Sabbepi hi saṅkhatadhammā anāgatabhāva pubbakāeva honti.",
  "anya-e0301n0:611_1": "Tasmā te yadā paccayasāmaggiṃ labhitvā uppajjissantīti vattabbapakkhe tiṭṭhanti,",
  "anya-e0301n0:611_2": "tadā anāgatānāma.",
  "anya-e0301n0:611_3": "Yadā paccayasāmaggiṃ labhitvā uppannā,",
  "anya-e0301n0:611_4": "yadā paccuppannānāma.",
  "anya-e0301n0:611_5": "Yadā niruddhā,",
  "anya-e0301n0:611_6": "tadā atītānāma.",
  "anya-e0301n0:611_7": "Evaṃ uppādajātikānaññeva uppādamūlikā tekālikatā siddhā.",
  "anya-e0301n0:611_8": "Uppādarahitānaṃ pana anāgatāvatthāpi natthi.",
  "anya-e0301n0:611_9": "Kuto paccuppannātītā vatthāti.",
  "anya-e0301n0:611_10": "Tasmā nibbānapaññattīnaṃ kālattaya vimuttatā hotīti.",
  "anya-e0301n0:611_11": "Vināsābhāvatoti idaṃ pana atītakālavimuttiyāeva kāraṇanti na tena tāsaṃ itarakālavimuttiṃ sādhetīti daṭṭhabbaṃ.",
  "anya-e0301n0:611_12": "Yathārahavibhāgo pana idheva tesūtiādinā pacchā āgamissati.",
  "anya-e0301n0:611_13": "Dvāravimuttānañca chabbidhaṃpi ārammaṇaṃ hotīti sambandho.",
  "anya-e0301n0:611_14": "Yathā pana āvajjanādīnaṃ chadvārikacittānaṃ ārammaṇaṃ bhavantarepi imasmiṃ bhavepi purimabhāge kenaci dvārena gahitaṃpi agahitaṃpi hoti.",
  "anya-e0301n0:611_15": "Na tathā imesanti dassetuṃ bhavantare chadvāragahitanti vuttaṃ.",
  "anya-e0301n0:611_16": "Bhavavisesañhi patthetvā kammaṃ katvā tattha nibbattānaṃ ārammaṇaṃ bhavantarepi kenaci dvārena gahitaṃpi hoti yevāti.",
  "anya-e0301n0:612_0": "[105] Vibhāvaniyaṃ pana",
  "anya-e0301n0:613_0": "“Taṃ pana nesaṃ ārammaṇaṃ na āvajjanassa viya kenaci agahitameva gocarabhāvaṃ gacchatīti dassetuṃ chadvāra gahitanti vutta”nti vuttaṃ.",
  "anya-e0301n0:613_1": "Taṃ na yujjati.",
  "anya-e0301n0:614_0": "Pañcadvārā vajjanassapi hi ārammaṇaṃ pubbe kenaci dvārantarena gahitaṃpi agahitaṃpi hotiyeva.",
  "anya-e0301n0:614_1": "Tathā hi idaṃ nāma labhissāmi bhuñjissāmi passissāmīti pubbe gahitaṃ pacchā āvajjanassa ārammaṇaṃ na na hotīti.",
  "anya-e0301n0:614_2": "Naca ekāvajjanavīthiyaṃ pubbe kenaci cittena agahitabhāvo idha pamāṇanti.",
  "anya-e0301n0:614_3": "Yathā ca pañcadvārikacittānaṃ ārammaṇaṃ ekantapaccuppannameva hoti.",
  "anya-e0301n0:614_4": "Yathā ca manodvārikacittānaṃ ārammaṇaṃ tekālikaṃvā kālavimuttasā maññaṃvā hoti.",
  "anya-e0301n0:614_5": "Na tathā imesanti dassetuṃ paccuppannamatītaṃ paññattibhūtaṃvāti vuttaṃ.",
  "anya-e0301n0:614_6": "Yathā ca chadvārikacittānaṃ ārammaṇaṃ āgamasiddhavohārayuttaṃpi tabbohāravinimuttaṃpi hoti.",
  "anya-e0301n0:614_7": "Na tathā imesanti dassetuṃ kamma kamma nimitta gatinimitta sammatanti vuttaṃ.",
  "anya-e0301n0:615_0": "[106] Vibhāvaniyaṃ pana",
  "anya-e0301n0:616_0": "“Nāpi nesaṃ ārammaṇaṃ maraṇāsannato purimabhāgajavanānaṃ viya kammakammanimittādivasena āgamasiddhavohāravinimuttanti dassetuṃ kamma.La.",
  "anya-e0301n0:616_1": "Sammatanti āhā”ti vuttaṃ.",
  "anya-e0301n0:616_2": "Taṃpi na sundaraṃ.",
  "anya-e0301n0:617_0": "Maraṇā sannato purimabhāgepi hi sattā attanā katakammaṃvā cetiyādīni kamma,",
  "anya-e0301n0:617_1": "pakaraṇānivā ārammaṇaṃ karontiyeva.",
  "anya-e0301n0:617_2": "Tadāpi hi kammaṃ kammameva,",
  "anya-e0301n0:617_3": "kammupakaraṇānica kammanimittāniyeva.",
  "anya-e0301n0:617_4": "Kamma siddhiyānimittaṃ kāraṇaṃ kammanimittanti katvā.",
  "anya-e0301n0:617_5": "Kammassa nimittaṃ ārammaṇaṃ kammanimittantipi vadanti.",
  "anya-e0301n0:617_6": "Ajātasatturājā viyaca supinadassanādivasena gatinimittānipi ārammaṇaṃ karontiyeva.",
  "anya-e0301n0:617_7": "Rājā hi dvīsu bhavesu pitaraṃ māreti.",
  "anya-e0301n0:617_8": "Māritakālatoca paṭṭhāya tassa niddāyantassa gatinimittāni upaṭṭhahantīti.",
  "anya-e0301n0:617_9": "Tattha yathāsambhavanti taṃ taṃ paṭisandhādīnaṃ chadvāragahitādivasena sambhavantassa ārammaṇassa anurūpato.",
  "anya-e0301n0:617_10": "Yathāsambhavavibhāgo pana upari maraṇuppattiyaṃ āgamissati.",
  "anya-e0301n0:617_11": "Yebhuyyenāti bāhullena.",
  "anya-e0301n0:617_12": "Bhavantareti atītānantarabhave tatthaca maraṇāsannakāle.",
  "anya-e0301n0:617_13": "Chadvāra gahitanti chahi dvārehi maraṇāsannajavanehi gahitaṃ.",
  "anya-e0301n0:617_14": "Ettha ca yebhuyyenāti etena bhavantare chadvāragahitanti imassa vidhānassa anekaṃsabhāvaṃ viseseti. Kasmā.",
  "anya-e0301n0:617_15": "Agahitassapi sambhavato.",
  "anya-e0301n0:617_16": "Yañhi asaññibhavato cutānaṃ kamma kammanimitta gatinimitta sammataṃ arūpabhavato cutānañca gatinimittasammataṃ",
  "anya-e0301n0:617_17": "kāmapaṭisandhi bhavaṅgacutīnaṃ ārammaṇaṃ.",
  "anya-e0301n0:617_18": "Taṃ bhavantare kenaci dvārena agahita meva hotīti.",
  "anya-e0301n0:617_19": "Etthaca yasmā paṭṭhāne arūpabhave duvidhopi purejātapaccayo paṭisiddho.",
  "anya-e0301n0:617_20": "Aṭṭhakathāsuca tato cutānaṃ kāmapaṭisandhiyā paccuppannagatinimittārammaṇatāpi vuttā.",
  "anya-e0301n0:617_21": "Gatinimittañca nāma rūpārammaṇameva dīpenti.",
  "anya-e0301n0:617_22": "Tasmā tesaṃ kāmapaṭisandhiyāpi gatinimittasammataṃ bhavantare kenaci dvārena agahitameva hotīti veditabbaṃ. Apica,",
  "anya-e0301n0:617_23": "maraṇāsannakāle kammabalena kammādīnaṃ upaṭṭhānaṃnāma yebhuyyena saṃmuḷhamaraṇena marantānameva hoti.",
  "anya-e0301n0:617_24": "Itaresaṃ pana paresaṃ payogabalenapi attanā pakatiyā suṭṭhu āsevitānaṃ anussaraṇabalenapi dhammikaupāsakādīnaṃ",
  "anya-e0301n0:617_25": "viya devalokato āgantvā gaṇhantānaṃ devānaṃ ānubhāvenapi hotiyeva.",
  "anya-e0301n0:617_26": "Nirayapālāpi nirayato āgantvā gaṇhantiyeva.",
  "anya-e0301n0:617_27": "Revativimānañcettha vattabbaṃ.",
  "anya-e0301n0:617_28": "Tañhi dve nirayapālā gahetvā pathamaṃ tāvatiṃsābhavanaṃ netvā pacchā nirayaṃ nayiṃsu.",
  "anya-e0301n0:617_29": "Te hi yakkha jātikattā vessavaṇaparisāviya tāvatiṃsā bhavanaṃpi gantuṃ sakkontiyeva.",
  "anya-e0301n0:617_30": "Yamassa dūtā dve yakkhāti hi pāḷiyaṃ vuttaṃ.",
  "anya-e0301n0:617_31": "Vessavaṇadūtā idha yamassa dūtāti vuttātipi vadanti.",
  "anya-e0301n0:617_32": "Tasmā ye kasiṇāsubhādīni samathanimittāni suṭṭhu āsevitvā upacārajjhāne ṭhatvā tāneva nimittāni gahetvā maranti.",
  "anya-e0301n0:617_33": "Tesaṃpi kāmapaṭisandhiyā ārammaṇaṃ bhavantare kenaci dvārena agahitameva siyā.",
  "anya-e0301n0:617_34": "Upacārajjhānabaleneva brahmalokato idhauppajjantānaṃpi esevanayoti.",
  "anya-e0301n0:618_0": "Yaṃpana vibhāvaniyaṃ",
  "anya-e0301n0:619_0": "“Kevalaṃ kammabaleneva tesaṃ asaññibhavato cutānaṃ paṭisandhiyā kammanimittādikaṃ ārammaṇaṃ upaṭṭhātī”ti vuttaṃ.",
  "anya-e0301n0:620_0": "Tattha kammanimittādikanti ettha ādisaddena kammaṃpi gahetabba meva.",
  "anya-e0301n0:620_1": "Na hi tassa agahaṇe kāraṇaṃ atthīti.",
  "anya-e0301n0:620_2": "Tāni pana sabbānipi kevalaṃ paṭisandhijanakassa kammassa ānubhāveneva paṭisandhiyaṃ upaṭṭhahantīti veditabbaṃ.",
  "anya-e0301n0:620_3": "Anāgataṃ pana nimittaṃ upaṭṭhahamānaṃ gatinimittameva siyā.",
  "anya-e0301n0:620_4": "Naca tassa visuṃ upaṭṭhātabbakiccaṃ atthi.",
  "anya-e0301n0:620_5": "Paccuppanna gatinimitte siddhe siddhameva hotīti vuttaṃ paccuppannamatītaṃ paññatti bhūtaṃvāti.",
  "anya-e0301n0:621_0": "[107] Vibhāvaniyaṃ pana",
  "anya-e0301n0:622_0": "“Anāgataṃnāma atītaṃ viya anubhūtañca na hoti.",
  "anya-e0301n0:622_1": "Naca paccuppannagatinimittaṃ viya āpātamāgata”nti kāraṇaṃ vuttaṃ.",
  "anya-e0301n0:622_2": "Taṃ akāraṇaṃ.",
  "anya-e0301n0:623_0": "Pasaṅgassa anivattitattā.",
  "anya-e0301n0:623_1": "Gatinimittañhi nāma paccuppannaṃpi anubhūtaṃ na hoti.",
  "anya-e0301n0:623_2": "Taṃpi kammabaleneva āpātamāgataṃ.",
  "anya-e0301n0:623_3": "Evaṃsante anāgataṃpi kammabalena āpātamāgatameva siyāti ayaṃ pasaṅgo pākatikoeva hotīti.",
  "anya-e0301n0:623_4": "Tesūti yathāvuttesu ārammaṇikacittesu.",
  "anya-e0301n0:623_5": "Rūpādīsu pañcasu ekekaṃ ārammaṇaṃ etesanti samāso.",
  "anya-e0301n0:623_6": "Rūpādīni pañca ārammaṇāni etassāti viggaho.",
  "anya-e0301n0:623_7": "Sesānīti pañcaviññāṇasampaṭicchana dvayato sesāni santīraṇa mahāvipākāni.",
  "anya-e0301n0:623_8": "Sabbathāpi kāmāvacarā lambaṇānevāti paṭisandhādīhi nānākiccehi rūpādīsu nānārammaṇesu pavattena sabba pakārenapi kāmāvacarālambaṇikāniyeva.",
  "anya-e0301n0:623_9": "Tāni hi sabbaññubuddhānaṃ uppannānipi vikappasattirahitattā avijjamāne paññattidhammeca sukhume mahaggatadhammeca",
  "anya-e0301n0:623_10": "gambhīre lokuttaradhammeca ālambituṃ na sakkontīti.",
  "anya-e0301n0:623_11": "Tattha santīraṇattayaṃ tāva santīraṇakiccavasena rūpādipañcālambaṇe pavattati.",
  "anya-e0301n0:623_12": "Tadārammaṇādivasena pana sabbānipi ekādasavipākāni chasu parittārammaṇesu pavattantīti.",
  "anya-e0301n0:624_0": "[108] Vibhāvaniyaṃ pana",
  "anya-e0301n0:625_0": "“Vipākāni tāva santīraṇādivasena rūpādipañcālambaṇe”ti vuttaṃ.",
  "anya-e0301n0:625_1": "Tattha santīraṇādivasenāti navattabbaṃ.",
  "anya-e0301n0:625_2": "Santīraṇavasena icceva vattabbanti.",
  "anya-e0301n0:626_0": "Yo panettha cittānaṃ ārammaṇesu pavattivibhāgo vattabbo.",
  "anya-e0301n0:626_1": "So aṭṭhakathākaṇḍe gahetabbo.",
  "anya-e0301n0:626_2": "Lokuttaradhammā atigambhīrattā ñāṇasseva visayabhūtāti vuttaṃ.",
  "anya-e0301n0:626_3": "Akusala.La.",
  "anya-e0301n0:626_4": "Lokuttara vajjita sabbā rammaṇānīti.",
  "anya-e0301n0:626_5": "Tattha tāni laddhasamāpattīnaṃ uppannakāleeva mahaggatārammaṇāni.",
  "anya-e0301n0:626_6": "Tesuca dve dosamūlacittāni parihīnajjhānāni ārabbha uppannakāleti daṭṭhabbaṃ.",
  "anya-e0301n0:626_7": "Ñāṇaṃpi anadhigatāni lokuttarāni ālambituṃ na sakkotīti vuttaṃ ñāṇasampayutta.La.",
  "anya-e0301n0:626_8": "Vajjitasabbā rammaṇānīti.",
  "anya-e0301n0:626_9": "Tattha ñāṇasampayuttakāmakusalāni puthujjanānaṃ ajjhānalābhīnaṃ uppannakāle paññattiyā saha kāmāvacarārammaṇāni.",
  "anya-e0301n0:626_10": "Tāneva sotāpattimaggato pure gotrabhukkhaṇe puthujjanānaṃ nibbānārammaṇāni.",
  "anya-e0301n0:626_11": "Jhānalābhīnaṃ tāneva abhiññākusalañca mahaggatārammaṇānipi.",
  "anya-e0301n0:626_12": "Heṭṭhimaphalaṭṭhānaṃ attanā adhigata maggaphalanibbānā rammaṇānipīti veditabbāni.",
  "anya-e0301n0:626_13": "Yathā cettha ariyā attanā adhigata maggaphalāniyeva ālambituṃ sakkonti.",
  "anya-e0301n0:626_14": "Tathā jhānalābhinopi attanā adhigatajjhānānieva ālambituṃ sakkontīti veditabbaṃ.",
  "anya-e0301n0:626_15": "Ettha siyā-",
  "anya-e0301n0:626_16": "ye ca jhānāni patthenti.",
  "anya-e0301n0:626_17": "Jhānaparikammaṃpi karonti.",
  "anya-e0301n0:626_18": "Yeca jhānasuttāni saṃvaṇṇenti.",
  "anya-e0301n0:626_19": "Te alābhino mahaggatajjhānāni ālambituṃ sakkonti,",
  "anya-e0301n0:626_20": "nasakkontīti.",
  "anya-e0301n0:626_21": "Na sakkonti.",
  "anya-e0301n0:626_22": "Te hi jhānānināma evaṃ mahānubhāvāni evaṃ mahānisaṃsānīti sutvāvā sutapariyattibalena siddhe ākāra sallakkhaṇaññāṇe",
  "anya-e0301n0:626_23": "ṭhatvā vā anumānavaseneva tāni patthenti.",
  "anya-e0301n0:626_24": "Parikammaṃpi karonti.",
  "anya-e0301n0:626_25": "Suttānipi saṃvaṇṇentīti.",
  "anya-e0301n0:626_26": "Itarathā puthujjanāpi lokuttaradhamme patthenti,",
  "anya-e0301n0:626_27": "maggaparikammaṃpi karonti.",
  "anya-e0301n0:626_28": "Maggaphala nibbānavacanānivikathenti saṃvaṇṇentīti tesaṃpi te ārammaṇabhūtā eva siyunti.",
  "anya-e0301n0:626_29": "Tesaṃ pana cittāni jhānādīnaṃ paññattiguṇe eva anubhontīti veditabbāni.",
  "anya-e0301n0:626_30": "Paṇītadhammānañhi paññattiyopi paṇitarūpāeva hontīti.",
  "anya-e0301n0:626_31": "Mahiddhiko hi paracittavidū.",
  "anya-e0301n0:626_32": "Māro deva puttopi rūpajjhānacittaṃ vaṭṭanissitameva passati.",
  "anya-e0301n0:626_33": "Vivaṭṭanissitaṃ na passati.",
  "anya-e0301n0:626_34": "Arūpajjhānacittaṃ pana vaṭṭanissitaṃpi napassatīti aṅguttare navanipāte aṭṭhakathāyaṃ vuttaṃ.",
  "anya-e0301n0:626_35": "Ye pana aggamaggaphalāni paṭivijjhanti.",
  "anya-e0301n0:626_36": "Tesaṃ uppannāniññaṇasampayuttakāmakriyajavanāni kriyābhiññājavanañca puggalānurūpaṃ paññattiyā saha catubbhūmakadhammesu",
  "anya-e0301n0:626_37": "kiñci ārammaṇaṃ kātuṃ nasakkontīti natthi.",
  "anya-e0301n0:626_38": "Tathā tesaṃ purecāri kamanodvārāvajjanañcāti vuttaṃ ṭhāṇasampayutta.La.",
  "anya-e0301n0:626_39": "Sabbathāpisabbā rammaṇānīti.",
  "anya-e0301n0:626_40": "Tattha sabbathāpīti sabbakāmāvacara sabbamahaggata sabbalokuttara sabbapaññatti sabbapaccuppannādi pakārenapītiattho.",
  "anya-e0301n0:626_41": "Idañca sabbaññubuddhānaṃ uppannāni sandhāya vuttaṃ.",
  "anya-e0301n0:626_42": "Itarāni pana pacceka buddhānaṃ uppannānipi padesasabbārammaṇānieva honti.",
  "anya-e0301n0:626_43": "Tāni hi ekaṃ pathavidhātuṃpi sabbehi anavasesapakārehi jānituṃ nasakkontīti.",
  "anya-e0301n0:626_44": "Āruppesu dutīyacatutthāni pathamatatīyāruppa viññāṇā rammaṇattā mahaggatā rammaṇāni.",
  "anya-e0301n0:626_45": "Sesānīti abhiññā dvaya dutīyacatutthāruppehi avasesāni sabbānipi ekavīsatividhāni mahaggatacittāni kasiṇādi paññattārammaṇānīti attho.",
  "anya-e0301n0:626_46": "Pañcavīsāti pañcadvārāvajjana tevīsati kāmavipāka hasanacittāni sandhāya vuttaṃ.",
  "anya-e0301n0:626_47": "Parittamhīti kāmāvacarā lambaṇe evāti attho.",
  "anya-e0301n0:626_48": "Tañhi appānubhāvato paṭibandhakadhammehi parisamantato dīyati avakhaṇḍīyati nittejabhāvaṃ pāpīyatīti parittanti vuccati.",
  "anya-e0301n0:627_0": "135. Cakkhādīnaṃ vatthūnaṃ bhedena tabbatthukānaṃ cittacetasi kānaṃ saṅgaho vatthusaṅgaho.",
  "anya-e0301n0:628_0": "[109] Vibhāvaniyaṃ pana",
  "anya-e0301n0:629_0": "“Vatthuvibhāgato tabbatthukacittaparicchedavasenaca saṅgaho vatthusaṅgaho”ti vuttaṃ.",
  "anya-e0301n0:629_1": "Taṃ na sundaraṃ.",
  "anya-e0301n0:630_0": "Vasantipatiṭṭhahanti cittacetasikāetesūtivatthūni,",
  "anya-e0301n0:630_1": "cakkhuvatthuca. La.",
  "anya-e0301n0:630_2": "Kāyavatthucahadayavatthucātiyojanā.",
  "anya-e0301n0:630_3": "Cakkhumeva cakkhuvatthu tathā sotādīniyeva sotavatthādīni.",
  "anya-e0301n0:630_4": "Vākyasaṅkhepo hesa pāṭho.",
  "anya-e0301n0:630_5": "Peyyālanayotipi antadīpakanayotipi vattuṃ yujjati.",
  "anya-e0301n0:630_6": "Keci pana dvandasamāsaṃ maññanti.",
  "anya-e0301n0:630_7": "Tesaṃ casaddo nayujjati.",
  "anya-e0301n0:630_8": "Parato vatthusaddo casaddoca pubbapadesu ānetabbotipi vadanti.",
  "anya-e0301n0:630_9": "Tesaṃ hadayavatthūti samāsapadaṃ nayujjati.",
  "anya-e0301n0:630_10": "Avibhattikaniddesotipi apare.",
  "anya-e0301n0:630_11": "Tāni kāmaloke sabbānipi labbhantīti kāmataṇhā dhina kammanibbattānaṃ attabhāvānaṃeva paripuṇṇindriyatā",
  "anya-e0301n0:630_12": "sambhavato sabbānipi tāni cha vatthūni kāmalokeeva labbhanti.",
  "anya-e0301n0:630_13": "Tathā hi cakkhādīsu vatthūsu santesu evarūpādīnaṃ paribhogo sampajjati.",
  "anya-e0301n0:630_14": "Tasmā rūpādīsu kāmavatthūsu abhiratā kāmataṇhā sadā cakkhādīnaṃ pañcannaṃ vatthūnaṃpi sampattiṃ patthetiyeva.",
  "anya-e0301n0:630_15": "Yathāca sabbakammiko amacco sadā rañño icchameva pūrayamāno sabbāni rājakammāni sampādeti.",
  "anya-e0301n0:630_16": "Evameva kāmāvacarakammaṃpi sadā kāmataṇhāya icchameva pūrayamānaṃ paripuṇṇindriyaṃ attabhāvaṃ nibbatteti.",
  "anya-e0301n0:630_17": "Tasmā kāmataṇhādhinakammanibbattā kāmasattāeva paripuṇṇindriyā hontīti.",
  "anya-e0301n0:630_18": "Yathā ca dassanasavanānuttariya dhammabhūtāni cakkhusotāni buddhadassana dhammassavanā divasena sattānaṃ visuddhiyāpi honti,",
  "anya-e0301n0:630_19": "na tathā ghānādittayaṃ.",
  "anya-e0301n0:630_20": "Taṃ pana kevalaṃ kāmaparibhogatthāyaeva hoti.",
  "anya-e0301n0:630_21": "Tasmā taṃ kāmavirāgabhāvanā kammanibbattesu brahmattabhāvesu naupalabbhatīti vuttaṃ rūpaloke pana ghānādittayaṃ natthīti.",
  "anya-e0301n0:630_22": "Idañca pasādarūpattayaṃ sandhāya vuttaṃ.",
  "anya-e0301n0:630_23": "Sasambhāraghāna jivhā kāya saṇṭhānānipana suṭṭhuparipuṇṇānieva hontīti.",
  "anya-e0301n0:630_24": "Arūpalokepana sabbānipi nasaṃvijjantīti rūpavirāga bhāvanā kammanibbatte tasmiṃ loke ajjhattabahiddhāsantānesupi",
  "anya-e0301n0:630_25": "sabbena sabbaṃ rūpapavattiyāeva abhāvato.",
  "anya-e0301n0:630_26": "Tattha nibbattā hi sattā suddhe ākāsataleeva cittapabandhamattā hutvā tiṭṭhantīti.",
  "anya-e0301n0:630_27": "Imasmiṃ saṅgahe pana cittāni sattaviññāṇa dhātuvasena gahetuṃ tattha pañcaviññāṇadhātuyotiādi vuttaṃ.",
  "anya-e0301n0:630_28": "Tatthāti tesu chasu vatthūsu.",
  "anya-e0301n0:630_29": "Pañcaviññāṇāni eva nisattanijīvaṭṭhena dhātuyoti viggaho.",
  "anya-e0301n0:630_30": "Evaṃ sesesupi.",
  "anya-e0301n0:630_31": "Vijānanakiccābhāvato mananamattā dhātūti manodhātu.",
  "anya-e0301n0:630_32": "Pañcadvāre āvajjanamatta sampaṭicchanamatta kiccāni hi visesajānana kiccāni nahontīti.",
  "anya-e0301n0:630_33": "Pañcaviññāṇāni pana paccakkhato dassanādivasena thokaṃ visesajānanakiccāni honti.",
  "anya-e0301n0:630_34": "Avasesā pana santīraṇādayo ārammaṇasabhāva vicāraṇā divasena atireka visiṭṭhajānanakiccayuttattā na manodhātuyo viya mananamattā honti.",
  "anya-e0301n0:630_35": "Nāpi pañcaviññāṇadhātuyoviya vijānana mattā.",
  "anya-e0301n0:630_36": "Athakho mananaṭṭhena manoca taṃ vijānanaṭṭhena viññāṇañcāti katvā manoviññāṇadhātuyonāma.",
  "anya-e0301n0:630_37": "Atisaya visesajānana dhātuyoti attho.",
  "anya-e0301n0:630_38": "Pariyāyapadānañhi visesana samāse atisayattho viññāyati.",
  "anya-e0301n0:630_39": "Yathā padaṭṭhānanti.",
  "anya-e0301n0:631_0": "[110] Vibhāvaniyaṃ pana",
  "anya-e0301n0:632_0": "“Manoyeva viññāṇaṃ manoviññāṇanti vā.",
  "anya-e0301n0:632_1": "Manaso viññāṇaṃ manoviññāṇa”nti vā vuttaṃ.",
  "anya-e0301n0:632_2": "Tattha manoyeva viññāṇanti idaṃ tāva na yujjati.",
  "anya-e0301n0:633_0": "Na hi aññamaññaṃ visesetvā abhirekaṭṭhadīpake padaṭṭhānantiādike visesanasamāse avadhāraṇa viggaho katthaci dissati yujjaticāti.",
  "anya-e0301n0:634_0": "[111] Manaso viññāṇanti idaṃpi nayujjatiyeva.",
  "anya-e0301n0:635_0": "Manasoti hi manodhātuttikasaṅkhātassa manassa.",
  "anya-e0301n0:635_1": "Tattha sampaṭicchanadvayaṃ santīraṇādikassa manoviññāṇapabandhassa paccayabhūtaṃ hoti.",
  "anya-e0301n0:635_2": "Pañcadvārāvajjanaṃ pana parato dvārantare pavattamānaṃ tasseva manoviññāṇapabandhassa paccayuppannabhūtaṃ",
  "anya-e0301n0:635_3": "hotītikatvā ādimhi paccayabhūtassa ceva ante dvārantare paccayuppannabhūtassa ca manassa sambandhiviññāṇanti attho. Athavā,",
  "anya-e0301n0:635_4": "pañcaviññāṇavajjitāni sabbāni viññāṇāni mananakiccattā manonāma.",
  "anya-e0301n0:635_5": "Ārammaṇe pana abhinipāta mattāni pañcaviññāṇāni mananakiccāni nahontīti dassanādīni eva nāma.",
  "anya-e0301n0:635_6": "Pañcadvārāvajjanañca manato jātaṃpi manassa paccayo nahoti.",
  "anya-e0301n0:635_7": "Dassanādīnaṃ eva paccayo.",
  "anya-e0301n0:635_8": "Sampaṭicchanadvayañca manassa paccayo hontaṃpi manato jātaṃ nahoti.",
  "anya-e0301n0:635_9": "Dassanādito eva jātaṃ.",
  "anya-e0301n0:635_10": "Santīraṇādīni pana attano pure pacchāpavattānaṃ dvinnaṃ dvinnaṃ manānaṃ eva majjhe jātānīti attano paccaya",
  "anya-e0301n0:635_11": "paccayuppannabhūtassa manassa sambandhiviññāṇanti attho.",
  "anya-e0301n0:635_12": "Evañca sati pañcaviññāṇaṃpi dvinnaṃ manodhātūnaṃ antare pavattattā manaso paccaya paccayuppannabhūtassa",
  "anya-e0301n0:635_13": "sambandhiviññāṇaṃ manoviññāṇanti vattabbameva siyāti.",
  "anya-e0301n0:636_0": "[112] Ṭīkāyaṃ pana",
  "anya-e0301n0:637_0": "Manato jātaṃ viññāṇantipi vuttaṃ. Taṃpi vuttanayena nayujjatiyeva.",
  "anya-e0301n0:638_0": "Avasesā pana manoviññāṇadhātusaṅkhātāca santīraṇa.La.",
  "anya-e0301n0:638_1": "Pannarasarūpāvacaravasena tiṃsadhammā hadayaṃ nissāyeva pavattantīti yojanā.",
  "anya-e0301n0:638_2": "Casaddo panettha avasesānaṃ chasattati dhammānaṃ manoviññāṇadhātubhāvaṃ sambhāveti.",
  "anya-e0301n0:639_0": "[113] Vibhāvaniyaṃ pana",
  "anya-e0301n0:640_0": "Sampiṇḍanatthaṃ gahetvā “na kevalaṃ manodhātuyevā”ti vuttaṃ. Taṃ na yujjati.",
  "anya-e0301n0:641_0": "Evañhi sati avasesāca manoviññāṇadhātusaṅkhātāti vuttaṃ siyāti.",
  "anya-e0301n0:642_0": "[114] Yāca ṭīkāsu",
  "anya-e0301n0:643_0": "Santīraṇa.La.",
  "anya-e0301n0:643_1": "Rūpāvacaravasena pavattā,",
  "anya-e0301n0:643_2": "avasesā manoviññāṇa dhātusaṅkhātāca tiṃsa dhammāti yojanā.",
  "anya-e0301n0:643_3": "Sāpi na sundarā.",
  "anya-e0301n0:644_0": "Atthagatiyā avisadattāti.",
  "anya-e0301n0:644_1": "Tattha kasmā te nissāyeva pavattantīti.",
  "anya-e0301n0:644_2": "Āruppesu anuppajjanato,",
  "anya-e0301n0:644_3": "kasmāca tattha nuppajjantīti vuccate.",
  "anya-e0301n0:644_4": "Santīraṇamahāvipākāni tāva tattha nuppajjanti pañcannaṃ dvārānaṃ attano kiccānañca tattha abhāvato.",
  "anya-e0301n0:644_5": "Paṭighacittadvayaṃpi nuppajjati.",
  "anya-e0301n0:644_6": "Anīvaraṇāvatthassa paṭighassa abhāvato.",
  "anya-e0301n0:644_7": "Ekanta nīvaraṇānañca jhānabhūmīsu asambhavato.",
  "anya-e0301n0:644_8": "Ettha pana yadi anīvaraṇāvattho paṭigho natthi.",
  "anya-e0301n0:644_9": "Pāḷiyaṃ dutīyajjhāneeva domassindriyassa aparisesanirodhavacanaṃ aṭṭhakathāsuca dutīyajjhānūpacāre tassa uppattisambhavavacanaṃ viruddhaṃ siyā.",
  "anya-e0301n0:644_10": "Tasmā attano sahāyapaccaya bhūtassa oḷārikassa kāmarāgassa jhānabhūmīsu abhāvato paṭighacittadvayaṃ tattha nuppajjatīti yuttantipi vadanti.",
  "anya-e0301n0:644_11": "Ṭīkākārāpana dutīyajjhānūpacāre tassa uppattisambhava vacanaṃ parikappavacanamattanti katvā purimakāraṇameva icchanti.",
  "anya-e0301n0:644_12": "Yadi panetaṃ parikappavacanamattaṃ siyā pāḷivacanaṃpi parikappavacanamattameva siyā.",
  "anya-e0301n0:644_13": "Tasmā pacchimakā raṇameva yuttarūpanti amhākaṃ khanti.",
  "anya-e0301n0:644_14": "Hasanacittaṃpi nuppajjati arūpīnaṃ hasanakiccassa abhāvato.",
  "anya-e0301n0:644_15": "Kāyābhāvatotipi yujjati.",
  "anya-e0301n0:644_16": "Sotāpattimaggacittaṃpi nuppajjati.",
  "anya-e0301n0:644_17": "Paratoghosābhāvena tatthuppannassa puthujjanassa dhammābhisamayābhāvato buddhapaccekabuddhānañca tattha anuppajjanato.",
  "anya-e0301n0:644_18": "Teneva hi tatthuppanno puthujjano aṭṭhasu akkhaṇayuttesu vuttoti.",
  "anya-e0301n0:644_19": "Rūpāvacaracittānipi tattha nuppajjanti rūpavirāgabhāvanāya rūpanimittārammaṇānaṃ tesaṃ samatikkantattāti.",
  "anya-e0301n0:645_0": "Avasesā manoviññāṇadhātusaṅkhātā kusalākusalakriyānuttaravasena dve cattālīsadhammā hadayaṃ nissāyavā anissāyavā pavattantīti yojanā.",
  "anya-e0301n0:645_1": "Nissāyavā pañcavokāre anissāyavā catuvokāreti adhippāyo.",
  "anya-e0301n0:645_2": "Kusalānica akusalānica kriyānica anuttarānicāti viggaho.",
  "anya-e0301n0:645_3": "Tattha kusalānīti pañcarūpa kusalato avasesāni dvādasalokiyakusalāni.",
  "anya-e0301n0:645_4": "Akusalānīti paṭighadvayato avasesāni dasaakusalāni.",
  "anya-e0301n0:645_5": "Kriyānīti pañcadvārāvajjana hasana pañcarūpakrito avasesāni terasakriyacittāni.",
  "anya-e0301n0:645_6": "Anuttarānīti pathamamaggato avasesāni sattaanuttaracittāni.",
  "anya-e0301n0:645_7": "Kāme chavatthuṃ nissitā sattadhātuyo matā.",
  "anya-e0301n0:645_8": "Rūpe tivatthuṃ nissitā catubbidhā dhātuyo matā.",
  "anya-e0301n0:645_9": "Āruppe kiñcivatthuṃ anissitā ekā dhātu matāti yojanā.",
  "anya-e0301n0:645_10": "Tecattālīsāti pañcaviññāṇa manodhātuttikehi saddhiṃ santīraṇādike tiṃsadhamme sandhāya vuttanti.",
  "anya-e0301n0:646_0": "Iti paramatthadīpaniyānāma abhidhammatthasaṅgahassa",
  "anya-e0301n0:647_0": "Catutthavaṇṇanāya pakiṇṇakasaṅgahassa",
  "anya-e0301n0:648_0": "Paramatthadīpanā niṭṭhitā.",
  "anya-e0301n0:649_0": "Vīthi saṅgaha paramatthadīpanī",
  "anya-e0301n0:650_0": "136.",
  "anya-e0301n0:650_1": "Evaṃ cittappabheda saṅgaho,",
  "anya-e0301n0:650_2": "cetasikappabheda saṅgaho,",
  "anya-e0301n0:650_3": "ubhayappabheda saṅgahoti cittacetasikānaṃ kayopabheda saṅgahe dassetvā idāni vīthicittappavattisaṅgaho",
  "anya-e0301n0:650_4": "vīthimutta cittappavattisaṅgahoti te saññeva dve pavattisaṅgahe dassetuṃ cittuppādānamiccevantiādimāha.",
  "anya-e0301n0:650_5": "Tattha uppajjantīti uppādā.",
  "anya-e0301n0:650_6": "Tattha uppajjanti.",
  "anya-e0301n0:650_7": "Aññassa asu tattācitte icceva labbhati.",
  "anya-e0301n0:650_8": "Iti cittañca citteuppādācāti cittuppādā.",
  "anya-e0301n0:650_9": "Cittacetasikāti vuttaṃ hoti.",
  "anya-e0301n0:650_10": "Tesaṃ cittuppādānaṃ.",
  "anya-e0301n0:650_11": "Iccevantiādito paṭṭhāya vuttappakārena.",
  "anya-e0301n0:650_12": "Saṅgahamuttaranti jātiniddeso yaṃ.",
  "anya-e0301n0:650_13": "Uttare uttame tayo pabhedasaṅgahe katvāti sambandho.",
  "anya-e0301n0:650_14": "Bhūmipuggalabhedenāti sahatthe karaṇavacanaṃ.",
  "anya-e0301n0:650_15": "Kāmāvacarādibhūmibhedena duhetukādi puggalabhedena saddhinti attho.",
  "anya-e0301n0:650_16": "Pubbāparaniyāmitanti āvajjanādi cakkhuviññāṇādi pubba cittāparacittānukkamena niyāmitaṃ vavatthitaṃ.",
  "anya-e0301n0:650_17": "Pavattisaṅgahaṃnāmātipi jātiniddesoyeva.",
  "anya-e0301n0:650_18": "Evaṃ nāmake dve pavattisaṅgaheti attho.",
  "anya-e0301n0:650_19": "Paṭisandhipavattiyanti paṭisandhipavattīsu.",
  "anya-e0301n0:650_20": "Vacanavipallāso hesa.",
  "anya-e0301n0:650_21": "Paṭisandhikālepavattikālecāti attho.",
  "anya-e0301n0:650_22": "Paṭisandhikāle pavattisaṅgahañca pavattikāle pavattisaṅgahañcāti dve saṅgahepavatti pavakkhāmīti vuttaṃ hoti.",
  "anya-e0301n0:650_23": "Ayañca attho uparisaṅgahe ārabbha gāthāya pākaṭo.",
  "anya-e0301n0:650_24": "Keci pana niddhāraṇe bhummanti vadanti.",
  "anya-e0301n0:650_25": "Evaṃsati upari saṅgaho paṭisandhisaṅgahonāma siyā.",
  "anya-e0301n0:650_26": "Na pavatti saṅgaho nāma.",
  "anya-e0301n0:650_27": "Evañca sati upari vīthimuttasaṅgahe ārabbha gāthāyaṃ sandhiyaṃ pavattisaṅgahonāma idāni vuccatīti iminā na sameti.",
  "anya-e0301n0:651_0": "[115] Ṭīkāsu pana",
  "anya-e0301n0:652_0": "“Uttaraṃ vedanāsaṅgahādivibhāgato uttama”nti vuttaṃ. Taṃ vicāretabbaṃ.",
  "anya-e0301n0:653_0": "Evañhi sati pakiṇṇakasaṅgahova idha saṅgahasaddena gahito siyāti.",
  "anya-e0301n0:653_1": "Yasmāpana tiṇṇaṃ dvinnañca pabhedasaṅgahānaṃ majjhe ṭhatvā ayaṃ anusandhigāthā pavattā.",
  "anya-e0301n0:653_2": "Tasmā pubbe tayopi pabhedasaṅgahā idha saṅgahasaddena gahetuṃ yuttāti daṭṭhabbā.",
  "anya-e0301n0:653_3": "Ayaṃ pana pavattisaṅgaho vatthudvārālambaṇehi saddhiṃ yojetvā vutto suvuttoti tāni tīṇi chakkānipi puna idha nikkhittāni.",
  "anya-e0301n0:654_0": "[116] Vibhāvaniyaṃ pana",
  "anya-e0301n0:655_0": "“Vatthudvārālambaṇa saṅgahā heṭṭhā kathitāpi paripuṇṇaṃ katvā pavattisaṅgahaṃ dassetuṃ puna nikkhittā”ti vuttaṃ.",
  "anya-e0301n0:655_1": "Taṃ na sundaraṃ.",
  "anya-e0301n0:656_0": "Na hi sakalā vatthudvārālambaṇasaṅgahā idha nikkhittāti.",
  "anya-e0301n0:656_1": "Visayānaṃ dvāresu pavatti visayapavatti.",
  "anya-e0301n0:656_2": "Etthaca pavattīti āpātāgamanameva vuccati.",
  "anya-e0301n0:656_3": "Vakkhati hi ekacittakkhaṇā tītānivātiādiṃ.",
  "anya-e0301n0:656_4": "Sā pana kāci sīghatamā,",
  "anya-e0301n0:656_5": "kāci sīghatarā, sīghā, dandhā,",
  "anya-e0301n0:656_6": "dandhatarā,",
  "anya-e0301n0:656_7": "dandhatamāti chadhā hotīti.",
  "anya-e0301n0:656_8": "Kammādīnaṃ visayānaṃ dvāresu pavatti paccupaṭṭhānaṃ āpātāgamanaṃ visayappavatti.",
  "anya-e0301n0:656_9": "Vakkhati hi kammaṃvā kammanimittaṃvā gatinimittaṃvā kammabalena channaṃ dvārānaṃ aññatarasmiṃ paccupaṭṭhātīti.",
  "anya-e0301n0:657_0": "[117] Vibhāvaniyaṃ pana",
  "anya-e0301n0:658_0": "“Visayesuca cittānaṃ pavatti visayappavattī”tipi vuttaṃ. Taṃ na sundaraṃ.",
  "anya-e0301n0:659_0": "Evañhi sati atiparittārammaṇe visayappavattināma anupapannā āpajjatīti.",
  "anya-e0301n0:659_1": "Tatthāti tesu chakkesu.",
  "anya-e0301n0:659_2": "Dhātubhedaṃ patvādhātunānattaṃ pamāṇanti mananaṃ vijānanato visuṃ katvā manodhātu visuṃ vuttā.",
  "anya-e0301n0:659_3": "Viññāṇabhedaṃ patvā pana yaṃkiñci mananaṃ vijānane anto gadhamevāti vuttaṃ cakkhuviññāṇaṃ.La.",
  "anya-e0301n0:659_4": "Chaviññāṇānīti chavīthiyo pana dvārappavattā cittapavattiyo yojetabbāti sambandho.",
  "anya-e0301n0:659_5": "Cakkhudvāre pavattā vīthi cakkhudvāravīthi.",
  "anya-e0301n0:659_6": "Cakkhudvāravikāraṃ paṭicca pavatto cittappabandhoti attho.",
  "anya-e0301n0:659_7": "Evaṃ sesesu.",
  "anya-e0301n0:659_8": "Asādhāraṇena cakkhuviññāṇena upalakkhitā vīthi cakkhuviññāṇavīthi.",
  "anya-e0301n0:659_9": "Suddho pana manoviññāṇapabandho manoviññāṇavīthi.",
  "anya-e0301n0:660_0": "Vibhāvaniyaṃ pana",
  "anya-e0301n0:661_0": "“Cakkhuviññāṇasambandhinī vīthi tena saha ekārammaṇa eka dvārikatāya saha caraṇabhāvato cakkhuviññāṇa vīthī”ti vuttaṃ.",
  "anya-e0301n0:662_0": "Dvārappavattāti dvāre uppannā.",
  "anya-e0301n0:662_1": "Taṃ taṃ dvāravikāraṃ paṭicca uppannāti attho.",
  "anya-e0301n0:662_2": "Cittappavattiyoti cittapabandhā.",
  "anya-e0301n0:662_3": "Atimahantanti sāmi atthe paccattavacanaṃ.",
  "anya-e0301n0:662_4": "Atimahantassa pañcālambaṇassa pavatti.La.",
  "anya-e0301n0:662_5": "Atiparittassa pañcālambaṇassa pavatticāti pañcadvāre catudhā.",
  "anya-e0301n0:662_6": "Manodvāre pana vibhūtassa chaḷārammaṇassa pavatti avibhūtassa chaḷārammaṇassa pavatticāti dvidhāti chadhāvisayappavatti veditabbāti yojanā.",
  "anya-e0301n0:662_7": "Atimahantādibhāvo cettha ālokādi paccaya vasenavā vatthu atimahantādivasenavā veditabbo.",
  "anya-e0301n0:662_8": "Tattha saṇhasukhumaṃpi dūraṃpi rūpādīnaṃ adhiṭṭhānavatthunāma ālokādi paccaya sampattiyā sati atimahantameva.",
  "anya-e0301n0:662_9": "Tathā hi buddhassa bhagavato pathamāti nīhārakālādīsu loka vivaraṇa pāṭihāriyapavatti kāle avīcinirayepi",
  "anya-e0301n0:662_10": "akaniṭṭhepi paracakkavāḷesupi saṇhasukhumānica dūrānica rūpāni idha ṭhitāva passanti.",
  "anya-e0301n0:662_11": "Tadā hi uḷāro obhāso pāturahosi.",
  "anya-e0301n0:662_12": "Tassa vasena sabbepi pathavisineru cakkavāḷa siluccayādayo jātiphalikakkhandhā viya sampajjanti.",
  "anya-e0301n0:662_13": "Mahanto uḷāro obhāso pāturahosi atikammadevānaṃ devānubhāvanti hi vuttaṃ.",
  "anya-e0301n0:662_14": "Upapattidevabrahmādīnaṃ pana pasādanissayabhūtānaṃ obhāsajātatāyapi pathavipabbatādayo cakkhurūpādīnaṃ antaraṃ kātuṃ nasakkontīti.",
  "anya-e0301n0:662_15": "Tathā dūrepi pabbatādirūpāni vatthu atimahantatāya candasūriya tārakādi rūpāni visaya vatthu mahantatāya",
  "anya-e0301n0:662_16": "obhāsa jātatāya ca ati mahantāni nāma hontīti.",
  "anya-e0301n0:662_17": "Ālokādipaccayānaṃ pana adhiṭṭhānavatthūnañca dubbala dubbalatara dubbalatamānukkamena mahantādibhāvo vattabboti.",
  "anya-e0301n0:662_18": "Yāni pana pañcālambaṇāni ekacittakkhaṇaṃ atikkamma āpātaṃ āgacchanti,",
  "anya-e0301n0:662_19": "tāni atimahantārammaṇānināma.",
  "anya-e0301n0:662_20": "Yāni dvatticittakkhaṇāni atikkamma,",
  "anya-e0301n0:662_21": "tāni mahantārammaṇāni.",
  "anya-e0301n0:662_22": "Yāni catu pañca cha satta aṭṭha nava cittakkhaṇāni atikkamma,",
  "anya-e0301n0:662_23": "tāni parittārammaṇāni.",
  "anya-e0301n0:662_24": "Yānipana dasekādasadvādasa terasa cuddasa pannarasa cittakkhaṇāni atikkamma āpātaṃ āgacchanti.",
  "anya-e0301n0:662_25": "Tāni atiparittā rammaṇānīti.",
  "anya-e0301n0:662_26": "Pakkhatica ekacittakkhaṇātītānivātiādi.",
  "anya-e0301n0:662_27": "Vibhūtassāti pākaṭassa,",
  "anya-e0301n0:662_28": "avibhūtassāti apākaṭassa.",
  "anya-e0301n0:662_29": "Evaṃ chachakkāni sarūpato niddisitvā idāni tāni sabbāni ekato yojetvā vīthicittappavattiṃ vitthārento",
  "anya-e0301n0:662_30": "kathanti pucchitvā rūpārūpānaṃ tāva addhānaparicchedaṃ dassetuṃ uppādaṭṭhitītiādi māha.",
  "anya-e0301n0:662_31": "Tattha kathanti kena pakārena vīthicittappavatti hotīti attho.",
  "anya-e0301n0:663_0": "[118] Vibhāvaniyaṃ pana",
  "anya-e0301n0:664_0": "“Kathanti kena pakārena atimahantādivasena visaya vavatthānaṃ hotīti pucchitvā cittakkhaṇavasena taṃ pakāsetuṃ uppādaṭṭhitītiādi āraddha”nti vuttaṃ.",
  "anya-e0301n0:664_1": "Taṃ yuttaṃ viya na dissati.",
  "anya-e0301n0:665_0": "Evañhi satiādito pañcannaṃ chakkānaṃ okāsonāma nasiyā.",
  "anya-e0301n0:665_1": "Naca uppādaṭṭhiti.La.",
  "anya-e0301n0:665_2": "Rūpadhammānamāyūti idaṃ visaya vavatthānatthameva vuttanti sakkā viññātunti.",
  "anya-e0301n0:665_3": "Uppajjanaṃ uppādo.",
  "anya-e0301n0:665_4": "Sabhāva paṭilābhoti attho.",
  "anya-e0301n0:665_5": "Ṭhānaṃ ṭhiti.",
  "anya-e0301n0:665_6": "Yathāladdhasabhāvassa anivattīti attho.",
  "anya-e0301n0:665_7": "Bhañjanaṃ bhaṅgo.",
  "anya-e0301n0:665_8": "Tassa parihāyitvā antaradhānanti attho.",
  "anya-e0301n0:665_9": "Ekacittakkhaṇaṃnāmāti ekassa cittassa khaṇonāma.",
  "anya-e0301n0:665_10": "So pana khaṇo accharāsaṅghāṭakkhaṇassa akkhinimmilanakkhaṇassaca anekakoṭi satasahassabhāgo daṭṭhabbo.",
  "anya-e0301n0:665_11": "Accharāsaṅghāṭakkhaṇe anekakoṭisatasahassasaṅkhā vedanā uppajjantīti hi aṭṭhakathāyaṃ vuttaṃ.",
  "anya-e0301n0:665_12": "Ācariyānandattheramatena panettha uppādabhaṅga vasenakhaṇadvayaṃ ekacittakkhaṇaṃnāmāti vattabbaṃ.",
  "anya-e0301n0:665_13": "Yathā hi loke vijjunāma vaddhanānantarameva bhijjati.",
  "anya-e0301n0:665_14": "Na panassā vaddhanassa bhijjanassaca antarā ṭhitināma visuṃ paññāyati.",
  "anya-e0301n0:665_15": "Yathā ca uddhaṃ ujuṃ khittaṃ leḍḍu uppatitvā patati.",
  "anya-e0301n0:665_16": "Na pana uppatanassa patanassa ca antarā ṭhitināma visuṃ dissati.",
  "anya-e0301n0:665_17": "Tathā cittaṃpi.",
  "anya-e0301n0:665_18": "Taṃpi hi udaya bhāgānantarameva vayabhāge patati.",
  "anya-e0301n0:665_19": "Na panassa rūpadhammānaṃ viya tesaṃ dvinnaṃ bhāgānaṃ majjhe visuṃ eko gaṇanūpago ṭhitibhāgonāma upalabbhati.",
  "anya-e0301n0:665_20": "Evañca katvā yamakesu cittassa uppādabhaṅgāva tattha tattha vuttā.",
  "anya-e0301n0:665_21": "Visesato pana cittayamake uppannaṃ uppajjamānanti.",
  "anya-e0301n0:665_22": "Bhaṅgakkhaṇe uppannaṃ.",
  "anya-e0301n0:665_23": "No ca uppajjamānaṃ.",
  "anya-e0301n0:665_24": "Uppādakkhaṇe uppannañceva uppajjamānañcātiādinā bhaṅguppādāva cittassa vuttā.",
  "anya-e0301n0:665_25": "Kathāvatthumhica ekaṃ cittaṃ divasaṃ tiṭṭhatīti āmantā.",
  "anya-e0301n0:665_26": "Upaddhadivaso uppādakkhaṇo.",
  "anya-e0301n0:665_27": "Upaddhadivaso vayakkhaṇoti.",
  "anya-e0301n0:665_28": "Na hevaṃ vattabbe.",
  "anya-e0301n0:665_29": "Ekaṃ cittaṃ dve divase tiṭṭhatīti āmantā.",
  "anya-e0301n0:665_30": "Eko divaso uppādakkhaṇo.",
  "anya-e0301n0:665_31": "Eko divaso vayakkhaṇoti nahevaṃ vattabbe.",
  "anya-e0301n0:665_32": "Ekaṃ cittaṃ cattāro divase tiṭṭhatīti āmantā.",
  "anya-e0301n0:665_33": "Dve divasā uppādakkhaṇo.",
  "anya-e0301n0:665_34": "Dve divasā vayakkhaṇoti na hevaṃ vattabbe.La. Māsaṃ. Dve māse.",
  "anya-e0301n0:665_35": "Cattāromāse.La.",
  "anya-e0301n0:665_36": "Saṃvaccharaṃ,",
  "anya-e0301n0:665_37": "dve saṃvaccharāni.",
  "anya-e0301n0:665_38": "Cattāri saṃvaccharāni.La. Kappaṃ.",
  "anya-e0301n0:665_39": "Dve kappe.",
  "anya-e0301n0:665_40": "Cattāro kappetiādinā dve uppādavayabhāgāva cittassa vuttā.",
  "anya-e0301n0:665_41": "Na ṭhitibhāgo.",
  "anya-e0301n0:665_42": "Yadi so visuṃ upalabbheyya.",
  "anya-e0301n0:665_43": "Ekaṃ cittaṃ divasaṃ tiṭṭhatīti āmantā.",
  "anya-e0301n0:665_44": "Divasassa pathamo bhāgo uppādakkhaṇo.",
  "anya-e0301n0:665_45": "Dutīyo ṭhitikkhaṇo.",
  "anya-e0301n0:665_46": "Tatīyo vayakkhaṇoti evaṃ mahātherena vicārito siyā.",
  "anya-e0301n0:665_47": "Tayo divase tayo māse tīṇi saṃvaccharāni tayo kappeti imānipi avajje tabbānieva siyunti.",
  "anya-e0301n0:665_48": "Ettha siyā,",
  "anya-e0301n0:665_49": "nanu suttantesu tīṇi māni bhikkhave saṅkhatassa saṅkhata lakkhaṇāni.",
  "anya-e0301n0:665_50": "Katamānitīṇi,",
  "anya-e0301n0:665_51": "uppādo paññāyati.",
  "anya-e0301n0:665_52": "Vayo paññāyati.",
  "anya-e0301n0:665_53": "Ṭhitassa aññathattaṃ paññāyatīti vuttaṃ.",
  "anya-e0301n0:665_54": "Tathā vedanāya uppādo paññāyati.",
  "anya-e0301n0:665_55": "Vayo paññāyati.",
  "anya-e0301n0:665_56": "Ṭhitāya aññathattaṃ paññāyati. Saññāya.",
  "anya-e0301n0:665_57": "Saṅkhārānaṃ.",
  "anya-e0301n0:665_58": "Viññāṇassa uppādo.La.",
  "anya-e0301n0:665_59": "Paññāyatīti vuttaṃ.",
  "anya-e0301n0:665_60": "Tasmā cittassa tatīyo ṭhitibhāgo visuṃ upalabbhati yevāti.Na.",
  "anya-e0301n0:665_61": "Pabandhaṭhitiyā eva tattha vuttattāti.",
  "anya-e0301n0:665_62": "Kathaṃ viññāyatīti ce,",
  "anya-e0301n0:665_63": "uppādavaye pathamaṃ vatvā pacchā puna visuṃ ṭhitassa aññathatthaṃ paññāyatīti imassa vuttattāti.",
  "anya-e0301n0:665_64": "Itarathā uppādo paññāyati.",
  "anya-e0301n0:665_65": "Ṭhitassa aññathattaṃ paññāyati.",
  "anya-e0301n0:665_66": "Vayo paññāyatīti vuttaṃ siyāti.",
  "anya-e0301n0:665_67": "Nanu pabandhaṭhiti nāma paññatti hoti.",
  "anya-e0301n0:665_68": "Sāca asaṅkhatā,",
  "anya-e0301n0:665_69": "suttantānica saṅkhata lakkhaṇa visayāni.",
  "anya-e0301n0:665_70": "Tasmā sā pabandhaṭṭhiti tattha vuttāti nasakkā viññātunti ce.",
  "anya-e0301n0:665_71": "Na na sakkā.",
  "anya-e0301n0:665_72": "Abhidhammepi saṅkhatadhammaniddesesu samūha saṇṭhāna santati paññattīhipi niddesassa diṭṭhattā.",
  "anya-e0301n0:665_73": "Tathā hi rūpāyatananiddesādīsu dīghaṃ rassaṃ saṇhaṃ thulaṃ vaṭṭaṃ parimaṇḍalaṃ caturassaṃ chaḷaṃsaṃ aṭṭhaṃsaṃ soḷasaṃsaṃ ninnaṃ thalantiādinā,",
  "anya-e0301n0:665_74": "vibhaṅge ca kesā lomā nakhā dantātiādinā paññattisisena saṅkhatadhammā niddiṭṭhāti.",
  "anya-e0301n0:665_75": "Suttantesu vattabbameva natthi.",
  "anya-e0301n0:665_76": "Īdisesu hi ṭhānesu paññattivasena pavattāpi desanā saṅkhatadhammameva āhacca tiṭṭhati.",
  "anya-e0301n0:665_77": "Tasmā yathā uppādabhaṅgānaṃ paccekaṃ ekeko khaṇo cittassa labbhati.",
  "anya-e0301n0:665_78": "Na tathā ṭhitiyāti.",
  "anya-e0301n0:665_79": "Ayaṃ ācariyānandatthe rassa adhippāyo.",
  "anya-e0301n0:665_80": "Ayañca vādo saṃyuttaṭṭhakathāyaṃ eva āgato.",
  "anya-e0301n0:665_81": "Soca saṅgahakārena paṭikkhitto.",
  "anya-e0301n0:665_82": "Vuttañhi tattha,",
  "anya-e0301n0:665_83": "apare pana vadanti.",
  "anya-e0301n0:665_84": "Arūpadhammānaṃ jarākhaṇonāma nasakkā paññapetuṃ.",
  "anya-e0301n0:665_85": "Sammā sambuddhoca vedanāya uppādo paññāyati.",
  "anya-e0301n0:665_86": "Vayo paññāyati.",
  "anya-e0301n0:665_87": "Ṭhitāya aññathatthaṃ paññāyatīti vadanto arūpadhammānaṃpi tīṇi lakkhaṇāni paññapeti.",
  "anya-e0301n0:665_88": "Bhāniatthikkhaṇaṃ upādāya labbhantīti vatvā –",
  "anya-e0301n0:666_0": "Atthitā sabbadhammānaṃ, ṭhitināma pavuccati;",
  "anya-e0301n0:667_0": "Tasseva bhedo maraṇaṃ; Sabbadā sabbapāṇinanti.",
  "anya-e0301n0:668_0": "Imāya ācariyagāthāya tamatthaṃ sādhenti. Athavā,",
  "anya-e0301n0:668_1": "santativasena ṭhānaṃ veditabbantica vadanti.",
  "anya-e0301n0:668_2": "Imasmiṃ pana sutte ayaṃ viseso natthi.",
  "anya-e0301n0:668_3": "Tasmā ācariyagāthāya suttaṃ appaṭibāhetvā suttameva pamāṇaṃ kātabbanti.",
  "anya-e0301n0:668_4": "Tattha jarākhaṇonāma uppādakkhaṇabhaṅgakkhaṇānaṃ majjhe visuṃ jarāya khettabhūto ṭhītikkhaṇo vuccati.",
  "anya-e0301n0:668_5": "Aññathattanti jarāeva.",
  "anya-e0301n0:668_6": "Atthikkhaṇanti khaṇadvayameva.",
  "anya-e0301n0:668_7": "Paṭikkhittopi pana ayaṃ vādo kathāvatthu pāḷiyā saddhiṃ suṭṭhu sametiyeva. Apica,",
  "anya-e0301n0:668_8": "uddhaṃ uppatitassa leṭṭussa uppatananivatti viya yā cittassa udayasaṅkhātassa vaḍḍhanassa nivattināma atthi.",
  "anya-e0301n0:668_9": "Na hi udaye anivattante vayonāma sambhavatitī.",
  "anya-e0301n0:668_10": "Sā eva udaya pariyantamattabhūtā idha ṭhitipariyāyoti sakkā vattuṃ.",
  "anya-e0301n0:668_11": "So pana visuṃ gaṇanūpago eko khaṇonāma nahotīti katvā abhidhamme dveeva khaṇā cittassa vuttā.",
  "anya-e0301n0:668_12": "Udayabhāgassa pana ādi koṭiṃ vayabhāgassaantakoṭiñca thapetvā majjhebhāgadvayanissitā paripaccana lakkhaṇā jarānāma arūpadhammānaṃpi labbhatiyeva.",
  "anya-e0301n0:668_13": "Taṃ sandhāya dhātukathāyaṃ jarādvīhikhandhehisaṅgahitātivuttanti daṭṭhabbaṃ.",
  "anya-e0301n0:669_0": "[119] Yaṃ pana vibhāvaniyaṃ",
  "anya-e0301n0:670_0": "“Uppādabhaṅgāvatthāhi bhinnā bhaṅgābhimukhāvatthāpi icchitabbā.",
  "anya-e0301n0:670_1": "Sā ṭhitināmā”ti vuttaṃ.",
  "anya-e0301n0:670_2": "Taṃ kathāvatthupāḷiyā saha na sameti.",
  "anya-e0301n0:671_0": "Upaddhadivaso uppādakkhaṇo.",
  "anya-e0301n0:671_1": "Upaddhadivaso vayakkhaṇo.",
  "anya-e0301n0:671_2": "Pathamo divaso uppādakkhaṇo.",
  "anya-e0301n0:671_3": "Dutīyo vayakkhaṇoti hi vicārentena uppādabhaṅgāvatthā hi bhinnā tatīyā avatthā tassaṃ pāḷiyaṃ paṭikkhittāyeva hotīti.",
  "anya-e0301n0:672_0": "[120] Etena yañca tattha",
  "anya-e0301n0:673_0": "“Pāḷiyaṃ pana veneyyajjhāsayā nuromato nayadassanavasena sā na vuttā.",
  "anya-e0301n0:673_1": "Atidhammadesanāpi hi kadāci veneyyajjhāsayānurodhena pavattati. Yathā,",
  "anya-e0301n0:673_2": "rūpassa uppādo upacayo santatīti dvidhā bhinditvā desito”ti vuttaṃ.",
  "anya-e0301n0:673_3": "Taṃpi paṭikkhittaṃ hoti.",
  "anya-e0301n0:673_4": "Vibhāgārahassa hi dhammassa vibhāgakaraṇaṃnāma veneyyavasenātipi dhammavasenātipi yujjati.",
  "anya-e0301n0:673_5": "Vijjamāne sati visuṃ katvā vattabbassa abhidhamme avacanaṃ pana veneyyavasenāti na yuttametanti.",
  "anya-e0301n0:674_0": "[121] Yampi tattha",
  "anya-e0301n0:675_0": "“Sutteca tīṇi māni bhikkhave saṅkhatassa saṅkhatalakkhaṇāni.",
  "anya-e0301n0:675_1": "Katamāni tīṇi.",
  "anya-e0301n0:675_2": "Uppādo paññāyati.",
  "anya-e0301n0:675_3": "Vayo paññā yati.",
  "anya-e0301n0:675_4": "Ṭhitassa aññathattaṃ paññāyatīti evaṃ saṅkhatadhammasseva lakkhaṇadassanatthaṃ uppādādīnaṃ vuttattā nasakkā",
  "anya-e0301n0:675_5": "pabandhassa paññattisabhāvassa asaṅkhatassa ṭhiti tattha vuttāti viññātu”nti vuttaṃ.",
  "anya-e0301n0:675_6": "Taṃpi na gahetabbaṃ.",
  "anya-e0301n0:676_0": "Abhidhammepi heṭṭhā vuttanayena paññattisīsena saṅkhatadhammānaṃ niddesassa diṭṭhattāti.",
  "anya-e0301n0:677_0": "[122] Yampi tattha",
  "anya-e0301n0:678_0": "“Upasaggassaca dhātvattheyeva pavattanato paññāyatīti etassa viññāyatīti attho”ti vuttaṃ.",
  "anya-e0301n0:678_1": "Taṃpi na yuttaṃ.",
  "anya-e0301n0:679_0": "Yathānulomasāsanañhi suttaṃ.",
  "anya-e0301n0:679_1": "Tasmā tattha vineyyānaṃ suṭṭhu paññāyanameva adhippetanti.",
  "anya-e0301n0:679_2": "Arūpaṃ arūpisabhāvattā lahupariṇāmaṃ.",
  "anya-e0301n0:679_3": "Rūpaṃ pana rūpidhammattāyeva dandhapariṇāmanti vuttaṃ tānipana.La.",
  "anya-e0301n0:679_4": "Rūpadhammāna māyūti.",
  "anya-e0301n0:680_0": "[123] Vibhāvaniyaṃ pana",
  "anya-e0301n0:681_0": "“Gāhakagahetabba bhāvassa taṃtaṃ khaṇavasena nippajjanato”ti kāraṇaṃ vuttaṃ. Taṃ akāraṇaṃ.",
  "anya-e0301n0:682_0": "Na hi gāhakaṃ arūpaṃ gahetabbañca rūpaṃ gahaṇasampajjanatthaṃ lahuṃ pariṇamati garuṃ pariṇapatīti sakkā vattunti.",
  "anya-e0301n0:682_1": "Tāni tādisāni sattarasannaṃ cittānaṃ khaṇāni sattarasavā tāni cittakkhaṇāni rūpa dhammānamāyūti yojanā.",
  "anya-e0301n0:682_2": "Sattarasa cittakkhaṇasamapamāṇāni khaṇāni viññatti rūpalakkhaṇa rūpavajjānaṃ rūpadhammānaṃ āyunāmāti vuttaṃ hoti.",
  "anya-e0301n0:682_3": "Khaṇamattato pana aṭṭhakathānayena ekapaññāsakhaṇāni honti,",
  "anya-e0301n0:682_4": "mūlaṭīkānayena dvattiṃsakhaṇāni.",
  "anya-e0301n0:682_5": "Tatthaca ādimhi dve khaṇāni rūpadhammānaṃ ekaṃ uppādakkhaṇameva.",
  "anya-e0301n0:682_6": "Ante dve ekaṃ bhaṅgakkhaṇameva.",
  "anya-e0301n0:682_7": "Majjhe aṭṭhavīsa khaṇāni tesaṃ ekaṃ ṭhitikkhaṇamevāti daṭṭhabbaṃ.",
  "anya-e0301n0:682_8": "Na hi dandhapariṇatānaṃ rūpānaṃ uppādabhaṅgāpi cittassa viya lahukā bhavituṃ arahantīti.",
  "anya-e0301n0:682_9": "Tattha viññattidvayaṃ ekacittakkhaṇikaṃ.",
  "anya-e0301n0:682_10": "Upacayasantatiyo uppādamattā aniccatā bhaṅgamattā.",
  "anya-e0301n0:682_11": "Jaratā rūpa dhammānaṃ ṭhitikkhaṇamattāti daṭṭhabbā.",
  "anya-e0301n0:682_12": "Mūlaṭīkānayena panettha tāni pana soḷasacittakkhaṇāni rūpadhammānamāyūti vattabbaṃ.",
  "anya-e0301n0:682_13": "Ṭīkācariyo hi paṭiccasamuppādavibhaṅge āgataṃ mahāṭṭhakathāvacanaṃ patiṭṭhapento soḷasacittakkhaṇāyukabhāvaṃ sambhāveti,",
  "anya-e0301n0:682_14": "evaṃ santepi khandha vibhaṅgeyeva tāva rūpānaṃ uppādanirodhavidhānassa mahāaṭṭhakathā vādassa yamakapāḷivirodhaṃ",
  "anya-e0301n0:682_15": "dassetvā saṅgahakārena paṭisiddhattā na sakkā taṃ patiṭṭhapetunti.",
  "anya-e0301n0:682_16": "Tasmiṃ vāde hi paṭisiddhe tattha āgatā soḷasāyukatāvā atirekasoḷasāyukatāvā paṭisiddhāyeva hotīti.",
  "anya-e0301n0:683_0": "[124] Yaṃ pana vibhāvaniyaṃ",
  "anya-e0301n0:684_0": "Taṃ ṭīkānayaṃ tayidamasāranti paṭikkhipitvā tadatthaṃ sā dhentena “paṭisandhicittena sahuppannaṃ rūpaṃ tato paṭṭhāya sattarasamena saddhiṃ nirujjhati.",
  "anya-e0301n0:684_1": "Paṭisandhicittassa ṭhitikkhaṇe uppannaṃ rūpaṃ aṭṭhārasamassa uppādakkhaṇe nirujjhatītiādinā aṭṭhakathāyameva",
  "anya-e0301n0:684_2": "sattarasacittakkhaṇassa āgatattā”ti kāraṇaṃ vuttaṃ.",
  "anya-e0301n0:684_3": "Taṃ na sundaraṃ.",
  "anya-e0301n0:685_0": "Yañhi saṅgahakārassa sattarasāyukavacanaṃ ṭīkākārena vicāritaṃ.",
  "anya-e0301n0:685_1": "Tadeva dassetvā ṭīkānayo paṭikkhittoti na yuttame tanti.",
  "anya-e0301n0:685_2": "Ekacittassa khaṇaṃ viya khaṇaṃ ekacittakkhaṇaṃ.",
  "anya-e0301n0:685_3": "Atthato abhinnaṃpi hi khaṇaṃ idaṃ cittassa idaṃ rūpānanti kappanāvasena bhinnaṃ viya katvā upacarīyatīti.",
  "anya-e0301n0:685_4": "Ekacittakkhaṇaṃ atītaṃ etesanti ekacittakkhaṇātītāni.",
  "anya-e0301n0:685_5": "Atimahantabhūtāni pañcārammaṇāni.",
  "anya-e0301n0:686_0": "[125] Vibhāvaniyaṃ pana",
  "anya-e0301n0:687_0": "“Etānivā taṃ atītānīti ekacittakkhaṇātī kānī”tipi vuttaṃ. Taṃ na sundaraṃ.",
  "anya-e0301n0:688_0": "Na hi niruddhadhammavisayo atītasaddo kiñci atikkamitvā uddhaṃ āgatāni paccuppannarūpāni dīpetīti sakkā vattunti.",
  "anya-e0301n0:688_1": "Bahūni cittakkhaṇāni atītāni etesanti bahucittakkhaṇātītāni.",
  "anya-e0301n0:688_2": "Mahantādi bhūtāni pañcārammaṇāni.",
  "anya-e0301n0:688_3": "Rūpadhammānaṃ pana rūpadhammesveva āpātāgamane thokaṃ balavantatā icchitabbā.",
  "anya-e0301n0:688_4": "Teca ṭhitikkhaṇeyeva paripuṇṇapaccayupaladdhā hutvā balavantā hontīti vuttaṃ ṭhitipattānevāti.",
  "anya-e0301n0:688_5": "Evasaddena ṭīkākārassa vādaṃ nīvāreti.",
  "anya-e0301n0:688_6": "So hi uppajjamānameva rūpaṃ pasāde ghaṭṭetīti icchatīti.",
  "anya-e0301n0:688_7": "Pañcālambaṇāni pañcadvāre āpātamāgacchantīti ettha rūpasaddārammaṇāni asampatta vasena itarānica sampattavasena gocarabhāvaṃ upagacchanti.",
  "anya-e0301n0:688_8": "Ayañca visesoghaṭṭanavisesena veditabbo.",
  "anya-e0301n0:688_9": "Purimānihi dve nimittavaseneva ghaṭṭenti.",
  "anya-e0301n0:688_10": "Na vatthuvasena.",
  "anya-e0301n0:688_11": "Pacchimāni pana tīṇivatthuvasena ghaṭṭenti.",
  "anya-e0301n0:688_12": "Na nimittamattavasena nimittaghaṭṭanañcanāma asampattānaññeva na sampattānaṃ.",
  "anya-e0301n0:688_13": "Vatthughaṭṭanaṃ pana sampattānaññeva.",
  "anya-e0301n0:688_14": "No asampattā hoti. Nanti.",
  "anya-e0301n0:688_15": "Yathā hi tīre gacchantānaṃsarīranimittāni pokkharaṇi yāudake dissanti.",
  "anya-e0301n0:688_16": "Tasmiṃ udake orohantānaṃ pana tāni tattha na dissanti.",
  "anya-e0301n0:688_17": "Evameva sampattāni rūpasaddārammaṇāni naghaṭṭenti. Kasmā,",
  "anya-e0301n0:688_18": "visayavisayīnaṃ majjhe ālokassa ākāsassaca abhāvena nimittokāsassa abhāvato.",
  "anya-e0301n0:688_19": "Asampattāniyeva pana attano nimittupaṭṭhāpanavasena ghaṭṭenti. Kasmā,",
  "anya-e0301n0:688_20": "nimittokāsassa laddhattā.",
  "anya-e0301n0:688_21": "Itarāni pana tīṇi yathājātavatthuvaseneva ghaṭṭenti.",
  "anya-e0301n0:688_22": "Tasmā tāni sampattāniyeva ghaṭṭenti.",
  "anya-e0301n0:688_23": "No asampattānīti.",
  "anya-e0301n0:688_24": "Tattha yāni asampattāniyeva hutvā ghaṭṭenti.",
  "anya-e0301n0:688_25": "Tāni sayaṃ dūre ṭhatvā nimitta appanāvasena ghaṭṭitattā ekekasmiṃ pasāde candamaṇḍala sūriya maṇḍalādivasena",
  "anya-e0301n0:688_26": "asanisaddamaṇḍala meṇḍasaddamaṇḍalādivasena ca mahantānipi bahūnipi āpātamāgacchantiyeva.",
  "anya-e0301n0:688_27": "Itarāni pana tīṇi sampattāniyeva ghaṭṭentīti ekekasmiṃ pasāde ekekameva āpātamāgacchantīti daṭṭhabbaṃ.",
  "anya-e0301n0:688_28": "Idañca pañcadvāravasena vuttaṃ.",
  "anya-e0301n0:688_29": "Mano dvāre pana sabbānipi ārammaṇāni asampattāniyeva āpātamāgacchantīti.",
  "anya-e0301n0:688_30": "Etthaca pañcadvāreti idaṃ asādhāraṇa dvāradassanavasena vuttaṃ.",
  "anya-e0301n0:688_31": "Tāni pana pañcālambaṇāni yadāsakasakadvāre ghaṭṭenti.",
  "anya-e0301n0:688_32": "Tadā manodvārepi apāta māgacchantiyeva.",
  "anya-e0301n0:688_33": "Ekekaṃ ārammaṇaṃ dvīsu dvīsu dvāresu apāta māgacchatīti hi aṭṭhakathāyaṃ vuttaṃ.",
  "anya-e0301n0:688_34": "Tasmā yadā candaṃvā sūriyaṃvā pabbataṃvā rukkhaṃvā yaṃkiñcivā passanti.",
  "anya-e0301n0:688_35": "Tadā ekekasmiṃ cakkhupasāde ekekāni manodvāre ekanti anekāni candamaṇḍalādīni ekakkhaṇe upaṭṭhahanti,",
  "anya-e0301n0:688_36": "evaṃ sesārammaṇe sūti daṭṭhabbaṃ.",
  "anya-e0301n0:688_37": "Apātāgamanañcettha lañchakānaṃ tālapaṇṇe lañchanakhandhaṃ thapetvā muggarena paharaṇakāle lañchanakhandhassa",
  "anya-e0301n0:688_38": "tālapaṇṇe āpātetvā akkharupaṭṭhāpanaṃ viya daṭṭhabbaṃ.",
  "anya-e0301n0:688_39": "Yato dvārānaṃ vikārappatti hotīti.",
  "anya-e0301n0:689_0": "[126] Yaṃ pana vibhāvaniyaṃ",
  "anya-e0301n0:690_0": "“Ābhogānurūpaṃ anekakalāpagatāni āpātaṃ āgacchantī”ti vuttaṃ.",
  "anya-e0301n0:690_1": "Tattha ābhogānurūpanti idaṃ vicāretabbaṃ.",
  "anya-e0301n0:691_0": "Yattakāni hi pañcālambaṇāni cakkhādipathe ālokādi sahitāni hutvā ṭhitāni honti.",
  "anya-e0301n0:691_1": "Tattakāni sabbāni niddāyantassapi visaññi bhūtassapi aññavihitassapi yaṃkiñci jhānaṃvā phalaṃvā nirodhaṃvā",
  "anya-e0301n0:691_2": "samāpajjantassapi ābhogena vinā attano dvāresu āpātamāgacchantiyeva.",
  "anya-e0301n0:691_3": "Nakevalaṃ attanodvāresu eva.",
  "anya-e0301n0:691_4": "Athakho manodvārepi.",
  "anya-e0301n0:691_5": "Nakevalaṃ bhavaṅgamanodvāreeva.",
  "anya-e0301n0:691_6": "Āvajjanādīsu pana catubbhūmaka vīthicittesupi āpātaṃ āgacchantiyeva.",
  "anya-e0301n0:691_7": "Ayaṃnāma mano manodvāraṃ nahotīti navattabboti hi dvārakathāyaṃ vuttaṃ.",
  "anya-e0301n0:691_8": "Ayañca attho pathamajjhānassa saddo kaṇṭakoti iminā pāṭhena dīpetabbo.",
  "anya-e0301n0:691_9": "Pathamajjhānaṃ samāpannassa hi saddo sotamhi ghaṭṭetvā jhānacittasaṅkhāte manodvāre āpātamāgacchati.",
  "anya-e0301n0:691_10": "Tadā jhānacitta santati calitvā vocchijjati.",
  "anya-e0301n0:691_11": "Jhānā vuṭṭhāti.",
  "anya-e0301n0:691_12": "Bhavaṅgapāto hoti.",
  "anya-e0301n0:691_13": "Taṃ saddārammaṇaṃ vīthicittaṃ pavattatīti.",
  "anya-e0301n0:691_14": "Dutīyajjhānādīni samāpajjanto pana appakena saddena navuṭṭhāti.",
  "anya-e0301n0:691_15": "Adhimattasaddena pana vuṭṭhātiyeva.",
  "anya-e0301n0:691_16": "Na hi tāni āneñjapattānināma honti.",
  "anya-e0301n0:691_17": "Arūpajjhānānieva pana āneñjapattānināma honti.",
  "anya-e0301n0:691_18": "Tasmā tāni samāpajjanto adhimattasaddenapi navuṭṭhātiyevāti.",
  "anya-e0301n0:691_19": "Tesu pana tathā āpātamāgatesu tadārammaṇāni vīthicittāni pavattantiyevāti navattabbaṃ.",
  "anya-e0301n0:691_20": "Bhavaṅga santatiyāvā javanasantatiyāvā vocchinnāya pavattanti.",
  "anya-e0301n0:691_21": "Avocchinnāya napavattanti.",
  "anya-e0301n0:691_22": "Pavattamānānipi ārammaṇā dhimattādivasena laddhapaccayavisese ekekasmiṃ ārammaṇeeva pavattanti.",
  "anya-e0301n0:691_23": "Na ekakkhaṇe pañcasūti daṭṭhabbaṃ.",
  "anya-e0301n0:691_24": "Etthaca atthavasā vibhatti pariṇāmoti katvā ekacittakkhaṇātītāni ṭhitipattāneva pañcā lambaṇāni ekacittakkhaṇātīte",
  "anya-e0301n0:691_25": "ṭhitippatte eva pañcadvāre bahu cittakkhaṇātītāni bahucittakkhaṇātīteti yojetabbaṃ.",
  "anya-e0301n0:692_0": "[127] Vibhāvaniyaṃ pana",
  "anya-e0301n0:693_0": "“Te pana pasādā bhavaṅgacalanassa anantarapaccayabhūtena bhavaṅgena saddhiṃ uppannā”ti vuttaṃ.",
  "anya-e0301n0:694_0": "Evaṃ pana sati bahucittakkhaṇātītānipi pañcālambaṇāni ekacittakkhaṇātīteeva pañcadvāre āpātamāgacchantīti āpajjati.",
  "anya-e0301n0:694_1": "Eta rahi pana ekakkhaṇe sahuppannānaññeva vatthārammaṇānaṃ ghaṭṭanaṃ icchanti.",
  "anya-e0301n0:694_2": "Sahuppannānivā pana hontu nānuppannānivā,",
  "anya-e0301n0:694_3": "balavabhāvoyeva pamaṇanti amhākaṃ khanti.",
  "anya-e0301n0:694_4": "Sabbaṃ vicāretvā gahetabbaṃ.",
  "anya-e0301n0:695_0": "[128] Yaṃ pana vibhāvaniyaṃ",
  "anya-e0301n0:696_0": "“Āvajjanena saddhiṃ uppannāti apare”ti vuttaṃ. Taṃ na yujjati.",
  "anya-e0301n0:697_0": "Evañhi sati aññadeva pañcārammaṇānaṃ āpātāgamanavatthu.",
  "anya-e0301n0:697_1": "Aññadeva pañcaviññāṇānaṃ nissayavatthūti evaṃ viruddhassa atthassa āpajjanatoti.",
  "anya-e0301n0:697_2": "Evaṃ pañcadvāre visayapavattiyā ādilakkhaṇaṃ dassetvā idāni sabbapāripūraṃ visayapavattivibhāgaṃ vīthicittapavattiñca dassento tasmātiādimāha.",
  "anya-e0301n0:697_3": "Tatoti tasmā cakkhussa āpātāgamanapaccayā.",
  "anya-e0301n0:697_4": "Cakkhussa āpātāgamanena saheva bhavaṅgassapi āpātaṃ āgacchatiyevāti vuttaṃ dvikkhattuṃbhavaṅgecaliteti.",
  "anya-e0301n0:697_5": "Calanañcettha yathā gahitaṃ kammādi ārammaṇaṃ muñcitvā idāni attani āpātaṃ āgacchantaṃ abhinavārammaṇaṃ",
  "anya-e0301n0:697_6": "gahetuṃ ussāhajātassa viya bhavaṅgasantānassa vikārappatti daṭṭhabbaṃ.",
  "anya-e0301n0:697_7": "Etthaca cakkhussa āpātāgamanaṃ cakkhuviññāṇuppattiyā eva kāraṇaṃ.",
  "anya-e0301n0:697_8": "Na āvajjanuppattiyā.",
  "anya-e0301n0:697_9": "Bhavaṅgassa āpātāgamanameva pana āvajjanuppattiyāpi kāraṇaṃ hotīti daṭṭhabbaṃ.",
  "anya-e0301n0:698_0": "[129] Vibhāvaniyaṃ pana",
  "anya-e0301n0:699_0": "Manodvārepi āpātāgamanaṃ visuṃ apatvā rūpādīnaṃ cakkhādisu ghaṭṭanaṃnāma yogyadesāvaṭṭhānaṃ eva.",
  "anya-e0301n0:699_1": "Tamevaca bhavaṅgu pacchedassapi kāraṇaṃ hotīti katvā “pañcasu hi pasādesu yogyadesāvaṭṭhāna vasena ārammaṇe",
  "anya-e0301n0:699_2": "ghaṭṭite pasādaghaṭṭanānubhāvena bhavaṅgasantati vocchijjamānātiādi” vuttaṃ.",
  "anya-e0301n0:699_3": "Taṃ tathā na daṭṭhabbaṃ.",
  "anya-e0301n0:700_0": "Na hi yogyadesāvaṭṭhānameva ghaṭṭananti sakkā vattuṃ.",
  "anya-e0301n0:700_1": "Yogyadesepana ṭhatvā nimittaghaṭṭanavasena vatthughaṭṭanavasenaca asani nipātoviya pasādesu yujjhanaṃ",
  "anya-e0301n0:700_2": "manthanaṃ khobhakaraṇaṃ ghaṭṭananti ca āpātāgamananti ca vuccatīti daṭṭhabbaṃ.",
  "anya-e0301n0:700_3": "Ayañca attho heṭṭhā vuttoyeva.",
  "anya-e0301n0:700_4": "Etthaca ayaṃpi eko dhammaniyāmoyevāti katvā nānā ṭhāniyesu dvīsu dvīsu dvāresu saheva āpātāgamanaṃ paccetabbaṃ.",
  "anya-e0301n0:700_5": "Rūpādinā pasāde ghaṭṭite taṃ nissitasseva pañcaviññāṇassa calanaṃ siyā.",
  "anya-e0301n0:700_6": "Kathaṃ pana hadayavatthunissitassa bhavaṅgassāti na codetabbanti.",
  "anya-e0301n0:701_0": "[130] Vibhāvaniyaṃ pana",
  "anya-e0301n0:702_0": "Tameva codanaṃ samuṭṭhāpetvā taṃ pariharanto “santati vasena ekābaddhattā”tiādimāha.",
  "anya-e0301n0:702_1": "Tattha santativasenāti navattabbaṃ.",
  "anya-e0301n0:702_2": "Saṇṭhānavasenāti pana vattabbaṃ.",
  "anya-e0301n0:702_3": "Sabbañcetaṃ sārato na paccetabbaṃ.",
  "anya-e0301n0:703_0": "Kasmā,",
  "anya-e0301n0:703_1": "tādisassa anukkamacalanassa aṭṭhakathāyameva daḷhaṃ paṭikkhittattā.",
  "anya-e0301n0:703_2": "Vuttañhi tattha ekekaṃ ārammaṇaṃ dvīsu dvīsu dvāresu āpātamāgacchatīti.",
  "anya-e0301n0:703_3": "Rūpārammaṇañhi cakkhupasādaṃ ghaṭṭetvā taṅkhaṇeyeva manodvāre āpātaṃ āgacchati.",
  "anya-e0301n0:703_4": "Bhavaṅgacalanassa paccayo hotīti attho.",
  "anya-e0301n0:703_5": "Sadda gandha rasa phoṭṭhabbesupi eseva nayo.",
  "anya-e0301n0:703_6": "Yathā hi sakuṇo ākāsenāgantvā rukkhagge nilīyamānova rukkhasākhañca ghaṭṭeti.",
  "anya-e0301n0:703_7": "Chāyācassa pathaviyaṃ paṭihaññati.",
  "anya-e0301n0:703_8": "Sākhāghaṭṭana chāyāpharaṇāni apubbaṃ acarimaṃ ekakkhaṇeyeva bhavanti.",
  "anya-e0301n0:703_9": "Evaṃ paccuppannarūpādīnaṃ cakkhupasādādighaṭṭanañca bhavaṅgacālana samatthatāyamanodvāreāpātāgamanañcaapubbaṃ acarimaṃ ekakkhaṇeyeva hotīti.",
  "anya-e0301n0:703_10": "Evaṃ sakuṇopamāya sahataṅkhaṇeyevāti ca apubbaṃacarimaṃ ekakkhaṇe yevātica vatvā daḷhaṃ paṭibhiddhattā",
  "anya-e0301n0:703_11": "taṃ anukkamacalanaṃ acintetvā dhammaniyāmavasena ekappahāracalanameva paccetabbanti.",
  "anya-e0301n0:703_12": "Bhavaṅgasotaṃvocchinditvāti bhavaṅgapavāhaṃ sabbaso avacchinnaṃ katvā.",
  "anya-e0301n0:703_13": "Āvajjantanti adisvāva kiṃnāmetanti āvajja mānaṃ.",
  "anya-e0301n0:703_14": "Passantanti atta paccakkhaṃ kurumānaṃ.",
  "anya-e0301n0:703_15": "Sampaṭicchantanti muñcituṃ adatvā yathādiṭṭhaṃ rūpaṃ paṭi gaṇhantaṃ.",
  "anya-e0301n0:703_16": "Santīrayamānanti suṭṭhu tīrentaṃvicārentaṃ.",
  "anya-e0301n0:703_17": "Vavatthapentanti suṭṭhu asaṅkarato thapentaṃ sallakkhentanti attho.",
  "anya-e0301n0:703_18": "Yonisomanasikārādivasena laddhopaccayo yenāti laddhapaccayaṃ.",
  "anya-e0301n0:703_19": "Yaṃkiñci javanaṃ javatīti sambandho.",
  "anya-e0301n0:703_20": "Taṃ pana javanaṃ ārammaṇassa dubbalakālevā mucchā maraṇāsannakālesuvā chakkhattuṃ vā pañcakkhattumevavā javatīti vuttaṃ yebhuyyenāti.",
  "anya-e0301n0:703_21": "Javatīti asaninipātasadisena javena pavattati.",
  "anya-e0301n0:703_22": "Tattha pathamajavanaṃ aladdhā sevanattā sabbadubbalaṃ hoti.",
  "anya-e0301n0:703_23": "Tato dutīyaṃ balavaṃ.",
  "anya-e0301n0:703_24": "Tato tatīyaṃ.",
  "anya-e0301n0:703_25": "Tato catutthaṃ.",
  "anya-e0301n0:703_26": "Idaṃ pana sabbabalavaṃ muddhapattaṃ hoti.",
  "anya-e0301n0:703_27": "Ito paṭṭhāya anukkamena parihāyamānaṃ pavattati.",
  "anya-e0301n0:703_28": "Sattamavāre gate parikkhīṇajavaṃ hotīti veditabbaṃ.",
  "anya-e0301n0:703_29": "Javanā nubandhāniti yathā paṭisotaṃ gacchantiṃ nāvaṃ udakaṃ thokaṃ anubandhati anugacchati.",
  "anya-e0301n0:703_30": "Evaṃ javanaṃ anubandhāni.",
  "anya-e0301n0:703_31": "Dve tadārammaṇapākānīti dvikkhattuṃ tadārammaṇakiccāni vipākacittāni pavattanti.",
  "anya-e0301n0:703_32": "Yathārahanti ārammaṇajavana sattānurūpaṃ.",
  "anya-e0301n0:703_33": "Bhavaṅgapātoti imasmiṃ atihantārammaṇe āvajjanato pathamabhavaṅgacalanatoyevavā paṭṭhāya uṭṭhitaṃ samuṭṭhitaṃ",
  "anya-e0301n0:703_34": "cittasantānaṃ yāvacatutthajavanā samuṭṭhahitvā pañcamajavanato paṭṭhāya patitameva hoti.",
  "anya-e0301n0:703_35": "Evaṃ santepi samuṭṭhitavegassa sabbaso aparikkhīṇatāya patitanti navuccati.",
  "anya-e0301n0:703_36": "Dutīyatadārammaṇato paraṃ pana samuṭṭhitavegassa sabbaso parikkhīṇattā tadā eva taṃcittasantānaṃ patitaṃnāma hoti.",
  "anya-e0301n0:703_37": "Tasmā patanaṃ pāto.",
  "anya-e0301n0:703_38": "Bhavaṅgabhāvenacittasantānassa pāto bhavaṅgapāto,",
  "anya-e0301n0:703_39": "bhavaṅgaṃ hutvā pātoti attho daṭṭhabbo.",
  "anya-e0301n0:703_40": "Bhavaṅgakicce bhavaṅgaṭṭhāne bhavaṅgārammaṇeca pāto bhavaṅgapātotivā.",
  "anya-e0301n0:703_41": "Imasmiṃ ṭhāne dovārikopamā,",
  "anya-e0301n0:703_42": "gāmillopamā,",
  "anya-e0301n0:703_43": "ambopamāca vattabbā.",
  "anya-e0301n0:703_44": "Tāsabbāpi aṭṭhakathāyaṃ gahetabbā.",
  "anya-e0301n0:703_45": "Ettāvatā sattarassa cittakkhaṇāni paripūrepāti sambandho.",
  "anya-e0301n0:703_46": "Etthaca chachakkayojanā vattabbā.",
  "anya-e0301n0:703_47": "Yattha hi rūntī rammaṇaṃ ghaṭṭeti.",
  "anya-e0301n0:703_48": "Taṃ cakkhuvatthuṃ nissāya tattha ghaṭṭitaṃ rūpārammaṇaṃ ārabbha cakkhuviññāṇaṃ uppajjati.",
  "anya-e0301n0:703_49": "Itarāni pana āvajjanādīni mano viññāṇāni attano attano atītānantaracittena sahuppannaṃ hadayavatthuṃ nissāya tamevārammaṇaṃ ārabbha uppajjanti.",
  "anya-e0301n0:703_50": "Cakkhudvāra manodvārāni sabbesaṃpi vīthicittānaṃ dvārakiccaṃ sādhenti.",
  "anya-e0301n0:703_51": "Ayañca vīthi cakkhudvāre uppannattā cakkhudvāravīthīti.",
  "anya-e0301n0:703_52": "Cakkhuviññāṇena upalakkhitattā cakkhuviññāṇavīthītica vuccati.",
  "anya-e0301n0:703_53": "Ekacittakkhaṇaṃ atikkamma ghaṭṭanasamatthe atibalavā rammaṇe uppannattā atimahantārammaṇa vīthītica vuccatīti.",
  "anya-e0301n0:703_54": "Etthaca yattakāni rūpārammaṇāni cakkhupathe uppajjitvā ṭhitippattāni honti.",
  "anya-e0301n0:703_55": "Tāni tattakāni ṭhitippattesu pubbāparabhūtesu ekūna paññāsaparimāṇesu cakkhupasādesu kismiṃci naghaṭṭentīti navattabbāni.",
  "anya-e0301n0:703_56": "Tesu pana yadeva ekaṃ cakkhu imissā vīthiyā yathārahaṃ vatthubhāvaṃ dvārabhāvañca sādheti.",
  "anya-e0301n0:703_57": "Yatthaca ghaṭṭitaṃ rūpaṃ ārabbha ayaṃ vīthi pavattati.",
  "anya-e0301n0:703_58": "Etadeva kicca sādhanaṃ nāma hoti.",
  "anya-e0301n0:703_59": "Yaṃ majjhimāyukanti vadanti,",
  "anya-e0301n0:703_60": "itarāni pana mogha vatthūnināma honti,",
  "anya-e0301n0:703_61": "yānimandāyukānītiamandāyukānītica vadanti.",
  "anya-e0301n0:703_62": "Tānipana yathāvutta kicca sādhanato purimāni pacchimānīti duvidhāni honti,",
  "anya-e0301n0:703_63": "tadubhayānipi cakkhuviññāṇassa uppādakkhaṇe ṭhitibhāvena labbhamānāni aṭṭhacattālīsamattāni veditabbānīti.",
  "anya-e0301n0:703_64": "Avasesāni pana tato purimatarāni pacchimakarānica laddhaghaṭṭanānipi vatthudvārakiccasiddhibhāve anāsaṅkitabbattā idha nagahitānīti.",
  "anya-e0301n0:703_65": "Ettha siyā imāya vīthiyā uppattisamaye so puggalo ahaṃ idaṃ nāma passāmīti jānāti,",
  "anya-e0301n0:703_66": "na jānātīti. Najānāti.",
  "anya-e0301n0:703_67": "Kadā pana jānātīti.",
  "anya-e0301n0:703_68": "Sallakkhaṇavīthiyā pavattamānāya.",
  "anya-e0301n0:703_69": "Tathā hi sabbapathamaṃ cakkhudvāravīthi pavattati.",
  "anya-e0301n0:703_70": "Tato tadanuvattikā manodvāravīthi.",
  "anya-e0301n0:703_71": "Tato samudāyagāhikā.",
  "anya-e0301n0:703_72": "Tato vaṇṇasallakkhaṇā.",
  "anya-e0301n0:703_73": "Tato vatthugāhitā.",
  "anya-e0301n0:703_74": "Tato vatthusallakkhaṇā tato nāmagāhikā.",
  "anya-e0301n0:703_75": "Tato nāmasallakkhaṇāti.",
  "anya-e0301n0:703_76": "Tattha vaṇṇasallakkhaṇāya pavattamānāya ahaṃ nīlavaṇṇaṃ passāmītiādinā vaṇṇaṃ sallakkheti.",
  "anya-e0301n0:703_77": "Vatthusallakkhaṇāya saṇṭhānaṃ sallakkheti.",
  "anya-e0301n0:703_78": "Nāma sallakkhaṇāya nāmaṃ sallakkhetīti.",
  "anya-e0301n0:703_79": "Iti taṃtaṃ sallakkhaṇavīthi yā pavattamānāyaeva taṃtaṃpassāmīti jānātīti.",
  "anya-e0301n0:703_80": "Etthaca alātacakkassa gāhikāviya purimāhi dvīhi vīthīhi punappunaṃ gahitānaṃ rūpānaṃ samudāyato gāhikā tatīyā manodvāravīthi samudāya gāhikānāma,",
  "anya-e0301n0:703_81": "na hi samudāyagahaṇena vinā paribyattavaṇṇagahaṇaṃ sambhavatīti.",
  "anya-e0301n0:703_82": "Yāva tadārammaṇuppādā pana appahontātītakanti dvikkhattuṃ yāva tadārammaṇuppādā pavattituṃ appahontaṃ hutvā atītadvatticittakkhaṇikaṃ.",
  "anya-e0301n0:703_83": "Yassa hi dvevā tīṇivā cittakkhaṇāni atītāni honti.",
  "anya-e0301n0:703_84": "Taṃ yāva tadārammaṇuppādā pavattituṃ nappahoti na sakkoti.",
  "anya-e0301n0:703_85": "Evaṃ appahontaṃ hutvā atītakanti attho.",
  "anya-e0301n0:703_86": "Apātamāgatanti cakkhudvāre manodvāreca āpātaṃ āgataṃ.",
  "anya-e0301n0:703_87": "Natthi tadārammaṇuppādoti ettha yassa tīṇi cittakkhaṇāni atītāni honti.",
  "anya-e0301n0:703_88": "Tassa cuddasa cittakkhaṇāyukāvase sassa ārammaṇassa sattamajavanena saheva niruddhattā tasmiṃ natthi tadārammaṇuppādoti yuttametaṃ.",
  "anya-e0301n0:703_89": "Na hi ekāvajjanavīthiyaṃ cittāni dhammavasena viya kālavasenāpi nānārammaṇāni icchanti aṭṭhakathācariyāti.",
  "anya-e0301n0:703_90": "Yassa pana dve cittakkhaṇāni atītāni.",
  "anya-e0301n0:703_91": "Tasmiṃ sattamajavanato paraṃ ekacittakkhaṇāyukāvasese ārammaṇe ekena tadārammaṇena uppajjitabbanti ce.Na.",
  "anya-e0301n0:703_92": "Na hi tādisaṃ nirodhā sannaṃ ārammaṇaṃ ekavāraṃpi tadārammaṇuppattiyā paccayo bhavituṃ sakkotīti.",
  "anya-e0301n0:703_93": "Tathā hi mahāaṭṭhakathāyaṃ vipākuddhāre cittappavattigaṇanāyaṃ tadārammaṇāni dveti dveeva tadārammaṇa vārā āgatāti.",
  "anya-e0301n0:704_0": "Yaṃ pana vibhāvaniyaṃ",
  "anya-e0301n0:705_0": "“Dvikkhattumeva hi tadārammaṇuppatti pāḷiyaṃ niyamitā”ti vuttaṃ.",
  "anya-e0301n0:705_1": "Tattha pāḷiyanti aṭṭhakathātantiṃ sandhāya vuttanti gahetabbaṃ.",
  "anya-e0301n0:705_2": "Na hi sā nāma pāḷi atthi,",
  "anya-e0301n0:705_3": "yattha dvikkhattuṃ tadā rammaṇuppatti niyamitāti.",
  "anya-e0301n0:706_0": "Majjhimabhāṇakāpana tadārammaṇaṃ ekaṃpi icchanti.",
  "anya-e0301n0:706_1": "Saṅgahakārena pana taṃ paṭisiddhanti idhapi taṃ therena paṭikkhittanti daṭṭhabbaṃ.",
  "anya-e0301n0:706_2": "Yadi evaṃ kasmā paramatthavinicchaye sakiṃdvevā tadālambanti therena vuttanti.",
  "anya-e0301n0:706_3": "Majjhimabhāṇakānaṃ matena vuttanti daṭṭhabbanti.",
  "anya-e0301n0:706_4": "Ācariyānandatthero pana ekaṃpi icchatiyeva.",
  "anya-e0301n0:706_5": "Yathā hi āgantukabhavaṅgaṃ ekaṃ pavattati.",
  "anya-e0301n0:706_6": "Tathā tadārammaṇaṃpi ekaṃ napavattatīti nasakkā vattuṃ.",
  "anya-e0301n0:706_7": "Yañca cittappavattigaṇanāyaṃ tadārammaṇāni dveti vuttaṃ.",
  "anya-e0301n0:706_8": "Taṃpi ukkaṭṭhaparicchedavasena vuttanti,",
  "anya-e0301n0:706_9": "na nasakkā vattunti.",
  "anya-e0301n0:706_10": "Yāva javanuppādāpi pavattituṃ appahontātītakanti sambandho.",
  "anya-e0301n0:706_11": "Yassa hi ārammaṇassa cattāri pañca cha satta aṭṭhanava vā cittakkhaṇāni atītāni honti.",
  "anya-e0301n0:706_12": "Taṃ yāva javanuppādā pavattituṃ nappahoti.",
  "anya-e0301n0:706_13": "Evaṃ appahontaṃ hutvā atītakanti attho.",
  "anya-e0301n0:706_14": "Javanaṃpi anuppajjitvāti javanassapi anuppajjanato.",
  "anya-e0301n0:706_15": "Ayañhi tvāpaccayo bhāvattheeva daṭṭhabbo.",
  "anya-e0301n0:706_16": "Na kattuatthe. Kasmā.",
  "anya-e0301n0:706_17": "Attano padhānakriyāya samānakattukatāya abhāvatoti.",
  "anya-e0301n0:707_0": "[131] Vibhāvaniyaṃ pana",
  "anya-e0301n0:708_0": "“Hetumhicāyaṃ tvāpaccayo”ti vuttaṃ. Taṃ na sundaraṃ.",
  "anya-e0301n0:709_0": "Na hi bāhiratthabhūto hetuattho kitakapaccayānaṃ visayo hotīti.",
  "anya-e0301n0:709_1": "Tasmā idha bhāvattheeva tvāpaccayo.",
  "anya-e0301n0:709_2": "Tatoca hetuatthe paccattavacananti daṭṭhabbaṃ.",
  "anya-e0301n0:709_3": "Etena yā lakkhaṇe hetumhicamānantapaccayānaṃpi pavatti katthaci vuttā.",
  "anya-e0301n0:709_4": "Sāpipaṭikkhittā hoti.",
  "anya-e0301n0:709_5": "Nahi bāhiratthabhūtā lakkhaṇahetuyo tesaṃ visayā hontīti.",
  "anya-e0301n0:709_6": "Etthaca yassa ārammaṇassa navacittakkhaṇāni atītāni honti.",
  "anya-e0301n0:709_7": "Tassa avasesa aṭṭhacittakkhaṇā yukassa dutīya voṭṭhabbanena saheva niruddhattā tasmiṃ javanaṃpi anuppajjitvāti yuttametaṃ.",
  "anya-e0301n0:709_8": "Kāraṇaṃ vuttameva.",
  "anya-e0301n0:709_9": "Yassa pana cattāri.La.",
  "anya-e0301n0:709_10": "Aṭṭhavā cittakkhaṇāni atītāni.",
  "anya-e0301n0:709_11": "Tasmiṃ javanena uppannena bhavitabbanti ce.Na.",
  "anya-e0301n0:709_12": "Avasesachacittakkhaṇāyukaṃpi hi ārammaṇaṃ javanuppattiyā paccayo bhavituṃ na sakkoti.",
  "anya-e0301n0:709_13": "Javanañhi uppajjamānaṃ sattakkhattuṃ pavattituṃ pahonake ārammaṇe eva uppajjati.",
  "anya-e0301n0:709_14": "Pakatiniyāmena javanassa sattakkhattu paramatāya sambhavatoti.",
  "anya-e0301n0:709_15": "Ettha pana yathā visaññikāla mucchākāla maraṇakālesu vatthussa avisadatāya dubbalatā yaca javanaṃ chapañcavārepi pavattati.",
  "anya-e0301n0:709_16": "Tathā pakatikālepi ārammaṇassa dubbalabhāve sati chapañcavārepi pavattatiyevāti.",
  "anya-e0301n0:709_17": "Dvattikkhattunti dvikkhattuṃvā tikkhattuṃvā.",
  "anya-e0301n0:709_18": "Tathā hi aṭṭhakathāyaṃ voṭṭhabbane ṭhatvā ekaṃvā dvevā cittāni pavattanti.",
  "anya-e0301n0:709_19": "Tato āsevanaṃ labhitvā javanaṭṭhāne ṭhatvā puna bhavaṅgaṃ otaratīti vuttaṃ.",
  "anya-e0301n0:709_20": "Ettha hi tato āsevanaṃ labhitvā javanaṭṭhāne ṭhatvāti etena tatīyassa voṭṭhabbanassa pavattiṃ dasseti.",
  "anya-e0301n0:709_21": "Itarathā ekaṃvā dvevā cittāni pavattanti.",
  "anya-e0301n0:709_22": "Tato bhavaṅgaṃ otaratīti vuttaṃ siyāti.",
  "anya-e0301n0:709_23": "Ekaṃvāti pana vācā siliṭṭhamattaṃ daṭṭhabbaṃ.",
  "anya-e0301n0:709_24": "Yathā diratta tirattaṃti. Athavā,",
  "anya-e0301n0:709_25": "tatoti ekacittatovā dvicittatovāti attho.",
  "anya-e0301n0:709_26": "Tattha pathamena dvikkhattuṃ dutīyena tikkhattuṃ voṭṭhabbanassa uppatti vuttā hotīti.",
  "anya-e0301n0:709_27": "Āsevanaṃ labhitvāti idaṃ pana upacāravacanamattaṃ daṭṭhabbaṃ.",
  "anya-e0301n0:709_28": "Na hi voṭṭhabbanassa āsevanatā paṭṭhāne vuttāti.",
  "anya-e0301n0:709_29": "Ācariyānandattherena panettha voṭṭhabbanato paraṃ catupañca cittakkhaṇāvasese ārammaṇe catupañcajavanuppattiyā eva parittārammaṇavāro icchito.",
  "anya-e0301n0:709_30": "Na voṭṭhabbana pariyosānavasena.",
  "anya-e0301n0:709_31": "Paṭṭhānehi bhavaṅgaṃ āvajjanāya anantarapaccayena paccayo tvevavutto.",
  "anya-e0301n0:709_32": "Na pana vutto āvajjanā bhavaṅgassa anantarapaccayena paccayoti.",
  "anya-e0301n0:709_33": "Yathā ca mucchāmaraṇakālesu vatthudubbalatāya cha pañcajavanavārā icchitabbā.",
  "anya-e0301n0:709_34": "Tathā idhapi ārammaṇadubbalatāyāti na na sakkā vattunti.",
  "anya-e0301n0:709_35": "Ettha ca santīraṇato paraṃ ekacittakkhaṇā vasese ārammaṇe ekaṃ voṭṭhabbanaṃ dvicittakkhaṇāvasese dve taduttari tīṇīti yuttaṃ siyā.",
  "anya-e0301n0:709_36": "Etarahi pana dvivoṭṭhabbanikā chaparittārammaṇavīthiyoti voṭṭhabbanikā pañcāti yojesuṃ.",
  "anya-e0301n0:709_37": "Evaṃ sante kīdise parittārammaṇe dvivoṭṭhabbanikā,",
  "anya-e0301n0:709_38": "kīdise tivoṭṭhabbanikāti vicāretabbā siyunti.",
  "anya-e0301n0:709_39": "Yaṃ pana ārammaṇaṃ dvattikkhattuṃvoṭṭhabbanuppattiyā appahonakaṃ hoti.",
  "anya-e0301n0:709_40": "Taṃ āvajjanappattiyāpi paccayo na hotīti vuttaṃ tattha bhavaṅgacalanameva hoti.",
  "anya-e0301n0:709_41": "Natthi vīthicittuppādoti.",
  "anya-e0301n0:709_42": "Tattha bhavaṅgacalanamevāti dvikkhattuṃ bhavaṅgassa calanamattameva hoti.",
  "anya-e0301n0:709_43": "Iccevaṃ cakkhudvāreti iti evaṃ yadi ekacittakkhaṇātītakaṃ rūpārammaṇaṃ cakkhussa apātamāgacchatītiādinā",
  "anya-e0301n0:709_44": "vuttanayena cakkhudvāre catunnaṃ vārānaṃ vasena catudhā visayappavatti veditabbā,",
  "anya-e0301n0:709_45": "tathā sotadvārādīsu cātiyojanā.",
  "anya-e0301n0:709_46": "Sabbathāpi catudhā veditabbāti sambandho.",
  "anya-e0301n0:709_47": "Atiparittārammaṇaṃpi āpātāgatamattena moghavārassa ārammaṇaṃnāma hoti.",
  "anya-e0301n0:709_48": "Na ārammaṇakaraṇavasena.",
  "anya-e0301n0:709_49": "Itarāni pana ubhayathāpi itaresaṃ vārānaṃ ārammaṇānināma hontīti vuttaṃ catunnaṃ vārānaṃ yathākkamaṃ ārammaṇabhūtāti.",
  "anya-e0301n0:710_0": "Vibhāvaniyaṃ pana",
  "anya-e0301n0:711_0": "Ārammaṇabhūtāti imassa atiparittārammaṇaṃ sandhāya paccayabhūtāti attho vutto.",
  "anya-e0301n0:711_1": "Tañhi moghavāra paññā panāya paccayo hotīti.",
  "anya-e0301n0:712_0": "Pañcadvārevīthicittāni yathārahaṃ kiccavasena satteva.",
  "anya-e0301n0:712_1": "Cittuppādā cittānaṃ uppattikhaṇavasena catuddasa.",
  "anya-e0301n0:712_2": "Vitthārā cittasarūpavitthārato catupaññāsāti yojanā.",
  "anya-e0301n0:712_3": "Etthāti parittajavanavāre.",
  "anya-e0301n0:713_0": "137.",
  "anya-e0301n0:713_1": "Manodvāre pana ārammaṇadhammā parittakhaṇāpi atītānāgatāpi kālavimuttāpi āpātaṃ āgacchantiyeva.",
  "anya-e0301n0:713_2": "Tasmā tattha ekacittakkhaṇātītānivā bahucittakkhaṇātītānivā ṭhitippattāneva āpātamāgacchantīti idaṃ vidhānaṃ",
  "anya-e0301n0:713_3": "natthīti vuttaṃ manodvārepana yadivibhūtamālambaṇaṃ āpātamāgacchatīti.",
  "anya-e0301n0:713_4": "Tattha manodvāreti suddhamanodvāre.",
  "anya-e0301n0:713_5": "Cakkhādīsu hi ghaṭṭanena saheva yattha apātamāgacchati.",
  "anya-e0301n0:713_6": "Taṃ missakadvāranti vuccati.",
  "anya-e0301n0:713_7": "Idha pana suddhamevā dhippetanti.",
  "anya-e0301n0:713_8": "Taṃpi pañcadvārānubandhakaṃ visuṃ siddhanti duvidhaṃ hoti.",
  "anya-e0301n0:713_9": "Tattha yathā ghaṇḍe daṇḍakena ekavāraṃ pahaṭe ghaṇḍasarīrabhūtā rūpa kalāpā ciraṃpi kālaṃ aññamaññaṃ ghaṭṭetvā anuravasaddasantānaṃ pavattenti.",
  "anya-e0301n0:713_10": "Tathā pañcadvāre ārammaṇena ekavāraṃ ghaṭṭite pañca dvārikavīthiyā niruddhāyapi atītaṃ pañcālambaṇaṃ",
  "anya-e0301n0:713_11": "manodvāre yathā pātāgatameva hutvā anekasahassānipi manodvārikavīthicitta santānāni pavattetiyeva.",
  "anya-e0301n0:713_12": "Tesaṃ pana dvārabhūtaṃ bhavaṅgasantānaṃ anubandhakaṃnāma hoti.",
  "anya-e0301n0:713_13": "Tānica cittāni anubandhakavīthicittānināma honti.",
  "anya-e0301n0:713_14": "Yattha pana pañcadvāraghaṭṭanā nubandhabhāvena vinā kevalaṃ tathā tathā chaḷārammaṇadhammā āpātaṃ āgacchanti.",
  "anya-e0301n0:713_15": "Taṃ visuṃ siddhaṃ nāma hoti.",
  "anya-e0301n0:713_16": "Kathaṃ pana tasmiṃ visuṃ siddhe manodvāre ārammaṇa dhammā āpātaṃ āgacchantīti. Vuccate.",
  "anya-e0301n0:713_17": "Diṭṭhato diṭṭhasambandhato sutato sutasambandhato saddhāya ruciyā ākāraparivitakkena diṭṭhinijjhānakhantiyā",
  "anya-e0301n0:713_18": "nānākammabalena nānāiddhibalena dhātukkhota vasena devatopasaṃhāravasena anubodhavasena paṭivedhavasenāti",
  "anya-e0301n0:713_19": "evamādīhi kāraṇehi āpātaṃ āgacchantīti.",
  "anya-e0301n0:713_20": "Tattha diṭṭhaṃnāma pubbe pañcahidvārehi gahitaṃ pañcālambaṇaṃ.",
  "anya-e0301n0:713_21": "Taṃpi kālantare kāraṇalābhe sati suddhe manodvāre āpātaṃ āgacchatiyeva.",
  "anya-e0301n0:713_22": "Diṭṭhasambandhaṃnāma diṭṭhasadisaṃ vuccati.",
  "anya-e0301n0:713_23": "Pubbe hi kiñci disvā aññaṃ yaṃkiñci anumānentassa adiṭṭhaṃpi taṃsadisaṃ atītaṃpi anāgataṃpi paccuppannaṃpi bahuāpātaṃ āgacchatiyeva.",
  "anya-e0301n0:713_24": "Sutaṃnāma parato sutvā gahitaṃ chaḷārammaṇaṃ.",
  "anya-e0301n0:713_25": "Taṃ pana mahāvisayaṃ hoti.",
  "anya-e0301n0:713_26": "Sabbaññudesanaṃ sutvā gahitaṃ na kiñci anārammaṇaṃnāma atthīti.",
  "anya-e0301n0:713_27": "Sutasambandhaṃnāma sutasadisaṃ.",
  "anya-e0301n0:713_28": "Saddhānāma parassa saddahanā.",
  "anya-e0301n0:713_29": "Rucināma attano mati.",
  "anya-e0301n0:713_30": "Ākāra parivitakko nāma atthacchāyaṃ byañjanacchāyaṃ kāraṇacchāyañca nissāya tathā tathā parivitakkanaṃ.",
  "anya-e0301n0:713_31": "Diṭṭhinijjānakhantināma paññāyavā attano laddhiyāvā punappunaṃ upaparikkhitvā evamevāti sanniṭṭhānaṃ pāpetvā gahaṇaṃ.",
  "anya-e0301n0:713_32": "Sesaṃ pākaṭameva.",
  "anya-e0301n0:713_33": "Etthaca anantarūpanissaya paccayabhāvonāma cittasantānassa mahāvipphāro hoti.",
  "anya-e0301n0:713_34": "Sakiṃpi ārammaṇaṃ suṭṭhu āsevitvā niruddhakālato paṭṭhāya vassasatepi vassasahassepi bhavantarepi taṃārammaṇaṃ",
  "anya-e0301n0:713_35": "paṭicca bhavaṅga calanassa paccayo hoti.",
  "anya-e0301n0:713_36": "Cittañcanāma diṭṭhādīhi yathāvuttakāraṇehi saṃvaddhitaṃ mahāvipphāraṃ hoti.",
  "anya-e0301n0:713_37": "Kiñci nimittaṃ labhitvā ekasmiṃ khaṇe anekasahassesupi diṭṭhādīsu ārammaṇesu pharamānaṃ pavattati.",
  "anya-e0301n0:713_38": "Tehica kāraṇehi niccaṃ codīyamānaṃ cittasantānaṃ kāyagelaññādike cittadubbalapaccaye asati niccakālaṃpi bhavaṅgato vuṭṭhātuṃ ajjhāsayayuttaṃ hoti.",
  "anya-e0301n0:713_39": "Na hi cittaṃnāma avibhūte ārammaṇe ramati.",
  "anya-e0301n0:713_40": "Vibhūteeva ramati.",
  "anya-e0301n0:713_41": "Tasmā bhavaṅgasampayutto manasikāro punappunaṃ bhavaṅgaṃ cāletvā laddhapaccayesu ārammaṇesu punappunaṃ āvajjanaṃ niyojetiyeva.",
  "anya-e0301n0:713_42": "Tadā tāni ārammaṇāni tadabhininnākāra pavattamanasikāra sampayuttassa bhavaṅga cittassa āpātaṃ āgacchanti.",
  "anya-e0301n0:713_43": "Na hi aññaṃ ārammaṇaṃ gahetvā pavattamānassa cittassa ārammaṇantare abhininnākāronāma natthīti sakkā vattunti.",
  "anya-e0301n0:713_44": "Tadārammaṇapākāni pavattantīti idaṃ kāmasattavasena vuttaṃ.",
  "anya-e0301n0:713_45": "Rūpārūpasattānaṃ pana vibhūtārammaṇepi tadārammaṇuppādo natthiyeva.",
  "anya-e0301n0:713_46": "Yathā cettha.",
  "anya-e0301n0:713_47": "Evaṃ pañcadvārepi rūpasattānaṃ atimahantārammaṇesu tadārammaṇuppādo natthīti.",
  "anya-e0301n0:713_48": "Avibhūte panā lambaṇe javanāvasāne bhavaṅgapātova hotīti idañca ukkaṭṭha paricchedavasena vuttanti daṭṭhabbaṃ.",
  "anya-e0301n0:713_49": "Ñāṇavibhaṅgaṭṭhakathāyaṃ pana dvattikkhattuṃ voṭṭhabbanappavattivasena avibhute ālambaṇe voṭṭhabbanavāropi āgato.",
  "anya-e0301n0:713_50": "Yoca pañcadvārebhavaṅgacalanamattavasena moghavāro nāma catuttho vāro vutto.",
  "anya-e0301n0:713_51": "Sopi idha laddhuṃ vaṭṭatiyeva.",
  "anya-e0301n0:713_52": "Suddhamanodvārepi hi ārammaṇe āpātamāgate vīthicittaṃ anuppajjitvā dvikkhattuṃ bhavaṅge calite nivattanakavārānaṃ pamāṇaṃ nabhavissatiyeva,",
  "anya-e0301n0:713_53": "visayeca āpātāgate bhavaṅgeca calite sati visayappavattināma na na hotīti.",
  "anya-e0301n0:713_54": "Iti imasmiṃ manodvārepi tadārammaṇa javana voṭṭhabbana moghavāra saṅkhātānaṃ catunnaṃ vārānaṃ yathākkamaṃ",
  "anya-e0301n0:713_55": "āraṇabhūtā visayappavatti catudhā veditabbāti.",
  "anya-e0301n0:713_56": "Tattha tadārammaṇavārassa ārammaṇabhūtā abhivibhūtānāma javana vārassa vibhūtānāma.",
  "anya-e0301n0:713_57": "Voṭṭhabbanavārassa avibhūtānāma.",
  "anya-e0301n0:713_58": "Moghavārassa ārammaṇabhūtā atiavibhūtānāmāti yojetabbā.",
  "anya-e0301n0:714_0": "Etthaca ārammaṇassavā cittassavā atibalavatāya abhivibhūtatā veditabbā.",
  "anya-e0301n0:714_1": "Dubbalepi hi citte pathavipabbatādivasena atibalavantaṃ ārammaṇaṃ ativibhūtaṃnāma hoti.",
  "anya-e0301n0:714_2": "Atibalavante ca citte atisukhumaṃpi nibbānaṃ ativibhūtaṃnāma hotīti.",
  "anya-e0301n0:714_3": "Evaṃ sesesupīti.",
  "anya-e0301n0:714_4": "Vārabhedo panettha anubandhako,",
  "anya-e0301n0:714_5": "visuṃ siddhoti duvidho.",
  "anya-e0301n0:714_6": "Tattha anubandhako cakkhudvārānubandhakādivasena pañcavidho.",
  "anya-e0301n0:714_7": "Ekekasmiñcettha atītagahaṇaṃ,",
  "anya-e0301n0:714_8": "samudāya gahaṇaṃ,",
  "anya-e0301n0:714_9": "vatthugahaṇaṃ,",
  "anya-e0301n0:714_10": "nāmagahaṇanti cattāro cattāro vārā.",
  "anya-e0301n0:714_11": "Tesuca tadārammaṇavārādayo yathārahaṃ yojetabbā.",
  "anya-e0301n0:714_12": "Visuṃ siddho pana diṭṭha vāro,",
  "anya-e0301n0:714_13": "diṭṭhasambandhavāro, sutavāro,",
  "anya-e0301n0:714_14": "sutasambandhavāro,",
  "anya-e0301n0:714_15": "viññātavāro,",
  "anya-e0301n0:714_16": "viññātasambandhavāroti chabbidho hoti.",
  "anya-e0301n0:714_17": "Etthaca saddhā ruci ākāra parivitakkādi vasena pavattavārā viññātavāro,",
  "anya-e0301n0:714_18": "viññāta sambandhavāroti vuttāti daṭṭhabbā.",
  "anya-e0301n0:714_19": "Aṭṭhasāliniyaṃ pana saddhāruciyādiva senagahitaṃ ārammaṇaṃ tathāpi hoti.",
  "anya-e0301n0:714_20": "Aññathāpi hoti.",
  "anya-e0301n0:714_21": "Tasmā aṭṭhakathāyaṃ na gahitanti vuttaṃ.",
  "anya-e0301n0:714_22": "Tathāvā hotu aññathāvā.",
  "anya-e0301n0:714_23": "Vīthicittapavattiyā sati gahetabbameva.",
  "anya-e0301n0:714_24": "Tattha ekekasmiṃvāre tadārammaṇavārādivasena cattāro cattāro vārā.",
  "anya-e0301n0:714_25": "Tesuca kāma mahaggatā nuttara paññatti vasena paccuppannātītānāgatakāla vimuttavasenaca ārammaṇadhammā yathārahaṃ yojetabbāti.",
  "anya-e0301n0:714_26": "Etarahi pana atītabhavaṅgavasena tadārammaṇavasena ca vārabhedaṃ kappenti.",
  "anya-e0301n0:714_27": "Tattha atītabhavaṅgavasena vārabhedakappanaṃ niratthakaṃ.",
  "anya-e0301n0:714_28": "Na hi manodvāre pañcadvāre viya ārammaṇānaṃ khaṇavasena balava dubbalatā sambhavo atthi.",
  "anya-e0301n0:714_29": "Tadā avijjamānānaṃpi atītānāgatānaṃ kālavimuttānañca tattha āpātāgamanatoti.",
  "anya-e0301n0:714_30": "Ettha siyā,",
  "anya-e0301n0:714_31": "ekāvajjanavīthiyā ārammaṇaṃnāma dhammatoca kālatoca abhinna meva icchanti aṭṭhakathācariyā.",
  "anya-e0301n0:714_32": "Imeca sattā taṃ taṃ ākāraṃ sallakkhetvā aññamaññassa cittaṃ jānantiyeva.",
  "anya-e0301n0:714_33": "Paracittaviduniyo pana devatā ākārasallakkhaṇena vināpi jānanti.",
  "anya-e0301n0:714_34": "Tattha paccuppannaṃ parassa cittaṃ jānanakāle āvajjanaṃ bhāvayaṃ parassa cittaṃ attanā sahuppannaṃ.",
  "anya-e0301n0:714_35": "Taṃ vā āvajjati.",
  "anya-e0301n0:714_36": "Udāhu parato taṃ taṃ javanena sahuppannaṃvā.",
  "anya-e0301n0:714_37": "Javanānica yaṃ āvajjanena sahuppannaṃ taṃ vā jānanti,",
  "anya-e0301n0:714_38": "paccekaṃ attanā sahuppannaṃvāti.",
  "anya-e0301n0:714_39": "Kiñcettha,",
  "anya-e0301n0:714_40": "yadi tāva āvajjanena sahuppannaṃ āvajjati jānantica.",
  "anya-e0301n0:714_41": "Evaṃ sati dhammato abhinnaṃ hoti.",
  "anya-e0301n0:714_42": "Kālato bhinnaṃ.",
  "anya-e0301n0:714_43": "Tañhi cittaṃ āvajjanassa paccuppannaṃ hoti.",
  "anya-e0301n0:714_44": "Javanānaṃ pana atītanti.",
  "anya-e0301n0:714_45": "Atha paccekaṃ attanā sahuppannaṃ āvajjati jānantica.",
  "anya-e0301n0:714_46": "Evañca sati kālato abhinnaṃ hoti.",
  "anya-e0301n0:714_47": "Dhammato bhinnameva.",
  "anya-e0301n0:714_48": "Athapi yaṃ paccekaṃ sahuppannaṃ jānanti.",
  "anya-e0301n0:714_49": "Tadeva āvajjati.",
  "anya-e0301n0:714_50": "Evaṃpi bhinnameva hotīti.",
  "anya-e0301n0:714_51": "Ettha aṭṭhakathāyaṃ tāva yaṃ āvajjanena sahuppannaṃ.",
  "anya-e0301n0:714_52": "Tadeva āvajjati jānanticāti dhammato abhinnaṃ vatvā taṃ cittaṃ niruddhaṃpi addhāvasena santativasenaca",
  "anya-e0301n0:714_53": "gahitaṃ javanānaṃpi paccuppannameva hotīti vinicchitaṃ.",
  "anya-e0301n0:714_54": "Ācariyānandamatena pana parassa taṃ taṃ ākāraṃ sallakkhetvā taṃ taṃ adhippāyajānanakāle āvajjanajavanāni",
  "anya-e0301n0:714_55": "paccekaṃ attanā sahuppannaṃ cittaṃ āvajjati jānanti ca.",
  "anya-e0301n0:714_56": "Na cettha dhammato kālatoca bhinnaṃnāma hoti.",
  "anya-e0301n0:714_57": "Sabbesaṃpi hi ārammaṇaṃ cittameva hoti paccuppannañcāti.",
  "anya-e0301n0:714_58": "Naca javanāni nirāvajjanānināma honti.",
  "anya-e0301n0:714_59": "Āvajjanenapi hi cittanteva āvajjitaṃ hoti.",
  "anya-e0301n0:714_60": "Javanānica cittanteva jānantīti.",
  "anya-e0301n0:714_61": "Yadi pana āvajjane na cittanti āvajjite javanāni rūpanti jānanti.",
  "anya-e0301n0:714_62": "Rūpantivā āvajjite cittanti jānanti,",
  "anya-e0301n0:714_63": "nīlantivā āvajjite pītanti jānanti.",
  "anya-e0301n0:714_64": "Evaṃ sati javanāni dhammato nirāvajjanāni nāma honti.",
  "anya-e0301n0:714_65": "Tathā atītanti āvajjite paccuppannanti.",
  "anya-e0301n0:714_66": "Evañca sati tāni kālato nirāvajjanānināma hontīti.",
  "anya-e0301n0:714_67": "Yasmā ca atīto dhammo paccuppannassa dhammassa anantarapaccayena paccayoti paṭṭhāne vutto.",
  "anya-e0301n0:714_68": "Tasmā idha khaṇavaseneva paccuppannaṃ vattuṃ yuttaṃ.",
  "anya-e0301n0:714_69": "Na addhāsantati vasenāti.",
  "anya-e0301n0:714_70": "Itarathā sabba vīthicittavāresupi ārammaṇānaṃ atītādibhāvo addhāsantativaseneva vattabbo siyāti.",
  "anya-e0301n0:714_71": "Gāthāyaṃ tīṇevāti kiccavasena tīṇi eva.",
  "anya-e0301n0:714_72": "Cittuppādā daseritāti cittuppattikkhaṇavasena dasa īritāni kathitāni.",
  "anya-e0301n0:714_73": "Vitthā renāti cittasarūpavitthārena.",
  "anya-e0301n0:714_74": "Etthāti manodvāre.",
  "anya-e0301n0:714_75": "Ekacattālīsāti pañcaviññāṇamanodhātūhi vajjitānaṃ kāmāvacaracittānaṃ vasena ekacattālīsaṃ.",
  "anya-e0301n0:714_76": "Etthāti parittajavanavāre.",
  "anya-e0301n0:714_77": "[Parittavāro]",
  "anya-e0301n0:715_0": "138.",
  "anya-e0301n0:715_1": "Vibhūtāvibhūtabhedo natthi ekaṃ vibhūtameva labbhatīti adhippāyo.",
  "anya-e0301n0:715_2": "Na hi avibhūte ārammaṇe appanānāma sambhavatīti.",
  "anya-e0301n0:715_3": "Tathā tadārammaṇuppādoca natthi.",
  "anya-e0301n0:715_4": "Na hi atisantataraṃ appanājavanaṃ tadārammaṇaṃ anubandhatīti.",
  "anya-e0301n0:715_5": "Tattha hi chabbīsati mahaggata lokuttara javanesu yaṃkiñci javanaṃ appanāvīthimotaratīti sambandho.",
  "anya-e0301n0:715_6": "Ñāṇarahitaṃ dvihetukajavanaṃ athirasabhāvattā appanāya anantarūpanissayo nahotīti vuttaṃ ñāṇasampayutta kāmāvacarajavanānamaṭṭhannanti.",
  "anya-e0301n0:715_7": "Parikammopacārānulomagotratunāmenāti ettha indriyasamatādīhi paritobhāgehi appanā karīyati sajjīyati etenāti parikammaṃ.",
  "anya-e0301n0:715_8": "Appanaṃ upecca caratīti upacāro.",
  "anya-e0301n0:715_9": "Samīpacāroti attho.",
  "anya-e0301n0:715_10": "Samīpacaraṇañcettha āsannekāle appanāvahasamatthabhāvena daṭṭhabbaṃ.",
  "anya-e0301n0:715_11": "Yassa pavattiyā aciraṃ kālaṃ appanā sambhavo hotīti.",
  "anya-e0301n0:715_12": "Anulomanti appanāpavattiyā paccanīkadhammavidhamanena appanāya anukūlaṃ appanāhitaṃ appanā vahanticceva attho,",
  "anya-e0301n0:715_13": "yassa pavattiyā appanā vibandhako paccanī konāma natthīti.",
  "anya-e0301n0:715_14": "Gamīyati bujjhīyati attho etenātivo.",
  "anya-e0301n0:715_15": "Abhidhānaṃ buddhica.",
  "anya-e0301n0:715_16": "Taṃ duvidhaṃpi gavaṃ tāyati rakkhatīti gottaṃ.",
  "anya-e0301n0:715_17": "Paritta jātisaṅkhāto anvayo.",
  "anya-e0301n0:715_18": "Gottaṃ abhibhuyyati chijjati etthāti gotrabhu.",
  "anya-e0301n0:715_19": "Ettha ca cattāripi javanāni parikammajavanānīti vā upacārajavanānitivā anulomajavanānītivā vuccantiyeva.",
  "anya-e0301n0:715_20": "Gotrabhūti pana pacchimasseva nāmaṃ.",
  "anya-e0301n0:715_21": "Idha pana catunnaṃpi nāmānaṃ saṅgahaṇatthaṃ parikammo pacārānuloma gotrabhunāmenāti evaṃ vuttanti daṭṭhabbaṃ.",
  "anya-e0301n0:715_22": "Evañca katvā kasmā pathamameva parikammaṃnāma.",
  "anya-e0301n0:715_23": "Nanu itarānipi appanaṃ parisaṅkharontiyevāti evamādikā codanā anokāsā hotīti.",
  "anya-e0301n0:715_24": "Catukkhattuṃ tikkhattumevavāti catukkhattumevavā tikkhattumevavā.",
  "anya-e0301n0:715_25": "Tattha pathamena eva saddena pañcamaṃ gotrabhusambhavo paṭikkhitto hoti.",
  "anya-e0301n0:715_26": "Tadā hi javanaṃ patitaṃnāma hoti.",
  "anya-e0301n0:715_27": "Pavedhati kampati.",
  "anya-e0301n0:715_28": "Kāmagottaṃ abhikkamitvā uparibhūmantarappattiyā paccayo bhavituṃ na sakkotīti.",
  "anya-e0301n0:715_29": "Dutīyena dutīyaṃ gotrabhu sambhavo paṭikkhitto hoti.",
  "anya-e0301n0:715_30": "Tadā hi aladdhāsevanaṃ anulomaṃ attano anantare cittaṃ gotrabhubhāvaṃ pāpetuṃ na sakkotīti.",
  "anya-e0301n0:715_31": "Eteneva pañcamato paraṃ catutthatoca oraṃ appanāya asambhavo sādhito hotīti.",
  "anya-e0301n0:715_32": "Vāsaddena pana mandapaññassa catukkhattumeva.",
  "anya-e0301n0:715_33": "Na tikkhattuṃ.",
  "anya-e0301n0:715_34": "Tikkhapaññassa tikkhattumeva.",
  "anya-e0301n0:715_35": "Na catukkhattunti dassitaṃ hoti.",
  "anya-e0301n0:715_36": "Aṭṭhasāliniyaṃ pana mandamajjhima mahāpaññavasena tidhā bhinditvā pañcakkhattuṃpi parikammajavanānaṃ uppatti anuññātā viya dissati.",
  "anya-e0301n0:715_37": "Itaraṭṭhakathāsu pana suṭṭhu vicāretvā paṭisiddhattā sā na gahetabbāvāti.",
  "anya-e0301n0:716_0": "Yaṃ pana vibhāvaniyaṃ",
  "anya-e0301n0:717_0": "“Chaṭṭhaṃ sattamaṃ bhavaṅgassa āsannabhāvena papātāsannapuriso viya appanāvasena patiṭṭhātuṃ na sakkotī”ti vuttaṃ.",
  "anya-e0301n0:718_0": "Tattha bhavaṅgassa āsannabhāvenāti bhavaṅgabhāvassa āsanna bhāvenāti attho.",
  "anya-e0301n0:718_1": "Pañcamajavanato hi paṭṭhāya javanasantānaṃ anupubbena parikkhīṇajavaṃ hoti.",
  "anya-e0301n0:718_2": "Bhavaṅgabhāvatthāya pariṇamatīti.",
  "anya-e0301n0:718_3": "Evañca katvā papātāsannapurisopamāpi upapannā hotīti.",
  "anya-e0301n0:718_4": "Niruddhānantaramevāti niruddhe anantaramevāti padacchedo.",
  "anya-e0301n0:718_5": "Kassa anantaranti,",
  "anya-e0301n0:718_6": "aññassa asutattā niruddhassāti atthato laddhamevāti.",
  "anya-e0301n0:718_7": "Yasmā pana appanānāma uppajjamānā catutthatovā pañcamatovā paṭṭhāya uppajjati.",
  "anya-e0301n0:718_8": "Na chaṭṭhatovā sattamatovā.",
  "anya-e0301n0:718_9": "Sāhi vasībhūtāpi catuttha pañcamesu uppattiṃ alabhamānā sabbaso nuppajjatiyeva.",
  "anya-e0301n0:718_10": "Labhamānā pana divasaṃpi nirantaraṃ pavattatiyeva.",
  "anya-e0301n0:718_11": "Tasmā catutthaṃvā pañcamaṃvāti idaṃ ādimattaniyamanatthaṃ vuttanti daṭṭhabbaṃ.",
  "anya-e0301n0:718_12": "Teneva hi appanāvīthimotaratīti ca tatoparaṃ appanāvasāne bhavaṅgapātova hotīti ca vakkhatīti.",
  "anya-e0301n0:718_13": "Yadi pana pañcamato paṭṭhāya javanaṃ patitaṃ nāma hoti.",
  "anya-e0301n0:718_14": "Evaṃ sati kasmā tato paṭṭhāya patanakhette appanājavanaṃ pavattatīti. Vuccate,",
  "anya-e0301n0:718_15": "hatthe thapitaleḍḍussa patanakhettaṃnāma hatthato muttamatte hoti.",
  "anya-e0301n0:718_16": "Evaṃ santepi hatthabalena khipitaṃ leḍḍu dūraṃpi gacchatiyeva.",
  "anya-e0301n0:718_17": "Ettha ca leḍḍussa javonāma hatthajavamūlako hoti.",
  "anya-e0301n0:718_18": "Hatthajavoca sarīrabalamūlako.",
  "anya-e0301n0:718_19": "Tattha leḍḍu viya appanājavanaṃ daṭṭhabbaṃ.",
  "anya-e0301n0:718_20": "Leḍḍussa patanakhettaṃ viya catutthato pacchākālo.",
  "anya-e0301n0:718_21": "Hatthajavoviya gotrabhujavo.",
  "anya-e0301n0:718_22": "Sarīrabalaṃ viya purimānaṃ parikammajavanānaṃ balaṃ daṭṭhabbaṃ.",
  "anya-e0301n0:718_23": "Uttānaseyyassa bāladārakassa balaṃ viya ādikammikavīthiyaṃ kāmajavanānaṃ balaṃ.",
  "anya-e0301n0:718_24": "Vuddhipattassa purisassabalaṃ viya samāpattivīthiyaṃ kāmajavanānaṃ balaṃ.",
  "anya-e0301n0:718_25": "Yathā ca bāladārakena khittaṃ leḍḍu hatthato muttamattepi patati.",
  "anya-e0301n0:718_26": "Evaṃ ādikammikavīthiyaṃ appanājavanaṃ ekavāraṃ javitvā patati.",
  "anya-e0301n0:718_27": "Yathāvuddhipattena khittaṃ leḍḍu patanakhettepi apatitvā dūraṃpi dūrataraṃpi gacchati.",
  "anya-e0301n0:718_28": "Tathā samāpattivīthiyaṃ appanājavanaṃ ciraṃpi cirataraṃpi pavattatīti.",
  "anya-e0301n0:718_29": "Mūlaṭīkāyaṃ pana appanājavanaṃ patanakhette pavattaṃpi bhūmantarapattiyāvā ārammaṇantaraladdhiyāvā patitaṃnāma nahotīti vuttaṃ.",
  "anya-e0301n0:718_30": "Ettha siyā,",
  "anya-e0301n0:718_31": "kasmā pañcamato paṭṭhāya javanaṃ patitanti vuttaṃ.",
  "anya-e0301n0:718_32": "Nanu apati tattā eva suṭṭhu balavabhāvato sattamajavanacetanā sīghaṃ anantare bhave vipākadāyinīca ānantariyakammañca hoti.",
  "anya-e0301n0:718_33": "Majjhe pañcacetanā tathā balavabhāvābhāvato cirena tatīyabhavādīsu vipākadāyinīca honti,",
  "anya-e0301n0:718_34": "anantariyabhāvañca na gacchantīti.",
  "anya-e0301n0:718_35": "Nakho panetaṃ evaṃ daṭṭhabbaṃ.",
  "anya-e0301n0:718_36": "Yadi hi sīghaṃ vipākadānatāya balavatīnāma siyā.",
  "anya-e0301n0:718_37": "Evaṃsati paṭhamacetanā sabbabalavatīnāma siyā.",
  "anya-e0301n0:718_38": "Sā hi imasmiṃyeva bhave vipākaṃ detīti.",
  "anya-e0301n0:718_39": "Idaṃ panettha sanniṭṭhānaṃ.",
  "anya-e0301n0:718_40": "Eka vassajīvīnaṃ tiṇarukkhānaṃ pariṇāmoviya pathamacetanāya pariṇāmo daṭṭhabbo.",
  "anya-e0301n0:718_41": "Dvivassajīvīnaṃ viya sattamacetanāya.",
  "anya-e0301n0:718_42": "Mahāsālānaṃ viya majjhimacetanānanti.",
  "anya-e0301n0:718_43": "Tattha ekavassajīvino tiṇarukkhānāma asārā honti.",
  "anya-e0301n0:718_44": "Asārattāca dubbalā anaddhaniyā aciraṭṭhikā.",
  "anya-e0301n0:718_45": "Tasmā tesaṃ sīghatarapariṇāmo hoti.",
  "anya-e0301n0:718_46": "Te hi sīghataraṃ ruhanti.",
  "anya-e0301n0:718_47": "Vuddhiṃ viruḷhiṃ āpajjanti.",
  "anya-e0301n0:718_48": "Sīghataraṃ pupphanti phalanti patanti antaradhāyanti.",
  "anya-e0301n0:718_49": "Ekaṃ nidāghasamayaṃ atikkamituṃ nasakkonti.",
  "anya-e0301n0:718_50": "Dutīyaṃ vassaṃ na pāpuṇanti.",
  "anya-e0301n0:718_51": "Etthaca nidāghasamayo viya maraṇakālo veditabbo.",
  "anya-e0301n0:718_52": "Dvivassajīvino pana thokaṃ sārabhūtā honti.",
  "anya-e0301n0:718_53": "Sārabhūtattāca thokaṃ balavantā addhaniyā.",
  "anya-e0301n0:718_54": "Tato yevacatesaṃ cirapariṇāmo hoti.",
  "anya-e0301n0:718_55": "Te hi pathamaṃ vassaṃ ruhanti vuddhiṃ viruḷhiṃ āpajjanti.",
  "anya-e0301n0:718_56": "Pupphituṃvā phalituṃvā nasakkonti.",
  "anya-e0301n0:718_57": "Dutīyavasseeva pupphanti phalanti patanti antaradhāyanti.",
  "anya-e0301n0:718_58": "Dutīyaṃ pana nidāgha samayaṃ atikkamituṃ na sakkonti.",
  "anya-e0301n0:718_59": "Tatīyaṃ vassaṃ na pāpuṇanti.",
  "anya-e0301n0:718_60": "Mahāsālā pana sabbasārabhūtā honti.",
  "anya-e0301n0:718_61": "Balavantā cirataraṭṭhāyino.",
  "anya-e0301n0:718_62": "Tasmā te saṇikameva pariṇāmaṃ gacchanti.",
  "anya-e0301n0:718_63": "Te hi eka dve vassāni vidatthiratanamattāva honti.",
  "anya-e0301n0:718_64": "Vuddhiṃ viruḷhiṃ nāpajjanti.",
  "anya-e0301n0:718_65": "Pupphituṃvā phalituṃvā na sakkonti.",
  "anya-e0301n0:718_66": "Aticiraṭṭhāyino pana honti.",
  "anya-e0301n0:718_67": "Cha pañca vassasatāni ṭhatvāva patanti.",
  "anya-e0301n0:718_68": "Evameva pathamajavanacetanā sabbaso aladdhāsevanatāya asārā abalā hoti.",
  "anya-e0301n0:718_69": "Visuṃ ekaṃ bhavaṃ nibbattetuṃ ekañca maraṇakālaṃ atikkamituṃ na sakkoti.",
  "anya-e0301n0:718_70": "Imasmiṃ bhaveeva vipaccitvāvā avipaccitvāvā khiyyati.",
  "anya-e0301n0:718_71": "Sattama javanacetanā pana laddhāsevanatāya thokaṃ sārabhūtā hoti.",
  "anya-e0301n0:718_72": "Visuṃ ekaṃ bhavaṃ nibbattetuṃ sakkoti.",
  "anya-e0301n0:718_73": "Sārabhūtattā yevaca saṇikameva pariṇāmaṃ gacchati.",
  "anya-e0301n0:718_74": "Imasmiṃ bhave vipaccituṃ na sakkoti.",
  "anya-e0301n0:718_75": "Bhavantaraṃ patvāva vipaccati.",
  "anya-e0301n0:718_76": "Patitajavanesu pana antima javanatāya dubbalattā dutīyaṃ maraṇakālaṃ atikkamituṃ na sakkoti.",
  "anya-e0301n0:718_77": "Dutīyabhaveeva vipaccitvāvā avipaccitvāvā khiyyati.",
  "anya-e0301n0:718_78": "Avasesānaṃ pana pañcannaṃ majjhimacetanānaṃ suṭṭhu laddhāsevanānaṃ saṇika tara pariṇatabhāvo vuttanayānusārena veditabboti.",
  "anya-e0301n0:718_79": "Naṃ kevalañcettha tiṇa rukkho pamāya pāṇopamāyāpi ayamattho dīpetabbo.",
  "anya-e0301n0:718_80": "Yehikeci gabbhaseyyakā pāṇā appāyukajātikā honti.",
  "anya-e0301n0:718_81": "Te sīghataraṃ gabbhavāsaṃ vasanti,",
  "anya-e0301n0:718_82": "sīghataraṃ vijāyanti.",
  "anya-e0301n0:718_83": "Aṅgamaṅgānica nesaṃ sīghataraṃ thāmagatāni honti.",
  "anya-e0301n0:718_84": "Indriyānica sīghataraṃ paripākagatāni honti.",
  "anya-e0301n0:718_85": "Tadaheva uṭṭhahitvā gacchanti.",
  "anya-e0301n0:718_86": "Gocaraṃ gaṇhanti.",
  "anya-e0301n0:718_87": "Attano attano visaye sīghataraṃ viññuttaṃ āpajjanti.",
  "anya-e0301n0:718_88": "Sīghataraṃ jiṇṇā honti maranti.",
  "anya-e0301n0:718_89": "Dīghāyukajātikānaṃ pana gabbhavāsādīni sabbāni saṇika meva sijjhantīti.",
  "anya-e0301n0:718_90": "Etthaca mahaggata kusalāni sattama javanaṭṭhāne ṭhitānīti veditabbāni.",
  "anya-e0301n0:718_91": "Parikammajavanāni hi ciraṭṭhitikaṭṭhena supakka sālidhaññasadisāni.",
  "anya-e0301n0:718_92": "Appanājavanāni aciraṭṭhitikaṭṭhena supakka sālibhattasadisānīti tānipi acirataraṭṭhitikānieva honti.",
  "anya-e0301n0:718_93": "Dutīye bhave vipaccitvāvā avipaccitvāvā khiyyanti.",
  "anya-e0301n0:718_94": "Imasmiṃ bhavepi appakena kāmacchandādinā paccanīkadhammena paṭibāhitāni sabbaso avipākabhāvaṃ āpajjanti.",
  "anya-e0301n0:718_95": "Tasmātāni tena pariyāyena dubbalāni nāma hontīti.",
  "anya-e0301n0:719_0": "Yasmā ca ānantariyakammānaṃ phaladānaniyatatānāma kālaniyamena vinā na sambhavati.",
  "anya-e0301n0:719_1": "Kālaniyamocanāma ekantena sattamajavanasseva hoti.",
  "anya-e0301n0:719_2": "Na majjhimajavanānaṃ.",
  "anya-e0301n0:719_3": "Tesañhi asukasmiṃ bhaveeva vipaccantīti evaṃ niyamo natthīti.",
  "anya-e0301n0:719_4": "Tasmā duvidhassa niyamassa siddhattā eva sattamajavanacetanāya anantariyakammatā siddhā hoti.",
  "anya-e0301n0:719_5": "Na balavataratāyāti niṭṭhametthagantabbanti.",
  "anya-e0301n0:719_6": "Mūlaṭīkāyaṃ pana nanuca sattamajavanacetanāya balavatāya upapajjavedanīyabhāvo hoti ānantariyatāpīti codanaṃ samuṭṭhāpetvā tatthāyaṃ adhippāyo siyā.",
  "anya-e0301n0:719_7": "Paṭisandhiyā anantarapaccayabhāvino vipākasantānassa anantarapaccayabhāvena antimajavanacetanāya susaṅkhatattāsā",
  "anya-e0301n0:719_8": "sattamajaganacetanā upapajjavedanīyā ānantariyakāca hoti.",
  "anya-e0301n0:719_9": "Na apatitajavanacetanā viya balavatāyāti uttaraṃ vadati.",
  "anya-e0301n0:719_10": "Taṃ yuttaṃ viya na dissati.",
  "anya-e0301n0:719_11": "Evañhi sati pathamajavanacetanā kassa anantarapaccayabhāvena susaṅkhatattā diṭṭhadhammavedanīyānāma jātāti vattabbā hotīti.",
  "anya-e0301n0:719_12": "Mahāṭīkāyaṃ pana dubbalāpi antimajavana cetanā sanniṭṭhānakiccavisesayuttatāya phalavipaccane sattivise",
  "anya-e0301n0:719_13": "sayuttā hotīti upapajjavedanīyā ānantariyakāca sā hotīti vuttaṃ.",
  "anya-e0301n0:719_14": "Yathārahanti taṃ taṃ puggalānurūpaṃ.",
  "anya-e0301n0:719_15": "Yathābhinīhāra vasenāti tassa tassa parikammabhāvanā cittassa kasiṇanimittā dīsuvā aniccalakkhaṇādīsuvā abhinīharaṇānurūpaṃ.",
  "anya-e0301n0:719_16": "Appanāvīthinti appanāpabandhaṃ.",
  "anya-e0301n0:719_17": "Idañca anekavāre pavattānaṃ appanājavanānaṃ saṅgahaṇatthaṃ vuttaṃ.",
  "anya-e0301n0:719_18": "Tenevāha tatoparaṃ appanāvasāne bhavaṅgapātova hotīti.",
  "anya-e0301n0:719_19": "Tattha tatoti catutthatovā pañcamato vā.",
  "anya-e0301n0:719_20": "Imasmiṃ atthe sati pañcamevā chaṭṭhevā ekantena bhavaṅgapāto hotīti āpajjati.",
  "anya-e0301n0:719_21": "Tasmā puna appanāvasāneti vuttaṃ.",
  "anya-e0301n0:719_22": "Bhavaṅgapātovahoti.",
  "anya-e0301n0:719_23": "Natthi tadārammaṇuppādoti adhippāyo.",
  "anya-e0301n0:720_0": "Vibhāvaniyaṃ pana",
  "anya-e0301n0:721_0": "“Katthaci appanāvāre sattajavana paripūraṇatthaṃ appanāvasānepi kāmāvacarajavanappavattiṃ vadantānaṃ",
  "anya-e0301n0:721_1": "nikāyantarikānaṃ vādo idha evasaddena nivattito”ti vuttaṃ.",
  "anya-e0301n0:722_0": "Tatthāti tasmiṃ appanājavanavāre.",
  "anya-e0301n0:722_1": "Nirantarapavattānaṃ javanānaṃ bhinnavedanatānāma natthīti vuttaṃ somanassasahagata javanā nantarantiādi.",
  "anya-e0301n0:723_0": "[132] Vibhāvaniyaṃ pana",
  "anya-e0301n0:724_0": "“Bhinnavedanānaṃ aññamaññaṃ āsevanapaccayabhāvassa anuddhaṭattā”tikāraṇaṃ vuttaṃ. Taṃ na sundaraṃ.",
  "anya-e0301n0:725_0": "Na hi idha āsevanapaccayabhāvo pamāṇaṃ. Kasmā,",
  "anya-e0301n0:725_1": "āsevana paccanikānaṃ phalajavanānaṃpi parikammajavanehi aññamaññañca abhinnavedanatāya icchitabbattāti.",
  "anya-e0301n0:725_2": "Pāṭikaṅkhitabbāti avassaṃ icchitabbā.",
  "anya-e0301n0:726_0": "[133] Vibhāvaniyaṃ pana",
  "anya-e0301n0:727_0": "“Pasaṃsitabbā”ti vuttaṃ. Taṃ na sundaraṃ.",
  "anya-e0301n0:728_0": "Na hi tādiso saṃvaṇṇanāpadeso dissatīti.",
  "anya-e0301n0:728_1": "Arahatta phale maggavīthiyaṃ maggakusalānantaraṃ pavattamānepi ayaṃ pubbāpara niyamo parikammajavanehi",
  "anya-e0301n0:728_2": "eva saha appanājavanānaṃ hotīti katvā kriyajavanānantaraṃ arahattaphalañcāti vuttaṃ.",
  "anya-e0301n0:728_3": "Sukhapuññamhā paraṃ dvattiṃsa appanājavanāni sambhavanti.",
  "anya-e0301n0:728_4": "Upekkhakā puññamhā paraṃ dvādasa,",
  "anya-e0301n0:728_5": "sukhitakriyato paraṃ aṭṭha.",
  "anya-e0301n0:728_6": "Upekkhakā kriyato paraṃ cha appanājavanāni sambhavantīti yojanā.",
  "anya-e0301n0:728_7": "Tattha dvattiṃsāti arahattaphalasabbapañcamajjhānavajjitānaṃ catunnaṃ rūpakusalānaṃ soḷasannaṃ maggakusalānaṃ",
  "anya-e0301n0:728_8": "dvādasannaṃ heṭṭhimaphalānañca vasena dvattiṃsa.",
  "anya-e0301n0:728_9": "Dvādasāti pañcamajjhānikānaṃ rūpārūpamaggakusalānaṃ heṭṭhimaphalānañca vasena dvādasa.",
  "anya-e0301n0:728_10": "Aṭṭhāti pañcamajjhānavajjitānaṃ catunnaṃ rūpakriyānaṃ catunnaṃ arahattaphalānañca vasena aṭṭha.",
  "anya-e0301n0:728_11": "Chāti pañcamajjhānikānaṃ pañcannaṃ rūpārūpakriyānaṃ arahattaphalassaca vasena cha.",
  "anya-e0301n0:728_12": "Puthujjanānaṃ sekkhānañca kāmapuññatihetuto paraṃ catucattālīsa appanā sambhavanti.",
  "anya-e0301n0:728_13": "Vītarāgānaṃ arahantānaṃ tihetukāmakriyato paraṃ cuddasa appanā sambhavantīti yojanā.",
  "anya-e0301n0:729_0": "139.",
  "anya-e0301n0:729_1": "Sabbathāpīti atimahantādinā sabbapakārenapi.",
  "anya-e0301n0:729_2": "Etthāti etesu yathāvuttesu pañcadvāra manodvāresu.",
  "anya-e0301n0:729_3": "Sabbatthāpi pana aniṭṭhe tivā pāṭho.",
  "anya-e0301n0:729_4": "Teneva ṭīkāsu sabbatthāpīti pañcadvāra manodvārepīti vuttaṃ.",
  "anya-e0301n0:729_5": "Icchitabbanti iṭṭhaṃ.",
  "anya-e0301n0:729_6": "Kena icchitabbanti.",
  "anya-e0301n0:729_7": "Lokiyamahājanena.",
  "anya-e0301n0:729_8": "Tattha ca atiukkaṭṭhe atiduggateca jane agahetvā majjhimakena mahājanena.",
  "anya-e0301n0:729_9": "Evañhi sati iṭṭhāniṭṭhānaṃ suṭṭhuvavatthānaṃ hotīti aṭṭhakathāyaṃ vuttaṃ.",
  "anya-e0301n0:729_10": "Yasmiṃ ārammaṇekusala vipākaṃ uppajjati,",
  "anya-e0301n0:729_11": "tadeva iṭṭhaṃnāma.",
  "anya-e0301n0:729_12": "Yasmiṃ pana akusalavipākaṃ uppajjati,",
  "anya-e0301n0:729_13": "tadeva aniṭṭhaṃnāma.",
  "anya-e0301n0:729_14": "Na hi sakkā iṭṭhaṃvā aniṭṭhaṃvā ārammaṇaṃ vipākacittaṃ vañcetuntica.",
  "anya-e0301n0:729_15": "Apica dvāravasenāpi iṭṭhāniṭṭhatā veditabbāti ca vuttaṃ.",
  "anya-e0301n0:729_16": "Tasmā indriyānindriyabaddhasantānagate eke kasmiṃ rūpakalāpe vaṇṇādīsu rūpesu kiñci iṭṭhaṃ hoti.",
  "anya-e0301n0:729_17": "Kiñci aniṭṭhaṃ.",
  "anya-e0301n0:729_18": "Kadāci iṭṭhaṃ hoti.",
  "anya-e0301n0:729_19": "Kadāci aniṭṭhaṃ,",
  "anya-e0301n0:729_20": "tattha kiñci iṭṭhaṃ hoti kiñci aniṭṭhanti yathā kiṃsmiṃci ekasmiṃ pupphe vaṇṇo iṭṭho.",
  "anya-e0301n0:729_21": "Gandho aniṭṭho,",
  "anya-e0301n0:729_22": "raso aniṭṭho,",
  "anya-e0301n0:729_23": "phoṭṭhabbo aniṭṭho,",
  "anya-e0301n0:729_24": "kharasamphasso.",
  "anya-e0301n0:729_25": "Kiṃsmiṃci vaṇṇopi iṭṭho,",
  "anya-e0301n0:729_26": "gandhopi iṭṭho,",
  "anya-e0301n0:729_27": "rasādayo aniṭṭhāyeva.",
  "anya-e0301n0:729_28": "Tathā buddhassa sarīragatepi ekasmiṃ kalāpe vaṇṇo iṭṭho hoti.",
  "anya-e0301n0:729_29": "Gandho aniṭṭho.",
  "anya-e0301n0:729_30": "Matakaṇhasunakhassa uddhumātasarīrepi vaṇṇo iṭṭho hoti.",
  "anya-e0301n0:729_31": "Gandho aniṭṭho.",
  "anya-e0301n0:729_32": "So hi vaṇṇo yadi nivatthapārutassa vatthassa bhaveyya.",
  "anya-e0301n0:729_33": "Taṃ vatthaṃ mahagghaṃ hotīti.",
  "anya-e0301n0:729_34": "Kadāci iṭṭhaṃ kadāci aniṭṭhanti aggināma hemante iṭṭho sukhavipākassa paccayo.",
  "anya-e0301n0:729_35": "Gimhe aniṭṭho dukkhavipākassa paccayo.",
  "anya-e0301n0:729_36": "Sītudakaṃ gimhe iṭṭhaṃ.",
  "anya-e0301n0:729_37": "Hemante aniṭṭhaṃ.",
  "anya-e0301n0:729_38": "Tathā sukha samphassaṃ vatthaṃ pakatikāye iṭṭhaṃ hoti.",
  "anya-e0301n0:729_39": "Vaṇaṃ patvā aniṭṭhaṃ.",
  "anya-e0301n0:729_40": "Tenavā saṇikaṃ phusantassa iṭṭhaṃ,",
  "anya-e0301n0:729_41": "gāḷhaṃ phusantassa aniṭṭhanti.",
  "anya-e0301n0:729_42": "Naiṭṭhanti aniṭṭhaṃ.",
  "anya-e0301n0:729_43": "Tasmiṃ aniṭṭhe.",
  "anya-e0301n0:729_44": "Iṭṭheti iṭṭhamajjhatte,",
  "anya-e0301n0:729_45": "kusalavipākāni pañcaviññāṇa sampaṭicchana santīraṇa tadārammaṇānīti sambandho.",
  "anya-e0301n0:729_46": "Santīraṇa tadārammaṇāni cettha upekkhāsahagatānieva veditabbāni.",
  "anya-e0301n0:729_47": "Tenevāha atiiṭṭhepanātiādi.",
  "anya-e0301n0:729_48": "Tattha abhiiṭṭheti suvaṇṇa rajata maṇivaṇṇādike haritālavaṇṇādike koseyya vatthavaṇṇādi ke devaccharāvaṇṇādikeca",
  "anya-e0301n0:729_49": "ativiya lokiyamahājanena icchitabbe chaḷārammaṇe.",
  "anya-e0301n0:729_50": "Yasmā cettha aniṭṭhārammaṇa samāyogo akusalakammasseva vipaccanokāso hoti.",
  "anya-e0301n0:729_51": "Iṭṭhārammaṇasamāyogoca kusalakammasseva,",
  "anya-e0301n0:729_52": "tasmā aniṭṭhe akusalavipākāneva.",
  "anya-e0301n0:729_53": "Iṭṭhe kusalavipākānevāti ayaṃ niyamo siddho.",
  "anya-e0301n0:729_54": "Vedanāniyamo pana ādāse mukhanimittassa viya attano ussāha balena vinā kevalaṃ kammabalena nibbattānaṃ",
  "anya-e0301n0:729_55": "vipākānaṃ paridubbalattā tathā tathā kappetvā pakappetvā gahaṇā bhāvato yathārammaṇameva siddho hotīti",
  "anya-e0301n0:729_56": "daṭṭhabbaṃ.",
  "anya-e0301n0:729_57": "Na kevalañca vipākānaṃ eva.",
  "anya-e0301n0:729_58": "Athakho vipallāsarahite khiṇāsavasantāne pavattānaṃ kāmakriyajavanānaṃ viyathārammaṇameva vedanāyogo",
  "anya-e0301n0:729_59": "hotīti adhippāyena vuttaṃ tatthāpi somanassasahagata kriyajavanāvasāne tiādi.",
  "anya-e0301n0:729_60": "Tatthāpīti tesu vipākesupi.",
  "anya-e0301n0:729_61": "Somanassasahagata kriya javanā vasāneti buddhavaṇṇādike atiiṭṭhārammaṇe pavattānaṃ somanassa sahagata kriyajavanānaṃ avasāne.",
  "anya-e0301n0:729_62": "Upekkhāsahagata kriya javanā vasāneti aniṭṭhe iṭṭhamajjhatteca pavattānaṃ upekkhāsahagatakriyajavanānaṃ avasāne.",
  "anya-e0301n0:729_63": "Ayañca kriyajavanāvasāne tadārammaṇaniyamo aṭṭhakathāyaṃpi vuttoyeva.",
  "anya-e0301n0:729_64": "Vuttañhi tattha kāmāvacara tihetuka somanassa sahagatakriyadvayaṃ tadārammaṇavasena pañcannaṃ somanassasahagata vipākānaṃ anantarapaccayotiādi.",
  "anya-e0301n0:729_65": "Idañca pakatinīhārena pavattānaṃ kriyajavanānaṃ vasena vuttaṃ.",
  "anya-e0301n0:729_66": "Tathā rūpena pana cittātisaṅkhārena pavattānaṃ kriyajavanānaṃ iṭṭhepi upekkhāvedanāyogo aniṭṭhepi somanassa vedanāyogo hotiyeva. Yathāha –",
  "anya-e0301n0:730_0": "Kathañcānanda ariyo hoti bhāvitindriyo.",
  "anya-e0301n0:730_1": "Idhānanda bhikkhuno cakkhunā rūpaṃ disvā uppajjati manāpaṃ uppajjati amanāpaṃ.",
  "anya-e0301n0:730_2": "Uppajjati manāpāmanāpaṃ.",
  "anya-e0301n0:730_3": "So sace ākaṅkhati paṭikūle appaṭikūlasaññī vihareyyanti.",
  "anya-e0301n0:730_4": "Appaṭikūlasaññī tattha viharati.",
  "anya-e0301n0:730_5": "Sace ākaṅkhati appaṭikūle paṭikūla saññī vihareyyanti.",
  "anya-e0301n0:730_6": "Paṭikūlasaññī tattha viharatīti.",
  "anya-e0301n0:731_0": "Sabbaṃ uparipaṇṇāsake indriyabhāvanāsuttaṃ āharitabbaṃ.",
  "anya-e0301n0:731_1": "Tattha uppajjati manāpaṃ uppajjati amanāpaṃ.",
  "anya-e0301n0:731_2": "Uppajjati manāpāmanāpanti etena khīṇāsavānaṃ kāmakriyajavanānaṃ pakatinīhārena iṭṭhe so manassayogo aniṭṭhe upekkhā yogo dassito hoti.",
  "anya-e0301n0:731_3": "Sosace ākaṅkhati paṭikūle appaṭikūlasaññī vihareyyanti.",
  "anya-e0301n0:731_4": "Appaṭikūlasaññī tattha viharatītiādinā pana tesaṃ tathārūpe cittābhisaṅkhāre sati iṭṭhepi upekkhāyogo aniṭṭhepisomanassa yogo vutto hotīti.",
  "anya-e0301n0:731_5": "Yaṃ pana khīṇāsavānaṃ satatavihārasutte idha bhikkhunā rūpaṃ disvā neva sumano hoti.",
  "anya-e0301n0:731_6": "Na dummano.",
  "anya-e0301n0:731_7": "Upekkhako viharati sato sampajānotiādinā chasudvāresu somanassa paṭikkhipanaṃ vuttaṃ.",
  "anya-e0301n0:731_8": "Taṃpi tesaṃ tathā rūpacittābhisaṅkhārabāhullavasena vuttanti gahetabbaṃ.",
  "anya-e0301n0:731_9": "Yasmā vā khīṇālavāpi buddharūpadassanādīsu padhānasāruppaṭṭhānadassanādīsu ca somanassitā hontiyeva.",
  "anya-e0301n0:731_10": "Tasmā kevalaṃ rāgādivatthu bhūtāni rūpārammaṇādīni iṭṭhāniṭṭhāni sandhāya idaṃ vuttantipi yuttaṃ. Ettha ca.",
  "anya-e0301n0:731_11": "Kathaṃ paṭikūle appaṭikūlasaññī viharati.",
  "anya-e0301n0:731_12": "Aniṭṭhasmiṃ vatthusmiṃ mettāyavā pharati.",
  "anya-e0301n0:731_13": "Dhātutovā upasaṃharati.",
  "anya-e0301n0:731_14": "Evaṃ paṭikūle appaṭikūlasaññī viharati.",
  "anya-e0301n0:731_15": "Kathaṃ appaṭikūle paṭikūlasaññī viharati iṭṭhasmiṃ vatthusmiṃ asubhāyavā pharati.",
  "anya-e0301n0:731_16": "Aniccato vā upasaṃharati.",
  "anya-e0301n0:731_17": "Evaṃ appaṭikūle paṭikūlasaññī viharatītiādinā paṭisambhidāmagganayena idha tathārūpo cittābhisaṅkhāro nāma veditabbo.",
  "anya-e0301n0:731_18": "Apare pana vadanti-",
  "anya-e0301n0:731_19": "khīṇāsavā yadā devaccharā vaṇṇādikaṃ atiiṭṭhārammaṇaṃ āpātamā gacchati.",
  "anya-e0301n0:731_20": "Tadā tattha asubhāyavāpharanti.",
  "anya-e0301n0:731_21": "Aniccatovā upasaṃharanti tattha aniṭṭhabhūtaṃ asubha lakkhaṇaṃvā aniccalakkhaṇaṃvā upekkhā kriya javanānaṃ ārammaṇaṃ hoti.",
  "anya-e0301n0:731_22": "Na atiiṭṭhārammaṇabhūtaṃ devaccharāvaṇṇādikaṃ.",
  "anya-e0301n0:732_0": "Tathā yadā kudhibhakuṭṭhasarīrādikaṃ atianiṭṭhārammaṇaṃ āpātamāgacchati.",
  "anya-e0301n0:732_1": "Tadā tattha mettāyavā pharanti.",
  "anya-e0301n0:732_2": "Dhātutovā upasaṃharanti.",
  "anya-e0301n0:732_3": "Tattha iṭṭhabhūtaṃ averatāvādilakkhaṇameva somanassakriyajavanānaṃ ārammaṇaṃ hoti.",
  "anya-e0301n0:732_4": "Na atianiṭṭhabhūtaṃ kudhita kuṭṭhasarīrādikaṃ.",
  "anya-e0301n0:732_5": "Tasmā tāni javanāni kāmavipākāniviya sabbadāpi ārammaṇānurūpameva vedanāyuttāni hontīti.",
  "anya-e0301n0:732_6": "Taṃ nayujjati.",
  "anya-e0301n0:732_7": "Na hi tāni lakkhaṇāni devaccharāvaṇṇādīhi vinā visuṃ labbhanti.",
  "anya-e0301n0:732_8": "Tehi pana saheva labbhanti.",
  "anya-e0301n0:732_9": "Tasmā yathā ānisaṃsadassanena bhāvanāya pubbāpariyavisesadassanenaca uddhumātakādīsu ati aniṭṭhesupi somanassuppatti aṭṭhakathāyaṃ vuttā.",
  "anya-e0301n0:732_10": "Yathāca mahā moggalānattherassa buddhasubuddhatādassanena attasampattidassanenaca aniṭṭhabhūtepi aṭṭhikaṅkalikapetarūpe somanassuppatti pāḷiyaṃ vuttā.",
  "anya-e0301n0:732_11": "Yathā ca mahākassapattherassa tathārūpena cittābhi saṅkhārena kuṭṭhino hatthato laddhe aniṭṭhabhūte pūtikummāsepi somanassuppatti aṭṭhakathāyaṃ vuttā.",
  "anya-e0301n0:732_12": "Evamevaṃ idhapi asubhapharaṇādiko cittābhisaṅkhāro atiiṭṭhe upekkhājavanānaṃ atianiṭṭheca somanassajavanānaṃ uppattiyā paccayo hotīti daṭṭhabbaṃ.",
  "anya-e0301n0:732_13": "Ayañhi ārammaṇānaṃ iṭṭhāniṭṭhabhāvonāma lokiyamahājanānaṃ icchāvasena siddho hoti agambhīro vipallāsadhammānaṃ kilesānañca vatthubhūto. Yathāha-",
  "anya-e0301n0:732_14": "tattha katamaṃ rūpaṃ hīnaṃ.",
  "anya-e0301n0:732_15": "Yaṃ rūpaṃ tesaṃ tesaṃ sattānaṃ uññātaṃ avaññātantiādi.",
  "anya-e0301n0:732_16": "Ettha hi tesaṃ tesaṃ sattānanti etena ārammaṇadhammānaṃ iṭṭhāniṭṭhabhāvo nāma lokiyamahājana sammutiyā siddhoti dasseti.",
  "anya-e0301n0:732_17": "Tasmā yañca appahīnavipallāsānaṃ lokiyamahājanānaṃ devaccharāvaṇṇā dīsu ati iṭṭhesu atiiṭṭhākārato gahaṇaṃ.",
  "anya-e0301n0:732_18": "Yañca buddhavaṇṇā dīsu atiiṭṭhesu aniṭṭhākārato gahaṇaṃ.",
  "anya-e0301n0:732_19": "Tadubhayaṃpi tesaṃ vipallāsavaseneva hoti.",
  "anya-e0301n0:732_20": "Yaṃpana paññavantānaṃ buddhasāvakānaṃ devaccharāvaṇṇādīsu aniṭṭhākārato gahaṇaṃ.",
  "anya-e0301n0:732_21": "Yañca buddhavaṇṇādīsu atiiṭṭhākārato gahaṇaṃ.",
  "anya-e0301n0:732_22": "Tadubhayaṃpi paññābaleneva hotīti veditabbaṃ.",
  "anya-e0301n0:733_0": "[134] Yaṃ pana vibhāvaniyaṃ",
  "anya-e0301n0:734_0": "“Kusalākusalānaṃ pana appahīnavipallāsesu santānesu pavattiyā atiiṭṭhepi iṭṭhamajjhattaaniṭṭhākārato",
  "anya-e0301n0:734_1": "aniṭṭhepi iṭṭhaiṭṭhamajjhattākārato gahaṇaṃ hotīti” vuttaṃ.",
  "anya-e0301n0:735_0": "Yañca tattha",
  "anya-e0301n0:736_0": "“Khīṇāsavānaṃ cittavipallāsābhāvena kriyajavanānipi yathārammaṇameva pavattantī”ti vuttaṃ.",
  "anya-e0301n0:736_1": "Taṃ vicāretabbameva.",
  "anya-e0301n0:737_0": "Ye hi te dhamma cakkhurahitā honti.",
  "anya-e0301n0:737_1": "Teyeva vipallāsa vasena cittavasānugā ārammaṇavasānugāca hontīti kusalā kusalāniyeva yebhuyyena yathārammaṇaṃ pavattanti.",
  "anya-e0301n0:737_2": "Na pana kriya javanāni.",
  "anya-e0301n0:737_3": "Na hi khīṇāsavā lokiyamahājanasammatesu iṭṭhāniṭṭhesu cittavasānugā ārammaṇavasānugāca hontīti. Yathāha –",
  "anya-e0301n0:738_0": "Rūpā saddā gandhā rasā, phoṭṭhabbāca manoramā;",
  "anya-e0301n0:739_0": "Iṭṭhadhammā aniṭṭhāca, na pavedhanti paṇḍitāti.",
  "anya-e0301n0:740_0": "Tasmā somanassa kriya javanānantaraṃpi tadārammaṇāni somanassupekkhā vedanāyuttāni eva siyuṃ.",
  "anya-e0301n0:740_1": "Tathā upekkhākriyajavanānantaraṃpīti.",
  "anya-e0301n0:740_2": "Mūlaṭīkāyaṃ panettha paṭṭhāne-",
  "anya-e0301n0:740_3": "kusalākusale niruddhe vipāko tadārammaṇatāuppajjatīti kusalakusalānantaraṃ eva tadārammaṇaṃ vuttaṃ.",
  "anya-e0301n0:740_4": "Na abyākatānantaraṃ naca katthaci kriyānantaraṃ tadārammaṇassa vuttaṭṭhānaṃ dissati.",
  "anya-e0301n0:740_5": "Vijjamāneca tasmiṃ avacane kāraṇaṃnatthi.",
  "anya-e0301n0:740_6": "Bhavaṅgañcanāmetaṃ nadisotoviya paṭisotagāmināvaṃ savipphārikaṃ evajavanaṃ anubandhatīti yuttaṃ.",
  "anya-e0301n0:740_7": "Na pana chaḷaṅgupekkhāvato khīṇāsavassa santavuttikriyajavanaṃ.",
  "anya-e0301n0:740_8": "Tasmā kriyajavanānantaraṃ tadārammaṇavidhānaṃ upaparikkhitabbanti vuttaṃ.",
  "anya-e0301n0:740_9": "Paṭṭhāne pana kusalattike pañhā vāre ārammaṇapaccayavibhaṅge tīsu abyākatapadāvasānavāresu sekkhaputhujjanānaṃ tadārammaṇameva padhānaṃ hoti.",
  "anya-e0301n0:740_10": "Na kusalā kusalajavanaṃ.",
  "anya-e0301n0:740_11": "Tasmā dvīsupi vāresu sekkhāvā puthujjanāvā kusalaṃ aniccato vipassanti kusalaṃ assādentītiādikaṃ vatvā",
  "anya-e0301n0:740_12": "punaca kusale niruddhe akusale niruddhe vipāko tadārammaṇatā uppajjatīti vuttaṃ.",
  "anya-e0301n0:740_13": "Arahato pana javanaṃpi tadārammaṇaṃpi padhāna meva hoti.",
  "anya-e0301n0:740_14": "Tasmā arahā kusalaṃ aniccato dukkhato anattato vipassati icceva vuttaṃ.",
  "anya-e0301n0:740_15": "Napana vuttaṃ kriyābyākate niruddhe vipāko tadārammaṇatā uppajjatīti.",
  "anya-e0301n0:740_16": "Yadi cetaṃ vucceyya tadārammaṇameva padhānaṃ kataṃnāma siyā.",
  "anya-e0301n0:740_17": "Avuttepica tasmiṃ vipassatīti iminā tadārammaṇaṃpi gahitameva hotīti.",
  "anya-e0301n0:740_18": "Tasmā yaṃ vuttaṃ paṭṭhāne kusalā.La.",
  "anya-e0301n0:740_19": "Uppajjatīti kusalākusalānantarameva tadārammaṇaṃ vuttaṃ.",
  "anya-e0301n0:740_20": "Na abyākatānantarantica.",
  "anya-e0301n0:740_21": "Vijjamāneca tasmiṃ avacane kāraṇaṃ natthīti ca vuttaṃ.",
  "anya-e0301n0:740_22": "Taṃ na yujjatiyeva.",
  "anya-e0301n0:740_23": "Anantarapaccayavibhaṅgesu pana kusalaṃ vuṭṭhānassa akusalaṃ vuṭṭhānassa kriyaṃ vuṭṭhānassātica vipākadhammadhammā",
  "anya-e0301n0:740_24": "khandhā vuṭṭhānassa nevavipāka nāvipākadhammadhammā khandhā vuṭṭhānassātica evamādinā kriyajavanānantaraṃ",
  "anya-e0301n0:740_25": "bhavaṅgena saha tadārammaṇassapi vuṭṭhānanāmena vuttaṭṭhānaṃ dissatiyeva.",
  "anya-e0301n0:740_26": "Tasmā yañca vuttaṃ na katthaci kriyānantaraṃ tadārammaṇassa vuttaṭṭhānaṃ dissatīti.",
  "anya-e0301n0:740_27": "Taṃpi na yujjatiyeva.",
  "anya-e0301n0:740_28": "Naca chaḷaṅgupekkhāva to khīṇāsavassa santavuttipi kriyajavanaṃ savipphārikaṃ na hoti.",
  "anya-e0301n0:740_29": "Kusalajavanassa viya tassapi oḷārikakāyavacī payogasamuṭṭhā panatoti.",
  "anya-e0301n0:741_0": "[135] Vibhāvaniyaṃ pana",
  "anya-e0301n0:742_0": "Ṭīkāvādassa uttaraṃ vadantena yaṃ vuttaṃ “yadi abyākatā nantaraṃpi tadārammaṇaṃ vucceyya.",
  "anya-e0301n0:742_1": "Parittārammaṇe voṭṭhabbanā nantaraṃpi tassa pavattiṃ maññeyyunti kriyajavanānantaraṃ tadā rammaṇaṃ na vutta”nti.",
  "anya-e0301n0:742_2": "Taṃ na sundaraṃ.",
  "anya-e0301n0:743_0": "Na hi paṭṭhāne imasmiṃ vutte idaṃnāma maññeyyunti avuttaṃnāma atthi.",
  "anya-e0301n0:743_1": "Na ca arahā kusalaṃ aniccato dukkhato anattato vipassatītiādinā vipassanācāravasena vuttaṭṭhāne pañcadvārika parittārammaṇa vārapasaṅgo atthīti.",
  "anya-e0301n0:743_2": "Domanassa.La.",
  "anya-e0301n0:743_3": "Upekkhā sahagatāneva bhavanti.",
  "anya-e0301n0:743_4": "Na somanassasahagatāni. Kasmā,",
  "anya-e0301n0:743_5": "somanassa domanassānaṃ aññamaññaviruddhattā.",
  "anya-e0301n0:743_6": "Teneva hi paṭṭhāne tesaṃ itarītarānantarapaccayatā navuttāti.",
  "anya-e0301n0:743_7": "Etthaca kriyajavana domanassajavanāna meva anantaraṃ tadārammaṇa niyamaṃ dassentena therena itaresaṃ",
  "anya-e0301n0:743_8": "kusalākusalajavanānaṃ anantaraṃ pana tādiso niyamo natthīti dassito hoti.",
  "anya-e0301n0:743_9": "Tasmā aṭṭhannaṃ kāmakusalānaṃ aṭṭhannaṃ lobhamūlānaṃ dvinnaṃ mohamūlānanti aṭṭhārasannaṃ javanānaṃ anantaraṃ",
  "anya-e0301n0:743_10": "ārammaṇānurūpaṃ sabbāni tadārammaṇāni bhavaṅgāni ca pavattanti.",
  "anya-e0301n0:743_11": "Yebhuyyena pana akusalajavanānantaraṃ tadārammaṇaṃ ahetukameva.",
  "anya-e0301n0:743_12": "Dvihetukajavanānantaraṃ dvihetukameva.",
  "anya-e0301n0:743_13": "Tihetukajavanānantaraṃ tihetukamevāti ayaṃ yebhuyyaniyamo.",
  "anya-e0301n0:743_14": "Yassa pana dvihetukānivā tihetukānivā kusalajavanāni bahulaṃ samudācaranti.",
  "anya-e0301n0:743_15": "Tassa kadāci akusalajavanesu javitesu akusalānantaraṃpi dvihetukānivā tihetukānivātadārammaṇāni pavattanti.",
  "anya-e0301n0:743_16": "Yassa akusalajavanāni bahulaṃ samudācaranti.",
  "anya-e0301n0:743_17": "Tassa kadāci dvihetukesuvā tihetukesuvā kusalajavanesu javitesu kusalānantaraṃpi ahetukatadārammaṇāni pavattanti.",
  "anya-e0301n0:743_18": "Vuttañhetaṃ paṭṭhāne-",
  "anya-e0301n0:743_19": "ahetuke khandhe aniccato.La.",
  "anya-e0301n0:743_20": "Domanassaṃ uppajjati.",
  "anya-e0301n0:743_21": "Kusalākusale niruddhe sahetuko vipāko tadā rammaṇatā uppajjati.",
  "anya-e0301n0:743_22": "Ahetuko vipāko tadārammaṇatā uppajjatīti.",
  "anya-e0301n0:743_23": "Ekānihi tadārammaṇānināma paṭisandhijanakena ekena kammena nibbattānipi nānāvīthīsu nānāppakārāni honti.",
  "anya-e0301n0:743_24": "Pavatti vipākajanakehi pana nānākammehi nibbatthesu vattabbameva natthīti.",
  "anya-e0301n0:743_25": "Tasmāti yasmā domanassānantaraṃ somanassuppatti nāma natthi, tasmā.",
  "anya-e0301n0:743_26": "Somanassapaṭisandhikassāti catūsu somanassamahā vipākesu ekamekena gahita paṭisandhikassa sattassa.",
  "anya-e0301n0:743_27": "Tadā rammaṇasambhavoti tadārammaṇuppatti kāraṇaṃ.",
  "anya-e0301n0:743_28": "Tadārammaṇuppatti yevavā.",
  "anya-e0301n0:743_29": "Yaṃkiñcīti iṭṭhāniṭṭhabhūtesu rūpārammaṇādīsu yaṃkiñci.",
  "anya-e0301n0:743_30": "Paricitapubbanti imasmiṃ bhaveyeva taṅkhaṇato purimakhaṇesu gahaṇa bahulatā vasena paricitaṃ.",
  "anya-e0301n0:743_31": "Abhiṇhasevitanti attho.",
  "anya-e0301n0:743_32": "Parittārammaṇanti parittadhammabhūtaṃ ārammaṇaṃ.",
  "anya-e0301n0:743_33": "Ārabbhāti ālambitvā.",
  "anya-e0301n0:743_34": "Upekkhāsahagata santīraṇanti dvīsu upekkhāsahagatasantī raṇesu iṭṭhe kusalavipākaṃ aniṭṭhe akusalavipākaṃ upekkhā sahagata santīraṇaṃ.",
  "anya-e0301n0:743_35": "Yesaṃ pana pakatiyā itarāni cattāri upekkhāsahagata vipākāni bahulaṃ pavattanti.",
  "anya-e0301n0:743_36": "Tesaṃ tānipi āgantukabhavaṅgaṃ nahontīti na vattabbāni.",
  "anya-e0301n0:743_37": "Aṭṭhakathāyaṃ pana mahādhammarakkhitattheravāde yebhuyyaniyamasote patitattā akusalajavanānurūpaṃ ahetukaṃ upekkhā santīraṇa dvaya meva vuttaṃ.",
  "anya-e0301n0:743_38": "Teneva hi parato theravādānaṃ vicāritaṭṭhāne akusalajavanānantaraṃ ahetuka tadārammaṇa meva dīpentassa",
  "anya-e0301n0:743_39": "tassa theravādassa aparipuṇṇavādabhāvaṃ dassetvā yadā kusalajavanānaṃ antarantarā akusalaṃ javati,",
  "anya-e0301n0:743_40": "tadā kusalāvasāne āciṇṇa sadisameva akusalāvasāne sahetukaṃ tadārammaṇaṃ yuttanti aṭṭhakathāyaṃ vuttaṃ.",
  "anya-e0301n0:743_41": "Tadārammaṇecayutte etaṃpi yujjatiyeva.",
  "anya-e0301n0:743_42": "Tasmā chapi upekkhāsahagatavipākāni āgantukabhavaṅgaṃ hontiyevāti daṭṭhabbaṃ.",
  "anya-e0301n0:743_43": "Etthaca upekkhāpaṭisandhikassa tāva atimahantāti vibhūtesupi buddhavaṇṇādīsu abhiiṭṭhārammaṇesu domanassaṃ",
  "anya-e0301n0:743_44": "uppādentassa tadārammaṇasambhavo natthīti domanassa javanānantaraṃ bhavaṅgapātova hoti.",
  "anya-e0301n0:743_45": "Somanassapaṭisandhikassa pana sabbesupi iṭṭhāniṭṭhabhūtesu mahantesu avibhūtesuca chaḷārammaṇesu domanassa",
  "anya-e0301n0:743_46": "uppādentassa neva tadārammaṇasambhavo atthi.",
  "anya-e0301n0:743_47": "Nacamūlabhavaṅga sambhavoti katvā domanassānantaraṃ chasu upekkhāsahagatavipākesu yathārahaṃ ekaṃ āgantuka bhavaṅgabhāvena pavattati.",
  "anya-e0301n0:743_48": "Tathā tasseva buddhavaṇṇādīsu atiiṭṭhabhūtesu atimahantesu ativibhūtesuca chaḷārammaṇesuvā mahaggatapaññattīsuvā domanassaṃ uppādentassāti.",
  "anya-e0301n0:743_49": "Ettha ca yasmā abhidhamme dhātuvibhaṅge sabbadhammesuvā pana pathama samannāhāroti vuttaṃ.",
  "anya-e0301n0:743_50": "Mahāhatthipadopama sutteca ajjhatti kañceva āvuso cakkhu aparibhinnaṃ hoti.",
  "anya-e0301n0:743_51": "Bāhirāca rūpāāpātaṃ āgacchanti.",
  "anya-e0301n0:743_52": "Noca tajjo samannāhāro hoti.",
  "anya-e0301n0:743_53": "Neva tāva tajjassa viññāṇabhāgassa pātubhāvo hoti.",
  "anya-e0301n0:743_54": "Yatoca kho āvuso ajjhattikañceva cakkhu aparibhinnaṃ hoti.",
  "anya-e0301n0:743_55": "Bāhirāca rūpā āpāta māgacchanti.",
  "anya-e0301n0:743_56": "Tajjoca samannāhāro hoti.",
  "anya-e0301n0:743_57": "Evaṃ tajjassa viññāṇabhāgassa pātubhāvo hoti.",
  "anya-e0301n0:743_58": "Ajjhattikañceva āvuso sotaṃ.La.",
  "anya-e0301n0:743_59": "Ghānaṃ.La. Jivhā.La. Kāyo.La.",
  "anya-e0301n0:743_60": "Mano aparibhinno hoti.",
  "anya-e0301n0:743_61": "Bāhirāca dhammā āpātaṃ āgacchanti.",
  "anya-e0301n0:743_62": "Noca tajjo samannāhāro hoti.",
  "anya-e0301n0:743_63": "Neva tāva tajjassa viññāṇabhāgassa pātubhāvo hoti.",
  "anya-e0301n0:743_64": "Yatoca kho āvuso ajjhattikoceva mano aparibhinno hoti.",
  "anya-e0301n0:743_65": "Bāhirāca dhammā āpātaṃ āgacchanti.",
  "anya-e0301n0:743_66": "Tajjoca samannāhāro hoti.",
  "anya-e0301n0:743_67": "Evaṃ tajjassa viññāṇabhāgassa pātubhāvo hotīti vuttaṃ.",
  "anya-e0301n0:743_68": "Tasmā vīthicittānināma āvajjanenavinānauppajjanti.",
  "anya-e0301n0:743_69": "Sace āvajjanena dhammatovā kālabhovā yaṃyaṃ niyametvā āvajjitaṃ hoti.",
  "anya-e0301n0:743_70": "Taṃ tadeva tānipi gaṇhanti.",
  "anya-e0301n0:743_71": "Yadi aniyametvā yaṃkiñci āvajjitaṃ hoti.",
  "anya-e0301n0:743_72": "Tānipi āvajji tappakārameva gaṇhanti.",
  "anya-e0301n0:743_73": "Na pana ekāvajjana vīthiyaṃ sabbāni vīthicittāni āvajjanenavā aññamaññaṃvā dhammatovā kālatovā bhinnā lambaṇāni hontīti veditabbanti.",
  "anya-e0301n0:744_0": "Ettha siyā.",
  "anya-e0301n0:744_1": "Yadi ce taṃ āgantukabhavaṅgaṃ ekavīthiyaṃ ādimhi āvajjanena āvajjitaṃ ārammaṇaṃ agahetvā aññaṃ yaṃ kiñci",
  "anya-e0301n0:744_2": "paricitapubbaṃ parittārammaṇaṃ ārabbha uppajjati.",
  "anya-e0301n0:744_3": "Evaṃ sati nirāvajjanaṃnāma etaṃ siyā.",
  "anya-e0301n0:744_4": "Āvajjanādīhica saddhiṃ dhammato kālato ca bhinnārammaṇaṃnāma siyāti. Saccaṃ,",
  "anya-e0301n0:744_5": "yathā pana maggavīthiyaṃ gotrabhuvodānāni phalasamāpattivīthiyaṃ phalāni nirodhato vuṭṭhahantassaca phalacittaṃ",
  "anya-e0301n0:744_6": "nirāvajjanameva honti bhinnārammaṇañca.",
  "anya-e0301n0:744_7": "Evametassapi natthi nirāvajjanatāya bhinnārammaṇatāyaca dosoti.",
  "anya-e0301n0:744_8": "Yañca ekasmiṃbhave bhavaṅgassa paṭisandhiyā saha dhammatoca ārammaṇa toca abhinnattaṃ tattha tattha vuttaṃ.",
  "anya-e0301n0:744_9": "Taṃpi mūlabhavaṅgaṃ sandhāya vuttaṃ.",
  "anya-e0301n0:744_10": "Idañca āgantukabhavaṅganti natthi dosoti.",
  "anya-e0301n0:744_11": "Tamanantaritvāti taṃ āgantukabhavaṅgaṃ attano anantarapaccayaṃ katvā.",
  "anya-e0301n0:744_12": "Vadanti ācariyā.",
  "anya-e0301n0:744_13": "Pāḷiyaṃ pana mahāaṭṭhakathāyaṃca etaṃ vidhānaṃ natthīti adhippāyo.",
  "anya-e0301n0:744_14": "Kāmāvacarajavanāvasāneyeva tadārammaṇaṃ icchanti.",
  "anya-e0301n0:744_15": "Na mahaggatānuttarajavanāvasāne.",
  "anya-e0301n0:744_16": "Kasmā iti ce.",
  "anya-e0301n0:744_17": "Kāmāvacara javanānaṃ eva savipphandanattā.",
  "anya-e0301n0:744_18": "Itaresañca avipphandanattā.",
  "anya-e0301n0:745_0": "[136] Vibhāvaniyaṃ pana",
  "anya-e0301n0:746_0": "“Kāmataṇhā nidāna kammanibbattattā”ti kāraṇaṃ vuttaṃ. Taṃ akāraṇaṃ.",
  "anya-e0301n0:747_0": "Apica abhiññāvajjitāni mahaggatānuttarajavanāni aparittārammaṇāni honti.",
  "anya-e0301n0:747_1": "Tadārammaṇāni pana parittārammaṇānevāti natesaṃ avasāne tadārammaṇuppatti pasaṅgo atthi.",
  "anya-e0301n0:747_2": "Abhiññājavanānica kānici parittārammaṇānipi santatarāni hontīti tesaṃpi avasāne taduppatti natthiyevāti.",
  "anya-e0301n0:748_0": "[137] Etena",
  "anya-e0301n0:749_0": "Ajanakattā janaka samānattābhāvatotiādipi paṭikkhittaṃ hoti.",
  "anya-e0301n0:750_0": "Kāmāvacarasattānaṃeva tadārammaṇaṃ icchanti.",
  "anya-e0301n0:750_1": "Na rūpārūpasattānaṃ.",
  "anya-e0301n0:750_2": "Na hi tesu uppannānaṃ parittārammaṇānaṃpi kāmāvacarajavanānaṃ avasāne tadārammaṇuppatti atthi.",
  "anya-e0301n0:750_3": "Tadārammaṇūpa nissayassa kāma bhavaṅgassa abhāvato mahaggata bhavaṅgassa ca santa tarassa tadārammaṇa kiccā bhāvatoti.",
  "anya-e0301n0:750_4": "Cakkhuviññāṇa sota viññāṇāni pana rūpasattānaṃ cakkhusotaindriya pavattiānubhāvato sampaṭicchanasantīraṇānica",
  "anya-e0301n0:750_5": "dvāravīthibhede cittaniyamasiddhito rūpasattesu pavattanti yevāti.",
  "anya-e0301n0:750_6": "Kāmāvacaradhammesveva ārammaṇabhūtesu tadārammaṇaṃ icchanti,",
  "anya-e0301n0:750_7": "na mahaggatānuttarapaññattidhammesu.",
  "anya-e0301n0:750_8": "Ekantaparittārammaṇattā tadārammaṇānaṃ.",
  "anya-e0301n0:750_9": "Tesaṃ pana ekantaparittā rammaṇabhāve kāraṇaṃ heṭṭhā vuttamevāti.",
  "anya-e0301n0:751_0": "[138] Vibhāvaniyaṃ pana",
  "anya-e0301n0:752_0": "“Aparicitattā”ti kāraṇaṃ vuttaṃ. Taṃ akāraṇaṃ.",
  "anya-e0301n0:753_0": "Cittañhi nāma vikappabalevā appanāpattabhāvanākammavisese vā sati nibbāne viya aparicitepi ārammaṇe pavattatiyevāti.",
  "anya-e0301n0:754_0": "[139] Yañca vibhāvaniyaṃ",
  "anya-e0301n0:755_0": "“Kāmataṇhāyattakammajanitattāpī”ti kāraṇaṃ vuttaṃ.",
  "anya-e0301n0:755_1": "Taṃpi heṭṭhā paṭikkhittameva.",
  "anya-e0301n0:755_2": "Teneva hi aṭṭhakathāyaṃ kiṃvā etāya yutticintāyāti vatvā sabbāni vibhāvaniyaṃ vutta kāraṇāni paṭikkhittānīti.",
  "anya-e0301n0:756_0": "Kāme javana sattālambaṇānaṃ niyamesatīti kāmabhūmipariyāpannānaṃ javanānaṃ sattānaṃ ārammaṇānañca vasena tividhe niyame sati.",
  "anya-e0301n0:756_1": "Vibhūte timahanteca tadārammaṇamīritanti etena tadārammaṇaṃnāma pavattamānaṃ vibhūtārammaṇevā atimahantārammaṇe vā pavattatīti ayameva niyamo dassito.",
  "anya-e0301n0:756_2": "Na pana yattha tadā rammaṇaṃ pavattati.",
  "anya-e0301n0:756_3": "Etadeva vibhūtañca atimahantañca nāmāti niyamo.",
  "anya-e0301n0:756_4": "Tasmā uḷārakammanibbattānaṃ suvisadavatthukānaṃ rūpabrahmānaṃ uppannāvīthiyo yebhuyyena vibhūtārammaṇāeva atimahantā rammaṇāevaca hontīti veditabbā.",
  "anya-e0301n0:756_5": "Keci pana imamatthaṃ asallakkhetvā rūpārūpabhūmīsu vibhūtārammaṇavīthiyo atimahantārammaṇavīthiyoca nalabbhantīti vadanti.",
  "anya-e0301n0:756_6": "[Tadārammaṇaniyamo].",
  "anya-e0301n0:757_0": "140.",
  "anya-e0301n0:757_1": "Javanesucāti casaddo pana saddattho.",
  "anya-e0301n0:757_2": "Chakkhattu mevavā javanti.",
  "anya-e0301n0:757_3": "Pakatikālepi ārammaṇassa dubbalabhāve satīti adhippāyo.",
  "anya-e0301n0:757_4": "Aṭṭhakathāyaṃpi hi pakatikāle ārammaṇadubba laṭṭhāneeva kāmāvacarajavanānaṃ chakkhattuṃ pavatti vuttāti.",
  "anya-e0301n0:757_5": "Keci pana chakkhattunti idaṃ mucchākālavasena vuttanti maññanti.",
  "anya-e0301n0:757_6": "Mandavattiyanti maraṇāsannakāle bahucittakkhaṇātītakassa vatthussa dubbalattā itarakālesuca mudutarabhāvena",
  "anya-e0301n0:757_7": "kenaci upadduta bhāvena ajjhotthaṭabhāvenaca vatthussa dubbalattā tannissitānaṃ javanānaṃ mandībhūtavegatā",
  "anya-e0301n0:757_8": "vasena pavattikāle.",
  "anya-e0301n0:757_9": "Maraṇakālādīsūti maraṇāsannakāle mucchākāle visaññibhūta kāle atitaruṇakāleca,",
  "anya-e0301n0:757_10": "tattha mucchākālonāma asayha rūpehi dukkhadhammehi atibhūtānaṃ adhimattato karajakāyassa vihaññappattikālo.",
  "anya-e0301n0:757_11": "Visaññi bhūtakālonāma pītivegenavā niddābhibhūtatāyavā yakkhagahaṇenavā surāmadādi vasenavā pakatisaññāya vigatakālo.",
  "anya-e0301n0:757_12": "Atitaruṇakālonāma gabbhagatassavā sampatijātassavā dārakassa ajjhatta vatthūnaṃ atimudukālo.",
  "anya-e0301n0:757_13": "Tādisesu hi kālesu antarantarā chadvārikavīthiyo pavattamānāpi yebhuyyena paripuṇṇajavanavārā na pavattanti.",
  "anya-e0301n0:757_14": "Dvattivoṭṭhabbanikāvā catupañcajavanikāevavā pavattantīti.",
  "anya-e0301n0:757_15": "Etthaca dvattivoṭṭhabbanikavārā aṭṭhakathāyaṃ vuttā.",
  "anya-e0301n0:757_16": "Catupañca javanikavārā mūlaṭīkāyaṃ vuttā.",
  "anya-e0301n0:757_17": "Pañcavāramevāti idaṃ pana maraṇā sannakālavasena vuttaṃ.",
  "anya-e0301n0:757_18": "Namucchākālādivasena.",
  "anya-e0301n0:757_19": "Tañca khopākatikasattānaṃ vaseneva.",
  "anya-e0301n0:757_20": "Ye pana jhānasamanantaraṃvā paccavekkhaṇa samanantaraṃvā abhiññāsamanantaraṃvā cavantivā parinibbāyantivā.",
  "anya-e0301n0:757_21": "Tesaṃ jhānādīniyeva pañcavārato adhikānivā ūnānivā maraṇā sannajavanānināma hontīti daṭṭhabbaṃ.",
  "anya-e0301n0:757_22": "Ayañca attho upari maraṇuppattiyaṃ āvibhavissatīti.",
  "anya-e0301n0:757_23": "Bhagavato pana yamakapāṭihāriya kālādīsūti ettha aññesaṃpi mahāmoggalānattherādīnaṃ evarūpo lahuppavattikālo ādisaddena saṅgahitoti daṭṭhabbo.",
  "anya-e0301n0:757_24": "Vuttañhi visuddhimagge ayaṃ pana matthakapattā vasī bhagavato yamakapāṭihāriye labbhati.",
  "anya-e0301n0:757_25": "Aññesaṃvā evarūpe kāleti.",
  "anya-e0301n0:757_26": "Sakalena pana vākyena thapetvā yamakapāṭihāriyasadisaṃ lahuka pavattikālaṃ aññasmiṃ kāle bhagavatopi chavā sattavā paccavekkhaṇacittāni pavattanti.",
  "anya-e0301n0:757_27": "Aññesaṃ pana vattabbameva natthīti dasseti.",
  "anya-e0301n0:757_28": "Cattāri pañcavā paccavekkhaṇacittāni bhavantīti etthapi bhagavatopi lahukappavattiyaṃ pañca paccavekkhaṇacittāni bhavanti.",
  "anya-e0301n0:757_29": "Lahukatarapavattiyaṃ cattārīti atthopi yujjatiyeva.",
  "anya-e0301n0:758_0": "Vibhāvaniyaṃ pana",
  "anya-e0301n0:759_0": "Bhagavato cattāri aññesaṃ pañcapīti yuttaṃ viya dissatīti vuttaṃ.",
  "anya-e0301n0:760_0": "Tattha yamakapāṭihāriyaṃ karonto bhagavā aggikkhandhaudaka dhārādīnaṃ dvinnaṃ dvinnaṃ pāṭihāriyānaṃ pavattanatthaṃ",
  "anya-e0301n0:760_1": "pathamaṃ tejokasiṇe pādakajjhānaṃ samāpajji.",
  "anya-e0301n0:760_2": "Tato dve jhānaṅgāni paccavekkhi.",
  "anya-e0301n0:760_3": "Tato uparimakāyato aggikkhandho pavattatūti adhiṭṭhāsi.",
  "anya-e0301n0:760_4": "Tato tasmiṃyeva kasiṇe abhiññaṃ samāpajji.",
  "anya-e0301n0:760_5": "Abhiññāvasena uparimakāyato aggikkhandho pavattati.",
  "anya-e0301n0:760_6": "Tato āpokasiṇe pādakajjhānaṃ samāpajji.",
  "anya-e0301n0:760_7": "Tato dve jhānaṅgāni paccavekkhi.",
  "anya-e0301n0:760_8": "Tato heṭṭhimakāyato udakadhārā pavattantūti adhiṭṭhāsi.",
  "anya-e0301n0:760_9": "Tato tasmiṃyeva kasiṇe abhiññaṃ samāpajji.",
  "anya-e0301n0:760_10": "Abhiññāvasena heṭṭhima kāyato udakadhārā pavattanti.",
  "anya-e0301n0:760_11": "Sesayamakesupi eseva nayo.",
  "anya-e0301n0:760_12": "Etthaca lahukappavattiyā icchitattā dve dve paccavekkhaṇavārā catupañcajavanikāeva bhavanti.",
  "anya-e0301n0:760_13": "Dvinnañca javanavārānaṃ antarā dve eva bhavaṅgāni bhavanti.",
  "anya-e0301n0:760_14": "Tānica dve pāṭihāriyāni passantānaṃ ekappahāreneva pavattāni viya paññāyantīti.",
  "anya-e0301n0:760_15": "Etarahi pana keci ādikammikajjhānapaccavekkhaṇesupi cattāri pañcavājavanāni vadanti.",
  "anya-e0301n0:760_16": "Ādikammikassāti yogakammasiddhiyā ādimhi niyuttassa.",
  "anya-e0301n0:760_17": "Pathamaṃ uppannā appanā pathamakappanā.",
  "anya-e0301n0:760_18": "Tassaṃ pathamakappanāyaṃ.",
  "anya-e0301n0:760_19": "Ādikammikaappanāvīthiyanti attho.",
  "anya-e0301n0:760_20": "Tadā hi sabbānipi mahaggatajavanāni puna āsevanābhāvato paridubbalāni hontīti ekavārameva javantīti.",
  "anya-e0301n0:760_21": "Abhiññājavanāni pana iddhivikubbanādi.",
  "anya-e0301n0:760_22": "Kiccasiddhiyāeva payuttānīti kiccasiddhito paraṃ kattabbābhāvato ādikammikakālepi vasībhūtakālepi ekavārameva",
  "anya-e0301n0:760_23": "javantīti vuttaṃ abhiññājavanānica sabbadāpīti.",
  "anya-e0301n0:760_24": "Yathāca abhiññājavanādi evaṃ maggajavanānipi taṃ taṃ kilesappahānakiccasiddhito paraṃ kattabbā bhāvato ekavārameva javantīti vuttaṃ cattāro pana.La.",
  "anya-e0301n0:760_25": "Eka cittakkhaṇikāvāti. Athavā,",
  "anya-e0301n0:760_26": "maggacetanāya anantarikaphalattā sakiṃ uppanneyeva magge phalassavāro āvatoti natthi maggacittassa punuppattiyā okāsoti vuttaṃ cattāro pana.La.",
  "anya-e0301n0:760_27": "Ekacittakkhaṇikāvāti.",
  "anya-e0301n0:760_28": "Javanuppattiyā pakatiyā sattakkhuparamattā mandassa pañcamaṃ uppannamaggato paraṃ dve phalacittāni uppajjanti.",
  "anya-e0301n0:760_29": "Tikkhassa catutthaṃ uppannamaggato paraṃ tīṇīti vuttaṃ tato paraṃ.La.",
  "anya-e0301n0:760_30": "Uppajjantīti.",
  "anya-e0301n0:760_31": "Nirodhasamāpattikāle pana pubbabhāgeyeva tādi sassa payogābhisaṅkhārassa katattā dvinnaṃ vārānaṃ upari cittappavatti natthīti vuttaṃ nirodha.La. Javatīti.",
  "anya-e0301n0:760_32": "Etthaca dvikkhattunti idaṃ ukkaṭṭha niddesavasena vuttaṃ.",
  "anya-e0301n0:760_33": "Ekaṃvā dvevā cittavāre atikkamitvā acittako hotīti hi vuttaṃ.",
  "anya-e0301n0:760_34": "Catutthāruppajavananti anāgāmino kusalabhūtaṃ arahato kriyabhūtaṃ nevasaññānāsaññā yatana javanaṃ.",
  "anya-e0301n0:760_35": "Vuṭṭhānakāleca nirodhassa nisandamattattā ekavārameva vajanaṃ pavattatīti vuttaṃ vuṭṭhānakālecātiādi.",
  "anya-e0301n0:760_36": "Tattha anāgāmi phalaṃvā arahattaphalaṃvāti anāgāmiphalevā arahattaphalevā.",
  "anya-e0301n0:760_37": "Bhāvena bhāvalakkhaṇe hetaṃ paccattavacanaṃ.",
  "anya-e0301n0:760_38": "Tenāha niruddheti.",
  "anya-e0301n0:760_39": "Sabbatthāpi samāpattivīthiyanti jhānasamāpatti phalasamāpattivasena sakalāyapi samāpattivīthiyaṃ.",
  "anya-e0301n0:760_40": "Bhavaṅgasotoviya vīthiniya mo natthīti idaṃ ciṇṇavasībhūtakālaṃ sandhāya vuttaṃ.",
  "anya-e0301n0:760_41": "Akatā dhikārassa pana jhānasamāpattiyaṃ ādito paṭṭhāya dve tīṇi cattārītiādinā jhānajavanāni anukkamena vaddhamānāni pavattanti.",
  "anya-e0301n0:760_42": "Katā dhikārānaṃ pana mahāpurisajātikānaṃ paṭiladdhakālato paṭṭhāya ciṇṇavasībhāvāneva honti.",
  "anya-e0301n0:760_43": "Tathā phalajavanānica sabbesaṃpi phalaṭṭhānanti daṭṭhabbaṃ.",
  "anya-e0301n0:760_44": "Bahūnipīti pisaddo sampiṇḍanattho.",
  "anya-e0301n0:760_45": "Tena ādikammikakālādīsu ekavārādivasenapi avasesānaṃ pavattiṃ sampiṇḍetīti.",
  "anya-e0301n0:760_46": "[Jānaniyamo].",
  "anya-e0301n0:761_0": "141.",
  "anya-e0301n0:761_1": "Evaṃ pubbāparaniyāmavasena vīthicittānaṃ pavattiṃ dassetvā idāni puggalabhedavasena bhūmibhedavasenaca tesaṃ pavattiṃ dassento duhetukānantiādimāha.",
  "anya-e0301n0:761_2": "Paṭisandhiviññāṇasahagatā dve hetuyo etesanti duhetukā.",
  "anya-e0301n0:761_3": "Catūhi ñāṇavippa yuttamahāvipākehi gahitapaṭisandhikā.",
  "anya-e0301n0:761_4": "Dvīhi pana ahetuka vipākehi gahita paṭisandhikā ahetukā natthi paṭisandhihetu etesanti katvā.",
  "anya-e0301n0:761_5": "Tesaṃ dvinnaṃpi vipākāvaraṇasabbhāvato mahagga tajjhānānipi tāva nuppajjanti.",
  "anya-e0301n0:761_6": "Kuto lokuttarāni.",
  "anya-e0301n0:761_7": "Kriyajavanāni pana khīṇāsavānameva āvenika bhūtānīti vuttaṃ kriyajavanāni cevaappanājavanānica na labbhantīti.",
  "anya-e0301n0:761_8": "Tattha vipākā varaṇaṃ nāma ahetuka paṭisandhikatā dvihetuka paṭisandhikatāca.",
  "anya-e0301n0:761_9": "Tathā ñāṇasampayuttavipākānica sugatiyanti sugati bhave pariyāpannānaṃ tesaṃ dvinnaṃ tathā ñāṇampayuttamahāvipākānica na labbhantīti attho.",
  "anya-e0301n0:761_10": "Etthaca sugatiyanti etena duggatipariyāpanne ahetuka puggale nivatteti.",
  "anya-e0301n0:761_11": "Na hi tesaṃ imasmiṃ vākye itaresaṃ anuññātāni ñāṇavippayuttavipākānipi labbhantīti.",
  "anya-e0301n0:761_12": "Tenāha duggati yaṃ panātiādi.",
  "anya-e0301n0:761_13": "Tattha duggatiyaṃ pariyāpannānaṃ ahetukānaṃ ñāṇasampayuttavipākānica ñāṇavippayuttāni mahāvipākānica na labbhantīti paripuṇṇa yojanā daṭṭhabbā.",
  "anya-e0301n0:761_14": "Ettha siyā.",
  "anya-e0301n0:761_15": "Kasmā panettha sugatipariyāpannānaṃ ahetukānaṃ cattāri ñāṇasampayuttavipākāni duggatipariyāpannānañca",
  "anya-e0301n0:761_16": "aṭṭhapi sahetuka mahāvipākāni na labbhantīti vuttaṃ.",
  "anya-e0301n0:761_17": "Nanu paṭṭhāne sahetukaṃ bhavaṅgaṃ ahetukassa bhavaṅgassa anantarapaccayena paccayoti vuttaṃ.",
  "anya-e0301n0:761_18": "Ettha hi ekasmiṃ bhave ekassa sattassa kadāci sahetukaṃ bhavaṅgaṃ kadāci ahetukaṃ bhavaṅganti evaṃ mūlabhavaṅge",
  "anya-e0301n0:761_19": "pavattibhedo natthīti katvā sahetukaṃ bhavaṅganti idaṃ tadārammaṇasaṅkhātaṃ āgantukabhavaṅgaṃ sandhāya",
  "anya-e0301n0:761_20": "vuttanti viññāyati.",
  "anya-e0301n0:761_21": "Sahetukantica sāmaññavacanattā dvihetukaṃ tihetukañca tadārammaṇaṃ viññātabbaṃ hoti.",
  "anya-e0301n0:761_22": "Ahetukassa bhavaṅgassāti idha pana tassa tadārammaṇassa anantaraṃ uppannaṃ mūlabhavaṅgameva adhippetaṃ.",
  "anya-e0301n0:761_23": "Idhapi sāmaññavacanattā dvīsu a-",
  "anya-e0301n0:761_24": "ahetukabhavaṅgesu yaṃkiñci gahetabbamevāti.",
  "anya-e0301n0:761_25": "Tasmā dvinnaṃ ahetukānaṃpi aṭṭhasahetuka tadārammaṇānipi labbhamānānieva siyuṃ.",
  "anya-e0301n0:761_26": "Duhetukānaṃ pana vattabbameva natthīti. Vuccate,",
  "anya-e0301n0:761_27": "ahetu kesu tāva duggatipariyāpannānaṃ sahetukatadārammaṇasambhavo sabbaaṭṭhakathāsu paṭikkhitto.",
  "anya-e0301n0:761_28": "Tasmā ahetukassa bhavaṅgassāti idaṃ kusalavipākabhūtaṃ ahetukabhavaṅgaṃ sandhāya vuttanti yuttaṃ.",
  "anya-e0301n0:761_29": "Ayañhi paṭṭhāne dhammatā.",
  "anya-e0301n0:761_30": "Yadidaṃ yathālābhagahaṇanti.",
  "anya-e0301n0:761_31": "Itarathā sabbaaṭṭhakathāvirodho siyāti.",
  "anya-e0301n0:761_32": "Yathāca kusalānaṃ yogasādhanīyattā pavattiyaṃpi yogakammavasena ñāṇayogo hoti.",
  "anya-e0301n0:761_33": "Na tathā vipākānaṃ.",
  "anya-e0301n0:761_34": "Tesaṃ pana ayogasādhanī yattā pavattiyaṃ bhavaṅgañāṇasaṅkhātena upanissayaññāṇena vinā ñāṇayogo na sambhavati.",
  "anya-e0301n0:761_35": "Tasmā sahetukaṃ bhavaṅganti idhapi ñāṇavippayuttabhūtaṃ sahetukatadārammaṇameva gahetuṃ yuttanti katvā",
  "anya-e0301n0:761_36": "dvihetukānaṃ ahetukānañca ñāṇasampayuttatadārammaṇa paṭikkhepo therena katoti.",
  "anya-e0301n0:761_37": "Ācariyabuddhadattattherena pana yena vipākacittena paṭisandhiṃ gaṇhanti.",
  "anya-e0301n0:761_38": "Tena sadisaṃ vā tato hīnaṃ vā tadārammaṇaṃ tesaṃ sambhavati.",
  "anya-e0301n0:761_39": "Na paṇītanti katvā dvinnaṃpi ahetukānaṃ aṭṭhamahāvipākāni paṭikkhipitvā sattatiṃsacittapaṭi lābho vutto.",
  "anya-e0301n0:761_40": "So pana yathā vuttapaṭṭhānapāḷiyā virujjhati.",
  "anya-e0301n0:761_41": "Apare pana yathā ahetukānaṃ sugatipariyāpannānaṃ dvihetuka tadārammaṇaṃ hoti.",
  "anya-e0301n0:761_42": "Evaṃ dvihetukānaṃpi tihetukatadārammaṇaṃ sambhavatīti vadanti.",
  "anya-e0301n0:761_43": "Taṃ yuttaṃviya dissati.",
  "anya-e0301n0:761_44": "Aṭṭhakathāyañhi katthaci tesaṃ dvinnaṃpi avisesena aṭṭhamahāvipākapavatti vuttāti.",
  "anya-e0301n0:761_45": "Paṭisandhiviññāṇa sahagatā tayo hetū etesanti tihetukā.",
  "anya-e0301n0:761_46": "Te pana kāmarūpārūpavasena tividhā honti.",
  "anya-e0301n0:761_47": "Puthujjano aṭṭhaariyācāti navavidhā.",
  "anya-e0301n0:761_48": "Tesu khīṇāsavānaṃ kusalākusala javanānica nalabbhanti.",
  "anya-e0301n0:761_49": "Sabbaso anusayapahānena sabbesaṃ kusalākusalānaṃ saha niruddhattā anusaya paṭibaddho hi tesaṃ tabbhāvoti.",
  "anya-e0301n0:761_50": "Tathāsaddo pakkhantarattho.",
  "anya-e0301n0:761_51": "Apariniṭṭhitasikkhākiccatāya sikkhanasīlayuttā sattaariyā sekkhānāma.",
  "anya-e0301n0:761_52": "Idha pana tayo heṭṭhimaphalaṭṭhā adhippetā.",
  "anya-e0301n0:761_53": "Tesañhi ādito sotāpattimaggeneva diṭṭhivicikicchānaṃ pahīnattā taṃ sahagatāni pañcajavanāni nalabbhantīti.",
  "anya-e0301n0:761_54": "Anāgāmipuggalānaṃ pana paṭighajavanānica na labbhanti.",
  "anya-e0301n0:761_55": "Anāgāmimaggena pahīnattā.",
  "anya-e0301n0:761_56": "Maggassa pana ekacittakkhaṇikattā.",
  "anya-e0301n0:761_57": "Catunnaṃ maggaṭṭhānaṃ paccekaṃ yathāsakaṃ maggajavanānieva labbhanti.",
  "anya-e0301n0:761_58": "Uparimānañca phalānaṃ heṭṭhimehi puggalehi anamigatattā heṭṭhimānañca uparimesu puggalantaresu anuppajjanato",
  "anya-e0301n0:761_59": "catunnaṃ phalaṭṭhānaṃpi paccekaṃ yathāsakaṃ phalajavanānieva labbhantīti vuttaṃ lokuttara.La.",
  "anya-e0301n0:761_60": "Samuppajjantīti.",
  "anya-e0301n0:761_61": "Etthaca uparimagge āgate heṭṭhimamaggānubhāvassa sabbaso paṭipassaddhivasena uparimānaṃ puggalantaratāsiddhi veditabbāti.",
  "anya-e0301n0:761_62": "Idāni tesaṃ tesaṃ puggalānaṃ pārisesato labbhamānavīthicittāni dassetuṃ gāthamāha.",
  "anya-e0301n0:761_63": "Pariniṭṭhi tasikkhākiccattā natthi sikkhitabbakiccaṃ etesanti asekkhā.",
  "anya-e0301n0:761_64": "Khīṇāsavā.",
  "anya-e0301n0:761_65": "Tesaṃ tevīsatikāmavipāka vīsatikriya arahattaphala vasena catucattālīsa vīthicittāni sambhavā yathāsambhavaṃ uddise.",
  "anya-e0301n0:761_66": "Sattannaṃ sekkhānaṃ diṭṭhivicikicchājavanavajjitānaṃ sattannaṃ akusalānaṃ ekavīsatiyā kusalānaṃ tevīsatiyā",
  "anya-e0301n0:761_67": "kāmavipākānaṃ tiṇṇaṃ heṭṭhimaphalānaṃ āvajjanadvayassaca vasena chapaññāsa vīthicittāni sambhavā uddise.",
  "anya-e0301n0:761_68": "Avasesānaṃ catunnaṃ puthujjanānaṃ kāmavipāka lokiyakusalākulāvajjana dvayavasena catupaññāsa vīthicittāni sambhavā uddiseti yojanā.",
  "anya-e0301n0:761_69": "Puggala bhedena vīthicittānaṃ bhedo puggalabhedo.",
  "anya-e0301n0:762_0": "142.",
  "anya-e0301n0:762_1": "Sabbānipi vīthicittāni upalabbhanti puggalānaṃ dvārānañca ettheva paripuṇṇasambhavato.",
  "anya-e0301n0:762_2": "Yathārahanti taṃ taṃ bhūmipuggalānaṃ uppattiarahānurūpaṃ.",
  "anya-e0301n0:762_3": "Rūpāvacarabhūmiyaṃ vajjitabbesu soḷasavīthi cittesu channaṃ cittānaṃ uparivākye vuccamānattā paṭighajavana tadārammaṇa vajjitānīti vuttaṃ.",
  "anya-e0301n0:762_4": "Arūpāvacarabhūmiyaṃ pathamamagga rūpāvacarahasana heṭṭhimāruppavajjitāni paṭighajavana tadārammaṇavajjitānica vīthi cittāni labbhantīti yojanā.",
  "anya-e0301n0:762_5": "Etthāpi vajjitabbesu aṭṭhatiṃsa vīthicittesu soḷasannaṃ cittānaṃ uparivuccamānatā daṭṭhabbā.",
  "anya-e0301n0:762_6": "Sabbatthāpīti sabbāsupi rūpārūpabhūmīsu.",
  "anya-e0301n0:762_7": "Taṃtaṃ pasādarahitānaṃ taṃtaṃdvārika vīthicittāni na labbhantevāti rūpāvacarabhūmiyaṃ tāva ghānādittayaṃ",
  "anya-e0301n0:762_8": "natthīti ghānajivhākāyapasāda rahitānaṃ rūpībrahmānaṃ ghāna jivhākāyadvārikāni cha vīthicittāni nalabbhanteva.",
  "anya-e0301n0:762_9": "Yāni sandhāya channaṃ cittānaṃ uparivākye vuccamānattāti heṭṭhā vuttaṃ.",
  "anya-e0301n0:762_10": "Arūpabhūmiyaṃ pana pañcapi pasādā natthīti pañcadvārikāni dvipañcaviññāṇa manodhā tuttika santīraṇattayavasena soḷasavīthicittāni nalabbhanteva.",
  "anya-e0301n0:762_11": "Yāni sandhāya soḷasannaṃ cittānaṃ upari vuccamānatāti vuttaṃ.",
  "anya-e0301n0:762_12": "Kāmabhūmiyaṃ pana taṃtaṃ pasādarahitatā jaccandhādīnaṃ vasena yo jetabbā.",
  "anya-e0301n0:762_13": "Kāme asīti vīthicittāni yathārahaṃ labbhare labbhanti.",
  "anya-e0301n0:762_14": "Rūpe catusaṭṭhi tathā yathārahaṃ labbhare.",
  "anya-e0301n0:762_15": "Arūpe dve cattālīsa yathārahaṃ labbhareti yojanā.",
  "anya-e0301n0:762_16": "Etthaca brahmalokevā upari chakāmāvacara devalokesuvā aniṭṭhārammaṇāni nāma natthi.",
  "anya-e0301n0:762_17": "Tasmā rūpāvacarabhūmiyaṃ catunnaṃ akusalavipākānaṃ labbhamānatāvacanaṃ tattha ṭhatvāvā idha āgantvāvā",
  "anya-e0301n0:762_18": "idha anaṭṭhehi rūpasaddehi samāgacchantānaṃ vasena daṭṭhabbaṃ.",
  "anya-e0301n0:762_19": "Keci pana idha āgatānaṃyeva brahmānaṃ aniṭṭhārammaṇasamāyogo hotīti thāni cattāri rūpabhūmiyaṃ laddhānināma na honti.",
  "anya-e0301n0:762_20": "Tasmā tattha saṭṭhiyeva vīthicittānīti vadanti.",
  "anya-e0301n0:762_21": "Taṃ na yujjati.",
  "anya-e0301n0:762_22": "Idha āgatānaṃyeva uppannānipi brahmattabhāve uppannattā brahmaloke uppannāni icceva vattabbattā.",
  "anya-e0301n0:762_23": "Naca tattha ṭhitāpi idha aniṭṭhāni nagaṇhanti.",
  "anya-e0301n0:762_24": "Dūrepi ārammaṇaṃ gahetuṃ samatthattā brahmānanti.",
  "anya-e0301n0:763_0": "[140] Yañca vibhāvaniyaṃ",
  "anya-e0301n0:764_0": "Tassa vādassa paṭikkhipanatthaṃ vuttaṃ “idha pana tattha ṭhatvāpi imaṃ lokaṃ passantānaṃ aniṭṭhārammaṇassa asambhavo na sakkā vattu”nti.",
  "anya-e0301n0:764_1": "Tena tattha ṭhatvā imaṃ lokaṃ passantānaṃ uppannāni tāni cattāri cittāni tattha laddhānināma honti.",
  "anya-e0301n0:764_2": "Idha āgatānaṃ uppannāni idha laddhānināma hontīti anuññātaṃ hoti.",
  "anya-e0301n0:764_3": "Tañca na yuttaṃ.",
  "anya-e0301n0:765_0": "Taṃ taṃ bhūmipariyāpanne sattasantāne uppannānieva taṃtaṃbhūmiyaṃ uppannānīti siddhattā.",
  "anya-e0301n0:765_1": "Iccevantiādi mahānigamanaṃ.",
  "anya-e0301n0:765_2": "Yathāsambhavanti taṃ taṃ bhūmipuggaladvārārammaṇesu sambhavānurūpaṃ.",
  "anya-e0301n0:765_3": "Bhavaṅgena antaritā bhavaṅgantaritā.",
  "anya-e0301n0:765_4": "Yāvatāyukanti tasmiṃ tasmiṃ bhave bhavanikanti vīthito paṭṭhāya yattakaṃ kālaṃ jīvitasantānaṃ pavattati.",
  "anya-e0301n0:765_5": "Tattakaṃ kālanti attho.",
  "anya-e0301n0:765_6": "Abbhocchinnā pavattati asati nirodha samāpattiyanti adhippāyo.",
  "anya-e0301n0:766_0": "Iti paramatthadīpaniyānāma abhidhammatthasaṅgahassa",
  "anya-e0301n0:767_0": "Catutthavaṇṇanāya vīthi saṅgahassa",
  "anya-e0301n0:768_0": "Paramatthadīpanā niṭṭhitā.",
  "anya-e0301n0:769_0": "Vīthimutta saṅgaha paramatthadīpanī",
  "anya-e0301n0:770_0": "143.",
  "anya-e0301n0:770_1": "Evaṃ pavattikāle pavattisaṅgahaṃ dassetvā idāni paṭisandhiyaṃ pavattisaṅgahaṃ dassetuṃ ādigātha māha.",
  "anya-e0301n0:770_2": "Evaṃ vuttanayena pavattiyaṃ pavattisaṅgahonāma vīthicittavasena udīritokathito.",
  "anya-e0301n0:770_3": "Idāni sandhiyaṃ pavattisaṅgaho nāma vīthimutta cittānaṃ vasena vuccatīti yojanā.",
  "anya-e0301n0:770_4": "Etthaca paṭisandhiyaṃ cittacetasikānaṃ pavattiyā kathitāya tato paraṃ bhavaṅgakāleca cutikāleca tesaṃ",
  "anya-e0301n0:770_5": "pavatti kathitāyeva hotīti katvā sandhiyamicceva vuttaṃ.",
  "anya-e0301n0:771_0": "[141] Vibhāvaniyaṃ pana",
  "anya-e0301n0:772_0": "Parato maraṇuppattiyaṃ pathamaṃ cutiṃ dassetvā pacchā anantare paṭisandhiyā vakkhamānattā idha sandhiggahaṇena",
  "anya-e0301n0:772_1": "atītā nantara cutipi gahetabbāti adhippāyena yaṃ vuttaṃ “tadāsannatāya taṃgahaṇeneva gahitacutikālecā”ti.",
  "anya-e0301n0:772_2": "Taṃ na yujjatiyeva.",
  "anya-e0301n0:773_0": "Vīthimuttānañhi visayappavattināma atītānantarabhave maraṇuppattiyaṃeva siddhāti ekasmiṃ bhave visayappapattiyā",
  "anya-e0301n0:773_1": "saha tesaṃ paṭisandhipamukhānaṃ vīthimuttacittānaṃ pavattidassanatthaṃeva tāya atītānantaracutiyā saddhiṃ",
  "anya-e0301n0:773_2": "maraṇuppattividhānaṃ therena dassitanti.",
  "anya-e0301n0:773_3": "Bhavanti sattā saṅkhārāca etāsūti bhūmiyo.",
  "anya-e0301n0:773_4": "Ayoti vaḍḍhi.",
  "anya-e0301n0:773_5": "Atthato pana sukhaṃca sukhahetu sukhapaccayāca veditabbā.",
  "anya-e0301n0:773_6": "Yebhuyyena tato ayato apagatā ettha nibbattā sattāti apāyo.",
  "anya-e0301n0:773_7": "Soeva bhūmīti apāyabhūmi.",
  "anya-e0301n0:773_8": "Oḷārikena kāmarāgena kāmīyatīti kāmo.",
  "anya-e0301n0:773_9": "Gantabbā upagantabbāti gati.",
  "anya-e0301n0:773_10": "Gacchanti sattā etthātivā gati.",
  "anya-e0301n0:773_11": "Anekavidhasampattīnaṃ adhiṭṭhānatāya sobhaṇāgati sugati.",
  "anya-e0301n0:773_12": "Kāmoca so sugaticāti samāso.",
  "anya-e0301n0:773_13": "Natthi yathāvutto ayo etthāti nirayo.",
  "anya-e0301n0:773_14": "Niccaṃ vā rayanti kampanti phandanti sattā dukkhappattā etthāti nirayo.",
  "anya-e0301n0:773_15": "Manussā viya uddhaṃ uccā ahutvā tiro añcitā āyatāti tiracchānā.",
  "anya-e0301n0:773_16": "Yuvanti nānā vaṇṇasaṇṭhānāpi sattā samānajātitāya ekībhūtāviya honti etāyāti yoni. Jāti.",
  "anya-e0301n0:774_0": "Vibhāvaniyaṃ pana",
  "anya-e0301n0:775_0": "Khandhānaṃ pavattivisesoti vuttaṃ.",
  "anya-e0301n0:776_0": "Tiracchānānaṃ yoni tiracchānayoni.",
  "anya-e0301n0:776_1": "Pecca itā gatāti petā.",
  "anya-e0301n0:776_2": "Ito apakkamma cavitvā bhavantare gatāti attho.",
  "anya-e0301n0:776_3": "Yekeci kālaṅkatā.",
  "anya-e0301n0:776_4": "Divaṅgatāpi hi loke kālaṅkatā petāti vuccanti.",
  "anya-e0301n0:776_5": "Idha pana sukhasamussayato pecca pakaṭṭhaṃ pavāsaṃ dūraṃ gatāti atthena yāva tato na muccanti.",
  "anya-e0301n0:776_6": "Tāva niccaṃ dukkhappattā lakkhaṇasaṃyuttādīsu āgatā tatīyā apāyikasattā adhippetā.",
  "anya-e0301n0:776_7": "Petānaṃ samūho petti.",
  "anya-e0301n0:776_8": "Pettiyā visayoti petti visayo.",
  "anya-e0301n0:776_9": "Visayotica pavattideso vuccati.",
  "anya-e0301n0:776_10": "Asurakāyoti ettha surā vuccanti upari devā suranti iddhivisesehi dibbanti,",
  "anya-e0301n0:776_11": "suṭṭhuvā ramanti kāmasukharatiṃ paccanubhavantīti katvā.",
  "anya-e0301n0:776_12": "Na surāti asurā.",
  "anya-e0301n0:776_13": "Vepacitti pahārādādayo sandhāya surapaṭipakkhā sura sadisāvāti attho.",
  "anya-e0301n0:776_14": "Viyaṅkaramātā uttaramātādayo vini pātike sandhāya khuddakasurā cūḷakasurāti attho.",
  "anya-e0301n0:776_15": "Yamarājā dayo vemānikapete sandhāya ekadesena surasadisāti attho.",
  "anya-e0301n0:776_16": "Vemānikapetāpi hi katthaci asurakāyāti āgatā.",
  "anya-e0301n0:776_17": "Lokantarika nerayike sandhāya sabbaso suraguṇa rahitāti attho.",
  "anya-e0301n0:776_18": "Tepi hi buddhavaṃsanidānaṭṭhakathāyaṃ jātidukkha niddesesuca asurakāyāti vuttā.",
  "anya-e0301n0:776_19": "Tathā kālakañcikapete sandhāya sabbaso surabhāvarahitāti attho.",
  "anya-e0301n0:776_20": "Iti pañcannaṃ asurānaṃ vasena atthavibhāgo veditabbo.",
  "anya-e0301n0:776_21": "Dibbā vata bhokāyā parihāyissanti,",
  "anya-e0301n0:776_22": "paripūrissanti asurakāyāti imasmiṃ suttapade cattāropi apāyā asurakāyāti aṭṭhakathāyaṃ vaṇṇitā.",
  "anya-e0301n0:777_0": "Tattha vepacitti pahārādādayo asurā tāva tiṃsesu devesu saṅgahitā.",
  "anya-e0301n0:777_1": "Vinipātikāsurā cātumahārājikadevesu.",
  "anya-e0301n0:777_2": "Tathā vemānikapetāsurā.",
  "anya-e0301n0:777_3": "Tepi hi vinipātikāsurā viya tihetukāpi duhetukāpi ahetukāpi hontīti aṭṭhakathāsu vuttā.",
  "anya-e0301n0:777_4": "Yamarājāno pana vessabhū nottica petti rājā somo yamo vessavaṇoca rājāti evaṃ kathā vatthupāḷiyaṃ āgatā",
  "anya-e0301n0:777_5": "vessabhūādayo sayaṃ mahiddhikā mahānubhāvā vemānikapetarājāno hutvāpi nerayikesu sattesu kāruññataṃ paṭicca",
  "anya-e0301n0:777_6": "heṭṭhā nirayalokesupi rajjaṃ kārentiyeva.",
  "anya-e0301n0:777_7": "Teneva hi sabbe petalokāpi nirayalokāpi yamalo kātica yamavisayātica vuccantīti.",
  "anya-e0301n0:777_8": "Yeca cātumahārājikapari yāpannā pāpajjhāsayā kururakammakārino revativimāne yakkhāti āgatā saṃkiccajātake",
  "anya-e0301n0:777_9": "rakkhasāti āgatā yakkharakkhasānāma ito gantvā ussadanirayesu nerayikānaṃ nānākamma kāraṇāyo karonto",
  "anya-e0301n0:777_10": "vicaranti.",
  "anya-e0301n0:777_11": "Tesaṃpi kālo upakāloti evamādīhi nāmehi nāradajātake āgatānaṃ niraya pālānaṃ upariyamarājānaṃ āṇāpavattatiyevāti.",
  "anya-e0301n0:777_12": "Lokantarikā surā niraye saṅgahitā.",
  "anya-e0301n0:777_13": "Idha pana kālakañcikādayo petāsurāva adhippetā.",
  "anya-e0301n0:777_14": "Tesaṃ asurānaṃ kāyo samūhoti asurakāyo.",
  "anya-e0301n0:777_15": "Etthaca nirayabhūmināma paccekaṃ soḷasussadapari vārānaṃ aṭṭhannaṃ mahānirayānaṃ vasena anto pathaviyaṃ ṭhitāti veditabbā.",
  "anya-e0301n0:777_16": "Arañña pabbata samudda dīpakādīsupi nānāniraya bhūmiyo hontiyeva.",
  "anya-e0301n0:777_17": "Tasmā tādisassa visuṃ vavatthitassa okāsassa atthitāya nirayotveva vuttā.",
  "anya-e0301n0:777_18": "Sesānaṃ pana tissannaṃ apāyabhummīnaṃ tādisassa okāsassa natthitāya yoni visaya kāya saddehi yojetvā khandhāvā khandhappavattipadesāvā gahitāti.",
  "anya-e0301n0:777_19": "[Apāyabhūmi]",
  "anya-e0301n0:778_0": "Ussito uggato ussannovā mano etesanti manussā.",
  "anya-e0301n0:778_1": "Tehi anantesu cakkavāḷesupi itarabhūmikānaṃ sattānaṃ tikkhatarasūra vicitracittā honti.",
  "anya-e0301n0:778_2": "Paripuṇṇānaṃ kusalākusalakamma pathānaṃ ānantariyakammānañca ettheva sambhavatoti.",
  "anya-e0301n0:778_3": "Tesupi pana jambudīpavāsinoeva atisayena ussitamanā honti.",
  "anya-e0301n0:778_4": "Itare pana tehi samānavaṇṇāditāya manussā icceva vuccanti.",
  "anya-e0301n0:778_5": "Imasmiṃ cakkavāḷe pana vattabbameva natthi, yathāha-",
  "anya-e0301n0:778_6": "tīhi bhikkhave ṭhāne hi jambudīpakā manussā uttarakuruke manusse adhiggaṇhanti.",
  "anya-e0301n0:778_7": "Deveca tāvatiṃse.",
  "anya-e0301n0:778_8": "Katamehi tīhi ṭhānehi.",
  "anya-e0301n0:778_9": "Sūrāca sati mantoca idha brahmacariyavāsocāti.",
  "anya-e0301n0:778_10": "Akkharacintakā pana vadanti manūti mahāsammatarājā vuccati.",
  "anya-e0301n0:778_11": "Imeca janā tena thapitesu mariyādadhammesu ṭhitā tassa puttaṭṭhāniyā honti.",
  "anya-e0301n0:778_12": "Tasmā manuno apaccā puttāti manussāti.",
  "anya-e0301n0:778_13": "Idha pana bhūmipariyāyoti katvā manussāti itthiliṅgaṃ ekavacanañca katanti daṭṭhabbaṃ.",
  "anya-e0301n0:778_14": "Evaṃ sese supi.",
  "anya-e0301n0:778_15": "Yesu pana cattāro mahārājāno rajjaṃ kārenti.",
  "anya-e0301n0:778_16": "Te devā cātumahārājikā.",
  "anya-e0301n0:778_17": "Tattha dhataraṭṭho gandhappānaṃ rājā hoti.",
  "anya-e0301n0:778_18": "Viruḷhako kumbhaṇḍānaṃ.",
  "anya-e0301n0:778_19": "Virūpakkho nāgānaṃ.",
  "anya-e0301n0:778_20": "Kuvero yakkhānaṃ.",
  "anya-e0301n0:778_21": "Tattha paṭisandhivasena gandharukkhesu appenti upagacchantīti gandhappā.",
  "anya-e0301n0:778_22": "Gandharukkhādhivatthā devā.",
  "anya-e0301n0:778_23": "Te mūlagandhādivasena dasadhā pāḷiyaṃ āgatā.",
  "anya-e0301n0:778_24": "Kumbhaṇḍāti dānavarakkhasā.",
  "anya-e0301n0:778_25": "Nāgā yakkhāca pākaṭā.",
  "anya-e0301n0:778_26": "Sabbe te yebhuyyena pāpajjhāsayā kururakammakārino ca honti.",
  "anya-e0301n0:778_27": "Tasmā cattāro mahārājāno aññamaññaṃvā manussānaṃ vā aviheṭhanatthāya tesu nānārājānaṃvā nānāsenāpatiṃvā thapesuṃ.",
  "anya-e0301n0:779_0": "Āṭānāṭiyasuttaṃcetthavattabbaṃ.",
  "anya-e0301n0:779_1": "Tattha hi yakkhoyakkhinīgandhappo gandhappī kumbhaṇḍo kumbhaṇḍī nāgo nāgīticatasso avaruddhakajātiyo āgatā.",
  "anya-e0301n0:779_2": "Tattha sarīrobhāsasirisampattiyutto amanusso yakkhotica devotica devatātica vuccati.",
  "anya-e0301n0:779_3": "Sarīro bhāsa sirisampattirahito vigaccharūpo amanusso yakkhotveva vuccati.",
  "anya-e0301n0:779_4": "Rukkhaṭṭhakavimāne jāto rukkhadevatānāma.",
  "anya-e0301n0:779_5": "Rukkhassa abbhantare jāto gandhapponāma.",
  "anya-e0301n0:779_6": "Yo loke kaṭṭhayakkhoti vuccati.",
  "anya-e0301n0:779_7": "Pubbe nihīnakammakatā kāci gandhappiyo manussitthīnaṃ sarīrabbhantaresupi jāyanti.",
  "anya-e0301n0:779_8": "Yā vedaganthesu yoginītica loke joginītica vuccanti.",
  "anya-e0301n0:779_9": "Abhilakkhitarattīsu gocarapasuta kāle jutiatthena juṇhātica vuccanti,",
  "anya-e0301n0:779_10": "kubbhaṇḍānāma mahodarā visālakkhā rakkhasāeva.",
  "anya-e0301n0:779_11": "Ye loke dhana rakkhakāti vuccanti.",
  "anya-e0301n0:779_12": "Te hi vepullapabbate maṇiratanaṃ rakkhanti.",
  "anya-e0301n0:779_13": "Anto himavante abbhantara ambarukkhe rakkhanti.",
  "anya-e0301n0:779_14": "Evaṃ ratanaṭṭhānānivā vanappati rukkhevā dibbosadharukkhevā dibbagandharukkhevā udakasarevā rakkhitvā asanti bhakkhanti.",
  "anya-e0301n0:779_15": "Tasmā rakkhasāti vuccanti.",
  "anya-e0301n0:779_16": "Nāgo nāgīti ettha anto pabbatevā anto pathaviyaṃvā nibbattā vasundharadevayakkhajātiyopi idha nāgātveva vuccanti.",
  "anya-e0301n0:779_17": "Yā mahāparinibbāna sutte bhūmicālasuttapade pathavī devatāti vuttā.",
  "anya-e0301n0:779_18": "Yāsaṃ kīḷāpasuta vasena kadāci bhūmicālo hoti.",
  "anya-e0301n0:779_19": "Yāsañca mantapadāni vatthu vijjātica bhūmivijjātica brahmajālasutte vuttāni.",
  "anya-e0301n0:779_20": "Tesuca nānā iddhimantā avaruddhakā pāpātiratā kibbisakammakārino kīḷā soṇḍavasenavā ghāsasoṇḍavasenavā",
  "anya-e0301n0:779_21": "petesucanirayesuca pakati vaṇṇenavā soṇagijjhakākādivaṇṇenavā satte viheṭhayantā vicaranti.",
  "anya-e0301n0:779_22": "Sabbañce taṃ suttantesuvā jātakesuvā vedaganthesuvā kusalehi veditabbanti.",
  "anya-e0301n0:780_0": "Saha puññakārino tettiṃsa janā māghenanāma jeṭṭhapurisena saha ettha nibbattāti tettiṃsā.",
  "anya-e0301n0:780_1": "Sāeva tāvatiṃsā nirutti nayena.",
  "anya-e0301n0:780_2": "Kāmañcettha sabbacakkavāḷesupi ayaṃ dutīyadeva loko janavasatasutte āgata nayena sakkaṭṭhāniyānaṃ pajāpati",
  "anya-e0301n0:780_3": "varuṇa īsānādīnaṃ tettiṃsa devarājūnaṃ nibandhano kāso hoti.",
  "anya-e0301n0:780_4": "Sahassaṃ cātumahārājikānaṃ.",
  "anya-e0301n0:780_5": "Sahassaṃ tāvatiṃsānanti hi aṅguttare vuttaṃ.",
  "anya-e0301n0:780_6": "Māghapurisā pana tesu samudāgatesu devarājaṭṭhānesu paccājātā honti.",
  "anya-e0301n0:780_7": "Etarahi dharamānāca tasmā tesaṃ vasena ayaṃ vacanattho katoti veditabbo.",
  "anya-e0301n0:780_8": "Apare pana yathā indagopakavaṇṇābhā.",
  "anya-e0301n0:780_9": "Tāva dissanti tiṃsatīti imasmiṃ vidhurajātake tāva saddo tiṃsasaddaparivāramatto hoti.",
  "anya-e0301n0:780_10": "Tathā idhāpīti katvā tiṃsamattānaṃ sakkaṭṭhāniyānaṃ devarājakulānaṃ nivāsaṭṭhā nattā tāvatiṃsānāmāti yuttaṃ siyā.",
  "anya-e0301n0:780_11": "Aṭṭhakathāsu pana yathāvuttaṃ niruttinayaṃ kappetvā māghavatthūsuca tesu tesuca ṭhānesu sakkānaṃ tettiṃsa saṅkhāeva vuttātipi vadanti.",
  "anya-e0301n0:780_12": "Taṃ na yujjati.",
  "anya-e0301n0:780_13": "Pāḷiyaṃeva brahmāsanaṅkumāro tettiṃse attabhāve abhinimminitvā devānaṃ tāvatiṃsānaṃ pallaṅkesu nisīditvāti vuttattā.",
  "anya-e0301n0:780_14": "Yāmoti tasmiṃ devaloke issaradevakulassa nāmaṃ.",
  "anya-e0301n0:780_15": "Tathā suyāmotica.",
  "anya-e0301n0:780_16": "Taṃ sahacaritattā pana so deva lokopi tattha nibbattadevāpi yāmātveva vuccanti.",
  "anya-e0301n0:780_17": "Vipulāya sirisampattiyā samannāgatattā niccaṃ tusanti ativiya haṭṭhatuṭṭhamukhā honti etthāti tusitā.",
  "anya-e0301n0:780_18": "Yathārucite bhoge sayameva nimminitvā nimminitvā ramanti etthāti nimmānaratī.",
  "anya-e0301n0:780_19": "Attano ruciṃ ñatvā parehi nimmitesu bhogesu vasaṃ vattenti etthāti paranimmitavasavattī.",
  "anya-e0301n0:780_20": "Brūhanti vaḍḍhanti atipaṇītehi jhānādi guṇehi vuddhiṃ viruḷhiṃ vepullaṃ āpajjantīti brahmāno.",
  "anya-e0301n0:780_21": "Mahantā brahmāno mahābrahmānoti vattabbe mahāsaddassa lopo.",
  "anya-e0301n0:781_0": "Parisati bhavāti pārisajjā.",
  "anya-e0301n0:781_1": "Parisāsu jātātivā pārisajjā.",
  "anya-e0301n0:781_2": "Paricārikāti attho.",
  "anya-e0301n0:781_3": "Mahābrahmānaṃ pārisajjāti brahma pārisajjā.",
  "anya-e0301n0:781_4": "Pure ucce ṭhāne odahanti tiṭṭhantīti purohitā.",
  "anya-e0301n0:781_5": "Mahābrahmānaṃ purohitāti brahmapurohitā.",
  "anya-e0301n0:781_6": "Mahantā brahmāno mahābrahmāno.",
  "anya-e0301n0:781_7": "Sahassobrahmā dvisahassobrahmā.",
  "anya-e0301n0:781_8": "Tisahassobrahmātiādinā saṅkhārupapattisutte āgatā adhipatibrahmānoti attho.",
  "anya-e0301n0:781_9": "Tattha sahassobrahmāti cakkavāḷasahassamhi issaro brahmā.",
  "anya-e0301n0:781_10": "Dvisahassoti dvīsu cakkavāḷa sahassesu issaroti attho.",
  "anya-e0301n0:781_11": "Tayopete ekatala vāsino honti.",
  "anya-e0301n0:781_12": "Tattha loke mahājanā visuṃ visuṃ kuladevatāyonāma upaṭṭhahanti.",
  "anya-e0301n0:781_13": "Keci mahādevaṃnāma upaṭṭhahanti.",
  "anya-e0301n0:781_14": "Keci vāsudevaṃnāma.",
  "anya-e0301n0:781_15": "Keci mahesaraṃnāma.",
  "anya-e0301n0:781_16": "Keci paramesvāraṃ nāmāti.",
  "anya-e0301n0:781_17": "Gharadevatā gāmadevatā rukkhadevatādayopi tesaṃ mahādevarājānaṃ upaṭṭhakāeva sampajjanti.",
  "anya-e0301n0:781_18": "Tattha mahādevarā jānoviya mahābrahmāno daṭṭhabbā.",
  "anya-e0301n0:781_19": "Gharadevatādayoviya brahma purohitādaṭṭhabbā,",
  "anya-e0301n0:781_20": "manussāviya brahmapārisajjādaṭṭhabbā.",
  "anya-e0301n0:781_21": "Tatthaca ghara devatādayo mahādevarā jāno adisvāva upaṭṭhahanti.",
  "anya-e0301n0:781_22": "Manussā ca teubhopi adisvāva upaṭṭhahanti.",
  "anya-e0301n0:781_23": "Evamevaṃ brahmapurohitā mahābrahmānopi napassanti.",
  "anya-e0301n0:781_24": "Mahābrahmānaṃ nivāsaṭṭhānaṃpi najānanti.",
  "anya-e0301n0:781_25": "Brahmapārisajjāubhopi napassanti.",
  "anya-e0301n0:781_26": "Ubhinnaṃnivāsaṭṭhānaṃpi najānanti.",
  "anya-e0301n0:781_27": "Yadā pana oḷārikaṃ rūpaṃ māpetvā attānaṃ dassenti.",
  "anya-e0301n0:781_28": "Tadā eva passanti.",
  "anya-e0301n0:781_29": "Esanayo uparibhūmīsupi.",
  "anya-e0301n0:781_30": "Yaṃ pana brahmanimantana suttaṭṭhakathāyaṃ vuttaṃ brahmānaṃ pakatirūpaṃ kassaci āpātaṃ na gacchatīti.",
  "anya-e0301n0:781_31": "Taṃ brahmapuro hitā dīnaṃ uparimānaṃ brahmānaṃ pakatirūpaṃ kassaci brahmapārisajjādinovā devassavā manussassavāāpātaṃ nagacchatīti katvā vuttaṃ.",
  "anya-e0301n0:781_32": "Heṭṭhimānaṃ pana pakatirūpaṃ uparimassa āpātaṃ āgacchissatiyeva.",
  "anya-e0301n0:781_33": "Teneva hi janavasabhasuttaṭṭhakathāyaṃ heṭṭhimaheṭṭhimāhi devā uparimadevānaṃ oḷārikaṃ katvā māpitameva attabhāvaṃ passituṃ sakkontīti vuttaṃ.",
  "anya-e0301n0:781_34": "Tatthadutīyatale parittābhāti brahmapārisajjāeva.",
  "anya-e0301n0:781_35": "Appamāṇābhāti brahmapurohitā eva.",
  "anya-e0301n0:781_36": "Ābhassarāti mahābrahmānoeva.",
  "anya-e0301n0:781_37": "Tasmiṃ tale adhipati brahmānoevāti attho.",
  "anya-e0301n0:781_38": "Heṭṭhimatalato pana visesa karaṇatthaṃ ābhāvasena nāmagahaṇaṃ hotīti daṭṭhabbaṃ.",
  "anya-e0301n0:782_0": "Tattha parittā ābhā etesanti parittābhā.",
  "anya-e0301n0:782_1": "Appamāṇā ābhā etesanti appamāṇābhā.",
  "anya-e0301n0:782_2": "Ābhāsaranti niccharanti etesūti ābhassarāti.",
  "anya-e0301n0:782_3": "Tatīyatale parittasubhāti brahmapārisajjāeva.",
  "anya-e0301n0:782_4": "Appamāṇasutāti brahmapurohitāeva.",
  "anya-e0301n0:782_5": "Sutakiṇṇāti mahābrahmanoeva.",
  "anya-e0301n0:782_6": "Tasmiṃ tale adhipatibrahmāno evāti attho.",
  "anya-e0301n0:782_7": "Tattha subhāti ekagghanā acalasaṇṭhitā ābhāeva vuccanti.",
  "anya-e0301n0:782_8": "Parittā subhā etesanti parittasubhā.",
  "anya-e0301n0:782_9": "Appamāṇā subhā etesanti appamāṇasubhā.",
  "anya-e0301n0:782_10": "Sutehi ākiṇṇāti subhākiṇṇā.",
  "anya-e0301n0:782_11": "Subhakiṇhātipi paṭhanti.",
  "anya-e0301n0:782_12": "Tesaṃ ākārassa rasso antimaṇakārassa ca hakāro daṭṭhabbo.",
  "anya-e0301n0:782_13": "Imesu pana dvīsu talesu pakatikāyappabhā adhimattā honti.",
  "anya-e0301n0:782_14": "Tasmā tāsaṃ vasena parittābhātiādikaṃ nāmaṃ siddhaṃ.",
  "anya-e0301n0:782_15": "Na brahmapāri sajjātiādikaṃ.",
  "anya-e0301n0:782_16": "Evañca katvā verañjasutte pathamatalavāsino brahmakāyikā devāti āgatā.",
  "anya-e0301n0:782_17": "Dutīyatalavāsino ābhādevāti.",
  "anya-e0301n0:782_18": "Tatīyatalavāsino subhādevāti catutthatale vipulaṃ phalaṃ etesanti vehapphalā.",
  "anya-e0301n0:782_19": "Athavā iñjanajātikehi somanassajjhānehi nibbattānaṃ tiṇṇaṃ heṭṭhimatalānaṃ tejosaṃ vaṭṭādikena antarāyena",
  "anya-e0301n0:782_20": "bhūmitalena saha āyukappanivattivasena iñjitaṃ puññaphalaṃ atthi.",
  "anya-e0301n0:782_21": "Tesu hi yaṃ subhākiṇṇānaṃ devānaṃ catusaṭṭhikappānīti vuttaṃ.",
  "anya-e0301n0:782_22": "Taṃ tasmiṃ tale ādikappikānaṃ vasena vuttaṃ.",
  "anya-e0301n0:782_23": "Pacchimikānaṃ pana tesaṭṭhikappa dvāsaṭṭhikappa ekasaṭṭhi kappādi vasena iñjitaṃ paṭilīnaṃ puññaphalaṃ hotīti.",
  "anya-e0301n0:782_24": "Āneñjajātikena upekkhājhānena nibbattānaṃ pana kenaci antarāyena tādisaṃ iñjitaṃ puññaphalaṃ nāma natthi.",
  "anya-e0301n0:782_25": "Tasmā jhāna sāmatthiyānurūpaṃ visesena īhitaṃ abhivaḍḍhitaṃ puññaphalaṃ ettha atthīti vehapphalā.",
  "anya-e0301n0:783_0": "Natthi saññāmukhena gahitā cattāro arūpakkhandhā etesanti asaññā.",
  "anya-e0301n0:783_1": "Asaññāca te sattācāti asaññasattā.",
  "anya-e0301n0:783_2": "Cittace tasikānaṃ pana natthitāya tesaṃ asattapasaṅgatā sambhavatīti sattagahaṇaṃ katanti daṭṭhabbaṃ.",
  "anya-e0301n0:783_3": "Ete dvepi ekatalavāsino eva honti.",
  "anya-e0301n0:783_4": "Etthapi nibbattakajjhānassa hīnamajjhimapaṇītatā visesassa atthitāya tadanurūpaṃ brahmānaṃpi pārisajja purohita mahābrahmatta viseso sambhavatiyeva.",
  "anya-e0301n0:783_5": "Āyuvemattatāya pana aññamañña adassanādīnañca natthitāya pārisajjādivasena bhūmivibhāgo natthīti veditabbo.",
  "anya-e0301n0:783_6": "Evaṃ avihādīsupi.",
  "anya-e0301n0:783_7": "Oḷārikānaṃ kāmarāgapaṭighānusayānaṃ natthitāya suddhānaṃ anāgāmiarahantānameva āvāsāti suddhāvāsā.",
  "anya-e0301n0:783_8": "Tattha pathamabhūmivāsino appakena kālena attano ṭhānaṃ navijahantīti avihā. Athavā,",
  "anya-e0301n0:783_9": "oḷārikānaṃ pañcannaṃ saṃyojanānaṃ pahīnattā natthi cittassa vihaññanaṃ samathavipassa nādhammesu avipphārikatāpatti etesanti avihā.",
  "anya-e0301n0:783_10": "Dutīyabhūmi vāsino na kenaci cittapariḷāhena tappantīti atappā.",
  "anya-e0301n0:783_11": "Tatīya talavāsino parisuddhehi pasādacakkhu dibbacakkhu dhammacakkhu paññā cakkhūhi sampannattā suṭṭhu passantīti sudassā.",
  "anya-e0301n0:783_12": "Catutthabhūmivāsino pana tato atisayena suṭṭhu dassanabhāvena samannāgatāti sudassino.",
  "anya-e0301n0:783_13": "Atisayatthe hi ayaṃ īkāroti.",
  "anya-e0301n0:783_14": "Pañcamabhūmi vāsino upari aññassa bhūmantaragatassa rūpibrahmuno natthitāya natthi rūpīnaṃ sattānaṃ majjhe",
  "anya-e0301n0:783_15": "kenaci guṇena kaniṭṭhabhāvo etesanti akaniṭṭhā.",
  "anya-e0301n0:784_0": "Ākāsānañcāyatanabhūmīti ettha yattakaṃ ākāsapadesaṃ pharitvā ākāsānañcāyatana saññitā catukkhandhā pavattanti.",
  "anya-e0301n0:784_1": "So khandhasahito ākāsapadeso ākāsānañcāyayanabhūmi.",
  "anya-e0301n0:784_2": "Evaṃ sesāsu.",
  "anya-e0301n0:784_3": "Puthujjanā sotāpannā sakadāgāminocāpi puggalā suddhāvāsesu sabbathā sabbapakārenapi nalabbhantīti yojanā.",
  "anya-e0301n0:784_4": "Etthaca sakadāgāmīnaṃ paṭikkhepena anāgāmi maggaṭṭhassapi tattha paṭikkhepo siddho hotīti uparimānaṃ",
  "anya-e0301n0:784_5": "tiṇṇaṃ ariyānameva tattha paṭilābho imāya gāthāya vuttoti veditabbo.",
  "anya-e0301n0:784_6": "Sesaṭṭhānesūti pañcasuddhāvāsato asaññāpāyatoca avasesesu ekavīsatiyā ṭhānesu,",
  "anya-e0301n0:784_7": "anariyāti puthujjanā.",
  "anya-e0301n0:784_8": "[Bhūmicatukkaṃ]",
  "anya-e0301n0:785_0": "144.",
  "anya-e0301n0:785_1": "Okkantikkhaṇeti paṭisandhikkhaṇe.",
  "anya-e0301n0:785_2": "Paṭisandhihi bhavantare okkamanaṃ anupavisananthi atthena okkantīti vuccati.",
  "anya-e0301n0:785_3": "Tato paraṃ bhavaṅgaṃ hutvāti yojanā.",
  "anya-e0301n0:785_4": "Keci pana bhavaṅgapariyosāneti paṭhanti.",
  "anya-e0301n0:785_5": "Taṃ na yujjati.",
  "anya-e0301n0:785_6": "Jātiyā andho jaccandho.",
  "anya-e0301n0:785_7": "Ādisaddena jāti badhira jaccaghānaka jātimūga jacceḷa jaccummattaka paṇḍaka ubhato byañjanaka napuṃsaka mammādayo saṅgaṇhāti.",
  "anya-e0301n0:785_8": "Tattha yassa cakkhuṃ uppādetuṃ asamatthena kammena paṭisandhi laddhā.",
  "anya-e0301n0:785_9": "So jaccandho nāma.",
  "anya-e0301n0:785_10": "Esanayo sesesupi.",
  "anya-e0301n0:785_11": "Tattha pasādasota rahito jātibadhiro nāma.",
  "anya-e0301n0:785_12": "Pasāda ghānarahito jacca ghānako nāma.",
  "anya-e0301n0:785_13": "Pasādajivhārahito nāma natthi.",
  "anya-e0301n0:785_14": "Vacanarahito jātimūgonāma.",
  "anya-e0301n0:785_15": "Disāvidisāmattaṃpi saññāpetuṃ asakkuṇeyyo jātieḷo nāma.",
  "anya-e0301n0:785_16": "Sabbakālaṃpi vipallaṭṭhacitto jaccummattakonāma.",
  "anya-e0301n0:785_17": "Kāmahetu āsittakādibhāvena vippakārapatto paṇḍakonāma.",
  "anya-e0301n0:785_18": "Dvīhi byañjanehi samannāgato ubhato byañjanakonāma.",
  "anya-e0301n0:785_19": "Bhāvadvaya rahito napuṃsakonāma.",
  "anya-e0301n0:785_20": "Pakativacanepi ekamekaṃ akkharaṃ mahussāhena uppādento vibacchavacano mammonāma.",
  "anya-e0301n0:785_21": "Etthaca cakkhuṃ uppādetuṃ samatthena kammena laddhapaṭisandhikassa pavattikāle taṃvā aññaṃvā kammaṃ cakkhuṃ uppādeti.",
  "anya-e0301n0:785_22": "Asamatthenakammena laddhapaṭisandhi kassa pana vatthuvipannassa pavattikāle aññaṃpi kammaṃ cakkhuṃ uppādetīti natthi.",
  "anya-e0301n0:785_23": "Tasmā gabbhaseyyakānaṃpi jaccandhabhāvo paṭisandhikkhaṇeyeva siddhoti veditabbo.",
  "anya-e0301n0:785_24": "Esanayo sesesu jāti badhirādīsu.",
  "anya-e0301n0:785_25": "Āyatanānaṃ paṭilābho jātīti vuttattā cakkhussa uppajjanārahakālo cakkhussa jātikālonāma.",
  "anya-e0301n0:785_26": "Tadā anuppanna cakkhuko jaccandhonāmāti evaṃ attano attano uppajjanāraha kālavasena tassa tassa āyatanassa jātikālo veditabbo.",
  "anya-e0301n0:785_27": "Evañhisati jātimūgādayopi upapanno hontītica vadanti.",
  "anya-e0301n0:785_28": "Vibhāvani yaṃpi ayamattho vibhāvitoti.",
  "anya-e0301n0:786_0": "[142] Yaṃ pana vibhāvaniyaṃ",
  "anya-e0301n0:787_0": "“Apare pana jaccandhoti pasutiyaṃyeva andho.",
  "anya-e0301n0:787_1": "Mātu kucchiyaṃ andho hutvā nikkhantoti attho.",
  "anya-e0301n0:787_2": "Tena duhetukatihetukānaṃ mātukucchiyaṃ cakkhussa avipajjanaṃ siddhanti vadantīti” vuttaṃ.",
  "anya-e0301n0:787_3": "Taṃ na yuttaṃ.",
  "anya-e0301n0:788_0": "Loke mātukucchiyaṃyeva andho hutvā nikkhantassapi ekaccassa taṃ taṃ sippavijjāṭhānesu paññāveyyattiyabhāvassa diṭṭhattā.",
  "anya-e0301n0:788_1": "Thapetvā hi mahābodhisatte aññeca pacchimabhavike satte avasesānaṃ dvihetuka tihetukānaṃpi mātukucchimhi",
  "anya-e0301n0:788_2": "parūpakkamenavā mātuyā visamapayogenavā nānābādhenavā uppannānaṃpi cakkhusotānaṃ vipattināma natthīti",
  "anya-e0301n0:788_3": "na sakkā niyametunti.",
  "anya-e0301n0:788_4": "Bhummassitānañca vinipātikāsurānanti ettha bhūmiyaṃ jātāti bhummā.",
  "anya-e0301n0:788_5": "Bhūmisambandhesu rukkhaṭṭhaka pabbataṭṭhaka vimānesu nibbattā āḷavaka sātāgira hemavatādayo mahiddhikā bhummādevā.",
  "anya-e0301n0:788_6": "Ye loke baliharaṇa vasena pūjanīyaṭṭhena yakkhātipi vuccanti.",
  "anya-e0301n0:788_7": "Ye pana bhummadevajātikāpi samānā attano puññanibbattassa kassaci bhogasukhassa abhāvā kicchajīvi kappattā vicaranti.",
  "anya-e0301n0:788_8": "Te tesaṃ mahiddhikānaṃ bhummadevānaṃ paraṃpara pārisajjesu pariyāpannattā bhumme deve sitā nissitāti atthena bhummassitānāma honti.",
  "anya-e0301n0:788_9": "Bhummissitātipi pāṭho.",
  "anya-e0301n0:788_10": "Puññanibbattassa nivāsaṭṭhānassa abhāvā rukkhagumbaleṇaguhāsusānā dīsu vivittesu bhūmipadesesu nissāya vasantīti attho.",
  "anya-e0301n0:788_11": "Teyeva virūpā hutvā bhavantare nipatantīti vinipātikā.",
  "anya-e0301n0:788_12": "Vinipātikāca te heṭṭhāvuttaṭṭhena asurācāti vinipātikā surā.",
  "anya-e0301n0:788_13": "Te pana gāmasamīpevā antogāmevā vivittaṭṭhānesu vasitvā gāmavāsīhi chaḍḍitāni bhattasitthapūvakhajjamacchamaṃsādīni",
  "anya-e0301n0:788_14": "pariyesitvāvā tāni alabhitvā dārakevā gilānevā pīḷetvāvā sakkontā pana aññepi manusse tāsetvā pīḷetvāvā",
  "anya-e0301n0:788_15": "jīvitaṃ kappentīti.",
  "anya-e0301n0:788_16": "Tesaṃ vinipātikāsurānaṃ.",
  "anya-e0301n0:788_17": "Ekaccānanti adhippāyo.",
  "anya-e0301n0:788_18": "Na hi sabbe vinipātikā surānāma ahetu kāevāti sakkā vattuṃ.",
  "anya-e0301n0:788_19": "Dvihetukatihetukānaṃpi sabbhāvato.",
  "anya-e0301n0:788_20": "Evañca katvā tesaṃ ekaccānaṃ piyaṅkaramātā uttaramātā dhammaguttā phussamittādīnaṃ dhammābhisamayopi aṭṭhakathāsu vuttoti.",
  "anya-e0301n0:788_21": "Ekacce yakkhajātikāpi rakkhasajātikāpi vemānikapetāpi paradattupajīvi petāpi ettha saṅgahitāti daṭṭhabbā.",
  "anya-e0301n0:789_0": "Tesūti yathāvuttapaṭisandhi yuttesu puggalesu.",
  "anya-e0301n0:789_1": "Yasmā āyuparicchedonāma ekabhūmipariyāpannānaṃ sabbasattānaṃ asesasā dhāraṇaniyamaparimāṇavasena pavatto.",
  "anya-e0301n0:789_2": "Apāyānaṃ manussānaṃ bhumma devānañca tādiso niyamaparimāṇonāma natthi.",
  "anya-e0301n0:789_3": "Na hi sakalacakka vāḷapariyāpannā ekabhūmakā sabbanirayā ekaāyuparicchedā honti.",
  "anya-e0301n0:789_4": "Tiracchānādīsupi esevanayo.",
  "anya-e0301n0:789_5": "Tasmā vuttaṃ catunnaṃ apāyānantiādi.",
  "anya-e0301n0:789_6": "Catunnaṃ apāyānaṃ āpāyikapuggalānaṃ āyuppamāṇa gaṇanāya niyamo natthi,",
  "anya-e0301n0:789_7": "tattha yebhuyyena kammapamāṇattā.",
  "anya-e0301n0:789_8": "Tattha nirayesu abbudādīnaṃ dasannaṃ nirayānaṃ bhagavatā vutto āyuparicchedopi tattha tattha nibbattakena kammenevasiddhoti veditabbo.",
  "anya-e0301n0:789_9": "Manussānanti idaṃ jambudīpagāsīnaṃ vasena vuttanti vadanti.",
  "anya-e0301n0:789_10": "Te saññeva hi āyukappassa ārohaṇaṃ orohaṇañca atthi.",
  "anya-e0301n0:789_11": "Na itaradīpavāsīnaṃ.",
  "anya-e0301n0:789_12": "Tesu hi uttarakuruvāsīnaṃ niyamato vassa sahassaṃ hoti.",
  "anya-e0301n0:789_13": "Itaresaṃ dvinnaṃ pañcavassa satānītica vadanti.",
  "anya-e0301n0:789_14": "Evaṃ sante tesu dīpesu ādikappikānaṃpi soeva paricchedoti āpajjati.",
  "anya-e0301n0:789_15": "Jambudīpavāsīnaṃ pana samavisamācāranisandabhūtā candasūriyanakkhattādīnaṃ visamasamagatimūlikāutuāhārānaṃ",
  "anya-e0301n0:789_16": "sampatti vipattiyo tesaṃpi sādhāraṇāeva honti.",
  "anya-e0301n0:789_17": "Tasmā tesupi āyuparicchedānaṃ ārohaṇaṃ orohaṇañca natthīti navattabbaṃ.",
  "anya-e0301n0:789_18": "Nisandamattattā jambudīpagatiyā ekagatikā nahontīti pana vattabbaṃ.",
  "anya-e0301n0:789_19": "Tathā hi pāḷiyaṃ uttarakurukā manussā amamā apariggahā.",
  "anya-e0301n0:789_20": "Niyatāyukā avasesāyunāti vuttaṃ.",
  "anya-e0301n0:789_21": "Tattha avasesāyunāti asaṅkhyeyyato orohitvā niccalaṃ ṭhitena vassasahassenāti atthoti.",
  "anya-e0301n0:790_0": "Vinipātikāsurānanti idaṃ nidassanamattaṃ daṭṭhabbaṃ.",
  "anya-e0301n0:790_1": "Sabbesaṃpi mahesakkhānaṃ appesakkhānañca bhummadevānaṃ vemānikapetādīnañca idha adhippetattā.",
  "anya-e0301n0:790_2": "Tesañhi sabbesaṃpi kammameva pamāṇanti.",
  "anya-e0301n0:790_3": "Cātumahārājikānaṃpanadevānanti idaṃ uparime cātumahārājike sandhāya vuttaṃ.",
  "anya-e0301n0:790_4": "Dibbānīti tasmiṃ devaloke siddhāni.",
  "anya-e0301n0:790_5": "Pañca vassasatānīti idañca yebhuyyavasena vuttanti gahetabbaṃ.",
  "anya-e0301n0:790_6": "Yasmā pana kassapabuddhassa sāvakabhūtā sotāpannadeva puttā ākāsaṭṭhaka vimānesu nibbattā yāva nimirājakālāpi tiṭṭhantīti jātakaṭṭhakathāyaṃ vuttā.",
  "anya-e0301n0:790_7": "Tasmā kesañci ākāsaṭṭhakadevānaṃpi kammapamāṇatā siddhā hotīti veditabbaṃ.",
  "anya-e0301n0:790_8": "Na cettha punappunaṃ nibbatti cintetabbā.",
  "anya-e0301n0:790_9": "Na hi sotā pannānaṃ sattakkhattuto paraṃ kāmabhave paṭisandhināma atthi.",
  "anya-e0301n0:790_10": "Na ca tasmiṃ devaloke sahassakkhattuṃ nibbattamānāpi tattakaṃ kālaṃ saṃpāpuṇituṃ sakkontīti.",
  "anya-e0301n0:790_11": "Manussagaṇanāyāti manussānaṃ vassagaṇanāya.",
  "anya-e0301n0:790_12": "Manussaloke hi paññāsavassāni cātumahārājike eko dibbarattidivo hoti.",
  "anya-e0301n0:790_13": "Tiṃsarattidivā eko dibbamāso.",
  "anya-e0301n0:790_14": "Dvādasamāsā ekaṃ dibbavassaṃ.",
  "anya-e0301n0:790_15": "Tena dibbavassena tesaṃ pañcavassasatāni manussagaṇanāya navutivassasatasahassaṃ hotīti.",
  "anya-e0301n0:790_16": "Tatoti cātumahārājikānaṃ devānaṃ āyuppamāṇato.",
  "anya-e0301n0:790_17": "Catuguṇanti āyupamāṇassa diguṇavuddhiyāceva dibbassa rattidivassa diguṇavuddhiyāca vasena catūhi bhāgehi guṇitaṃ vaḍḍhitanti attho.",
  "anya-e0301n0:790_18": "Esanayo sesesupi.",
  "anya-e0301n0:790_19": "Tattha āyupamāṇassa diguṇavuddhināma heṭṭhimānaṃ devānaṃ āyupamāṇato uparimānaṃ devānaṃ āyupamāṇassa diguṇavuddhi.",
  "anya-e0301n0:790_20": "Etena tāvatiṃsānaṃ dibbaṃ ekaṃ vassasahassaṃ.",
  "anya-e0301n0:790_21": "Yāmānaṃ dvevassasahassāni.",
  "anya-e0301n0:790_22": "Tusitānaṃ cattāri,",
  "anya-e0301n0:790_23": "nimmānaratīnaṃ aṭṭha.",
  "anya-e0301n0:790_24": "Vasavattīnaṃ dibbāni soḷasavassa sahassāni āyuppamāṇaṃ hotīti siddhaṃ hoti.",
  "anya-e0301n0:791_0": "Dibbassa rattidivassa diguṇavuddhināma heṭṭhimānaṃ devānaṃ rattidivato uparimānaṃ rattidivassa diguṇavuddhi.",
  "anya-e0301n0:791_1": "Etena manussaloke ekaṃ vassasataṃ tāvatiṃse eko dibbarattidivo.",
  "anya-e0301n0:791_2": "Dvevassasatāni yāme.",
  "anya-e0301n0:791_3": "Cattāri tusite.",
  "anya-e0301n0:791_4": "Aṭṭha nimmānaratiyaṃ.",
  "anya-e0301n0:791_5": "Sahassaṃ cha cavassasatāni vasavattiyaṃ eko dibbarattidivoti siddhaṃ hoti.",
  "anya-e0301n0:791_6": "Rattidivānañca diguṇavuddhiyā siddhāya māsasaṃvaccharānaṃpi diguṇavuddhi siddhāva hotīti.",
  "anya-e0301n0:791_7": "Evañcasati yathāvuttāni tāvatiṃsādīnaṃ dibbavassasahassādinipi attano attano rattidivamāsasaṃvaccharetieva veditabbānīti siddhaṃ hoti.",
  "anya-e0301n0:791_8": "Tathāca sati uparimānaṃ āyuparimāṇāni heṭṭhimānaṃ āyuparimāṇato catuguṇānīti siddhaṃ hoti.",
  "anya-e0301n0:791_9": "Tena vuttaṃ.",
  "anya-e0301n0:791_10": "Tato catuguṇaṃ tāvatiṃsānaṃ.",
  "anya-e0301n0:791_11": "Tato catuguṇaṃ yāmānantiādi.",
  "anya-e0301n0:791_12": "Dibbagaṇanāya ca tathā siddhāya sati manussagaṇanāyapi catuguṇabhāvo siddhoyeva hoti.",
  "anya-e0301n0:791_13": "Tasmā manussagaṇanāyapi heṭṭhimānaṃ navutivassasatasahassādīni catūhi uparūpariguṇitāni uparimānaṃ tikoṭisaṭṭhivassasata",
  "anya-e0301n0:791_14": "sahassādini bhavantīti katvā tāni sabbānipi ādiantadassana vasena niddisanto navasatanti gāthamāha.",
  "anya-e0301n0:791_15": "Vassānaṃ navasataṃ koṭiyo ca ekavīsa koṭiyo ca tathāsaṭṭhivassa satasahassāni ca vasavattīsu devesu āyuppamāṇaṃ hotīti yojanā.",
  "anya-e0301n0:792_0": "Yasmā avitakkavicāramattaṃ jhānaṃ oḷārikassa vitakkassa samatikkamā pathamajjhānato suṭṭhubalavaṃ hoti.",
  "anya-e0301n0:792_1": "Tatoyeva tatīyajjhānatopi nātidubbalañca hoti.",
  "anya-e0301n0:792_2": "Tasmā taṃ tatīyajjhānena ekato hutvā samatale bhūmantare vipākaṃ detīti vuttaṃ dutīyajjhānavipākaṃ tatiyajjhānavipākañca dutīyajjhānabhūmiyanti.",
  "anya-e0301n0:792_3": "Tenevaca bhūmīnaṃ ṭhitikkamopi catutthajjhāna vaseneva siddho.",
  "anya-e0301n0:792_4": "Therena pana heṭṭhā pañcakanayavaseneva jhānāni vuttāni.",
  "anya-e0301n0:792_5": "Tasmā idhapi teneva nayena vipākāni gahetvā catutthajjhānavipākaṃ tatīyajjhānabhūmiyantiādi vuttaṃ.",
  "anya-e0301n0:792_6": "Tesūti tāhi chahi paṭisandhīti gahitapaṭisandhikesu.",
  "anya-e0301n0:792_7": "Kappassāti idaṃ asaṅkhyeyyakappaṃ sandhāya vuttaṃ.",
  "anya-e0301n0:792_8": "Catubbidhā hi kappāmahākappo asaṅkhyeyyakappo antarakappo āyukappoti,",
  "anya-e0301n0:792_9": "tattha āyukapponāma tesaṃ tesaṃ sattānaṃ taṃtaṃ āyuparicchedo vuccati.",
  "anya-e0301n0:792_10": "Antarakapponāma ekassavivaṭṭaṭṭhāyiasaṅkhyeyyassa abbhantare manussānaṃ āyukappassa hāyanavaḍḍhanavasena",
  "anya-e0301n0:792_11": "dissamānantarā catusaṭṭhipabhedā cūḷakappā vuccanti.",
  "anya-e0301n0:792_12": "Pīsatibhedāti keci.",
  "anya-e0301n0:792_13": "Asītibhedāti apare.",
  "anya-e0301n0:792_14": "Cuddasappa bhedāti vedavidu.",
  "anya-e0301n0:792_15": "Ye loke manvantarakappāti vuccanti.",
  "anya-e0301n0:792_16": "Ekamekena manunāmakena mahāsammatarājena upalakkhitā antarakappāti vuttaṃ hoti.",
  "anya-e0301n0:792_17": "Keci pana ekasmiṃ vivaṭṭaṭṭhāyimhi mahāsammatarā jānaṃ ekameva icchanti.",
  "anya-e0301n0:792_18": "Catusaṭṭhiantarakappā pana eko asaṅkhye kapponāma.",
  "anya-e0301n0:792_19": "So catubbidho saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyīti.",
  "anya-e0301n0:792_20": "Tattha vinassamāno kappo saṃvaṭṭo.",
  "anya-e0301n0:792_21": "Yathā vinaṭṭhaṃ tiṭṭhamāno kappo saṃvaṭṭaṭṭhāyī.",
  "anya-e0301n0:792_22": "Vaḍḍhamāno kappo vivaṭṭo.",
  "anya-e0301n0:792_23": "Yathā vivaṭṭaṃ tiṭṭhamāno kappo vivaṭṭaṭṭhāyīti veditabbo.",
  "anya-e0301n0:792_24": "Te pana cattāro asaṅkhyeyyakappā eko mahākapponāma.",
  "anya-e0301n0:792_25": "Etthaca yo janāyāmavitthāre setasāsaparāsimhi vassasata vassasataccayena ekekabījaharaṇena parikkhīṇepi eko mahākappo parikkhayaṃ nagacchati.",
  "anya-e0301n0:792_26": "Evaṃ digho mahākappoti veditabbo.",
  "anya-e0301n0:793_0": "Tattha yadā kappo tejena saṃvaṭṭati.",
  "anya-e0301n0:793_1": "Ābhassarato heṭṭhā agginā dayhati.",
  "anya-e0301n0:793_2": "Yadā āpena saṃvaṭṭati.",
  "anya-e0301n0:793_3": "Subhākiṇṇato heṭṭhā udakena vilīyati.",
  "anya-e0301n0:793_4": "Yadā vāyunā saṃvaṭṭati.",
  "anya-e0301n0:793_5": "Vehapphalato heṭṭhā vātena viddhaṃsatīti evaṃ aṭṭhakathāyaṃ vuttattā ayaṃ loko nirantaraṃ sattasu vāresu agginā vinassati.",
  "anya-e0301n0:793_6": "Aṭṭhame vāre udakena vinassati.",
  "anya-e0301n0:793_7": "Puna sattasu agginā.",
  "anya-e0301n0:793_8": "Aṭṭhame udakenāti evaṃ aṭṭhannaṃ aṭṭhakānaṃ vasena catusaṭṭhivāresu antime udakavāre udakaṃ pahāya vātavāro hotīti ayamattho siddho hoti. Kathaṃ.",
  "anya-e0301n0:793_9": "Yaṃ vuttaṃ ābhassarānaṃ aṭṭhakappānīti.",
  "anya-e0301n0:793_10": "Etena aṭṭhame vāre āposaṃvaṭṭo hoti.",
  "anya-e0301n0:793_11": "Antarā sattasu sattasu vāresu tejosaṃvaṭṭā hontīti siddhaṃ.",
  "anya-e0301n0:793_12": "Yañca vuttaṃ subhākiṇṇānaṃ catusaṭṭhikappānīti.",
  "anya-e0301n0:793_13": "Etena catusaṭṭhime catusaṭṭhime vāre vātasaṃvaṭṭohoti.",
  "anya-e0301n0:793_14": "Antarā tesaṭṭhiyā vāresu tejosaṃvaṭṭā āposaṃvaṭṭāca hontīti siddhaṃ hotīti.",
  "anya-e0301n0:793_15": "Tenāhu porāṇā –",
  "anya-e0301n0:794_0": "Agginā bhassarā heṭṭhā, āpena subhākiṇṇato;",
  "anya-e0301n0:795_0": "Vehapphalato vātena, evaṃ loko vinassati.",
  "anya-e0301n0:796_0": "Sattasattagginā vārā, aṭṭhame aṭṭhame dakā;",
  "anya-e0301n0:797_0": "Catusaṭṭhi yadā puṇṇā, eko vāyuvāro siyāti.",
  "anya-e0301n0:798_0": "Evañca vinaṭṭhe loke ekasmiṃ kappepi pathamajjhānabhūmi avinaṭṭhānāma natthi.",
  "anya-e0301n0:798_1": "Tasmā brahmapārisajjānaṃdevānaṃ kappassatatīyo bhāgo āyuppamāṇaṃ,",
  "anya-e0301n0:798_2": "brahmapurohitānaṃupaḍḍhakappo,",
  "anya-e0301n0:798_3": "mahā brahmānaṃekokappoti ettha asaṅkhyeyya kappova sambhavati.",
  "anya-e0301n0:798_4": "Namahākappo.",
  "anya-e0301n0:798_5": "Tena vuttaṃ kappassāti idaṃ asaṅkhyeyyakappaṃ sandhāya vuttanti.",
  "anya-e0301n0:798_6": "Āyukappaṃ sandhāya vuttantipi yujjatiyeva.",
  "anya-e0301n0:798_7": "Tejosaṃvaṭṭakappesu hi pathamajjhānatalaṃ vivaṭṭamānaṃ sabbapathamaṃ vivaṭṭati.",
  "anya-e0301n0:798_8": "Saṃvaṭṭamānaṃ sabbapacchā saṃvaṭṭati.",
  "anya-e0301n0:798_9": "Tasmā vivaṭṭassa pacchimaḍḍhena saṃvaṭṭassaca pubbaḍḍhena saha ekaṃ vivaṭṭaṭṭhāyikappaṃ gahetvā dve asaṅkhyeyyāni",
  "anya-e0301n0:798_10": "tasmiṃ tale eko āyukappoti sakkā vattunti.",
  "anya-e0301n0:798_11": "Dutīya talato paṭṭhāya pana mahākappova gahetabbo.",
  "anya-e0301n0:798_12": "Appakaṃ ūnakaṃvā adhikaṃvā gaṇanūpagaṃ na hotīti katvā upaḍḍhehi saha sattakappāni sandhāya ābhassarānaṃ aṭṭhakappānīti vuttaṃ.",
  "anya-e0301n0:798_13": "Evaṃ catusaṭṭhikappānīti etthapīti.",
  "anya-e0301n0:798_14": "Ākāsānañcāyatanabhavaṃ upagacchantīti ākāsānañcāyatanupagā, tesaṃ.",
  "anya-e0301n0:798_15": "Ekova visayo ārammaṇaṃ yassa taṃ ekavisayaṃ.",
  "anya-e0301n0:798_16": "Ekajātiyanti ekasmiṃ bhave.",
  "anya-e0301n0:798_17": "[Paṭisandhicatukkaṃ.]",
  "anya-e0301n0:799_0": "145.",
  "anya-e0301n0:799_1": "Janetīti janakaṃ upatthambhetīti upatthambhakaṃ.",
  "anya-e0301n0:799_2": "Upapīḷetīti upapīḷakaṃ.",
  "anya-e0301n0:799_3": "Upaghātetīti upaghātakaṃ.",
  "anya-e0301n0:799_4": "Tattha janakaṃ nāma paṭisandhipavattīsu vipākakkhandha kaṭattārūpānaṃ nibbattikā kusalākusalacetanā.",
  "anya-e0301n0:799_5": "Tattha paṭisandhinibbattikā kammapathapattāva daṭṭhabbā.",
  "anya-e0301n0:799_6": "Pavattinibbattikā pana kammapathaṃ pattāpi apattāpi antamaso pañcadvārikajavanacetanāpi supinante kusalākusalacetanāpīti.",
  "anya-e0301n0:799_7": "Upatthambhakaṃnāma vipaccituṃ aladdhokāsāvā vipakkavipākā vā sabbāpi kusalākusalacetanā.",
  "anya-e0301n0:799_8": "Sā hi janakabhūtāpi samānā attanovipākavārato purevā pacchāvā sabhāṅgaṃ kammanta raṃvākammanibbattakkhandhasantānaṃvāupatthambhamānā pavattati.",
  "anya-e0301n0:799_9": "Yathā ganthārabbhe ratanattayapaṇāmacetanāti.",
  "anya-e0301n0:799_10": "Yaṃ pana visuddhimagge upatthambhakaṃ pana vipākaṃ janetuṃ nasakkotīti vuttaṃ.",
  "anya-e0301n0:799_11": "Taṃ aladdhavipākavāraṃ sandhāya vuttanti gahetabbaṃ.",
  "anya-e0301n0:799_12": "Na hi paccayasāmaggiyaṃ sati kiñcikammaṃ pavattivipākamattassapi ajanakaṃnāma atthīti.",
  "anya-e0301n0:799_13": "Tattha kammantarassa upatthambhanaṃnāma aladdhokāsassa aññassa janakakammassa okāsakaraṇaṃ.",
  "anya-e0301n0:799_14": "Taṃ pana maraṇāsannakāle pākaṭaṃ.",
  "anya-e0301n0:799_15": "Tadā hi kusale javite aññaṃ paṭisandhijanakaṃ kusalakammaṃ okāsaṃ labhati.",
  "anya-e0301n0:799_16": "Akusale javite aññaṃ akusalakammanti.",
  "anya-e0301n0:799_17": "Vuttañhetaṃ iti vuttake –",
  "anya-e0301n0:800_0": "Imasmiṃ cāyaṃ samaye, kālaṅkariyātha puggalo;",
  "anya-e0301n0:801_0": "Saggamhi upapajjeyya, cittañhissa pasāditaṃ.",
  "anya-e0301n0:802_0": "Imasmiṃ cāyaṃ samaye, kālaṅkariyātha puggalo;",
  "anya-e0301n0:803_0": "Niraye upapajjeyya, cittañhissa padūsitanti.",
  "anya-e0301n0:804_0": "Pavattikālepi etaṃ bahulaṃ labbhatiyeva.",
  "anya-e0301n0:804_1": "Kammanibbattakhandhasantānassa upatthambhanaṃnāma aññena laddhokāsena kusalakammenavā akusalakammenavā",
  "anya-e0301n0:804_2": "nibbattassa khandhasantānassa jīvitantarāye apanetvā jīvitaparikkhāre samudānetvā ciratara pavattikaraṇaṃ.  Yathāha –",
  "anya-e0301n0:805_0": "Abhivādanasīlissa, niccaṃ vuddhāpacāyino;",
  "anya-e0301n0:806_0": "Cattāro dhammā vaḍḍhanti, āyu vaṇṇo sukhaṃ balanti.",
  "anya-e0301n0:807_0": "Ettha pana kusalaṃpi akusalakammanibbattassa khandhasantānassa akusalaṃpi kusalakammanibbattassa upatthambhakaṃnāma natthīti navattabbaṃ.",
  "anya-e0301n0:807_1": "Akusala kamma nibbattassapi hi mahiddhikānaṃ nāgasupaṇṇādīnaṃ khandhasantānassa pavattikāle pubbakataṃ kusalaṃ vuttanayena upabrūhanaṃ karotiyeva.",
  "anya-e0301n0:807_2": "Tathākusalakammanibbattassapi kesañci vinipātikāsurādīnaṃ khandhasantānassa pavattikāle pubbakataṃ akusalaṃ ciratarappavattiṃ karotiyevāti.",
  "anya-e0301n0:807_3": "Upapīḷakaupaghātakānipi vuttappakārā kusalākusala cetanāyoeva.",
  "anya-e0301n0:807_4": "Tāpi hi janakabhūtāpi samānā attano vipākavārato purevā pacchā vā vipākavāra gahaṇa kālepi vā kammantaraṃvā",
  "anya-e0301n0:807_5": "kammanibbatta khandhasantānaṃvā dubbalataraṃ katvāvā vibādhayamānā sabbasovā upacchindamānā pavattantīti.",
  "anya-e0301n0:807_6": "Tattha upapīḷake tāva kammantarassa vibādhanaṃnāma aññassa janakakammassa dubbalabhāvakaraṇaṃ.",
  "anya-e0301n0:807_7": "Kammañhi nāma āyūhanakāle balavantaṃpi pacchā katena ujupaṭipakkhena kammantarena vibādhiyamānaṃ puna vihatasāmatthiyaṃ hoti.",
  "anya-e0301n0:807_8": "Uparibhūmi nibbattakaṃpi samānaṃ heṭṭhābhūmiyaṃ nibbatteti.",
  "anya-e0301n0:807_9": "Mahesakkhesu mahiddhikesu nibbattakaṃpi samānaṃ appesakkhesu nibbatteti.",
  "anya-e0301n0:807_10": "Tathā uccakulesu nibbattakaṃpi nīcakulesu.",
  "anya-e0301n0:807_11": "Dīghāyukesu nibbattakaṃpi appāyukesu.",
  "anya-e0301n0:807_12": "Mahābhogesu nibbattakaṃpi appabhogesu.",
  "anya-e0301n0:807_13": "Purisatta bhāvanibbattakaṃpi samānaṃ itthattabhāvaṃvā napuṃsakabhāvaṃ vā nibbatteti.",
  "anya-e0301n0:807_14": "Vaṇṇasampattinibbattakaṃpi dubbaṇṇabhāvaṃ.",
  "anya-e0301n0:807_15": "Indriyasampattinibbattakaṃpi andhaṃvā badhiraṃvā yaṃkiñci indriyavekallaṃ.",
  "anya-e0301n0:807_16": "Aṅgapaccaṅga sampattijanakaṃpi hatthapādādi aṅgavekallaṃ janeti.",
  "anya-e0301n0:807_17": "Tathā āyūhanakāle mahānirayesu nibbattakaṃpi akusalaṃ pacchākatena balavakusalena vibādhiyamānaṃ ussadesuvā petesuvā nibbatteti.",
  "anya-e0301n0:807_18": "Ajātasattu rājā cettha nidassanaṃ.",
  "anya-e0301n0:807_19": "Ussadesu nibbattakaṃpi petesuvā tiracchā nesuvāti ādisabbaṃ vattabbaṃ.",
  "anya-e0301n0:808_0": "Upatthambhakaṃpi tabbipariyāyena veditabbameva.",
  "anya-e0301n0:808_1": "Tathā hi kammaṃ nāma katakāledubbalaṃpisamānaṃ pacchāsabhāgenabalavatākusalenavā akusalenavā upatthambhīyamānaṃ suṭṭhu balavaṃ hotīti.",
  "anya-e0301n0:808_2": "Kammanibbatta khandhasantānassa vibādhanaṃnāma aññena kammena nibbattassa sattassa gahitapaṭisandhito",
  "anya-e0301n0:808_3": "paṭṭhāya yadākadāci sarīre nānāantarāye uppādetvāvā ṭhānantarakhettavatthu gomahiṃsa dhana dhaññabhoga",
  "anya-e0301n0:808_4": "sampattīnaṃ puttadārañāti mittānañca vipattiṃ katvāvā dukkhuppatti karaṇaṃ.",
  "anya-e0301n0:808_5": "Duvidhañhi kammaphalaṃnāma vipākaphalaṃ nisandaphalanti.",
  "anya-e0301n0:808_6": "Tattha vipākaphalaṃnāma kammakārakasseva hoti.",
  "anya-e0301n0:808_7": "Na aññassa.",
  "anya-e0301n0:808_8": "Nisanda phalaṃ pana aññesaṃpi sādhāraṇameva.",
  "anya-e0301n0:808_9": "Dhammapade ānandaseṭṭhivatthu ettha vattabbaṃ.",
  "anya-e0301n0:808_10": "Cakkhādīsu pana kammajasantathisīsesu yena kammena yaṃkiñci ekaṃvā dvevā tīṇivā sabbaso bhijjanti.",
  "anya-e0301n0:808_11": "Cakkhupālatthe rādīnaṃ viya.",
  "anya-e0301n0:808_12": "Taṃ kammaṃ upaghātake saṅgahitanti yuttaṃ.",
  "anya-e0301n0:808_13": "Upaghā takanti pana upacchedakantica atthato ekaṃ.",
  "anya-e0301n0:808_14": "Tathā hi majjhimaṭṭha kathāyaṃ pathamaṃ upacchedakanāmena vatvā upaghātakantipi etasseva nāmanti vuttaṃ.",
  "anya-e0301n0:808_15": "Aṅguttaraṭṭhakathāyaṃ pathamaṃ upaghātakanāmena vatvā upacchedakantipi tassevetaṃ nāmanti vuttaṃ.",
  "anya-e0301n0:808_16": "Visuddhi maggepi maraṇassatiniddese tadeva kammupacchedakakammanti vuttaṃ.",
  "anya-e0301n0:808_17": "Idhaca parato upacchedakakammunāti vakkhati.",
  "anya-e0301n0:809_0": "Imassapi kammantarupacchedanaṃ maraṇāsannakāle pākaṭaṃ.",
  "anya-e0301n0:809_1": "Tadāhi pathamaṃ pāpakammabalena duggatinimitte upaṭṭhahante puna kalyāṇa kammaṃ taṃ paṭibāhitvā sugatinimittaṃ dassetvā sagge nibbatteti.",
  "anya-e0301n0:809_2": "Kalyāṇakammabalena sugatinimitte upaṭṭhahante puna pāpakammaṃ taṃ paṭibāhitvā duggatinimittaṃ dassetvā apāye nibbatteti.",
  "anya-e0301n0:809_3": "Duṭṭha gāmaṇirañño soṇattherapituca vatthūni kathetabbāni.",
  "anya-e0301n0:809_4": "Aṅguttaraṭṭhakathāyaṃ pana kusalākusalakammakkhaya karassa maggakammassapi kammantarupacchedakahā vuttā.",
  "anya-e0301n0:809_5": "Aṅgulimālattherādīnaṃ viyāti.",
  "anya-e0301n0:809_6": "Imasmiṃ bhave laddhāni mahaggatakammāni yena akusalena parihāyanti.",
  "anya-e0301n0:809_7": "Tassapi kammantarupacchedake saṅgaho yutto.",
  "anya-e0301n0:809_8": "Devadattassa viyāti.",
  "anya-e0301n0:809_9": "Kammanibbattakhandhasantānupacchedanaṃ pana tasmiṃ tasmiṃ bhave āyu kammesu vijjamānesu laddhokāsassa",
  "anya-e0301n0:809_10": "kassaci aparādhakammassa balena kalalakālato paṭṭhāya antarāva kenacirogenavā bhayenavā upakkamenavā",
  "anya-e0301n0:809_11": "marantānaṃ vasena veditabbaṃ.",
  "anya-e0301n0:810_0": "Etthaca kammantarassavā kammanibbattakhandhasantānassavā upatthambhanā dīni sandhāya imesaṃ catunnaṃpi",
  "anya-e0301n0:810_1": "kammānaṃ kusalākusalabhāvo visuddhimagge aṅguttaraṭṭhakathāyañca vutto.",
  "anya-e0301n0:810_2": "Majjhimaṭṭhakathāyaṃ pana saṃvaṇṇetabbasuttānurūpaṃ kammanibbattakhandhasantānasseva upatthambhanādīni",
  "anya-e0301n0:810_3": "sandhāya upatthambhakassa kusalabhāvo upapīḷakaupaghātakānaṃ akusalabhāvo vutto.",
  "anya-e0301n0:810_4": "So pana majjhimaṭīkāyaṃ aṅguttaraṭīkāyañca aruccamāno viya vutto.",
  "anya-e0301n0:810_5": "Mahāṭīkāyaṃ pana so keci vādopi kato.",
  "anya-e0301n0:810_6": "Tatthapana saṃvaṇṇetabbasuttānurūpaṃ vuttattā visuṃ pāḷinayoti daṭṭhabbo.",
  "anya-e0301n0:810_7": "Na ca kecivādo kattabbo.",
  "anya-e0301n0:810_8": "Suttasmiṃhi appāyukasaṃvattanikāesā māṇavapaṭipadā,",
  "anya-e0301n0:810_9": "yadidaṃ pāṇātipātī hotītiādinā upaghātakaṃ pāṇātipātavaseneva vuttaṃ.",
  "anya-e0301n0:810_10": "Upapīḷakañca batvābādhasaṃvattanikā esā māṇava paṭipadā,",
  "anya-e0301n0:810_11": "yadidaṃ sattānaṃ viheṭhakajātiko hotītiādinā vihiṃsādīnaṃ vasena vuttaṃ.",
  "anya-e0301n0:810_12": "Upatthambhakañca dīghāyukasaṃvattanikā esā māṇava paṭipadā.",
  "anya-e0301n0:810_13": "Yadidaṃ pāṇātipātaṃ pahāya pāṇātipātā paṭivirato hotītiādinā pāṇātipātaviratiādīnaṃ vasena vuttaṃ.",
  "anya-e0301n0:810_14": "Sabbañcetaṃ manussattaṃ āgatasseva sattassa vasenāti evaṃ visuṃ pāḷinayo veditabboti.",
  "anya-e0301n0:810_15": "Mahāṭīkāyaṃ pana aṅguttaraṭīkāyañca kammantarupatthambhanādīni anicchantehi janakādibhāvonāma vipākaṃ paṭiicchitabbo.",
  "anya-e0301n0:810_16": "Nakammanti vipākasseva upaghātakatā yuttā viya dissatīti vuttaṃ.",
  "anya-e0301n0:811_0": "Kiccavasenāti jananaṃ upatthambhanaṃ upapīḷanaṃ upacchindananti catunnaṃ kiccānaṃ vasena.",
  "anya-e0301n0:811_1": "Tattha ekā pāṇātipātacetanā cattāri kiccāni sādheti.",
  "anya-e0301n0:811_2": "Sā hi yāva vipaccituṃ okāsaṃ nalabhati.",
  "anya-e0301n0:811_3": "Tāva upatthambhanādīsu tīsu kiccesu yaṃkiñci laddhapaccayaṃ kiccaṃ karoti.",
  "anya-e0301n0:811_4": "Yadā vipaccituṃ okāsaṃ labhati.",
  "anya-e0301n0:811_5": "Tadā ekāya cetanāya ekāeva paṭisandhi hotīti evaṃ sāketapañhe vuttanayena ekaṃ apāyabhavaṃ janeti.",
  "anya-e0301n0:811_6": "Tato paraṃ pana paṭisandhijananakiccaṃ natthi.",
  "anya-e0301n0:811_7": "Pavatti vipākajananena saha itarāni tīṇi kiccāni bhavasatasahassepi kappasatasahassepi sādhetiyeva.",
  "anya-e0301n0:811_8": "Dhammadinnāyanāma uggasena rañño deviyā vatthu ettha vattabbaṃ.",
  "anya-e0301n0:811_9": "Sā pana yadā attano vipākavārato pure ariyabhūtassavā puthujjanabhūtassapi kalyāṇa cittasamaṅginovā upacchedanaṃ karoti.",
  "anya-e0301n0:811_10": "Tadā upacchinditvā kammanta rasseva okāsaṃ karoti.",
  "anya-e0301n0:811_11": "Sayaṃ vipākaṃ najaneti.",
  "anya-e0301n0:811_12": "Yadā pana pāpacittasamaṅgino khandhasantānaṃ upacchindati.",
  "anya-e0301n0:811_13": "Tadāeva upacchinditvā attano vipākaṃ janeti.",
  "anya-e0301n0:811_14": "Sakiṃ laddhapaṭisandhivārato pana paṭṭhāya anekesu attabhāva satasahassesupi upacchedanādīniyeva karoti.",
  "anya-e0301n0:811_15": "Ettha mahāmoggalāna tthera vatthu sāmāvati vatthu vaggumudātīriyabhikkhu vatthu dussimāra kalāburājavatthūni kathetabbāni.",
  "anya-e0301n0:811_16": "Yasmā pana idaṃ upacchedakakammaṃ nāma tiracchānagatānaṃ bahulaṃ labbhati.",
  "anya-e0301n0:811_17": "Tasmā suṭṭhu balavaṃ akusalakammaṃ dubbalassa akusalakammassavā akusalakammanibbattakhandhasantānassavā upacchedakaṃnāma na hotīti na vattabbaṃ.",
  "anya-e0301n0:811_18": "Teneva hi majjhimaṭṭhakathāyaṃ bahukasmiñhi akusalakamme āyūhite balavakammaṃ dubbala kammassa vipākaṃ",
  "anya-e0301n0:811_19": "paṭibāhitvā attano vipākassa okāsaṃ karotīti vuttaṃ.",
  "anya-e0301n0:812_0": "Apica pavattiyaṃpi kammantarajanitaṃ bhavaṅgasantānaṃ anupacchinditvā pañcasu cakkhu sota ghāna jivhā",
  "anya-e0301n0:812_1": "bhāva dasaka saṅkhātesu santati sīsesu aññatarassa santatisīsassa sabbaso upacchindanaṃpi imasseva kiccanti yuttaṃ.",
  "anya-e0301n0:812_2": "Yaṃ pana mahāṭīkāyaṃ aṅguttaraṭīkāyañca upapīḷikaṃ aññassa vipākaṃ chindati.",
  "anya-e0301n0:812_3": "Na sayaṃ attano vipākaṃ janetīti vuttaṃ.",
  "anya-e0301n0:812_4": "Taṃ aṭṭhakathāyaṃ sukhadukkhaṃ pīḷeti,",
  "anya-e0301n0:812_5": "addhānaṃ pavattituṃ na detīti idaṃ disvā vuttaṃ siyā.",
  "anya-e0301n0:812_6": "Addhānaṃ pavattituṃ nadetīti ettha pana sukhasantānaṃvā dukkhasantānaṃvā cirakālaṃ pavattituṃ nadeti iccevattho.",
  "anya-e0301n0:812_7": "Na pana upaghātakaṃ viya bhavaṅgasantānena saha aññassa kammassa vipākaṃ chindatīti.",
  "anya-e0301n0:813_0": "[143] Yaṃpana vibhāvaniyaṃ",
  "anya-e0301n0:814_0": "“Janakaṃ kammantarassa vipākaṃ anupacchinditvāva vipākaṃ janeti.",
  "anya-e0301n0:814_1": "Upaghātakaṃ upacchedanapubbakanti idaṃ tāva aṭṭhakathāsu sanniṭṭhānanti vuttaṃ”.",
  "anya-e0301n0:814_2": "Taṃ na sundaraṃ.",
  "anya-e0301n0:815_0": "Idha pubbakatena upacchedanakakammena maritvā sagge nibbattānaṃ vatthūnaṃ aṭṭhakathāsuyeva āgatattāti.",
  "anya-e0301n0:816_0": "[144] Yañca tattha",
  "anya-e0301n0:817_0": "Apare pana ācariyā vadantītiādinā upaghātakassa sayaṃ vipākanibbattakattā bhāvavacanaṃ vuttaṃ.",
  "anya-e0301n0:817_1": "Taṃpi na sundaraṃ.",
  "anya-e0301n0:818_0": "Teneva kammena apāye nibbattānaṃ dussimāra kalāburājā dīnaṃ tassa kammassa upacchedakakammabhāvena aṭṭhakathāsu āgatattāti.",
  "anya-e0301n0:818_1": "[Janakacatukkaṃ]",
  "anya-e0301n0:819_0": "146.",
  "anya-e0301n0:819_1": "Garukanti aññena kammena paṭibāhituṃ asakkuṇeyyaṃ kusalapakkhe mahaggatakammaṃ akusalapakkhe niyatamicchādiṭṭhiyā saha pañcānantariyakammaṃ.",
  "anya-e0301n0:819_2": "Ettha siyā.",
  "anya-e0301n0:819_3": "Mahaggatakammanti kasmā vuttaṃ.",
  "anya-e0301n0:819_4": "Tañhi pamādavasenavā nīvaraṇadhammapavattiyāvā parihāyiyamānaṃ nikantibalenavā paṭibāhiyamānaṃ vipākaṃ na detīti.",
  "anya-e0301n0:819_5": "Tathā ekassa bahūsu ānantariyakammesu katesu ekasmiṃ vipaccante sesāni na vipaccantīti. Vuccate,",
  "anya-e0301n0:819_6": "mahaggatakammaṃ tāvathapetvā pamādadhammanīvaraṇadhammanikantidhamme attano balavatarañca mahaggatakammantaraṃ",
  "anya-e0301n0:819_7": "aññena puññakammena appaṭibāhaniyaṭṭhena garukaṃ nāma hoti.",
  "anya-e0301n0:819_8": "Ānantariyakammāni pana thapetvā attano balavataraṃ ānantariyakammaṃ aññena kenaci dhammena appaṭibāhaniyaṭṭhenāti",
  "anya-e0301n0:819_9": "evaṃ yathārahaṃ tesaṃ garukatā veditabbāti.",
  "anya-e0301n0:819_10": "Āsannanti maraṇakāle anussaritaṃ tadā katañca.",
  "anya-e0301n0:819_11": "Tattha tadākatanti antima javanavīthito pubbabhāge āsanne kataṃ yaṃkiñci kusalākusalakammaṃ.",
  "anya-e0301n0:819_12": "Micchādiṭṭhikammaṃ pana vipassanādivasena pavattaṃ sammādiṭṭhikammañca antimajavanavīsiyaṃpi katanti gahetabbaṃ. Yathāha-",
  "anya-e0301n0:819_13": "maraṇakāle vāssa hoti micchādiṭṭhi sammādiṭṭhi samattā samādinnāti.",
  "anya-e0301n0:819_14": "Etena tato micchādiṭṭhikammato aññaṃ antimajavanavīthiyaṃ pavattaṃ kammaṃ paṭisandhiṃ janetuṃ na sakkotīti siddhaṃ hotīti.",
  "anya-e0301n0:819_15": "Āciṇṇanti dīgharattaṃ abhiṇhaso kataṃ.",
  "anya-e0301n0:819_16": "Sakiṃ karitvāpivā pacchā punappunaṃ somanassajanakaṃ santāpajanakañca.",
  "anya-e0301n0:819_17": "Kaṭattākammanti kāriyitthāti kammanti evaṃ katakāraṇāeva kammanti vattabbaṃ kammaṃ.",
  "anya-e0301n0:819_18": "Garukādibhāvena vattabbaṃ kammaṃ na hotīti attho.",
  "anya-e0301n0:819_19": "Tattha purimāni tīṇi imasmiṃ bhave katāni upapajjavedanīyakammānieva.",
  "anya-e0301n0:819_20": "Kaṭattākammaṃ pana atītabhavesu katehi aparapariyāyavedanīyehi saha imasmiṃ bhave kataṃ garukā sannāciṇṇabhāvarahitaṃ",
  "anya-e0301n0:819_21": "kammapathapattaṃ yaṃkiñci upapajjavedanīyakammaṃ.",
  "anya-e0301n0:819_22": "Mahāṭīkāyaṃ pana kaṭattākammaṃ purima jātīsu kataṃeva gahitaṃ.",
  "anya-e0301n0:819_23": "Taṃ aṭṭhakathāya na sameti.",
  "anya-e0301n0:819_24": "Etehi pana tīhi muttaṃ punappunaṃ laddhāsevanaṃ kaṭattāvā pana kammaṃnāma hotīti hi vuttaṃ.",
  "anya-e0301n0:819_25": "Na ca atītabhavesu katāni mātughātakādīnipi aparapariyāya kammāni etehi tīhi muttānītivā amuttānītivā",
  "anya-e0301n0:819_26": "punappunaṃ laddhāsevanānītivā aladdhāsevanānītivā sakkā visesetuṃ.",
  "anya-e0301n0:819_27": "Tadā hi tāni garuka kammasantāne pavattānipi honti.",
  "anya-e0301n0:819_28": "Āsannavaciṇṇakammasantāne pavattānipīti.",
  "anya-e0301n0:820_0": "Aṅguttaraṭṭhakathāyañca etehi pana tīhi muttaṃ aññāṇavasenakataṃ kaṭattāvā pana kammaṃnāmāti vuttaṃ.",
  "anya-e0301n0:820_1": "Na tāni aññāṇavasena kabhānīti sakkā visesetuṃ.",
  "anya-e0301n0:820_2": "Tāni hi purimabhavesu aññāṇa vasena katānipi honti.",
  "anya-e0301n0:820_3": "Ñāṇavasena katānipīti.",
  "anya-e0301n0:820_4": "Tāni pana visesanāni imasmiṃ bhave katānaṃ garukādīhi tīhi muttānaṃ sattamajavana kammānaṃ vasena vuttānīti",
  "anya-e0301n0:820_5": "tehi saha purimajātīsu katāni aparapariyāya kammāni kaṭattā kammaṃnāmāti veditabbāni.",
  "anya-e0301n0:820_6": "Evañca katvā yattha taṃpubbakataṃ kammanti āgataṃ.",
  "anya-e0301n0:820_7": "Tatthapi imasmiṃ bhavevā atītabhavesuvā pubbakāle katanti attho veditabboti.",
  "anya-e0301n0:820_8": "Imesu pana catūsu kammesu vijjamānesu garukameva anantare bhave paṭisandhiṃ deti.",
  "anya-e0301n0:820_9": "Garuke asati āsannaṃ.",
  "anya-e0301n0:820_10": "Āsanne asati āciṇṇaṃ.",
  "anya-e0301n0:820_11": "Āciṇṇe asati kaṭattākammaṃ.",
  "anya-e0301n0:820_12": "Tenāha pākadānapariyāyenāti.",
  "anya-e0301n0:820_13": "Pākadānavārenāti attho.",
  "anya-e0301n0:820_14": "Ettha siyā.",
  "anya-e0301n0:820_15": "Kasmā idha āsannaṃ āciṇṇato pathamaṃ vuttaṃ.",
  "anya-e0301n0:820_16": "Nanu pāḷiyaṃ āsannato āciṇṇameva pathamaṃ vuttaṃ. Yathāha-",
  "anya-e0301n0:820_17": "yaṃ garukaṃ yaṃ bahulaṃ.",
  "anya-e0301n0:820_18": "Yadāsannaṃ.",
  "anya-e0301n0:820_19": "Kaṭattāvā pana kammanti.",
  "anya-e0301n0:820_20": "Aṭṭhakathāsuca teneva kamena pākadānavāro vihitoti. Vuccate,",
  "anya-e0301n0:820_21": "sabhāvato balavadubbalakkamena pāḷiyaṃ āciṇṇaṃ pathamaṃ vuttaṃ.",
  "anya-e0301n0:820_22": "So pana kamo kadāci pākadānapariyāyopi sambhavatīti katvā aṭṭhakathāsu teneva kamena pākadānavāro vihito.",
  "anya-e0301n0:820_23": "Āsannaṃpi hisamānaṃ cittaṃ tosetuṃvā santāpetuṃvā asakkontaṃ hutvā dubbalaṃ balavato āciṇṇassa nivattakaṃ na hotīti.",
  "anya-e0301n0:820_24": "Yasmā pana mahākammavibhaṅgasutte pubbevāssataṃ kataṃ hoti kalyāṇakammaṃ sukhavedanīyaṃ.",
  "anya-e0301n0:820_25": "Pacchāvāssataṃ kataṃ hoti kalyāṇakammaṃ sukhavedanīyaṃ.",
  "anya-e0301n0:820_26": "Maraṇakālevāssa hoti sammādiṭṭhi samattā samādinnāti evaṃ āciṇṇaduccaritassapi ekaccassa āsannena kalyāṇa kammena saggagamanaṃ vuttaṃ.",
  "anya-e0301n0:820_27": "Tathā pubbevāssataṃ kataṃ hoti pāpakammaṃ dukkhavedaniyaṃ.La.",
  "anya-e0301n0:820_28": "Micchādiṭṭhi samattā samādinnāti evaṃ āciṇṇa sucaritassapi ekaccassa āsannena pāpakammena apāyagamanaṃ vuttaṃ.",
  "anya-e0301n0:820_29": "Yasmāca ubhinnaṃpi balavabhāve sati āsannameva pariyattaṃ bhavituṃ arahati.",
  "anya-e0301n0:820_30": "Tasmā idha therena āsannameva pathamaṃ vuttanti daṭṭhabbaṃ.",
  "anya-e0301n0:820_31": "Etthaca pubbevāssakataṃ hotīti idaṃ āsannānussaritakammavasena vuttanti veditabbaṃ.",
  "anya-e0301n0:820_32": "Tambadāṭhikanāmassa coraghātakassa mahāvātakālanāmassaca upāsakassa vatthu ettha kathetabbanti.",
  "anya-e0301n0:821_0": "[145] Vibhāvaniyaṃ pana",
  "anya-e0301n0:822_0": "Aṭṭhakathāyaṃ āgataṃ jaraggavopamaṃ dassetvā āsannameva pathamaṃ vipākaṃ detīti ekaṃsena vuttaṃ.",
  "anya-e0301n0:822_1": "Taṃ na sundaraṃ.",
  "anya-e0301n0:823_0": "Na hi aṭṭhakathāyaṃ evaṃ ekaṃsena vuttaṃ.",
  "anya-e0301n0:823_1": "Naca uṭṭhātuṃpi asakkonto so jaraggavo pajadvārassa āsanne ṭhitopi pathamataraṃ nikkhamissatīti.",
  "anya-e0301n0:823_2": "[Garukacatukkaṃ]",
  "anya-e0301n0:824_0": "147.",
  "anya-e0301n0:824_1": "Diṭṭhadhammo vuccati paccakkhabhūto paccuppanno attabhāvo.",
  "anya-e0301n0:824_2": "Veditabbaṃ anu bhavitabbanti vedanīyaṃ. Phalaṃ.",
  "anya-e0301n0:824_3": "Diṭṭhadhamme vedanīyaṃ phalaṃ etassāti diṭṭhadhammavedanīyaṃ.",
  "anya-e0301n0:825_0": "[146] Vibhāvaniyaṃ pana",
  "anya-e0301n0:826_0": "“Diṭṭhadhamme veditabbaṃ vipākānubhavana vasenāti diṭṭhadhammavedanīya”nti vuttaṃ. Taṃ na sundaraṃ.",
  "anya-e0301n0:827_0": "Diṭṭheva dhamme vipākaṃ paṭisaṃvedetīti hi pāḷiyaṃ vuttaṃ.",
  "anya-e0301n0:827_1": "Ettha hi vipākaṃ paṭisaṃvedetīti etena idha vedanīyasaddo kammasādhano vipākātidheyyoca hotīti dasseti.",
  "anya-e0301n0:827_2": "Evañca sati idha aññapadatthasamāso eva labbhati.",
  "anya-e0301n0:827_3": "Na uttarapadatthasamāsoti.",
  "anya-e0301n0:827_4": "Diṭṭhadhammaṃ upecca tassa anantare pajjitvā pāpuṇitvā veditabbaṃ phalaṃ etassāti upapajjavedanīyaṃ.",
  "anya-e0301n0:827_5": "Teneva hi aṭṭhakathāyaṃ upapajja saddassa atthaṃ vadantena upapajjitvāti vuttaṃ.",
  "anya-e0301n0:827_6": "Suttapadesu pana upapajjevāti pāṭho diṭṭho.",
  "anya-e0301n0:827_7": "Tasmā diṭṭhadhammassa samīpe anantare pajjitabbo gantabboti upapajjo.",
  "anya-e0301n0:827_8": "Dutīyo attabhāvo upapajjeveditabbaṃ phalaṃ etassāti upapajjavedanīyanti evamattho pāṭhassa vasena veditabbo.",
  "anya-e0301n0:827_9": "Upapajjātivā anantare bhave pavatto eko nipāto.",
  "anya-e0301n0:827_10": "Yathā paccāti.",
  "anya-e0301n0:828_0": "[147] Vibhāvaniyaṃ pana",
  "anya-e0301n0:829_0": "“Diṭṭhadhammato anantaraṃ upapajjitvā veditabbanti upavajjavedanīya”nti vuttaṃ. Taṃ na sundaraṃ.",
  "anya-e0301n0:830_0": "Upapajjavā vipākaṃ paṭisaṃvedetīti hi pāḷiyaṃ vuttaṃ.",
  "anya-e0301n0:830_1": "Pariyāyati punappunaṃ āgacchatīti pariyāyo.",
  "anya-e0301n0:830_2": "Aparoca so pariyā yocāti aparapariyāyo.",
  "anya-e0301n0:830_3": "Diṭṭhadhammā nāgatā nantara bhavehi añño atta bhāva parivatto.",
  "anya-e0301n0:830_4": "Te neva hi mahāṭīkāyaṃ aṅgutta raṭīkāyañca aparapariyāyeti diṭṭhadhammānantarānāgatato aññasmiṃ attabhāvapariyāye attabhāvaparivatteti vuttaṃ.",
  "anya-e0301n0:830_5": "Suttapadesu pana aparevā pariyāyetica aparāparevā pariyāyetica dvidhā pāṭho diṭṭho.",
  "anya-e0301n0:830_6": "Tattha pacchimasmiṃ pāṭhesati idha majjhe ekassa aparasaddassa lopo daṭṭhabbo.",
  "anya-e0301n0:830_7": "Saṅgahapoṭṭhakesu pana majjhe dīgho yākāranaṭṭhoca aparāpariyasaddo dissati.",
  "anya-e0301n0:830_8": "So bahūsu aṭṭhakathāsu natthi.",
  "anya-e0301n0:830_9": "Pāḷiyāca na sameti.",
  "anya-e0301n0:831_0": "[148] Yañca vibhāvaniyaṃ",
  "anya-e0301n0:832_0": "“Apare apare diṭṭhadhammato aññasmiṃ yatthakatthaci attabhāve veditabbaṃ kammaṃ aparāpariya vedanīya”nti vuttaṃ.",
  "anya-e0301n0:832_1": "Tattha diṭṭhadhammatoti idaṃ tāva nayujjati.",
  "anya-e0301n0:833_0": "Na hi majjhe upapajjabhavaṃ vajjetvā pathamo diṭṭhadhammova idha tatīye pade adhikatoti yutto.",
  "anya-e0301n0:834_0": "[149] Atthato pana byañjanatoca sabbaṃ pāḷiyā na sameti.",
  "anya-e0301n0:835_0": "Aparevā pariyāye vipākaṃ paṭisaṃvedetīti hi pāḷiyaṃ vuttaṃ.",
  "anya-e0301n0:835_1": "Aparāparevā pariyāyetivā.",
  "anya-e0301n0:835_2": "Ahosināmakaṃ kammaṃ ahosikammaṃ.",
  "anya-e0301n0:835_3": "Ahosikammaṃ.",
  "anya-e0301n0:835_4": "Bhavissatikammaṃ.",
  "anya-e0301n0:835_5": "Atthikammaṃ.",
  "anya-e0301n0:835_6": "Natassa vipākoti evaṃ vuttapāṭhavasena ācariyehi tathāgahitanāma dheyyaṃ sabbaso aladdhavipākavāraṃ kammanti vuttaṃ hoti.",
  "anya-e0301n0:835_7": "Tattha sattasu kusalākusalajavanesu pathamajavanacetanā diṭṭhadhammave danīyaṃnāma.",
  "anya-e0301n0:835_8": "Sā hi aladdhāsevanatāya sabbadubbalattā aciraṭṭhi tikāca hoti appataravipākācāti.",
  "anya-e0301n0:835_9": "Paccayaṃ laddhā diṭṭhadhammeeva ahetukamattaṃ phalaṃ datvā vigacchati.",
  "anya-e0301n0:835_10": "Na ekaṃpi maraṇakālaṃ atikkamma santānaṃ anubandhituṃ sakkoti.",
  "anya-e0301n0:835_11": "Paccayaṃ pana alabhamānā ahosikaṃnāma hoti.",
  "anya-e0301n0:835_12": "Paccayotica attano phaluppattiyā okāsadāyako nānā iriyāpathesu iṭṭhāniṭṭhārammaṇasamā gamādiko yokoci paccayopi yujjatiyeva.",
  "anya-e0301n0:835_13": "Ṭīkāsu pana paṭipakkhehi anabhibhūtatāyātiādinā mahantaṃ katvā paccayo vutto.",
  "anya-e0301n0:835_14": "So kākavaliyādīnaṃ viya pākaṭataraphaladānaṃ sandhāya vuttoti veditabbo.",
  "anya-e0301n0:835_15": "Na hi kammapathajavanasantāne pavattamānā itarāpivā pathamajavanacetanā iṭṭhāniṭṭhasamāyogavasenapi laddha",
  "anya-e0301n0:835_16": "paccayā kāci attano balānurūpaṃ phalaṃ na detīti atthi.",
  "anya-e0301n0:835_17": "Nacatāya diyyamānaṃ sabbaṃpi phalaṃ mahājanassavā kammakārakasseva vāpākaṭameva siyāti sakkā vattunti.",
  "anya-e0301n0:835_18": "Yaṃ pana ñāṇavibhaṅgaṭṭha kathāyaṃ ekaṃ diṭṭhadhammavedanīyaṃ vipākaṃ deti.",
  "anya-e0301n0:835_19": "Sesāni avipākānīti vuttaṃ.",
  "anya-e0301n0:835_20": "Taṃ aladdhapaccayāni sesāni sandhāya vuttanti gahetabbaṃ.",
  "anya-e0301n0:835_21": "Na hi eko diṭṭhadhammo ekasseva diṭṭhadhammavedanī yassa okāsoti sakkā viññātunti.",
  "anya-e0301n0:835_22": "Atthasādhikā pana sanniṭṭhāpakabhūtā satthamajavanacetanā upapajja vedanīyaṃnāma.",
  "anya-e0301n0:835_23": "Sā hi laddhāsevanatāya thokaṃ sārabhūtā hotīti pathamacetanā viya sīghataraṃ vipaccituṃ nasakkoti.",
  "anya-e0301n0:835_24": "Balavatīca hotīti ekaṃ bhavaṃ janetuṃ sakkoti.",
  "anya-e0301n0:835_25": "Patita java nesu pana antimajavanatāya majjhimacetanāyo viya ciraṭṭhitikā na hotīti paccayaṃ laddhā anantare",
  "anya-e0301n0:835_26": "eva bhave paṭisandhiṃvā pavatti phalamevavā datvā vigacchati.",
  "anya-e0301n0:835_27": "Aladdhā pana ahosikammameva hoti.",
  "anya-e0301n0:835_28": "Na dutīyaṃ maraṇakālaṃ atikkamituṃ sakkoti.",
  "anya-e0301n0:835_29": "Yaṃpana ñāṇavibhaṅgaṭṭhakathāyaṃ ekaṃ upapajjavedanīyaṃ paṭisandhiṃ ākaḍḍhati.",
  "anya-e0301n0:835_30": "Sesāni avipākānīti vuttaṃ.",
  "anya-e0301n0:835_31": "Taṃpi paṭisandhivipākaṃ sandhāya vuttanti gahetabbaṃ.",
  "anya-e0301n0:835_32": "Sesānipi hi yāva dutīyacuti nāgacchati.",
  "anya-e0301n0:835_33": "Tāva laddhapaccayāni pavatti vipākaṃ dentiyeva.",
  "anya-e0301n0:835_34": "Idha missaka kammāni katvā anantarabhave missakakammaphalaṃ anubhontāni vemānika petavatthūni aññānica",
  "anya-e0301n0:835_35": "taṃtaṃkammaṃ katvā anantarabhave eva sugati yaṃ kabbipākabhūtaṃ vipattiṃ anubhavantāni duggatiyaṃvā tabbipākabhūtaṃ",
  "anya-e0301n0:835_36": "sampattiṃ anubhavantāni anekāni vatthusatāni ettha kathe tabbānīti.",
  "anya-e0301n0:836_0": "[150] Yaṃ pana vibhāvaniyaṃ",
  "anya-e0301n0:837_0": "“Sāca paṭisandhiṃ datvāva pavattivipākaṃ deti.",
  "anya-e0301n0:837_1": "Paṭisandhiyā pana adinnāya pavattivipākaṃ detīti natthī”ti vuttaṃ.",
  "anya-e0301n0:837_2": "Taṃ na yujjati.",
  "anya-e0301n0:838_0": "Yathāvuttavatthūhi saddhiṃ virujjhanato.",
  "anya-e0301n0:839_0": "[151] Yañca tattha",
  "anya-e0301n0:840_0": "“Cuti anantarañhi upapajjavedanīyassa okāso”ti kāraṇaṃ vuttaṃ. Taṃpi akāraṇaṃ.",
  "anya-e0301n0:841_0": "Putianantarato paṭṭhāya yāvajīvaṃpi okāsasambhavato.",
  "anya-e0301n0:842_0": "[152] Yañca tattha",
  "anya-e0301n0:843_0": "“Paṭisandhiyā pana dinnāya jātisatepi pavattivipākaṃ detīti vuttaṃ”. Taṃpi na gahetabbaṃ.",
  "anya-e0301n0:844_0": "Kammasaṅkarāpattito.",
  "anya-e0301n0:844_1": "Aṅguttaraṭṭhakathāyañca diṭṭhadhammavedanīyaṃ upapajjavedanīyaṃ aparapariyāya vedanīyanti tesaṃ saṅkamanaṃ natthi.",
  "anya-e0301n0:844_2": "Yathāṭhāneyeva patiṭṭhantīti vuttaṃ.",
  "anya-e0301n0:844_3": "Na cettha paṭisandhivasena evaṃ vuttanti sakkā vattuṃ.",
  "anya-e0301n0:844_4": "Tadatthasādhakassa aṭṭhakathāpadesassavā vatthussavā yuttiyāvā abhāvatoti.",
  "anya-e0301n0:844_5": "Majjhe pana pañcajavana cetanā aparapariyāya vedanīyaṃnāma.",
  "anya-e0301n0:844_6": "Etā hi suṭṭhu balavantī sārabhūtāca hontīti na sīghaṃ vipaccituṃ sakkonti.",
  "anya-e0301n0:844_7": "Ciraṭṭhitikā pana honti.",
  "anya-e0301n0:844_8": "Tasmā tatīyabhavato paṭṭhāya yadā okāsaṃ labhanti.",
  "anya-e0301n0:844_9": "Tadā pañcavāre paṭisandhiṃ datvā saṃsārapavattiyā sati kappasatasahassepi pavattivipākaṃ dentīti.",
  "anya-e0301n0:844_10": "Imāniyeva pana tīṇi kammāni attano attano khette sabbaso vipākavāraṃ alabhamānāni ahosikammaṃnāma.",
  "anya-e0301n0:844_11": "Khettañca nesaṃ pathamassa diṭṭha dhammacutiyā paricchinnaṃ.",
  "anya-e0301n0:844_12": "Dutīyassa anāgatānantarabhavacutiyā.",
  "anya-e0301n0:844_13": "Tatīyassa parinibbānacutiyāti daṭṭhabbaṃ.",
  "anya-e0301n0:844_14": "[Diṭṭhadhammacatukkaṃ]",
  "anya-e0301n0:845_0": "148.",
  "anya-e0301n0:845_1": "Pākaṭṭhānavasenāti apāyādikassa vipaccanaṭṭhānassa vasena tathā cattāri kammānināma hontīti yojanā.",
  "anya-e0301n0:845_2": "Tatthāti tesu akusalādīsu catūsu kammesu.",
  "anya-e0301n0:845_3": "Kammadvāravasenāti kammasiddhiyā aṅgabhūtānaṃ kāyādi kammadvārānaṃ vasena.",
  "anya-e0301n0:845_4": "Pāṇaṃ atipātenti etenāti pāṇātipāto.",
  "anya-e0301n0:845_5": "Atipātanañcettha sarasato patituṃ adatvā antarāeva payogabalena pātanaṃ daṭṭhabbaṃ.",
  "anya-e0301n0:845_6": "Adinnaṃ ādiyanti etenāti adinnādānaṃ.",
  "anya-e0301n0:845_7": "Agamanī yavatthusaṅkhātesu vatthukāmesu micchā caranti etenāti kāmesumicchācāro.",
  "anya-e0301n0:845_8": "Tattha parapāṇe pāṇasaññino tassa jīvitindriyasantānupacchedakassa kāyavacīpayogassa samuṭṭhāpikā vadhakacetanā pāṇātipātonāma.",
  "anya-e0301n0:845_9": "Sayameva attano jīvitindriyaṃ pātentassa pāṇātipātonāma natthi.",
  "anya-e0301n0:845_10": "Parapariggahite parapariggahitasaññino tato viyogakāraṇassa kāya vacīpayogassa samuṭṭhāpikā acchindakacetanā adinnādānaṃnāma.",
  "anya-e0301n0:845_11": "Agamanīyavatthūsu maggenamaggapaṭipādakassa kāyapayogassa samuṭṭhāpikā assādacetanā kāmesumicchācāronāma.",
  "anya-e0301n0:845_12": "Keci panaetthapi agamanīya vatthusaññinoti padaṃ icchanti.",
  "anya-e0301n0:845_13": "Taṃ aṭṭhakathāya na sameti.",
  "anya-e0301n0:845_14": "Agamayanīvatthu tasmiṃ sevanacittanti hi tattha vuttaṃ.",
  "anya-e0301n0:845_15": "Etena agamanīyavatthumhi sati gamanīya saññāyavā agamanīya saññāyavā sevantassa kammapatho hoti yevāti siddhaṃ hoti.",
  "anya-e0301n0:845_16": "Itarathā agamanīyavatthu tathā saññitā tasmiṃ sevanacittanti vuttaṃ siyāti.",
  "anya-e0301n0:846_0": "Apare pana sayaṃ payogaṃ katvā attani parena karīyamānaṃ maggena maggapaṭipādanaṃ assādentassa sevanacitte satipi natthi kammappathabhedo.",
  "anya-e0301n0:846_1": "Payogassa abhāvāti vadanti.",
  "anya-e0301n0:846_2": "Sevanacitte pana sati payogo appamāṇanti eke.",
  "anya-e0301n0:846_3": "Evañca sati tiyaṅgikova micchācāro,",
  "anya-e0301n0:846_4": "na caturaṅgikoti āpajjati.",
  "anya-e0301n0:846_5": "Aṭṭhakathāyaṃ pana sevana payogena saha caturaṅgikova vuttoti aññe.",
  "anya-e0301n0:846_6": "Sevanapayogo pana yebhuyyena labbhamānattāyeva vutto.",
  "anya-e0301n0:846_7": "Na pana ekantaaṅgabhāvato.",
  "anya-e0301n0:846_8": "Itarathā itthīnaṃ yebhuyyena payogakiccaṃ natthīti tāsaṃ micchācāro dullabho siyāti ca vadanti.",
  "anya-e0301n0:846_9": "Bhikkhunidūsanaṃpi ettheva saṅgayhati.",
  "anya-e0301n0:846_10": "Sā hi rakkhitāsu saṅgahitāti.",
  "anya-e0301n0:846_11": "Ṭīkāsu pana sā dhammarakkhitāpi na hoti.",
  "anya-e0301n0:846_12": "Kuto mātādirakkhitā.",
  "anya-e0301n0:846_13": "Dhammoti hi idha pāsaṇḍiyadhammova aṭṭhakathāyaṃ vuttoti vadanti.",
  "anya-e0301n0:846_14": "Sāsanadhammopi nana yutto.",
  "anya-e0301n0:846_15": "Sabrahmacāri niyopi upajjhāyinī ādikā tassā mātādiṭṭhāniyāeva honti.",
  "anya-e0301n0:846_16": "Tathā hi sikkhāpadavibhaṅgaṭṭhakathāyaṃ micchācāropi dussīlāya.La.",
  "anya-e0301n0:846_17": "Sāmaṇeriyā,",
  "anya-e0301n0:846_18": "puthujjanabhikkhuniyā,",
  "anya-e0301n0:846_19": "sotāpannāya,",
  "anya-e0301n0:846_20": "sakadāgāminiyā,",
  "anya-e0301n0:846_21": "tato anāgāminiyā vītikkamo mahāsāvajjo.",
  "anya-e0301n0:846_22": "Khīṇāsavāya pana ekantamahāsāvajjovāti vuttaṃ.",
  "anya-e0301n0:847_0": "Kasmāpanettha surāpānaṃ nagahi taṃ.",
  "anya-e0301n0:847_1": "Taṃpihi apāyasaṃvattani kabhāvena vuttaṃ. Yathāha-",
  "anya-e0301n0:847_2": "surāmerayapānaṃ bhikkhave āsevitaṃ bhāvitaṃ bahulīkataṃ nirayasaṃvattanikaṃ tiracchānayonisaṃvattanikaṃ pettivisayasaṃvattanikaṃ.",
  "anya-e0301n0:847_3": "Yoca sabbalahuko surāmeraya pānassa vipāko.",
  "anya-e0301n0:847_4": "So manussabhūtassa ummattakasaṃvattaniko hotīti.",
  "anya-e0301n0:847_5": "Aṭṭhakathāsupi koṭṭhāsato pañcapi pāṇātipātā dayo kammapathāevāti vuttanti. Vuccate,",
  "anya-e0301n0:847_6": "mūlaṭīkāyaṃ tāva tassa sabhāgattena micchācāre upakārakattena dasasupi kammapathesu anupavesoti vuttaṃ.",
  "anya-e0301n0:847_7": "Tattha sabhāgattaṃ gahetvā vibhāvaniyaṃ surāpānaṃpi ettheva saṅgayhatīti vadanti rasasaṅkhātesu kāmesu micchācārabhāvatoti vuttaṃ.",
  "anya-e0301n0:847_8": "Upakārakattaṃ gahetvā paṭisambhidāmaggaṭīkāyaṃ kusalākusalāpica paṭisandhijanakāyeva kammapathāti vuttā.",
  "anya-e0301n0:847_9": "Vuttāvasesā paṭisandhijanane anekanti kattā kamma pathāti na vuttāti imassa vākyassa saṃvaṇṇanāyaṃ vuttāvase sāti surāpānādayo tabbiramaṇādayoca.",
  "anya-e0301n0:847_10": "Surāpānañhi madassa paccayo.",
  "anya-e0301n0:847_11": "Mado apuññapathassa.",
  "anya-e0301n0:847_12": "Tabbiratipi nimmadatāya.",
  "anya-e0301n0:847_13": "Sāca puññapathassāti kammapathūpanissayāni tāni tadāsannakammavasena sandhijanakānipi hontīti vuttaṃ.",
  "anya-e0301n0:847_14": "Tattha tadāsannakammavasenāti tassa surāpānassavā surāpānaviratiyāvā āsanne pavattānaṃ tammūlakānaṃ apuññakammānaṃvā puññakammānaṃvā vasenāti attho.",
  "anya-e0301n0:847_15": "Idaṃ vuttaṃ hoti-",
  "anya-e0301n0:847_16": "yo suraṃ pivitvā surāmadahetu pāṇā pātādīsu yaṃkiñci kammaṃ karoti,",
  "anya-e0301n0:847_17": "tassa surāpānaṃ tassati kammassa balavūpanissayo hoti pubbacetanāṭhāniyañca.",
  "anya-e0301n0:847_18": "Tadeva visuṃ paṭisandhiṃ janeti,",
  "anya-e0301n0:847_19": "na itaranti.",
  "anya-e0301n0:847_20": "Yathā hi pubbāparacetanā yopi kammapathapattassa kammassa parivārabhūtāeva paṭisandhiṃ janenti, na itarā.",
  "anya-e0301n0:847_21": "Evamidaṃpīti.",
  "anya-e0301n0:847_22": "Na hi kammapathasuttesu sarūpato āgatānieva paṭisandhiṃ janenti.",
  "anya-e0301n0:847_23": "Na itarānīti sakkā niyametuṃ.",
  "anya-e0301n0:847_24": "Yāni pana ekantena paṭisandhijananasāmatthiya yuttāni,",
  "anya-e0301n0:847_25": "tāneva tattha sarūpato vuttāni.",
  "anya-e0301n0:847_26": "Yānipana paṭisandhijanane anekantikāni honti.",
  "anya-e0301n0:847_27": "Tāni tatthasarūpato na vuttānīti sakkā viññātuṃ.",
  "anya-e0301n0:847_28": "Tathā hi paṭisambhidā maggaṭṭhakathāyaṃ kusalākusalāpica paṭisandhijanakāyeva kammapathāti vuttā.",
  "anya-e0301n0:847_29": "Vuttāvasesā paṭisandhijanane anekanti kattā kammapathāti na vuttāti vuttaṃ.",
  "anya-e0301n0:847_30": "Tasmā idaṃpi paṭisandhijanane anekantikattā tattha sarūpato na vuttantica.",
  "anya-e0301n0:847_31": "Yaṃ tadā sannakammavasena paṭisandhijanakanti pubbe vuttaṃ.",
  "anya-e0301n0:847_32": "Taṃ tattha sarūpato vuttesu tadā sannakammesu anupaviṭṭhantica sakkā vattunti.",
  "anya-e0301n0:847_33": "Tassa pana duvidhaṃ kiccaṃ paṭisandhijananaṃ kammajananañcāti.",
  "anya-e0301n0:847_34": "Tattha paṭijananato kammajananamevassa mahantaṃ mahāvipphārañca hotīti katvā sakkena devānamindena kumbhajātake –",
  "anya-e0301n0:848_0": "Yaṃ ve vivitvā duccaritaṃ caranti,",
  "anya-e0301n0:849_0": "Kāyena vācāya cetasāca;",
  "anya-e0301n0:850_0": "Nirayaṃ vajanti duccaritaṃ caritvā,",
  "anya-e0301n0:851_0": "Tassā puṇṇaṃ kumbhamimaṃ kiṇāthāti.",
  "anya-e0301n0:852_0": "Evaṃ tadāsannakammavaseneva tassa apāyagāmitā vuttā.",
  "anya-e0301n0:852_1": "Tadubhayaṃ panassa kiccaṃ gahetvā surāmerayapānaṃ bhikkhave āsevitaṃ.La.",
  "anya-e0301n0:852_2": "Saṃvattanikanti aṅguttare vuttanti veditabbaṃ.",
  "anya-e0301n0:852_3": "Ayañhisuttapadesu dhammatā.",
  "anya-e0301n0:852_4": "Yadidaṃ saṃvattanikanti vuttaṭṭhāne yathālābhayojanāti.",
  "anya-e0301n0:852_5": "Tathāhi mūlaṭīkāyaṃpunabbhavaṃdetipunabbhavāya saṃvattetīti pāṭhe kammasahajātā punabbhavaṃdeti.",
  "anya-e0301n0:852_6": "Kammasahāyabhūtā akammasahajā tāpunabbhavaṃ saṃvattetīti vuttaṃ.",
  "anya-e0301n0:852_7": "Keci pana imamatthaṃ anupadhāretvā imāya pāḷiyā tassa visuṃ ekantakammapathabhāvaṃ maññanti.",
  "anya-e0301n0:852_8": "Yaṃ pana koṭṭhāsato pañcapi kammapathāevāti aṭṭhakathāvākyaṃ.",
  "anya-e0301n0:852_9": "Tattha evasaddena tesaṃ cetanādhammattā jhānādikoṭṭhāsikattaṃ nivatteti.",
  "anya-e0301n0:852_10": "Cetanā hi kammapathaṃ pattāpi apattāpi koṭṭhāsato kamma pathakoṭṭhāsikāeva hotīti.",
  "anya-e0301n0:852_11": "Teneva mūlaṭīkāyaṃ kammapathā evāti kammapathakoṭṭhāsikāevāti vuttaṃ.",
  "anya-e0301n0:852_12": "Anuṭīkāyañca kamma pathakoṭṭhāsikāeva.",
  "anya-e0301n0:852_13": "Na jhānādikoṭṭhāsikāti vuttaṃ.",
  "anya-e0301n0:852_14": "Kecipana imamatthaṃ asallakkhetvā iminā vākyena tassa visuṃ kammapathabhāvaṃ vadanti.",
  "anya-e0301n0:853_0": "Khuddakapāṭhaṭṭhakathāyaṃ pana sabbenasabbaṃ tassa kammapathabhāvo paṭikkhittoyeva,",
  "anya-e0301n0:853_1": "tattha hi purimānaṃ catunnaṃ kāyakammādibhāvañca kammapathabhāvañca visuṃ vatvā surāpānaṃpatvā kāyakammamevāti vuttaṃ.",
  "anya-e0301n0:853_2": "Etena vacīkammabhāvañca kammapathabhāvañca paṭikkhipatīti.",
  "anya-e0301n0:853_3": "Dhātusaṃyuttaṭṭhakathā yañca paṭikkhitto. Yathāha-",
  "anya-e0301n0:853_4": "tatīyaṃpañcakammavasena bujjhanakānaṃ ajjhāsayavasena vuttaṃ.",
  "anya-e0301n0:853_5": "Catutthaṃ sattakammapathavasena pañcamaṃ dasa kammapathavasenāti.",
  "anya-e0301n0:853_6": "Tattha hi tatīye surāpānamissakattā pañcakammavasena icceva vuttaṃ.",
  "anya-e0301n0:853_7": "Na pañcakammapathavasenāti.",
  "anya-e0301n0:853_8": "Etāsupica paṭisandhijanane anekanti kattāeva paṭikkhittoti na nasakkā vattuṃ evañhi sati sabbā pāḷiṭṭhakathāṭīkāyo saṃsanditā hontīti.",
  "anya-e0301n0:853_9": "Kāyakammanti ettha kāyo tividho sasambhārakāyo pasādakāyo copanakāyoti.",
  "anya-e0301n0:853_10": "Idha kāyaviññattisaṅkhāto copanakāyo adhippetoti vuttaṃ kāyaviññattisaṅkhāteti.",
  "anya-e0301n0:853_11": "Copanakāyo hi kadāci kāyaṅgena attanoadhippāyaṃ parassa viññā panatthāyapi karīyatīti kāyaviññattīti vuccatīti.",
  "anya-e0301n0:853_12": "So yevaca kammānaṃ pavattimukhattā dvāranti kāyadvāraṃ.",
  "anya-e0301n0:853_13": "Tasmiñhi tena tena upakkama kiccena pavattamāneeva jīvitindriyupacchedādikiccasiddhito taṃjana kassa",
  "anya-e0301n0:853_14": "cetanādhammassa āyūhana kiccanibbattica kāyakammanāma lābhoca hotīti.",
  "anya-e0301n0:853_15": "Tasmiṃ kāyadvāre.",
  "anya-e0301n0:853_16": "Etthaca yasmāsabbānipi kammāni pubbaṅgamabhūtena sampayuttamanena vinā nasijjhanti.",
  "anya-e0301n0:853_17": "Manopubbaṅgamā dhammā.",
  "anya-e0301n0:853_18": "Manoseṭṭhā manomayāti hi vuttaṃ.",
  "anya-e0301n0:853_19": "Dhammāti cettha sucaritaduccaritadhammā vuccanti.",
  "anya-e0301n0:853_20": "Tasmā manodvāraṃ sabbakammasādhāraṇattā kammāni visesetuṃ nasakkoti.",
  "anya-e0301n0:853_21": "Asādhāraṇabhūtā pana kāyavacīyo eva sakonti.",
  "anya-e0301n0:853_22": "Yasmāca purimāni sattavidhāni kammāni kevalaṃ manomattena nasijjhanti.",
  "anya-e0301n0:853_23": "Taṃsamuṭṭhitehi pana kāya vacīpayogehi eva sijjhanti.",
  "anya-e0301n0:853_24": "Tasmā teeva tesaṃ kammānaṃ pavattimukhasaṅkhyaṃ gacchantīti vuttaṃ kāyadvāreti.",
  "anya-e0301n0:853_25": "Parato vacīdvāreti ca.",
  "anya-e0301n0:854_0": "Yasmā pana kāyadvāre vuttito kāyakammaṃ nāma.",
  "anya-e0301n0:854_1": "Vacīdvāre vuttito vacīkammaṃnāmāti ettakamatte vutte pāṇātipātādīni tīṇi kāyakammaṃnāma.",
  "anya-e0301n0:854_2": "Musāvādādīni cattāri vacīkammaṃnāmāti evaṃ dvārena kammānaṃ nāmavavatthānaṃ asiddhaṃ siyā. Kathaṃ.",
  "anya-e0301n0:854_3": "Yadā hi purimāni dve āṇattivasena appakena vacīdvāre bhijjhanti.",
  "anya-e0301n0:854_4": "Tadā tāni kāyakammanti nāmaṃ jaheyyuṃ.",
  "anya-e0301n0:854_5": "Vacīkammanti saṅkhyaṃ gaccheyyuṃ kasmā vacīdvāre vuttito vacīkammaṃnāmāti vuttattā.",
  "anya-e0301n0:854_6": "Dvevā nesaṃ nāmāni bhaveyyuṃ.",
  "anya-e0301n0:854_7": "Ubhayadvāresupi sandissanato.",
  "anya-e0301n0:854_8": "Yadāpana majjhimāni cattāri hatthamuṭṭhādivasena appakena kāyadvāre sijjhanti.",
  "anya-e0301n0:854_9": "Tadā tānipi vacīkammanti nāmaṃ jaheyyuṃ.",
  "anya-e0301n0:854_10": "Kāyakammanti saṅkhyaṃ gaccheyyuṃ.",
  "anya-e0301n0:854_11": "Kasmā kāyadvāre vuttito kāyakammaṃnāmāti vuttattā.",
  "anya-e0301n0:854_12": "Dvevā nesaṃ nāmāni bhaveyyuṃ.",
  "anya-e0301n0:854_13": "Ubhayadvāresupi sandissanato.",
  "anya-e0301n0:854_14": "Evañcasati pāṇātipāto.La.",
  "anya-e0301n0:854_15": "Micchācāroceti kāyakammaṃnāmāti idaṃ vavatthānameva niratthakaṃ siyā.",
  "anya-e0301n0:854_16": "Tathā parato musāvādo.La.",
  "anya-e0301n0:854_17": "Ppalāpoceti vacīkammaṃnāmāti.",
  "anya-e0301n0:854_18": "Bāhullavuttitoti vuttepana ekamekena bāhullasaddena chabbidhāni tāni vajjāni vajjetvā vuttappakāraṃ dvārena kammavavatthānaṃ siddhaṃ bhavati.",
  "anya-e0301n0:854_19": "Yathā vanacarako saṅgāmāvacaroti.",
  "anya-e0301n0:855_0": "Manokammāni pana dvārantaresu carantānipi caraṇamattāni eva honti.",
  "anya-e0301n0:855_1": "Na dvārantarāni tesaṃ kammasiddhiyā aṅgaṃ honti.",
  "anya-e0301n0:855_2": "Tasmā tāni visuṃ katānīti veditabbaṃ.",
  "anya-e0301n0:855_3": "Yasmā pana kāyadvārassa kāyoti nāmaṃ anekesu suttasahassesu sayameva siddhaṃ pākaṭañca.",
  "anya-e0301n0:855_4": "Tathā vacīdvārassa vācāti nāmaṃ.",
  "anya-e0301n0:855_5": "Kusalākusala javanacittasaṅkhākassa manodvārassaca manoti nāmaṃ.",
  "anya-e0301n0:855_6": "Tasmā sabbattha kāyadvāraṃ vacīdvāraṃ manodvāranti vutte kammena dvārassa vavatthāna kiccaṃnāma natthi.",
  "anya-e0301n0:855_7": "Yattha pana kāyakammadvāraṃ vacīkammadvāraṃ manokammadvāranti āgataṃ.",
  "anya-e0301n0:855_8": "Tattheva dvārakathādīsu kammena dvāravavatthānaṃpi visuṃ vattabbaṃ hotīti daṭṭhabbaṃ.",
  "anya-e0301n0:856_0": "[153] Etena yaṃ vuttaṃ vibhāvaniyaṃ",
  "anya-e0301n0:857_0": "“Kāyakammassaca pavattimukhabhūtaṃ kāyadvāranti vuccatīti”. Taṃ paṭikkhittaṃ hoti.",
  "anya-e0301n0:858_0": "[154] Yañca tattha",
  "anya-e0301n0:859_0": "“Tathā musāvādādiṃ kāyavikārena karontassa vacīkammaṃ kāyadvārepi pavattatīti kammena dvāravavatthānaṃpi nasiyāti” vuttaṃ.",
  "anya-e0301n0:859_1": "Taṃpi na yujjati.",
  "anya-e0301n0:860_0": "Na hi kāyavikārena karīyamānaṃ vacīkammaṃ kāyadvāre pavattamānaṃpi tassa dvārassa nāmaṃ bhindituṃvā attano nāmaṃ dātuṃvā sakkoti.",
  "anya-e0301n0:860_1": "Sabhāva siddhattā tassa nāmassāti.",
  "anya-e0301n0:861_0": "[155] Eteneva yañca tattha",
  "anya-e0301n0:862_0": "Vuttaṃ “tathā kāyakammameva yebhuyyena kāyadvāre pavattati.",
  "anya-e0301n0:862_1": "Na itarāni.",
  "anya-e0301n0:862_2": "Tasmā kāyakammassa yebhuyyena ettheva pavattanato kāyakammadvārabhāvo siddho.",
  "anya-e0301n0:862_3": "Brāhmaṇagāmādīnaṃ brāhmaṇagāmādi bhāvoviyāti”.",
  "anya-e0301n0:862_4": "Taṃpi paṭikkhittaṃ hoti.",
  "anya-e0301n0:863_0": "Na hi kāyakammadvāranti nāmaṃ idha vuttaṃ atthīti. [Kāyakammaṃ]",
  "anya-e0301n0:864_0": "149.",
  "anya-e0301n0:864_1": "Musāti abhūtatthe nipāto.",
  "anya-e0301n0:864_2": "Musā vadanti etenāti musāvādo.",
  "anya-e0301n0:864_3": "Visati paresaṃ aññamaññasammodabhāvasaṅkhātaṃ sāmaggirasaṃ saṃcuṇṇeti paribhindati mithu bhedaṃ karoti etāyāti pisuṇā.",
  "anya-e0301n0:864_4": "Attano piyabhāvaṃ paresañca mittasuññabhāvaṃ karoti etāyātivā pisuṇā.",
  "anya-e0301n0:864_5": "Niruttinayena.",
  "anya-e0301n0:864_6": "Vadanti etāyāti vācā.",
  "anya-e0301n0:864_7": "Pisuṇāca sā vācācāti pisuṇavācā.",
  "anya-e0301n0:864_8": "Yena suyyati,",
  "anya-e0301n0:864_9": "tassa hadayaṃ pharamānā usati dahatīti pharusā.",
  "anya-e0301n0:864_10": "Pharusāca sā vācācāti pharusavācā.",
  "anya-e0301n0:864_11": "Sādhujanehi adhigantabbaṃ saṃsukhaṃ hitañca phalati visarati vināseti hitasukhamaggaṃ bhindatīti samphaṃ.",
  "anya-e0301n0:864_12": "Taṃvā phalati bhijjati etenāti samphaṃ.",
  "anya-e0301n0:864_13": "Atthadhammāpagatassa paṭibhāṇacittassa bhāratayuddhasītāharaṇā dikassa vācā vatthumattassetaṃ nāmaṃ.",
  "anya-e0301n0:864_14": "Yattha diṭṭhadhammahitabuddhiyāvā samparāyika hitabuddhiyāvā upāyadīpakaṃ kiñci atthadhammavinayapadaṃ natthi.",
  "anya-e0301n0:864_15": "Samphaṃ palapantipakārena kathayanti etenāti sapphappalāpo.",
  "anya-e0301n0:864_16": "Tattha parassavisaṃ vādanapurekkhārena visaṃ vādaka kāyavacīpayogasamuṭṭhāpikā akusalacetanā musāvādo.",
  "anya-e0301n0:864_17": "So parassa atthabhañjanakova kammapathabhedo.",
  "anya-e0301n0:864_18": "Itaro kammameva.",
  "anya-e0301n0:864_19": "Ettha ca kamma pathoti paṭisandhijanakānaṃ kammānaṃ uṭṭhānamukhamaggo vuccati.",
  "anya-e0301n0:864_20": "Yathā hi rajānaṃ uṭṭhānapadeso rajapathoti vuccati.",
  "anya-e0301n0:864_21": "Tathā loke sandissamānesu sattānaṃ kāyavacīcittābhisaṅkharaṇakiccesuyehi kiccehi paṭisandhijanakāni kammāni uṭṭhahanti.",
  "anya-e0301n0:864_22": "Yesuvā kiccesu tāni uṭṭhahanti pavattanti.",
  "anya-e0301n0:864_23": "Tāni kāyavacīcittā bhisaṅkharaṇakiccāni paṭisandhijanakānaṃ kammānaṃ uṭṭhānamukhamaggattā kammapathoti vuccanti.",
  "anya-e0301n0:864_24": "Katamāni pana tānīti.",
  "anya-e0301n0:864_25": "Aṅgasampannāni akusalesu pāṇaghāta kiccādīni kusalesu tabbiramaṇakiccādīni dasavidhāni kiccānīti.",
  "anya-e0301n0:864_26": "Kammāniyeva sugatiduggatīnaṃ taduppajjanakasukhadukkhānañca pathabhūtattā kammapathonāmātipi vadanti.",
  "anya-e0301n0:865_0": "Parassa bhedapurekkhārena bhedakakāyagacīpayogasamuṭṭhā pikā saṃkiliṭṭhacetanā pisuṇāvācā.",
  "anya-e0301n0:865_1": "Sāpi pare bhinneyeva kammapathabhedo.",
  "anya-e0301n0:865_2": "Abhinne kammameva.",
  "anya-e0301n0:865_3": "Parassa mammacchedakakāya vacīpayogasamuṭṭhāpikā duṭṭhacetanā pharusavācā.",
  "anya-e0301n0:865_4": "Etthaca maranti sattā,",
  "anya-e0301n0:865_5": "maraṇamattaṃvā dukkhaṃ nigacchanti etasmiṃ ghaṭṭiyamāneti mammaṃ.",
  "anya-e0301n0:865_6": "Duṭṭhavaṇo.",
  "anya-e0301n0:865_7": "Mammaṃ chindati bhindati ghaṭṭetīti mammacchedako.",
  "anya-e0301n0:865_8": "Vaṇaghaṭṭanapayogo.",
  "anya-e0301n0:865_9": "Idha pana mammaṃviyāti mammaṃ.",
  "anya-e0301n0:865_10": "Jātiādīsu dasasu akkosavatthūsu yaṃkiñci.",
  "anya-e0301n0:865_11": "Mammacchedakoti jātiādīsu ghaṭṭana vasena pavatto pharusa kāyavacī payogo.",
  "anya-e0301n0:865_12": "Aya mattho sīlakkhandha ṭīkā vasena veditabbo. Athavā.",
  "anya-e0301n0:865_13": "Mamāyatīti mamo. Mitto.",
  "anya-e0301n0:865_14": "Mamassa bhāvo mammaṃ.",
  "anya-e0301n0:865_15": "Mettācittaṃ.",
  "anya-e0301n0:865_16": "Mammaṃ chindatīti mammacchedako.",
  "anya-e0301n0:865_17": "Ayaṃpi akkositabbassa sammukhāeva kammapathabhedoti keci.",
  "anya-e0301n0:865_18": "Parammukhāpīti apare.",
  "anya-e0301n0:865_19": "Yathā pana paraṃ akkositvā khamāpentassa khamāpanakammaṃ parassa dūre ṭhitassapi matassapi sampajjati.",
  "anya-e0301n0:865_20": "Evaṃ akkosanakammaṃpīti dīghamajjhimaṭīkākārā icchanti.",
  "anya-e0301n0:865_21": "Akkosādhippāyena caṇḍā mahiṃsī taṃ anubandhatūtivā corā taṃ khaṇḍā khaṇḍikaṃ karontūtivā muddhā te phalatu",
  "anya-e0301n0:865_22": "sattadhātivā evamādinā nayena paraṃ abhisapantassapi kammapathabhedo hotiyevātica vadanti.",
  "anya-e0301n0:866_0": "Anatthaviññāpana kāyavacīpayoga samuṭṭhāpikā pāpacetanā samphappalāpo.",
  "anya-e0301n0:866_1": "Sopi bhāratayuddha sītāharaṇādikesu paṭibhāṇacittesu vācāvatthumattesueva kammapathabhedo.",
  "anya-e0301n0:866_2": "Socakho pare taṃ anatthaṃ saccato gaṇhanteyeva.",
  "anya-e0301n0:866_3": "Agaṇhante pana kammameva.",
  "anya-e0301n0:866_4": "Tathā rājakathādīsu dvattiṃsa tiracchāna kathāpabhedesupi kammameva.",
  "anya-e0301n0:866_5": "Tañca kho tadassādavasena kathentasseva.",
  "anya-e0301n0:866_6": "Atthadhammavinayanissitaṃ katvā kathentassa pana sabbaṃpi satthakameva hotīti veditabbaṃ.",
  "anya-e0301n0:866_7": "Vacīkammanti ettha vacīti vācāyeva.",
  "anya-e0301n0:866_8": "Sā catubbidhā saddavācā virativācā cetanāvācā copanavācāti.",
  "anya-e0301n0:866_9": "Idha pana saddasahitā vacīviññattisaṅkhātā copana vācā adhippetāti vuttaṃ vacīviññattisaṅkhāteti.",
  "anya-e0301n0:866_10": "Copanavācā hi kadāci vācaṅgena attano adhippāyaṃ parassa viññāpanatthāyapi karīyatīti vacīviññattīti vuccatīti.",
  "anya-e0301n0:866_11": "Sāyevaca kammānaṃ pavatti mukhattā dvāranti vacīdvāraṃ.",
  "anya-e0301n0:866_12": "Tāya hi taṃtaṃvacīpayogakiccena pavattamānāya eva visaṃvādanādikiccasiddhito taṃsamuṭṭhāpakassa cetanādhammassa",
  "anya-e0301n0:866_13": "āyūhanakriyānibbattica vacīkammanāmalābhoca hotīti.",
  "anya-e0301n0:866_14": "Tasmiṃ vacīdvāre.",
  "anya-e0301n0:866_15": "Yamettha vattabbaṃ,",
  "anya-e0301n0:866_16": "taṃ kāyakamme vuttamevāti.",
  "anya-e0301n0:866_17": "[Vacīkammaṃ]",
  "anya-e0301n0:867_0": "150.",
  "anya-e0301n0:867_1": "Abhijjhāyanti assādamatte aṭṭhatvā parabhaṇḍassa attano pariṇāmanavasena atirekataraṃ jhāyanti nijjhāyanti etāyāti abhijjhā.",
  "anya-e0301n0:867_2": "Byāpādenti parasatte vināsaṃ āpanne katvā cintenti etenāti byāpādo.",
  "anya-e0301n0:867_3": "Micchādiṭṭhīti ettha micchāti viparītatthe nipāto.",
  "anya-e0301n0:867_4": "Atthidinnantiādinayapavattaṃ sabbaṃ sappurisa maggaṃ sappurisapaññattaṃ bhinditvā natthi dinnantiādinayena",
  "anya-e0301n0:867_5": "tabbiparī tato passanti etāyāti micchādiṭṭhi.",
  "anya-e0301n0:867_6": "Tattha parasantakaṃ disvā kevalaṃ assādanābhinandanarajjanamattesu aṭṭhatvā ahovata idaṃ mamassāti evaṃ",
  "anya-e0301n0:867_7": "attano katvā cittena pariṇāmentasseva abhijjhākammapathabhedo hoti.",
  "anya-e0301n0:867_8": "Parasantakabhāveyeva thapetvā lābhāvatime.",
  "anya-e0301n0:867_9": "Ye īdisaṃ paribhuñjanti.",
  "anya-e0301n0:867_10": "Ahovatāhaṃpi tāvakālikaṃ paribhuñjeyyaṃ.",
  "anya-e0301n0:867_11": "Yācitvāvā kiṇitvāvā attano kareyyaṃ.",
  "anya-e0301n0:867_12": "Aññaṃvā īdisaṃ labheyyanti evaṃ assādentassa kammameva.",
  "anya-e0301n0:867_13": "Vuttañhetaṃ aṭṭhakathāsu parabhaṇḍavatthuke hi lobhe uppannepi na tāva kammapathabhedo hoti.",
  "anya-e0301n0:867_14": "Yāva na ahovata idaṃ mamassāti attano pariṇāmetīti.",
  "anya-e0301n0:867_15": "Antamaso ḍaṃsamakasādikepi ārabbha ime nassantu vinassantu.",
  "anya-e0301n0:867_16": "Ahovatime nasseyyuṃ vinasseyyuṃ.",
  "anya-e0301n0:867_17": "Avaḍḍhitāvā bhaveyyuṃ ciraṃvā natiṭṭheyyuṃ.",
  "anya-e0301n0:867_18": "Kadāvā nassanti vinassantīti evaṃ para sattassa khandhajīvavināsaṃ cintentasseva byāpādo.",
  "anya-e0301n0:867_19": "Itaro kammameva.",
  "anya-e0301n0:867_20": "Vuttañhetaṃ parasattavatthuke hi kodhe uppannepi na tāva kammapathabhedo hoti.",
  "anya-e0301n0:867_21": "Yāva na ahovatāyaṃ ucchijjeyya vināseyyāti tassa vināsaṃ cintetīti.",
  "anya-e0301n0:867_22": "Kammassavā kammavipākassavā sabbaso paṭibāhikā natthikāhe tukākriyavasena tividhā niyata micchādiṭṭhieva kammapathabhedo.",
  "anya-e0301n0:867_23": "Dasavatthukamicchādiṭṭhi pana natthikadiṭṭhipabhedāeva.",
  "anya-e0301n0:867_24": "Sabbaññudesanaṃ paṭibāhitvā pavattā ariṭṭhakaṇṭakādīnaṃ diṭṭhiyopi kammapathāevāti vadanti.",
  "anya-e0301n0:867_25": "Vīsativatthukā sakkāyadiṭṭhivā dvāsaṭṭhidiṭṭhigatānivākammamevāti.",
  "anya-e0301n0:868_0": "Niyatāti cettha yathā tīṇi lakkhaṇāni yattakaṃ passitvā saddhādhimokkhena sanniṭṭhānaṃ gacchantassa cittuppādo",
  "anya-e0301n0:868_1": "attano anantaraṃ phaladānaniyamena niyato hoti.",
  "anya-e0301n0:868_2": "Tattakaṃ passanto kusalesu dhammesu niyāmaṃ okkamatīti vutto.",
  "anya-e0301n0:868_3": "Tathādiṭṭhiṭṭhā nāni kāraṇa paṭirūpakāni yattakaṃ passitvā micchādhimokkhena sanniṭṭhānaṃ gacchantassa",
  "anya-e0301n0:868_4": "cittuppādocutianantarephaladānaniyamena niyato hoti.",
  "anya-e0301n0:868_5": "Tattakaṃ passitvā sanniṭṭhānaṃ gacchanto akusalesu dhammesu niyāmaṃ okkamati,",
  "anya-e0301n0:868_6": "atekicchonāma hoti.",
  "anya-e0301n0:868_7": "Tathā pana apassitvā kevalaṃ micchādhimokkhamattena evameva bhavissatīti sanniṭṭhānaṃ gantvā sakaṃ ācariyakaṃ",
  "anya-e0301n0:868_8": "samayaṃ paggaṇhitvā ṭhito atekicchonāma nahoti. Kasmā,",
  "anya-e0301n0:868_9": "phaladāna niyamābhāvāti.",
  "anya-e0301n0:868_10": "Ayañca attho micchattattikena dīpetabbo.",
  "anya-e0301n0:868_11": "Tattha hi phaladāna niyamavaseneva ubhinnaṃpi sammattamicchattadhammānaṃ niyatasaññāpaṭilābho aṭṭhakathāyaṃ vuttoti.",
  "anya-e0301n0:868_12": "Suttantasaṃvaṇṇanāsu pana gahaṇaniyamavasenāpi tassā niyatabhāvo vuttoti.",
  "anya-e0301n0:869_0": "Aññatrāpiviññattiyāti viññattidvayena vināpi.",
  "anya-e0301n0:869_1": "Viññattidvayaṃ asamuṭṭhāpetvāpīti attho.",
  "anya-e0301n0:869_2": "Apisaddena pana viññattidvayena sahāpīti dasseti.",
  "anya-e0301n0:869_3": "Imāni hi tīṇi kammāni yadā kāyaṅgavā caṅgāni acopetvā manasmiṃeva sijjhanti.",
  "anya-e0301n0:869_4": "Tadāviññattiyā vināva pavattanti.",
  "anya-e0301n0:869_5": "Yadā pana tāni copetvā kāyavacīdvāresu sijjhanti,",
  "anya-e0301n0:869_6": "tadā viññattiyā saheva pavattantīti.",
  "anya-e0301n0:869_7": "Etena imesaṃ tīsupi dvāresu pavattiṃ dīpeti.",
  "anya-e0301n0:869_8": "Evaṃsantepi imāni manodvāreeva bahulaṃ pavattanti.",
  "anya-e0301n0:869_9": "Kāyavacīdvāresu pana appakameva pavattantīti vuttaṃ manasmiṃyevabāhullavuttitoti.",
  "anya-e0301n0:869_10": "Tattha manasmiṃ yevāti kusalā kusalajavanacittasaṅkhāte manodvāreeva.",
  "anya-e0301n0:869_11": "Etena purimesupi kāyadvāre vacīdvāreti padesu evasaddasambhavo dīpito hoti.",
  "anya-e0301n0:869_12": "Evañhi sati tatthapi dvārena kammavavatthānaṃ suṭṭhutaraṃ upapannaṃ hotīti.",
  "anya-e0301n0:869_13": "Itarathā upalakkhaṇādivasena atthantarapasaṅgopi siyāti. Apica,",
  "anya-e0301n0:869_14": "idha evasaddena ayaṃpi visesattho dīpito hoti.",
  "anya-e0301n0:869_15": "Pāṇavadhādīsu hi vadhāmi naṃ avaharāmi na ntiādinā saṃvidhānākārena pavattā cetayitakriyāeva padhānaṃ hoti.",
  "anya-e0301n0:869_16": "Sāca kāyavacīpayogehi vinā nasijjhati.",
  "anya-e0301n0:869_17": "Tasmā tesu kāya vacī payogā kammasiddhiyā ekaṃ aṅgaṃ honti.",
  "anya-e0301n0:869_18": "Taṃ sahajātāca abhijjhādayo cetanāpakkhikāeva hutvā abbohārikattaṃ gacchanti.",
  "anya-e0301n0:869_19": "Parabhaṇḍā bhijjhāyanādīsu pana abhijjhādīnaṃ attapadhānānaṃ kāyavacīdvāresu pavattānaṃpi kāya vacīpayogākammasiddhiyā aṅgameva nahonti.",
  "anya-e0301n0:869_20": "Tathā cintāpavatti matteneva tattha kammasiddhito.",
  "anya-e0301n0:869_21": "Iti imesu kammesu kāya vacīdvārānaṃ sabbenasabbaṃ aṅgabhāvapaṭikkhipanatthaṃ manasmiṃ yevāti eva gahaṇaṃ idheva katanti daṭṭhabbaṃ.",
  "anya-e0301n0:869_22": "Tesu pana dvāresu pavattimatta sabbhāvaṃ sandhāya bāhullasaddopi idha gahitoti.",
  "anya-e0301n0:870_0": "[156] Yaṃ pana vibhāvaniyaṃ",
  "anya-e0301n0:871_0": "“Viññattisamuṭṭhāpaka cittasampayuttācettha abhijjhādayo cetanāpakkhikāva hontīti” vuttaṃ.",
  "anya-e0301n0:871_1": "Taṃ idha na yujjati.",
  "anya-e0301n0:872_0": "Na hi viññattisamuṭṭhāpakacittasampayuttāpi kevalaṃ manokamma kiccavisesena pavattamānā abhijjhādayo cetanāpakkhikā honti.",
  "anya-e0301n0:872_1": "Cetanāeva pana abhijjhādipakkhikā hotīti.",
  "anya-e0301n0:872_2": "[Manokammaṃ]",
  "anya-e0301n0:873_0": "151.",
  "anya-e0301n0:873_1": "Ettha ca dasannaṃpi imesaṃ kammapathānaṃ pubbāparacetanāyo paṭisandhiākaḍḍhane anekantikapakkhaṃ gatāti paṭisambhidā maggaṭīkāyaṃ vuttā.",
  "anya-e0301n0:873_2": "Tasmā tāpi imaṃ sattaṃ māressāmi imaṃ bhaṇḍaṃ adinnaṃ ādiyissāmītiādinā nayena ādito paṭṭhāya pavattā balavapaccaye laddhā paṭisandhiṃ ākaḍḍhanti.",
  "anya-e0301n0:873_3": "Aladdhā nākaḍḍhantīti yuttā.",
  "anya-e0301n0:873_4": "Yāni pana kusalākusalāni kammapathabhedaṃ appattāni honti.",
  "anya-e0301n0:873_5": "Tāni kāyadvāre dissamānāni kāyakammānināma honti.",
  "anya-e0301n0:873_6": "Vacīdvāre dissamānāni vacīkammānināma.",
  "anya-e0301n0:873_7": "Suddhe manodvāre dissamānāni manokammānināmāti veditabbānīti.",
  "anya-e0301n0:873_8": "Dosamūlenāti dosasaṅkhātamūlena dosamūlakacittenāti dvidhā attho.",
  "anya-e0301n0:873_9": "Tattha purimo byāpādavajjehi dvīhi yujjati,",
  "anya-e0301n0:873_10": "pacchimo tīhipi.",
  "anya-e0301n0:873_11": "Lobhamūlenāti ettha esanayo.",
  "anya-e0301n0:873_12": "Tatthāpiti purimo abhijjhāvajjehi dvīhi yujjati.",
  "anya-e0301n0:873_13": "Pacchimo tīhīti.",
  "anya-e0301n0:873_14": "Dvīhi mūlehīti kadāci dosamūlena kadāci lobhamūlenāti evaṃ dvīhi mūlehi sambhavanti.",
  "anya-e0301n0:873_15": "Moho pana sabbasādhāraṇattā visesakaro na hotīti idha na gahito.",
  "anya-e0301n0:874_0": "[157] Yaṃ pana vibhāvaniyaṃ",
  "anya-e0301n0:875_0": "“Nidhipāṭhakapamāṇato duṭṭhaniggahatthaṃ parasantakaṃ harantānaṃ rājūnaṃ brāhmaṇānañca sabbamidaṃ brāhmaṇānaṃ rājūhi dinnaṃ.",
  "anya-e0301n0:875_1": "Tesaṃ pana sabbadubbalabhāvena aññe bhuñjanti.",
  "anya-e0301n0:875_2": "Attasantakameva brāhmaṇā paribhuñjantīti evamādīni vatvā sakasaññāya eva yaṃkiñci harantānaṃ kammaphalasambandhāpavādīnañca mohamūlenā”ti vuttaṃ.",
  "anya-e0301n0:875_3": "Taṃ idha na yujjati.",
  "anya-e0301n0:876_0": "Sahajātamūlañhi idha adhippetaṃ asādhāraṇabhūtañca.",
  "anya-e0301n0:876_1": "Tesañca tathāharantānaṃ haraṇaṃ haraṇakāle kadācidosamūlena kadāci lobhamūlenāti evaṃ dvīhi mūlehi eva sambhavatīti.",
  "anya-e0301n0:876_2": "Yo pana moho mahāsammatādīnaṃdhammikarājūnaṃ kāle pavattaṃ porāṇaka nidhisatthaṃ thapetvā pacchā adhammikānaṃrājūnaṃ",
  "anya-e0301n0:876_3": "kāle pavattesu yebhuyyena adhammikesu dhammasattha rājasattha saṅkhātesu nidhipāṭhesu dhammikasaññīnaṃ",
  "anya-e0301n0:876_4": "rājūnaṃ uppanno.",
  "anya-e0301n0:876_5": "Yoca rājūnaṃ abhisekakāle dinnaññevasamaṇabrāhmaṇānaṃtiṇakaṭṭhodakanti vacanaṃ upādāya sabbamidaṃ brāhmaṇānaṃ",
  "anya-e0301n0:876_6": "rājūhi dinnanti evaṃ saññīnaṃ brāhmaṇānaṃ uppanno.",
  "anya-e0301n0:876_7": "Yoca natthi sukata dukkaṭānaṃ kammānaṃ phalaṃ vipākoti evaṃ diṭṭhikānaṃ kammaphalasambandhā pavādīnaṃ uppanno.",
  "anya-e0301n0:876_8": "Sosabbopi upanissayamoho nāma hoti.",
  "anya-e0301n0:876_9": "So idha nādhippeto.",
  "anya-e0301n0:876_10": "Itarathā lobho nidānaṃ kammānaṃ samudayāya.",
  "anya-e0301n0:876_11": "Doso nidānaṃ kammānaṃ samudayāya.",
  "anya-e0301n0:876_12": "Moho nidānaṃ kammānaṃ samudayāyāti vacanato sabbepi akusalakamma pathāti mūlakāeva idha vattabbā siyunti.",
  "anya-e0301n0:876_13": "Evaṃpanettha vattabbaṃ siyā,",
  "anya-e0301n0:876_14": "kammesuca kammaphalesuca sañjātakaṅkhānaṃ janānaṃ kaṅkhā pariyuṭṭhāna cittenasahevatadanurūpāniadinnādānādīni",
  "anya-e0301n0:876_15": "cattārikammāni karontānaṃ tāni kammāni suddhena mohamūlena jāyantīti.",
  "anya-e0301n0:876_16": "Evañhi sati parato vicikicchā cetanāya paṭisandhijanakesu gahaṇaṃpi upapannaṃ hotīti.",
  "anya-e0301n0:876_17": "[Akusalakammaṃ].",
  "anya-e0301n0:877_0": "152.",
  "anya-e0301n0:877_1": "Kāmāvacarakusalaṃpi kāyadvāre pavattaṃ kāya kammanti ettha dve pariyāyā veditabbā. Kathaṃ,",
  "anya-e0301n0:877_2": "vakkhamānesu hi puññakriyavatthūsu yaṃkiñci puññakriyavatthuṃ kāyaṅgaṃ copetvā pavattitaṃ kāyakammaṃ nāma.",
  "anya-e0301n0:877_3": "Vācaṅgaṃ copetvā pavattitaṃ vacīkammaṃ nāma.",
  "anya-e0301n0:877_4": "Kāyaṅga vācaṅgāni acopetvā manodvāreeva pavattitaṃ manokammaṃ nāmāti ayameko pariyāyo.",
  "anya-e0301n0:877_5": "Ayaṃ pana mettaṃ kāyakammaṃ paccupaṭṭhitaṃ hoti sabrahmacārīsu āviceva raho ca.",
  "anya-e0301n0:877_6": "Mettaṃ vacīkammaṃ paccupaṭṭhitaṃ hoti sabrahmacārīsu āviceva rahoca.",
  "anya-e0301n0:877_7": "Mettaṃ manokammaṃ paccupaṭṭhitaṃ hoti sabrahmacārīsu āviceva rahocātica.",
  "anya-e0301n0:877_8": "Sabbaṃ kāyakammaṃ ñāṇapubbaṅgamaṃ ñāṇānuparivattaṃ.",
  "anya-e0301n0:877_9": "Sabbaṃ vacīkammaṃ ñāṇapubbaṅgamaṃ ñāṇānuparivattaṃ.",
  "anya-e0301n0:877_10": "Sabbaṃ manokammaṃ ñāṇapubbaṅgamaṃ ñāṇānuparivattanti ca.",
  "anya-e0301n0:878_0": "Padakkhiṇaṃ kāyakammaṃ, vācākammaṃ padakkhiṇaṃ;",
  "anya-e0301n0:879_0": "Padakkhiṇaṃ manokammaṃ, paṇīhite padakkhiṇe tica.",
  "anya-e0301n0:880_0": "Evamādīsu suttapadesu āgato. Apica,",
  "anya-e0301n0:880_1": "aṭṭhasāliniyaṃ sakalāya navakammadvārakathāya ayamattho dīpetabbo.",
  "anya-e0301n0:880_2": "Tattha hi dānamayaṃpi kāyavacī manokammavasena tidhā vibhattaṃ.",
  "anya-e0301n0:880_3": "Tathā sīlamayaṃ bhāvanāmayañcāti.",
  "anya-e0301n0:880_4": "Yasmiṃ pana dussilye pavattamāne kāyo aparisuddho hoti.",
  "anya-e0301n0:880_5": "Kāyasaṃvaro bhijjati.",
  "anya-e0301n0:880_6": "Yaṃ pana kusalaṃ pavattamānaṃ tadaṅgapahānādivasena taṃ dussilyaṃ pajahitvā kāyadvāraṃ sodhayamānaṃ kāyasaṃvaraṃ pūrayamānaṃ pavattati.",
  "anya-e0301n0:880_7": "Taṃ kāyacopana rahitaṃpi kāyaṅga saṃvaraṇa kiccattā kiccasīsena kāyadvāre pavattaṃ kāyakammaṃnāma.",
  "anya-e0301n0:880_8": "Kāyasucaritantipi vuccati.",
  "anya-e0301n0:880_9": "Etthaca taṃ dussilyaṃ pajahitvāti yasmiṃ citte uppajjamāne pāṇaghātādikaṃ kāyadussilyaṃ uppajjeyya.",
  "anya-e0301n0:880_10": "Tassa cittassa uppajjituṃ appadānavasena taṃ kāyadussilyaṃ pajahitvā.",
  "anya-e0301n0:880_11": "Kāyadvāraṃ sodha yamānanti yasmiṃ dussilye uppajjamāne kāyaṅgaṃ asuddhaṃ hoti.",
  "anya-e0301n0:880_12": "Tassa uppajjituṃ appadānavasena kāyadvāraṃ sodhayamānaṃ.",
  "anya-e0301n0:880_13": "Kāyasaṃvaraṃ pūrayamānanti sayaṃ kāyaṅgasaṃvaraṇakiccasampādanena kāyasaṃvaraṃ pūrentanti attho.",
  "anya-e0301n0:880_14": "Vacīkammepi eseva nayo.",
  "anya-e0301n0:880_15": "Avayesaṃ pana sabbaṃpi kalyāṇakammaṃ tīsu dvāresu pavattaṃpi manodvāraṃeva sodhayamānaṃ manosaṃvaraṃeva",
  "anya-e0301n0:880_16": "pūrayamānaṃ pavattatīti manodvāre pavattaṃ manokammaṃnāma.",
  "anya-e0301n0:880_17": "Manosucaritantipi vuccati.",
  "anya-e0301n0:880_18": "Ayameko pariyāyo.",
  "anya-e0301n0:880_19": "Ayaṃ pana anekasatesu kammapathasuttesu āgato. Apica,",
  "anya-e0301n0:880_20": "aṭṭhasāliniyaṃ sakalāya dvārakathāka ayamattho dīpetabboti.",
  "anya-e0301n0:880_21": "Imesu pana dvīsu pariyāyesu sattusāsane kalyāṇadhammapūraṇaṃnāma yāvadeva pāpadhammapahānatthāya eva hotīti pacchimoyeva padhānanti veditabboti.",
  "anya-e0301n0:880_22": "Diyyati etenāti dānaṃ.",
  "anya-e0301n0:880_23": "Vatthupariccāgacetanā.",
  "anya-e0301n0:880_24": "Sīlayatīti sīlaṃ.",
  "anya-e0301n0:880_25": "Kāya vacīkammāni sāvajjāni nīvāretvā anavajjāni susamāhitāni katvā sammādahati thapeti,",
  "anya-e0301n0:880_26": "uparime kusaladhammeca upadhāreti.",
  "anya-e0301n0:880_27": "Tesaṃ patiṭṭhā hutvā dhāretīti attho.",
  "anya-e0301n0:880_28": "Bhāventi etāyāti bhāvanā.",
  "anya-e0301n0:880_29": "Adhikusaladhamme anuppannevā uppādenti uppannevā vaḍḍhentīti attho.",
  "anya-e0301n0:880_30": "Apacāyanti etenāti apacāyanaṃ.",
  "anya-e0301n0:880_31": "Pūjenti kāyavācāhi attānaṃ nīcavuttiṃ dassentīti attho.",
  "anya-e0301n0:881_0": "Visesena āvaranti ussukkaṃ āpajjantīti byāvaṭānaṃ bhāvo kammaṃvā veyyāvaccaṃ.",
  "anya-e0301n0:881_1": "Pajjitthāti patti.",
  "anya-e0301n0:881_2": "Attani laddhapuññakoṭṭhāsassa nāmaṃ.",
  "anya-e0301n0:881_3": "Pāpīyatītivā patti.",
  "anya-e0301n0:881_4": "Parehi anumodantehi laddhabbassa puññānisandassetaṃ nāmaṃ.",
  "anya-e0301n0:881_5": "Pattiṃ dadanti etenāti pattidānaṃ.",
  "anya-e0301n0:881_6": "Tadeva parehi dinnaṃ anumodanti.",
  "anya-e0301n0:881_7": "Sādhukāraṃ dadanti etenāti pattānumodanaṃ.",
  "anya-e0301n0:881_8": "Dhammaṃ suṇanti etenāti dhammasavanaṃ.",
  "anya-e0301n0:881_9": "Dhammaṃ desenti etāyāti dhammadesanā.",
  "anya-e0301n0:881_10": "Atthi dinnaṃ,",
  "anya-e0301n0:881_11": "atthi yiṭṭhaṃ,",
  "anya-e0301n0:881_12": "atthi hutaṃ,",
  "anya-e0301n0:881_13": "atthi sukatadukkaṭānaṃ kammānaṃ phalaṃ vipākotiādinā dasavatthukaṃ sammādiṭṭhiṃ ujuṃ karonti etenāti diṭṭhijukammaṃ.",
  "anya-e0301n0:881_14": "Sabbāni pana tāni punenti cittasantānaṃ sodhenti etehīti puññāni.",
  "anya-e0301n0:881_15": "Pūjanīyabhāvaṃ nibbattentīti puññānītipi vadanti.",
  "anya-e0301n0:881_16": "Tānieva avassaṃ kattabbaṭṭhena kriyānicāti puññakriyāni.",
  "anya-e0301n0:881_17": "Tāniyeva sukhavisesānaṃ adhiṭṭhānaṭṭhena vatthūnicāti puññakriyavatthūnīti.",
  "anya-e0301n0:881_18": "Ettha ekamekaṃ tividhaṃ hoti purimaṃ majjhimaṃ pacchimanti.",
  "anya-e0301n0:881_19": "Tattha dāne tāva paṭiggāhakassa pariccāgakaraṇaṃ majjhimaṃnāma.",
  "anya-e0301n0:881_20": "Tato pubbe iminā paccayena dānamayaṃ puññaṃ pavattayissāmīti evaṃ paccayuppādanato paṭṭhāya dānaṃ ārabbha",
  "anya-e0301n0:881_21": "dānaṃ uddissa tīsu dvāresu pavattā kusalacetanā purimaṃnāma.",
  "anya-e0301n0:881_22": "Pacchā bhāge pana attanā dinnadānaṃ ārabbha punappunaṃ attamanacittaṃ uppādentassa pavattā kusalacetanā pacchimaṃnāmaṃ.",
  "anya-e0301n0:881_23": "Sabbaṃpi cetaṃ akusale vuttanayena balavapaccaye laddhā paṭisandhiṃ deti.",
  "anya-e0301n0:881_24": "Aladdhā na detīti veditabbaṃ.",
  "anya-e0301n0:882_0": "Puna hīna majjhimapaṇītavasena tividhaṃ hoti.",
  "anya-e0301n0:882_1": "Tattha hīnena chandena cittena vīriyena vīmaṃsāyavā pavattitaṃ hīnaṃ,",
  "anya-e0301n0:882_2": "majjhimena chandādinā pavattitaṃ majjhimaṃ,",
  "anya-e0301n0:882_3": "paṇītena paṇītaṃ.",
  "anya-e0301n0:882_4": "Yasakāmatāyavā pavattitaṃ hīnaṃ.",
  "anya-e0301n0:882_5": "Puññaphalakāmatāyavā pavattitaṃ majjhimaṃ.",
  "anya-e0301n0:882_6": "Kattabbame vidanti ariyabhāvaṃ nissāya pavattitaṃ paṇītaṃ.",
  "anya-e0301n0:882_7": "Attukkaṃsana paravambhanādīhi upakkiliṭṭhaṃvā hīnaṃ.",
  "anya-e0301n0:882_8": "Anupakkiliṭṭhaṃ lokiyasukhabhāgitāya pavattitaṃ majjhimaṃ.",
  "anya-e0301n0:882_9": "Maggaphalasukhabhāgitāya pavattitaṃ paṇītaṃ.",
  "anya-e0301n0:882_10": "Taṇhāvasenavā bhavabhogatthāya pavattitaṃ hīnaṃ.",
  "anya-e0301n0:882_11": "Attano vimokkhatthāya pavattitaṃ majjhimaṃ.",
  "anya-e0301n0:882_12": "Sabbasattavimokkhatthāya pavattitaṃ pāramitādānaṃ paṇītanti ayamattho visuddhimagge sīlaniddesaṃ nissāya veditabboti.",
  "anya-e0301n0:882_13": "Yathā cettha,",
  "anya-e0301n0:882_14": "evaṃ sesesupiyathā sambhavaṃ tikadvayaṃ vibhajitvā vattabbanti.",
  "anya-e0301n0:882_15": "Tattha sīlaṃ nāmabhikkhusīlaṃ,",
  "anya-e0301n0:882_16": "bhikkhunisīlaṃ,",
  "anya-e0301n0:882_17": "sāmaṇerasīlaṃ,",
  "anya-e0301n0:882_18": "gahaṭṭhasīlanti catubbidhaṃ hoti.",
  "anya-e0301n0:882_19": "Tattha purimānaṃ dvinnaṃ samādānakiccaṃ kammavācāya siddhaṃhoti.",
  "anya-e0301n0:882_20": "Antimavatthuajjhāpannenavā sikkhāpaccakkhānenavā kammavācāya bhinnāya sabbaṃ samādānaṃ bhinnaṃ hoti.",
  "anya-e0301n0:882_21": "Sabbāni upasampanna sīlāni bhinnāni honti.",
  "anya-e0301n0:882_22": "Tadā bhikkhupaṭiññaṃ avijahitvā ṭhito dussīlonāma hoti.",
  "anya-e0301n0:882_23": "Thapetvāpana antimavatthuṃ aññasikkhā padāni vītikkamantassa yaṃ vītikkamati.",
  "anya-e0301n0:882_24": "Tasmiṃyeva saṃvarabhedo hoti.",
  "anya-e0301n0:882_25": "Na samādāna bhedo.",
  "anya-e0301n0:882_26": "Na hi taṃ puna kammavācāya samādātabbanti atthīti.",
  "anya-e0301n0:882_27": "Paṭikammaṃ karontassa pana saṃvaro pākatiko hoti.",
  "anya-e0301n0:882_28": "Sañcicca vītikkamantovā paṭikammaṃ akarontovā alajjīnāma hoti.",
  "anya-e0301n0:882_29": "Na dussīloti.",
  "anya-e0301n0:882_30": "Esanayo sāmaṇerasīlepi.",
  "anya-e0301n0:882_31": "Tattha pana saraṇagamaneneva samādānaṃsiddhaṃ hoti.",
  "anya-e0301n0:882_32": "Liṅganāsanaṅgaṃ katvā saraṇagamane bhinne sabbaṃ samādānaṃ bhijjati.",
  "anya-e0301n0:882_33": "Itaresu pana yaṃ vītikkamati,",
  "anya-e0301n0:882_34": "tasmiṃyeva saṃvarabhedo hotīti veditabbaṃ.",
  "anya-e0301n0:883_0": "Gahaṭṭhasīle pana pakati gahaṭṭhānaṃ gahaṇavaseneva samādānaṃ siddhaṃ hoti.",
  "anya-e0301n0:883_1": "Tasmā ekatogaṇhante sabbāni samādinnāni honti.",
  "anya-e0301n0:883_2": "Ekasmiṃca bhinne sabbāni bhinnāni honti.",
  "anya-e0301n0:883_3": "Sabbāni puna samādātabbāni.",
  "anya-e0301n0:883_4": "Visuṃ visuṃ gaṇhante pana yaṃ vītikkamati,",
  "anya-e0301n0:883_5": "etadevabhijjati.",
  "anya-e0301n0:883_6": "Tadeva puna samādātabbaṃ hotīti.",
  "anya-e0301n0:883_7": "Paricchinnakālā tikkamane pana sabbaṃ samādānaṃ vūpasammatiyeva.",
  "anya-e0301n0:883_8": "Dussīlabhāvo panettha pañcannaṃ niccasīlānaṃ bhedena veditabbo.",
  "anya-e0301n0:883_9": "Niccāniccesu pana yaṃ niccameva vaṭṭati.",
  "anya-e0301n0:883_10": "Aniccaṃ navaṭṭati sāvajjaṃ hoti.",
  "anya-e0301n0:883_11": "Taṃ niccasīlaṃ nāma.",
  "anya-e0301n0:883_12": "Yaṃ pana niccaṃpi vaṭṭati.",
  "anya-e0301n0:883_13": "Mahantaṃ puññābhisandaṃ hoti.",
  "anya-e0301n0:883_14": "Aniccaṃpi vaṭṭati sāvajjaṃ na hoti.",
  "anya-e0301n0:883_15": "Taṃ aniccasīlaṃnāma.",
  "anya-e0301n0:883_16": "Tattha bhikkhu bhāve ṭhitassa bhikkhusīlaṃ sāmaṇerabhāve ṭhitassa sāmaṇerasīlaṃ pakatigahaṭṭhānaṃpañcasīlaṃ",
  "anya-e0301n0:883_17": "pabbajitasaṅkhepagatānaṃ upāsakānaṃ tāpasaparibbājakānañca dasasīlaṃ niccasīlaṃnāma.",
  "anya-e0301n0:883_18": "Tesañhi taṃ taṃ yathāsakaṃ sīlaṃ niccaṃ suddhaṃ katvā rakkhitumeva vaṭṭati.",
  "anya-e0301n0:883_19": "Arakkhantānaṃ bhikkhubhāvādiko sāvajjo hoti asuddho. Kasmā,",
  "anya-e0301n0:883_20": "attano anurūpassa ācārassa vipattito.",
  "anya-e0301n0:883_21": "Pakatigahaṭṭhānaṃ pana aṭṭhaṅguposathasīlaṃ aniccasīlaṃnāma.",
  "anya-e0301n0:883_22": "Tañhi tesaṃ vuttanayena niccaṃpi vaṭṭati.",
  "anya-e0301n0:883_23": "Aniccaṃpi vaṭṭati.",
  "anya-e0301n0:883_24": "Tathā dasasīlañca.",
  "anya-e0301n0:883_25": "Tañhi pakati gahaṭṭhānaṃ aniccasīlameva hoti.",
  "anya-e0301n0:883_26": "Gihinivatthaṃ pahāya kāsāyavatthadhāraṇena pabbajitasaṅkhepagatānaṃ eva niccasīlaṃ.",
  "anya-e0301n0:883_27": "Yathā hi pakatimanussānaṃ pañcasīlaṃ samādinnaṃpi asamādinnaṃpi niccaṃ rakkhitumeva vaṭṭati.",
  "anya-e0301n0:883_28": "Vītikkamituṃ navaṭṭati.",
  "anya-e0301n0:883_29": "Tathā pabbajitavesadhārīnaṃ dasasīlaṃ samādinnaṃpi asamādinnaṃpi niccaṃ rakkhitumeva vaṭṭati.",
  "anya-e0301n0:883_30": "Vītikkamituṃ navaṭṭati.",
  "anya-e0301n0:883_31": "Vesadhāraṇena saha siddhattāti.",
  "anya-e0301n0:884_0": "Upari vuccamānā samathavipassanāvasena duvidhā bhāvanā bhāvanānāma.",
  "anya-e0301n0:884_1": "Sā idha appanaṃ apattāva adhippetā.",
  "anya-e0301n0:884_2": "Dhammavinayapari yattiyā saha anavajjakammasippavijjāṭhānesu paricayakaraṇa cetanāpi ettheva saṅgayhati.",
  "anya-e0301n0:884_3": "Ratanattaye pana mātāpitūsu kulejeṭṭhesu ācariyesu dhammikasamaṇabrāhmaṇesu aññesuca guṇavayavuddhesu",
  "anya-e0301n0:884_4": "yathārahaṃ paccuṭṭhānaṃ vandanaṃ añjalikaraṇaṃ sāmicikaraṇaṃ vattapaṭivattakaraṇanti evamādisabbaṃ apacāyanaṃnāma.",
  "anya-e0301n0:884_5": "Tesaññeva aññesañca āgantukagamikaaddhikānaṃ gilānānaṃ jiṇṇānaṃ kicca karaṇīyesu sabrahmacārīnaṃ cīvarakammādīsu",
  "anya-e0301n0:884_6": "paresaṃ taṃtaṃpuñña kammesuca parisuddhena hitapharaṇacittena attanokiccesu viya kāyavācāhi vāyāmakaraṇaṃ",
  "anya-e0301n0:884_7": "veyyāvaccaṃnāma.",
  "anya-e0301n0:884_8": "Attanā katassa yassakassaci puññassa parehi sādhāraṇakaraṇaṃ pattidānaṃnāma.",
  "anya-e0301n0:884_9": "Parehi dinnāya pattiyā anumodanaṃ attamanatāpavedanaṃ pattā numodanaṃnāma.",
  "anya-e0301n0:884_10": "Adinnassa puññassa anumodanaṃ pana anumodanameva hoti.",
  "anya-e0301n0:884_11": "Na pattānumodanaṃ.",
  "anya-e0301n0:884_12": "Pattiyāeva abhāvato.",
  "anya-e0301n0:884_13": "Pattica duvidhā uddisikā anuddisikāti.",
  "anya-e0301n0:884_14": "Tattha attānaṃ uddisikaṃ anumodantasseva diṭṭhadhammavedanīyaṃ jātanti veditabbaṃ.",
  "anya-e0301n0:884_15": "Idaṃ pana dvayaṃ dānapuññesueva visesato pākaṭaṃ.",
  "anya-e0301n0:884_16": "Tañhi uddisakaṃ katvā devatānaṃvā paradattupajīvipetānaṃvā vemānikapetānaṃvā vinipātikāsurānaṃvā dinnaṃ",
  "anya-e0301n0:884_17": "anumoditañca tesaṃ taṅkhaṇeeva diṭṭhadhamma vedanīyaṃ jātanti.",
  "anya-e0301n0:884_18": "Atthahita paṭisaṃyuttāya dhammakathāya yoniso manasikāre ṭhatvā savanañca kathanañca dhammasavanaṃ dhamma desanācanāma.",
  "anya-e0301n0:884_19": "Niravajjakammasippavijjāṭhānānaṃ savanakathanacetanāca etthevasaṅgayhanti.",
  "anya-e0301n0:885_0": "Natthi dinnaṃ natthiyiṭṭhantiādinayapavattāya dasavatthukāya micchā diṭṭhiyāvā issaranimmānādidiṭṭhiyāvā",
  "anya-e0301n0:885_1": "diṭṭhamaṅgalādidiṭṭhiyāvā visuddhaṃ katvā tehi tehi vatthūhivā yuttīhivā kāraṇehivā kammasakatā ñāṇasaṅkhātāya",
  "anya-e0301n0:885_2": "sammādiṭṭhiyā vodānakaraṇaṃ diṭṭhujukammaṃnāmāti.",
  "anya-e0301n0:885_3": "Yattha pana tividhameva puññakriyavatthu āgataṃ.",
  "anya-e0301n0:885_4": "Tattha pattidānānumodanāni dāne saṅgayhanti.",
  "anya-e0301n0:885_5": "Issāmaccherānaṃ paṭipakkhabhāvena taṃ sabhāvattā.",
  "anya-e0301n0:885_6": "Apacāyanaveyyāvaccāni sīle saṅgayhanti.",
  "anya-e0301n0:885_7": "Tesaṃ cāritta sīlattā.",
  "anya-e0301n0:885_8": "Sesāni tīṇi bhāvanāmaye saṅgayhanti.",
  "anya-e0301n0:885_9": "Taṃ sabhāvattā.",
  "anya-e0301n0:885_10": "Kammaṭṭhānavinimutto dhammonāma natthīti hi vuttaṃ.",
  "anya-e0301n0:885_11": "Diṭṭhujukammañca ñāṇa vaḍḍhanamevāti.",
  "anya-e0301n0:885_12": "Tīsvevavā etaṃ saṅgayhati.",
  "anya-e0301n0:885_13": "Diṭṭhujukammaṃ sabbesaṃ niyama lakkhaṇantiti aṭṭhakathāyaṃ vuttaṃ.",
  "anya-e0301n0:885_14": "Satiyeva hi kammasakatāñāṇe dānādīni tīṇi sampajjantīti.",
  "anya-e0301n0:885_15": "Manokammamevāti manasmiṃeva kammapatha kiccasiddhito manokammaṃeva.",
  "anya-e0301n0:886_0": "[158] Vibhāvaniyaṃ pana",
  "anya-e0301n0:887_0": "“Viññattisamuṭṭhāpakattā bhāvena kāya dvārādīsu appavattanatoti” vuttaṃ. Taṃ na sundaraṃ.",
  "anya-e0301n0:888_0": "Na hi viññattisamuṭṭhāpakaṃ abhiññākusalaṃ kāyadvārādīsu pavattamānaṃpi kāyavacīkammasaṅkhyaṃ gacchati,",
  "anya-e0301n0:888_1": "kāyavācānaṃ kammapatha aṅgabhāvāsambhavatoti.",
  "anya-e0301n0:888_2": "Tañca bhāvanāmayanti dānasīlavasena appavattanato.",
  "anya-e0301n0:888_3": "Kevalaṃ bhāvanākammavisesattā tañca mahaggata kusalaṃ bhāvanākamma meva hoti.",
  "anya-e0301n0:888_4": "Yaṃ pana paṭisambhidā magge pathamajjhānena nīvaraṇānaṃ.",
  "anya-e0301n0:888_5": "Dutīyena vitakkavicārānaṃ.",
  "anya-e0301n0:888_6": "Tatīyena pītiyā.",
  "anya-e0301n0:888_7": "Catutthena sukhadukkhānaṃ pahānaṃ sīlaṃ.",
  "anya-e0301n0:888_8": "Veramaṇi sīlaṃ.",
  "anya-e0301n0:888_9": "Cetanā sīlaṃ.",
  "anya-e0301n0:888_10": "Saṃvaro sīlaṃ.",
  "anya-e0301n0:888_11": "Avītikkamo sīlanti vuttaṃ.",
  "anya-e0301n0:888_12": "Taṃ pariyāyena vuttanti veditabbaṃ.",
  "anya-e0301n0:888_13": "Appanāpattanti bhāvanā balena ārammaṇe anupavisitvā acalaṭṭhitibhāvena pavattanato appanāpattaṃ kammaṃ hoti.",
  "anya-e0301n0:889_0": "[159] Vibhāvaniyaṃ pana",
  "anya-e0301n0:890_0": "“Pubbabhāgapavattānaṃ kāmāvacarabhāvatoti” kāraṇaṃ vuttaṃ. Taṃ na sundaraṃ.",
  "anya-e0301n0:891_0": "Na hi tesaṃ kāmāvacaratāmattaṃ appanāpattiyā kāraṇaṃ hotīti.",
  "anya-e0301n0:891_1": "Jhānaṅgabhedenāti vuttaṃ.",
  "anya-e0301n0:891_2": "Jhānabhedenāti pana vattabbaṃ.",
  "anya-e0301n0:891_3": "Jhānaṅgabhedenātivā jhānaṅgasamudāyabhedenāti attho,",
  "anya-e0301n0:891_4": "jhānabhedena icceva vuttaṃ hoti.",
  "anya-e0301n0:891_5": "Kusalakammaṃ",
  "anya-e0301n0:892_0": "153.",
  "anya-e0301n0:892_1": "Etthāti etasmiṃ pākaṭṭhānacatukke.",
  "anya-e0301n0:892_2": "Uddhaccarahitanti uddhaccasahagatacetanāvajjitaṃ.",
  "anya-e0301n0:892_3": "Kasmā pana uddhaccacetanā idha pajjitāti.",
  "anya-e0301n0:892_4": "Paṭisandhianākaḍḍhanato.",
  "anya-e0301n0:892_5": "Kathaṃ viññāyatīti ce.",
  "anya-e0301n0:892_6": "Dhammasaṅgahe dassanena pahātabbesu taṃ avatvā bhāvanāya pahātabbesu eva vuttattā. Yathāha-",
  "anya-e0301n0:892_7": "cattāro diṭṭhigatasampayuttacittuppādā vicikicchāsahagato cittuppādo,",
  "anya-e0301n0:892_8": "ime dhammā dassanena pahātabbātica,",
  "anya-e0301n0:892_9": "uddhaccasahagato cittuppādo,",
  "anya-e0301n0:892_10": "imedhammā bhāvanāyapahā tabbātica,",
  "anya-e0301n0:892_11": "sesā pana cattāro diṭṭhigatavippayuttacittuppādā dve paṭighasampayuttacittuppādāca siyā dassanenapahātabbā siyā bhāvanāya pahātabbāti tattha vuttā.",
  "anya-e0301n0:892_12": "Kathañca viññāyati.",
  "anya-e0301n0:892_13": "Yo dassanenapahātabbesu na vutto,",
  "anya-e0301n0:892_14": "so akusaladhammo paṭisandhiṃ nākaḍḍhatīti.",
  "anya-e0301n0:892_15": "Paṭṭhāne dassanenapahātabbadhammesueva nānākkhaṇika kammapaccayassa uddhaṭattā itarattha tassa anuddhaṭattāti. Yathāha-",
  "anya-e0301n0:892_16": "sahajātā dassanenapahātabbā cetanā sampayuttakānaṃ dhammānaṃ cittasamuṭṭhānānañca rūpānaṃ kammapaccayenapaccayo.",
  "anya-e0301n0:892_17": "Nānākkhaṇikā dassanena pahātabbā cetanā vipākānaṃ khandhānaṃ kaṭattāca rūpānaṃ kammapaccayena paccayotica",
  "anya-e0301n0:892_18": "sahajātā bhāvanāya pahātabbā cetanāsampayuttakānaṃdhammānaṃ cittāsamuṭṭhānānañcarūpānaṃ kammapaccayena",
  "anya-e0301n0:892_19": "paccayotica.",
  "anya-e0301n0:892_20": "Naca nānākkhaṇika kammapaccayasattiyā vinā vipākuppādanaṃnāma atthīti.",
  "anya-e0301n0:892_21": "Yadievaṃ sā pavattivipākaṃpi najanetīti sakkā vattuntice.Na.",
  "anya-e0301n0:892_22": "Paṭisambhidāvibhaṅge tassā vipākassa uddhaṭattā. Yathāha-",
  "anya-e0301n0:892_23": "katame dhammā akusalā.",
  "anya-e0301n0:892_24": "Yasmiṃ samaye akusalaṃ cittaṃ uppannaṃ hoti upekkhāsahagataṃ uddhaccasampayuttaṃ rūpārammaṇaṃvā.La.",
  "anya-e0301n0:892_25": "Ime dhammā akusalā.",
  "anya-e0301n0:892_26": "Imesu dhammesu ñāṇaṃ dhammapaṭisambhidā.",
  "anya-e0301n0:892_27": "Tesaṃ vipāke ñāṇaṃ atthapaṭisambhidāti.",
  "anya-e0301n0:892_28": "Tenāha pavattiyaṃ pana sabbaṃpi dvādasavidhantiādi.",
  "anya-e0301n0:893_0": "[160] Yaṃ pana vibhāvaniyaṃ",
  "anya-e0301n0:894_0": "“Adhimokkhavirahena sabbadubbalaṃpi vicikicchāsahagataṃ paṭisandhiṃ ākaḍḍhati.",
  "anya-e0301n0:894_1": "Adhimokkhasampayogena tato balavantaṃpi uddhaccasahagataṃ nākaḍḍhatīti” vuttaṃ.",
  "anya-e0301n0:894_2": "Taṃ na sundaraṃ.",
  "anya-e0301n0:895_0": "Na hi adhimokkhavirahamattena vicikicchāsahagataṃ sabbadubbalantica adhimokkhasampayogamattena uddhaccasahagataṃ tato balavantantica sakkā vattuṃ.",
  "anya-e0301n0:895_1": "Satthari kaṅkhati dhamme kaṅkhatīti evamādinā nayena vuttāya vicikicchāya attano visaye mahāhatthināgassa",
  "anya-e0301n0:895_2": "viya balavatarattā ativiya kāḷakadhammattācāti.",
  "anya-e0301n0:895_3": "Tathā hisā ekantena dassanenapahātabbesu padhānabhāvena vuttā.",
  "anya-e0301n0:895_4": "Tatoyevaca paṭisandhiākaḍḍhanaṃpi tassā viññātabbaṃ hotīti.",
  "anya-e0301n0:895_5": "Sabhāvaviruddhattāyeva pana vicikicchāsahagataṃ adhimokkharahitaṃ hotīti yuttaṃ.",
  "anya-e0301n0:895_6": "Tasmā uddhaccasahagatameva sabbadubbalanti veditabbaṃ.",
  "anya-e0301n0:895_7": "Sabbatthāpīti sugatiduggativasena sabbasmiṃpi.",
  "anya-e0301n0:895_8": "Yathārahanti tesu lokesu laddhavatthudvārānurūpaṃ.",
  "anya-e0301n0:895_9": "Vipaccatīti vipāceti vipakkabhāvaṃ āpādeti.",
  "anya-e0301n0:895_10": "Sabbaṃpivādvādasavidhaṃ akusalakammaṃ sattā kusalapākāni hutvā vipaccati,",
  "anya-e0301n0:895_11": "vipakkabhāvaṃ gacchatīti attho.",
  "anya-e0301n0:896_0": "Yasmā kusalakammāni apāyabhūmiyaṃpi pavattiyaṃ mahāsampattiyo samuṭṭhāpetvā mahiddhikānaṃ nāgasupaṇṇādīnaṃ",
  "anya-e0301n0:896_1": "santāne sayameva attanovipākassa okāsaṃ katvā sukhavipākaṃ janayanti.",
  "anya-e0301n0:896_2": "Aññesaṃpi āpāyikānaṃ tena tena kāraṇena iṭṭhārammaṇa samāyoge sati attano vipākassa okāsaṃ labhitvā sukhavipākaṃ janayanti.",
  "anya-e0301n0:896_3": "Tasmā tathāpavattiyañcātiādi māha.",
  "anya-e0301n0:896_4": "Na hi tāni sukhavipākāni akusakammassa vipākāni bhavituṃ arahanti.",
  "anya-e0301n0:896_5": "Vutteñhetaṃ vibhaṅge aṭṭhānametaṃ anavakāso,",
  "anya-e0301n0:896_6": "yaṃ kāyaduccaritassa iṭṭho kanto manāpo vipāko nibbatteyyātiādi.",
  "anya-e0301n0:896_7": "Tattha mahāvipākāni sugati kāmaloke ahetukāni aṭṭhapi sabbasmiṃ kāmaloke tesuca pañcacakkhuviññāṇa sotaviññāṇa",
  "anya-e0301n0:896_8": "sampaṭicchana santīraṇa yugaḷāni rūpaloke vipaccatīti vuttaṃ yathārahaṃ vipaccatīti.",
  "anya-e0301n0:896_9": "Rūpāvacara kusalañhi kammasamuṭṭhānarūpāni janayantaṃpi sayaṃ vipaccamānaṃ ārammaṇantare aññabhūmika vipākabhāvena navipaccati.",
  "anya-e0301n0:896_10": "Kāmavirāgabhāvanābhāvena pana appanāpatta kamma visesattā kāmataṇhāya avisayabhūte nimittā rammaṇe attanā",
  "anya-e0301n0:896_11": "sabbaso sadisena mahaggatabhāvapattena rūpa vipākabhāveneva vipaccati.",
  "anya-e0301n0:896_12": "Tasmā rūpalokepi tāni pañcavipākāni kāmāvacarakusalassevāti veditabbānīti.",
  "anya-e0301n0:896_13": "Dvīsu kammassa vipaccanaṭṭhānesu paṭisandhināma mahantaṃṭhānaṃ hoti.",
  "anya-e0301n0:896_14": "Tasmā tadā vipaccantaṃ kammaṃ attano sāmatthiyānurūpaṃ nātihīnaṃ vipākaṃ janetuṃ sakkoti.",
  "anya-e0301n0:896_15": "Pavattiyaṃ pana nānāṭhānesu nānākiccehi vipaccati.",
  "anya-e0301n0:896_16": "Tasmā tadā vipaccantaṃ kammaṃ attano sāmatthiyānurūpaṃ vipaccetuṃ nasakkoti.",
  "anya-e0301n0:896_17": "Pañcaviññāṇaṭṭhānādīsu parittakesu vipaccamānaṃ ṭhānā nurūpaṃ vipaccati.",
  "anya-e0301n0:896_18": "Tadārammaṇaṭṭhāne vipaccamānaṃ yebhuyyena javanā nurūpaṃ vipaccati.",
  "anya-e0301n0:896_19": "Tasmā soḷasakamaggo dvādasakamaggo ahetu kaṭṭhakanti evaṃekekassa kammassa vipākappabhedo pavattotitaṃ pabhedaṃdassetuṃ tatthāpītiādimāha.",
  "anya-e0301n0:897_0": "Kusalaṃ duvidhaṃ sampajānakataṃ asampajānakatanti.",
  "anya-e0301n0:897_1": "Tattha kammā yūhanakāle antamaso heṭṭhā vuttaṃ diṭṭhujukammañāṇaṃpi suṭṭhu yojetvā kataṃ sampajānakataṃnāma. Yathāha-",
  "anya-e0301n0:897_2": "kammañca kammaphalañca saddahitvā kataṃ sampajānakataṃ nāmāti.",
  "anya-e0301n0:897_3": "Diṭṭhujukammañāṇa mattaṃpi ayojetvā taṃ asampajānakataṃ nāma. Yathāha-",
  "anya-e0301n0:897_4": "kammaṃpi kammaphalampi ajānitvā kataṃ asampajānakataṃ nāmāti.",
  "anya-e0301n0:897_5": "Tattha sampajānakataṃ tihetukaṃ hoti.",
  "anya-e0301n0:897_6": "Asampajānakataṃ duhetukaṃ. Yathāha-",
  "anya-e0301n0:897_7": "sampajānakaraṇaṃ pana catuñāṇasampayuttehi hoti.",
  "anya-e0301n0:897_8": "Asampajāna karaṇaṃ catūhi ñāṇavippayuttehīti.",
  "anya-e0301n0:897_9": "Tattha ekamekaṃ ukkaṭṭhaṃ omakanti duvidhaṃ hoti.",
  "anya-e0301n0:897_10": "Tattha kusalasamaye pariyuṭṭhite nīvaraṇadhammevā attukkaṃsana paravambhanādike pāpadhammevā suṭṭhu sodhetvā kataṃ ukkaṭṭhaṃ nāma.",
  "anya-e0301n0:897_11": "Asodhetvā kataṃ tehivokiṇṇaṃ omakaṃnāma. Apica,",
  "anya-e0301n0:897_12": "yaṃ katvā pacchā lābhā vata me.",
  "anya-e0301n0:897_13": "Naca vata me alābhā.",
  "anya-e0301n0:897_14": "Suladdhaṃ vata me.",
  "anya-e0301n0:897_15": "Naca vata me dulladdhaṃ.",
  "anya-e0301n0:897_16": "Yassa me īdisaṃ puññaṃ pasutanti evaṃ punappunaṃ anumoditaṃ.",
  "anya-e0301n0:897_17": "Taṃ ukkaṭṭhaṃ.",
  "anya-e0301n0:897_18": "Yaṃ katvā pacchā yenakenaci kāraṇena duṭṭhukataṃ mayāti vippaṭisāro uppajjati.",
  "anya-e0301n0:897_19": "Taṃomakaṃ.",
  "anya-e0301n0:897_20": "Evaṃ catubbidhassa kammassa vasena catubbidhaṃ vipāka koṭṭhāsaṃ vibhajitvā dassetuṃ tathāpītiādi māha.",
  "anya-e0301n0:897_21": "Tatthāpīti tasmiṃ kāmāvacarakusalepi.",
  "anya-e0301n0:897_22": "Tihetukamukkaṭṭhanti ukkaṭṭhabhūtaṃ paṇītabhūtaṃ catubbidhaṃ tihetukaṃ.",
  "anya-e0301n0:897_23": "Tihetukapaṭisandhinti catubbidhaṃ tihetuka paṭisandhivipākaṃ.",
  "anya-e0301n0:897_24": "Etthaca ekacetanā ekameva paṭisandhiṃ deti.",
  "anya-e0301n0:897_25": "Pavattivipākaṃ pana asaṅkhyeyyesupi bhavesu detiyeva.",
  "anya-e0301n0:897_26": "Ettha siyā –",
  "anya-e0301n0:898_0": "Ekapupphaṃ yajitvāna, sahassakappakoṭiyo;",
  "anya-e0301n0:899_0": "Devesuca manussesu, sesena parinibbutoti hi vuttaṃ.",
  "anya-e0301n0:900_0": "Tasmā ekā cetanā ekameva paṭisandhiṃ detīti idaṃ na yujjatīti.",
  "anya-e0301n0:900_1": "Na na yujjati.",
  "anya-e0301n0:900_2": "Pubbāparacetanāhi saddhiṃ sahassakappa koṭi parimāṇassa vattabbattā.",
  "anya-e0301n0:900_3": "Cittañhināma ekaccharakkhaṇepi anekasata sahassa koṭisaṅkhaṃ uppajjati.",
  "anya-e0301n0:900_4": "Tatociratarekālevattabbameva natthīti.",
  "anya-e0301n0:900_5": "Sahassa kappakoṭiyoti ca sahassaāyukappakoṭiyo sahassa attabhāvakoṭiyoti nettiaṭṭhakathāyaṃ vuttaṃ.",
  "anya-e0301n0:900_6": "Pubbāparacetanānañca paṭisandhidānabhāvo kosalasaṃyuttakena dīpetabbo.",
  "anya-e0301n0:900_7": "Ekapiṇḍapātadānasmiṃhi ekācetanādve paṭisandhiyo na deti.",
  "anya-e0301n0:900_8": "Pubbapacchimacetanāvasena sattakkhattuṃ sagge sattakkhattuṃ seṭṭhikule nibbattoti hi saṃyuttaṭṭhakathāyaṃ vuttaṃ.",
  "anya-e0301n0:900_9": "Tihetu kaṃpi kammaṃ paṭipakkhehi abhibhuyyamānaṃ vihatasāmatthiyaṃ hutvā tihetukavipākaṃ janetuṃ na sakkoti.",
  "anya-e0301n0:900_10": "Naca taṃ atidubbalaṃpi samānaṃ kosallasaṅkhātena ñāṇena yuttattā atibyāmuḷhapaccaya bhūhaṃ jaccandhādivipattisahitaṃ",
  "anya-e0301n0:900_11": "ahetukavipākaṃ janetīti vuttaṃ tihetukamomakantiādi.",
  "anya-e0301n0:900_12": "Dvādasavipākānivipaccati.",
  "anya-e0301n0:900_13": "Ayaṃ dvāda sakamaggonāma ahetukavipākāneva vipaccati.",
  "anya-e0301n0:900_14": "Idaṃ ahetu kaṭṭhakaṃnāma.",
  "anya-e0301n0:900_15": "Evaṃ tipiṭakacūḷanāgattheravādavasena vipākappavattiṃ dassetvā idāni moravāpivāsi mahādattattheravādaṃ dassetuṃ gāthamāha.",
  "anya-e0301n0:900_16": "So hi therovipākānaṃ asaṅkhārikatā sasaṅkhārikatāca kammavaseneva siddhāpi katvā asaṅkhāraṃ kammaṃ sasaṅkhāravipākāni na paccati.",
  "anya-e0301n0:900_17": "Sasaṅkhāraṃkammaṃ asaṅkhāravipākāni navaccatīti vadati.",
  "anya-e0301n0:901_0": "Yathā mukhanimittaṃ nāma mukhe sannisinne sannisīdati.",
  "anya-e0301n0:901_1": "Calante calati.",
  "anya-e0301n0:901_2": "Evaṃ payogena asādhanīyānaṃ vipākānaṃ tikkhamandatā visesabhūto saṅkhārabhedo kammavaseneva vattabbo.",
  "anya-e0301n0:901_3": "Na payogavasena.",
  "anya-e0301n0:901_4": "Itarathā kammavisesena tikkhamandajātānaṃ tesaṃ sannihitapaccayamattena mandatikkhatāpattināma siyāti.",
  "anya-e0301n0:901_5": "Ahetu kavipākānaṃ pana paridubbalattā aparibyattova tikkhamandatā visesoti ubhayakammanibbattanti adhippāyo.",
  "anya-e0301n0:901_6": "Yasmā pana tesaṃ sasaṅkhārāsaṅkhārabhāvo paṭisandhivasenavā tadārammaṇavasenavā uppattikāle pubbapayogasaṅkhātassa",
  "anya-e0301n0:901_7": "paccayavisesassa bhāvābhāvena vattuṃ yutto.",
  "anya-e0301n0:901_8": "Na kammāgamanavasena,",
  "anya-e0301n0:901_9": "na hi kammabhave saṅkhāro bhavantare vipākāni visesetuṃ yutto.",
  "anya-e0301n0:901_10": "Tasmā imaṃ vādaṃ kecivādaṃnāma karonto kecanāti āha.",
  "anya-e0301n0:902_0": "Imasmiṃ kecivāde asaṅkhārikakamme sasaṅkhārika vipākāni sasaṅkhārikakammeca asaṅkhārikavipākāni vajjetvā",
  "anya-e0301n0:902_1": "catūsu tihe tukukkaṭṭhesu kammesu asaṅkhārikadvaye vipākāni paṭisandhiyaṃ dve,",
  "anya-e0301n0:902_2": "pavattiyaṃ dvādasa.",
  "anya-e0301n0:902_3": "Sasaṅkhārikadvaye paṭisandhiyaṃ dve,",
  "anya-e0301n0:902_4": "pavattiyaṃ dvādasa.",
  "anya-e0301n0:902_5": "Catūsu dvihetukomakakammesu asaṅkhārikadvaye paṭisandhiyaṃ dve,",
  "anya-e0301n0:902_6": "pavattiyaṃ dasa.",
  "anya-e0301n0:902_7": "Sasaṅkhārikadvaye paṭisandhiyaṃ dve,",
  "anya-e0301n0:902_8": "pavattiyaṃ dasa.",
  "anya-e0301n0:902_9": "Tathā catūsu dvihetukukkaṭṭhesu.",
  "anya-e0301n0:902_10": "Catūsu dvihetukomakesu pana paṭisandhiyaṃ ekaṃ ahetukaṃ pavattiyaṃ aṭṭhaahetukānīti evaṃ vipākānaṃ dve",
  "anya-e0301n0:902_11": "dvādasakamaggā cattāro dasakamaggā ekaṃ ahetukaṭṭhakañca honti,",
  "anya-e0301n0:902_12": "taṃsabbaṃ saṅgahetvā dassetuṃ tesanti gāthamāha.",
  "anya-e0301n0:903_0": "Tesanti tesaṃ kesañci therānaṃ vāde.",
  "anya-e0301n0:903_1": "Aṭṭhasāliniyaṃ pana tihetukena kammena paṭisandhitihetukāva hoti.",
  "anya-e0301n0:903_2": "Na duhetukā nacaahetukā.",
  "anya-e0301n0:903_3": "Duhetukena kammena paṭisandhi duhetukāpi hoti ahetukāpi.",
  "anya-e0301n0:903_4": "Tihetukā pana nahotīti evaṃ pavatto mahādhammarakkhitattheravādopi āgato.",
  "anya-e0301n0:903_5": "Tattha yathā duhetukena hīnena kammena ahetukā paṭisandhi avassaṃ icchitabbā hoti.",
  "anya-e0301n0:903_6": "Tathā tihetukenapi hīnena kammena duhetukāpi paṭisandhi avassaṃ icchitabbāyevāti katvā idha ayaṃvādo therena na gahitoti veditabbo.",
  "anya-e0301n0:903_7": "Paṭisambhidāmagge pana-",
  "anya-e0301n0:903_8": "gatisampattiyā ñāṇasampayutte aṭṭhannaṃ hetūnaṃ paccayā upapatti hoti.",
  "anya-e0301n0:903_9": "Kusalassa kammassa javanakkhaṇe tayo hetū kusalā.",
  "anya-e0301n0:903_10": "Nikantikkhaṇe dve hetū kusalā.",
  "anya-e0301n0:903_11": "Paṭisandhikkhaṇe tayo hetū abyākatātica gati sampattiyā ñāṇa vippayutte channaṃ hetūnaṃ paccayā upapatti hohi.",
  "anya-e0301n0:903_12": "Kusalassa kammassa javanakkhaṇe dve hetū kusalā.",
  "anya-e0301n0:903_13": "Nikantikkhaṇe dve hetū akusalā.",
  "anya-e0301n0:903_14": "Paṭisandhikkhaṇe dve hetū abyākatātica evaṃ tihetukena kammena paṭisandhi tihetukāva vuttā.",
  "anya-e0301n0:903_15": "Dvihetukena kammena dvihetukāva.",
  "anya-e0301n0:903_16": "Na pana gatisampattiyā ñāṇavippayutte sattannaṃ hetūnaṃ paccayātiādinā tihetukena kammena dvihetukā paṭisandhi vuttā.",
  "anya-e0301n0:903_17": "Naca catunnaṃ hetūnaṃ paccayātiādinā dvihetukena kammena ahetukā paṭisandhīti.",
  "anya-e0301n0:904_0": "Tattha pana tīsu khaṇesu sahajāta hetūnaṃ vasena hetu mūlakova ayaṃ desanāvāroti katvā anokāsatāya ahetukapaṭisandhi tattha navuttā.",
  "anya-e0301n0:904_1": "Na pana alabbhamānatāya.",
  "anya-e0301n0:904_2": "Dvihetuka paṭisandhi pana anokāsāyeva nahoti.",
  "anya-e0301n0:904_3": "Alabbha mānattāyeva sā navuttāti sakkā viññātuṃ.",
  "anya-e0301n0:904_4": "Tasmā yuttito pāḷiyeva balavatarāti katvā mahādhammarakkhitattheravādova pāḷiyā sametīti paṭisambhidāmaggaṭṭhakathāyaṃ vutto.",
  "anya-e0301n0:904_5": "Ṭīkākārā pana kammasarikkhaka vipākadassanatthaṃ sāvasesa pāṭhova mahātherena vuttoti icchanti.",
  "anya-e0301n0:904_6": "Evañca katvā aṭṭhasāliniyaṃpi tipiṭakacūḷanāgattheravādova pamāṇaṃ katvā vuttoti.",
  "anya-e0301n0:905_0": "Vibhāvaniyaṃ idāni ekāya cetanāya dvādasavipākāni ettheva dasakamaggopi ahetukaṭṭhakampiti āgatassa moravāpivāsi mahādhammarakkhitattherassāti pāṭho.",
  "anya-e0301n0:906_0": "Moravāpivāsimahādattattherassāti pana vattabbo.",
  "anya-e0301n0:906_1": "Mahādhamma rakkhitattheravādopi pana ettha ekadesena saṅgahitoyeva.",
  "anya-e0301n0:906_2": "Tasmiṃpi hi asaṅkhārikaṃ kammaṃ asaṅkhārikavipākameva deti.",
  "anya-e0301n0:906_3": "No sasaṅkhārikaṃ.",
  "anya-e0301n0:906_4": "Sasaṅkhārikaṃ kammaṃ sasaṅkhārikavipākameva deti.",
  "anya-e0301n0:906_5": "No asaṅkhārikanti āgatamevāti.",
  "anya-e0301n0:906_6": "[Kāmāvacarakammaṃ]",
  "anya-e0301n0:907_0": "154.",
  "anya-e0301n0:907_1": "Rūpāvacarakamme parittanti duvidhaṃ parittaṃ apaguṇatā yavā hīnatāyavā.",
  "anya-e0301n0:907_2": "Tattha yaṃ paṇītehi chandādīhi yuttaṃpi abhāvitaṃ hoti paṭiladdhamattaṃ,",
  "anya-e0301n0:907_3": "taṃ apaguṇatāya parittaṃnāma.",
  "anya-e0301n0:907_4": "Yaṃ sandhāya yaṃ apaguṇaṃ hoti,",
  "anya-e0301n0:907_5": "upari jhānassa paccayo bhavituṃ na sakkoti,",
  "anya-e0301n0:907_6": "idaṃ parittaṃnāmāti aṭṭhasāliniyaṃ vuttaṃ.",
  "anya-e0301n0:907_7": "Yaṃ pana subhāvitaṃpi samānaṃ hīnehi chandādīhi yuttaṃ hoti.",
  "anya-e0301n0:907_8": "Taṃ hīnatāya parittaṃnāma.",
  "anya-e0301n0:907_9": "Yaṃ sandhāya yassa āyūhanakkhaṇe chandovā hīno hoti.",
  "anya-e0301n0:907_10": "Vīriyaṃvā, cittaṃvā,",
  "anya-e0301n0:907_11": "vīmaṃsāvā,",
  "anya-e0301n0:907_12": "taṃ hīnaṃnāmāti tattheva vuttaṃ.",
  "anya-e0301n0:907_13": "Majjhimaṃpi duvidhaṃ.",
  "anya-e0301n0:907_14": "Tattha nātipaguṇa tāya majjhimaṃ sandhāya nātisubhāvito majjhimoti visuddhimagge vuttaṃ.",
  "anya-e0301n0:907_15": "Majjhimehi chandādīhi yuttatāya majjhimaṃ sandhāya yassa āyūhanakkhaṇe te dhammā majjhimā honti.",
  "anya-e0301n0:907_16": "Taṃ majjhimanti aṭṭha sāliniyaṃ vuttaṃ.",
  "anya-e0301n0:907_17": "Paṇītaṃpi duvidhaṃ.",
  "anya-e0301n0:907_18": "Tattha atipaguṇatāya paṇītaṃ sandhāya subhāvito vasippatto paṇītoti visuddhimagge vuttaṃ.",
  "anya-e0301n0:907_19": "Paṇītehi pana chandādīhi yuttatāya paṇītaṃ sandhāya yassa āyūhanakkhaṇe te dhammā paṇītā honti.",
  "anya-e0301n0:907_20": "Taṃ paṇītanti aṭṭhasāliniyaṃ vuttaṃ.",
  "anya-e0301n0:907_21": "Tattha yāni apaguṇatādi vasena parittādīni vuttāni,",
  "anya-e0301n0:907_22": "tāni idha nādhippetāni.",
  "anya-e0301n0:907_23": "Yāni pana hīnādīhi chandādīhi yuttatāya parittādīni vuttāni,",
  "anya-e0301n0:907_24": "tāneva idhādhippetāni.",
  "anya-e0301n0:907_25": "Imāneva hi tividhāsu bhūmīsu tividhaṃ brahmupapattibhedaṃ sādhentīti.",
  "anya-e0301n0:907_26": "Itthīnaṃ jhānesu vasīpattānaṃpi chandādīnaṃ apaṇītatāya mahābrahmesu anuppajjanañcettha sādhakaṃ.",
  "anya-e0301n0:907_27": "Tenevaca aṭṭhakathāyaṃ chandādivasena siddhāni hīna majjhima paṇītāni aṭṭhārasapabhedena vibhajitvā imāni",
  "anya-e0301n0:907_28": "aṭṭhārasa kammadvārāni nāma imehi pabhāvitattā imesaṃ vasena aṭṭhārasakhattiyā aṭṭhārasa brāhmaṇā aṭṭhārasa",
  "anya-e0301n0:907_29": "vessā aṭṭhārasa suddā aṭṭhacattā līsa gotta caraṇāni veditabbānīti vuttaṃ.",
  "anya-e0301n0:907_30": "Etena hi devānaṃpi brahmūnaṃpi labbhamānaṃ upapattibhedaṃ upalakkhetīti.",
  "anya-e0301n0:908_0": "[161] Vibhāvaniyaṃ pana",
  "anya-e0301n0:909_0": "“Paṭiladdhamattaṃ anāsevitaṃ parittanti avisesatova aṭṭhakathāyaṃ vuttaṃ.",
  "anya-e0301n0:909_1": "Tathā nāti subhāvitaṃ amaripuṇṇavasībhāvaṃ majjhimaṃ.",
  "anya-e0301n0:909_2": "Ativiyasubhāvitaṃ pana sabbaso paripuṇṇa vasībhāvaṃ paṇīta”nti vuttaṃ.",
  "anya-e0301n0:909_3": "Taṃ sabbaṃ idha nayujjatiyeva.",
  "anya-e0301n0:910_0": "Tañhi upari jhānassa paccayo bhavituṃ samatthāsamatthaṃvā hāna bhāgiyatādi visesaṃ vā sandhāya vuttaṃ.",
  "anya-e0301n0:910_1": "Na pana upapatti bhedajanaka visesanti.",
  "anya-e0301n0:911_0": "[162] Yañca tattha",
  "anya-e0301n0:912_0": "“Ācariyena panettha parittaṃpi īsakaṃ laddhāsevanameva adhippetanti dissati.",
  "anya-e0301n0:912_1": "Tathā hānena nāmarūpaparicchede-",
  "anya-e0301n0:913_0": "Samānāsevane laddhe, vijjamāne mahabbale;",
  "anya-e0301n0:914_0": "Aladdhā tādisaṃ hetu, mabhiññā na vipaccatīti.",
  "anya-e0301n0:915_0": "Samānabhūmikatova āsevana lābhena balava bhāvato mahaggatadhammānaṃ vipākadānaṃ vatvā tadabhāvato abhiññāya avipaccanaṃ vutta”nti vuttaṃ.",
  "anya-e0301n0:915_1": "Taṃpi vicāretabbameva.",
  "anya-e0301n0:916_0": "Yathā hi ariyamaggacetanā attanā samānabhūmakajavanato aladdhāsevanāpi samānā vipākaṃ na detīti natthi.",
  "anya-e0301n0:916_1": "Tathā ādi kammikavīthiyaṃ ekavāramattabhūtā sabbasamāpatti vīthīsuca sabbapatha mabhūtā mahaggatacetanāpi",
  "anya-e0301n0:916_2": "samānabhūmakadhammato aladdhāsevana tāya dubbalattā vipākaṃ nadetīti natthīti na na sakkā viññātunti.",
  "anya-e0301n0:916_3": "Ettha siyā-",
  "anya-e0301n0:916_4": "tasseva rūpāvacarassa kusalassa kammassa katattā upacitattā vipākaṃ.La.",
  "anya-e0301n0:916_5": "Pathamaṃ jhānaṃ upasampajja viharatīti vuttaṃ.",
  "anya-e0301n0:916_6": "Na ca sā cetanā upacitānāma hoti.",
  "anya-e0301n0:916_7": "Samānabhūmaka dhammato aladdhāsevanattāti.Na.",
  "anya-e0301n0:916_8": "Maggacetanāyapi avipākatāpattito.",
  "anya-e0301n0:916_9": "Sāpihi tasseva lokuttarassa kusalassa jhānassa katattā bhāvitattā vipākaṃ. La.",
  "anya-e0301n0:916_10": "Pathamaṃ jhānaṃ upasampajja viharatīti vuttā.",
  "anya-e0301n0:916_11": "Naca sāpi samānabhūmakadhammato laddhāsevanā hotīti.",
  "anya-e0301n0:916_12": "Ubhayattha pana pathamasamannāhārato paṭṭhāya upacinitvā bhāvetvā āgatattā asamānabhūmika javanehipi",
  "anya-e0301n0:916_13": "laddhāsevana bhāvaṃ paṭicca upacitatā bhāvitatāca vuttāti sakkā vattunti.",
  "anya-e0301n0:916_14": "Tasmā ādi kammikabhūtāpi mahaggatacetanā maraṇā sanne laddhā abbhuṇhā āsannakammabhūtā vipākaṃ nadetīti na vattabbā.",
  "anya-e0301n0:916_15": "Abhiññācetanā ca samānabhūmakehipi nānāvajjanavīthijavanehi suṭṭhutaraṃ laddhāsevanattā tikkhatarabhūtā kathaṃ dubbalānāma siyā.",
  "anya-e0301n0:916_16": "Teneva ayaṃ vādo anuṭīkāyaṃ paṭikkhitto.",
  "anya-e0301n0:916_17": "Vuttañhi tattha keci pana samāna bhūmakato āsevanalābhena balavantāni jhānānīti tāni vipākaṃ denti.",
  "anya-e0301n0:916_18": "Abhiññā pana satipi jhānabhāve tadabhāvato tasmiṃ tasmiṃ ārammaṇe āgantukattāvā dubbalā.",
  "anya-e0301n0:916_19": "Tasmā vipākaṃ na dentīti vadanti.",
  "anya-e0301n0:916_20": "Taṃ akāraṇaṃ.",
  "anya-e0301n0:916_21": "Punappunaṃ parikammavasena abhiññā yapi vasībhāvasambhavatoti.",
  "anya-e0301n0:916_22": "Catutthajjhānasamādhissa pana ānisaṃsabhūtā abhiññācetanā tassa phalasadisā phalaṭṭhāne ṭhitā,",
  "anya-e0301n0:916_23": "tasmā sā vipākaṃ nadetīti icchanti ṭīkākārā.",
  "anya-e0301n0:916_24": "Tassa pana iddhi vikubbanādikiccaṃ vipaccanakiccatopi mahantataraṃ hoti.",
  "anya-e0301n0:916_25": "Sabbathā menaca vikubbanādikiccaṃ sādhentiyā vipaccanathāmepi tena thāmena saha parikkhayaṃ gacchati.",
  "anya-e0301n0:916_26": "Tasmā sā puna vipākaṃ nadetītipi yujjatiyeva.",
  "anya-e0301n0:916_27": "Pañcamajjhānanti abhiññābhāvaṃ apattaṃ parittādibhedena tividhaṃ pañcamajjhānaṃ.",
  "anya-e0301n0:916_28": "Tadevāti pañcamajhānameva.",
  "anya-e0301n0:916_29": "Saññāvirāgaṃ bhāvetvāti citte sati rajjana dussana muyhanāni honti.",
  "anya-e0301n0:916_30": "Tasmiṃ asati diṭṭhadhammanibbānappattonāma hotīti evaṃ citte eva ādīnavaṃ disvā acittakabhavapatthanā",
  "anya-e0301n0:916_31": "sahitaṃ vāyokasiṇevā kesañci matena paricchinnākāsa kasiṇevā saññāvirāgaṃ bhāvetvā.",
  "anya-e0301n0:916_32": "Asaññasattesu uppajjantīti yena yena iriyāpathena idha maranti,",
  "anya-e0301n0:916_33": "teneva tattha uppajjanti.",
  "anya-e0301n0:916_34": "Kammakiriyavādititthiyā evāti adhippāyo.",
  "anya-e0301n0:916_35": "Na hi akammakiriyavādīnaṃ jhānabhāvanā nāma atthīti.",
  "anya-e0301n0:916_36": "Anāgāmino pana suddhāvāsesu uppajjantīti suddhāvāsesu pana anāgāmino eva uppajjanti.",
  "anya-e0301n0:916_37": "Na aññe sakadāgāmiādayoti attho.",
  "anya-e0301n0:916_38": "Etena anāgāmīnaṃ aññasmiṃpi brahmaloke uppatti appaṭisiddhā hoti.",
  "anya-e0301n0:916_39": "Anāgāmīsuca saddhādhiko avihesu uppajjati,",
  "anya-e0301n0:916_40": "vīriyādhiko atappesu.",
  "anya-e0301n0:916_41": "Satādhiko sudassesu.",
  "anya-e0301n0:916_42": "Samādhādhiko sudassīsu.",
  "anya-e0301n0:916_43": "Paññādhiko akaniṭṭhesūti.",
  "anya-e0301n0:916_44": "Yathākkamaṃ bhāvetvā yathākkamaṃ arūpesu uppajjantīti yojanā.",
  "anya-e0301n0:916_45": "Etthaca pathamajjhānaṃ parittaṃ bhāvetvātiādi sabbaṃ pathamajjhānādīnaṃ yathā sakaṃ vipaccanabhūmi vavatthānavasena vuttaṃ.",
  "anya-e0301n0:916_46": "Samāpattilābhino pana puthujjana sotāpanna sakadāgāmino attanā laddhasamāpattīnaṃ vipaccanabhūmīsu icchitabhūmiyaṃ nibbattanti.",
  "anya-e0301n0:916_47": "Tesu puthujjano nikantiyā sati kāmalokepi nibbattatiyeva.",
  "anya-e0301n0:916_48": "Itare pana jhāne apari hīne sati kāmalokepi nibbattatiyeva.",
  "anya-e0301n0:916_49": "Itare pana jhāne aparihīne sati kāmabhave nikantināma tesaṃ na sambhavatīti parihīnajjhānāeva tattha nibbattanti.",
  "anya-e0301n0:917_0": "[163] Vibhāvaniyaṃ pana",
  "anya-e0301n0:918_0": "Tesaṃpi sotāpannasakadāgāmīnaṃ nikantivasena kāmabhavenibbattiṃ icchantena “tathā kāmabhavepi kāmāvacara kammabalena.",
  "anya-e0301n0:918_1": "Ijjhati bhikkhave sīlavato cetopaṇidhi visuddhattāti hi vutta”nti vuttaṃ.",
  "anya-e0301n0:918_2": "Taṃ na yujjati.",
  "anya-e0301n0:919_0": "Tehi jhāne aparihīne ekantena brahmalokagāminoeva honti.",
  "anya-e0301n0:919_1": "Yato te jhānaanāgāminonāmāti vuccanti.",
  "anya-e0301n0:919_2": "Jhānapari hānica tesaṃ taṃtaṃ palibodha vaseneva hoti.",
  "anya-e0301n0:919_3": "Na pana kāma rāgādivasena. Kasmā,",
  "anya-e0301n0:919_4": "maggasahāyena jhānena suṭṭhu vikkhambhitattā.",
  "anya-e0301n0:919_5": "Vuttañhetaṃ aṅguttare-",
  "anya-e0301n0:919_6": "sahadassanuppādā bhikkhave ariyasāvakassa tīṇi saṃyojanāni mahīyanti.La.",
  "anya-e0301n0:919_7": "So vivicceva.La.",
  "anya-e0301n0:919_8": "Pathamaṃ jhānaṃ upasampajja viharati.",
  "anya-e0301n0:919_9": "Tasmiṃ ce samaye bhikkhave ariyasāvako kālaṅkareyya.",
  "anya-e0301n0:919_10": "Natthi tassa saṃyojanaṃ.",
  "anya-e0301n0:919_11": "Yena saṃyojanena saṃyutto ariyasāvako puna yimaṃ lokaṃ āgaccheyyāti.",
  "anya-e0301n0:919_12": "Etthaca tasmiṃ ce samayetiādinā so laddhajjhānaṃ aparihāpetvā ce kālaṅkaroti.",
  "anya-e0301n0:919_13": "Ekantena brahmalokameva gamissati.",
  "anya-e0301n0:919_14": "Parihāpentassa pana taṃ saṃyojanaṃ pākatimevāti dasseti.",
  "anya-e0301n0:919_15": "Paṭisambhidāmaggaṭṭhakathāyañca jhānalābhīnaṃ pana anāgāmissaca brahmalokeyeva paṭisandhidānato paccayo nahotīti vuttaṃ.",
  "anya-e0301n0:919_16": "Tattha jhānalābhīnanti mahaggatajjhānalābhīnaṃ sotāpanna sakadāgāmīnaṃ.",
  "anya-e0301n0:919_17": "Paccayo nahotīti tesaṃ vipassanānikanti taṇhā kāmasugatipaṭisandhiyā na hotīti attho.",
  "anya-e0301n0:920_0": "Tasmā tesaṃ dvinnaṃ sekhānaṃ kuppadhammānaṃpi sataṃ jhāne vijjamāne kāmabhave nikanti nāma natthīti veditabbaṃ.",
  "anya-e0301n0:920_1": "Anāgāmissa pana niddāyantasseva satthena gīvaṃ chinditvā mārīyamānassapi jhānaṃ alabhitvā cavanaṃnāma natthi.",
  "anya-e0301n0:920_2": "So hi samādhismiṃ paripūrakārīti vutto.",
  "anya-e0301n0:920_3": "Itthiyo pana aṭṭhasamāpattiyo labhitvā anantare bhave akaniṭṭhe nibbattamānāpi adhipatibhūtesu mahābrahmesu na nibbattanti.",
  "anya-e0301n0:920_4": "Hīnajjhāsayattā purohita pārisajjesueva nibbattanti.",
  "anya-e0301n0:920_5": "Tathāhi aṭṭhakathāsu yaṃ itthī brahmattaṃ kareyya,",
  "anya-e0301n0:920_6": "netaṃ ṭhānaṃ vijjatīti suttapadassa atthavacane brahmattanti mahābrahmattaṃ adhippetaṃ.",
  "anya-e0301n0:920_7": "Itthī ca idha jhānaṃ bhāvetvā kālaṃ katvā brahmapārisajjānaṃ sahabyataṃ upapajjati,",
  "anya-e0301n0:920_8": "na mahābrahmānanti vuttaṃ.",
  "anya-e0301n0:920_9": "Brahmapārisajjānanti cettha brahmapurohitānaṃpi saṅgahaṇaṃ veditabbaṃ.",
  "anya-e0301n0:920_10": "Te hi brahmānaṃ parisabhūtā hontīti.",
  "anya-e0301n0:920_11": "Vuttañhetaṃ saṃyuttake –",
  "anya-e0301n0:921_0": "Athakho bhikkhave sikhībhagavā abhituṃ bhikkhuṃ āmantesi.",
  "anya-e0301n0:921_1": "Paṭibhātu taṃ brāhmaṇa brahmunoca brahmaparisāyaca brahmapārisajjānañca dhammikathāti.",
  "anya-e0301n0:922_0": "Parisabhāveca sati parisāsu jātāpināma hontīti.",
  "anya-e0301n0:922_1": "Tattha brahmunoti mahābrahmuno.",
  "anya-e0301n0:922_2": "Brahmaparisāyāti brahmapurohita gaṇassāti attho.",
  "anya-e0301n0:922_3": "Nanu brahmapārisajjānanti vuttattā na mahābrahmānanti ettheva tesaṃ saṅgahaṇaṃ yuttanti ce. Na.",
  "anya-e0301n0:922_4": "Yaṃ itthī sakkattaṃ kareyya,",
  "anya-e0301n0:922_5": "mārattaṃ kareyya,",
  "anya-e0301n0:922_6": "brahmattaṃ kareyya,",
  "anya-e0301n0:922_7": "netaṃṭhānaṃ vijjatīti evaṃ adhipati bhūtehi sakkādīhi saha vuttattā idha adhipatipaṭikkhipanasseva sambhavato.",
  "anya-e0301n0:922_8": "Teneva hi nettiyaṃ-",
  "anya-e0301n0:922_9": "itthī mahābrahmā siyāti,",
  "anya-e0301n0:922_10": "netaṃ ṭhānaṃ vijjatīti vuttaṃ.",
  "anya-e0301n0:922_11": "Ettāvatā vehapphalādīsu uparibrahmalokesupi purohitapārisajjabrahmānaṃ atthitā siddhā hoti.",
  "anya-e0301n0:922_12": "Teneva saṃyuttaṭṭhakathāyaṃ therānañhi bhaṇḍagāhakadaharā viya brahmānaṃpi pārisajjabrahmāno nāma hontīti vuttaṃ.",
  "anya-e0301n0:923_0": "Vibhāvaniyaṃ pana",
  "anya-e0301n0:924_0": "“Itthiyopi pana ariyāvā anariyāvā aṭṭhasamāpattilā bhiniyo brahmapārisajjesuyeva nibbattantīti aṭṭhakathāyaṃ vutta”nti vuttaṃ.",
  "anya-e0301n0:925_0": "Tattha brahmapārisajjesuyevāti akaniṭṭhe nibbattamānāpi brahmānaṃ paricārika brahmesueva nibbattanti.",
  "anya-e0301n0:925_1": "Na mahābrahmesūti attho daṭṭhabbo.",
  "anya-e0301n0:926_0": "Maṇimañjūsāyaṃ pana",
  "anya-e0301n0:927_0": "Brahmapārisajjesuyeva nibbattanti, na brahmapurohitādīsūti vuttaṃ. Taṃ na gahetabbaṃ.",
  "anya-e0301n0:928_0": "Yañca tattha",
  "anya-e0301n0:929_0": "Sāmāvatiyādīnaṃ pathamaṃ brahmapārisajjesu nibbattanaṃ vuttaṃ. Taṃpi aṭṭhakathāya na sameti.",
  "anya-e0301n0:930_0": "Yasmā pana tā imasmiṃ attabhāve ariyaphalāni sacchākaṃsu.",
  "anya-e0301n0:930_1": "Tasmā tattha anāgāminiyo suddhāvāsesu uppannā.",
  "anya-e0301n0:930_2": "Itarā kāci tāvatiṃsesu kāci paranimmitavasavattīsu uppannā icceva udānaṭṭhakathāyaṃ vuttanti.",
  "anya-e0301n0:930_3": "Apicettha vehapphale akaniṭṭhe catutthāruppeti tīsu bhavaggesu nibbattā ariyā aññattha nuppajjanti.",
  "anya-e0301n0:930_4": "Sesabrahmalokesu nibbattā heṭṭhābhūmīsu nuppajjantīti.",
  "anya-e0301n0:930_5": "[Kammacatukkaṃ].",
  "anya-e0301n0:931_0": "155.",
  "anya-e0301n0:931_1": "Āyukkhayena maraṇaṃ kammakkhayena maraṇantiādinā yojetabbaṃ.",
  "anya-e0301n0:931_2": "Tattha aparikkhīṇeyeva kammānubhāve tasmiṃ tasmiṃ sattanikāye yathāniyamitassa āyuparimāṇassa parikkhayena paripuṇṇena maraṇaṃ āyukkhaya maraṇaṃnāma.",
  "anya-e0301n0:931_3": "Tasmiṃ tasmiṃ bhave dubbalena kammena nibbattassa sattassa aparikkhīṇeyeva āyuparimāṇe kevalaṃ kammasattiparikkhayena",
  "anya-e0301n0:931_4": "antarāva maraṇaṃ kammakkhaya maraṇaṃnāma.",
  "anya-e0301n0:931_5": "Tadubhayassa samaṃ parikkhayena maraṇaṃ ubhayakkhaya maraṇaṃnāma.",
  "anya-e0301n0:931_6": "Dharamānepi tadubhaye purimabhavesuvā imasmiṃvābhave katena upaghātakakammena ajjhattabahiddhābhūte nānārogābādha",
  "anya-e0301n0:931_7": "pathavīpavesa asanipātādike jīvitantarāye samuṭṭhāpetvā dussimārakalāburājādīnaṃviya antarāva uparodhita",
  "anya-e0301n0:931_8": "khandhasantānassa sattassa maraṇaṃ upacchedaka maraṇaṃnāma.",
  "anya-e0301n0:931_9": "Nanu cettha marantānaṃ nāma sabbesaṃpi taṃtaṃbhavaṃ janentaṃ kammaṃ khiyyatiyeva.",
  "anya-e0301n0:931_10": "Athakasmā itarepi vuttāti. Vuccate,",
  "anya-e0301n0:931_11": "sarasavaseneva hi kammasāmatthiyassa khayo idha kammakkhayoti adhippeto.",
  "anya-e0301n0:931_12": "Ye pana dasavassa vīsativassa yāva asaṅkhyeyya vassādi vasena nānāāyukappavidhāyakā tasmiṃ tasmiṃ sattanikāye",
  "anya-e0301n0:931_13": "sabbajana sādhāraṇā sattānaṃ ajjhattabahiddhasambhūtā utuāhārānāma honti.",
  "anya-e0301n0:931_14": "Te tassa tassa āyukappassa ṭhitikarā vuddhikarā hānikarācāti tividhā honti.",
  "anya-e0301n0:931_15": "Tattha akusalamūlesu vaḍḍhamānesu hānikarā vaḍḍhanti.",
  "anya-e0301n0:931_16": "Kusalamūlesu vaḍḍhamānesu buddhikarā vaḍḍhanti.",
  "anya-e0301n0:931_17": "Ubhayamūlesu samaṃ ṭhitesu ṭhitikarā samaṃ pavattanti.",
  "anya-e0301n0:931_18": "Tesaṃ vasena sattānaṃ āyukappo katthaci sadā ṭhitibhāgo hoti.",
  "anya-e0301n0:931_19": "Katthaci kadāci hānibhāgo kadāci vuddhibhāgo hoti.",
  "anya-e0301n0:931_20": "Tayopi cete ṭhitikarādayo taṃtaṃsattanikāyaṃ ajjhottharamānā āyuṃ paricchindantā pavattantīti asaṅkhyeyyāyuka",
  "anya-e0301n0:931_21": "saṃvattanikaṃ cakkavattisampatti saṃvattanikañca kammaṃ dasavassike kāle vipaccamānaṃ tadanurūpaṃeva",
  "anya-e0301n0:931_22": "bhogañca issariyañca datvā dasavasena khiyyati.",
  "anya-e0301n0:931_23": "Taṃ taṃ sattanikāya pariyāpannā sattā santānabhūtā rūpadhammā sabbaññu buddhānaṃ khandhasantāna bhūtāpi",
  "anya-e0301n0:931_24": "taggatikā tadanūvattikā eva hutvā pariṇamanti aññatra iddhimaya vijjāmaya rasāyanavidhi jīvita saṅkhāra vidūhīti.",
  "anya-e0301n0:931_25": "Vuttañhetaṃ mahāpadānasuttaṭṭhakathāyaṃ –",
  "anya-e0301n0:932_0": "Sabbepi sabbaññubuddhā asaṅkhyeyyāyukā.",
  "anya-e0301n0:932_1": "Kasmā te asaṅkhyeyyaṃ na aṭṭhaṃsūti.",
  "anya-e0301n0:932_2": "Utubhojanavipattiyā.",
  "anya-e0301n0:932_3": "Utubhojanavasena hi āyu hāyatipi vaḍḍhatipīti.",
  "anya-e0301n0:933_0": "Tasmā padhānanissayabhūtesu dvisamuṭṭhānika rūpadhammesu taṃ taṃ āyukappavasena pariṇamantesu jiyyamānesu",
  "anya-e0301n0:933_1": "yāvamahantaṃpi kammaṃ attano vipākādhiṭṭhānassa abhāvā khiyyatiyeva.",
  "anya-e0301n0:933_2": "Socassa khayo na sarasena hoti.",
  "anya-e0301n0:933_3": "Athakho āyusaṅkhāravipattiyā eva hotīti idha āyukkhayo visuṃ gahitoti.",
  "anya-e0301n0:933_4": "Esanayo upacchedakamaraṇepi netabbo.",
  "anya-e0301n0:933_5": "Tattha upacchedakamaraṇanti akālamaraṇaṃ vuccati.",
  "anya-e0301n0:933_6": "Tañhipavattamānaṃ upacchedakakammunāvā pavattati.",
  "anya-e0301n0:933_7": "Aññehivā aneka sahassehi kāraṇehi.",
  "anya-e0301n0:933_8": "Tāni pana pāḷiyaṃ mūlabhedato saṃkhipitvā aṭṭhadhā vuttāni.",
  "anya-e0301n0:933_9": "Katamāni pana tānīti.",
  "anya-e0301n0:933_10": "Atthi vātasamuṭṭhānā ābādhā.",
  "anya-e0301n0:933_11": "Atthi vittasamuṭṭhānā.",
  "anya-e0301n0:933_12": "Atthi semha samuṭṭhānā.",
  "anya-e0301n0:933_13": "Atthi sannipātikā.",
  "anya-e0301n0:933_14": "Atthi utusamuṭṭhānā.",
  "anya-e0301n0:933_15": "Atthi visamaparihārajā.",
  "anya-e0301n0:933_16": "Atthi opakkamikā.",
  "anya-e0301n0:933_17": "Atthi kammavipākajā ābādhāti.",
  "anya-e0301n0:933_18": "Tattha kammavipākajā keci upapīḷakakammajākeci upacchedakakammajā.",
  "anya-e0301n0:933_19": "Yasmā pana vāto kuppamāno sītuṇhādīhi dasahi kāraṇehi kuppati.",
  "anya-e0301n0:933_20": "Tesuca ekameva kamma vipākajaṃ hoti.",
  "anya-e0301n0:933_21": "Sesāni pana akammavipākajānīti milinda pañhe vuttaṃ.",
  "anya-e0301n0:933_22": "Yasmāca kammavipākajāpi ābādhā uppajjamānā vāta kuppanādīhi vinā na uppajjanti.",
  "anya-e0301n0:933_23": "Tasmā keci vātasamuṭṭhānādayopi kammavipākajā hontiyevāti daṭṭhabbā.",
  "anya-e0301n0:934_0": "Tattha sannipātikāti vātādīnaṃ dvinnaṃ tiṇṇaṃvā sannipatitānaṃ vasena pavattā.",
  "anya-e0301n0:934_1": "Ye pana loke sattānaṃ payogamuttā sayaṃ jātā nānābhayupaddavā.",
  "anya-e0301n0:934_2": "Te utusamuṭṭhānesu saṅgahitāti daṭṭhabbā.",
  "anya-e0301n0:934_3": "Visamaparihārajāti anisammakārīnaṃ anekavidhe visame vipattimukhe attānaṃ payojantānaṃ tato tatovā tattha tattha vā patana pakkhalanādivasena pavattā.",
  "anya-e0301n0:934_4": "Opakkamikāti attanāvā parehi rājacoraverīhivā amanussavāḷayakkhadevatāhivā vāḷamigādīhivā katānaṃ payogānaṃ vasena pavattā.",
  "anya-e0301n0:934_5": "Kuppitā hi devatā sakalaṃ rajjaṃvā raṭṭhaṃvā dīpakaṃvā ekappahārena asesaṃ katvā vināsenti daṇḍakaraṭṭha",
  "anya-e0301n0:934_6": "majjharaṭṭha kaliṅgaraṭṭha mātaṅgaraṭṭhesu viya.",
  "anya-e0301n0:934_7": "Anekasahassevā vāḷayakkhe vissajjanti vesāliyaṃ viya.",
  "anya-e0301n0:934_8": "Rakkhasevā vissajjanti suvaṇṇabhūmiyaṃviya.",
  "anya-e0301n0:934_9": "Vuttañhetaṃ aṅguttare yakkhā vāḷe amanusse ossajjanti.",
  "anya-e0301n0:934_10": "Tena bahumanussā kālaṃ karontīti.",
  "anya-e0301n0:934_11": "Aṭṭhakathāyaṃpi yakkhāti yakkhādhipatino.",
  "anya-e0301n0:934_12": "Vāḷe amanusse ossajjantīti caṇḍe yakkhe manussapathe vissajjanti.",
  "anya-e0301n0:934_13": "Te laddhokāsā mahājanaṃ jīvitakkhayaṃ pāpentīti vuttaṃ.",
  "anya-e0301n0:934_14": "Tattha vissajjantīti visamācāra bahule manusse disvā bhinnasaddhā yakkhasenāpatino manussānaṃ atthāya pubbeviya ārakkhaṃna gaṇhantīti attho.",
  "anya-e0301n0:934_15": "Janapadanagaranigamagāmesuceva tasmiṃ tasmiṃ puggaleca vattabbameva natthi.",
  "anya-e0301n0:934_16": "Aṅguttare vuttā satthadubbhikkharoga kappāpi idha vattabbāti.",
  "anya-e0301n0:934_17": "Kammavipākajāti upapīḷakopaghātakānaṃ kammānaṃ vipaccanavasena pavattā ābādhāti attho.",
  "anya-e0301n0:934_18": "Evaṃ akālamaraṇaṃ upacchedakammunāvā aññehivā anekasahassehi kāraṇehi hotīti.",
  "anya-e0301n0:934_19": "Yehi keci loke dissanti.",
  "anya-e0301n0:934_20": "Pāṇaharā jīvitavināsakā nānārogāvā nānābādhāvā nānābhayā nivā nānā daṇḍāvā nānā upaddavu pasaggāvā.",
  "anya-e0301n0:934_21": "Sabbe te sakakamma samuṭṭhitāeva attano sādhāraṇāti natthi.",
  "anya-e0301n0:934_22": "Parakammasamuṭṭhitāpi attano sādhāraṇāeva.",
  "anya-e0301n0:934_23": "Sakakammasamuṭṭhitāpi paresaṃ sādhāraṇāeva.",
  "anya-e0301n0:934_24": "Kammena vinā yato kutoci samuṭṭhitāpi attano vā paresaṃvā sādhāraṇāeva.",
  "anya-e0301n0:934_25": "Sabbasādhāraṇakammasamuṭṭhitesu vattabbameva natthi. Yathāha-",
  "anya-e0301n0:934_26": "visuddhimagge.",
  "anya-e0301n0:935_0": "Yathā catumahāpathe thapite lakkhamhi sabbadisāhi āgatā sarasattitomarapāsāṇādayo nipatanti.",
  "anya-e0301n0:935_1": "Evaṃ kāyepi sabbupaddavā nipatantīti.",
  "anya-e0301n0:936_0": "Yesuca rajjaraṭṭhādīsu te uppajjanti.",
  "anya-e0301n0:936_1": "Tattha yejanā upāya kusalāvā na honti.",
  "anya-e0301n0:936_2": "Naca paṭikārakusalā.",
  "anya-e0301n0:936_3": "Nāpi parihāra kusalā.",
  "anya-e0301n0:936_4": "Kammañca yesaṃ dubbalaṃ hoti.",
  "anya-e0301n0:936_5": "Uppanno anattho bala vā.",
  "anya-e0301n0:936_6": "Tejanā vināpi upacchedakakammunā tato na muccanti.",
  "anya-e0301n0:936_7": "Maraṇaṃ vā maraṇamattaṃvā dukkhaṃ pāpuṇantiyeva.",
  "anya-e0301n0:936_8": "Kalyāṇabhūtaṃpi hi kammaṃ attano balavataraṃ yatokutoci samuṭṭhitaṃ rogaṃvā ābādhaṃ vā bhayaṃvā daṇḍaṃvā upaddavupasaggaṃvā paṭibāhituṃ nasakkoti.",
  "anya-e0301n0:936_9": "Rogādayoeva taṃkhepentā pavattanti.",
  "anya-e0301n0:936_10": "Yathā hi udakaṃ attano balavataraṃ aggiṃ paṭibāhituṃ na sakkoti.",
  "anya-e0301n0:936_11": "Aggieva taṃ khepento pavattatīti evaṃ sampadamidaṃ daṭṭhabbaṃ.",
  "anya-e0301n0:936_12": "Imesañca sattānaṃ pakatiyāpi kammassa dubbalabhāvo mahāniddese jarā suttaniddesena visuddhi maggeca maraṇassati",
  "anya-e0301n0:936_13": "niddese āyu dubbalatoti padassa niddese na dīpetabbo. Yathāha –",
  "anya-e0301n0:937_0": "Āyunāmetaṃ abalaṃ dubbalaṃ.",
  "anya-e0301n0:937_1": "Tathā hi sattānaṃ jīvitaṃ assāsapassāsupanibandhañceva iriyāpathupanibandhañca sītuṇhu panibandhañca mahābhūtupanibandhañca āhārupanibandhañcātiādi.",
  "anya-e0301n0:938_0": "Tathā kāyabahusādhāraṇato animittatoti imesaṃ padānaṃ niddesenapi pākaṭoyeva.",
  "anya-e0301n0:938_1": "Kammanibbattassa hi āyuno tiṇagge ussāvabindusseva paridubbalabhāve pāḷiyaṃ aṭṭhakathā yañca vutte kammasāpi tatheva paridubbalatā siddhā hotīti.",
  "anya-e0301n0:938_2": "Evañcetaṃ sampaṭicchitabbaṃ.",
  "anya-e0301n0:938_3": "Itarathā sabbaṃ pubbekatahetudiṭṭhināma siyā. Yathāha –",
  "anya-e0301n0:939_0": "Idhekacco samaṇovā brāhmaṇovā evaṃvādī hoti evaṃ diṭṭhī.",
  "anya-e0301n0:939_1": "Yaṃ kiñcāyaṃpurisapuggalo paṭisaṃvedeti sukhaṃvā dukkhaṃvā adukkhamasukhaṃvā.",
  "anya-e0301n0:939_2": "Sabbaṃ taṃ pubbekatahetūti.",
  "anya-e0301n0:940_0": "Ayañca attho milindapañhe tīsu ṭhānesu vitthārato āgato.",
  "anya-e0301n0:940_1": "Yathāvuttehi pana anekasahassehi kāraṇehi pavattamaraṇaṃpi akālamaraṇatāsāmaññena idha upacchedakamaraṇe saṅgahitanti daṭṭhabbaṃ.",
  "anya-e0301n0:941_0": "Vibhāvaniyaṃ",
  "anya-e0301n0:942_0": "“Idaṃ pana nerayikānaṃ uttarakuruvāsinaṃ kesañci devānañca nahotīti” vuttaṃ.",
  "anya-e0301n0:943_0": "Yathā pana mahāṭīkāyaṃ kesañci petānaṃ ito ñātake hi dinnaṃ puññapatti anumoditvā taṅkhaṇeyeva cavitvā",
  "anya-e0301n0:943_1": "sugatiyaṃ nibbattānaṃ kusalabhūtaṃ upacchedakaṃ vuttaṃ.",
  "anya-e0301n0:943_2": "Tathā kesañci nerayi kānaṃpi yamarañño samanuyuñjanakālādīsu attanā katapuññaṃ anussaritvā taṅkhaṇeyeva",
  "anya-e0301n0:943_3": "cavitvā sugatiyaṃ nibbattānaṃ upacche dakamaraṇaṃnāma na na sakkā vattuṃ.",
  "anya-e0301n0:943_4": "Kesañci tāvatiṃsādīnaṃ devānañca taṃ upacchedakamaraṇaṃ hotiyeva.",
  "anya-e0301n0:943_5": "Tathā hi subrahmadeva putta saṃyuttaṭṭhakathāyaṃ atha rukkhaṃ abhiruḷhā upacchedakakammādi vasenaekappahāreneva kālaṅkatvā avīcimhi nibbattāti vuttaṃ.",
  "anya-e0301n0:943_6": "Tattha rukkhanti tāvatiṃse pāricchattakarukkhaṃ.",
  "anya-e0301n0:943_7": "Abhiruḷhāti āruḷhā pañca satadevaccharāyo.",
  "anya-e0301n0:943_8": "Manopadosika khiṭṭāpadosika devānaṃ maraṇaṃ mahābodhisattānaṃ dighāyuke devalokevā brahmalokevā nibbattānaṃ",
  "anya-e0301n0:943_9": "adhimutti kālaṅkiriyā channattheragodhikattherādīnaṃviya sayameva satthaṃ āharitvā parinibbāyantānaṃ",
  "anya-e0301n0:943_10": "maraṇañca ettheva saṅgayhatīti daṭṭhabbaṃ.",
  "anya-e0301n0:943_11": "Tathācāti tehi pakārehica.",
  "anya-e0301n0:943_12": "Marantānaṃ channaṃ dvārānaṃ aññatarasmiṃ paccupaṭṭhātīti sambandho.",
  "anya-e0301n0:943_13": "Maraṇakāleti maraṇāsannakāle.",
  "anya-e0301n0:943_14": "Yathārahanti sugatiduggatigāmīnaṃ arahānurūpaṃ.",
  "anya-e0301n0:943_15": "Yepana khīṇāsavā katthaci nuppajjanti.",
  "anya-e0301n0:943_16": "Tesu sukkhavipassakānaṃ pakatiyā yatho paṭṭhitaṃ nāmarūpa meva antima javanānaṃ ārammaṇaṃhoti.",
  "anya-e0301n0:943_17": "Samāpattilābhīnaṃ pana jhānasamanantare parinibbāyantānaṃ kasiṇanimittādikaṃ.",
  "anya-e0301n0:943_18": "Paccavekkhanasamanantare parinibbāyantānaṃ jhānaṅgāni abhiññāsamanantare parinibbāyantānaṃ attano karajarūpaṃ.",
  "anya-e0301n0:943_19": "Jīvita samasīsīnaṃ pana aggamaggassa paccavekkhanasamanantare parinibbāyantānaṃ maggaṅgādini antimajavanānaṃ ārammaṇaṃ hotīti.",
  "anya-e0301n0:943_20": "Parinibbānacuticittassa pana sabbesaṃpi ādito attano attano paṭisandhiyāyathāgahitaṃ kammādīsu aññatarameva ārammaṇaṃ hotīti daṭṭhabbaṃ.",
  "anya-e0301n0:943_21": "Yepana anejosanti mārabbhayaṃ kālamakarīmunīti imaṃ suttapadaṃ disvā nibbānameva bhagavato parinibbānacutiyā ārammaṇanti vadanti.",
  "anya-e0301n0:943_22": "Te tena sayameva abhidhamme ārammaṇattikesu attano akovidataṃ dassenti. Yathāha –",
  "anya-e0301n0:944_0": "Katame dhammā parittārammaṇā,",
  "anya-e0301n0:944_1": "sabbo kāmāvacaravipāko kriyamanodhātu kriyāhetuka manoviññāṇa dhātu somanassasahagatā.",
  "anya-e0301n0:944_2": "Ime dhammā parittārammaṇāti.",
  "anya-e0301n0:945_0": "Yasmā pana parinibbānaṃnāma santi atthāyeva hoti.",
  "anya-e0301n0:945_1": "Ajjhāsayo cassa ekantena santininnoyeva hoti.",
  "anya-e0301n0:945_2": "Tasmā anejosanti mārabbhāti suttapadaṃ vuttaṃ.",
  "anya-e0301n0:945_3": "Tathā hi aṭṭhakathāyaṃ santimārabbhāti anupādisesaṃ nibbānaṃ ārabbha paṭicca sandhāyāti vuttaṃ.",
  "anya-e0301n0:945_4": "Na pana vuttaṃ ārabbha ālambitvā ārammaṇaṃ katvāti.",
  "anya-e0301n0:945_5": "Theragāthaṭṭhakathāyaṃ pana santimārabbhāti santiṃ anupādisesaṃ nibbānaṃ ārammaṇaṃ katvāti vuttaṃ.",
  "anya-e0301n0:945_6": "Taṃ mahāparinibbānapāḷiyā tadaṭṭhakathāyaca nasameti.",
  "anya-e0301n0:945_7": "Tāsu hi bhagavato parinibbānaṃ jhānaṅga paccavekkhanasamanantaranti vuttaṃ.",
  "anya-e0301n0:945_8": "Etthaca purimāni dve samanantarāni parinibbānasuttaṭṭhakathāsu vuttāni.",
  "anya-e0301n0:945_9": "Abhiññāsamanantaraṃ udānaṭṭhakathādisu āgataṃ. Yathāha-",
  "anya-e0301n0:945_10": "vuṭṭhahitvā parinibbāyīti iddhicittato vuṭṭhahitvā bhavaṅgacittena parinibbāyīti.",
  "anya-e0301n0:945_11": "Aggamaggassa paccavekkhanasamanantaraṃ puggalapaññattiṭṭhakathādīsu āgataṃ. Yathāha-",
  "anya-e0301n0:945_12": "ekūnavīsati me paccavekkhanaññāṇe patiṭṭhāya bhavaṅgaṃ otaritvā parinibbāyatīti.",
  "anya-e0301n0:945_13": "Saṃyuttaṭṭhakathāyaṃ pana arahattamaggānantaraṃ phalaṃ.",
  "anya-e0301n0:945_14": "Phalānantaraṃ bhavaṅgato vuṭṭhāya paccavekkhanaṃ.",
  "anya-e0301n0:945_15": "Taṃ pana paripuṇṇaṃvā hoti aparipuṇṇaṃvā.",
  "anya-e0301n0:945_16": "Tikhiṇena asinā sīse chijjamānepi ekaṃvā dvevā paccavekkhanāni uppajjantiyevāti vuttaṃ.",
  "anya-e0301n0:946_0": "[164] Vibhāvaniyaṃ pana",
  "anya-e0301n0:947_0": "Evaṃ vavatthānaṃ akatvā yaṃ vuttaṃ.",
  "anya-e0301n0:947_1": "“Katthaci pana anuppajjamānassa khīṇāsavassa yathopaṭṭhitaṃ nāmarūpadhammādikameva cutipariyosānānaṃ gocarabhāvaṃ gacchati.",
  "anya-e0301n0:947_2": "Na kamma kammani mittādayoti.” Taṃ na sundaraṃ.",
  "anya-e0301n0:948_0": "Na hi tassa cuticittaṃ kammakammanimittādayo ārammaṇaṃ nakaroti.",
  "anya-e0301n0:948_1": "Naca cutiyā gahitāni kammādīnināma sabbasattānaṃpi bhavantarassa atthāya bhavantīti.",
  "anya-e0301n0:948_2": "Abhimukhībhūtanti kammantarassa okāsaṃ adatvā attano okāsaṃ katvā paccupaṭṭhitaṃ.",
  "anya-e0301n0:948_3": "Kammaṃvā paccupaṭṭhātīti sambandho.",
  "anya-e0301n0:948_4": "Upaladdhapubbanti tassa kammassa ārammaṇa bhūtāni deyyadhamma vatthādīni parapāṇādīnica sandhāya vuttaṃ.",
  "anya-e0301n0:948_5": "Upakaraṇabhūtanti kammasiddhiyā upakaraṇabhūtāni parivārabhūtānica paṭiggāhakādīni āvudhabhaṇḍādinica sandhāya vuttaṃ.",
  "anya-e0301n0:948_6": "Yasmāca lakkhaṇa saṃyutte gavādīni vadhitvā rāsikatāni aṭṭhipuñjādīni kammanimittāni hutvā upaṭṭhahantīti aṭṭhakathāyaṃ vuttaṃ.",
  "anya-e0301n0:948_7": "Tasmā kammasambandhāni yāni kānici vatthūni vā ārammaṇānivā idha upakaraṇe saṅgahi tānīti daṭṭhabbāni.",
  "anya-e0301n0:948_8": "Upalabhitabbanti duggatinimittaṃ sandhāya vuttaṃ.",
  "anya-e0301n0:948_9": "Upabhogabhūtanti sugatinimittaṃ.",
  "anya-e0301n0:948_10": "Ubhayaṃpi vā yaṃ kāyapaṭibaddhaṃ hutvā labhitabbaṃ hoti.",
  "anya-e0301n0:948_11": "Taṃ upalabhitabbaṃnāma.",
  "anya-e0301n0:948_12": "Apaṭibaddhaṃ hutvā kevalaṃ sukhadukkhānubhavanatthāya labhitabbaṃ upabhoga bhūtaṃnāma.",
  "anya-e0301n0:948_13": "Etthaca aggijāla lohakumbhi nirayapāla nirayasunakhādīni nirayanimittaṃ.",
  "anya-e0301n0:948_14": "Taṃ pana kesañci janānaṃ attano vasanaṭṭhāneviya upaṭṭhāti.",
  "anya-e0301n0:948_15": "Kesañci tato tato āgantvā attānaṃ saṃparivārentaṃ viya upaṭṭhāti. Yathāha-",
  "anya-e0301n0:948_16": "tassa gilānaseyyāya nippannassa nirayo upaṭṭhāti.",
  "anya-e0301n0:948_17": "Soṇagiripādato mahantā mahantā sunakhā āgantvā khāditukāmāviya saṃparivāresunti.",
  "anya-e0301n0:948_18": "Tathā deva nimittepi. Yathāha-",
  "anya-e0301n0:948_19": "nandavana cittalatāvana missakavana phārusakavana vimānāniceva devanāṭakānica parivāretvā ṭhitāniviya ahesunti.",
  "anya-e0301n0:948_20": "Kesañci pana sayaṃ tattha tattha patvā diṭṭhaṃviya upaṭṭhāti.",
  "anya-e0301n0:948_21": "Kambalayānasadiso mātukucchivaṇṇo manussanimittaṃ.",
  "anya-e0301n0:948_22": "Pabbatapāda vanasaṇḍa narakapapātādīni tiracchānagatānaṃ nimittānīti.",
  "anya-e0301n0:948_23": "Kammabalenāti idāni paṭisandhiṃ janetuṃ paccupaṭṭhitassa kammassa ānubhāvena.",
  "anya-e0301n0:948_24": "Idañca yebhuyyavasena vuttaṃ.",
  "anya-e0301n0:948_25": "Pakatiyā pana āciṇṇa bhūtaṃvā taṅkhaṇakataṃvā parena sarāpitaṃvā sayameva anussaritaṃvā pakatiyāva kukkuccaṃvā",
  "anya-e0301n0:948_26": "somanassaṃvā janetvā ṭhitaṃvā kammaṃvā tassanimittaṃvā aññenapi kāraṇabalena paccupaṭṭhātiye vāti daṭṭhabbaṃ.",
  "anya-e0301n0:948_27": "Tameva tatopaṭṭhitaṃ ārammaṇaṃ ārabbhāti idañca yebhuyyavasena vuttaṃ.",
  "anya-e0301n0:948_28": "Tato hi kesañci pathamaṃ kammabalenavā kāraṇantarenavā pāpapakkhiyesu upaṭṭhahantesu puna duṭṭha gāmaṇi",
  "anya-e0301n0:948_29": "rañño viya pubbakataṃ balavantaṃ puññaṃ anussarantānaṃvā soṇatthera vitu viya taṅkhaṇeyeva pasādajanakaṃ",
  "anya-e0301n0:948_30": "puññaṃ karontānaṃvā pacchā kalyāṇapakkhiyāni upaṭṭhahanti.",
  "anya-e0301n0:948_31": "Tathā kesañci pathamaṃ kalyāṇa pakkhiyesu upaṭṭhahantesu dhammāsokarañño viya pacchā kenaci kāraṇena",
  "anya-e0301n0:948_32": "domanassaṃ uppādetvā pāpakammassa okāsaṃ karontānaṃ pāpapakkhiyāni upaṭṭhahantīti.",
  "anya-e0301n0:948_33": "Vipaccamānaka kammānurūpanti yassa vipaccamānakaṃ kammaṃ kusalaṃ hoti.",
  "anya-e0301n0:948_34": "Tassa parisuddhaṃ kusalacittasantānaṃ abhiṇhaṃ pavattati.",
  "anya-e0301n0:948_35": "Yassa taṃ akusalaṃ hoti.",
  "anya-e0301n0:948_36": "Tassa upakiliṭṭhaṃ akusala cittasantānaṃ abhiṇhaṃ pavattatīti attho.",
  "anya-e0301n0:948_37": "Tathā hi aṭṭhakathāyaṃpi sugatigāmīnaṃ kusaluppatti hetubhūtaṃ paṇītaṃ ārammaṇaṃ āpātamāgacchatītica",
  "anya-e0301n0:948_38": "duggatigāmīnaṃ akusaluppatti hetubhūtaṃ hīnārammaṇaṃ āpāta māgacchatī tica vuttaṃ.",
  "anya-e0301n0:948_39": "Mūlaṭīkāyaṃ mahāṭīkāyañca āsanne akusalaṃ duggatiyaṃ kusalañca sugatiyaṃ paṭisandhiyā upanissayo hotīti vuttaṃ.",
  "anya-e0301n0:948_40": "Ettha siyā,",
  "anya-e0301n0:948_41": "yadā devaccharādīni sagganimittāni upaṭṭhahanti.",
  "anya-e0301n0:948_42": "Tadā tāni taṇhāya assādentasseva sato cavantassa kathanti. Vuccate.",
  "anya-e0301n0:948_43": "Upakiliṭṭhaṃyeva tassa cittaṃ.",
  "anya-e0301n0:948_44": "Tasmā duggatieva tassa pāṭikaṅkhitabbāti vadanti.",
  "anya-e0301n0:948_45": "Yasmā pana paṭisambhidā magge tādisiyā taṇhāya kusalakammassa sahakāri kāraṇa bhāvo vutto. Yathāha-",
  "anya-e0301n0:948_46": "nikantikkhaṇe dve hetū akusalāti.",
  "anya-e0301n0:948_47": "Tasmā sugatibhavanibbattanepi ayaṃ taṇhā ekantena kusala kammassa niyāmakasahakāripaccayabhūtāti katvā",
  "anya-e0301n0:948_48": "tassa tānivā devaccharādīni kusalakamma kammanimittānivā assādentasseva sato cavantassa sātaṇhā tadupatthambhikāeva",
  "anya-e0301n0:948_49": "bhavituṃ arahati.",
  "anya-e0301n0:948_50": "Na taṃ paṭibāhikāti sakkā viññātuṃ.",
  "anya-e0301n0:948_51": "Yañca nimittassādagadhitaṃvā bhikkhave viññāṇaṃ tiṭṭhamānaṃ tiṭṭhati,",
  "anya-e0301n0:948_52": "anubyañjanassādagadhitaṃ vā.",
  "anya-e0301n0:948_53": "Tasmiṃ ce bhikkhave samaye kālaṅkareyya,",
  "anya-e0301n0:948_54": "ṭhānametaṃ vijjati.",
  "anya-e0301n0:948_55": "Yaṃ dvinnaṃgatīnaṃ aññataragatiṃ gaccheyya,",
  "anya-e0301n0:948_56": "nirayaṃvā tiracchāna yoniṃvātiādittapariyāye vuttaṃ.",
  "anya-e0301n0:948_57": "Taṃpi attano paresaṃ vā hatthapādādīsu gadhitaṃ taṇhaṃ sandhāya vuttaṃ.",
  "anya-e0301n0:948_58": "Nakammādīsūti sakkā vattunti.",
  "anya-e0301n0:948_59": "Upalabhitabba bhavānurūpanti upalabhitabbo bhavo yadi sugatibhavo hoti,",
  "anya-e0301n0:948_60": "taṃ assādanākārena.",
  "anya-e0301n0:948_61": "Yadi duggatibhavo hoti,",
  "anya-e0301n0:948_62": "taṃ anassādanākārenāti evaṃ upalabhi tabbassa bhavassa anurūpaṃ.",
  "anya-e0301n0:948_63": "Tatthoṇataṃvāti tasmiṃ yatho paṭṭhite ārammaṇe oṇamantaṃeva.",
  "anya-e0301n0:948_64": "Tathā hi bālapaṇḍitasutte tānissa tasmiṃ samaye olambanti ajjholambanti abhippalambantīti vuttaṃ.",
  "anya-e0301n0:948_65": "Tattha tānissāti assa puggalassa tāni puññāpuñña kammāni.",
  "anya-e0301n0:948_66": "Kammasīsena vuttāni kammanimitta gatinimittānica.",
  "anya-e0301n0:948_67": "Olambantīti tassa cittasantānaṃ attanieva oṇamantaṃ ajjhoṇamantaṃ abhimukhībhūtaṃ katvā lambanti palambanti.",
  "anya-e0301n0:948_68": "Bandhitvā ākaḍḍhantāni viya upaṭṭhahantīti attho.",
  "anya-e0301n0:948_69": "Evaṃ pana tesu tathā olambantesu taṃcittasantānaṃ tesu ninnapoṇapabbhārameva hotīti vuttaṃ tatthoṇataṃvāti.",
  "anya-e0301n0:948_70": "Tathā hi aṭṭhakathāyaṃ kilesabalavināmitaṃ sutvā tadevaṃ pavattamānaṃ taṇhāavijjānaṃ appahīnattā avijjāya",
  "anya-e0301n0:948_71": "paṭicchā ditādīnave tasmiṃ visaye taṇhā nāmeti sahajāta saṅkhārā khipantīti vuttaṃ.",
  "anya-e0301n0:948_72": "Tattha tanti viññāṇaṃ.",
  "anya-e0301n0:948_73": "Cittasantānaṃ icceva attho.",
  "anya-e0301n0:948_74": "Tasmiṃvisayeti kammādiārammaṇe.",
  "anya-e0301n0:948_75": "Taṇhānāmetīti vaṭṭamūlaka taṇhā taṃ tasmiṃ oṇamantaṃ katvā niyojetīti attho.",
  "anya-e0301n0:949_0": "[165] Vibhāvaniyaṃ pana",
  "anya-e0301n0:950_0": "“Tatthoṇataṃvāti tasmiṃ upapajjitabbabhave oṇataṃ viya oṇataṃeva vā”ti vuttaṃ.",
  "anya-e0301n0:950_1": "Taṃ aṭṭhakathāya na sameti.",
  "anya-e0301n0:951_0": "Abhiṇhanti nirantaraṃ.",
  "anya-e0301n0:951_1": "Tathāpavatti pana saṇikaṃ marantānaṃ eva labbhati.",
  "anya-e0301n0:951_2": "Lahuka maraṇena marantānaṃ pana na labbhatīti vuttaṃ.",
  "anya-e0301n0:951_3": "Bāhullenāti",
  "anya-e0301n0:952_0": "[166] Yaṃ pana vibhāvaniyaṃ",
  "anya-e0301n0:953_0": "“Bāhullenātiettha adhippāyo yebhuyyena bhavantareti ettha vuttanayena daṭṭhabbo”ti vuttaṃ.",
  "anya-e0301n0:953_1": "Taṃ na yujjati.",
  "anya-e0301n0:954_0": "Na hi tasmiṃ vuttānaṃ asaññisattānaṃ cittasantānassa abhiṇhappagattipasaṅgonāma atthi.",
  "anya-e0301n0:954_1": "Cittasantānasseva tesaṃ abhāvatoti.",
  "anya-e0301n0:954_2": "Idāni aparena pakārena kammu paṭṭhānaṃ dassetuṃ tamevavā pana.La.",
  "anya-e0301n0:954_3": "Dvārapattaṃ hotīti vuttaṃ.",
  "anya-e0301n0:954_4": "Tattha abhinavakaraṇavasena dvārappattaṃ hotīti pubbe katasaññaṃ ajanetvā taṅkhaṇe eva karaṇākāraṃ janetvā",
  "anya-e0301n0:954_5": "attānaṃ abhinavaṃ viya katvā manodvāre taṃsadisajavanappavattivasena pattaṃ pātubhūtaṃ hotīti attho.",
  "anya-e0301n0:954_6": "Yathā hi imasmiṃbhavepavattaṃ kiñci pākaṭaṃ kammaṃ asukasmiṃ kāle idaṃnāmamayākatanti evaṃ pubbekatasaññaṃ janetvāpi upaṭṭhāti.",
  "anya-e0301n0:954_7": "Na tathā bhavantare pavattaṃ bhavapaṭicchannaṃñca imasmiṃ bhave pavattaṃ apākaṭañcāti. Apica,",
  "anya-e0301n0:954_8": "idhekacce buddhādīsu tīsu vatthusu dānapūjādivasena āciṇṇabahulā honti.",
  "anya-e0301n0:954_9": "Te maraṇanti kābādhabalena visīdappattā kiñci dukkhaṃajānitvā visīdantare pubbe viya bhikkhusaṅghassa",
  "anya-e0301n0:954_10": "dānaṃ dentācetiyaṃ vandantā pūjaṃ karontā vippasannacittā pamodacittā eva honti.",
  "anya-e0301n0:954_11": "Tabbiparītena pāpakammabahulāpi vattabbāti.",
  "anya-e0301n0:954_12": "Idaṃpi dvārapattamevāti.",
  "anya-e0301n0:954_13": "Sabbañcetaṃ lakkhaṇa saṃyuttaṭṭhakathāya dīpetabbaṃ.",
  "anya-e0301n0:954_14": "Tattha asilomapetādi patthūsu tassa ukkhittāsikabhāvova nimittaṃ ahosīti ca.",
  "anya-e0301n0:954_15": "Tassa sattiyā vijjhanaka bhāvova nimittaṃ ahosītica.",
  "anya-e0301n0:954_16": "Tassa usunā vijjhanakabhāvova nimittaṃ ahosītica.",
  "anya-e0301n0:954_17": "Tassa patodasūciyā vijjhanakabhāvova nimittaṃ ahosītica.",
  "anya-e0301n0:954_18": "Tassa sūcīhi patodanadukkhaṃ paccanubhavituṃ kammameva nimittaṃ katvā sūcilomapeto jātotica evaṃ bahuṃdvāra pattavasena kammupaṭṭhānaṃ vuttanti.",
  "anya-e0301n0:954_19": "Tattha hi tassa ukkhittāsika bhāvova nimittaṃ ahosīti tassa niraye pacitvā puna āsanna maraṇassa taṃkammaṃ",
  "anya-e0301n0:954_20": "tadā tassa ukkhittāsikasaññaṃ janetvā dvāra pattavasena nimittaṃ ahosīti attho.",
  "anya-e0301n0:954_21": "Esanayo sesesupīti.",
  "anya-e0301n0:954_22": "Soca dvārappattākāro kammakoṭṭhāsiko eva hoti.",
  "anya-e0301n0:954_23": "Tassa sattassaca apākaṭonāma natthīti tassa paṭisandhiyā gahaṇayogyatā jātāti.",
  "anya-e0301n0:954_24": "Paccāsanna maraṇassāti antima javanapavattivasena puna āsannamaraṇassa.",
  "anya-e0301n0:954_25": "Vīthicittā vasānevāti kāmabhavato cavitvā kāmabhaveyeva uppajjamānānaṃ javana pariyosānānaṃvā tadārammaṇa pariyosānānaṃvā vīthicittānaṃ avasāne.",
  "anya-e0301n0:954_26": "Itaresaṃ pana javanapariyosānānaṃeva vīthicittānaṃ avasāneti attho.",
  "anya-e0301n0:954_27": "Ayamattho aṭṭhakathāyaṃpi vuttoyeva. Yathāha-",
  "anya-e0301n0:954_28": "taṃ ārabbha uppannāya tadārammaṇapariyosānāya suddhāyavā javanavīthiyā anantaraṃ cuticittaṃ uppajjatīti.",
  "anya-e0301n0:955_0": "[167] Vibhāvaniyaṃ pana",
  "anya-e0301n0:956_0": "“Tattha kāmabhavato cavitvā tattheva uppajjamānānaṃ tadārammaṇapariyosānāni sesānaṃ javanapariyosānānīti dhammānusāraṇiyaṃ vutta”nti vuttaṃ.",
  "anya-e0301n0:956_1": "Taṃ na sundaraṃ.",
  "anya-e0301n0:957_0": "Aṭṭhakathāyañhi paripuṇṇaṃ katvā vutte kiṃaparipuṇṇāya dhammā nusāraṇiyāti.",
  "anya-e0301n0:957_1": "Bhavaṅgakkhayevāti bhavaṅgāvasānevā iccevattho.",
  "anya-e0301n0:957_2": "Yadi duvidhapīthicittato paraṃ pañcavokāre vatthurūpaṃ catuvokāre cittasantānaṃ dvicittakkhaṇāyusesaṃ hoti.",
  "anya-e0301n0:957_3": "Tadā ekassa bhavaṅgassa avasāneti vuttaṃ hoti.",
  "anya-e0301n0:957_4": "Etthaca somanassa paṭisandhikassa domanassacittena cavantassa āgantukabhavaṅga sambhavo.",
  "anya-e0301n0:957_5": "Taṃ sambhaveca sati aññabhavaṅgasambhavopi avāri toti suvuttametaṃ bhavaṅgakkhayevāti.",
  "anya-e0301n0:957_6": "Tasmiṃniruddhāvasāneti tasmiṃ niruddhe tassa niruddhassa avasāne.",
  "anya-e0301n0:957_7": "Ye pana loke cuti paṭisandhīnaṃ antare eko antarābhavonāma atthi.",
  "anya-e0301n0:957_8": "Yattha uppanno satto dibbacakkhuko viya iddhimā viya ca khaṇena icchitaṃ ṭhānaṃ gantuṃ samattho.",
  "anya-e0301n0:957_9": "Ito cutā keci tattha uppajjitvā mātāpitu samāgamādīni āgamentā sattāhaṃvā atireka sattāhaṃvā tiṭṭhantīti laddhiṃ gaṇhanti.",
  "anya-e0301n0:957_10": "Tesaṃ taṃnisedhetuṃ tassānantaramevāti vuttaṃ.",
  "anya-e0301n0:957_11": "Savatthukaṃ pañcavokāre avatthukamevavā catuvokāre.",
  "anya-e0301n0:957_12": "Yathārahanti kusalabhūtassavā akusalabhūtassa vā saṅkhārassa arahānurūpaṃ.",
  "anya-e0301n0:957_13": "Avijjātaṇhānusayā kusalabhūtassa appahīnaṭṭhena akusalabhūtassa pana sahajātabhāvenāpi parivārabhūtā mūlabhūtāca hontīti attho.",
  "anya-e0301n0:957_14": "Pariyuṭṭhānāvatthaṃ apatvā kusalābyākatacittasantānenapi aviruddhabhāvena anurūpaṃ.",
  "anya-e0301n0:957_15": "Anubandhamānovā seti,",
  "anya-e0301n0:957_16": "anuanuvānirantaraṃ setīti anusayo.",
  "anya-e0301n0:957_17": "Anusayabhūtāya avijjāya parikkhittoti avijjānusayaparikkhitto.",
  "anya-e0301n0:957_18": "Taṇhānusayo mūlaṃ etassāti taṇhānusaya mūlako.",
  "anya-e0301n0:957_19": "Avijjānusaya mūlakena taṇhānusaya parikkhittenāti pana vutte suṭṭhutaraṃ yujjati.",
  "anya-e0301n0:957_20": "Avijjā hi taṇhāyapi mūlabhūtā hoti.",
  "anya-e0301n0:957_21": "Tāya paṭicchāditādīnave eva ārammaṇe taṇhāpavattisambhavato.",
  "anya-e0301n0:957_22": "Taṇhā ca pana sahakāri kāraṇa bhāvena taṃ taṃ saṅkhāraṃ niyojentī pavattatīti saṅkhārassa parivārabhūtā balavaāsanna sahāyabhūtā hotīti.",
  "anya-e0301n0:958_0": "Etthaca akusalakamma sahajātānaṃvā kammanikanti nimittanikanti sahajātānaṃvā vippaṭisāra saha jātānaṃvā",
  "anya-e0301n0:958_1": "maraṇāsanna javana sahajātānaṃvā avijjātaṇhānaṃpi dhammato anusayasadisatāya anusaya vohārasambhavo veditabbo.  Apica,",
  "anya-e0301n0:958_2": "anusayānāma paṭisandhijanane kusalasaṅkhārassapi balavasahāyabhūtā honti.",
  "anya-e0301n0:958_3": "Tasmā idha ekantānusayabhūtāeva pariyattāti kiṃsahajātānaṃ gahaṇenāti.",
  "anya-e0301n0:958_4": "Teneva aṭṭhakathāyaṃpi taṇhā avijjānaṃ appahīnattāti evaṃ appahīnasaddena ekantānusayāeva gahitāti.",
  "anya-e0301n0:958_5": "Saṅkhārenāti paṭisandhijanakakammasaṅkhātena cetanāsaṅkhārena.",
  "anya-e0301n0:958_6": "Taṃ sahajātaphassādidhammasamūhenapivā.",
  "anya-e0301n0:958_7": "Sopi hi upanissayabhāve na paṭisandhiṃ janetiyevāti. Athavā,",
  "anya-e0301n0:958_8": "saṅkhārenāti maraṇasanna javanaviññāṇa sahajātena cetanāsaṅkhārena.",
  "anya-e0301n0:958_9": "Taṃ sahajāta phassādidhammasamūhenapivā.",
  "anya-e0301n0:958_10": "Tadubhayaṃpi hi kammādivisaye khipanaka saṅkhārabhāvena paṭisandhiṃ janetīti.",
  "anya-e0301n0:958_11": "Tathā hi aṭṭhakathāyaṃ taṇhā avijjānaṃ appahīnattā avijjāya paṭicchāditādīnave tasmiṃ visaye taṇhā nāmeti.",
  "anya-e0301n0:958_12": "Sahajātasaṅkhārā khipantīti vuttaṃ.",
  "anya-e0301n0:958_13": "Mūlaṭīkāyañca sahajātasaṅkhārāti cutiāsannajavanaviññāṇasahajātā cetanā.",
  "anya-e0301n0:958_14": "Sabbepivā phassādayoti vuttaṃ.",
  "anya-e0301n0:958_15": "Sakalena pana vacanena aggamaggena appahīnā avijjākammādivisayevā bhavantarevā ādīnavaṃ paṭicchādeti,",
  "anya-e0301n0:958_16": "tathā rūpāyeva taṇhā tadubhayasmiṃ cittasantānaṃ nāmeti.",
  "anya-e0301n0:958_17": "Yathāvuttasaṅkhārā taṃ tattha khipanti.",
  "anya-e0301n0:958_18": "Tasmiṃ abhinava viññāṇapātubhāvaṃ sādhentīti dassetīti.",
  "anya-e0301n0:959_0": "Sampayuttehi pariggayhamānanti phassādīhi sampayuttadhammehi parivāretvā gayhamānaṃ.",
  "anya-e0301n0:959_1": "Sahajātānanti nāmarūpadhammānaṃ.",
  "anya-e0301n0:959_2": "Adhiṭṭhāna bhāvenāti nissayabhāvena.",
  "anya-e0301n0:959_3": "Pubbaṅgamabhūtanti padhānabhūtaṃ.",
  "anya-e0301n0:959_4": "Pada dvayena vijānanadhātuyā ativiya mahānubhāvabhāvaṃ dasseti.",
  "anya-e0301n0:959_5": "Yathā hi loke ekasmiṃ mahānubhāve purisavisese jāyamāne parivārabhūtā sahajātajanāca tassa upabhoga paribhogabhūtā",
  "anya-e0301n0:959_6": "pāsādakapparukkhādayova tena saha jāyanti.",
  "anya-e0301n0:959_7": "Evaṃ sampadamidaṃ daṭṭhabbaṃ.",
  "anya-e0301n0:959_8": "Bhavantarapaṭisandhānavasenāti ekasmiṃbhave niruddhe tena saha nirantaraṃ katvā bhavantarassa paṭisandahana vasena.",
  "anya-e0301n0:959_9": "Uppajjamānameva patiṭṭhāti na purimabhave uppajjitvā anirujjhitvā ṭhitibhāvena gantvā bhavantare patiṭṭhātīti adhippāyo.",
  "anya-e0301n0:959_10": "Na hi uppannuppannā dhammā pakatikālepi desantaraṃvā khaṇantaraṃvāsaṅkantā nāma atthi.",
  "anya-e0301n0:959_11": "Kuto maraṇakāle bhavantaraṃ.",
  "anya-e0301n0:959_12": "Yañca anamataggo yaṃ bhikkhave saṃsāro.",
  "anya-e0301n0:959_13": "Pubbakoṭi napaññāyati avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsaratanti vuttaṃ,",
  "anya-e0301n0:959_14": "taṃpi pariyāyena vuttaṃ.",
  "anya-e0301n0:959_15": "Yesañhi avijjā taṇhāsaṅkhārānaṃ vasena bhavantare paṭisandhi pātubhavati.",
  "anya-e0301n0:959_16": "Teca pubbe yassa santāne pavattanti,",
  "anya-e0301n0:959_17": "so tesaṃ hetuphalasambandhena bhavantaraṃ sandhāvati saṃsaratīti vuccatīti.",
  "anya-e0301n0:959_18": "Tatoyevaca tassā paṭisandhiyā purimabhavapari yāpannehi hetūhi vinā anuppajjanaṃpi siddhaṃ hotīti.",
  "anya-e0301n0:959_19": "Paṭighosa padīpamuddhādīni cettha nidassanānīti.",
  "anya-e0301n0:960_0": "Etthāti maraṇuppattiṭṭhāne.",
  "anya-e0301n0:960_1": "Mandappavattānīti kammadubbalabhāvena vatthudubbalabhāvenaca mandaṃ hutvā pavattāni.",
  "anya-e0301n0:960_2": "Tasmā paccuppannā lambaṇakā labbhatīti sambandho.",
  "anya-e0301n0:960_3": "Dharantesvevāti tiṭṭhantesu eva.",
  "anya-e0301n0:960_4": "Paṭisandhi bhavaṅgānaṃpīti paṭisandhiyāpi katipayabhavaṅgānaṃpi.",
  "anya-e0301n0:960_5": "Iti katvāti iminā kāraṇena.",
  "anya-e0301n0:960_6": "Kāmañcettha aṭṭhakathāyaṃ gatinimittaṃnāma nibbattanakaokāse eko vaṇṇo upaṭṭhātīti vatvā sabbesu gatinimittavāresu",
  "anya-e0301n0:960_7": "gabhinimittaṃ vaṇṇāyatanameva manodvāra gahitameva paccuppannamevaca dassitaṃ.",
  "anya-e0301n0:960_8": "Tathāpi chadevalokato attano santikaṃ āgate dibbaratheyeva gatinimittaṃ katvā cavantānaṃ dhammikaupāsaka",
  "anya-e0301n0:960_9": "duṭṭhagāmaṇi abhayarājādīnaṃ vasena taṃpi kammanimittaṃviya chabbidhaṃpi chadvāragahitaṃpi paccuppannamatītaṃpi",
  "anya-e0301n0:960_10": "sambhavatīti adhippāyena taṃkammanimittena nibbisesaṃ katvā kāmāvacarapaṭisandhiyā.La.",
  "anya-e0301n0:960_11": "Upalabbhatīti vuttaṃ.",
  "anya-e0301n0:960_12": "Tathā cavantā hi dibbavaṇṇopi devatānaṃ ānubhāvena cakkhunā diṭṭhoyeva hoti.",
  "anya-e0301n0:960_13": "Dibbo rathasaddovā tūriyasaddovā vacanasaddovā sotena sutoyeva.",
  "anya-e0301n0:960_14": "Dibbagandhopi ghānena ghāyitoyeva.",
  "anya-e0301n0:960_15": "Nirayato uggatena aggijālena dayhamānakāyena cavantānaṃ devadatta nandayakkha nandamāṇa vakādīnaṃ khuracakke",
  "anya-e0301n0:960_16": "āsajjamānānaṃ mittavindakādīnañca vasena phoṭṭhabbaṃpi sambhavatiyeva.",
  "anya-e0301n0:960_17": "Rasadhammāpi yathā sambhavaṃ yojetabbāti.",
  "anya-e0301n0:960_18": "Vuttañca saccasaṅkhepe –",
  "anya-e0301n0:961_0": "Pañcadvāre siyā sandhi, vinā kammaṃ dvigocareti.",
  "anya-e0301n0:962_0": "Mahāṭīkāyaṃpi ayamattho vuttoyeva.",
  "anya-e0301n0:962_1": "Yadā pana antima javanavīthito pubbabhāge yathopaṭṭhitaṃ gatinimittaṃ antimajavanassa ārammaṇaṃ hoti.",
  "anya-e0301n0:962_2": "Tadā taṃ atītaṃpi hotiyevāti.",
  "anya-e0301n0:962_3": "Aṭṭhakathāyaṃ pana santativasena tassa paccuppannatāva vuttā.",
  "anya-e0301n0:962_4": "Tathā vaṇṇārammaṇabhāvo manodvārena gahitabhāvoca yebhuyyena vuttoti veditabbo.",
  "anya-e0301n0:962_5": "Itarathā kammanimittaṃpi paccuppannabhūtaṃ pañcadvāreeva aṭṭhakathāyaṃ dassitanti taṃpi manodvāragahitaṃ",
  "anya-e0301n0:962_6": "paccuppannabhūtaṃ pañcārammaṇaṃvā dhammārammaṇaṃvā nasambhavatīti vattabbaṃ siyā.",
  "anya-e0301n0:962_7": "Naca sakkā tathā vattuṃ. Kasmā,",
  "anya-e0301n0:962_8": "cakkhuṃ aniccato dukkhato anattato vipassantītiādinā paṭṭhāne vuttassa chaḷārammaṇa bhūtassa purejātapaccayassa",
  "anya-e0301n0:962_9": "manodvārika maraṇāsanna javanānampi icchitabbattā.",
  "anya-e0301n0:962_10": "Tatoyevaca tadanubandhāya paṭisandhiyāpi sambhava toti.",
  "anya-e0301n0:963_0": "[168] Vibhāvaniyaṃ pana",
  "anya-e0301n0:964_0": "Tathā avicāretvā yaṃvuttaṃ “paccuppannārammaṇesu āpātamāgatesu manodvāre gatinimittavasena pañcadvāre kammanimittavasenā”ti.",
  "anya-e0301n0:964_1": "Taṃ na sundaraṃ.",
  "anya-e0301n0:965_0": "[169] Yañca tattha",
  "anya-e0301n0:966_0": "“Chadvāragahitanti kammanimittaṃ chadvāragahitaṃ gatinimittaṃ chaṭṭhadvāragahitanti yathāsambhavaṃ yojetabba”nti vuttaṃ.",
  "anya-e0301n0:966_1": "Taṃpi na yujjati.",
  "anya-e0301n0:967_0": "Evañhi sati kammaṃ viya gatinimittaṃpi therena bhinditvā vuttaṃ siyā.",
  "anya-e0301n0:967_1": "Naca taṃ vuttanayena pañcadvāragahitaṃ na sambhavatīti.",
  "anya-e0301n0:968_0": "[170] Yañca tattha",
  "anya-e0301n0:969_0": "Aṭṭhakathāyaṃ mūla ṭīkādīsuca yebhuyyavasena vuttaṃ sāvasesapāṭhaṃ avicāretvā “aṭṭhakathāyaṃ pana gatinimittaṃ",
  "anya-e0301n0:969_1": "manodvāre āpātamāgacchatīti vuttattā tadārammaṇāyaca pañcadvārikapaṭisandhiyā adassitattā mūlaṭīkādīsuca",
  "anya-e0301n0:969_2": "kamma balena upaṭṭhāpitaṃ vaṇṇāyatanaṃ supinaṃ passantassaviya dibba cakkhussa viyaca manodvāreyeva gocarabhāvaṃ",
  "anya-e0301n0:969_3": "gacchatīti niyametvā vuttattā tesaṃ vacanaṃ nasampaṭicchanti ācariyā”ti vuttaṃ.",
  "anya-e0301n0:969_4": "Tatthapi asampaṭicchantānaṃ aññaṃ kāraṇaṃ natthi aññatra avicāraṇāyāti.",
  "anya-e0301n0:970_0": "Paccuppannamatītanti ettha yassa javanāvasānāya pañcadvārikavīthiyā cavanaṃ hoti.",
  "anya-e0301n0:970_1": "Tassa paṭisandhiyā dvinnañca bhavaṅgānaṃ paccuppannā rammaṇatā upalabbhati.",
  "anya-e0301n0:970_2": "Yassa tadārammaṇāvasānāya,",
  "anya-e0301n0:970_3": "tassa paṭisandhiyā eva.",
  "anya-e0301n0:970_4": "Yassa pana javanāvasānāya paccuppannārammaṇāya manodvārikavīthiyā cavanaṃ hoti,",
  "anya-e0301n0:970_5": "tassa paṭisandhiyā channañca bhavaṅgānaṃ.",
  "anya-e0301n0:970_6": "Yassa pana tadāraṇāvasānāya,",
  "anya-e0301n0:970_7": "tassa paṭisandhiyā catunnañca bhavaṅgānanti.",
  "anya-e0301n0:970_8": "Etthaca ārammaṇe bahutarāyuke balavantepi vatthudubbalabhāve sati kāmasattānaṃpi javanāvasānā vīthi hotiyevāti daṭṭhabbaṃ.",
  "anya-e0301n0:970_9": "Aṭṭhakathāyaṃ pana tadārammaṇāvasānāya eva yojitattā manodvāre paṭisandhito paraṃ catunnaṃ bhavaṅgānaṃ",
  "anya-e0301n0:970_10": "pañcadvāre paṭisandhiyāeva paccuppannārammaṇatā vuttā.",
  "anya-e0301n0:970_11": "Tadārammaṇa pariyosānāyavā suddhāyavā javanavīthiyāti vuttattā pana idha javanāvasānāpi yojitāti veditabbā.",
  "anya-e0301n0:971_0": "[171] Vibhāvaniyaṃ pana",
  "anya-e0301n0:972_0": "Evaṃ avicāretvā yaṃ vuttaṃ “manodvāre tāva paṭisandhiyā catunnaṃ bhavaṅgānañca pañcadvāre paṭisandhiyāeva paccuppannārammaṇatā labbhatī”tiādi.",
  "anya-e0301n0:972_1": "Taṃ anupapannaṃ.",
  "anya-e0301n0:973_0": "Etthaca yasmā paṭisandhijanakasseva kammassa ārammaṇaṃvā upakaraṇaṃvā kammanimittanti adhippetaṃ.",
  "anya-e0301n0:973_1": "Pañcadvārikakammañca paṭisandhijanakameva na hoti.",
  "anya-e0301n0:973_2": "Tasmā tadā paṭisandhijanakaṃ kammaṃ purimabhāgeeva manodvāravasena siddhaṃ hoti.",
  "anya-e0301n0:973_3": "Tassaca ārammaṇabhūtameva upakaraṇabhūtamevavā ekantena kammanimittaṃnāma hoti.",
  "anya-e0301n0:973_4": "Yaṃ pana pañcadvārikassa antimajavanassa ārammaṇaṃ hoti.",
  "anya-e0301n0:973_5": "Taṃ purimena niruddhena ārammaṇena vatthuto abhinnattāvā tassadisattāvā kammanimittanteva vuccatīti.",
  "anya-e0301n0:973_6": "Tathā hi vuttaṃ mūlaṭīkāyaṃ pañcadvāre āpātaṃ āgacchantaṃ paccuppannaṃ kammanimittaṃ āsannakatakammārammaṇa",
  "anya-e0301n0:973_7": "santatiyaṃ uppannaṃ taṃsadisañca daṭṭhabbanti.",
  "anya-e0301n0:973_8": "Tattha yesu deyyadhammavatthūsu cetiyādīsuvā yehi satthādīhivā pubbe kammaṃ siddhaṃ.",
  "anya-e0301n0:973_9": "Tesaṃ paccakkhe dharamānataṃ sandhāya santatiyaṃ uppannanti vuttaṃ.",
  "anya-e0301n0:973_10": "Tehi sadi savatthūnaṃ dharamānataṃ sandhāya taṃsadisañcāti vuttaṃ.",
  "anya-e0301n0:973_11": "Sadisavatthūnipi hi kammassa laddhokāsakāraṇāni hontiyeva.",
  "anya-e0301n0:973_12": "Yathā taṃ ito parittakena pāpakammena niraye ussadasāmante nibbattānaṃ pubbe puññakaraṇakāle laddhanimittasadisaṃ",
  "anya-e0301n0:973_13": "nirayaggijālānaṃ saddaṃ sutvāvā vaṇṇaṃ disvāvā puññaṃ saritvā cavitvā sagge nibbattānaṃ aggijālāni viyāti.",
  "anya-e0301n0:974_0": "[172] Vibhāvaniyaṃ pana",
  "anya-e0301n0:975_0": "Mūlaṭīkāpāṭhaṃ avicāretvā taṃsadisañcātiettha naṭṭhacakāraṃ pāṭhaṃ disvā “manodvārika javanānaṃ ārammaṇabhūtena",
  "anya-e0301n0:975_1": "saha samānattā tadekasantatipatitaṃ cutiāsannajavanagahi taṃpi paccuppannaṃ vaṇṇādikaṃ kammanimitta bhāvena",
  "anya-e0301n0:975_2": "vutta”nti vuttaṃ.",
  "anya-e0301n0:975_3": "Taṃ anupapannameva.",
  "anya-e0301n0:976_0": "Apica,",
  "anya-e0301n0:976_1": "aṭṭhakathāyaṃ aparassa maraṇasamaye ñātakā ayaṃ tāta tavatthāya buddhapūjā karīyati.",
  "anya-e0301n0:976_2": "Cittaṃ pasādehīti vatvā pupphadāmadhajapaṭākādivasena rūpārammaṇaṃvā dhammasavanatūriyapūjādi vasena",
  "anya-e0301n0:976_3": "saddārammaṇaṃvā dhūmavāsagandhādivasena gandhārammaṇaṃvā idaṃ tāva sāyassu,",
  "anya-e0301n0:976_4": "tavatthāya dātabbaṃ deyyadhammanti vatvā madhuphāṇi tādivasena rasārammaṇaṃvā idaṃ tāva phusassu,",
  "anya-e0301n0:976_5": "tavatthāya dātabbaṃ deyyadhammanti vatvā cīnapaṭa somārapaṭādivasena phoṭṭhabbā rammaṇaṃvā pañcadvāre upasaṃharantīti vuttaṃ.",
  "anya-e0301n0:976_6": "Tattha rūpasaddagandhārammaṇāni sandhāya ṭīkāyaṃ santatiyaṃ uppannanti vuttaṃ.",
  "anya-e0301n0:976_7": "Rasaphoṭṭhabbā rammaṇāni sandhāya taṃsadisañcāti vuttaṃ.",
  "anya-e0301n0:976_8": "Tāni hi pathamaṃ sāyita phusitāni aññāni honti.",
  "anya-e0301n0:976_9": "Pacchā dinnāni aññānīti etthaca evaṃ upasaṃhaṭāni rūpārammaṇādīni pathamaṃ pañcadvārena gahetvā acavitvā",
  "anya-e0301n0:976_10": "pacchā puna atthi dāni evarūpānīti suddhena manodvārena gahetvā cavantānaṃ tāni manodvāragahitāni paccuppannabhūtāni",
  "anya-e0301n0:976_11": "kammanimittāni hontīti veditabbānīti.",
  "anya-e0301n0:976_12": "Pathamatatīyāruppa paṭisandhīnaṃ paññatti bhūtaṃ dutīyacatutthāruppapaṭisandhīnaṃ mahaggatabhūtanti vuttaṃ yathārahanti.",
  "anya-e0301n0:976_13": "Āruppesu uparibhūminibbattānaṃ arūpīnaṃ heṭṭhimajjhānāni paṭipassambhanti.",
  "anya-e0301n0:976_14": "Na ca te tāni puna āyūhantīti vuttaṃ heṭṭhimāruppa vajjitāti.",
  "anya-e0301n0:976_15": "Pamādapakkhe patitvā vissaṭṭhajjhānānaṃ tatoyevaca appahīnehi orambhāviya saṃyojanehi heṭṭhabhāgaṃ ākaḍḍhita",
  "anya-e0301n0:976_16": "mānasānaṃ kāmabhave uppajjamānānaṃ tesaṃ thapetvā tihetu kukkaṭṭhabhūtaṃ upacārajjhānacetanaṃ aññaṃ dubbalakammaṃ",
  "anya-e0301n0:976_17": "okāsaṃ nalabhatīti vuttaṃ tathā kāmatihetukāti.",
  "anya-e0301n0:976_18": "Tathā hi aṅguttaraṭṭha kathāyaṃ-",
  "anya-e0301n0:976_19": "na hi tassa upacārajjhānato balavataraṃnāma kammaṃ atthīti vuttaṃ.",
  "anya-e0301n0:976_20": "Ṭīkāyañca na hi tassa.La.",
  "anya-e0301n0:976_21": "Atthīti iminā tato cavantānaṃ upacārajjhānameva paṭisandhijanakaṃ kammanti dīpetīti vuttanti.",
  "anya-e0301n0:976_22": "Rūpāvacarapaṭisandhi pana tesaṃ natthiyeva.",
  "anya-e0301n0:976_23": "Evañca katvā yamakearūpadhātuyā cutassa arūpadhātuṃ upapajjantassātivā arūpa dhātuyā cutassa kāmadhātuṃ upapajjantassātivā vuttaṃ.",
  "anya-e0301n0:976_24": "Na pana vuttaṃ arūpadhātuyā cutassa rūpadhātuṃ upapajjantassāti.",
  "anya-e0301n0:976_25": "Rūpa lokato cavantānaṃ pana aññaṃ dubbalakammaṃ okāsaṃ nalabhatīti navattabbaṃ.",
  "anya-e0301n0:976_26": "Evaṃsantepi suṭṭhu vikkhambhitanīvaraṇānaṃ tesaṃ appanā pattajjhānavisesena suparibhāvitacittasantānattā",
  "anya-e0301n0:976_27": "jaccandhādivipatti janakaṃ dvihetukomakakammaṃpi okāsaṃ na labhati.",
  "anya-e0301n0:976_28": "Kuto apāyagāmikammanti vuttaṃ ahetuka rahitā siyunti.",
  "anya-e0301n0:977_0": "[173] Vibhāvaniyaṃ pana",
  "anya-e0301n0:978_0": "“Upacārajjhānā nubhāveneva duhetuka tihetuka paṭisandhiyo siyu”nti vuttaṃ. Taṃ vicāretabbaṃ.",
  "anya-e0301n0:979_0": "Yadi hi taṃ paṭisandhidānaṃ sandhāya vuttaṃ siyā.",
  "anya-e0301n0:979_1": "Duhetukapaṭi sandhi na yujjati.",
  "anya-e0301n0:979_2": "Na hi suṭṭhu vikkhambhitanīvaraṇānaṃ appanāvīthiyaṃ pavattaṃ upacārajjhānaṃ tihetukomakaṃnāma sambhavatīti.",
  "anya-e0301n0:979_3": "Atha kammantarassa upatthambhanaṃ sandhāya vuttaṃ siyā.",
  "anya-e0301n0:979_4": "Sayaṃ balavatarassapi sato paṭisandhiṃ adatvā dubbalassa kammantarassa upatthambhane kāraṇaṃ natthīti.",
  "anya-e0301n0:979_5": "Yasmā pana rūpabrahmānaṃ upacārajjhānato aññānipi kāyavacīmanokammakusalāni uppajjantiyeva tāniyevaca",
  "anya-e0301n0:979_6": "kānici tihetukomakānipi kānici dvihetukukkaṭṭhānipi bhavanti.",
  "anya-e0301n0:979_7": "Oḷārikānaṃ pana nīvaraṇānaṃ suṭṭhu vikkhambhitattā savipattikapaṭi sandhijanakāni dvihetukomakāni tesaṃ nuppajjanti.",
  "anya-e0301n0:979_8": "Aparapariyāya bhūtānica tādisāni tesaṃ okāsaṃ nalabbhanti.",
  "anya-e0301n0:979_9": "Nānārammaṇesuca nesaṃ chandovā nikantivā pavattatiyeva.",
  "anya-e0301n0:979_10": "Yena nānākammānipi vipaccituṃ okāsaṃ labhanti.",
  "anya-e0301n0:979_11": "Yenaca te cakkhu sotadvārehipi tato cavanti.",
  "anya-e0301n0:979_12": "Tasmā ettha upacārajjhānena kāraṇaṃ avatvā vuttanayeneva taṃkāraṇaṃ vattuṃ yuttanti daṭṭhabbaṃ.",
  "anya-e0301n0:979_13": "Kāmatihetumhā cutiyā paraṃ sabbā vīsati paṭisandhiyo siyuṃ.",
  "anya-e0301n0:979_14": "Itarā duhetukāhetukacutito paraṃ kāmesveva bhavesu dasapaṭisandhiyo siyunti yojanā.",
  "anya-e0301n0:979_15": "Evaṃ paṭisandhikkhaṇe visayappavattiyā saha vīthimuttacittānaṃ pavattākāraṃ dassetvā idāni pavattikāle paraṃparabhavesuca dassetuṃ iccevantiādimāha.",
  "anya-e0301n0:979_16": "Paṭisandhinirodhānantaratoti paṭisandhiyā nirodhassa bhaṅgassa anantarakālato.",
  "anya-e0301n0:979_17": "Tamevacittanti tassadise tabbohāro daṭṭhabbo.",
  "anya-e0301n0:979_18": "Yathā tāniyeva osadhānīti.",
  "anya-e0301n0:979_19": "Yāva cuticittuppādāti ettha cutiggahaṇena tadāsanna vīthicittānampi gahaṇaṃ daṭṭhabbaṃ.",
  "anya-e0301n0:979_20": "Asati vīthicittuppādeti antarantarā vīthicittānaṃ uppattiyā asati.",
  "anya-e0301n0:979_21": "Bhavassaaṅgabhāvenāti upapattibhavassa aviccheda kāraṇabhāvena.",
  "anya-e0301n0:979_22": "Tasmiṃti avattamāne pacchājātapaccayarahitānaṃ rūpadhammānaṃ vassodaka rahitānaṃ taruṇasassānaṃ viya milāta bhāvapattiyā upapattibhavo occhijjatīti.",
  "anya-e0301n0:979_23": "Cuticittaṃ hutvā nirujjhati tameva cittanti sambandho.",
  "anya-e0301n0:979_24": "Yathākkamaṃ eva parivattantā pavattantīti yāva parinibbānacutiyā yathākkamaṃ parivattantā pavattantieva.",
  "anya-e0301n0:979_25": "Na pana parasamaye viya kadāci katthaci nivattiṃ pāpuṇantīti attho.",
  "anya-e0301n0:980_0": "[174] Vibhāvaniyaṃ pana",
  "anya-e0301n0:981_0": "“Yāva vaṭṭa mūla samucchedā”ti vuttaṃ,",
  "anya-e0301n0:981_1": "vaṭṭamūlasamucchedo vuccati arahattamaggo.",
  "anya-e0301n0:981_2": "Tato paraṃpi yāvakhandhaparinibbānā pavattantiyeva.",
  "anya-e0301n0:982_0": "Ihāti imasmiṃ bhave.",
  "anya-e0301n0:982_1": "Iccayanti iti ayaṃ.",
  "anya-e0301n0:982_2": "Itisaddo ādiattho.",
  "anya-e0301n0:982_3": "Yathā iha paṭisandhica bhavaṅgañca āvajjanādi vīthiyoca cuticāti ayaṃ cittasantati pavattati.",
  "anya-e0301n0:982_4": "Tathā puna bhavantarepi sandhibhavaṅgādikā ayaṃcittasantati parivattati parivattamānā pavattatīti attho.",
  "anya-e0301n0:982_5": "Idāni yassa vipassanā maggaphalanibbānassa atthāya cittacetasikānaṃ pabhedapavattisaṅgahā paṭṭhapiyanti.",
  "anya-e0301n0:982_6": "Tadatthaṃ dassento gāthamāha.",
  "anya-e0301n0:982_7": "Tattha paṭisaṅkhāyāti paṭisaṅkhāna saṅkhātena vipassanā ñāṇena punappunaṃ ñatvā.",
  "anya-e0301n0:982_8": "Etanti yathāvuttaṃ cittacetasikānaṃ pabhedapavattividhānaṃ.",
  "anya-e0301n0:982_9": "Adhuvanti aniccaṃ.",
  "anya-e0301n0:982_10": "Adhigantvāti adhigamasaṅkhātena catumaggaññāṇena patilabhitvā sacchikatvā.",
  "anya-e0301n0:982_11": "Padanti saupādisesaṃ nibbānaṃ.",
  "anya-e0301n0:982_12": "Budhāti paṇḍitā.",
  "anya-e0301n0:982_13": "Suṭṭhu anusaya mattaṃpi asesetvā sesakilesehi saddhiṃ ucchinnaṃ yathā vuttesu cittacetasikesu adhisayitaṃ",
  "anya-e0301n0:982_14": "taṇhāsineha saṅkhātaṃ bandhanaṃ etehīti susamucchinna sineha bandhanā.",
  "anya-e0301n0:982_15": "Samanti vūpasamanti vaṭṭadukkhasantāpā etasminti samo.",
  "anya-e0301n0:982_16": "Anupādisesanibbānaṃ.",
  "anya-e0301n0:982_17": "Essantīti gamissanti.",
  "anya-e0301n0:982_18": "Cirāyāti cirakālaṃ.",
  "anya-e0301n0:982_19": "Sundaraṃ adhigamāvahaṃ sīla dhutaṅgasaṅkhātaṃ vataṃ etesanti subbatā.",
  "anya-e0301n0:982_20": "Suparisuddhasīlasallekha vuttinoti attho.",
  "anya-e0301n0:982_21": "Cirāya subbatā budhā etaṃ adhuvaṃ paṭisaṅkhāya accutaṃ padaṃ adhigantvā susamucchinnasinehabandhanā samaṃ essantīti yojanā.",
  "anya-e0301n0:983_0": "Iti paramatthadīpaniyānāma abhidhammatthasaṅgahassa",
  "anya-e0301n0:984_0": "Catutthavaṇṇanāya vīthimutta saṅgahassa",
  "anya-e0301n0:985_0": "Paramatthadīpanā niṭṭhitā.",
  "anya-e0301n0:986_0": "Rūpa saṅgaha paramatthadīpanī",
  "anya-e0301n0:987_0": "156.",
  "anya-e0301n0:987_1": "Evaṃ cittacetasike dvīhi pabhedappavattīhi dassetvā idāni yathānuppattaṃ rūpaṃ dassento ādigātha māha.",
  "anya-e0301n0:987_2": "Tattha etaṃ parimāṇaṃ assāti ettāvaṃ.",
  "anya-e0301n0:987_3": "Tena ettavatā.",
  "anya-e0301n0:987_4": "Nipātapadaṃvā etaṃ.",
  "anya-e0301n0:987_5": "Hi saddo padapūraṇe.",
  "anya-e0301n0:987_6": "Pabhedoca pavattica pabhedappavattiyo.",
  "anya-e0301n0:987_7": "Tāhi saha ye vattanti te sappabhedappavattikā.",
  "anya-e0301n0:987_8": "Ettāvatā sappabhedappavattikā cittacetasikā dhammā mayā vibhattā.",
  "anya-e0301n0:987_9": "Idāni rūpaṃ pavuccatīti yojanā.",
  "anya-e0301n0:987_10": "Saṅkhepato uddisanaṃ kathanaṃ samuddeso.",
  "anya-e0301n0:987_11": "Samuddiṭṭhassa rūpassa puna vibhajanaṃ vibhāgo.",
  "anya-e0301n0:987_12": "Samuṭṭhāti rūpaṃ etenāti samuṭṭhānaṃ. Kammādi.",
  "anya-e0301n0:987_13": "Kalā vuccanti avayavā.",
  "anya-e0301n0:987_14": "Tā appenti pavisanti etthāti kalāpo.",
  "anya-e0301n0:987_15": "Piṇḍīti attho.",
  "anya-e0301n0:987_16": "Pavattikkamatoti uppattikkamato.",
  "anya-e0301n0:987_17": "Salakkhaṇato sasambhāratoca mahantāni hutvā bhavanti pātubhavantīti mahābhūtāni.",
  "anya-e0301n0:987_18": "Tāni hi attano sabhāvatopi mahantānieva hutvā pātubhavanti upādārūpāni upādāyāti.",
  "anya-e0301n0:988_0": "[175] Vibhāvaniyaṃ pana mahāṭīkāyañca",
  "anya-e0301n0:989_0": "“Sasambhāradhātuvasenāti” vuttaṃ. Taṃ anupapannaṃ.",
  "anya-e0301n0:990_0": "Na hi sasambhāravatthuvaseneva tesaṃ ayaṃ vohāro pavattoti sakkā vattuṃ.",
  "anya-e0301n0:990_1": "Naca salakkhaṇato mahattena vinā tesaṃ sasambhārato mahattaṃnāma sambhavatīti.",
  "anya-e0301n0:990_2": "Tasmā yaṃ tesaṃ indriyānindriyabaddhasantānesu pathavipabbatādivasena samudde macchakacchapādivasena sasambhārato mahattaṃ.",
  "anya-e0301n0:990_3": "Taṃpi salakkhaṇamahattamūlakamevāti daṭṭhabbaṃ.",
  "anya-e0301n0:990_4": "Mahābhūtātivā loke visaṃvāda kaṭṭhena māyākārāvā āvisanagahaṇesu acinteyyaṭṭhānaṭṭhena yakkhādayovā vañcakaṭṭhena yakkhiniyovā vuccanti.",
  "anya-e0301n0:990_5": "Tenevaṭṭhena tehi sadisattā imānipi mahābhūtāviyāti mahābhūtāni.",
  "anya-e0301n0:990_6": "Ubhayatthapica mahantāni abhūtāni abbhutānivā etesūti nibbacanaṃ yujjatiyeva.",
  "anya-e0301n0:991_0": "[176] Vibhāvaniyaṃ pana",
  "anya-e0301n0:992_0": "Yakkhiniṃ visuṃ upamāmattaṃ katvā “manāpavaṇṇasaṇṭhānā dīhivā sattānaṃ vañcikā yakkhinīādayo viya manāpa",
  "anya-e0301n0:992_1": "itthipurisarūpadassanādinā sattānaṃ vañcakattā mahantāni abhūtāni etesūti mahābhūtāti” vuttaṃ.",
  "anya-e0301n0:992_2": "Taṃ aṭṭhakathā ya na sameti.",
  "anya-e0301n0:993_0": "Aṭṭhakathāyañhi mahābhūtasāmaññatoti padassa vitthāre eva māyākāro yakkho yakkhinīti tayo mahābhūtā vuttāti.",
  "anya-e0301n0:993_1": "Catunnañcamahābhūtānanti upayogatthe sāmivacanaṃ.",
  "anya-e0301n0:993_2": "Upādāyāti daḷhaṃ nissāya.",
  "anya-e0301n0:993_3": "Pavattanti pāṭhaseso.",
  "anya-e0301n0:993_4": "Upādāya rūpantivā samāsapadaṃ daṭṭhabbaṃ.",
  "anya-e0301n0:994_0": "[177] Vibhāvaniyaṃ pana",
  "anya-e0301n0:995_0": "“Upādāya pavattaṃ rūpaṃ upādārūpanti” vuttaṃ. Taṃ idha na yujjati.",
  "anya-e0301n0:996_0": "Na hi imasmiṃ pāṭhe katthaci yakāraviraho diṭṭho.",
  "anya-e0301n0:996_1": "Tathā hi mūlaṭīkāyaṃ upādāyati nissayatīti upādāyaṃ.",
  "anya-e0301n0:996_2": "Tameva rūpantipi vuttaṃ.",
  "anya-e0301n0:996_3": "Pathayatīti pathavī.",
  "anya-e0301n0:996_4": "Sahajātarūpānaṃ patiṭṭhāna bhāvena pakkhāyati upaṭṭhātīti attho.",
  "anya-e0301n0:996_5": "Puthu mahantī hutvā jāyatītipi pathavī.",
  "anya-e0301n0:996_6": "Pakārena thavīyati sabbesaṃ rūpasambhārānaṃ adhiṭṭhānattā.",
  "anya-e0301n0:996_7": "Ayaṃ tesaṃ adhiṭṭhānā patiṭṭhānā vatthubhūtā bhūmi bhūtātiādinā nānāppakārena guṇapadena abhitthavīyatīti pathavī.",
  "anya-e0301n0:996_8": "Sāeva nisattanijīvaṭṭhena dhātūti pathavīdhātu.",
  "anya-e0301n0:996_9": "Āpeti sahajātarūpāni byāpetvā tiṭṭhati,",
  "anya-e0301n0:996_10": "appāyati vā tāni suṭṭhu brūheti vaḍḍhetīti āpo.",
  "anya-e0301n0:996_11": "Tānivā avippakiṇṇāni katvā bhuso pāti rakkhati,",
  "anya-e0301n0:996_12": "pivativā vivanto viya tāni saṅgaṇhati sampiṇḍetīti āpo.",
  "anya-e0301n0:996_13": "Soyeva dhātūti āpodhātu.",
  "anya-e0301n0:996_14": "Te jati tikkhabhāvena samujjalanto viya sahajātadhammānaṃ majjhe pakāsati,",
  "anya-e0301n0:996_15": "tejetivā niseti sahajātadhamme tikkhathāma bale karoti,",
  "anya-e0301n0:996_16": "paripācetivā usmāpetīti tejo,",
  "anya-e0301n0:996_17": "so eva dhātūti tejodhātu.",
  "anya-e0301n0:996_18": "Vāyati samīreti desantaruppatti hetubhāvena bhūtasaṅghāṭaṃ desantaraṃ gametīti vāyo.",
  "anya-e0301n0:996_19": "Vāyati vā sahajātadhamme apatamāne katvā vahatīti vāyo.",
  "anya-e0301n0:996_20": "Soeva dhātūti vāyodhātu.",
  "anya-e0301n0:996_21": "Tattha kakkhaḷalakkhaṇā pathavī.",
  "anya-e0301n0:996_22": "Ābandhanalakkhaṇo āpo.",
  "anya-e0301n0:996_23": "Uṇhattalakkhaṇo tejo.",
  "anya-e0301n0:996_24": "Vitthambhanalakkhaṇo vāyo.",
  "anya-e0301n0:996_25": "Ettha siyā,",
  "anya-e0301n0:996_26": "kasmā pathavī kakkhaḷalakkhaṇāti vuttā.",
  "anya-e0301n0:996_27": "Nanu sā mudubhūtāpi hotīti. Saccaṃ,",
  "anya-e0301n0:996_28": "mudubhūtāpi pana sā sesabhūtattayaṃ upādāya kakkhaḷā tveva saṅkhyaṃ gacchati.",
  "anya-e0301n0:996_29": "Aññamaññaṃ upādāyeva pana ayaṃmudu ayaṃ kakkhaḷāti bhavati.",
  "anya-e0301n0:996_30": "Teneva mudukakkhaḷānaṃ dīgharassānaṃ viya anavaṭṭhānatā hoti.",
  "anya-e0301n0:996_31": "Mudubhūtāpi hi tato mudutaraṃ patvā kakkhaḷānāma jātā.",
  "anya-e0301n0:996_32": "Kakkhaḷāpi kakkhaḷataraṃ patvā mudubhūtānāma jātāti.",
  "anya-e0301n0:996_33": "Ābandhanalakkhaṇo āpoti vutto.",
  "anya-e0301n0:996_34": "Soca pakatiudake adhimattoti pakatiudakaṃ baddhaṃ ghanībhūtameva siyāti ce. Na.",
  "anya-e0301n0:996_35": "Ābandhitabbāya pathaviyā tattha paridubbalattāti,",
  "anya-e0301n0:996_36": "yattha pana pathavī balavatī hoti tattheva so baddhataraṃ ābandhatīti.",
  "anya-e0301n0:996_37": "Uṇhatta lakkhaṇo tejoti vutto.",
  "anya-e0301n0:996_38": "Evañcasati sītabhāvo tejoyeva na siyāti ce. Na.",
  "anya-e0301n0:996_39": "Usati dahati paripāceti pariṇa tabhāvaṃ gametīti uṇhonāma.",
  "anya-e0301n0:996_40": "Sītabhāvoca dahati paripāceti tabbhāvaṃ gametiyevāti.",
  "anya-e0301n0:996_41": "Vuttañca mūlaṭīkāyaṃ tejoeva hi sītaṃ.",
  "anya-e0301n0:996_42": "Himapātasamayādīsu sītassa paripācakatādassana toti.",
  "anya-e0301n0:996_43": "Vitthambhana lakkhaṇo vāyoti vutto.",
  "anya-e0301n0:996_44": "So pana ghana thaddhesu silāthambhādīsu nalabbhatīti ce. Na.",
  "anya-e0301n0:996_45": "Tattha hi pathavī attanā sahajātavāyuvitthambhanaṃ labhitvā thāmappattā thiratarappattāca hutvā vahatīti.",
  "anya-e0301n0:996_46": "Cakkhatīti cakkhu.",
  "anya-e0301n0:996_47": "Samavisamaṃ ācikkhati samavisamajānanassa tammūlakattā.",
  "anya-e0301n0:996_48": "Rūpaṃvā assādeti āpātaṃ āgatāgatassa rūpassa anirākaraṇato.",
  "anya-e0301n0:996_49": "Taṃvā vibhāvetīti attho.",
  "anya-e0301n0:996_50": "Suṇātīti sotaṃ.",
  "anya-e0301n0:996_51": "Suṇanti suyyantivā ete nāti sotaṃ.",
  "anya-e0301n0:996_52": "Ghāyatīti ghānaṃ.",
  "anya-e0301n0:996_53": "Ghāyanti ghāyiyantivā etenāti ghānaṃ.",
  "anya-e0301n0:996_54": "Jīvitanimittaṃ raso jīvitanti vuccati.",
  "anya-e0301n0:996_55": "Tasmiṃ ninnatāya taṃ avhāyatīti jivhā. Athavā.",
  "anya-e0301n0:996_56": "Jīvitaṃ vahati etāyavā taṃ vahanti pavattenti jīvitavuttisampādanattāti jivhā.",
  "anya-e0301n0:996_57": "Jītivā jayo parājayovā vuccati.",
  "anya-e0301n0:996_58": "Tadubhayaṃ vahati vahantivā etāyāti jivhā.",
  "anya-e0301n0:996_59": "Sasambhārajivhā. Yathāha –",
  "anya-e0301n0:997_0": "Purisassa hi jātassa, kudārī jāyate mukhe;",
  "anya-e0301n0:998_0": "Yāya chindati attānaṃ, naro dubbhāsitaṃ bhaṇanti.",
  "anya-e0301n0:999_0": "Idha pana taṃ sahacaritattā jivhāti pasādarūpamo vuccati.",
  "anya-e0301n0:999_1": "Kucchitānaṃ kesādīnaṃ pāpadhammānañca āyo uppattiṭṭhānanti kāyo.",
  "anya-e0301n0:999_2": "Sasambhārakāyo.",
  "anya-e0301n0:999_3": "Idha pana taṃ sahacarito pasāda kāyoeva adhippeto.",
  "anya-e0301n0:999_4": "Pasīdantīti pasādā.",
  "anya-e0301n0:999_5": "Pasīdanti vā ettha candamaṇḍalādīni ārammaṇanimittāni tattha saṃsīdamānāni viya sarūpato sandissantīti pasādā,",
  "anya-e0301n0:999_6": "suparisuddhaādāsamaṇḍasadisā kammajamaṇḍā.",
  "anya-e0301n0:999_7": "Ime pana pañca daṭṭhukāmatādi nidāna kammasamuṭṭhāna bhūtapasāda lakkhaṇā rūpādi abhighātāraha bhūtapasādalakkhaṇā vā cakkhupasādādayo daṭṭhabbā.",
  "anya-e0301n0:999_8": "Tattha cakkhu tāva setamaṇḍala parikkhittassa kaṇhamaṇḍalassa majjhe ūkāsirapamāṇe atimukhe ṭhitānaṃ",
  "anya-e0301n0:999_9": "sarīrasaṇṭhānuppatti padesabhūte diṭṭhamaṇḍale telamiva sattapicupaṭalāni sattaakkhipaṭalāni byāpetvā tiṭṭhati.",
  "anya-e0301n0:999_10": "Sotaṃ sotabilabbhantare aṅguliveṭhanākāraṃ upacitatanutambalomaṃ padesaṃ byāpetvā tiṭṭhati.",
  "anya-e0301n0:999_11": "Ghānaṃ nāsikabbhantare ajapadasaṇṭhānaṃ padesaṃ byāpetvā tiṭṭhati.",
  "anya-e0301n0:999_12": "Jivhā sasambhāra jivhāmajjhe uppala dalagga saṇṭhānaṃ padesaṃ byāpetvā tiṭṭhati.",
  "anya-e0301n0:999_13": "Kāyo pana mahanti yā kappāsa paṭalavaṭṭiyaṃ āsittatelaṃviya thapetvā pācaka tejassa patiṭṭhānaṭṭhānaṃ",
  "anya-e0301n0:999_14": "kesagga lomagga nakhagga sukkhacammānica avasesaṃ sakalasarīraṃ byāpetvā tiṭṭhatīti.",
  "anya-e0301n0:999_15": "Te pana pañca yathārahaṃ pañcadvārikacittānaṃ vatthudvārabhāvaṃ sādhenti.",
  "anya-e0301n0:999_16": "Tesuca ekekassa catasso catasso dhātuyo sandhāraṇaābandhana paripācana samudīraṇa kiccehi upakāraṃ karonti.",
  "anya-e0301n0:999_17": "Yathākhatti yakumārassa catasso dhātiyo dhāraṇa nahāpana maṇḍana bījana kiccehīti.",
  "anya-e0301n0:999_18": "Utucittāhārāca naṃ upatthambhenti.",
  "anya-e0301n0:999_19": "Yathā taṃ khattiyakumāraṃ pitu jeṭṭhabhātu jeṭṭhabhaginiyoviya.",
  "anya-e0301n0:999_20": "Āyuca naṃ suṭṭhu anupāleti.",
  "anya-e0301n0:999_21": "Yathā taṃ khattiyakumāraṃ disāpāmokkho rājasammato mahābhisakkoviya.",
  "anya-e0301n0:999_22": "Vaṇṇādayoca naṃ parivārenti.",
  "anya-e0301n0:999_23": "Yathā taṃ khattiyakumāraṃ sahajātā amaccaputtā viyāti.",
  "anya-e0301n0:999_24": "Yasmā pana sattānaṃ cittaṃ nāma vicittaṃ hoti.",
  "anya-e0301n0:999_25": "Cittavicittatāya saññāvicittā.",
  "anya-e0301n0:999_26": "Saññāvicittatāya taṇhāvicittā.",
  "anya-e0301n0:999_27": "Taṇhāvicitta tāya kammāni vicittāni.",
  "anya-e0301n0:999_28": "Kammavicittatāya kammasamuṭṭhānāni bhūtāni vicittāni.",
  "anya-e0301n0:999_29": "Bhūtavicittatāya ime pasādā vicittā.",
  "anya-e0301n0:999_30": "Aññamaññaṃ asadisā honti.",
  "anya-e0301n0:999_31": "Tehi pasādamaṇḍabhūtāpi samānā keci rūpasseva abhighātārahā honti,",
  "anya-e0301n0:999_32": "na saddādīnaṃ.",
  "anya-e0301n0:999_33": "Keci saddādīnaṃ eva,",
  "anya-e0301n0:999_34": "na rūpassāti.",
  "anya-e0301n0:999_35": "Tasmā tesaṃ aññamaññañca aññarūpehica lakkhaṇato asaṃmissatā veditabbāti.",
  "anya-e0301n0:1000_0": "Rūpayatīti rūpaṃ.",
  "anya-e0301n0:1000_1": "Vaṇṇavisesaṃ āpajjitvā hadayaṅgatabhāvaṃ pakāseti.",
  "anya-e0301n0:1000_2": "Pakatiyāpi vā yaṃkiñcidabbaṃ samavisamaṃvā pakāse tīti attho.",
  "anya-e0301n0:1000_3": "Sappati sotaviññeyyabhāvaṃ gacchatīti saddo.",
  "anya-e0301n0:1000_4": "Saddayatīti saddo.",
  "anya-e0301n0:1000_5": "Taṃ taṃ atthaṃvā attano vatthuṃvā ācikkhatīti attho.",
  "anya-e0301n0:1000_6": "Sadativā taṃ taṃ disaṃvā desaṃvā khaṇena vissarati vippharatīti saddo.",
  "anya-e0301n0:1000_7": "Gandhayatīti gandho.",
  "anya-e0301n0:1000_8": "Attano vatthuṃsūcetīti attho.",
  "anya-e0301n0:1000_9": "Gacchatīti go. Vāto.",
  "anya-e0301n0:1000_10": "Tena dhārīyatīti gandho.",
  "anya-e0301n0:1000_11": "Rasīyati assādīyatīti raso.",
  "anya-e0301n0:1000_12": "Rasantivā taṃ assādentīti raso.",
  "anya-e0301n0:1000_13": "Phusīyatīti phoṭṭhabbaṃ.",
  "anya-e0301n0:1000_14": "Phusanañcettha pasādena saha ghaṭṭanaṃ kalāpantarabhūtehi saddhiṃ paṭihananañca veditabbaṃ.",
  "anya-e0301n0:1000_15": "Tadubhayaṃpi āpo dhātuyā natthīti vuttaṃ āpodhātuvivajjitanti.",
  "anya-e0301n0:1000_16": "Kasmā pana taṃ tassā natthi.",
  "anya-e0301n0:1000_17": "Nanu sītatāvā dravatāvā phusitvā gayhatīti. Vuccate,",
  "anya-e0301n0:1000_18": "sītatā hi tejoyeva, na āpo.",
  "anya-e0301n0:1000_19": "Yadi hi sā āpoyeva siyā.",
  "anya-e0301n0:1000_20": "Pakkumite santatte loharasepissa sītatā labbhamānā siyā.",
  "anya-e0301n0:1000_21": "So hi raso āpādhiko hotīti.",
  "anya-e0301n0:1000_22": "Evaṃ pana nalabbhati.",
  "anya-e0301n0:1000_23": "Tasmā sā tejoyeva, na āpoti. Apica,",
  "anya-e0301n0:1000_24": "sītuṇhānaṃ ekasmiṃ kalāpe saha appavattanato orapārānaṃ viya tesaṃ anavaṭṭhānatoca viññāyati.",
  "anya-e0301n0:1000_25": "Na hi sītakalāpe uṇhaṃ,",
  "anya-e0301n0:1000_26": "uṇhakalāpevā sītaṃ saha pavattati.",
  "anya-e0301n0:1000_27": "Yasmiṃca vatthumhi pubbe sītasaññā saṇṭhāti.",
  "anya-e0301n0:1000_28": "Pacchā tato sītatare āgate tasmiṃyeva puna uṇhasaññā saṇṭhāti.",
  "anya-e0301n0:1000_29": "Pubbe uṇhasaññāyaṃpi eseva nayo.",
  "anya-e0301n0:1000_30": "Tathā uṇhe mande sītasaññā saṇṭhāti.",
  "anya-e0301n0:1000_31": "Sīte mande uṇhasaññāti.",
  "anya-e0301n0:1001_0": "Atha pana dravabhāvabhūto āpo phusitvā gayhati.",
  "anya-e0301n0:1001_1": "Ayo piṇḍādīsu ābandhanabhūtopi phusitvāva gayheyya.",
  "anya-e0301n0:1001_2": "Evañca sati yathā tesu itarāni tīṇi bhūtāni vinā itarītarena visuṃ visuṃ kāyika sukhadukkhānaṃ ārammaṇabhūtāni honti.",
  "anya-e0301n0:1001_3": "Tathā sopi vinā itarehi visuṃ kāyikasukhadukkhānaṃ ārammaṇabhūtoeva siyā.",
  "anya-e0301n0:1001_4": "Na pana hoti.",
  "anya-e0301n0:1001_5": "Yañhi tāni ayopiṇḍādīni phusantānaṃ kāyikaṃ sukhaṃvā dukkhaṃvā uppajjati,",
  "anya-e0301n0:1001_6": "taṃ saṇhathaddhatā vasenavā uppajjati.",
  "anya-e0301n0:1001_7": "Sītuṇhatāvasenavā abbhantarathambhanassa mandagāḷhatāvasenavā.",
  "anya-e0301n0:1001_8": "No aññathāti.",
  "anya-e0301n0:1001_9": "Tasmā purimabhāge tīṇi bhūtāni phusitvāvā vaṇṇaṃ disvāvā pacchā bhāge suddhena mano viññāṇasantānena",
  "anya-e0301n0:1001_10": "dīgharassādisaṇṭhānaṃvā rattiyaṃ alātacakkaṃ vā taṃtaṃchiddavivaraṃvā jānantā viya pathamaṃ dravatāsahitāni",
  "anya-e0301n0:1001_11": "vilīnāni mudūni tīṇi bhūtāni pathaviṃ eva vā phusitvā pacchā suddhena mano viññāṇasantānena visuṃ dravabhāvaṃ",
  "anya-e0301n0:1001_12": "addatintabhāvaṃ jānanti.",
  "anya-e0301n0:1001_13": "Evaṃ santepi taṃ phusitvā jānantā icceva maññanti avisesavidunoti.",
  "anya-e0301n0:1001_14": "Gunnaṃ abhiṇhaṃ caraṇaṭṭhānaṃ gocaro.",
  "anya-e0301n0:1001_15": "Gocarasadisattā idha gocaro.",
  "anya-e0301n0:1001_16": "Gotivā idha cakkhādīni indriyāni vuccanti.",
  "anya-e0301n0:1001_17": "Tāni viññāṇādhiṭṭhitāni hutvā etesu caranti.",
  "anya-e0301n0:1001_18": "Etānivātesu caranti pavattanti ghaṭṭentīti gocarā.",
  "anya-e0301n0:1001_19": "Teyeva idha ekattaṃ upanetvā gocararūpanti vuttaṃ.",
  "anya-e0301n0:1001_20": "Imānipana pañca yathākkamaṃ cakkhādīsu paṭihanana lakkhaṇāni rūpādīnīti veditabbāni.",
  "anya-e0301n0:1002_0": "Itthī vuccati avisadākārasaṇṭhitaṃ khandhapañcakaṃ.",
  "anya-e0301n0:1002_1": "Yassa pana dhammassa ānubhāvena taṃ tathā saṇṭhāti pavattati.",
  "anya-e0301n0:1002_2": "So itthi yā bhāvoti itthattaṃ.",
  "anya-e0301n0:1002_3": "Puriso vuccati visadākārasaṇṭhitaṃ khandhapañcakaṃ.",
  "anya-e0301n0:1002_4": "Sesaṃ vuttanayameva.",
  "anya-e0301n0:1002_5": "Tattha itthiliṅga itthinimitta itthi kutta itthākappānaṃ hetubhāva lakkhaṇaṃ itthattaṃ.",
  "anya-e0301n0:1002_6": "Purisaliṅga purisanimitta purisakutta purisākappānaṃ hetubhāva lakkhaṇaṃ purisattaṃ.",
  "anya-e0301n0:1002_7": "Tattha liṅganti padhānaṅgabhūtaṃ mahāsaṇṭhānaṃ.",
  "anya-e0301n0:1002_8": "Nimittanti paccaṅgabhūtaṃ khuddakasaṇṭhānaṃ.",
  "anya-e0301n0:1002_9": "Kuttanti kīḷālilādi kriyāviseso.",
  "anya-e0301n0:1002_10": "Ākappoti gamanādiko ākāravikāro.",
  "anya-e0301n0:1002_11": "Sabbepete khandhapañcakassa pavattivisesāeva.",
  "anya-e0301n0:1002_12": "Ye saddasatthesu liṅganti vuccanti.",
  "anya-e0301n0:1002_13": "Yesañca vasena ayaṃ itthīeva,",
  "anya-e0301n0:1002_14": "na puriso.",
  "anya-e0301n0:1002_15": "Ayaṃ purisoeva,",
  "anya-e0301n0:1002_16": "na itthīti sañjānanti.",
  "anya-e0301n0:1002_17": "Yasmā panettha saṇṭhānādīnaṃ avisadādibhāvoeva atthato itthipurisatā hoti.",
  "anya-e0301n0:1002_18": "Tadubhayamuttabhāvoca napuṃsakatā.",
  "anya-e0301n0:1002_19": "Soca akkharapada saṅkhātesu vacanesu ca vacanatthesuca yathārahaṃ sandissatiyeva.",
  "anya-e0301n0:1002_20": "Tasmā indriyarahitesupi padesuca rukkhādīsu padatthesuca pariyāyena itthipumanapuṃsakatāsiddhi veditabbāti.",
  "anya-e0301n0:1003_0": "[178] Yaṃ pana vibhāvaniyaṃ",
  "anya-e0301n0:1004_0": "“Itthīnaṃ aṅgajātaṃ itthiliṅga”nti vuttaṃ. Taṃ na sundaraṃ.",
  "anya-e0301n0:1005_0": "Na hi katthaci pāḷiyaṃ aṭṭhakathāsuca nimittasaddoviya liṅgasaddo aṅgajāte pākaṭo diṭṭhoti.",
  "anya-e0301n0:1006_0": "[179] Yañca tattha",
  "anya-e0301n0:1007_0": "“Itthisaṇṭhānaṃ itthākappo”ti vuttaṃ. Taṃpi na sundaraṃ.",
  "anya-e0301n0:1008_0": "Na hi liṅgasaddo viya ākappasaddo saṇṭhāne pākaṭo diṭṭhoti.",
  "anya-e0301n0:1008_1": "Sesaṃpana tattha vuttaṃ yaṃkiñci aṭṭhakathāya asamentaṃpi tena pariyāyena yujjatiyeva.",
  "anya-e0301n0:1008_2": "Bhavanti pavattanti taṃsahite khandhasantāne esā itthī,",
  "anya-e0301n0:1008_3": "eso purisoti evaṃ pavattā sadda buddhiyo etenāti bhāvo bhavantivā pātubhavanti taṃsahite khandhasantāne liṅgādīni etasmiṃ satīti bhāvo.",
  "anya-e0301n0:1008_4": "So eva rūpanti bhāvarūpaṃ.",
  "anya-e0301n0:1008_5": "Hadanti sattā taṃtaṃatthaṃvā anatthaṃvā pūrenti etenāti hadayaṃ.",
  "anya-e0301n0:1008_6": "Hadantivā sattā ito nānāvikakke osajanti muñcantīti hadayaṃ.",
  "anya-e0301n0:1008_7": "Harantivā pariharanti taṃ sattā jīvitaṃviya dayanti rakkhanticāti hadayaṃ.",
  "anya-e0301n0:1008_8": "Vasanti nivasanti cittaceta sikādhammā etthāti vatthu.",
  "anya-e0301n0:1008_9": "Hadayañca taṃ vatthucāti hadayavatthu.",
  "anya-e0301n0:1008_10": "Dhātudvayanissayalakkhaṇaṃ vatthurūpaṃ.",
  "anya-e0301n0:1008_11": "Taṃ pana hadayakosabbhantare aḍḍhapasatamattaṃ lohitaṃ byāpetvā tiṭṭhatīti veditabbaṃ.",
  "anya-e0301n0:1008_12": "Dhammasaṅgaṇiyaṃ pana desanābhedarakkhanatthaṃ avatvā paṭṭhāneeva taṃ vuttaṃ. Yathāha-",
  "anya-e0301n0:1008_13": "vatthu kusalānaṃ khandhānaṃ nissayapaccayena paccayo.",
  "anya-e0301n0:1008_14": "Vatthu akusalānaṃ khandhānaṃ nissayapaccayena paccayotiādi.",
  "anya-e0301n0:1008_15": "Etthaca chahi vatthūhi aññaṃ vatthunāma natthi.",
  "anya-e0301n0:1008_16": "Tesuca purimāni pañca kusalādīnaṃ nissayāeva na honti.",
  "anya-e0301n0:1008_17": "Tasmā tesaṃ nissayabhāvena tattha vuttaṃ vatthunāma visuṃ ekaṃ vatthurūpamevāti siddhanti.",
  "anya-e0301n0:1009_0": "[180] Vibhāvaniyaṃ pana",
  "anya-e0301n0:1010_0": "Yaṃ rūpaṃ nissāyāti pāṭhassa uddhaṭattā rūpasāmaññapasaṅgo hotīti taṃ visodhetuṃ yuttināma vuttā.",
  "anya-e0301n0:1010_1": "Paṭṭhāne pana bahūsu anaññasādhāraṇesu ṭhānesu vatthunāmena visesetvā vuttattā sopasaṅgo natthiyevāti daṭṭhabbaṃ.",
  "anya-e0301n0:1011_0": "Jīvanti sahajātadhammā yenāti jīvitaṃ.",
  "anya-e0301n0:1011_1": "Tesaṃ jīvane ādhipaccayogena tesu indaṃ issaraṃ attānaṃ karotīti indriyaṃ.",
  "anya-e0301n0:1011_2": "Jīvitañca taṃ indriyañcāti jīvitindriyaṃ.",
  "anya-e0301n0:1011_3": "Sahajātā nupālana lakkhaṇaṃ jīvitindriyaṃ.",
  "anya-e0301n0:1011_4": "Yathā hi bījanibbattāni uppalādīni bījevinaṭṭhepi udakānupālitāni ciraṃpi kālaṃ jīvanti.",
  "anya-e0301n0:1011_5": "Evamevaṃ niruddha kammanibbattāni kammajarūpāni kamme asantepi jīvitānupālitāni santativasena vassasataṃpi",
  "anya-e0301n0:1011_6": "vassasahassaṃpi kappaṃpi soḷasakappasahassānipi jīvantiyeva,",
  "anya-e0301n0:1011_7": "tathā hi jīvitarahitāni itararūpāni jīvantānināma nahonti.",
  "anya-e0301n0:1011_8": "Tāni hi yena ekena cittenavā utunāvā āhārenavā jāyanti.",
  "anya-e0301n0:1011_9": "Tasmiṃ niruddhe nirujjhanti,",
  "anya-e0301n0:1011_10": "paraṃ muhuttamattaṃpi santānaṃ ghaṭetuṃ nasakkonti.",
  "anya-e0301n0:1011_11": "Tesu hi cittajarūpānaṃ santatipaccuppannaṃ ekavīthi ekajavanavāra ekasamāpattivārena paricchinnaṃ hoti.",
  "anya-e0301n0:1011_12": "Utujāhārajānañca sabhāgeka utuāhāra vasena paricchinnaṃ hoti.",
  "anya-e0301n0:1011_13": "Kammajarūpānaṃ pana visuṃ santatipaccuppannaṃnāma natthi.",
  "anya-e0301n0:1011_14": "Tesaṃ ekabhavaparicchinnaṃ addhāpaccuppannameva hotīti.",
  "anya-e0301n0:1011_15": "Yadi evaṃ arūpadhammānaṃ kathanti.",
  "anya-e0301n0:1011_16": "Tehi jīvitayogena jīvantāeva honti.",
  "anya-e0301n0:1011_17": "Evaṃsantepi tesaṃ santatipaccuppannaṃ dissatīti. Vuccate,",
  "anya-e0301n0:1011_18": "arūpadhammesu vipākāni tāva kammajarūpasadisāni.",
  "anya-e0301n0:1011_19": "Tānipi hi asati vīthicittuppāde yāvajīvaṃpi ekasantativasena pavattissantiyeva.",
  "anya-e0301n0:1011_20": "Itarāni pana yassa ārammaṇassa āpātāgatattā uppajjanti.",
  "anya-e0301n0:1011_21": "Tasmiṃ niruddhe tadabhāvepi tadārammaṇā bahū cittasantatiyo jīvitassaaddhānapharaṇānubhāvena pavattantiyeva. Apica,",
  "anya-e0301n0:1011_22": "yāvakhandhaparinibbānā anantarapaccayupanibandhena abbocchinnaṃ pavattamānāya cittasantatiyāvasenapi ayamattho vattabbo.",
  "anya-e0301n0:1011_23": "Teneva hi kilesasīsaṃ avijjā.",
  "anya-e0301n0:1011_24": "Pavattasīsaṃ jīvitindriyanti vuttaṃ.",
  "anya-e0301n0:1012_0": "[181] Vibhāvaniyaṃ pana",
  "anya-e0301n0:1013_0": "Āhārajādīnaṃ āhārādiyeva uppattiyāpi ṭhitiyāpi kāraṇaṃ hoti. Kasmā,",
  "anya-e0301n0:1013_1": "taṅkhaṇe dharamānattā.",
  "anya-e0301n0:1013_2": "Kamma jānaṃ pana kammaṃ uppattiyāeva kāraṇaṃ,",
  "anya-e0301n0:1013_3": "na ṭhitiyā. Kasmā,",
  "anya-e0301n0:1013_4": "taṅkhaṇābhāvato.",
  "anya-e0301n0:1013_5": "Jīvitena pana anupālitattā eva tesaṃ khaṇaṭṭhiti siddhāti iminā dhippāyena yaṃ vuttaṃ “yathāsakaṃ khaṇamattaṭṭhāyīnaṃpi",
  "anya-e0301n0:1013_6": "hi sahajātānaṃ pavattihetubhāvena anupālakaṃ.",
  "anya-e0301n0:1013_7": "Na hi tesaṃ kammaṃyeva ṭhitikāraṇaṃ hoti.",
  "anya-e0301n0:1013_8": "Āhārajādīnaṃ āhārādi viya kammassa taṅkhaṇābhāva toti”.",
  "anya-e0301n0:1013_9": "Taṃ na yuttaṃ.",
  "anya-e0301n0:1014_0": "Dhammānañhi khaṇaṭṭhitināma ekakalāpagatasahajātapaccayā yattāeva hoti.",
  "anya-e0301n0:1014_1": "Na nānākalāpagatajanakapaccayāyattā.",
  "anya-e0301n0:1014_2": "Itarathā uppādakkhaṇe labbhamānānaṃ upacayasantatīnaṃ viya ṭhitikkhaṇe labbhamānāya jaratāyapi kutocisamuṭṭhānatā pāḷiyaṃ vuttā siyāti. Apica,",
  "anya-e0301n0:1014_3": "khaṇaṭṭhitināma sabhāvasiddhāeva.",
  "anya-e0301n0:1014_4": "Na hi uppannā dhammā paccayavekallena attano khaṇesu paripuṇṇaṃ aṭṭhatvā antarāva bhijjantīti atthi.",
  "anya-e0301n0:1014_5": "Naca paccayādhimattena atire kataraṃ tiṭṭhantīti atthi.",
  "anya-e0301n0:1014_6": "Tasmā khaṇaṭṭhitiyaṃ upatthambhayamānāpi āhārādayo anupālayamānañca jīvitaṃ pacchā balavarūpasantati pavattiatthāyaeva upatthambhenti pāletica.",
  "anya-e0301n0:1014_7": "Na khaṇaṭṭhitipavattiyāti.",
  "anya-e0301n0:1014_8": "Ettāvatā sabbesaṃpi khaṇaṭṭhitināma dharamānajanakāyattā vā jīvitāyattāvā nahotīti siddhaṃ hoti.",
  "anya-e0301n0:1014_9": "Yadi pana taṃ santatipavattimeva sandhāya vuttaṃ siyā,",
  "anya-e0301n0:1014_10": "evaṃsati yujjeyyāti.",
  "anya-e0301n0:1014_11": "Aṭṭha kathāyaṃpi santepica anupālana lakkhaṇādimhi vidhāne atthikkhaṇeyeva taṃ tedhamme pāletītiādivacane yathāsantatiṭṭhiti labbhati.",
  "anya-e0301n0:1014_12": "Tathā vicāretvā gahetabbāti.",
  "anya-e0301n0:1014_13": "Idaṃ pana pācakagginā saha sakalaṃ upādinnakasarīraṃ byāpetvā tiṭṭhatīti.",
  "anya-e0301n0:1014_14": "Kabaḷaṃ karīyatīti kabaḷīkāro.",
  "anya-e0301n0:1014_15": "Āharīyati ajjhoharīyatīti āhāro.",
  "anya-e0301n0:1014_16": "Kabaḷīkāroca so āhārocāti kabaḷīkārāhāro.",
  "anya-e0301n0:1014_17": "Kabaḷīkāro āhārotipi pāṭho.",
  "anya-e0301n0:1014_18": "Idañca savatthuka vacanaṃ daṭṭhabbaṃ. Athavā,",
  "anya-e0301n0:1014_19": "kabaḷīkārāhārabhakkhānaṃ sattānaṃ attabhāvaṃ bhuso harati addhānaṃ pavattetīti āhāro.",
  "anya-e0301n0:1014_20": "Khajja bhojjādike kabaḷīkāre āhāro tannissitattā tappariyā pannattācāti kabaḷīkārāhāro.",
  "anya-e0301n0:1014_21": "Imasmiṃatthe sati nibbattita ojā eva labbhati.",
  "anya-e0301n0:1014_22": "Atthato pana aṅgamaṅgānusārino rasassa sārabhūto upatthambhabalakāro bhūtanissito paramasiniddhasi neho idha āhārarūpaṃnāma.",
  "anya-e0301n0:1014_23": "Tattha aṅgamaṅgānusārino rasassāti ajjhoharitvā āmāsaye patiṭṭhitāni āhāravatthūni pācakatejena vivecitāni rasādibhāvena pañcadhā vibhāgaṃ gacchanti.",
  "anya-e0301n0:1014_24": "Tattha paṇīta siniddha lahuka sineha koṭṭhāso rasonāma.",
  "anya-e0301n0:1014_25": "Ye loke rasadhātūti vuccati.",
  "anya-e0301n0:1014_26": "So pācaka tejabalena tato uttaritvā rasaharaṇidhamanijālānusārena heṭṭhāca uddhañca sakalasarīre aṅgamaṅgāni",
  "anya-e0301n0:1014_27": "anusaranto anupharanto aṅgamaṅgānusārīti vuccati.",
  "anya-e0301n0:1014_28": "Tassa sārabhūto upatthambhaṃ balaṃ karotīti upatthambhabalakāro.",
  "anya-e0301n0:1014_29": "So hi āmāsaye patiṭṭhita mattova sakalasarīre bhūtesu upatthambhakabalaṃ janetīti.",
  "anya-e0301n0:1015_0": "[182] Vibhāvaniyaṃ pana",
  "anya-e0301n0:1016_0": "“Aṅgamaṅgā nasāri rasahara saṅkhātāti” pāṭho. So duppāṭho.",
  "anya-e0301n0:1017_0": "Taṃ pana sendriyakāyopatthambhanalakkhaṇaṃ āhārarūpaṃ.",
  "anya-e0301n0:1017_1": "Ojālakkhaṇaṃ vā.",
  "anya-e0301n0:1017_2": "Tattha udayati pasavatīti ojā.",
  "anya-e0301n0:1017_3": "Avasaddovā rakkhaṇe.",
  "anya-e0301n0:1017_4": "Rakkhaṇañcettha upatthambhanameva.",
  "anya-e0301n0:1017_5": "Avati janeticāti ojā.",
  "anya-e0301n0:1017_6": "Kiṃ avati.",
  "anya-e0301n0:1017_7": "Attano nissayavatthuṃ.",
  "anya-e0301n0:1017_8": "Kiṃca janeti.",
  "anya-e0301n0:1017_9": "Āhārasamuṭṭhānarūpaṃ.",
  "anya-e0301n0:1017_10": "Udayānantaraṃ rūpaṃ janetīti ojātipi vadanti.",
  "anya-e0301n0:1017_11": "Aññāpadesarahitena kakkhaḷattādinā attano bhāvena siddhaṃ rūpaṃ sabhāvarūpaṃ.",
  "anya-e0301n0:1017_12": "Uppādādinā aniccatādināca saṅkhahalakkhaṇena sahitaṃ rūpaṃ salakkhaṇarūpaṃ.",
  "anya-e0301n0:1017_13": "Ujukatova kammādīhi paccayehi nipphāditaṃ rūpaṃ nipphannarūpaṃ.",
  "anya-e0301n0:1017_14": "Ruppanalakkhaṇasampannaṃ nippariyāyarūpaṃ rūparūpaṃ.",
  "anya-e0301n0:1017_15": "Yathā dukkhadukkhaṃ ajjhattaajjhattanti.",
  "anya-e0301n0:1017_16": "Saṅkhatalakkhaṇayutta tāya aniccatādikaṃ lakkhaṇattayaṃ āropetvā sammasanārahaṃ rūpaṃ sammasanarūpaṃ.",
  "anya-e0301n0:1017_17": "Te te dabbasambhārāvā rūpakalāpāvā visuṃvisuṃ bhuso kāsanti pakāsanti etenāti ākāso.",
  "anya-e0301n0:1017_18": "Nisatta nijīvaṭṭhena dhātu.",
  "anya-e0301n0:1017_19": "Ākāsasaṅkhātā dhātūti ākāsadhātu.",
  "anya-e0301n0:1017_20": "Parito samantato chindati kalāpantarabhūtāni kalāpantara bhūtehi saddhiṃ asaṃmissaṃ ekattaṃ anupagamanaṃ karotīti paricchedo.",
  "anya-e0301n0:1017_21": "Tehivā paricchindīyati attanovā paresaṃvā akatvāmajjhe visuṃ thapīyati.",
  "anya-e0301n0:1017_22": "Tesaṃvā chiddavivaramattabhūto.",
  "anya-e0301n0:1017_23": "Na visuṃ eko uppādasahito sabhāvadhammo.",
  "anya-e0301n0:1017_24": "Nāpi kassaci rūpakalāpassa pakkhabhūtoti paricchedo.",
  "anya-e0301n0:1017_25": "Vikāralakkhaṇarūpāni hi asabhāvadhammabhūtānipi taṃtaṃ rūpakalāpesu sandissamānatā taṃtaṃrūpakalāpapakkhikānieva honti.",
  "anya-e0301n0:1017_26": "Ayaṃ pana tehi rūpa kalāpehi sabbaso vimuttabhāvena bahibhūtattā kassaci rūpa kalāpassa pakkhabhūto na hotīti.",
  "anya-e0301n0:1017_27": "Asabhāvadhammattāca pana kenaci rūpena phusana pariyāyopi tassa sabbaso natthīti katvā so asaṃphuṭṭhaṃ catūhi mahābhūtehīti pāḷiyaṃ vutto.",
  "anya-e0301n0:1017_28": "Aṭṭhakathāyaṃ pana ghanapiṇḍavatthūsu paṭighaphoṭṭhabbasabhāvānaṃ nānā kalāpagatabhūtānaṃ aññamaññasaṃphuṭṭhatā",
  "anya-e0301n0:1017_29": "atthīti katvā asaṃphuṭṭhaṃ catūhi mahābhūtehīti etehi asaṃphuṭṭhaṃ ajaṭākāsaṃ kaṃthitanti vuttaṃ.",
  "anya-e0301n0:1017_30": "Ṭīkāyaṃ pana ayaṃ niddeso ajaṭākāsaniddeso nahoti,",
  "anya-e0301n0:1017_31": "paricchedarūpaniddesoyeva.",
  "anya-e0301n0:1017_32": "Soca ghanapiṇḍa vatthūsueva veditabbo.",
  "anya-e0301n0:1017_33": "Tesuca bhūtānaṃ asaṃphuṭṭhatānāma natthi.",
  "anya-e0301n0:1017_34": "Tasmā bhūtānaṃ aññamaññaabyāpitā ekattaṃ anupagatatāeva.",
  "anya-e0301n0:1017_35": "Tattha asaṃphuṭṭhatānāma yuttā siyāti adhippāyena abyāpikatā hi asaṃphuṭṭhatāti vuttaṃ.",
  "anya-e0301n0:1017_36": "Atthato pana nānākalāpagatānaṃ bhūtānaṃ pariyantatā saṅkhāto antarāḷadhammo.",
  "anya-e0301n0:1017_37": "Rūpaparicchedalakkhaṇaṃ paricchedarūpaṃ.",
  "anya-e0301n0:1017_38": "Yā pana calamānena kāyaṅgena attānañca attasamaṅgino puggalassa adhippāyañca paccakkhe ṭhite jane viññāpeti pākaṭaṃ katvā dasseti.",
  "anya-e0301n0:1017_39": "Sayañca tena kāyaṅgena tehi janehi viññāyati.",
  "anya-e0301n0:1017_40": "Sā kāyaviññattināma.",
  "anya-e0301n0:1017_41": "Yā uccārīyamānena vācaṅgena saddena attānañca attasamaṅgino puggalassa adhippāyañca sotapathe ṭhite jane viññāpeti.",
  "anya-e0301n0:1017_42": "Sayañca tenavācaṅgena tehi janehi viññāyati.",
  "anya-e0301n0:1017_43": "Sā vacīviññattināma. Athavā,",
  "anya-e0301n0:1017_44": "viññāpenti janā viññāyantivā janehi aññamaññassa cittāni etāyāti viññatti.",
  "anya-e0301n0:1017_45": "Sasambhāre aṅgapaccaṅgabhūte kāye pavattā viññatti kāyaviññatti.",
  "anya-e0301n0:1017_46": "Copana kāyasaṅkhāto kāyo evavā viññatti kāyaviññatti.",
  "anya-e0301n0:1017_47": "Cittajasaddasaṅkhātāya vācāya pavattā viññatti vacīviññatti.",
  "anya-e0301n0:1017_48": "Copanavācā saṅkhātā vācā evavā viññatti vacīviññatti.",
  "anya-e0301n0:1017_49": "Tattha cittavasena yaṃkiñci kāyaṅgavikāraṃ karontassa taṃtaṃaṅgaṃ santambhantā sandhārentā cālentā aṅgamaṅgānusārisaṅkhātā",
  "anya-e0301n0:1017_50": "cittajavātakalāpā taṃtaṃaṅgaṃ pūretvā uppajjanti.",
  "anya-e0301n0:1017_51": "Uppajjantāca yathāvā tathāvā anuppajjitvā yassa tehi cittajavātakalāpeti sahajātassa copanakāyassa ānubhāvena",
  "anya-e0301n0:1017_52": "sabbe te kalāpā yathādhippetadisābhimukhāeva uppajjanti.",
  "anya-e0301n0:1017_53": "Ayaṃ copanakāyasaṅkhāto ākāravikāro kāyaviññatti nāma.",
  "anya-e0301n0:1017_54": "Niyāmakasadisī hi ayaṃ kāyaviññatti.",
  "anya-e0301n0:1017_55": "Teca nāvāsadi sāti.",
  "anya-e0301n0:1017_56": "Yathā hi niyāmako nāvāya mūlabhāge ṭhatvā ekaṃ mahāphiyaṃ daḷhaṃ gahetvā nadisote cāretvā sakalaṃ mahānāvaṃ icchitadisābhimukhaṃ niyojeti.",
  "anya-e0301n0:1017_57": "Na yaṃvā taṃvā disaṃ gantuṃ deti.",
  "anya-e0301n0:1017_58": "Evaṃ sampadamidaṃ daṭṭhabbaṃ.",
  "anya-e0301n0:1017_59": "Ekacittakkhaṇikā hi viññatti tesaṃ mūlabhāgeeva labbhamānā te yathādhippetadisābhimukhe evaṃ katvā niyojetīti sā niyāmakasadisī hotīti.",
  "anya-e0301n0:1017_60": "Etthaca yadetaṃ aṭṭhakathāyaṃ.",
  "anya-e0301n0:1017_61": "Ekajavanavīthiyaṃ sattasu javanesu pathama javanasamuṭṭhitā vāyodhātu attanā sahajātarūpakāyaṃ saṃthambhetuṃ sandhāretuṃ sakkoti.",
  "anya-e0301n0:1017_62": "Aparāparaṃ pana cāletuṃ nasakkoti.",
  "anya-e0301n0:1017_63": "Dutīyādīsupi eseva nayo.",
  "anya-e0301n0:1017_64": "Sattamacittena pana samuṭṭhitā vāyodhātu heṭṭhā chahicittehi samuṭṭhitaṃ vāyodhātuṃ upatthambhanapaccayaṃ",
  "anya-e0301n0:1017_65": "labhitvāattanāsahajātaṃ rūpakāyaṃ saṃthambhetuṃ sandhāretuṃ cāletuṃ abhikkamāpetuṃ sakkotīti vuttaṃ.",
  "anya-e0301n0:1017_66": "Taṃ abhikkamāmīti kāyaṃ paggaṇhantānaṃ anekasahassesu javana vāresu pavattamānesu yasmiṃvāre calanasaṅkhātaṃ desantarapāpanaṃ jāyati,",
  "anya-e0301n0:1017_67": "taṃ sandhāya vuttaṃ.",
  "anya-e0301n0:1017_68": "Na hi katipayajavanavārehi calanaṃ jāyati.",
  "anya-e0301n0:1017_69": "Yadi jāyeyya,",
  "anya-e0301n0:1017_70": "iddhimantānaṃ iddhiyāgamanaṃ viya sabbesaṃpi sīghataraṃ gamanaṃ paññāyeyya. Kasmā,",
  "anya-e0301n0:1017_71": "ekaccharakkhaṇepi anekakoṭisatasahassacikkapavattiyā sambhavato.",
  "anya-e0301n0:1017_72": "Ayañca attho upari akkharuppattivicāraṇāyaṃ pākaṭo bhavissatīti.",
  "anya-e0301n0:1017_73": "Tasmā tato purimavāresu saṃthambhanasandhāraṇānieva sampajjantīti veditabbaṃ.",
  "anya-e0301n0:1017_74": "Yā cettha sattayugasakaṭopamā vuttā,",
  "anya-e0301n0:1017_75": "sāpi nānājavanavīthīsu samuṭṭhitānaṃ vāyodhātūnaṃ aparāparaṃ upatthambhaneca yujjatiyeva.",
  "anya-e0301n0:1017_76": "Tathā hi calanacittajarūpasantatiyaṃ pavattāni utujarūpasaṅghāṭānipi viññattisahitāni viya tadākāravantāni savegāni savipphārānieva pavattanti.",
  "anya-e0301n0:1017_77": "Tasmā pubbāparapavattānaṃ nānā javanavīthīnaṃ antarantarā bhavaṅgasamayesupi abhikkamanādikaṃ calanaṃ sampajjatiyeva.",
  "anya-e0301n0:1017_78": "Ekābaddhapavattānica catusamuṭṭhānikarūpānināma ekassa visaye itarāni ekasamuṭṭhānāni viya sabbaso tadanu",
  "anya-e0301n0:1017_79": "parivattīni hontīti cittaje calante itarānipi calanti yevāti daṭṭhabbaṃ.",
  "anya-e0301n0:1017_80": "Calanañcettha pacchimapacchimānaṃ rūpakalāpasaṅghāṭānaṃ purima purimānaṃ uppannadesato desantare yathāpavattasannivesākārena",
  "anya-e0301n0:1017_81": "aparāparaṃ uppajjamānaṃ veditabbaṃ.",
  "anya-e0301n0:1017_82": "Na hi rūpārūpadhammānaṃ uppanna dese anirujjhitvā kesaggamattaṃpi desantara saṅkamanaṃnāma atthi.",
  "anya-e0301n0:1017_83": "Itarathā khaṇikadhammatā abyāpāradhammatā avasavattitāca tesaṃ nasiyāti.",
  "anya-e0301n0:1017_84": "Yaṃkiñci vacībhedaṃ karontassa kaṇṭhaṭṭhānādi gataupādinnaka pathavīdhātūsu calamānakaṇṭhapadesādigatacittaja",
  "anya-e0301n0:1017_85": "pathavīdhātūnaṃ saṅghaṭṭanasaṅkhātena ṭhānakaraṇasannipātena sahevayo vacīghosasaṅkhāto cittajasaddo jāyati.",
  "anya-e0301n0:1017_86": "So yena attanā saha jātena ākāravikārena yathādhippāyaṃ taṃtaṃ vaṇṇavisesattaṃ upagacchati.",
  "anya-e0301n0:1017_87": "Yenaca suṇantānaṃ taṃtaṃatthajotako akkharasannipātabhūto padabyañjanaviseso upalabbhati.",
  "anya-e0301n0:1017_88": "So copanavācāsaṅkhāto ākāravikāro vacīviññattināma.",
  "anya-e0301n0:1017_89": "Aṭṭhakathāyaṃ pana tassā pana cittasamuṭṭhānāya pathavīdhātuyā upādinnaghaṭṭanassa paccayabhūto eko ākāravikāro vacī viññattināmāti vuttaṃ.",
  "anya-e0301n0:1017_90": "Tattha upādinnaghaṭṭanassa paccayabhūtoti kammajabhūtāya catujabhūtāyaevavā upādinnapathavīdhātuyā sahaghaṭṭanaṃ",
  "anya-e0301n0:1017_91": "paṭicca saddavisesapavattiyā paccayabhūtoti attho.",
  "anya-e0301n0:1017_92": "Ghaṭṭanassa paccayo pana calamānakaṇṭhapadesādivikārabhūto kāyaṅgavisesoeva siyā.",
  "anya-e0301n0:1017_93": "Vikāradvayañca asaṃmissaṃ katvā veditabbanti.",
  "anya-e0301n0:1017_94": "Etthaca upādinnakapathavīhi saha ghaṭṭanaṃ cittajapathavīnaṃ kiccaṃ.",
  "anya-e0301n0:1017_95": "Yaṃ pana tāsaṃ yathāvā tathāvā aghaṭṭetvā yathā icchitakkharaṃ sampajjati.",
  "anya-e0301n0:1017_96": "Tathā ghaṭṭanapakāravidhānaṃ.",
  "anya-e0301n0:1017_97": "Idaṃ kāyaviññattiyā kiccaṃ.",
  "anya-e0301n0:1017_98": "Ghaṭṭanena saheva uppannasaddānaṃ taṃtaṃvaṇṇatta pattiyā vidahanameva vacīviññattiyā kiccaṃ.",
  "anya-e0301n0:1017_99": "Kumbhathunatalaṃ viyaca upādinnakapathavī.",
  "anya-e0301n0:1017_100": "Paharaṇahattho viya cittajapathavī.",
  "anya-e0301n0:1017_101": "Hatthapari vattana vikāro viya kāyaviññatti.",
  "anya-e0301n0:1017_102": "Saddavikāro viya vacīviññatti.",
  "anya-e0301n0:1017_103": "Kumbhathunassa nānāsaddapabhedoviya nānāvaṇṇabhedoti.",
  "anya-e0301n0:1017_104": "Etthaca yadetaṃ aṭṭhakathāyaṃ idaṃ vakkhāmi etaṃ vakkhāmīti uppajjamānaṃ cittaṃ aṭṭharūpāni samuṭṭhāpeti.",
  "anya-e0301n0:1017_105": "Tesaṃ abbhantare citta samuṭṭhānā pathavīdhātu upādinnakaṃ ghaṭṭayamānāva uppajjati.",
  "anya-e0301n0:1017_106": "Tena dhātughaṭṭanena saheva saddo uppajjatītica purimacittasamuṭṭhā nāya upatthambhanakiccaṃpi natthītica vuttaṃ.",
  "anya-e0301n0:1017_107": "Taṃpi anekasatesu javanavāresu pavattamānesu yasmiṃvāre paribyattaṃ akkharaṃ pavattati,",
  "anya-e0301n0:1017_108": "taṃ sandhāya vuttanti gahetabbaṃ.",
  "anya-e0301n0:1017_109": "Teneva hi mūla ṭīkāyaṃ upatthambhanakiccaṃ natthi laddhāsevanena citteneva ghaṭṭanassa balavabhāvatoti vuttaṃ.",
  "anya-e0301n0:1017_110": "Etthaca laddhāsevanenāti etena pubbabhāge nānājavanavīthīhi laddhāsevanabhāvaṃ dasseti.",
  "anya-e0301n0:1017_111": "Pathama javanacittassapi laddhāsevanatāya adhippetattā.",
  "anya-e0301n0:1017_112": "Naca ekajavana vāramattena paribyattaṃ ekakkharaṃ sampajjatīti sakkā viññātuṃ. Kasmā,",
  "anya-e0301n0:1017_113": "tassa ekadviaccharakkhaṇamattena kālena vattabbattā ekaccharakkhaṇeca anekasatasahassānaṃ javanavīthīnaṃ pavattisambhavato.",
  "anya-e0301n0:1017_114": "Vuttañca –",
  "anya-e0301n0:1018_0": "Ekamattā tayo rassā, dvimattā dīghamuccare;",
  "anya-e0301n0:1019_0": "Timatto tu gīto ñeyyo, byañjanā aḍḍhamattikāti.",
  "anya-e0301n0:1020_0": "Milindapañheca sādhike vīhivāhasate vīhibījāni ekaccharakkhaṇe uppannassa cittassa kalaṃpi naupenti.",
  "anya-e0301n0:1020_1": "Kalabhāgaṃpi naupentīti dīpitaṃ.",
  "anya-e0301n0:1020_2": "Ekakkharaṃ uccārentassaca tattakaṃpi kālaṃ uccāraṇacittabyāpāro sandissatiyeva.",
  "anya-e0301n0:1020_3": "Naca paramatthato ekameva saddaṃ uccāremītivā suṇomītivā sakkā niyametvā uccāretuṃ sotuñca.",
  "anya-e0301n0:1020_4": "Tathā niyamentassapi saddānaṃ pubbāparato anekasatasahassasseva uccāraṇa savana sambhavato.",
  "anya-e0301n0:1020_5": "Ekamevāti abhimāno pana samūhaghana santatighanehi paṭicchannattāeva hotīti daṭṭhabbaṃ.",
  "anya-e0301n0:1020_6": "Sesamettha kāyaviññattiyaṃ vuttana yena yathāsambhavaṃ veditabbanti.",
  "anya-e0301n0:1020_7": "Etthaca viññattisaddo kāyena viññāpeti vācāya viññāpetītiādisu bodhanattho.",
  "anya-e0301n0:1020_8": "Sudinna kaṇḍe tikkhattuṃ viññāpetītiādīsu pavattanattho.",
  "anya-e0301n0:1020_9": "Idha pana duvidhopi yujjati.",
  "anya-e0301n0:1020_10": "Evañhi sati paraṃ bodhetukāmatārahi tesu sabbesu kāyaṅgavācaṅgacopanesupi pavattakaviññattiyā labbhamānatā veditabbā hotīti.",
  "anya-e0301n0:1020_11": "Mūlaṭīkāyaṃ pana paraṃ bodhetukāmatāya vināpi abhikkamanādipavattanena so citta sahabhūvikāro adhippāyaṃ viññāpeti.",
  "anya-e0301n0:1020_12": "Sayañca viññāyatīti dvidhāpi viññattiyevāti vuttaṃ,",
  "anya-e0301n0:1020_13": "tattha dvīsu bodhanaviññattīsu purimā kāyaviññatti aṅgapaccaṅgassa calamānavaṇṇaṃ cakkhuviññāṇavīthiyā",
  "anya-e0301n0:1020_14": "calamānaṅgapaccaṅgaṃ kāyaviññāṇavīthiyā gahetvā pacchā suddhena manodvārikajavanenaeva viññāyati pacchimāca",
  "anya-e0301n0:1020_15": "vacīviññatti uccāriyamānaṃ saddaṃ sotaviññāṇavīthiyā gahetvā pacchā suddhena manodvārikajavanenaeva viññāyati,",
  "anya-e0301n0:1020_16": "na pañcadvārikajavanena.",
  "anya-e0301n0:1020_17": "Sā hi attānaṃ jānanteeva parasatte attanā samaṅgino puggalassa cittaṃ viññāpeti,",
  "anya-e0301n0:1020_18": "na ajānante.",
  "anya-e0301n0:1020_19": "Ñāpaka hetu hi nāma attānaṃ jānanteeva ñāpetabbaṃ ñāpeti,",
  "anya-e0301n0:1020_20": "no ajānante.",
  "anya-e0301n0:1020_21": "Evañca katvā kāyaṅga copanaṃ disvāvā parāmasitvāvā saddaṃ sutvāvā parassa taṃtaṃadhippāyaṃ jānantānaṃ",
  "anya-e0301n0:1020_22": "tiracchāna gatānaṃpi pathadhaṃ viññattijānanaṃ siddhaṃ bhavati.",
  "anya-e0301n0:1020_23": "Taṃjānanena vinā adhippāyajānanassa asambhavato.",
  "anya-e0301n0:1020_24": "Viññattiṃ jānantānaṃca purimasiddhasaṅketa sambandha jānanena vinā adhippāyajānanaṃ na sambhavatīti majjhe",
  "anya-e0301n0:1020_25": "visuṃ pubbasaṅketa sambandhagahanaṃpi icchanti,",
  "anya-e0301n0:1020_26": "dvīsu pana pavattakaviññattīsu paraṃ abhikkamantaṃ cakkhuviññāṇavīthiyā disvā abhikkamanaviññattiñca abhikkamanacittañca manoviññāṇavīthiyā jānanti.",
  "anya-e0301n0:1020_27": "Esanayo paṭikkamanādīsu.",
  "anya-e0301n0:1020_28": "Tathā parassa kathaṃ sotaviññāṇavīthiyā sutvā kathanaviññattiñca kathanacittañca manoviññāṇavīthiyā jānanti.",
  "anya-e0301n0:1020_29": "Paraṃ rattacittena kāyaṅgaṃ cālentaṃ disvā calanaviññattiñca rāgacittañca jānanti.",
  "anya-e0301n0:1020_30": "Rattassa kathaṃ sutvā kathana viññattiñca rāgacittañca jānanti.",
  "anya-e0301n0:1020_31": "Esanayo sabbāsu kāyikavācasikakriyāsūti.",
  "anya-e0301n0:1020_32": "Lahuno bhāvo lahutā.",
  "anya-e0301n0:1020_33": "Muduno bhāvo mudutā.",
  "anya-e0301n0:1020_34": "Kammani sādhu kammaññaṃ.",
  "anya-e0301n0:1020_35": "Kammayogyanti attho.",
  "anya-e0301n0:1020_36": "Kammaññassa bhāvo kammaññatā.",
  "anya-e0301n0:1021_0": "Adandhatālakkhaṇā rūpassa lahutā.",
  "anya-e0301n0:1021_1": "Athaddhatā lakkhaṇā rūpassa mudutā.",
  "anya-e0301n0:1021_2": "Sarīrakriyānukūlakammaññabhāvalakkhaṇā rūpassa kammaññatā.",
  "anya-e0301n0:1021_3": "Aññamaññaṃ avijahantiyopi etā viruddhapaccayasappāya paccayānaṃ vasena asaṃmissato veditabbā.",
  "anya-e0301n0:1021_4": "Tathā hi attano kāyaviruddhaṃ utuṃvā āhāraṃvā cittakriyaṃvā sevantānaṃ sarīragatā dhātuyo kadāci sakalasarīraṃvā",
  "anya-e0301n0:1021_5": "sarīrekadesaṃvā khobhetvā visesato pūtimukha sappasaṅkhātaāpo pariyuṭṭhānaṃ katvā kāyaṃ asayhabhāraṃ",
  "anya-e0301n0:1021_6": "viya garuṃ bhāriyaṃ karonti.",
  "anya-e0301n0:1021_7": "Iriyā pathaparivattane kāyabhāriyanimittaṃ dukkhaṃ uppādenti.",
  "anya-e0301n0:1021_8": "Tadārūpassa lahutā napavattati.",
  "anya-e0301n0:1021_9": "Puna attano sarīrasappāyaṃ utuṃvā āhāraṃvā cittakiriyaṃvā sevantānaṃ so dhātukkhobho vūpasammati.",
  "anya-e0301n0:1021_10": "Kāyo sallahuko hoti.",
  "anya-e0301n0:1021_11": "Iriyāpathaparivattane kāya bhāriyanimittaṃ dukkhaṃnāma natthi.",
  "anya-e0301n0:1021_12": "Tadā sā pavattati.",
  "anya-e0301n0:1021_13": "Esanayo sesāsupi.",
  "anya-e0301n0:1021_14": "Visesanato panettha mudubhāyaṃ kaṭṭhamukhasappasaṅkhāta pathavīpariyuṭṭhānaṃ katvā sukkhakaṭṭhaṃviya kāyaṃ thaddhaṃ kakkhaḷaṃkaronti.",
  "anya-e0301n0:1021_15": "Iriyāpathaparivattane aṅgamaṅgānaṃchijjanabhijjanākārapattaṃ thaddhaṃ kakkhaḷanimittaṃ dukkhaṃ uppādentīti vattabbaṃ.",
  "anya-e0301n0:1021_16": "Kammaññatāyaṃ satthamukhasappasaṅkhāta vāyo pariyuṭṭhānaṃ vāyovisamaṃ katvā dāmarikacorapariyuṭṭhitaṃ",
  "anya-e0301n0:1021_17": "paccantaraṭṭhaṃ viya kāyaṃ vivaṭṭamānaṃ karonti,",
  "anya-e0301n0:1021_18": "sabbairiyāpathesu sukhaṃnāma natthīti vattabbaṃ.",
  "anya-e0301n0:1021_19": "Tejodhātu pana tāsaṃ sabbāsaṃpi mūlabhūtā hotīti veditabbā.",
  "anya-e0301n0:1022_0": "Imā pana arogino kallabhāvoviya suparimadditacammassa mudubhāvoviya sudandhasuvaṇṇassa kammakkhamabhāvoviya",
  "anya-e0301n0:1022_1": "rūpakāyassa iriyāpathaparivattane sallahukatādivasena sandissamānā visesākārā hontīti katvā vikārarūpaṃ nāma.",
  "anya-e0301n0:1022_2": "Cayanaṃ cayo.",
  "anya-e0301n0:1022_3": "Piṇḍavasena abhinibbattīti attho.",
  "anya-e0301n0:1022_4": "Ādito uparitoca cayo upacayo.",
  "anya-e0301n0:1022_5": "Pathamābhinibbatti uparuparivaḍḍhicāti attho.",
  "anya-e0301n0:1022_6": "Ayañhi upasaddo upaññattantiādīsu viya pathamattho upasittantiādīsu viyaca upari atthoti.",
  "anya-e0301n0:1022_7": "Vuttañca mūlaṭīkāyaṃ upasaddo pathamattho upariatthoca hotīti.",
  "anya-e0301n0:1022_8": "Tenevahi pāḷiyaṃ yo āyatanānaṃ ācayo,",
  "anya-e0301n0:1022_9": "so rūpassa upacayo.",
  "anya-e0301n0:1022_10": "Yorūpassa upacayo,",
  "anya-e0301n0:1022_11": "sā rūpassa santatīti vuttaṃ.",
  "anya-e0301n0:1022_12": "Tananaṃ vitthāraṇaṃ tati.",
  "anya-e0301n0:1022_13": "Sambandhā tati punappunaṃvā tati santati.",
  "anya-e0301n0:1022_14": "Yathā pavattānaṃ āyatanānaṃ addhānapūraṇavasena pavattīti attho.",
  "anya-e0301n0:1022_15": "Tattha gabbhaseyyakānaṃ sattānaṃ paṭisandhikkhaṇe rūpānaṃ uppādo pathamānibbattiatthena upacayonāma.",
  "anya-e0301n0:1022_16": "Tato paraṃ yāva sabbapathamaṃ uppannānaṃ cakkhu sota ghānajivhānaṃ uppādo,",
  "anya-e0301n0:1022_17": "etthantare rūpānaṃ uppādo upari vaḍḍhiatthena upacayonāma.",
  "anya-e0301n0:1022_18": "Tato paraṃ yāvajīvaṃ catusantatirūpānaṃ uppādo santatināma.",
  "anya-e0301n0:1022_19": "Vuttañhetaṃ aṭṭhakathāyaṃ nadītīre nikhātakūpasmiṃ udakuggamanakāloviya ācayo nibbatti.",
  "anya-e0301n0:1022_20": "Paripuṇṇakāloviya upacayo vaḍḍhi.",
  "anya-e0301n0:1022_21": "Ajjhottharitvā gamanakālo viya santati pavattīti.",
  "anya-e0301n0:1023_0": "Vibhāvaniyaṃ pana",
  "anya-e0301n0:1024_0": "Paṭisandhito paṭṭhāya yāvacakkhādi dasakānaṃ uppatti.",
  "anya-e0301n0:1024_1": "Etthantare rūpuppādo upacayonāma.",
  "anya-e0301n0:1024_2": "Tato paraṃ santati nāmāti vuttaṃ.",
  "anya-e0301n0:1024_3": "Taṃpi tena pariyāyena yujjatiyeva.",
  "anya-e0301n0:1025_0": "Saṃsedajopavātikānaṃ pana paṭisandhikkhaṇe rūpānaṃ uppādo pathamā bhinibbatti atthena paripuṇṇa vaḍḍhi atthenaca upacayo nāma,",
  "anya-e0301n0:1025_1": "tato paraṃ rūpānaṃ uppādo santatināma. Apica,",
  "anya-e0301n0:1025_2": "tisamuṭṭhānika rūpānaṃpi visuṃ visuṃ santatipaccuppannaṃnāma atthi.",
  "anya-e0301n0:1025_3": "Tassaca ekekassa nibbatti vaḍḍhi pavatti vasena tisso tissoavatthā honti.",
  "anya-e0301n0:1025_4": "Tattha ekekasantatiyaṃ ādimhi santatisīsarūpānaṃ sabbapathamaṃ uppādo nibbattināma.",
  "anya-e0301n0:1025_5": "Tato vaḍḍhanarūpānaṃ uppādo vaḍḍhīnāma.",
  "anya-e0301n0:1025_6": "Vaḍḍhane samatte avaḍḍhitvā pabandhaṭṭhitivasena vattanavasenauppādopavattināma.",
  "anya-e0301n0:1025_7": "Tattha ca nibbattivaḍḍhiyo upacayonāma.",
  "anya-e0301n0:1025_8": "Pavattisantati nāma.",
  "anya-e0301n0:1025_9": "Saṅkhepato pana loke sabbāsu indriyānindriyabaddharūpapavattīsu sandissamāne jāyana vaḍḍhana pavattanasaṅkhāte",
  "anya-e0301n0:1025_10": "avatthābhede disvā upacayasanta tiyo veditabbā.",
  "anya-e0301n0:1025_11": "Tatrāyaṃ nayo-",
  "anya-e0301n0:1025_12": "rukkhatiṇādīnivā sākhā pattapupphaphalādīnivā ādimhi jāyanti.",
  "anya-e0301n0:1025_13": "Jāyitvā vaḍḍhanti.",
  "anya-e0301n0:1025_14": "Vaḍḍhane samatte avaḍḍhitvā pabandhavasena pavattitvā bhijjantīti.",
  "anya-e0301n0:1025_15": "Jīraṇaṃ jarā,",
  "anya-e0301n0:1025_16": "jīranti jiṇṇabhāvaṃ gacchanti etāyāti jarā.",
  "anya-e0301n0:1025_17": "Sāyeva jaratā.",
  "anya-e0301n0:1025_18": "Uppādajarābhaṅgehi niccalati nakampatīti nicco asaṅkhata dhammo.",
  "anya-e0301n0:1025_19": "Na nicco anicco,",
  "anya-e0301n0:1025_20": "saṅkhatadhammo.",
  "anya-e0301n0:1025_21": "Aniccassa bhāvo aniccatā, bhaṅgo.",
  "anya-e0301n0:1026_0": "[183] Vibhāvaniyaṃ pana",
  "anya-e0301n0:1027_0": "“Niccadhuvabhāvena na iccaṃ anugantabbanti anicca”nti vuttaṃ. Taṃ na sundaraṃ.",
  "anya-e0301n0:1028_0": "Niccasaddo hi sāsane lokeca pākaṭo.",
  "anya-e0301n0:1028_1": "So eva idha nakārayutto aniccoti vuttoti.",
  "anya-e0301n0:1028_2": "Lakkhīyanti sallakkhīyanti vinicchīyanti dhammā ime saṅkhatāti etenāti lakkhaṇaṃ.",
  "anya-e0301n0:1028_3": "Saṅkhata bhāvajānananimitanti attho. Yathāha-",
  "anya-e0301n0:1028_4": "aṅguttare tīṇi māni bhikkhave saṅkhatassa saṅkhatalakkhaṇāni.",
  "anya-e0301n0:1028_5": "Katamāni tīṇi,",
  "anya-e0301n0:1028_6": "uppādo paññāyati,",
  "anya-e0301n0:1028_7": "vayo paññāyati,",
  "anya-e0301n0:1028_8": "ṭhitassa aññathattaṃ paññāyatīti.",
  "anya-e0301n0:1028_9": "Nanu pāḷiyaṃ jātināma āgatā.",
  "anya-e0301n0:1028_10": "Tasmā sāpi idha vattabbāti vuttaṃ jātirūpamevātiādi.",
  "anya-e0301n0:1028_11": "Etthāti rūpasamuddese.",
  "anya-e0301n0:1028_12": "Jananaṃ pātubhavanaṃ jāti.",
  "anya-e0301n0:1028_13": "Jāyantivā etāyāti jāti,",
  "anya-e0301n0:1028_14": "upacaya santati nāmenapavuccati tassājātiyātathā avatthābhedayogatoti adhippāyo.",
  "anya-e0301n0:1028_15": "Sā hi ādito paṭisandhirūpāni pātubhavantāni karoti.",
  "anya-e0301n0:1028_16": "Puna aparipuṇṇānica āyatanāni pūreti.",
  "anya-e0301n0:1028_17": "Pūritāni ca dīghaṃpi addhānaṃ abbocchinnaṃ katvā pavatteti pabandhayatīti.",
  "anya-e0301n0:1028_18": "Ekā dasavidhaṃpīti mahābhūtādibhāvena ekattaṃ upanayanavasena ekā dasapabhedaṃpi.",
  "anya-e0301n0:1028_19": "Kathaṃ sarūpavasena aṭṭhavīsatividhaṃ hotīti pucchitvā bhūtappasāda visayātiādinā ekādasavidhasseva sarūpato",
  "anya-e0301n0:1028_20": "dassanaṃ antogadhabhedānaṃ pubbe vuttabhāvena supākaṭattāti daṭṭhabbaṃ. Tenāha-",
  "anya-e0301n0:1028_21": "aṭṭhārasavidhanti.",
  "anya-e0301n0:1029_0": "Cattāri bhūtāni pañcapasādā agahitagahaṇena cattāro visayā gocarā.",
  "anya-e0301n0:1029_1": "Duvidho bhāvo.",
  "anya-e0301n0:1029_2": "Ekaṃ hadayaṃ.",
  "anya-e0301n0:1029_3": "Iti idaṃ soḷasavidhaṃ rūpaṃ jīvitāhārarūpehi saha aṭṭhārasavidhaṃ hoti tathā eko paricchedo.",
  "anya-e0301n0:1029_4": "Duvidhā viññatti.",
  "anya-e0301n0:1029_5": "Agahitagahaṇena tividho vikāro.",
  "anya-e0301n0:1029_6": "Catubbidhaṃ lakkhaṇanti dasa anipphannācāti rūpaṃ sarūpato aṭṭhavīsatividhaṃ bhaveti yojanā.",
  "anya-e0301n0:1029_7": "Etthaca pacchimāni dasarūpāni sabhāvato anupalabbhamānattā paccayehi nipphāditāni rūpāni na hontīti anipphannāni nāma.",
  "anya-e0301n0:1029_8": "Api cettha abhidhamme visuṃ uddiṭṭhāni niddiṭṭhānica etāni sabhāvato anupalabbhamānānīti vā paramatthato avijjamānānītivā nasakkā vattuṃ.",
  "anya-e0301n0:1029_9": "Vohārasiddha mattabhāvaṃ atikkamma tādisena suddhadhammagatiyā siddhena paramattha lakkhaṇena upaladdhattā.",
  "anya-e0301n0:1029_10": "Itarathā nibbattilakkhaṇarahitaṃ asaṅkhata nibbānaṃpi sabhāvato anupalabbhamānaṃ paramatthato avijjamānañca nāma siyāti.",
  "anya-e0301n0:1029_11": "Tasmā nibbatti lakkhaṇarahitattāeva etāni anipphannānināma.",
  "anya-e0301n0:1029_12": "Na sabhāvato anupalabbhamānattāti yuttaṃ siyāti.",
  "anya-e0301n0:1029_13": "[Rūpasamuddeso]",
  "anya-e0301n0:1030_0": "157.",
  "anya-e0301n0:1030_1": "Rūpavibhāgesabbañca pana etaṃ yathāsamuddiṭṭhaṃ aṭṭhavīsati vidhaṃ rūpaṃ ahetukaṭṭhena ekavidhameva.",
  "anya-e0301n0:1030_2": "Na sahetukā hetuka vasena duvidhaṃ.",
  "anya-e0301n0:1030_3": "Tathāsappaccayaṭṭhena ekavidhameva.",
  "anya-e0301n0:1030_4": "Na sappaccayāpaccaya vasena duvidhanti evaṃ pavattaṃ ekavidhanayaṃ tāva dassetuṃ sabbañcātiādimāraddhaṃ.",
  "anya-e0301n0:1031_0": "[184] Vibhāvaniyaṃ pana",
  "anya-e0301n0:1032_0": "Ekavidhanayopi rūpavibhāgoevāti katvā “yathā uddiṭṭha rūpānaṃ ekavidhādinayaṃ dassanatthaṃ sabbañca panetantiādi vutta”nti vuttaṃ.",
  "anya-e0301n0:1032_1": "Taṃ na sameti.",
  "anya-e0301n0:1033_0": "Vakkhati hi –",
  "anya-e0301n0:1034_0": "Ajjhattikādibhedena, vibhajanti yathārahanti.",
  "anya-e0301n0:1035_0": "Etena ajjhattikādibhedo eva rūpavibhāgonāmāti viññāyati.",
  "anya-e0301n0:1036_0": "Tattha sabbaṃpi rūpaṃ hetusampayogā bhāvato ahetuka meva,",
  "anya-e0301n0:1036_1": "na kiñci sahetukaṃ.",
  "anya-e0301n0:1036_2": "Kiñci ahetukanti evaṃ vibhāgo atthīti adhippāyo.",
  "anya-e0301n0:1036_3": "Sappaccayaṃ sāsavaṃ saṅkhataṃ lokiyanti pāṭho.",
  "anya-e0301n0:1036_4": "Sappaccayaṃ saṅkhataṃ lokiyaṃ sāsavanti pana yutto.",
  "anya-e0301n0:1036_5": "Pāḷiyaṃpi tathā diṭṭhattā sabhāgayugaḷasambhavatocāti.",
  "anya-e0301n0:1036_6": "Itarāni pana pāḷikamena asamentānipi sabhāga yugaḷattā bhāgato yuttānieva.",
  "anya-e0301n0:1036_7": "Tattha attano janakena paccayena saheva vattatīti sapaccayaṃ.",
  "anya-e0301n0:1036_8": "Paccayehi saṅgamma karīyatīti saṅkhataṃ.",
  "anya-e0301n0:1036_9": "Pañcupādā nakkhandhasaṅkhāte lokeeva pariyāpannanti lokiyaṃ.",
  "anya-e0301n0:1036_10": "Attānaṃ ārabbha pavattehi āsavehi saheva vattatīti sāsavaṃ.",
  "anya-e0301n0:1036_11": "Akaniṭṭha brahmasantāna bhūtaṃpi rūpaṃ kāmataṇhā visayabhāvena kāmeeva pariyāpannattā kāmāvacaraṃ.",
  "anya-e0301n0:1036_12": "Natthi attanā gahitaṃ kiñci ārammaṇaṃnāma assāti anārammaṇaṃ.",
  "anya-e0301n0:1036_13": "Yo dhammo aññena payogena pahīnopi samudayapahāne asati apahīnova hoti.",
  "anya-e0301n0:1036_14": "Puna avassaṃ uppajjamānattā.",
  "anya-e0301n0:1036_15": "Appahīnopi tasmiṃ sati pahīnova hoti.",
  "anya-e0301n0:1036_16": "Puna anuppajjamānattā.",
  "anya-e0301n0:1036_17": "Tādiso dhammo pahānavāyāmassa aṭṭhānattā appahātabbonāma.",
  "anya-e0301n0:1036_18": "Rūpaṃpi edisameva hotīti vuttaṃ appahātabba mevāti.",
  "anya-e0301n0:1036_19": "Aṭṭhānattā pahāna vāyāmaṃ na arahatīti attho. Athavā,",
  "anya-e0301n0:1036_20": "vinā samudayapahānena pahātuṃ asakkuṇeyyoti attho.",
  "anya-e0301n0:1036_21": "Yadi evaṃ rūpaṃ bhikkhave na tumhākaṃ.",
  "anya-e0301n0:1036_22": "Taṃ pajahatha.",
  "anya-e0301n0:1036_23": "Taṃ vo pahīnaṃ dīgharattaṃ atthāya hitāya sukhāya bhavissatīti idaṃ kathanti.",
  "anya-e0301n0:1036_24": "Taṃpi tabbisayassa rāgassa pahānaṃ sandhāya vuttanti daṭṭhabbaṃ. Yathāha –",
  "anya-e0301n0:1037_0": "Rūpe kho rādha yo chando, yo rāgo, yānandī, yā taṇhā,",
  "anya-e0301n0:1037_1": "taṃ pajahatha.",
  "anya-e0301n0:1037_2": "Evaṃ taṃrūpaṃ pahīnaṃ bhavissati ucchinnamūlaṃ tālāvatthukataṃ anabhāvaṃkataṃ āyatiṃ anuppādadhammanti.",
  "anya-e0301n0:1038_0": "Ayaṃ nayo aññesupi kusalādīsu appahātabbesu veditabboti.",
  "anya-e0301n0:1038_1": "Evasaddo cettha purimapadesupi yojetabbo.",
  "anya-e0301n0:1038_2": "Itisaddo ādiattho,",
  "anya-e0301n0:1038_3": "pakāratthovā.",
  "anya-e0301n0:1038_4": "Tena pāḷiyaṃ āgataṃ na hetu hetuvippayuttantiādiṃ saṅgaṇhāti.",
  "anya-e0301n0:1038_5": "Tassa tassa puggalassa attabhāvapariyāpanno dhammasamūho ajjhattaṃnāma.",
  "anya-e0301n0:1038_6": "Tasmiṃpica yattha taṇhāya atirekataraṃ daḷhapariggaho hoti.",
  "anya-e0301n0:1038_7": "So cakkhādiko cittena saha chabbidho dhammo ajjhattiko nāma.",
  "anya-e0301n0:1038_8": "Ajjhatte vidito pākaṭoti katvā.",
  "anya-e0301n0:1038_9": "Tathā hi so ajjhattajjhattantipi vutto.",
  "anya-e0301n0:1038_10": "Itarāni pana rūpādini phassādīnica tadupādāya taṇhāpariggahassa mandattā bāhirāni nāma.",
  "anya-e0301n0:1038_11": "Yathā hi loke maṇivā suvaṇṇaṃvā rajataṃvā bahigehe nidahitvā thapitaṃ hoti.",
  "anya-e0301n0:1038_12": "Pacchivā suppaṃvā ghaṭovā sarāvovā anto gehe thapito.",
  "anya-e0301n0:1038_13": "Tattha pacchimāni chaḍḍetvāpi purimāni rakkhanti.",
  "anya-e0301n0:1038_14": "Tasmā tāneva taṇhāpariggahadaḷhatāya antoparibhogātveva vuccanti.",
  "anya-e0301n0:1038_15": "Pacchimāni pana bāhira paribhogātveva.",
  "anya-e0301n0:1038_16": "Evaṃ sampadamidaṃ daṭṭhabbaṃ.",
  "anya-e0301n0:1038_17": "Idhapi hi yadi sakkuṇeyya.",
  "anya-e0301n0:1038_18": "Rūpādīni phassādinica sabbāni chaḍḍetvāpi cakkhādikaṃ chabbidhameva avassaṃ rakkhissantīti.",
  "anya-e0301n0:1038_19": "Iti taṇhā pariggahassa daḷhamandatā vaseneva tesaṃ dvinnaṃ ajjhattika bāhiratā vuttā.",
  "anya-e0301n0:1038_20": "Na pavattidesavasenāti niṭṭhamettha gantabbaṃ.",
  "anya-e0301n0:1039_0": "[185] Yaṃ pana vibhāvaniyaṃ",
  "anya-e0301n0:1040_0": "“Ajjhattikarūpaṃ atthabhāvasaṅkhātaṃ attānaṃ adhikicca uddissa pavattattā.",
  "anya-e0301n0:1040_1": "Kāmaṃ aññepi ajjhattasambhūtā atthi.",
  "anya-e0301n0:1040_2": "Ruḷhīvasena pana cakkhādikameva ajjhattikanti” vuttaṃ.",
  "anya-e0301n0:1040_3": "Taṃ na sundaraṃ.",
  "anya-e0301n0:1041_0": "[186] Yañca tattha",
  "anya-e0301n0:1042_0": "“Attasaṅkhātaṃpā cittaṃ adhikicca tassa dvārabhāvena pavattatīthi ajjhattaṃ.",
  "anya-e0301n0:1042_1": "Tadeva ajjhattikanti” vuttaṃ.",
  "anya-e0301n0:1042_2": "Taṃpi na sundaraṃ.",
  "anya-e0301n0:1043_0": "Tasmiṃ atthe hi sati cittassa ajjhattatā na sampajjati.",
  "anya-e0301n0:1043_1": "Ajjhattadhamma ajjhattikammonañca aviseso āpajjatīti.",
  "anya-e0301n0:1044_0": "Yaṃ pana tattha",
  "anya-e0301n0:1045_0": "Athavā yadi mayaṃ na homa,",
  "anya-e0301n0:1045_1": "tvaṃ kaṭṭhakaliṅgarūpamo bhavissatīti vadantā viya attabhāvassa sātisayaṃ upakārakattā cakkhādineva visesato ajjhattikānīti vuttaṃ.",
  "anya-e0301n0:1045_2": "Taṃ yuttataraṃ.",
  "anya-e0301n0:1046_0": "Tathā upakārātisayattāeva hi tesu sattānaṃ pariggaha daḷhatā hotīti.",
  "anya-e0301n0:1046_1": "Sattavidhaṃpi dvārarūpaṃnāma.",
  "anya-e0301n0:1046_2": "Yathākkamaṃ vīthi cittānaṃ pāṇātipātādikammānañca pavattimukhattā.",
  "anya-e0301n0:1046_3": "Tattha pana pañca vidhaṃ pasādarūpaṃ upapattidvāraṃnāma.",
  "anya-e0301n0:1046_4": "Viññattidvayaṃ kammadvāraṃnāmāti oḷārikarūpaṃ pakatiyā thūlasabhāvattā ghaṭṭanasaṅkhātassaca attano kiccassa oḷārikattā.",
  "anya-e0301n0:1046_5": "Santikerūpaṃ dūre pavattassapi sīghataraṃ ñāṇena gahaṇayogyattā.",
  "anya-e0301n0:1046_6": "Sappaṭigharūpañcāti ettha paṭihananaṃ paṭigho.",
  "anya-e0301n0:1046_7": "So duvidho visayavisayīnaṃ paṭighaṭṭanaṃ mahā bhūtānaṃ aññamaññapaṭighaṭṭananti.",
  "anya-e0301n0:1046_8": "Tattha yena paṭighaṭṭanena pasāda dvārānaṃ bhavaṅgassaca vikārappatti hoti.",
  "anya-e0301n0:1046_9": "Idaṃ visayavisayīnaṃ paṭighaṭṭanaṃnāma.",
  "anya-e0301n0:1046_10": "Yena ruppanalakkhaṇānaṃ rūpadhammānaṃ ruppana kuppana ghaṭṭana pīḷana bhijjanādayo pavattanti.",
  "anya-e0301n0:1046_11": "Idaṃ mahābhūtānaṃ aññamaññapaṭighaṭṭanaṃ nāma.",
  "anya-e0301n0:1046_12": "Paṭighena saha vattatīti sappaṭighaṃ.",
  "anya-e0301n0:1047_0": "[187] Vibhāvaniyaṃ pana",
  "anya-e0301n0:1048_0": "“Yo sayaṃ nissayavasenaca sampattānaṃ asampattānañca paṭimukhabhāvo aññamaññapatanaṃ.",
  "anya-e0301n0:1048_1": "So paṭigho viyāti paṭigho.",
  "anya-e0301n0:1048_2": "Yathāhi paṭighāte sati dubbalassa calanaṃ hoti.",
  "anya-e0301n0:1048_3": "Evaṃ aññamaññapaṭimukhabhāve sati arūpasabhāvattā dubbalassa bhavaṅgassa calanaṃ hotīti” evaṃ mahābhūtaghaṭṭanaṃ",
  "anya-e0301n0:1048_4": "upamāmattaṃ katvā visayavisayighaṭṭanameva gahitaṃ.",
  "anya-e0301n0:1048_5": "Taṃ anupapannaṃ.",
  "anya-e0301n0:1049_0": "Evañhi sati yāni loke ajjhattabahiddhāsantānesu ghaṭṭanāni dissanti.",
  "anya-e0301n0:1049_1": "Yesaṃ vasena rūpadhammesu aññamaññaṃ laggana bandhana thambhana dhāraṇa calanādīnivā vaḍḍhana hāyana chedana bhedana vilīna vikiraṇādīnivā pavattanti.",
  "anya-e0301n0:1049_2": "Tāni idha asaṅgahitāni siyuṃ.",
  "anya-e0301n0:1049_3": "Naca tāni anuggaha upaghāta vasena pavattibhūta sannipāta saṅkhātaṃ ghaṭṭanaṃvinā aññapakārānieva sakkā bhavitunti.",
  "anya-e0301n0:1049_4": "Itaraṃ soḷasavidhaṃ vuttapaṭipakkhavasena sukhumarūpaṃ dūrerūpaṃ apaṭigharūpañca.",
  "anya-e0301n0:1049_5": "Upādinnarūpaṃ nāma katthaci yaṃkiñci sarīraṭṭhakarūpaṃ vuccati.",
  "anya-e0301n0:1049_6": "Katthaci kammasamuṭṭhāna meva tadubhayaṃpi taṇhādiṭṭhīhi tusaṃ ādinnaparāmaṭṭhattā upādinnaṃ nāma nippariyāyato",
  "anya-e0301n0:1049_7": "pana kammasamuṭṭhānameva upādinnaṃnāma.",
  "anya-e0301n0:1049_8": "Kasmā tasseva sattasantāne niccakālaṃ pavattivasena sātisayaṃ bhusaṃ ādinnagahitaparāmaṭṭhatāsambhavatoti vuttaṃ kammajaṃupādinnarūpanti.",
  "anya-e0301n0:1049_9": "Etaṃ mamātiādinā taṇhādiṭṭhīhi bhusaṃ ādiyatīti upādinnaṃ.",
  "anya-e0301n0:1049_10": "Aṭṭhakathāyaṃ pana taṇhādiṭṭhīhi upetena kammunā attano phalabhāvena ādinnaṃ gahitanti imamatthaṃ dasseti.",
  "anya-e0301n0:1049_11": "Saha nidassanena sanidassanaṃ.",
  "anya-e0301n0:1049_12": "Nidassananti cakkhuviññāṇena daṭṭhabbabhāvo vuccati.",
  "anya-e0301n0:1049_13": "So pana dhammato anaññattepi aññe viya katvā upacarīyati.",
  "anya-e0301n0:1049_14": "Evañhi sati atthavisesabodho hotīti.",
  "anya-e0301n0:1049_15": "Nidassanantivā cakkhuviññāṇakiccaṃ vuccati.",
  "anya-e0301n0:1049_16": "Tena saha vattatīti sanidassanantipi yujjatiyeva.",
  "anya-e0301n0:1049_17": "Cakkhādidvayaṃ asampattavasena gocaraggāhikaṃ.",
  "anya-e0301n0:1049_18": "Ghānādittayaṃ sampattavasena gocaraggāhikanti pañcavidhaṃpi gocaraggāhikarūpanti yojanā.",
  "anya-e0301n0:1049_19": "Tattha pasāde allīyitvā laggitvā uppannaṃ ārammaṇaṃ sampattaṃnāma.",
  "anya-e0301n0:1049_20": "Kesaggamattaṃpi muñcitvā uppannaṃ asampattaṃnāma.",
  "anya-e0301n0:1049_21": "Kasmā panettha cakkhādidvayaṃ asampattameva gaṇhāti.",
  "anya-e0301n0:1049_22": "Ghānādittayaṃ sampattamevāti,",
  "anya-e0301n0:1049_23": "paccayavisesato.",
  "anya-e0301n0:1049_24": "Āloko hi rūpagahaṇe cakkhussa paccayo.",
  "anya-e0301n0:1049_25": "Ākāsoca saddagahaṇe sotassāti cakkhurūpesuca aññamaññaṃ laggitvā uppajjamānesu ālokaparivārassa okāso natthi.",
  "anya-e0301n0:1049_26": "Tathā sotasaddesuca ākāsaparivārassāti.",
  "anya-e0301n0:1049_27": "Vāyuāpapathaviyo pana ghānādittayassa gandhādigahaṇe paccayā honti.",
  "anya-e0301n0:1049_28": "Tattha vāyunāma gandhākaḍḍhanako nāsavātoyeva,",
  "anya-e0301n0:1049_29": "soca sampattasseva paccayo.",
  "anya-e0301n0:1049_30": "Āponāma jivhātemanako āpo,",
  "anya-e0301n0:1049_31": "sopi sampattasseva paccayo.",
  "anya-e0301n0:1049_32": "Na hi raso sukkhajivhāya pharatīti.",
  "anya-e0301n0:1049_33": "Pathavīca ghaṭṭanatthāya paccayo.",
  "anya-e0301n0:1049_34": "Na hi dubbalapathavīsannissayo ālokovā rajovākāye patamānopi pasāde ghaṭṭetīti.",
  "anya-e0301n0:1049_35": "Iti paccayavisesato tesaṃ sampattāsampattavasena gahaṇa viseso hotīti.",
  "anya-e0301n0:1049_36": "Tattha cakkhussa tāva asampattagahaṇaṃ pākaṭaṃ.",
  "anya-e0301n0:1049_37": "Tañhi samīpe akkhivaṇṇaṃvā bhamukamūlaṃvā napassati.",
  "anya-e0301n0:1049_38": "Dūre pana mahantaṃ candamaṇḍalādikaṃvā phalikāditirohitaṃvā vaṇṇaṃ passati.",
  "anya-e0301n0:1049_39": "Disādesavavatthānañcassa paññāyatīti.",
  "anya-e0301n0:1049_40": "Sotassa pana kathanti,",
  "anya-e0301n0:1049_41": "tattha hi dūre saddo cirena suyyamāno dissati pacchimadisābhāge uppannopi saddo antarā mahante cetiyādike antarite sati dakkhiṇapassatovā suyyati.",
  "anya-e0301n0:1049_42": "Uttarapassatovā.",
  "anya-e0301n0:1049_43": "Asuyyamānovā hotīti. Vuccate,",
  "anya-e0301n0:1049_44": "uppanno saddasaṅghāṭo āsanne ṭhitānaṃ ādito paṭṭhāya yāva avasānā kamena pākaṭībhūto hoti.",
  "anya-e0301n0:1049_45": "Paṭighaṭṭanānighaṃsoca balavā hoti.",
  "anya-e0301n0:1049_46": "Ahaṃ suṇomīti pavattā sallakkhaṇavīthiyo sīghataraṃ nirantaraṃ viya pavattanti.",
  "anya-e0301n0:1049_47": "Dūre ṭhitānaṃ pana paṭighaṭṭanānighaṃso mandataro hoti.",
  "anya-e0301n0:1049_48": "Ādito apākaṭo.",
  "anya-e0301n0:1049_49": "Majjhevā avasānevā piṇḍavasena pākaṭībhūto.",
  "anya-e0301n0:1049_50": "Sallakkhaṇavīthiyo cirena parena pavattanti.",
  "anya-e0301n0:1049_51": "Tasmā tesaṃ lahuṃ suto.",
  "anya-e0301n0:1049_52": "Cirena sutoti atimāno hotīti. Apica,",
  "anya-e0301n0:1049_53": "saddonāma nissayadhātuparaṃparāya pavattitvā dūraṃpi desaṃ gacchatiyeva.",
  "anya-e0301n0:1049_54": "Evaṃ gacchantoca gatagataṭṭhāneeva ṭhatvā savanūpacāre ṭhitānaṃ sotasahassaṃpi ghaṭṭeti.",
  "anya-e0301n0:1049_55": "Mahante pana cetiyādike antarite sati yato ākāso ujuṃ vivaṭo hoti.",
  "anya-e0301n0:1049_56": "Tato dakkhiṇapassatovā uttarapassatovā gatagataṭhānatovasotaṃ ghaṭṭeti.",
  "anya-e0301n0:1049_57": "Mandataro pana saddoasuyya mānopi hoti.",
  "anya-e0301n0:1049_58": "Evaṃ gacchantoca yāva sotapasāde allīyitvā nuppajjati.",
  "anya-e0301n0:1049_59": "Tāva asampattoyeva hoti.",
  "anya-e0301n0:1049_60": "Yo pana allī yitvā uppajjati.",
  "anya-e0301n0:1049_61": "So sampattonāma hoti.",
  "anya-e0301n0:1049_62": "Na so suyyatīti.",
  "anya-e0301n0:1049_63": "Yadi pana sotaṃ sampattavisayaṃ siyā.",
  "anya-e0301n0:1049_64": "Yathā anto kucchigato gandho bahi naghāyiyati.",
  "anya-e0301n0:1049_65": "Tathā anto kucchigato saddopi bahi nasuyeyya.",
  "anya-e0301n0:1049_66": "Gandhassa viya disādesavavatthānaṃ vissana siyāti.",
  "anya-e0301n0:1050_0": "[188] Vibhāvaniyaṃ pana",
  "anya-e0301n0:1051_0": "“Gantvā visayadesaṃ taṃ,",
  "anya-e0301n0:1051_1": "pharitvā gaṇhatīti ce.",
  "anya-e0301n0:1051_2": "Adhiṭṭhāna vidhā nepi,",
  "anya-e0301n0:1051_3": "tassa so gocaro siyā.” Tipi vicāritaṃ.",
  "anya-e0301n0:1051_4": "Taṃ na sundaraṃ.",
  "anya-e0301n0:1052_0": "Na hi cakkhādidvayassa bahiddhā visayadesagamanasaṅgo atthīti.",
  "anya-e0301n0:1052_1": "Gocaraṃ gaṇhātīti gocaraggāhikaṃ.",
  "anya-e0301n0:1052_2": "Pasāda maṇḍabhūtattā āpātamāgataṃ ārammaṇanimittaṃ sampaṭicchatīti attho.",
  "anya-e0301n0:1053_0": "Vibhāvaniyaṃ pana",
  "anya-e0301n0:1054_0": "Viññāṇādhiṭṭhitaṃ hutvā taṃtaṃ gocaragahaṇa sabhāvattāti vuttaṃ.",
  "anya-e0301n0:1055_0": "Vaṇṇoti rūpārammaṇassetaṃ nāmaṃ.",
  "anya-e0301n0:1055_1": "Ojāti āhāra rūpa māha.",
  "anya-e0301n0:1055_2": "Vinibhujjatīti vinibbhogo.",
  "anya-e0301n0:1055_3": "Ṭhānato desato uppattikāraṇato visuṃvisuṃ vavatthapīyatīti attho.",
  "anya-e0301n0:1055_4": "Navinibbho goti avinibbhogo.",
  "anya-e0301n0:1055_5": "So eva rūpanti avinibbhogarūpaṃ.",
  "anya-e0301n0:1055_6": "Ācariyānandattherenapanettha gandharasaojā katthaci vinībhuttā dissantīti pañcavidhameva avinibbhogarūpaṃ icchitaṃ.",
  "anya-e0301n0:1055_7": "Taṃ parato āgamissatīti.",
  "anya-e0301n0:1055_8": "[Rūpavibhāgo].",
  "anya-e0301n0:1056_0": "158.",
  "anya-e0301n0:1056_1": "Kammanti ekā cetanāeva.",
  "anya-e0301n0:1056_2": "Sāyeva hi paṭṭhāne nānākkhaṇika kammapaccayabhāvena vuttā. Yathāha-",
  "anya-e0301n0:1056_3": "nānākkhaṇikā kusalākusalā cetanā vipākānaṃ khandhānaṃ kaṭattāca rūpānaṃ kammapaccayena paccayoti.",
  "anya-e0301n0:1056_4": "Cittanti pana sasampayuttadhammaṃ adhippetaṃ.",
  "anya-e0301n0:1056_5": "Paṭṭhāne cetasikadhammānaṃpi rūpasamuṭṭhāpanabhāvena vuttattā. Yathāha-",
  "anya-e0301n0:1056_6": "hetū hetusampayuttakānaṃ dhammānaṃ taṃ samuṭṭhānānañca rūpānaṃ hetu paccayena paccayotiādi.",
  "anya-e0301n0:1056_7": "Utūti tejoyeva.",
  "anya-e0301n0:1056_8": "So hi kappasaṇṭhāpanavasena sakalaṃ okāsa lokaṃpi nānāsarīrasaṇṭhāpanavasena saka laṃ rūpamayaṃ kāyaṃ",
  "anya-e0301n0:1056_9": "sattalokaṃpi nānārukkhatiṇādīnaṃ abbhapaṭalameghavuṭṭhijalaaggi vātādīnañca saṇṭhāpanavasena sakalaṃ",
  "anya-e0301n0:1056_10": "saṅkhāralokaṃpi udayati pasavati janeti vaḍḍheti.",
  "anya-e0301n0:1056_11": "Tasmā utūti vuccatīti.",
  "anya-e0301n0:1056_12": "Arati gacchati pavattatīti utūtipi vadanti.",
  "anya-e0301n0:1056_13": "Āhāroti ojāeva.",
  "anya-e0301n0:1056_14": "Rūpavirāgabhāvanābhūtaṃ arūpakusalaṃ kammajarūpaṃ najanetīti vuttaṃ pañcavīsatividhaṃpīti.",
  "anya-e0301n0:1056_15": "Atisaṅkhatanti atītakāle yathākā lantare rūpaṃ janeti,",
  "anya-e0301n0:1056_16": "tathā visesetvā suṭṭhukataṃ.",
  "anya-e0301n0:1056_17": "Ajjhatti kasantāneti vuttaṃ,",
  "anya-e0301n0:1056_18": "ajjhattasantāneti pana vattabbaṃ.",
  "anya-e0301n0:1056_19": "Ajjhatta meva ajjhattikantivā ikasaddassa attho daṭṭhabbo.",
  "anya-e0301n0:1056_20": "Paṭisandhimupādāyāti paṭisandhicittassa uppādakkhaṇaṃ upādāya.",
  "anya-e0301n0:1056_21": "Khaṇekhaṇeti ekekassa cittassa tīsu tīsu khaṇesu.",
  "anya-e0301n0:1056_22": "Ācariyānandatthero pana sabbesaṃpi catusamuṭṭhānikarūpānaṃ ekekassa cittassa uppādakkhaṇeeva uppādaṃ bhaṅgakkhaṇeeva nirodhañca āha.",
  "anya-e0301n0:1056_23": "Ahaṃ panassā dhippāyo-",
  "anya-e0301n0:1056_24": "sabbānipi catusamuṭṭhānikarūpāni cittassa uppādakkhaṇeeva uppajjanti,",
  "anya-e0301n0:1056_25": "na bhaṅgakkhaṇe. Yathāha –",
  "anya-e0301n0:1057_0": "Yassavā pana samudayasaccaṃ nirujjhati, tassa dukkhasaccaṃ uppajjatīti. Noti.",
  "anya-e0301n0:1058_0": "Tathā tāni cittassa bhaṅgakkhaṇeeva nirujjhanti. Na uppādakkhaṇe. Yathāha –",
  "anya-e0301n0:1059_0": "Yassa kusalā dhammā akusalā dhammā uppajjanti, tassa abyākatā dhammā nirujjhantīti. Noti.",
  "anya-e0301n0:1060_0": "Arūpabhavaṃ sandhāya etaṃ yamakadvayaṃ vuttaṃ.",
  "anya-e0301n0:1060_1": "Rūpāni pana cittassa bhaṅgakkhaṇepi uppajjanti.",
  "anya-e0301n0:1060_2": "Uppādakkhaṇepi nirujjhantīti ce. Na.",
  "anya-e0301n0:1060_3": "Evañhi sati –",
  "anya-e0301n0:1061_0": "Yassavā pana samudayasaccaṃ nirujjhati,",
  "anya-e0301n0:1061_1": "tassa dukkhasaccaṃ uppajjatīti.",
  "anya-e0301n0:1061_2": "Arūpe taṇhāya bhaṅgakkhaṇe tesaṃ samudayasaccaṃ nirujjhati.",
  "anya-e0301n0:1061_3": "Noca tesaṃ dukkhasaccaṃ uppajjati.",
  "anya-e0301n0:1061_4": "Pañcavokāre taṇhāya bhaṅgakkhaṇe tesaṃ samudayasaccañca nirujjhati,",
  "anya-e0301n0:1061_5": "dukkhasaccañca uppajjatītica.",
  "anya-e0301n0:1062_0": "Itaratthaca",
  "anya-e0301n0:1063_0": "Arūpe kusalānaṃ uppādakkhaṇe tesaṃ kusalā dhammā uppajjanti.",
  "anya-e0301n0:1063_1": "Noca tesaṃ abyākatā dhammā nirujjhanti.",
  "anya-e0301n0:1063_2": "Pañcavokāre kusalānaṃ uppādakkhaṇe tesaṃ kusalā dhammāca uppajjanti.",
  "anya-e0301n0:1063_3": "Abyākatā dhammāca nirujjhantītica.",
  "anya-e0301n0:1064_0": "Evaṃ paripuṇṇapañhāeva uddhaṭā siyuṃ.",
  "anya-e0301n0:1064_1": "Noti pana paṭisedhova uddhaṭo.",
  "anya-e0301n0:1064_2": "Tasmā nayidaṃ arūpabhavaṃ sandhāya vuttanti sakkā vattunti.",
  "anya-e0301n0:1064_3": "Cittajarūpaṃ sandhāya vuttanti ce. Tampi na.",
  "anya-e0301n0:1064_4": "Kammajarūpassa vigahaṇe virodhassa yamakapāṭhantarassa abhāvato.",
  "anya-e0301n0:1064_5": "Anulomassevaca bhāvato. Yathāha –",
  "anya-e0301n0:1065_0": "Yassavāpana yattha manindriyaṃ na uppajjati.",
  "anya-e0301n0:1065_1": "Tassa tattha jīvitindriyaṃ nauppajjatīti.",
  "anya-e0301n0:1065_2": "Asaññasattānaṃ tesaṃ tattha manindriyaṃ na uppajjati.",
  "anya-e0301n0:1065_3": "Noca tesaṃ tattha jīvitindriyaṃ na uppajjati.",
  "anya-e0301n0:1066_0": "Sabbesaṃ cavantānaṃ pavatte cittassa bhaṅgakkhaṇe tesaṃ tattha manindriyañca nauppajjati.",
  "anya-e0301n0:1066_1": "Jīvitindriyañca nauppajjatīti.",
  "anya-e0301n0:1067_0": "Ettha hi asaññasattānanti etena rūpajīvitindriya meva vuttaṃ.",
  "anya-e0301n0:1067_1": "Yadica taṃ cittassa bhaṅgakkhaṇepi uppajjeyya,",
  "anya-e0301n0:1067_2": "purimakoṭṭhāse pavatte cittassa bhaṅgakkhaṇe asaññasattānaṃ tesaṃ.La.",
  "anya-e0301n0:1067_3": "Jīvitindriyaṃ nauppajjatīti vuttaṃ siyā,",
  "anya-e0301n0:1067_4": "pacchimakoṭṭhāseca sabbesaṃ cavantānaṃ icceva vuttaṃ siyāti.",
  "anya-e0301n0:1067_5": "Pacchimakoṭṭhāse pana arūpa jīvitindriyaṃ sandhāya vuttanti ce. Na.",
  "anya-e0301n0:1067_6": "Tathā gahaṇatthaṃ yamaka pāṭhantarābhāvato sabbaññuvisayeca ṭhāne pāḷiyo saṃsanditvā balavatiyā pāḷiyuttiyāeva ṭhātabbatoti.",
  "anya-e0301n0:1067_7": "Yasmāca rūpadhammā nāma dandhapavattino honti.",
  "anya-e0301n0:1067_8": "Arūpadhammā lahupavattino ṭhitikkhaṇoca tesaṃ visuṃ gaṇanūpago natthi.",
  "anya-e0301n0:1067_9": "Tasmā aññoyeva rūpa dhammānaṃ khaṇapabandho.",
  "anya-e0301n0:1067_10": "Añño arūpadhammānaṃ.",
  "anya-e0301n0:1067_11": "Tattha sabbepi rūpadhammā ekacittakkhaṇaparimāṇena attano uppādakkhaṇena yuttā khaṇe khaṇe nirantarameva uppajjanti.",
  "anya-e0301n0:1067_12": "Paṭisandhito paṭṭhāya sahuppannattāca pana dvinnaṃ tesaṃ uppādādivā nirodhantovā yāvajīvaṃpisaheva hotītipi tassa adhippāyoti.",
  "anya-e0301n0:1067_13": "Yamaka pāḷiyo pana nānātthā,",
  "anya-e0301n0:1067_14": "nānābyañjanā,",
  "anya-e0301n0:1067_15": "gambhīroca satthu adhippāyo.",
  "anya-e0301n0:1067_16": "Tasmā suṭṭhu vicāretvā sallakkhetabbo.",
  "anya-e0301n0:1067_17": "Na pana dhammatā esā yamakassa.",
  "anya-e0301n0:1067_18": "Yadidaṃ yathālābhayojanāti katvā attano adhippāye ṭhatvā diṭṭhaṃ diṭṭhaṃ yamakapāṭhaṃ yathālābhayo janāyaeva sakkā yojetunti.",
  "anya-e0301n0:1067_19": "Rūpavirāgabhāvanāvisesabhūtaṃ arūpakusalaṃ tasmiṃ loke rūpasahitaṃ paṭisandhiṃ najaneti.",
  "anya-e0301n0:1067_20": "Suddhaarūpameva janeti.",
  "anya-e0301n0:1067_21": "Tasmā rūpasantatisīsassa sabbaso abhāvā tatruppannāni sabbāni chacattālīsacittāni rūpaṃ janetuṃ na na sakkonti.",
  "anya-e0301n0:1067_22": "Arūpavipākā pana tattheva niyamuppannāti arūpapākasseva gahaṇaṃ kataṃ,",
  "anya-e0301n0:1067_23": "teneva aṭṭhakathāyaṃ,",
  "anya-e0301n0:1067_24": "aññānipi bahūni āruppe uppannāni anokāsatthā rūpaṃ nasamuṭṭhāpentīti vuttaṃ tattha anokāsatānāma ādito",
  "anya-e0301n0:1067_25": "paṭṭhāya uppannassa rūpasantatisīsassa abhāvo eva daṭṭhabboti.",
  "anya-e0301n0:1068_0": "[189] Vibhāvaniyaṃ pana",
  "anya-e0301n0:1069_0": "“Rūpavirāgabhāvanānibbattattā hetuno tabbidhuratāyā”tipi kāraṇaṃ vuttaṃ. Taṃ akāraṇaṃ.",
  "anya-e0301n0:1070_0": "Rūpārūpavirāgabhāvanābhūtamagganibbattassa lokuttaravipākassa rūpokāse sati rūpajanakatādassanatoti.",
  "anya-e0301n0:1070_1": "Jhānaṅgavirahena aṅgadubbalānipi rūpaṃ na janentīti dvipañcaviññāṇagahaṇaṃ kataṃ.",
  "anya-e0301n0:1070_2": "Itarā nipi pana pannarasakāmarūpa paṭisandhicittāni khīṇāsavānaṃ parinibbānacuti cittanti imāni cittāni rūpaṃ na samuṭṭhāpentiyeva.",
  "anya-e0301n0:1070_3": "Evaṃsantepi tāni sabbānipi bhavaṅgakāle akhīṇāsavānañca cutikāle samuṭṭhāpentīti tesaṃ idha agahaṇaṃ daṭṭhabbaṃ.",
  "anya-e0301n0:1071_0": "[190] Vibhāvaniyaṃ pana",
  "anya-e0301n0:1072_0": "Paṭisandhicittaṃ pana cuticittañca ekūnavīsati bhavaṅgasseva antogadhattā cittantaraṃ na hotīti na tassa vajjanaṃ kata”nti vuttaṃ.",
  "anya-e0301n0:1072_1": "Tattha ekūnavīsati bhavaṅgassevāti na vattabbaṃ.",
  "anya-e0301n0:1073_0": "Arūpavipākassa sarūpato vajjitattāti.",
  "anya-e0301n0:1073_1": "Kasmā pana yathā vuttāni pannarasa paṭisandhicittāni paṭisandhikkhaṇe rūpaṃ na samuṭṭhāpentīti,",
  "anya-e0301n0:1073_2": "paridubbalattā.",
  "anya-e0301n0:1073_3": "Cittañhināma uppādakkhaṇeeva paripuṇṇaṃ paccayaṃ labhitvā balavaṃ hoti.",
  "anya-e0301n0:1073_4": "Rūpañca ṭhitikkhaṇeva.",
  "anya-e0301n0:1074_0": "Tasmā attano balavantakkhaṇe uppajjamānabhāvena dubbalaṃ vatthuṃ nissāya uppannattā sayaṃpi paridubbalaṃ",
  "anya-e0301n0:1074_1": "hotīti sabbānipi tāni tadā rūpaṃ nasamuṭṭhā pentīti.",
  "anya-e0301n0:1074_2": "Etthaca keci anantarāsevanādipaccayā cittassa uppādakkhaṇeeva pharanti.",
  "anya-e0301n0:1074_3": "Rūpassa pana upatthambhakabhūtā utuāhārā pacchājātapaccayadhammāca ṭhitikkhaṇeevapharantīti tesaṃ yathākkamaṃ",
  "anya-e0301n0:1074_4": "uppādakkhaṇe ṭhitikkhaṇeca paripuṇṇapaccayalābho veditabbo.",
  "anya-e0301n0:1075_0": "[191] Vibhāvaniyaṃ pana",
  "anya-e0301n0:1076_0": "“Pacchājāta paccayarahitaṃ pana āhārādīhica anupatthaddhaṃ dubbalavatthuṃ nissāya pavattattā attanoca",
  "anya-e0301n0:1076_1": "āgantukatāya kammajarūpehica cittasamuṭṭhānarūpānaṃ ṭhānaṃ gahetvā ṭhitattā”ti kāraṇaṃ vuttaṃ.",
  "anya-e0301n0:1076_2": "Tattha pacchājāta paccaya rahitanti idaṃ vicāretabbaṃ.",
  "anya-e0301n0:1077_0": "Paṭisandhicittassa ṭhitikkhaṇe pacchājāta paccaya rahitassa piutussa rūpajanakabhāvassa vakkhamānattā.",
  "anya-e0301n0:1077_1": "Na hi attanā avijjamānaṃ pacchimacittaṃ purimacittakkhaṇe ṭhitassa kassaci rūpassa pacchājāta paccayo hoti.",
  "anya-e0301n0:1077_2": "Atthi paccayekadesattā tassa paccayassāti.",
  "anya-e0301n0:1077_3": "Khīṇāsavānaṃ cuticittaṃ pana pakatiyāva vūpasantavaṭṭamūle santāne pavattattā santataraṃ hoti.",
  "anya-e0301n0:1077_4": "Puna āyusaṅkhārānaṃ parikkhayena dubbalatare pariyantagate ca vatthumhi nissitattā dubbalatarañca hotīti taṃ rūpaṃ nasamuṭṭhāpetīti,",
  "anya-e0301n0:1077_5": "ācariyānandatthero pana sabbasattānaṃpi cuticittaṃ rūpaṃ nasamuṭṭhāpetīti icchati. Yathāha-",
  "anya-e0301n0:1077_6": "khīṇāsavānaṃ cuticittanti visesetvā vuttaṃ.",
  "anya-e0301n0:1078_0": "Kāmāvacarānaṃ pacchimacittassa uppādakkhaṇe yassa cittassa anantarā kāmāvacarānaṃ pacchimacittaṃ uppajjissati.",
  "anya-e0301n0:1078_1": "Rūpāvacare arūpāvacare pacchimabhavikānaṃ yeca rūpāvacaraṃ arūpāvacaraṃ upapajjitvā parinibbāyissanti, tesaṃ,",
  "anya-e0301n0:1078_2": "cavantānaṃ tesaṃ vacī saṅkhāro nirujjhissati,",
  "anya-e0301n0:1078_3": "noca tesaṃ kāyasaṅkhāro nirujjhatīti –",
  "anya-e0301n0:1079_0": "Pana vacanato aññesaṃpi cuticittaṃ rūpaṃ nasamuṭṭhāpetīti viññāyati.",
  "anya-e0301n0:1079_1": "Na hi rūpasamuṭṭhāpaka cittassa gabbhagamanādi vinibaddhābhāve kāyasaṅkhārāsamuṭṭhāpanaṃ atthi,",
  "anya-e0301n0:1079_2": "na ca yuttaṃ cutoca cittasamuṭṭhānañcassa pavattatīti.",
  "anya-e0301n0:1079_3": "Nāpi cuticittaṃ rūpaṃ samuṭṭhāpetīti pāḷi atthīti.",
  "anya-e0301n0:1080_0": "Anuṭīkāyaṃ pana",
  "anya-e0301n0:1081_0": "Tasmiṃ pāṭhe tesaṃ cavantānaṃ noca kāyasaṅkhāro nirujjhatīti vacanaṃ na kevalaṃ cuticittasseva rūpasamuṭṭhāpanābhāvaṃ sādheti,",
  "anya-e0301n0:1081_1": "athakho tato purimānaṃ sabbesaṃ maraṇāsanna cittānaṃ rūpasamuṭṭhāpanābhāvaṃpi sādhetiyevāti dīpeti.",
  "anya-e0301n0:1081_2": "Cuti cittasmiṃhi kāyasaṅkhārassa nirodhe paṭisiddhe tato pubbe yāva sattarasamacittā etthantare tassa uppādopi paṭisiddhoeva hotīti.",
  "anya-e0301n0:1081_3": "Sabbañcetaṃ vicāretabbaṃ.",
  "anya-e0301n0:1082_0": "Kāyasaṅkhāroti hi assāsapassāso vuccati.",
  "anya-e0301n0:1082_1": "Soca suṭṭhu oḷāriko rūpadhammoti nacuticitte tannirodhābhāva vacanena itarāni sukhumānipi rūpāni cuticittaṃ najanetīti sakkā vattuṃ.",
  "anya-e0301n0:1083_0": "[192] Yañca tattha",
  "anya-e0301n0:1084_0": "Na hi rūpasamuṭṭhāpakacittassa gabbhagamanādi vinibaddhābhāve kāyasaṅkhārāsamuṭṭhāpanaṃ atthīti vuttaṃ.",
  "anya-e0301n0:1084_1": "Taṃpi na yujjati.",
  "anya-e0301n0:1085_0": "Tānieva hi gabbhagamanādīni imassatthassa sādhakāni bhavituṃ arahanti oḷārikassa kāyasaṅkhārassa asamuṭṭhāpakaṃpi",
  "anya-e0301n0:1085_1": "cittaṃ itaraṃ sukhumarūpaṃ pana samuṭṭhāpetiyevāti.",
  "anya-e0301n0:1086_0": "[193] Yaṃpi tattha",
  "anya-e0301n0:1087_0": "Na ca yuttaṃ cutoca cittasamuṭṭhānañcassa pavattatīti vuttaṃ. Taṃpi akāraṇaṃ.",
  "anya-e0301n0:1088_0": "Na hi cutito paraṃ katipayakhaṇamattaṃ cittajarūpapavattiyā koci virodho atthīti.",
  "anya-e0301n0:1089_0": "Yañca tattha",
  "anya-e0301n0:1090_0": "Nāpi cuticittaṃ rūpaṃ samuṭṭhāpetīti pāḷi atthīti vuttaṃ.",
  "anya-e0301n0:1090_1": "Tatthapi cuticittaṃ rūpaṃ nasamuṭṭhāpetītipi natthi,",
  "anya-e0301n0:1090_2": "aññatra kāyasaṅkhārāti na na sakkā vattunti.",
  "anya-e0301n0:1091_0": "Evaṃ pana yuttaṃ siyā,",
  "anya-e0301n0:1091_1": "yathā rūpadhammā ādito paṭisandhikāle ekacittakkhaṇamatte paccayaparittatāyavā attano dandhavutti tāyavā dubbalā honti,",
  "anya-e0301n0:1091_2": "tathā pariyosānepi maraṇakāle parikkhīyamānapaccayatāyavā nirodhāsannatāyavā paridubbalāeva hontīti sakkā vattuṃ.",
  "anya-e0301n0:1091_3": "Tasmā vatthussa ādiantanissitāni paṭisandhicuticittāni samadubbalānieva hontīti sakkā viññātunti.",
  "anya-e0301n0:1092_0": "Vibhāvaniyaṃ pana",
  "anya-e0301n0:1093_0": "Abhidhammatthavikāsaniyañca pāḷivirodhaṃ maññamāno kiñcimattampi avicāretvā ṭīkāsu vuttanayameva suṭṭhu vikāsayitvā gatoti.",
  "anya-e0301n0:1094_0": "Pathamabhavaṅgamupādāyāti pathama bhavaṅgacittassa uppādakkhaṇato paṭṭhāya.",
  "anya-e0301n0:1094_1": "Jāyantamevāti uppādakkhaṇe uppādakkhaṇe uppajja mānameva,",
  "anya-e0301n0:1094_2": "na tiṭṭhantaṃ.",
  "anya-e0301n0:1094_3": "Naca bhijjamānanti attho.",
  "anya-e0301n0:1094_4": "Kāraṇaṃ vuttameva.",
  "anya-e0301n0:1094_5": "Tatthāti tasmiṃ pañcasattatividhe citte.",
  "anya-e0301n0:1094_6": "Appanājavananti abhiññādvayavajjitaṃ chabbīsatividhaṃ appanājavanacittaṃ.",
  "anya-e0301n0:1094_7": "Iriyāpathanti gamanavajjitaṃ tividhaṃpi iriyāpathaṃ.",
  "anya-e0301n0:1095_0": "[194] Vibhāvaniyaṃ pana",
  "anya-e0301n0:1096_0": "“Gamanādī”ti vuttaṃ. Taṃ na yujjati.",
  "anya-e0301n0:1097_0": "Na hi aṅgapaccaṅgānaṃ calanaphandanamattaṃpi viññattiyā vinā sijjhati.",
  "anya-e0301n0:1097_1": "Kuto gamanaṃ.",
  "anya-e0301n0:1097_2": "Naca yathāvuttaṃ appanājavanaṃ viññattiṃ samuṭṭhāpetuṃ sakkotīti.",
  "anya-e0301n0:1097_3": "Pi saddena taṃ nakevalaṃ rūpasamuṭṭhāpakamattaṃti dasseti.",
  "anya-e0301n0:1097_4": "Sannāmetīti sandhāreti ayamevavā pāṭho siyā,",
  "anya-e0301n0:1097_5": "vakkhamānehi cittehi abhisaṅkhataṃ yathāpavattaṃ iriyāpathaṃ apatamānaṃ acalamānaṃ dhāreti upatthambhetīti attho.",
  "anya-e0301n0:1097_6": "Upatthambhanañcettha yathāpavattassa iriyāpathassa rakkhanamattaṃ daṭṭhabbaṃ.",
  "anya-e0301n0:1097_7": "Naukkhipitvā viya abhinīharaṇaṃ.",
  "anya-e0301n0:1097_8": "Itarathā thambhanaviññattiyā pasaṅgo siyāti.",
  "anya-e0301n0:1097_9": "Etthaca yathānisinnassavā ṭhitassavā bhavaṅga citte abbokiṇṇe pavattamāne aṅgāni osīdanti patanti.",
  "anya-e0301n0:1097_10": "Na tathā imasmiṃ chabbīsatividhe jāgaraṇacitte vakkhamānesucadvattiṃsa vidhesu jāgaraṇacittesupavattamānesu.",
  "anya-e0301n0:1097_11": "Tesu pana pavattamānesu aṅgāni upatthaddhāni honti.",
  "anya-e0301n0:1097_12": "Na osīdanti na patanti.",
  "anya-e0301n0:1097_13": "Pubbe yathā thapitāneva pavattantīti veditabbaṃ.",
  "anya-e0301n0:1098_0": "[195] Vibhāvaniyaṃ pana",
  "anya-e0301n0:1099_0": "“Na eva metesu dvattiṃsavidhesu vakkhamānesu ca chabbīsati yā jāgaraṇacittesu pavattamānesū”ti pāṭho.",
  "anya-e0301n0:1100_0": "Na evametesu chabbīsatiyā jāgaraṇacittesu vakkhamāne suca dvattiṃsa vidhesu pavattamānesūti pana pāṭho yutto.",
  "anya-e0301n0:1100_1": "Voṭṭhabbananti manodvāre āvajjanamāha.",
  "anya-e0301n0:1100_2": "Na hi pañcadvārikāni javana cittānipi viññattiṃ samuṭṭhāpenti.",
  "anya-e0301n0:1100_3": "Iriyāpathupatthambhana mattaṃ vā pisaddena gahithaṃ sandhāya voṭṭhabbanādīni pañcadvārikānipi gahitāniti daṭṭhabbaṃ.",
  "anya-e0301n0:1100_4": "Etthaca iriyāpathonāma gamanādinā tena tena avatthāvisesena pavattā rūpadhammāeva.",
  "anya-e0301n0:1100_5": "Evaṃ santepi kiñcicittaṃ rūpa sāmaññameva janeti na tatoparaṃ.",
  "anya-e0301n0:1100_6": "Kiñci aññacittassa vasena yathāpavattaṃ iriyāpathaṃ rakkhituṃeva sakkoti,",
  "anya-e0301n0:1100_7": "na appavattaṃ iriyāpathaṃ pavattetuṃ.",
  "anya-e0301n0:1100_8": "Kiñci viññattiṃ samuṭṭhāpetvā appavattañca iriyāpathaṃ pavattetuṃ sakkoti.",
  "anya-e0301n0:1100_9": "Aññānica kāyika vācasika vikārāni janetuṃ sakkoti.",
  "anya-e0301n0:1100_10": "Yānica cittāni uttarakiccaṃ janetuṃ sakkonti.",
  "anya-e0301n0:1100_11": "Tāni heṭṭhimaheṭṭhimaṃ kiccaṃ janetuṃ sakkontiyevāti dassanatthaṃ ayaṃ vibhāgo katoti veditabbo.",
  "anya-e0301n0:1101_0": "[196] Yaṃ pana vibhāvaniyaṃ",
  "anya-e0301n0:1102_0": "“Yaṃpana cittaṃ viññattijanakaṃ,",
  "anya-e0301n0:1102_1": "taṃ ekaṃsato iriyāpathu patthambhakaṃ.",
  "anya-e0301n0:1102_2": "Iriyā pathassa viññattiyā saha avinābhāvato”ti vuttaṃ.",
  "anya-e0301n0:1102_3": "Taṃ na yujjati.",
  "anya-e0301n0:1103_0": "Idha hi iriyāpathupatthambhanaṃnāma viññattirahitamevā dhippetaṃ,",
  "anya-e0301n0:1103_1": "na viññattisahitaṃ.",
  "anya-e0301n0:1103_2": "Itarathā appanājavanānaṃpi viññattijanakatā āpajjeyyāti.",
  "anya-e0301n0:1103_3": "Somanassajavanāni terasāti hasituppādena saddhiṃ lobhamūlato mahā kusalato mahā kriyato ca cattāricattārīti terasa somanassajavanāni.",
  "anya-e0301n0:1103_4": "Tesupana kusalā kusalato aṭṭhaputhujjanānaṃ.",
  "anya-e0301n0:1103_5": "Diṭṭhivippayuttā kusalakusalato chasekkhānaṃ.",
  "anya-e0301n0:1103_6": "Kriyato pañcakhīṇāsavānanti daṭṭhabbaṃ.",
  "anya-e0301n0:1103_7": "Sabbaṃ kāyavacīmanokammaṃ ñāṇapubbaṅgamaṃ ñāṇānuparivattanti vacanato vicāraṇakiccarahito hasituppādo",
  "anya-e0301n0:1103_8": "sabbaññubuddhānaṃ nasambhavatīti evaṃ pavatto vādo aṭṭhakathāyaṃ paṭikkhittoyeva.",
  "anya-e0301n0:1103_9": "Tasmiṃvāde hi sati itaresaṃpi ahetukacittānaṃ ñāṇavippayuttamahā kriyajavanānañca buddhānaṃ asambhavo āpajjati.",
  "anya-e0301n0:1103_10": "Tasmā tesaṃ hasituppādacittena pavattassa sitakammassa pubbāparapavattānaṃ ñāṇānaṃ vasena ñāṇapubbaṅgamatā ñāṇānuparivattatā ca veditabbāti.",
  "anya-e0301n0:1103_11": "Sītuṇhotu samaññātāti idaṃ sītaṃ idaṃ uṇhanti evaṃ sabba lokiyamahājanehi suṭṭhu paricchinditvā ñātā.",
  "anya-e0301n0:1103_12": "Ṭhitippattāvāti attano ṭhitibhāvaṃ ṭhitikkhaṇaṃvā pattāeva.",
  "anya-e0301n0:1103_13": "Na pana cittamiva jāyanta mattāti attho.",
  "anya-e0301n0:1103_14": "Kāraṇaṃ vuttameva.",
  "anya-e0301n0:1104_0": "[197] Yaṃ pana vibhāvaniyaṃ",
  "anya-e0301n0:1105_0": "“Pacchājātādipaccayupatthambhalābhena ṭhitikkhaṇeeva utuojānaṃ balavabhāvoti vuttaṃ tejodhātu ṭhitippattātiādi”.",
  "anya-e0301n0:1105_1": "Tattha pacchājātapaccayavacanaṃ heṭṭhā vicāritameva.",
  "anya-e0301n0:1106_0": "Apica,",
  "anya-e0301n0:1106_1": "yadi utuno balavabhāvo rūpuppādanañca pacchājātapaccayāyattaṃ siyā.",
  "anya-e0301n0:1106_2": "Evaṃ sati so paṭisandhicittassa ṭhitikkhaṇe rūpaṃ na samuṭṭhāpeyya,",
  "anya-e0301n0:1106_3": "tadā pacchājātapaccayasseva abhāvato.",
  "anya-e0301n0:1106_4": "Vakkhatica ṭhitikālamupādāya utusamuṭṭhānāti.",
  "anya-e0301n0:1106_5": "Etthaca ṭhitikālanti paṭisandhicittassa ṭhītikālo vuttoti.",
  "anya-e0301n0:1106_6": "Tasmā pacchājātapaccayavacanaṃ vicāretvā sampaṭicchitabbanti.",
  "anya-e0301n0:1106_7": "Ojāsaṅkhāto āhāroti kammasamuṭṭhānādivasena catubbidho ajjhattasantāna gatoasitapītakhāyitasāyitavasena catubbidho,",
  "anya-e0301n0:1106_8": "bahiddhasantā nagatoca ojāsaṅkhāto duvidhāhāro.",
  "anya-e0301n0:1106_9": "Tadubhayāpica saṃsagga vasena laddhupatthambhā evarūpaṃ samuṭṭhāpentīti vuttaṃ ajjhoharaṇa kāleti.",
  "anya-e0301n0:1106_10": "Etthaca bahiddhāsambhūtena utunā saha ajjhatta sambhūtānaṃ catusamuṭṭhānānaṃ utuojānaṃ viya bahiddhāsambhūtāya",
  "anya-e0301n0:1106_11": "ojāyapi ajjhattaṃ rūpasamuṭṭhānaṃ sabbaaṭṭhakathāsu vuttaṃ.",
  "anya-e0301n0:1107_0": "Yathāha-majjhimaṭṭhakathāyaṃ",
  "anya-e0301n0:1108_0": "Kabaḷīkārāhāro tāva mukhe thapitamatto eva aṭṭharūpāni samuṭṭhāpeti.",
  "anya-e0301n0:1108_1": "Dantavicuṇṇitaṃ pana ajjhoharīyamānaṃ ekekaṃ sitthaṃ aṭṭha aṭṭha rūpāni samuṭṭhāpetīti.",
  "anya-e0301n0:1109_0": "Ācariyadhammapālattherena pana yadi bahiddhasambhūtā ojā rūpaṃ samuṭṭhāpeyya,",
  "anya-e0301n0:1109_1": "evaṃ sati yathā bahiddhasambhūto utu ajjhattañca bahiddhāca rūpaṃ samuṭṭhāpeti.",
  "anya-e0301n0:1109_2": "Tathā sā bahiddhāpi rūpaṃ samuṭṭhāpeyya.",
  "anya-e0301n0:1109_3": "Na pana samuṭṭhāpeti.",
  "anya-e0301n0:1109_4": "Tasmā sā ajjhattaṃ patvāpi rūpaṃ na samuṭṭhā petiyeva.",
  "anya-e0301n0:1109_5": "Ekantena pana ajjhattaojāeva samuṭṭhāpeti.",
  "anya-e0301n0:1109_6": "Sā pana tassā upatthambhanapaccayoeva hotīti adhippāyena mukhe thapitamattoeva.",
  "anya-e0301n0:1109_7": "Na saṅkhādito.",
  "anya-e0301n0:1109_8": "Tattakenapi abbhantarassa paccayo hotiyeva,",
  "anya-e0301n0:1109_9": "kenāha aṭṭha aṭṭha rūpāni samuṭṭhāpetīti majjhimaṭīkāyaṃ vuttaṃ.",
  "anya-e0301n0:1109_10": "Yasmā pana upādinnakā utu ojānāma suṭṭhu paṇītarūpā honti,",
  "anya-e0301n0:1109_11": "tasmā bahiddhā ojāpi ajjhattaṃ patvā tena utunā suṭṭhu sediyamānā tāyaca ojāya suṭṭhu upatthambhīya mānā",
  "anya-e0301n0:1109_12": "sarīre medasinehupacayavasena rūpaṃ samuṭṭhāpetiyevāti yuttaṃ.",
  "anya-e0301n0:1109_13": "Ajjhoharaṇakāleti idañca suṭṭhu balavabhāvappatta kālaṃ sandhāya vuttaṃ.",
  "anya-e0301n0:1109_14": "Visuddhimagge pana mātarā paribhuttāhāropi dārakassa sararaṃ pharitvā rūpaṃ samuṭṭhāpeti.",
  "anya-e0301n0:1109_15": "Sarīre makkhitāhā ropi rūpaṃ samuṭṭhāpetīti vuttaṃ.",
  "anya-e0301n0:1109_16": "Mukhe thapitamattoeva aṭṭharūpāni samuṭṭhāpetītica pubbe vuttanti.",
  "anya-e0301n0:1109_17": "Ṭhāna pattovāti attano ṭhitikkhaṇaṃ pattoeva.",
  "anya-e0301n0:1109_18": "Etthaca catūsu samuṭṭhānesu utueva mahanto mahāthāmo mahāvipphāroca hoti.",
  "anya-e0301n0:1109_19": "So hi sakalassapi okāsalokassa bahiddhā saṅkhāralokassaca samuṭṭhā pako vināsako ca hoti.",
  "anya-e0301n0:1109_20": "Sattalokassaca soeva mahanto ajjhattasambhārabhūto hoti.",
  "anya-e0301n0:1109_21": "Itarāni pana tīṇi tassa parivāramattānieva sampajjantīti.",
  "anya-e0301n0:1110_0": "Hadaya indriya rūpāni kammajāneva,",
  "anya-e0301n0:1110_1": "na cittajādini.",
  "anya-e0301n0:1110_2": "Yadievaṃ vippasannāni kho te āvuso sāriputta indriyāni.",
  "anya-e0301n0:1110_3": "Katarena tvaṃ etarahi vihārena viharasīti kasmā vuttanti.",
  "anya-e0301n0:1110_4": "Indriyasambhārānaṃ vaṇṇānaṃ samāpatti cittasamuṭṭhitānaṃ visadavippasannatāvasena upacari tattāti.",
  "anya-e0301n0:1110_5": "Tathā hi ekābaddhapavattāni catujarūpāni ekasmiṃ vippasanne sabbāni vippasannāneva honti.",
  "anya-e0301n0:1110_6": "Milāteca milātānevāti.",
  "anya-e0301n0:1110_7": "Utucittāhārā pana tesaṃ navannaṃ upatthambhanapaccayā hontīti veditabbaṃ.",
  "anya-e0301n0:1110_8": "Ettha ca uppalapadumāni viya kammajarūpāni daṭṭhabbāni.",
  "anya-e0301n0:1110_9": "Tesaṃ bījaṃ viya kammaṃ.",
  "anya-e0301n0:1110_10": "Kaddamodakāni viya utuāhārādīni.",
  "anya-e0301n0:1110_11": "Viññatti dvayaṃ cittajameva.",
  "anya-e0301n0:1110_12": "Tathā hi taṃ cittasahabhū cittānuparivattidhammesu bhagavatā niddiṭṭhanti.",
  "anya-e0301n0:1110_13": "Saddocittotujoti kasmā vuttaṃ.",
  "anya-e0301n0:1110_14": "Nanunidhikaṇḍasutte suvaṇṇatā susaratā susaṇṭhānaṃ surūpatātiādinā tādisena kammavisesena saddasampattināma vuttāti. Saccaṃ,",
  "anya-e0301n0:1110_15": "kammavisesena pana yathā suvisado sumadhuro saddo pavattati,",
  "anya-e0301n0:1110_16": "tathā ṭhānakaraṇagatānaṃ upādinnakasarīrānaṃ susaṇṭhitatā vāta semhādīhi apalibuddhatāca hoti.",
  "anya-e0301n0:1110_17": "Tasmā tammūlikāsaddasampatti kammaphalesu pakkhipitvā susaratāti vuttā.",
  "anya-e0301n0:1110_18": "Na ekantena saddassa kammajanitattāti veditabbā.",
  "anya-e0301n0:1111_0": "Lahutādittayaṃ utucittāhārehi sambhotīti kasmā vuttaṃ.",
  "anya-e0301n0:1111_1": "Nanu appābādhasaṃvattanikā esā māṇava paṭipadā,",
  "anya-e0301n0:1111_2": "yadidaṃ avihiṃsāti vuttaṃ.",
  "anya-e0301n0:1111_3": "Appābādha paccayasamuṭṭhitañca etaṃ rūpattayaṃ.",
  "anya-e0301n0:1111_4": "Tathā hi dandhattādi kara dhātukkhota paṭipakkhapaccaya samuṭṭhānatā etassa vuttāti. Vuccate,",
  "anya-e0301n0:1111_5": "kammajarūpānināma udake pakkhittāni satapākatelāni viya pakatiyāva kammānurūpaṃ lahu mudu kammañña bhūtāni honti.",
  "anya-e0301n0:1111_6": "Tasmā tesaṃ visuṃ lahutādi vikāronāma natthi.",
  "anya-e0301n0:1111_7": "Yato tesaṃ ekasmiṃbhave ekāaddhā paccuppannatāva labbhatīti.",
  "anya-e0301n0:1111_8": "Evañca katvā yamakesupi tesaṃ kālabhedo paṭisandhivutiparicchinnena addhā paccuppanneneva gahitoti.",
  "anya-e0301n0:1111_9": "Yasmā pana cittaṃnāma nānānīvaraṇabhedavasenavā sukha dukkha pīti passaddhi saddhā paññādi vasenavā nānā khaṇesu nānā avatthā yuttaṃ hoti.",
  "anya-e0301n0:1111_10": "Tathā utuāhārāca sappāyā sappāyabhedavasena.",
  "anya-e0301n0:1111_11": "Tasmā tehi tīhi samuṭṭhita rūpānieva nānākhaṇesu garukalahukādi vasena nānāvikārayuttāni honti.",
  "anya-e0301n0:1111_12": "Yato tesaṃ santati samaya vasena kālabhedo labbhati.",
  "anya-e0301n0:1111_13": "Evañca katvā yamakesupi akammajānaṃ pavattikāle khaṇasantativasenapi kālabhedo gahitoti.",
  "anya-e0301n0:1111_14": "Nanu kammavipākajā ābādhāti vuttaṃ.",
  "anya-e0301n0:1111_15": "Satica kamma samuṭṭhāne ābādharūpe tatovuṭṭhānabhūto kammajo lahutādi guṇopi visuṃ labbhamāno siyāti. Na.",
  "anya-e0301n0:1111_16": "Yesañhi vasena imasmiṃ sarīre kammavipākajānāma ābādhā uppajjanti.",
  "anya-e0301n0:1111_17": "Tāni upapīḷakupa ghātakakammānipi gatikālapayoga vipattiyo labhamānāni eva sarīraṭṭhakā pathavādayo vātapittādayoca",
  "anya-e0301n0:1111_18": "utusamuṭṭhānā dhātuyo khobhetvā nānābādhe uppādenti.",
  "anya-e0301n0:1111_19": "Utusamuṭṭhānāsu pana khubbhitāsu itarāni tadanugatikāni eva honti.",
  "anya-e0301n0:1111_20": "Teneva hi sītenapi ruppati,",
  "anya-e0301n0:1111_21": "uṇhenapi ruppati,",
  "anya-e0301n0:1111_22": "jigacchāyapi ruppati,",
  "anya-e0301n0:1111_23": "vipāsāyapi ruppatītiādinā utupadhānova rūpadhammānaṃ ruppanapaccayo vuttoti.",
  "anya-e0301n0:1111_24": "Tasmā kevalaṃ kammasamuṭṭhāno ābādhonāma natthi.",
  "anya-e0301n0:1111_25": "Yato yathāvutto kammajo lahutādiguṇonāma visuṃ labbhamāno siyāti.",
  "anya-e0301n0:1112_0": "Yasmā pana avihiṃsā kammanibbattā sattā tesaṃ upapīḷakādīnaṃ kammānaṃ suvidūratāyaceva sarīrakoṭṭhāsānaṃ",
  "anya-e0301n0:1112_1": "ghanasiniddhasaṇṭhitiyā dukkhobhaniyatāyaca nibbattabhave nirābādhā honti.",
  "anya-e0301n0:1112_2": "Tasmā tadatthaṃ sandhāya appābādhasaṃvattanikā esā māṇavapaṭipadā.",
  "anya-e0301n0:1112_3": "Yadidaṃ avihiṃsāti vuttaṃ,",
  "anya-e0301n0:1112_4": "na pana appābādhanimittassa lahutādittayassa kammasamuṭṭhānatāya.",
  "anya-e0301n0:1112_5": "Evañca katvā rūpakaṇḍena kammassakaṭattārūpesu eva etaṃ rūpattayaṃ niddiṭṭhanti daṭṭhabbaṃ.",
  "anya-e0301n0:1112_6": "Rūpakalāpānāma ekasmiṃ paramāṇusmiṃpi bahuvidhā hutvā pavattanti.",
  "anya-e0301n0:1112_7": "Tasmā catujarūpa kalāpesu ghanabhāvena pavattamānesu kalāpantarabhūtā ākāsadhātupi dissamānāeva hotīti katvā catujesu tassā gahaṇaṃ kataṃ.",
  "anya-e0301n0:1112_8": "Kāmaṃ sabbānipi anipphannarūpāni kenaci paccayena anipphāditāni honti.",
  "anya-e0301n0:1112_9": "Tesu pana na tathā lakkhaṇarūpāni.",
  "anya-e0301n0:1112_10": "Yathā itarāni cittādi paccaya visesena dissamāna visesāni hontīti vuttaṃ lakkhaṇarūpāni na kutoci jāyantīti.",
  "anya-e0301n0:1112_11": "Jāyamānādi rūpānanti jāyamāna jiyyamāna miyyamānānaṃ rūpakalāpānaṃ.",
  "anya-e0301n0:1112_12": "Sabhāvattāti jātijarāmaraṇasaṅkhātalakkhaṇasabhāvamattattā.",
  "anya-e0301n0:1112_13": "Etthaca rūpakaṇḍe utusamuṭṭhānanti ca āhārasamuṭṭhānanti ca vuttaṃ natthi.",
  "anya-e0301n0:1112_14": "Paṭṭhāne eva vuttaṃ.",
  "anya-e0301n0:1113_0": "Ettha siyā,",
  "anya-e0301n0:1113_1": "jaratā aniccatā pāḷiyameva na kutoci samuṭṭhānāti vuttā.",
  "anya-e0301n0:1113_2": "Tasmā idhapi tāsaṃ nakutoci samuṭṭhānesu gahaṇaṃ yuttaṃ.",
  "anya-e0301n0:1113_3": "Upacayasantatiyo pana pāḷiyaṃpi kutoci samuṭṭhānesu vuttā.",
  "anya-e0301n0:1113_4": "Aṭṭhakathāyaṃpi tāhi saddhiṃ visati kammajarūpāni sattarasa cittajarūpāni cuddasa utujarūpāni terasa āhāraja rūpāni vuttāni.",
  "anya-e0301n0:1113_5": "Tasmā idha tāsaṃ nakutocisamuṭṭhānatā navattabbāti. Vuccate,",
  "anya-e0301n0:1113_6": "rūpajanakānaṃ jananabyāpāronāma attanā janitarūpānaṃ uppādakkhaṇe eva pharati. Na-",
  "anya-e0301n0:1113_7": "tato paraṃ,",
  "anya-e0301n0:1113_8": "tasmā tasmiṃ khaṇe labbhamānā upacayasantatiyoyeva kutoci jātapariyāyaṃ arahanti,",
  "anya-e0301n0:1113_9": "na jaratā aniccatāyoti katvā pāḷiyaṃ aṭṭhakathā yaṃca tāsaṃeva kutoci samuṭṭhānesu gahaṇaṃ kataṃ. Apica,",
  "anya-e0301n0:1113_10": "pubbe ajātā dhammā paccaye sati jāyanti.",
  "anya-e0301n0:1113_11": "Asati na jāyantīti atthi.",
  "anya-e0301n0:1113_12": "Jātā pana dhammā paccaye sati jiyyanti, miyyanti.",
  "anya-e0301n0:1113_13": "Asati najiyyanti namiyyantīti natthi,",
  "anya-e0301n0:1113_14": "tasmā purimānaṃ dvinnaṃ pavatti ekantena paccayāyattā hoti.",
  "anya-e0301n0:1113_15": "Pacchimānaṃ dvinnaṃ pavatti pana ekantena paccaya nirapekkhā hotīti iminā pariyāyena tāsaṃ tesu gahaṇaṃ agahaṇañca veditabbaṃ.",
  "anya-e0301n0:1113_16": "Yaṃ pana suttapadesu jarāmaraṇaṃ bhikkhave saṅkhataṃ paṭicca samuppannanti vuttaṃ.",
  "anya-e0301n0:1113_17": "Taṃ jātiyā satieva tadubhayaṃ paññāyati.",
  "anya-e0301n0:1113_18": "Asati na paññāyatīti iminā pariyāyena vuttanti veditabbaṃ.",
  "anya-e0301n0:1113_19": "Idha pana pubbe vuttanayena itara anipphannarūpāni viya cattāripi etāni cittādipaccayavisesena dissamānavisesāni",
  "anya-e0301n0:1113_20": "na hontīti catunnaṃpi na kutoci jātatā vuttā.",
  "anya-e0301n0:1113_21": "Evaṃsantepi sārataraṃ pāḷinayaṃ atidhāvanto viya hotīti upacayasanta tīnaṃ kutoci samuṭṭhānesu saṅgahoeva seyyoti.",
  "anya-e0301n0:1113_22": "[Rūpasamuṭṭhānanayo]",
  "anya-e0301n0:1114_0": "159.",
  "anya-e0301n0:1114_1": "Eko eva jāti saṅkhāto uppādo etesanti ekuppādā.",
  "anya-e0301n0:1114_2": "Ekoeva aniccatāsaṅkhāto nirodho etesanti ekanirodhā.",
  "anya-e0301n0:1114_3": "Ekasaddo cettha saṅkhāne pavatto.",
  "anya-e0301n0:1114_4": "Tasmā tena yāni rūpāni ekāyaeva jātiyā jāyanti.",
  "anya-e0301n0:1114_5": "Ekāya eva aniccatāya nirujjhanti.",
  "anya-e0301n0:1114_6": "Tesaṃ piṇḍi idha rūpakalāponāmāti dasseti.",
  "anya-e0301n0:1114_7": "Ye pana kalāpagata rūpagaṇanāya ekasmiṃ kalāpepi anekāni jātiādīni kappenti,",
  "anya-e0301n0:1114_8": "tesaṃ mūlaṭīkāya nasameti.",
  "anya-e0301n0:1114_9": "Yuttica natthi.",
  "anya-e0301n0:1114_10": "Vuttañhi tattha ekekakalāpa pariyāpannānaṃ rūpānaṃ saheva uppādādipavattito ekekakalāpassa uppādādayo",
  "anya-e0301n0:1114_11": "ekekāva hontīti yathā ekekassa kalāpassa jīvitindriyaṃ kalāpā nupālakaṃ upādāya rūpanti vuccati.",
  "anya-e0301n0:1114_12": "Evaṃ kalāpuppādādi sabhāvā jātiādayo upādāyarūpānicceva vuccanti.",
  "anya-e0301n0:1114_13": "Evaṃ vikārapariccheda rūpānica yojetabbānīti.",
  "anya-e0301n0:1114_14": "Yadica yo āyatanānaṃ ācayo.",
  "anya-e0301n0:1114_15": "So rūpassa upacayotica yo rūpassa upacayo.",
  "anya-e0301n0:1114_16": "Sārūpassa santatītica vuttattā tāni jātiādīni lakkhaṇarūpāni visuṃvisuṃ rūpānaṃeva,",
  "anya-e0301n0:1114_17": "nakalāpassāti vucceyyuṃ.",
  "anya-e0301n0:1114_18": "Catunnaṃ mahābhūtānaṃ upādāya pasādo rūpīnaṃ dhammānaṃ āyūtiādinā vuttattā cakkhādi jīvitādīnipi ekasmiṃ kalāpe anekānieva āpajjeyyuṃ.",
  "anya-e0301n0:1114_19": "Tasmā tathā kappanaṃ akatvā ekasmiṃ kalāpe aññāni upādārūpāni viya lakkhaṇarūpānipi ekekānievāti niṭṭhaṃ gantabbanti.",
  "anya-e0301n0:1115_0": "Eko samāno mahābhūtasaṅkhāto nissayo etesanti ekanissayā.",
  "anya-e0301n0:1115_1": "Ettha pana samānatthe ekasaddo yutto.",
  "anya-e0301n0:1115_2": "Catunnaṃ bhūtānaṃ nissayatāsambhavato.",
  "anya-e0301n0:1115_3": "Yānicaekuppādatādīhitīhilakkhaṇehi yuttāni.",
  "anya-e0301n0:1115_4": "Tāni ekantena sahavuttīni nāma hontīti vuttaṃ sahavuttinoti.",
  "anya-e0301n0:1115_5": "Dasaparimāṇāniassātidasakaṃ.",
  "anya-e0301n0:1115_6": "Dasannaṃ samūho vā dasakaṃ.",
  "anya-e0301n0:1115_7": "Cakkhunā upalakkhitaṃ dasakanti cakkhudasakaṃ.",
  "anya-e0301n0:1115_8": "Cakkhupadhānaṃvā dasakaṃ cakkhudasakaṃ.",
  "anya-e0301n0:1115_9": "Esanayo sesesupi.",
  "anya-e0301n0:1115_10": "Yasmā pana cittajo saddo viññattivikārena vinā napavattati.",
  "anya-e0301n0:1115_11": "Viññattivikāroca tena saddena vinā napavattati.",
  "anya-e0301n0:1115_12": "Tasmā cittajaṃ saddanavakaṃvā vacīviññattinavakaṃvā nasambhavatīti adhippāyena vacīviññatti sadde hi ca sahavacīviññatti dasakanti vuttaṃ.",
  "anya-e0301n0:1115_13": "Ettha pana viññatti vikāro saddena vinā napavattatīti idaṃ tāva yujjati.",
  "anya-e0301n0:1115_14": "Yā tāya vācāya viññatti viññāpanā viññāpitattaṃ.",
  "anya-e0301n0:1115_15": "Idaṃ taṃrūpaṃ vacīviññattīti hi vuttaṃ.",
  "anya-e0301n0:1115_16": "Viññattivikārarahitaṃ pana cittajaṃ saddanavakaṃ.",
  "anya-e0301n0:1115_17": "Aṭṭhakathāsu āgatameva. Yathāha-",
  "anya-e0301n0:1115_18": "paṭiccasamuppāda niddesesu paṭisandhikkhaṇato uddhaṃ pavattaututoceva cittatoca saddanavakanti.",
  "anya-e0301n0:1116_0": "Mahāaṭṭhakathā nayena viññatti rahito vitakka vipphāra saddonāma asota viññeyyo cittajo saddo labbhati.",
  "anya-e0301n0:1116_1": "So pana saṅgahakārena paṭisiddho. Yathāha-",
  "anya-e0301n0:1116_2": "paṭṭhānepi cittasamuṭṭhānaṃ saddāyatanaṃ sotaviññāṇassa ārammaṇapaccayena paccayoti āvataṃ.",
  "anya-e0301n0:1116_3": "Tasmā vinā viññattighaṭṭanāya uppajjamāno asota viññeyyo vitakkavipphārasaddonāma natthīti.",
  "anya-e0301n0:1116_4": "Visuddhimagge assāsa passāse cittajaṃ saddanavakaṃ vuttaṃ. Yathāha-",
  "anya-e0301n0:1116_5": "cittaje assāsa passāsa koṭṭhāsepi ojaṭṭhamakañceva saddocāti navāti,",
  "anya-e0301n0:1116_6": "saddanavakeca āgate saddalahutādi dvādasakaṃpi āgatameva hoti.",
  "anya-e0301n0:1116_7": "Tasmā suddhaṭṭhakaṃ,",
  "anya-e0301n0:1116_8": "saddanavakaṃ,",
  "anya-e0301n0:1116_9": "kāyaviññatti nākaṃ,",
  "anya-e0301n0:1116_10": "vacīviññatti dasakaṃ,",
  "anya-e0301n0:1116_11": "lahutādekā dasakaṃ,",
  "anya-e0301n0:1116_12": "saddalahutādidvādasakaṃ,",
  "anya-e0301n0:1116_13": "kāyaviññatti lahutādi dvādasakaṃ,",
  "anya-e0301n0:1116_14": "vacīviññattisaddalahutādi te rasakanti aṭṭhacittajakalāpā paccetabbāti.",
  "anya-e0301n0:1116_15": "Saccasaṅkhepe pana sadda lahutādi dvādasakaṃ visuṃ agahetvā cittaja kalāpā satteva vuttā.",
  "anya-e0301n0:1117_0": "Ṭīkāsu panassa porāṇaṭīkāyaṃ",
  "anya-e0301n0:1118_0": "Mahāṭṭhakathānayena viññattirahite asota viññeyye vitakka vipphārasadde saddanavakaṃ dassetvā puna vādantaraṃ dassentena. Apica,",
  "anya-e0301n0:1118_1": "mahājanasannipātassa dūrato apaññāyamānakkharapadabyañjanattho cittasamuṭṭhānanighosasaddo aviññattiko evāti vadanti.",
  "anya-e0301n0:1118_2": "Tathā migapakkhīnaṃca aññamaññaṃ bhāsaṃ ajānantānaṃ andhadamiḷādinaṃ aviññattiko cittasamuṭṭhānasaddo atthīti vuttaṃ.",
  "anya-e0301n0:1119_0": "Tattha viññattirahito asotaviññeyyo vitakkavipphāra saddo aṭṭhasāliniyaṃ paṭikkhitto.",
  "anya-e0301n0:1119_1": "Mahājanasannipātassa citta samuṭṭhāna nighosasaddopi āsanne ṭhitānaṃ paññāyamānakkharapada byañjanattho saviññattikoeva hoti.",
  "anya-e0301n0:1119_2": "Itarathā sabbepi citta jasaddā dūratare ṭhitānaṃ apaññāyamāna padabyañjanāeva hontīti sabbepi viññattirahitā siyunti.",
  "anya-e0301n0:1119_3": "Naca migapakkhiādīnaṃ cittajo saddo viññattirahito hoti.",
  "anya-e0301n0:1119_4": "Samānajātiyānaṃ paresaṃ adhippāyattha viññāpanatoti.",
  "anya-e0301n0:1120_0": "Pacchima ṭīkāyaṃ panassa",
  "anya-e0301n0:1121_0": "Saddanavakaṃ panettha accharā saṅghāta pāṇippahārādi sadda sahitaṃ aṭṭhakamevāti vuttaṃ.",
  "anya-e0301n0:1121_1": "Taṃpi na yuttaṃ.",
  "anya-e0301n0:1122_0": "Tādiso hi saddo cittapaccayo utusamuṭṭhānoeva.",
  "anya-e0301n0:1122_1": "Tasmā visuddhimagge vuttanayena assāsapassāsevā avacīghosesu kadāci cittasahitesu ukkāsita khipita vamita",
  "anya-e0301n0:1122_2": "chaḍḍitasaddādīsu pivā etaṃ saddanavakaṃ veditabbanti.",
  "anya-e0301n0:1122_3": "Utujakalāpesu pacchimā dvepi kasmā bahiddhā nalabbhanti.",
  "anya-e0301n0:1122_4": "Nanu bahiddhāpi rūpānaṃ lahu garu mudu thaddha kammaññatā dissantīti. Saccaṃ,",
  "anya-e0301n0:1122_5": "tā pana bhūtānaṃ omattādhimatta vasena honti,",
  "anya-e0301n0:1122_6": "na pana lahutādittayavasenāti daṭṭhabbaṃ.",
  "anya-e0301n0:1122_7": "Kasmā pana ākāsadhātuca lakkhaṇarūpānica rūpakalāpesu nagahitānīti vuttaṃ kalāpānantiādi.",
  "anya-e0301n0:1122_8": "Ākāsadhātukalāpānaṃ pariccheda mattattā kassaci rūpakalāpassa aṅgabhūtā avayavabhūtā na hoti,",
  "anya-e0301n0:1122_9": "lakkhaṇarūpānica sabbesaṃpi kalāpānaṃ uppādādi lakkhaṇa mattattā vikārarūpāni viya kalāpānaṃ bhedakarāni",
  "anya-e0301n0:1122_10": "aṅgabhūtāni kalāpavisesapaññāpanassa kāraṇabhūtāni na honti.",
  "anya-e0301n0:1122_11": "Tasmā tāni tesu nagahitānīti dasseti.",
  "anya-e0301n0:1122_12": "Etena ekuppādātiādinā pubbe vuttaniyamo nipphannarūpānaññeva,",
  "anya-e0301n0:1122_13": "na anipphannarūpānaṃ.",
  "anya-e0301n0:1122_14": "Tesaṃ pana kalāpa bheda karaṇa meva kalāpaṅganti ca dīpeti.",
  "anya-e0301n0:1122_15": "Evañca katvā ekanirodhaṅgarahitassapi viññattidvayassa kalāpabheda karattāeva tesu gahaṇaṃ suṭṭhu upapannaṃ hotīti veditabbanti.",
  "anya-e0301n0:1122_16": "[Kalāpayojanā]",
  "anya-e0301n0:1123_0": "160.",
  "anya-e0301n0:1123_1": "Yathārahanti sabhāvakā bhāvakānaṃ paripuṇṇāpari puṇṇindriyānañca arahānurūpato.",
  "anya-e0301n0:1123_2": "Anūnānīti paripuṇṇāni.",
  "anya-e0301n0:1123_3": "Nañhi idaṃ nāmarūpaṃ kāmaloke pavattiyaṃ na labbhatīti atthīti.",
  "anya-e0301n0:1124_0": "[198] Vibhāvaniyaṃ pana",
  "anya-e0301n0:1125_0": "“Yathārahanti sabhāvakaparipuṇṇāyatanānaṃ anurūpato”ti vuttaṃ, taṃ na sundaraṃ.",
  "anya-e0301n0:1126_0": "Na hi anūnānīti idaṃ puggalavasena visesanaṃ hotīti.",
  "anya-e0301n0:1126_1": "Saṃsedajānañcevaopapātikānañcāti ettha mahāsīhanādasutte-",
  "anya-e0301n0:1127_0": "Catasso kho imā sāriputta yoniyo.",
  "anya-e0301n0:1127_1": "Katamā catasso,",
  "anya-e0301n0:1127_2": "aṇḍajā yoni jalābujā yoni saṃsedajāyoni opapātikā yonīti.",
  "anya-e0301n0:1127_3": "Ye kho te sāriputta sattā aṇḍakosaṃ abhinibbhijja abhinibbhijja jāyanti,",
  "anya-e0301n0:1127_4": "ayaṃ vuccati sāriputta aṇḍajā yoni.",
  "anya-e0301n0:1127_5": "Ye kho te sāriputta sattā vatthikosaṃ abhinibbhijja abhinibbhijja jāyanti.",
  "anya-e0301n0:1127_6": "Ayaṃ vuccati sāriputta jalābujā yoni.",
  "anya-e0301n0:1127_7": "Ye kho tesāri puttasattāpūtimacchevā jāyanti.",
  "anya-e0301n0:1127_8": "Pūtikuṇapevā pūtikummāsevā candanikāyavā oḷigallevā jāyanti,",
  "anya-e0301n0:1127_9": "ayaṃ vuccati sāriputta saṃsedajā yoni.",
  "anya-e0301n0:1127_10": "Devā nerakā ekacce ca manussā ekacceca vinipātikā ayaṃ vuccati sāriputta opapātikā yonīti vuttaṃ.",
  "anya-e0301n0:1128_0": "Aṭṭhakathāyañca aṇḍe jātā aṇḍajā.",
  "anya-e0301n0:1128_1": "Jalābumhi jātā jalābujā.",
  "anya-e0301n0:1128_2": "Saṃsede jātā saṃsedajā.",
  "anya-e0301n0:1128_3": "Vinā etehi kāraṇehi uppattitvā viya nibbattā abhinibbattāti opapātikā.",
  "anya-e0301n0:1128_4": "Abhinibbhijja jāyantīti bhinditvā nikkhamanavasena jāyanti.",
  "anya-e0301n0:1128_5": "Pūti kuṇapetiādīhi aniṭṭhaṭṭhānāneva dassitāni.",
  "anya-e0301n0:1128_6": "Iṭṭhesu sappi telamadhuphāṇitādīsu sattā jāyantievāti vuttaṃ.",
  "anya-e0301n0:1128_7": "Etthaca purimesu dvīsu pāḷinayena aṇḍaṃ vuccati aṇḍakoso.",
  "anya-e0301n0:1128_8": "Jalābuvuccati vatthikoso,",
  "anya-e0301n0:1128_9": "tato jātā vijātā nikkhantāti aṇḍajā jalābujātica vuccantīti veditabbā.",
  "anya-e0301n0:1128_10": "Tattha jaraṃ jīraṇaṃ bhedaṃ yāti upetīti jalābūti saddanītiyaṃ vuttaṃ.",
  "anya-e0301n0:1128_11": "Jalaṃ vuccati kalalaṃ.",
  "anya-e0301n0:1128_12": "Taṃ āvunāti paṭicchādeti avativā rakkhatīti jalābu,",
  "anya-e0301n0:1128_13": "gabbhapaliveṭhanāsayo.",
  "anya-e0301n0:1128_14": "Saṃsīdanti etthāti saṃsedo.",
  "anya-e0301n0:1128_15": "Pūtimacchā diko sappitelādiko padumagabbhaveḷugabbharukkhasusirapupphaphalādi koca allakilinnapadeso.",
  "anya-e0301n0:1128_16": "Upapattikkhaṇeeva paripuṇṇaaṅgapaccaṅgattā tato tato uppatitvā viya jāyantīti opapātikā.",
  "anya-e0301n0:1129_0": "Vibhāvaniyaṃ pana",
  "anya-e0301n0:1130_0": "Aṇḍajādayopi aṇḍakosādimhi okkamantā uppatantā eva nāma hontīti tesaṃpi opapātikattapasaṅgaṃ maññamāno",
  "anya-e0301n0:1130_1": "upapāto nesaṃ atthīti opapātikāti vatvā ukkaṃsagati paricchedavasena cettha visiṭṭhaopapāto gahito.",
  "anya-e0301n0:1130_2": "Yathā abhirūpassa kaññā dātabbāti vadati.",
  "anya-e0301n0:1131_0": "Ukkaṭṭhavasenāti paripuṇṇāyatanabhāvasaṅkhātena ukkaṃsatāvena,",
  "anya-e0301n0:1131_1": "tattha opapātikā aṅgapaccaṅgehi saha sabbaso paripuṇṇena attabhāvena jāyanti.",
  "anya-e0301n0:1131_2": "Puna tesaṃ vaḍḍhanakiccaṃ natthi.",
  "anya-e0301n0:1131_3": "Saṃsedajānaṃ pana āyatanāni eva paripuṇṇāni honti.",
  "anya-e0301n0:1131_4": "Aṅgapaccaṅgāni pana puna vaḍḍhitvāeva paripuṇṇāni jātānīti veditabbaṃ.",
  "anya-e0301n0:1131_5": "Omakavasenāti avakaṃsavasena.",
  "anya-e0301n0:1131_6": "Cakkhusotaghānabhāvasekānikadācipi na labbhanti jātibadhira jaccaghānakānaṃ abhāvakānañca sambhavatoti appoyo.",
  "anya-e0301n0:1131_7": "Tattha tāni sabbānipi sugati duggati jātiyānaṃ ahetukasaṃsedajānaṃ kadāci nalabbhanti.",
  "anya-e0301n0:1131_8": "Sugatiyaṃ pana opapātikabhāvonāma seṭṭho attabhāva paṭilābhoti nayena kenaci omakena kammena labbhati.",
  "anya-e0301n0:1131_9": "Tasmā sugatijāti yānaṃ opapātikānaṃ aparipuṇṇindriyatānāma natthi aññatra abhāvakehi ādikappikehiti.",
  "anya-e0301n0:1131_10": "Duggatijātiyānaṃpi pana tesaṃ kadāci cakkhu sota bhāva vekallatāeva vattabbā.",
  "anya-e0301n0:1131_11": "Na ghānavekallatā.",
  "anya-e0301n0:1131_12": "Kāmadhātuyaṃ pana aghānako opapātiko natthīti hi aṭṭha kathāyaṃ vuttaṃ.",
  "anya-e0301n0:1131_13": "Jivhāvekallatānāma sabbesaṃpi natthi yevāti veditabbaṃ.",
  "anya-e0301n0:1131_14": "Tathā hi dhammahadayavibhaṅge –",
  "anya-e0301n0:1132_0": "Kāmadhātuyā upapattikkhaṇe kassaci ekādasā yatanāni pātubhavanti.",
  "anya-e0301n0:1132_1": "Kassaci dasa.",
  "anya-e0301n0:1132_2": "Kassaciaparāni dasa.",
  "anya-e0301n0:1132_3": "Kassaci nava.",
  "anya-e0301n0:1132_4": "Kassaci sattāyatanāni pātubhavantīti vuttaṃ.",
  "anya-e0301n0:1133_0": "Tattha kāmadhātuyanti kāmaloke.",
  "anya-e0301n0:1133_1": "Upapattikkhaṇeti paṭisandhicittassa uppādakkhaṇe.",
  "anya-e0301n0:1133_2": "Kassaci ekādasā yatanānītiādisu catūsu vākyesu saṃsedajopapātikā vuttā.",
  "anya-e0301n0:1133_3": "Kassaci sattāyatanānīti ettha pana gabbhaseyyakova vutto.",
  "anya-e0301n0:1133_4": "Tattha yasmā sattāyatanaṃ nāma paṭisandhikkhaṇe na labbhati.",
  "anya-e0301n0:1133_5": "Pavatti kāleyeva labbhati.",
  "anya-e0301n0:1133_6": "Tasmā ekādasayatanānīti vuttaṃ.",
  "anya-e0301n0:1133_7": "Kassaci dasāti cakkhuvekallavasena.",
  "anya-e0301n0:1133_8": "Kassaci aparāni dasāti sota vekallavasena.",
  "anya-e0301n0:1133_9": "Kassaci navāti cakkhusota dvaya vekalla vasena vuttaṃ.",
  "anya-e0301n0:1133_10": "Yadica aghānako opapātikonāma siyā.",
  "anya-e0301n0:1133_11": "Tadā suddhajaccaghānakena saddhiṃ tayo dasakavārā vuttā siyuṃ.",
  "anya-e0301n0:1133_12": "Tathā jaccandhaghānaka jaccabadhiraghānakehi saddhiṃ tayo navakavārā ekoca aṭṭhakavāro vutto siyā tiṇṇaṃ vipannānaṃ vasena.",
  "anya-e0301n0:1133_13": "Tathā avuttattā pana natthi aghānako opapāti koti viññāyatīti.",
  "anya-e0301n0:1133_14": "Tasmiṃ pana vibhaṅge indriyavāre napuṃsakānaṃ opapātikānanti avuttattā thapetvā ādikappike abhāvakopi opapātiko natthiyevāti.",
  "anya-e0301n0:1133_15": "Pāḷiyaṃ avuttaṃpi pana saṃsedajānaṃ vuttapakāraṃ cakkhādivekallaṃ aṭṭhakathāvasena veditabbaṃ. Yathāha-",
  "anya-e0301n0:1133_16": "sattati ukkaṃsatova rūpāni saṃsedajopapāta yonīsu. Athavā,",
  "anya-e0301n0:1133_17": "avakaṃsato tiṃsāti.",
  "anya-e0301n0:1133_18": "Tattha tiṃsāti jivhākāya vatthu dasakānaṃ vasena tiṃsarūpānīti ca vuttaṃ.",
  "anya-e0301n0:1133_19": "Idañhi vacanaṃ saṃsedajānaṃ vasena vuttanti mahāṭīkāyaṃ vuttaṃ.",
  "anya-e0301n0:1133_20": "Ācariyā nandattherena pana yamake ghānajivhānaṃ aññamaññaṃ avinābhāva vuttitā vuttāti jivhā vekallatā viya ghānavekallatāpi natthīti icchitaṃ.",
  "anya-e0301n0:1133_21": "Indriya yamake pana –",
  "anya-e0301n0:1134_0": "Yassavā pana itthindriyaṃ uppajjati,",
  "anya-e0301n0:1134_1": "tassa ghānindriyaṃ uppajjatīti.",
  "anya-e0301n0:1134_2": "Aghānakānaṃ itthīnaṃ upapajjantīnaṃ tāsaṃ itthindriyaṃ uppajjati,",
  "anya-e0301n0:1134_3": "noca tāsaṅghānindriyaṃ uppajjatītica.",
  "anya-e0301n0:1134_4": "Yassavā pana purisindriyaṃ uppajjati,",
  "anya-e0301n0:1134_5": "tassa ghānindriyaṃ uppajjatīti.",
  "anya-e0301n0:1134_6": "Aghānakānaṃ purisānaṃ upapajjantānaṃ tesaṃ purisindriyaṃ uppajjati,",
  "anya-e0301n0:1134_7": "noca tesaṃ ghānindriyaṃ uppajjatītica vuttaṃ.",
  "anya-e0301n0:1135_0": "Tasmā aṭṭhakathāyaṃ vuttanayena ghānavekallatāpi atthīti yuttaṃ.",
  "anya-e0301n0:1136_0": "Vibhāvaniyaṃ pana",
  "anya-e0301n0:1137_0": "Apare pana yamake ghānajivhānaṃ sahacāritā vuttāti ajivhassa asambhavato aghānakassapi abhāvameva vaṇṇenti.",
  "anya-e0301n0:1137_1": "Tatthāpi yathā cakkhusotāni rūpabhave ghāna jivhāhi vinā pavattanti.",
  "anya-e0301n0:1137_2": "Na evaṃ ghānajivhā aññamaññaṃ vinā pavattanti.",
  "anya-e0301n0:1137_3": "Dvinnaṃpi rūpabhave anuppajjanatoti evaṃ visuṃ visuṃ kāmabhave apavatti vasena tesaṃ sahacāritā vuttāti na na sakkā vattunti vuttaṃ.",
  "anya-e0301n0:1137_4": "Taṃ yuttaṃ.",
  "anya-e0301n0:1138_0": "Okāsavāre hi ekantasahacāritā vuttamattena puggalesu ekantasahacāritā na sakkā vattunti.",
  "anya-e0301n0:1138_1": "Gabbhe mātukucchimhi sentīti gabbhaseyyakā.",
  "anya-e0301n0:1138_2": "Rūpādīsu khandhesu sañjanti laggantīti sattā. Yathāha-",
  "anya-e0301n0:1138_3": "rūpe kho rādha yo chando, yo rāgo, yā nandi, yā taṇhā,",
  "anya-e0301n0:1138_4": "tatra satto,",
  "anya-e0301n0:1138_5": "tatra visatto,",
  "anya-e0301n0:1138_6": "tena sattoti vuccatītiādi.",
  "anya-e0301n0:1138_7": "Gabbhaseyyāca te sattācāti samāso.",
  "anya-e0301n0:1138_8": "Aṇḍajāceva jalābujāca.",
  "anya-e0301n0:1138_9": "Tīṇidasakāni pātu bhavanti.",
  "anya-e0301n0:1138_10": "Yāni kalalanti vuccanti.",
  "anya-e0301n0:1138_11": "Bhāvadasakaṃ kadāci nalabbhati napuṃsakassāti adhippāyo.",
  "anya-e0301n0:1138_12": "Evañcakatvā dhammahadayavibhaṅge gabbhaseyyakānaṃ sattānaṃ ahetukānaṃ napuṃsakānaṃ upapattikkhaṇe cattārindriyāni",
  "anya-e0301n0:1138_13": "pātubhavanti kāyindriyaṃ manindriyaṃ jīvitindriyaṃ upekkhindriyanti vuttaṃ.",
  "anya-e0301n0:1138_14": "Tatoparanti gabbhaseyyakānaṃ paṭisandhikkhaṇato paraṃ.",
  "anya-e0301n0:1138_15": "Pavattikāleti ekadasame sattāhe.",
  "anya-e0301n0:1138_16": "Tathā hi kathāvatthuaṭṭhakathāyaṃ sesāni cattāri sattasattati rattimhi jāyantīti vuttaṃ.",
  "anya-e0301n0:1138_17": "Tattha sesānīti kāyāyatana manāyatanato avasesāni cattāri cakkhusotaghānajivhā yatanāni.",
  "anya-e0301n0:1138_18": "Sattasattatirattimhīti ekādasamasattāhassa pariyosānarattimhi.",
  "anya-e0301n0:1138_19": "Ayañca attho yamakaṭīkāya dīpetabbo.",
  "anya-e0301n0:1138_20": "Vuttañhi tattha –",
  "anya-e0301n0:1139_0": "Gabbhaseyyakassa pacchimabhavikassa upapajjantassa ekadasa masattāhā orato ṭhitassa rūpāyatanaṃ nuppajjissati,",
  "anya-e0301n0:1139_1": "noca cakkhāyatanaṃ nuppajjissatīti.",
  "anya-e0301n0:1140_0": "Yaṃ pana yassavā pana yattha rūpāyatanaṃ uppajjittha,",
  "anya-e0301n0:1140_1": "tassa tattha ghānāyatanaṃ uppajjatīti.",
  "anya-e0301n0:1140_2": "Kāmāvacarā cavantānaṃ aghānakānaṃ kāmāvacaraṃ upapajjantānaṃ rūpāvacarānaṃ tesaṃ tattha rūpāyatanaṃ uppajjittha.",
  "anya-e0301n0:1140_3": "Noca tesaṃ tattha ghānāyatanaṃ uppajjatīti ettha aghānakānaṃ kāmāvacaraṃ upapajjantānanti vuttaṃ.",
  "anya-e0301n0:1141_0": "Taṃ ye ekādasamasattāhā orato kālaṅkarissanti.",
  "anya-e0301n0:1141_1": "Tesaṃ ghānāyatanānibbattakakammena gahitapaṭisandhikānaṃ vasena vuttantica vuttaṃ.",
  "anya-e0301n0:1141_2": "Etthaca cakkhughānesu vuttesu sotajivhā avuttāpi atthato siddhāeva hontīti.",
  "anya-e0301n0:1142_0": "[199] Yaṃ pana vibhāvaniyaṃ",
  "anya-e0301n0:1143_0": "“Pavattikāleti sattame sattāheti” vuttaṃ. Taṃ na gahetabbaṃ.",
  "anya-e0301n0:1144_0": "Aṭṭhakathā virodhato īdisesu ca ṭhānesu aṭṭhakathā pamāṇatoti.",
  "anya-e0301n0:1145_0": "[200] Yañca tattha",
  "anya-e0301n0:1146_0": "“Ṭīkākāramatena ekādasame sattāhe vāti” vuttaṃ. Tampi na sundaraṃ.",
  "anya-e0301n0:1147_0": "Nahi aṭṭhakathāyaṃ niddiṭṭhato vutto vinicchayo ṭīkākāra matonāma sakkā vattunti.",
  "anya-e0301n0:1148_0": "[201] Yañca tattha",
  "anya-e0301n0:1149_0": "“Kamenāti cakkhudasakapātubhāvato sattāhātikkamena sotadasakaṃ.",
  "anya-e0301n0:1149_1": "Tato sattāhātikkamena ghāna dasakaṃ.",
  "anya-e0301n0:1149_2": "Tato sattāhā tikkamena jivhādasakanti evaṃ anukkamenāti vuttaṃ”.",
  "anya-e0301n0:1149_3": "Taṃpi na daṭṭhabba.",
  "anya-e0301n0:1150_0": "Yathāvutta aṭṭhakathāvirodhattā eva.",
  "anya-e0301n0:1151_0": "[202] Yaṃpi tattha",
  "anya-e0301n0:1152_0": "“Aṭṭhakathāyaṃpi hi ayamattho dassito vā”ti vuttaṃ. Taṃpi na yuttaṃ.",
  "anya-e0301n0:1153_0": "Na hi sānāma aṭṭhakathā atthi.",
  "anya-e0301n0:1153_1": "Yattha īdiso uppattikkamo dassito siyā.",
  "anya-e0301n0:1153_2": "Nanu paṭiccasamuppādaṭṭhakathāsu gabbhaleyyakavasenavā purimaṃbhavacakkaṃ vuttaṃ.",
  "anya-e0301n0:1153_3": "Anupubbapavattidīpanatoti vuttanti ce.Na.",
  "anya-e0301n0:1153_4": "Tañhi viññāṇādīnaṃ pañcannaṃ aṅgānaṃ paccayapaccayuppannabhāvapavattikkamena pāḷiyaṃ āgataṃ pañcapadaṃ sandhāya vuttanti.",
  "anya-e0301n0:1153_5": "Āyatananiddesaṭṭhakathāsu pana so paṭikkhittoyeva.",
  "anya-e0301n0:1153_6": "Naca aṭṭhakathāsu paṭikkhitto uppattikkamo therena idha kamenāti iminā pāṭhena dassitoti sakkā vattunti.",
  "anya-e0301n0:1153_7": "Tasmā kamenāti idhapi desanakkamenāti attho.",
  "anya-e0301n0:1153_8": "Desitānīti sambandhoca veditabbo.",
  "anya-e0301n0:1154_0": "Saccasaṅkhepa ṭīkāyaṃ pana",
  "anya-e0301n0:1155_0": "Sākhāvatthaṃ atikkamma pacchā sattame sattāhe cakkhu sotaghānajivhādasakāca uppajjanti.",
  "anya-e0301n0:1155_1": "Ṭīkākāropana ekādasame sattāheti āhāti vuttaṃ.",
  "anya-e0301n0:1155_2": "Taṃpi nayujjati yevāti.",
  "anya-e0301n0:1156_0": "Ettha ca kalalādīnaṃ uppattikkamo saṃyuttake vutto. Yathāha –",
  "anya-e0301n0:1157_0": "Pathamaṃ kalalaṃ hoti, kalalā hoti abbudaṃ;",
  "anya-e0301n0:1158_0": "Abbudā jāyate pesi, pesiyā nibbattate ghano;",
  "anya-e0301n0:1159_0": "Ghanā pasākhā jāyanti, kesā lomā nakhāpicāti.",
  "anya-e0301n0:1160_0": "Aṭṭhakathāyañca vuttaṃ.",
  "anya-e0301n0:1160_1": "Tattha pathamanti pathamena paṭisandhiviññāṇena tissoti vā phussotivā nāmaṃ natthi.",
  "anya-e0301n0:1160_2": "Athakho tīhi jātiuṇṇaṃsūhi katasuttagge saṇṭhitatelabindupamāṇaṃ kalalaṃ hoti.",
  "anya-e0301n0:1160_3": "Yaṃ sandhāya vuttaṃ –",
  "anya-e0301n0:1161_0": "Tilatelassa yathā bindu, sappimaṇḍo anāvilo;",
  "anya-e0301n0:1162_0": "Evaṃ vaṇṇapaṭibhāgaṃ, kalalaṃ saṃpavuccatīti.",
  "anya-e0301n0:1163_0": "Kalalā hoti abbudanti tasmā kalalā sattāhaccayena maṃsadhovanaudakavaṇṇaṃ abbudaṃnāma hoti,",
  "anya-e0301n0:1163_1": "kalalanti nāmaṃ anta radhāyati.",
  "anya-e0301n0:1163_2": "Vuttaṃpi cetaṃ –",
  "anya-e0301n0:1164_0": "Sattāhaṃ kalalaṃ hoti, paripakkasamūhakaṃ;",
  "anya-e0301n0:1165_0": "Vivattamānaṃ tabbhāvaṃ, abbudaṃnāma jāyatīti.",
  "anya-e0301n0:1166_0": "Abbudā jāyate pesīti tasmāpi abbudā sattāhaccayena vilīna tipusadisā pesināma sañjāyati.",
  "anya-e0301n0:1166_1": "Sā maricaphāṇitena dīpetabbā.",
  "anya-e0301n0:1166_2": "Gāmadārakā hi supakkāni maricāni gahetvā sāṭakantare bhaṇḍikaṃ katvā pīḷetvā maṇḍaṃ ādāya kapāle pakkhipitvā ātape thapenti.",
  "anya-e0301n0:1166_3": "Taṃ sukkhamānaṃ sukkhamānaṃ sabbabhāgehi muccati.",
  "anya-e0301n0:1166_4": "Evarūpā pesi hoti.",
  "anya-e0301n0:1166_5": "Abbudanti nāmaṃ antaradhāyati.",
  "anya-e0301n0:1166_6": "Vuttaṃpi cetaṃ –",
  "anya-e0301n0:1167_0": "Sattāhaṃ abbudaṃ hoti, paripakkasamūhakaṃ;",
  "anya-e0301n0:1168_0": "Vivattamānaṃ tabbhāvaṃ, pesināma pajāyatīti.",
  "anya-e0301n0:1169_0": "Pesiyā nibbattate ghanoti tato pesito sattāhacca yena kukkuṭaṇḍasaṇṭhāno ghanonāma maṃsapesi piṇḍo nibbattati.",
  "anya-e0301n0:1169_1": "Pesītināmaṃ antaradhāyati.",
  "anya-e0301n0:1169_2": "Vuttaṃpi cetaṃ –",
  "anya-e0301n0:1170_0": "Sattāhaṃ pesi bhavati, paripakkaṃ samūhakaṃ;",
  "anya-e0301n0:1171_0": "Vivattamānaṃ tabbhāvaṃ, ghanotināma jāyatīti;",
  "anya-e0301n0:1172_0": "Yathā kukkuṭiyā aṇḍaṃ, samantaṃ parimaṇḍalaṃ;",
  "anya-e0301n0:1173_0": "Evaṃ ghanassa saṇṭhānaṃ, nibbattaṃ kammapaccayātica.",
  "anya-e0301n0:1174_0": "Ghanā pasākhā jāyantīti pañcame sattāhe dvinnaṃ hatthapādānaṃ sīsassaca atthāya pañcapīḷakā jāyanti.",
  "anya-e0301n0:1174_1": "Yaṃ sandhāyetaṃ vuttaṃpañcame kho bhikkhave sattāhe pañcapīḷakā jāyanti.",
  "anya-e0301n0:1174_2": "Saṇṭhanti kamma toti.",
  "anya-e0301n0:1174_3": "Kesā lomā nakhāpicāti dvācattālīsame sattāhe etāni jāyantīti.",
  "anya-e0301n0:1174_4": "Ettha ca chaṭṭhasattāhādayo chasattāhā pasādanissayānaṃ aṅgapaccaṅgānaṃ anukkamena vaḍḍhitvā pariṇatakālā honti.",
  "anya-e0301n0:1174_5": "Cakkhādīni pana ekādasama sattāhassa pariyo sānadivase ekato jāyantīti niṭṭhamettha gantabbaṃ.",
  "anya-e0301n0:1174_6": "Yaṃ panettha tilatelassa yathābindūtiādinā kalalassa vaṇṇasaṇṭhānaṃ vuttaṃ.",
  "anya-e0301n0:1174_7": "Taṃ thokaṃ vaḍḍhitaṃ sandhāya vuttaṃ.",
  "anya-e0301n0:1174_8": "Na paṭisandhikkhaṇe pavattamānaṃ.",
  "anya-e0301n0:1174_9": "Na hi tadā tādisaṃ pakaticakkhunā diṭṭhaṃ vaṇṇajātaṃvā saṇṭhānaṃvā tassa paññāyeyyāti.",
  "anya-e0301n0:1174_10": "Anumānato pana evaṃ veditabbaṃ.",
  "anya-e0301n0:1174_11": "Ekāya ūkāya sattamo bhāgo likkhānāma.",
  "anya-e0301n0:1174_12": "Likkhāya chattiṃsatimo bhāgo rathareṇunāma.",
  "anya-e0301n0:1174_13": "Rathareṇussa chattiṃsatimo.",
  "anya-e0301n0:1174_14": "Tajjārī nāma.",
  "anya-e0301n0:1174_15": "Tajjāriyā chattiṃsatimo aṇunāma.",
  "anya-e0301n0:1174_16": "Aṇussa chattiṃsatimo bhāgo paramāṇunāma.",
  "anya-e0301n0:1174_17": "So pana ākāsakoṭṭhāsiko maṃsacakkhussa āpātaṃ nāgacchati.",
  "anya-e0301n0:1174_18": "Dibbacakkhusseva āgacchatīti aṭṭhakathāyaṃ vuttaṃ.",
  "anya-e0301n0:1174_19": "Tesaṃ chattiṃsa parimāno aṇu pana titticchidda tālacchiddehi paviṭṭhasūriyarasmīsu vaṭṭivaṭṭi hutvā paribbhamanto paññāyatīti vuttaṃ.",
  "anya-e0301n0:1174_20": "Sakalaṃ pana kalāpattayaparimāṇamattabhūtaṃ paṭisandhikkhaṇe paramāṇutopi parittakameva siyā.",
  "anya-e0301n0:1174_21": "So hi santānānubandhavasena pavattattā khaṇe khaṇe upacitarūpakalāpasamūhoeva hotīti heṭṭhima koṭiyā ekūnapaññāsakalāpaparimāṇoeva siyā.",
  "anya-e0301n0:1174_22": "Tato parittake sati santāna ghaṭanasseva asambhavatoti.",
  "anya-e0301n0:1174_23": "Yaṃ pana mahāṭīkāyaṃ te pana kalāpā paramāṇuparimāṇā hontīti vuttaṃ.",
  "anya-e0301n0:1174_24": "Taṃ dhātūnaṃ cuṇṇamanasikārānurūpamattavasena vuttanti gahetabbaṃ.",
  "anya-e0301n0:1174_25": "Dutīyacittanti pathama bhavaṅgacittaṃ.",
  "anya-e0301n0:1174_26": "Ṭhitikālanti paṭisandhi cittassa ṭhitikālaṃ.",
  "anya-e0301n0:1174_27": "Ojāpharaṇamupādāyāti gabbhaseyyakānaṃ tāva abbudabhāva pesibhāva ghanabhāvādi pattakāle mātuyā āmāsayagatāya",
  "anya-e0301n0:1174_28": "ajjhohaṭāhāra sinehabhūtāya ojāya jalābumūlā nusārena vatthusmiṃ pharaṇakālaṃ upādāya, yathāha –",
  "anya-e0301n0:1175_0": "Yañcassa bhuñjati mātā, annaṃ pānañca bhojanaṃ;",
  "anya-e0301n0:1176_0": "Tena so tattha yāpeti, mātukucchigato tiroti.",
  "anya-e0301n0:1177_0": "Aṭṭhakathāyañca tena so tattha yāpetīti tassa hi nātito uṭṭhito nāḷo mātuudara paṭalena ekābaddho hoti.",
  "anya-e0301n0:1177_1": "So uppaladaṇḍako viya chiddo.",
  "anya-e0301n0:1177_2": "Tena āhāraraso saṃsaritvā āhārasamuṭṭhānarūpaṃ samuṭṭhāpeti.",
  "anya-e0301n0:1177_3": "Evaṃ so dasamāse yāpeti.",
  "anya-e0301n0:1177_4": "Mātukucchigato tiroti mātuyā tiro kucchigato.",
  "anya-e0301n0:1177_5": "Mātukucchiyā abbhantaragatoti atthoti vuttaṃ.",
  "anya-e0301n0:1177_6": "Tattha pana nābhināḷassa uṭṭhitakālaṃ sandhāya nātito uṭṭhito nāḷoti vuttanti gahetabbaṃ.",
  "anya-e0301n0:1177_7": "Na hi abbudādikāle tassa nātināḷonāma uṭṭhito siyāti.",
  "anya-e0301n0:1177_8": "Saṃsedajopapātikānaṃ pana yaṃkiñci laddhaṃvā attano kheḷaṃvā ajjhoharaṇakāle ojāpharaṇaṃ upādāya.",
  "anya-e0301n0:1177_9": "Tena vuttaṃ ojāpharaṇamupādāyaāhārasamuṭṭhānāti.",
  "anya-e0301n0:1177_10": "Cuticittopari sattarasamacittassāti cuticittato upari pubbakāle sattarasamassa bhavaṅgacittassa.",
  "anya-e0301n0:1177_11": "Kammajarūpāni na uppajjanti tesaṃ tato paṭṭhāya anuppannattāyeva tato satta rasamaṃ cuticittaṃnāma hoti.",
  "anya-e0301n0:1177_12": "No aññathāti.",
  "anya-e0301n0:1177_13": "Puretaranti tassa sattarasamassa cittassa uppādakkhaṇaṃeva sandhāya vuttaṃ.",
  "anya-e0301n0:1177_14": "Tatoparanti cuticittato parasmiṃ soḷasacittakkhaṇaparimāṇe khaṇe.",
  "anya-e0301n0:1177_15": "Cittajāhārajarūpañcāti cittajarūpasantānaṃ āhāraja rūpasantānañca vocchijjati anupādinnakasantāne tesaṃ uppattiyā asambhavato.",
  "anya-e0301n0:1177_16": "Yamettha vattabbaṃ taṃ rūpasamuṭṭhāne vuttameva.",
  "anya-e0301n0:1177_17": "Bhāvadasakaṃnāma kāmarāganidānakammasamuṭṭhānaṃ hotīti tabbirāga bhāvanākammanibbatte rūpaloke tassa alābho vutto.",
  "anya-e0301n0:1177_18": "Āhārajakalāpānica na labbhanti ajjhohaṭā hārā bhāvato,",
  "anya-e0301n0:1177_19": "tatoyevaca sarīragatassa ajjhattāhārassapi rūpasamuṭṭhānā bhāvato.",
  "anya-e0301n0:1177_20": "Ācariyānandatthero pana tattha labbhamāna rūpakalāpesupi gandharasānaṃ ojāyaca abhāvaṃ vaṇṇeti.",
  "anya-e0301n0:1177_21": "Rūpadhātuyā upapattikkhaṇe pañcāyatanāni pātubhavanti cakkhāyatanaṃ rūpāyatanaṃ,",
  "anya-e0301n0:1177_22": "sotā yatanaṃ,",
  "anya-e0301n0:1177_23": "manā yatanaṃ,",
  "anya-e0301n0:1177_24": "dhammāyatananti ca,",
  "anya-e0301n0:1177_25": "pañcadhātuyo pātubhavanti cakkhudhātu,",
  "anya-e0301n0:1177_26": "rūpadhātu,",
  "anya-e0301n0:1177_27": "sotadhātu,",
  "anya-e0301n0:1177_28": "manoviññāṇa dhātu,",
  "anya-e0301n0:1177_29": "dhammadhātūtica,",
  "anya-e0301n0:1177_30": "tayo āhārā pātubhavanti phassāhāro,",
  "anya-e0301n0:1177_31": "manosañcetanā hāro,",
  "anya-e0301n0:1177_32": "viññāṇā hāroti ca vibhaṅgevuttattā.",
  "anya-e0301n0:1177_33": "Etthaca pāḷiyaṃ rūpaloke phoṭṭhabbe paṭikkhittepi kiccantarasabbhāvā mahābhūtānaṃ tattha paṭilābho avārito eva hoti.",
  "anya-e0301n0:1177_34": "Gandhādīnaṃ pana kiccantarameva natthi.",
  "anya-e0301n0:1177_35": "Yena te dhammamattabhāvepi tiṭṭheyyaṃ tasmā tesaṃ avacanaṃ tattha abhāvameva dīpetīti ācariyassa adhippāyo.",
  "anya-e0301n0:1177_36": "Tathā pana bhūtacatukkaṃ tattha atthiyeva, yathāha-",
  "anya-e0301n0:1177_37": "asaññasattānaṃ ekaṃ mahābhūtaṃ paṭicca tayo mahābhūtātiādi.",
  "anya-e0301n0:1177_38": "Phoṭṭhabbāyatanaṃ pana phoṭṭhabba dhātuca tattha paṭikkhittā.",
  "anya-e0301n0:1177_39": "Tasmā sabbesaṃ sabhāvadhammānaṃ dhammabhāve samānepi yena kiccavisesena gandho raso phoṭṭhabbaṃ kabaḷīkārāhārotica vuccati.",
  "anya-e0301n0:1177_40": "Tassa natthitāya tesaṃ tena nāme na tattha anupalabbhamānataṃ sandhāya vibhaṅge kathāvatthumhi yamake sūti sabbattha tesaṃ tattha paṭikkhepo.",
  "anya-e0301n0:1177_41": "Mahābhūtānaṃ pana nisanda dhammamattabhāvena vijjamānānaṃ tesaṃ dhammāyatanadhammadhātūsu anupavesoti yutto siyāti vadanti.",
  "anya-e0301n0:1177_42": "Tīṇidasakāni jīvitanavakañcāti ettha ācariyānanda matiyā cakkhusattakaṃ sotasattakaṃ vatthusattakanti evaṃ tīṇi sattakāni jīvitachakkañcāti vattabbaṃ.",
  "anya-e0301n0:1177_43": "Abhiricchatīti alabbhamāne pathamaṃ vajjite tattha labbhamānatāvasena avasissati.",
  "anya-e0301n0:1177_44": "Atirekaṃvā hotīti attho.",
  "anya-e0301n0:1177_45": "Etthaca rūpaloke viya kāmaloke jīvitanavakaṃ kasmā visuṃ na vuttanti.",
  "anya-e0301n0:1177_46": "Rūpaloke pana āhārupatthambhakassa aññassaca sakalasarīrabyāpino anupālaka jīvitassa abhāvā etadeva tadubhayaṭṭhāne",
  "anya-e0301n0:1177_47": "ṭhatvā sakalasarīraṃ anupāletīti pākaṭaṃ tattha jīvitanavakanti visuṃ vuttaṃ.",
  "anya-e0301n0:1177_48": "Kāmaloke pana aññāni upatthambhakā nupālakāni bahūni pākaṭānica honti.",
  "anya-e0301n0:1177_49": "Tasmā jīvitanavakaṃ apākaṭanti katvā visuṃ na vuttaṃ siyā.",
  "anya-e0301n0:1177_50": "Kāmalokepi pana etaṃ asitādipācakaggivasena tassevaca udayabhūtassa sakalasarī rānupālakassa usmāsaṅkhātassa kāyaggino vasena pākaṭameva.",
  "anya-e0301n0:1177_51": "Yaṃ sandhāya –",
  "anya-e0301n0:1178_0": "Āyu usmāca viññāṇaṃ, yadā kāyaṃ jahantimaṃ;",
  "anya-e0301n0:1179_0": "Apaviddho tadā seti, niratthaṃva kaliṅgaranti vuttaṃ.",
  "anya-e0301n0:1180_0": "Tattha āyūti tesu dvīsu aggīsu patiṭṭhitaṃ jīvitameva vuccati.",
  "anya-e0301n0:1180_1": "Usmāti te dve aggayo vuccanti.",
  "anya-e0301n0:1180_2": "Yesu tikkhamandavasena visama bhūtesu kāye nānābādhā uppajjanti. Yathāha-",
  "anya-e0301n0:1180_3": "bahvābādho hoti bahvātaṅko.",
  "anya-e0301n0:1180_4": "Visamavepākiniyā gahaṇiyā samannā gato hoti atiuṇhāyaatisītalāyāti.",
  "anya-e0301n0:1180_5": "Samabhūtesu pana sattā nirābādhā honti. Yathāha-",
  "anya-e0301n0:1180_6": "appābādho hoti.",
  "anya-e0301n0:1180_7": "Appātaṅko.",
  "anya-e0301n0:1180_8": "Samavepākiniyāgahaṇiyā samannāgatohoti.",
  "anya-e0301n0:1180_9": "Nātisītāya naccuṇhāya majjhimāya padhānakkhamāyāti.",
  "anya-e0301n0:1180_10": "Keci pana asitādipācakaggismiṃ eva etaṃmaññanti.",
  "anya-e0301n0:1180_11": "Therenacanāmarūpaparicchedejīvitanavakaṃ nāma,",
  "anya-e0301n0:1180_12": "rūpaloke visuṃ siyāti vuttaṃ.",
  "anya-e0301n0:1181_0": "Visuddhimagge pana sesesu catusamuṭṭhānesu aṭṭhasu jīvitanava kañceva tīṇi ojaṭṭhamakāni cāti tettiṃsa tettiṃsa rūpāni pākaṭāni hontīti vuttaṃ.",
  "anya-e0301n0:1181_1": "Tattha aṭṭhasūti pācakaggiassāsa passāsavajjitesu tīsu tejokoṭṭhāsesu pañcasu vāyo koṭṭhāsesūti aṭṭhasu.",
  "anya-e0301n0:1181_2": "Iti kāmalokepi sakalasarīrabyāpīsu tejovāyo koṭṭhāsesu labbhamānattā etaṃ sakala sarīreeva daṭṭhabbanti.",
  "anya-e0301n0:1181_3": "Ettha siyā,",
  "anya-e0301n0:1181_4": "kasmā panettha kāmaloke viya rūpaloke rūpakalāpānaṃ nirodhakkamo na vuttoti.",
  "anya-e0301n0:1181_5": "Visesābhāvato,",
  "anya-e0301n0:1181_6": "rūpalokepi hi maraṇakāle pana cuticitto pari sattarasamacittassa ṭhitikāla mupādāya kammajarūpāni nuppajjantītiādiko nirodhakkamo kāmalokasadisoyeva.",
  "anya-e0301n0:1181_7": "Kevalaṃ panettha āhārajarūpa nirodhonāma natthi,",
  "anya-e0301n0:1181_8": "tathā kaḷevara nikkhepoca.",
  "anya-e0301n0:1181_9": "Tasmā tatthapi cuticittato paraṃ soḷasacittakkhaṇa parimāṇe ekasmiṃ khaṇe cittajarūpasantānaṃ vocchijjati.",
  "anya-e0301n0:1181_10": "Tato paraṃ utusamuṭṭhānarūpaparaṃparā ekadviti accharākālamattaṃpi pavattitvā vocchijjatīti yuttaṃ.",
  "anya-e0301n0:1181_11": "Naca ettakamattena kālena pavattamānāyapi rūpasantatiyā matakaḷevaraṃnāma sakkā laddhuṃ.",
  "anya-e0301n0:1181_12": "Passantānaṃ ekakkhaṇena viya sarīrassa antaradhānassa paññāyanatoti.",
  "anya-e0301n0:1181_13": "Yathāca rūpaloke,",
  "anya-e0301n0:1181_14": "tathā kāmalokepi upapattidevānaṃ aññesañca opapātikānanti.",
  "anya-e0301n0:1181_15": "Tesañhi sarīrāni paṭisandhikkhaṇeyeva sabbaso paripuṇṇena kammajakāyena nibbattattā kammajarūpehi ghanapūritāni sallahukabharāni ca honti.",
  "anya-e0301n0:1181_16": "Itararūpāni kammajarūpesu patiṭṭhāya pavattanti.",
  "anya-e0301n0:1181_17": "Tasmā tesaṃ cutikāle kammajarūpesu niruddhesu tāni tinna patiṭṭhāni hutvā ciraṃ santānaṃ ghaṭṭetuṃ nasakkonti.",
  "anya-e0301n0:1181_18": "Thokaṃ pavattitvā sabbaso nirujjhanti.",
  "anya-e0301n0:1181_19": "Sarīranikkheponāma tesaṃ natthīti daṭṭhabbaṃ.",
  "anya-e0301n0:1182_0": "[203] Yaṃ pana vibhāvaniyaṃ",
  "anya-e0301n0:1183_0": "“Maraṇakāle pana brahmānaṃ sarīranikkhepābhāvato sabbesaṃpi tisamuṭṭhānāni dvisamuṭṭhānānica saheva nirujjhantī”ti vuttaṃ.",
  "anya-e0301n0:1183_1": "Taṃ na sundaraṃ.",
  "anya-e0301n0:1184_0": "Evañhi sati sabbesaṃ rūpabrahmānaṃ maraṇāsannacittāni rūpaṃ nasamuṭṭhāpentīti āpajjati.",
  "anya-e0301n0:1184_1": "Na hi maraṇāsanna citta samuṭṭhitāni rūpāni kammajarūpehi saheva nirujjhantīti sakkā vattunti.",
  "anya-e0301n0:1184_2": "Yathācatāni kammajarūpanirodhato thokaṃ pavattitvā nirujjhanti.",
  "anya-e0301n0:1184_3": "Tathā utujarūpānipi cittajarūpanirodhato thokaṃ pavattitvā nirujjhantīti na na sakkā viññātuṃ.",
  "anya-e0301n0:1184_4": "Naca tāvattakena kālena tesu pavatta mānesupi sarīranikkheponāma sakkā bhavitunti.",
  "anya-e0301n0:1184_5": "Brahmānaṃ pana thina middhādīnaṃ nīvaraṇajātiyānaṃ atthitāya tadanurūpaṃ cittajarūpānaṃ tadanugatikānañca",
  "anya-e0301n0:1184_6": "utujarūpānaṃ lahukagarukatādivikāro na na sambhavatīti lahutādittayaṃpi gahetvā vuttaṃ tevīsarūpesūti.",
  "anya-e0301n0:1184_7": "Ghānādittayabhāvadvayavajjāni tevīsarūpāni honti.",
  "anya-e0301n0:1184_8": "Tāniyeva cakkhu sotavatthu viññattidvayavajjāni asaññīnaṃ sattaraseva rūpāni hontīti yojanā.",
  "anya-e0301n0:1184_9": "Asaññīnaṃ pana garulahutādipakāro cinte tabbo.",
  "anya-e0301n0:1184_10": "Na vā cintetabbo rūpadhammānaṃ ruppanavikārassa bahukāraṇattāti.",
  "anya-e0301n0:1184_11": "Upapattiyanti kāmarūpāsaññīnaṃ paṭisandhiyā uppādakkhaṇe.",
  "anya-e0301n0:1184_12": "Uppādakkhaṇoeva hi ekantena upapattikhaṇonāma hotīti.",
  "anya-e0301n0:1184_13": "Pavattetūti paṭisandhiyā ṭhitikkhaṇato paṭṭhāya sakale pavattikāle pana nakiñcipi nalabbhati.",
  "anya-e0301n0:1184_14": "Labbhatiyevāti adhippāyo.",
  "anya-e0301n0:1184_15": "Na hi idaṃnāma rūpaṃ pavatte nalabbhati.",
  "anya-e0301n0:1184_16": "Paṭisandhiyaṃeva labbhatīti atthīti.",
  "anya-e0301n0:1184_17": "[Rūpapavattikkamo]",
  "anya-e0301n0:1185_0": "161.",
  "anya-e0301n0:1185_1": "Evaṃ cittacetasika rūpasaṅgahaṃ katvā idāni yathā nuppattaṃ nibbānasaṅgahaṃ karonto nibbānaṃpanātiādi māha.",
  "anya-e0301n0:1185_2": "Nibbānaṃ pana nibbānanti pavuccatīti sambandho.",
  "anya-e0301n0:1185_3": "Lokuttarasaṅkhātanti lokuttaranti bhagavatā kathitaṃ, yathāha-",
  "anya-e0301n0:1185_4": "katame dhammā lokuttarā.",
  "anya-e0301n0:1185_5": "Cattāroca ariyamaggā cattārica sāmaññaphalāni asaṅkhatāca dhātu,",
  "anya-e0301n0:1185_6": "ime dhammā lokuttarāti.",
  "anya-e0301n0:1185_7": "Etena nibbānassa paññattimattabhāvaṃ nivatteti.",
  "anya-e0301n0:1185_8": "Na hi lokavohārasiddhā paññatti lokuttarānāma sakkā bhavitunti.",
  "anya-e0301n0:1185_9": "Catumaggañāṇena sacchikātabbanti cakkhumantena candamaṇḍalaṃviya cakkhunā paṭiladdhamaggañāṇehi ariyajanehi",
  "anya-e0301n0:1185_10": "catūhi ariyamaggañāṇehi paccakkhato daṭṭhabbaṃ.",
  "anya-e0301n0:1185_11": "Paṭivijjhitabbanti attho.",
  "anya-e0301n0:1185_12": "Tattha catumaggañāṇenāti etena tādi samhā paṭipattimaggato vimukhānaṃ andhaputhujjanānaṃ jaccandhānaṃ",
  "anya-e0301n0:1185_13": "viya canda maṇḍalassa tassa avisayabhāvaṃ dasseti.",
  "anya-e0301n0:1185_14": "Na ca jaccandhānaṃ cakkhumhi anupaladdhamattena candamaṇḍalaṃ natthināma hotīti.",
  "anya-e0301n0:1185_15": "Sacchikātabbanti etena paramatthato vijjamānabhāvaṃ dasseti.",
  "anya-e0301n0:1185_16": "Yañhi kiñci paramatthato vijjamānaṃ nahoti.",
  "anya-e0301n0:1185_17": "Taṃ sarūpato kassa paccakkhaṃnāma bhavissatīti.",
  "anya-e0301n0:1185_18": "Tadubhayena panassa paññavantānaṃ kalyāṇakaputhujjanānaṃ anumānato siddhataṃ dīpeti,",
  "anya-e0301n0:1185_19": "na hi anumānatopi attano buddhiyaṃ asiddhassa apākaṭassa sacchikiriyāya vāyāmopināma atthi.",
  "anya-e0301n0:1185_20": "Yena sacchikiriyā siddhiyāti.",
  "anya-e0301n0:1185_21": "Evaṃ nibbānassa paramatthato vijjamānataṃ dassetvā idāni kevalaṃ vijjamānamattameva na hoti.",
  "anya-e0301n0:1185_22": "Athakho mahātejavantaṃ mahojavantañca taṃ hotīti dassetuṃ maggaphalānamālambaṇabhūtanti vuttaṃ.",
  "anya-e0301n0:1185_23": "Etena nibbānena vināmagga phalānaṃ akiccasiddhiṃ dasseti.",
  "anya-e0301n0:1185_24": "Tato tassa mahātejavanta taṃ mahojavantatañca dīpeti.",
  "anya-e0301n0:1185_25": "Yathā hi mahiddhiko eko rājā hoti.",
  "anya-e0301n0:1185_26": "Tassa raṭṭhe ekasmiṃ mahāgāme eko gāmabhojako ekoca corajeṭṭhako mahāparivāro vasati.",
  "anya-e0301n0:1185_27": "Teca aññamaññaṃ vadhāya parisakkantā vicaranti.",
  "anya-e0301n0:1185_28": "Tattha gāmabhojako nagaraṃ gantvā rājānaṃ upaṭṭhahi.",
  "anya-e0301n0:1185_29": "So na cirasseva rājavallabho hoti.",
  "anya-e0301n0:1185_30": "Rājato mahatiṃ āṇaṃ labhati.",
  "anya-e0301n0:1185_31": "Taṃ sutvā corajeṭṭhako idāni idhavasantassa mamajīvitaṃ natthīti attano parivārena saddhiṃ aṭṭaviṃ paviṭṭho.",
  "anya-e0301n0:1185_32": "Gāmabhojakoca taṃaṭṭaviṃ paviṭṭhaṃpi muñcituṃ adatvā gahetvā vadhi.",
  "anya-e0301n0:1185_33": "Evaṃ sampadamidaṃ daṭṭhabbaṃ.",
  "anya-e0301n0:1185_34": "Mahiddhikarājā viya hi nibbānaṃ.",
  "anya-e0301n0:1185_35": "Gāma bhojako viya ñāṇaṃ.",
  "anya-e0301n0:1185_36": "Corajeṭṭhako viya moho.",
  "anya-e0301n0:1185_37": "Parivāra corā viya sesakilesā.",
  "anya-e0301n0:1185_38": "Pubbe rañño anupaṭṭhā nakāle gāmabhojako viya puthujjanañāṇaṃ.",
  "anya-e0301n0:1185_39": "Upaṭṭhānakāle gāma bhojako viya maggañāṇanti.",
  "anya-e0301n0:1185_40": "Taṇhā pavattamānā ajjhattabahiddhādi bhedesu khandhādidhammesu vinandhamānāva pavattati. Yathāha –",
  "anya-e0301n0:1186_0": "Antojaṭā bahijaṭā, jaṭāya jaṭitā pajāti.",
  "anya-e0301n0:1187_0": "Tasmā sā veḷugumbe veḷusākhā viya vinanaṭṭhena saṃsibbanaṭṭhena vānasamaññaṃ labhatīti vuttaṃ vānasaṅkhātāyataṇhāyāti.",
  "anya-e0301n0:1187_1": "Nikkhantattāti nissaṭattā.",
  "anya-e0301n0:1187_2": "Tassā visayabhāvaṃ atikkamitvā ṭhitattāti attho.",
  "anya-e0301n0:1187_3": "Etena vānato nikkhantanti nibbānanti imamatthaṃ dasseti.",
  "anya-e0301n0:1187_4": "Sabhāvatoti santilakkhaṇena.",
  "anya-e0301n0:1187_5": "Ajjhattasambhūtānaṃ tividhavaṭṭasantāpānaṃ nibbutiatthena.",
  "anya-e0301n0:1187_6": "Tesaṃ sabbaso abhāvaṭṭhenāti attho.",
  "anya-e0301n0:1187_7": "Ekavidhaṃpīti yathā cittaṃ sabhāvato ekavidhaṃpi jātidhammattā jātibhūmisampayogādi bhedena kāla disādesapuggalabhedenaca vatthuto bhinnameva hoti.",
  "anya-e0301n0:1187_8": "Na tathā idaṃ nibbānaṃ.",
  "anya-e0301n0:1187_9": "Idaṃ pana sabhāvatopi vatthutopi abhinnameva hutvā ekavidhaṃ hoti.",
  "anya-e0301n0:1187_10": "Idañhi anamatagge saṃsāre atīte etarahi anāgateca parinibbutānaṃ buddhānaṃvā paccekabuddhānaṃvā buddhasāvakānaṃvā sabbesaṃpi ekameva hoti. Kasmā,",
  "anya-e0301n0:1187_11": "aniddisitabbadhammattā.",
  "anya-e0301n0:1187_12": "Viññāṇaṃ anidassanaṃ anantaṃ sabbatopabhanti hi bhagavatā vuttaṃ.",
  "anya-e0301n0:1187_13": "Tattha viññāṇanti saṅkhatadhammānaṃ khayanirodhabhāvena siddhattā etaṃ tabbhāvenaeva suṭṭhu abhibyattaṃ katvā ñātabbaṃ.",
  "anya-e0301n0:1187_14": "Anidassananti animittadhammattā bālaputhujjanānaṃ dassanavisayabhūtena kenacinimittena nidassituṃvā kālabhedena",
  "anya-e0301n0:1187_15": "disādesapuggalasantāna bhedena hīnapaṇītādibhedena ca bhinnaṃ katvā nidassituṃvā nārahatīti attho.",
  "anya-e0301n0:1187_16": "Anantanti pubbantāparantavirahitaṃ.",
  "anya-e0301n0:1187_17": "Sabbatopabhanti vaṭṭadukkhapaṭipakkhasiddhehi anantehi guṇobhāsehi sabbato pabhāvantanti attho.",
  "anya-e0301n0:1187_18": "Tathā aniddisitabbadhammattāca pana anamatagge saṃsāre sabbāsuca disāsu asukasmiṃ nāma kāle asukāyanāma disāya natthīti navattabbaṃ. Kasmā,",
  "anya-e0301n0:1187_19": "ariyamaggaṃ bhāventena yadā kadāci yattha katthaci avassaṃ adhigantabbatāvasena sabbadā sabbattha ca labbhamānattā.",
  "anya-e0301n0:1187_20": "Vuttañhetaṃ vinaye,",
  "anya-e0301n0:1187_21": "aṅguttare, udāneca –",
  "anya-e0301n0:1188_0": "Seyyathāpi bhikkhave yākāci loke savantiyo mahāsamuddaṃ appenti.",
  "anya-e0301n0:1188_1": "Yāca antalikkhā dhārā papatanti.",
  "anya-e0301n0:1188_2": "Na tena mahāsamuddassa ūnattaṃvā pūrattaṃvā paññāyati.",
  "anya-e0301n0:1188_3": "Eva meva kho bhikkhave bahūcepi bhikkhū anupādisesāya nibbāna dhātuyā parinibbāyanti.",
  "anya-e0301n0:1188_4": "Na tena nibbānadhātuyā ūnattaṃ vā pūrattaṃvā paññāyatīti.",
  "anya-e0301n0:1189_0": "Aṭṭhakathāsuca na tena nibbānadhātuyā ūnattaṃvā pūrattaṃvā paññāyatīti asaṅkhyeyyepi mahākappe buddhesu",
  "anya-e0301n0:1189_1": "anuppajjantesu ekasattopi parinibbātuṃ nasakkoti.",
  "anya-e0301n0:1189_2": "Tadāpi tucchā nibbāna dhātūti nasakkā vattuṃ.",
  "anya-e0301n0:1189_3": "Buddhakāle pana ekekasmiṃ samāgame asaṅkhyeyyāpi sattā amataṃ ārādhenti.",
  "anya-e0301n0:1189_4": "Tadāpi nasakkā vattuṃ pūrā nibbānadhātūti vuttaṃ.",
  "anya-e0301n0:1189_5": "Brahmanimantanasutteca viññāṇaṃ anidassanaṃ anantaṃ sabbatopabhanti vuttaṃ.",
  "anya-e0301n0:1189_6": "Aṭṭhakathāyañca sabbatopabhanti sabbato pabhāsampannaṃ.",
  "anya-e0301n0:1189_7": "Nibbānato hi añño koci dhammo pabhassaratarovā jotivantatarovā parisuddhatarovā paṇḍara tarovā natthi.",
  "anya-e0301n0:1189_8": "Sabbatovā pabhūtameva hoti.",
  "anya-e0301n0:1189_9": "Nakatthaci natthīti sabbatopataṃ.",
  "anya-e0301n0:1189_10": "Puratthimadisādīsu hi asukadisāyaṃnāma nibbānaṃ natthīti navattabbanti vuttaṃ.",
  "anya-e0301n0:1190_0": "Evaṃsantepi etaṃ niruddhatekālikadhamma sannissayena viññāya mānattā niruddhadhammabhedena bhinnaṃ katvā",
  "anya-e0301n0:1190_1": "upacarituṃ labbhatīti vuttaṃ saupādisesātiādi.",
  "anya-e0301n0:1190_2": "Tattha upādīyati taṇhādiṭṭhīhi bhusaṃ gaṇhīyatīti upādi.",
  "anya-e0301n0:1190_3": "Upādinnakhandhapañcakaṃ.",
  "anya-e0301n0:1190_4": "Soyeva ekadesenavā anavasesenavā pahīnehi kammakilesehi sesoti upādiseso.",
  "anya-e0301n0:1190_5": "Saṃvijjati tasmiṃ santāne upādiseso yassā adhigatakāleti saupādisesā.",
  "anya-e0301n0:1190_6": "Nibbānadhātūti nibbūtisa bhāvo.",
  "anya-e0301n0:1190_7": "Saupādisesāca sā nibbānadhātucāti samāso.",
  "anya-e0301n0:1190_8": "Natthi tasmiṃ santāne upādiseso yassā adhigatakāleti anupādisesā,",
  "anya-e0301n0:1190_9": "anupādisesāca sā nibbānadhātucāti viggaho.",
  "anya-e0301n0:1190_10": "Vuttañhetaṃ iti vuttake-",
  "anya-e0301n0:1190_11": "dve mā bhikkhave nibbānadhātuyo.",
  "anya-e0301n0:1190_12": "Katamā dve,",
  "anya-e0301n0:1190_13": "saupādisesāca nibbānadhātu,",
  "anya-e0301n0:1190_14": "anupādisesāca nibbānadhātūtiādi.",
  "anya-e0301n0:1190_15": "Tattha purimā kilesanibbānaṃnāma.",
  "anya-e0301n0:1190_16": "Pacchimā khandhanibbānaṃnāma.",
  "anya-e0301n0:1190_17": "Purimāvā diṭṭhadhammika nibbānaṃnāma.",
  "anya-e0301n0:1190_18": "Pacchimā samparāyika nibbānaṃnāma. Yathāha-",
  "anya-e0301n0:1190_19": "ekā hi dhātu idha diṭṭhadhammikā saupādisesā bhavanetti saṅkhayā.",
  "anya-e0301n0:1190_20": "Anupādisesā pana samparāyikāti.",
  "anya-e0301n0:1190_21": "Aṅguttare pana sattanipāte ubhatobhāgavimutta paññāpi muttānaṃ dvinnaṃ khīṇāsavānaṃ khandhupādisesavasena",
  "anya-e0301n0:1190_22": "kāyasakkhidiṭṭhipatta saddhāvimuttadhammānusārīsaṅkhātānaṃ catunnaṃ sekkhānaṃ āraddhavipassa kassaca",
  "anya-e0301n0:1190_23": "yogīkalyāṇaputhujjanassa kilesu pādisesavasena saupādisesatā anupādisesatāca vuttā.",
  "anya-e0301n0:1190_24": "Tattheva navanipāte antarāparinibbāyī,",
  "anya-e0301n0:1190_25": "upahaccaparinibbāyī,",
  "anya-e0301n0:1190_26": "asaṅkhāraparinibbāyī,",
  "anya-e0301n0:1190_27": "sasaṅkhāraparinibbāyī,",
  "anya-e0301n0:1190_28": "uddhaṃ sotaakaniṭṭhagāmīti pañcannaṃ anāgāmīnaṃ sakadāgāmissa tiṇṇaṃ sotāpannānanti navannaṃ sekkhapuggalānaṃ",
  "anya-e0301n0:1190_29": "kilesupādisesavasena saupādisesatā vuttā.",
  "anya-e0301n0:1191_0": "Nettiyaṃ pana arahattaphalaṃpi saupādisesanibbānanti vuttaṃ.",
  "anya-e0301n0:1191_1": "Taṃ idha nādhippetaṃ.",
  "anya-e0301n0:1191_2": "Etthaca maggakkhaṇe kilesānaṃ khayo saupādi sesaṃnāma.",
  "anya-e0301n0:1191_3": "Cuti anantare khandhānaṃ anuppādo anupādisesaṃnāma.",
  "anya-e0301n0:1191_4": "Yasmā pana paṭisandhivandhānāma kilesesu satieva jāyanti.",
  "anya-e0301n0:1191_5": "Asati najāyanti,",
  "anya-e0301n0:1191_6": "tasmā tepi kilesakkhayena saheva khiyyanti.",
  "anya-e0301n0:1191_7": "Yāvacutiyā pavattamānaṃ paccuppannakhandhasantānaṃ pana khīṇāsavassapi purimabhave pavattakammakilesānaṃ",
  "anya-e0301n0:1191_8": "phalanisandabhūtaṃ sabbasattānaṃ dhamma tāsiddhaṃ.",
  "anya-e0301n0:1191_9": "Tasmā taṃ khīṇesupi kilesesu yāvacutiyā pavatta tiyeva.",
  "anya-e0301n0:1191_10": "Cutikkhaṇe tassa nirodhopi dhammatānirodho eva.",
  "anya-e0301n0:1191_11": "Yo pana tadanantare punabhavassa anuppādo.",
  "anya-e0301n0:1191_12": "So kilesakkhayena saheva siddho.",
  "anya-e0301n0:1191_13": "Na kevalaṃ tadanantare puna bhavasseva.",
  "anya-e0301n0:1191_14": "Tato paraṃpi anamatagga saṃsāre bhavaparaṃparāya anuppādopi tena saheva siddho.",
  "anya-e0301n0:1191_15": "Sabbañcetaṃ ekameva nibbānaṃ.",
  "anya-e0301n0:1191_16": "Evaṃsantepi khandhāvasesassa bhāvā bhāvalesaṃ upādāya ayaṃ bhedo vuttoti vuttaṃ duvidhaṃ hoti kāraṇapariyāyenāti",
  "anya-e0301n0:1191_17": "duvidha paññāpanassa kāraṇalesenāti attho.",
  "anya-e0301n0:1192_0": "Yasmā pana saṅkhatadhammānāma sapalibodhadhammattā nānāpalibodhehi niccakālaṃ janaṃ pīḷenti.",
  "anya-e0301n0:1192_1": "Santasukhaṃnāma laddhuṃ nadenti.",
  "anya-e0301n0:1192_2": "Sanimitta dhammattāca kilesānaṃ jarāmaraṇādīnañca sabbesaṃ anatthānaṃ vatthu bhūtā bhūmibhūtā honti.",
  "anya-e0301n0:1192_3": "Sapaṇihitadhammattāca sabbadukkhānaṃ mūlabhūtaṃ āsādukkhaṃnāma niccakālaṃpi janenti.",
  "anya-e0301n0:1192_4": "Tasmā tappaṭipakkhasiddhena guṇabhedena tividhaṃbhedaṃ dassetuṃ suññatantiādi māha.",
  "anya-e0301n0:1192_5": "Tattha sabbapalibodha vivittattā suññataṃ.",
  "anya-e0301n0:1192_6": "Sakkāyadiṭṭhiyā hi sati bālānaṃ yattakā pāpakammapalibodhā apāya dukkhapalibodhāca sandissanti.",
  "anya-e0301n0:1192_7": "Paṇḍitānaṃca tato attānaṃ rakkhanatthaṃ yattakā kalyāṇakammapalibodhā sandissanti.",
  "anya-e0301n0:1192_8": "Sakkāyadiṭṭhinirodhoyeva sabbe te sakkāyadiṭṭhimūlake palibodhe nirodhetuṃ sakkoti.",
  "anya-e0301n0:1192_9": "Na vinā tena añño koci.",
  "anya-e0301n0:1192_10": "Tasmā sonirodho tehi palibodhehi vivitto hoti,",
  "anya-e0301n0:1192_11": "tathā rāgakkhayoyeva rāgamūlake palibodhe nirodhetuṃ sakkoti.",
  "anya-e0301n0:1192_12": "Na vinā tena añño koci.",
  "anya-e0301n0:1192_13": "Dosakkhayoyeva dosamūlake.",
  "anya-e0301n0:1192_14": "Mohakkhayoyeva mohamūlaketiādi vattabbaṃ.",
  "anya-e0301n0:1192_15": "Iti nibbānaṃ sabbapali bodhehi vivittattā suññataṃnāma.",
  "anya-e0301n0:1193_0": "Nimittaṃ vuccati uppādapavattamūlako oḷārikākāro.",
  "anya-e0301n0:1193_1": "Yena samannāgatā saṅkhatadhammā sabbesaṃ kilesānaṃ jarāmaraṇānañca vatthubhūtā bhūmibhūtā honti.",
  "anya-e0301n0:1193_2": "Tathā sabbesaṃ mārānaṃ sabbesaṃ verānaṃ sabbesaṃ rogādi anatthānaṃ vatthubhūtā bhūmibhūtā honti.",
  "anya-e0301n0:1193_3": "Yato te māradheyyātipi maccudheyyātipi vuccanti.",
  "anya-e0301n0:1193_4": "Kāla disā desa santānādi bhedena hīnapaṇītādi bhedenaca bhedaṃ gacchanti.",
  "anya-e0301n0:1193_5": "Nibbānaṃ pana sabbesaṃ nimittadhammānaṃ khayanirodhabhāvena siddhattā natthi.",
  "anya-e0301n0:1193_6": "Tasmiṃ nimittanti animittaṃ.",
  "anya-e0301n0:1193_7": "Tañhi sabbesaṃ kile sādīnaṃ anatthānaṃ vatthubhūte nimittadhamme viddhaṃsetvā tesaṃ anatthānaṃ abhāvaṃ sādhentaṃ niccaṃ tiṭṭhati.",
  "anya-e0301n0:1193_8": "Naca taṃ kālabhedena bhinnaṃ hoti.",
  "anya-e0301n0:1193_9": "Idaṃ atīte asukakappe asukabuddhassa nibbānaṃ,",
  "anya-e0301n0:1193_10": "idaṃ anāgate,",
  "anya-e0301n0:1193_11": "idaṃ etarahīti.",
  "anya-e0301n0:1193_12": "Nāpi disābhedena bhinnaṃ.",
  "anya-e0301n0:1193_13": "Idaṃ dasasu disāsu asukāyanāma disāya nibbānaṃ,",
  "anya-e0301n0:1193_14": "idaṃ asukāya nāmāti.",
  "anya-e0301n0:1193_15": "Nacāpi desabhedenavā santānabhedenavā bhinnaṃ.",
  "anya-e0301n0:1193_16": "Idaṃ manussaloke idaṃ devaloke idaṃ brahmaloketi vā idaṃ manussānaṃ idaṃ devānaṃ idaṃ brahmānantivāti.",
  "anya-e0301n0:1193_17": "Tathā paṇītādi bhedena bhinnaṃ na hoti.",
  "anya-e0301n0:1193_18": "Idaṃ sabbaññubuddhānaṃ.",
  "anya-e0301n0:1193_19": "Idaṃ paccekabuddhānaṃ.",
  "anya-e0301n0:1193_20": "Idaṃ buddhasāvakānanti.",
  "anya-e0301n0:1194_0": "Paṇihitaṃ,",
  "anya-e0301n0:1194_1": "paṇidhānaṃ, paṇidhi, patthanā, āsā,",
  "anya-e0301n0:1194_2": "jīghacchā,",
  "anya-e0301n0:1194_3": "pipāsāti atthato ekaṃ.",
  "anya-e0301n0:1194_4": "Saṅkhatadhammāca labbhamānāpi bhijjanadhammattā punappunaṃ laddhuṃ āsā dukkhaṃnāma vaḍḍhenti.",
  "anya-e0301n0:1194_5": "Āsādukkhassa pariyantonāma natthi.",
  "anya-e0301n0:1194_6": "Sabbañca dukkhaṃ āsāmūlakaṃ hoti.",
  "anya-e0301n0:1194_7": "Āsāsadisaṃ dukkhanidānaṃnāma natthi,",
  "anya-e0301n0:1194_8": "nibbānaṃ pana sayaṃ pipāsavinayadhammattā āsāsaṅkhātaṃ sabbaṃ taṇhāpaṇidhiṃvā chandapaṇidhiṃvā vinentaṃ vidhamentaṃ vattatīti natthi.",
  "anya-e0301n0:1194_9": "Tasmiṃ paṇihitanti appaṇīhitaṃ.",
  "anya-e0301n0:1194_10": "Etthaca duvidhaṃ sukhaṃ vedayitasukhaṃ santisukhanti.",
  "anya-e0301n0:1194_11": "Tattha manussa dibba brahma sampattiyo labhitvā anubhavanavasena pavattaṃ pītisomanassa sukhaṃ vedayitasukhaṃnāma.",
  "anya-e0301n0:1194_12": "Taṃ pana khaṇekhaṇe vijjuviya bhijjanadhammaṃ.",
  "anya-e0301n0:1194_13": "Sampattiyoca aniccadhammā.",
  "anya-e0301n0:1194_14": "Sabbe te apariyantaṃ āsādukkhaṃ bhiyyo vaḍḍhentiyeva.",
  "anya-e0301n0:1194_15": "Tasmā sabbaṃ vedayitasukhaṃnāma āsā dukkhajanakattā ekantena dukkhameva hoti. Yathāha-",
  "anya-e0301n0:1194_16": "yaṃkiñci vedayitaṃ,",
  "anya-e0301n0:1194_17": "sabbaṃ taṃ dukkhasminti.",
  "anya-e0301n0:1194_18": "Dhammasenāpatināca katamaṃ taṃ āvuso sāriputta nibbāne sukhaṃ,",
  "anya-e0301n0:1194_19": "yadettha vedayitaṃ natthīti puṭṭhena etadevettha āvuso nibbāne sukhaṃ,",
  "anya-e0301n0:1194_20": "yadettha vedayitaṃ natthīti vuttaṃ.",
  "anya-e0301n0:1194_21": "Santisukhaṃnāma attani uppannānaṃvā uppajjituṃ paccupaṭṭhi tānaṃvā kilesādīnaṃ apāyadukkhādīnañca attano sammāpayogaṃ paṭicca vimuccanasukhaṃ.",
  "anya-e0301n0:1194_22": "Etadevettha ekantasukhaṃ acalasukhaṃ.",
  "anya-e0301n0:1194_23": "Etasmiñhi asati puthujjanānaṃ manussa dibbabrahmasampattiyo anubhavantānaṃpi avassaṃ pattabbaṭṭhena paccupaṭṭhitāneva honti aviciniraya bhayādīnīti.",
  "anya-e0301n0:1194_24": "Tasmā sabbassa vedayitasukhamūlakassa āsādukkhassa santisukhadīpakaṃ idaṃ appaṇihitapadaṃ nibbānassa ekaṃ mahantaṃ guṇapadaṃ hotīti.",
  "anya-e0301n0:1195_0": "Ākāra bhedenāti tividhassa suññatādikassa guṇakoṭṭhāsassa bhedena.",
  "anya-e0301n0:1195_1": "Etthaca yadetaṃ anamatagge saṃsāre ajjhattaṃ anusayitvā āgatānaṃ kilesānaṃ maggakkhaṇe ajjhattameva nirujjhanaṃ khiyyanaṃ.",
  "anya-e0301n0:1195_2": "Taṃ khayadhātu nirodhadhātu saṅkhātaṃ ekaṃ dhammāyatanaṃ hoti.",
  "anya-e0301n0:1195_3": "Ekā dhammadhātu hoti.",
  "anya-e0301n0:1195_4": "Eko paramatthadhammo hoti.",
  "anya-e0301n0:1195_5": "Khayaṭṭhena nirodhaṭṭhena sabhāvato vijjamānattā,",
  "anya-e0301n0:1195_6": "na hi taṃ paññattirūpaṃ hoti.",
  "anya-e0301n0:1195_7": "Kāye ñāṇeca sarūpato upaladdhattā,",
  "anya-e0301n0:1195_8": "duvidhañhi nibbānassa sacchikaraṇaṃ kāyasacchikaraṇaṃ ñāṇasacchikaraṇañca. Yathāha-",
  "anya-e0301n0:1195_9": "chandajāto ussahati.",
  "anya-e0301n0:1195_10": "Ussahitvā tuleti.",
  "anya-e0301n0:1195_11": "Tulayitvā padahati.",
  "anya-e0301n0:1195_12": "Pahitatto samāno kāyenaceva paramatthasaccaṃ sacchikaroti.",
  "anya-e0301n0:1195_13": "Paññāyaca taṃ paṭivijjha passatīti.",
  "anya-e0301n0:1195_14": "Tattha anamatagge saṃsāre ajjhattaṃ niccaṃ santāpetvā paridayhitvā āgatānaṃ kilesānaṃ maggakkhaṇe ajjhattameva",
  "anya-e0301n0:1195_15": "nirujjhanaṃ nibbāyanaṃ kāyasacchikaraṇaṃnāma.",
  "anya-e0301n0:1195_16": "Evaṃ kāyena sacchikatvā puna paccavekkhanto ajjhattaṃ taṃ nirujjhanaṃ ñāṇena paccakkhato passati.",
  "anya-e0301n0:1195_17": "Niruddhā me kilesāti jānāti,",
  "anya-e0301n0:1195_18": "idaṃ ñāṇasacchikaraṇaṃnāma.",
  "anya-e0301n0:1195_19": "Tesu kāya sacchikaraṇaṃ anantaṃ aparimāṇaṃ vaṭṭadukkhaṃ khepeti.",
  "anya-e0301n0:1195_20": "Ñāṇasacchikaraṇaṃ anappakaṃ pītisomanassaṃ uppādeti.",
  "anya-e0301n0:1195_21": "Paññattidhammesu eva rūpaṃ sacchikaraṇaṃnāma natthīti.",
  "anya-e0301n0:1195_22": "Tassa pana nirujjhanassa suññatadhammattā mandabuddhīnaṃ tasmiṃ tucchasaññā niratthakasaññā saṇṭhāti.",
  "anya-e0301n0:1195_23": "Animitta dhammattā tasmiṃ abhāvamattasaññā paramatthato avijjamānasaññā saṇṭhāti.",
  "anya-e0301n0:1195_24": "Appaṇihitadhammattā taṇhāvasikā janā tasmiṃ sukhaṃ nāma kiñci natthīti maññanti.",
  "anya-e0301n0:1196_0": "Ye pana yathāvuttaṃ khayanirodhamattaṃ nibbānaṃnāma nahoti.",
  "anya-e0301n0:1196_1": "Tañhi abhāvamattaṃ paññattirūpaṃ hoti.",
  "anya-e0301n0:1196_2": "Nibbānañcanāma gambhīrādīnaṃ anantaguṇānaṃ vatthu hoti,",
  "anya-e0301n0:1196_3": "naca abhāvamattaṃ tesaṃ vatthu bhavituṃ arahati.",
  "anya-e0301n0:1196_4": "Nibbānaṃ paramaṃ sukhanti vuttaṃ.",
  "anya-e0301n0:1196_5": "Naca abhāvamatte kiñci sukhaṃnāma sakkāladdhuṃ.",
  "anya-e0301n0:1196_6": "Tasmā yo tassa khayanirodhassa paccayo atthi.",
  "anya-e0301n0:1196_7": "Yassaca ānubhāvena so khayanirodho sijjhati.",
  "anya-e0301n0:1196_8": "Eta deva nibbānaṃ nāmāti icchanti.",
  "anya-e0301n0:1196_9": "Tesaṃpi vaṭṭadukkha santito atirekapayojanaṃnāma nalabbhati.",
  "anya-e0301n0:1196_10": "Nibbānassaca guṇapadāni nāma anantānaṃ vaṭṭadhammānaṃ paṭipakkhavasena sijjhanti,",
  "anya-e0301n0:1196_11": "no aññathā.",
  "anya-e0301n0:1196_12": "Tasmā yattakāni aguṇapadāni vaṭṭadhammesu labbhanti,",
  "anya-e0301n0:1196_13": "tattakāni tesaṃ khaya nirodhe anantāni guṇapadāni hutvā sijjhanti.",
  "anya-e0301n0:1196_14": "Yo khayanirodhopi tāva visuṃ dhammabhāvenaviññātuṃ dukkarogambhīro hoti.",
  "anya-e0301n0:1196_15": "Yato taṃ abhāvamattaṃ paññattirūpaṃ maññanti.",
  "anya-e0301n0:1196_16": "Guṇapadānaṃ panassa gambhīrabhāve vattabbamevanatthi.",
  "anya-e0301n0:1196_17": "Santisukhañca nāma vaṭṭadukkhānaṃ vūpasantatāeva.",
  "anya-e0301n0:1196_18": "Tesaṃ vūpasamo sukhoti hi vuttaṃ.",
  "anya-e0301n0:1196_19": "Vūpasantatātica tesaṃ sabbaso khayanirodhoevāti vaṭṭadukkhapariyāpannānaṃ sabba vedayītasukhānaṃ ukkaṃsagatā",
  "anya-e0301n0:1196_20": "tassa khayanirodhassa paramasukhatā siddhā hotīti.",
  "anya-e0301n0:1196_21": "Tassa pana paramatthato vijjamānabhāve tāva idaṃ suttaṃ.",
  "anya-e0301n0:1197_0": "Atthi bhikkhave ajātaṃ abhūtaṃ akataṃ asaṅkhataṃ.",
  "anya-e0301n0:1197_1": "No ce taṃ bhikkhave abhavissa ajātaṃ abhūtaṃ akataṃ asaṅkhataṃ,",
  "anya-e0301n0:1197_2": "na yimassa jātassa bhūtassa katassa saṅkhatassa nissaraṇaṃ paññāyetha.",
  "anya-e0301n0:1197_3": "Yasmāca kho bhikkhave atthi ajātaṃ abhūtaṃ akataṃ asaṅkhataṃ,",
  "anya-e0301n0:1197_4": "tasmā jātassa bhūtassa katassa saṅkhatassa nissaraṇaṃ paññāyatīti.",
  "anya-e0301n0:1198_0": "Tattha ajānanaṃ ajātaṃ.",
  "anya-e0301n0:1198_1": "Jātikkhayoti attho.",
  "anya-e0301n0:1198_2": "Abhavanaṃ abhūtaṃ.",
  "anya-e0301n0:1198_3": "Abhāvoti attho.",
  "anya-e0301n0:1198_4": "Akaraṇaṃ akataṃ.",
  "anya-e0301n0:1198_5": "Asaṅkharaṇaṃ asaṅkhataṃ.",
  "anya-e0301n0:1198_6": "Uppādetuṃvā pavattetuṃvā saṅkhāradukkhassa abhāvoti attho.",
  "anya-e0301n0:1198_7": "Jātikkhayotivā visuṃ ekā dhammadhātu hoti.",
  "anya-e0301n0:1198_8": "Tasmā visuṃ dhammabhāvaṃ sandhāya natthi jātaṃ etthāti ajātantīpi yujjatiyeva.",
  "anya-e0301n0:1198_9": "Idaṃ vuttaṃ hoti,",
  "anya-e0301n0:1198_10": "saṅkhatadhammānāma paccaye sati jāyanti.",
  "anya-e0301n0:1198_11": "Asati na jāyantīti jātaṃ viya ajātaṃpi tesaṃ atthi.",
  "anya-e0301n0:1198_12": "Paramatthato vijjamānaṃ hotīti attho.",
  "anya-e0301n0:1198_13": "Yadica ajātaṃnāma natthi,",
  "anya-e0301n0:1198_14": "jātameva atthi.",
  "anya-e0301n0:1198_15": "Evaṃsati attani kilesānaṃ ajātatthāya sammā paṭipajjantānaṃpi sabbe kilesadhammā jātāyeva siyuṃ. No ajātā. Kasmā,",
  "anya-e0301n0:1198_16": "ajātassanāma natthitāyāti.",
  "anya-e0301n0:1198_17": "Esanayo sabbesu duccaritadhammesu apāyadukkhavaṭṭadukkhesu,",
  "anya-e0301n0:1198_18": "diṭṭhadhammeca sabbesu rogābādhabhayupaddavesu.",
  "anya-e0301n0:1198_19": "Evañca sati loke sabbe purisakārā purisathāmā purisaparakkamā niratthakā eva siyunti imamatthaṃ sandhāya no cetaṃ bhikkhave.La.",
  "anya-e0301n0:1198_20": "Paññāyethāti vuttaṃ.",
  "anya-e0301n0:1198_21": "Yasmā pana ajātaṃnāma ekantena atthiyeva.",
  "anya-e0301n0:1198_22": "Tasmā attani ajātatthāya sammāpaṭipajjantānaṃ te ekantena najāyanti.",
  "anya-e0301n0:1198_23": "Evaṃ sati sabbe purisakārā purisathāmā purisaparakkamā satthakā eva hontīti imamatthaṃ sandhāya yasmāca kho bhikkhavetiādi vuttaṃ.",
  "anya-e0301n0:1198_24": "Ettāvatā avijjānirodhā saṅkhāra nirodho.",
  "anya-e0301n0:1198_25": "Saṅkhāranirodhā viññāṇanirodho.La.",
  "anya-e0301n0:1198_26": "Dukkhakkhandhassa nirodho hotīti evaṃ vuttassa nirodhassa paramatthato vijjamānabhāvaṃ dasseti.",
  "anya-e0301n0:1198_27": "Atthi saddassa vijjamānatthavacanattā.",
  "anya-e0301n0:1198_28": "Tattha nirodho duvidho jātanirodho ajātanirodhoti.",
  "anya-e0301n0:1198_29": "Tattha uppajjitvā nirodho jātanirodhonāma.",
  "anya-e0301n0:1198_30": "Maccūtica maraṇantica etassevanāmaṃ.",
  "anya-e0301n0:1198_31": "Ajjhattapariyā pannānaṃ kilesādīnaṃ uppādassapi sabbaso abhāvo ajāta nironāma.",
  "anya-e0301n0:1198_32": "Yo sabbasaṅkhārasamatho sabbupadhinissaggo taṇhakkhayo virāgo nirodho nibbānanti vuccati.",
  "anya-e0301n0:1198_33": "Ayamidhādhippeto,",
  "anya-e0301n0:1198_34": "ayameva hi sabbapalibodhehi suññattā suññatonāma.",
  "anya-e0301n0:1198_35": "Kilesānaṃ jārāmaraṇādīnañca vatthubhūtassa nimittassa abhāvā animittonāma.",
  "anya-e0301n0:1198_36": "Sabbadukkhānaṃ nidānabhūtassa āsādukkhassa abhāvā appaṇihitonāma.",
  "anya-e0301n0:1198_37": "Tena vuttaṃ suññataṃanimittaṃ appaṇihitañceti tividhaṃ hotīti.",
  "anya-e0301n0:1198_38": "Padantiādi nibbānassa vevacanāni.",
  "anya-e0301n0:1198_39": "Tañhi visuṃ asaṃmisso kevalo upalabbhamāno eko paramattha dhammoti padaṃ nāma.",
  "anya-e0301n0:1198_40": "Koṭṭhāsattho hi padasaddo.",
  "anya-e0301n0:1198_41": "Yathā padaso dhammaṃ vāceyyāti.",
  "anya-e0301n0:1198_42": "Cavanābhāvena accutaṃ.",
  "anya-e0301n0:1198_43": "Pubbantāparante atikkamma pavattattā accantaṃ.",
  "anya-e0301n0:1198_44": "Saṅkharaṇakiccarahitattā asaṅkhataṃ.",
  "anya-e0301n0:1198_45": "Attano uttaritarassa kassaci dhammassa abhāvato anuttaranti.",
  "anya-e0301n0:1198_46": "Vānamuttā taṇhā vimuttā,",
  "anya-e0301n0:1198_47": "mahante sīlakkhandhādike dhamme esiṃsu adhigacchiṃsūti mahesayo, buddhā.",
  "anya-e0301n0:1199_0": "Iti paramatthadīpaniyānāma abhidhammatthasaṅgahassa",
  "anya-e0301n0:1200_0": "Catutthavaṇṇanāya rūpanibbāna saṅgahassa",
  "anya-e0301n0:1201_0": "Paramatthadīpanā niṭṭhitā.",
  "anya-e0301n0:1202_0": "Samuccaya saṅgaha paramatthadīpanī",
  "anya-e0301n0:1203_0": "162.",
  "anya-e0301n0:1203_1": "Evaṃ chahi paricchedehi cattāro paramatthe dassetvā idāni tesaṃ taṃtaṃrāsisaṅkhātaṃ samuccayaṃ dassento ādigātha māha.",
  "anya-e0301n0:1203_2": "Ye salakkhaṇā dvāsattatividhā vatthudhammā mayā vuttā.",
  "anya-e0301n0:1203_3": "Idāni tesaṃ samuccayaṃ yathāyogaṃ pavakkhāmīti yojanā.",
  "anya-e0301n0:1203_4": "Tattha salakkhaṇāvatthudhammāti padehi dasavidhāni anipphannarūpāni paṭikkhipati.",
  "anya-e0301n0:1203_5": "Na hi tāni attano āvenikabhūtena sabhāva lakkhaṇena aniccatādi sāmaññalakkhaṇenaca salakkhaṇāni honti.",
  "anya-e0301n0:1203_6": "Ekantaparamatthatāya abhāvato.",
  "anya-e0301n0:1203_7": "Tatoyevaca vatthudhammāca nahonti.",
  "anya-e0301n0:1203_8": "Sarūpato anupalabbhamānattā.",
  "anya-e0301n0:1203_9": "Dabbavācako hi idha vatthusaddo.",
  "anya-e0301n0:1203_10": "Dabbañcanāma idha sarūpato labbhamāno sabhāvo eva.",
  "anya-e0301n0:1203_11": "Etena nibbānassapi maggaphala paccavekkhanañāṇesu sarūpato labbhamāna sabhāvatā vuttā hoti.",
  "anya-e0301n0:1203_12": "Anipphannarūpānaṃ viya ca vatthudhamma sannissayena dissamānadhammamattabhāvaṃ vā paññattidhammānaṃ viya",
  "anya-e0301n0:1203_13": "parikappitākāramattabhāvaṃvā sasavisāṇa kacchapalomādīnaṃ viya sabbaso abhūta parikappita mattabhāvaṃvā",
  "anya-e0301n0:1203_14": "nivāretīti veditabbaṃ.",
  "anya-e0301n0:1203_15": "Etthaca dvāsattatividhāsalakkhaṇāvatthudhammāti vacane payojanaṃ nadissati.",
  "anya-e0301n0:1203_16": "Tesu hi dvāsattatividhesu ekacce eva dhammā purimesu tīsu saṅgahesu āgatā.",
  "anya-e0301n0:1203_17": "Pacchimeca sabbasaṅgahe anipphannarūpānipi adhippetānievāti.",
  "anya-e0301n0:1203_18": "Etthaca vatthudhammāsalakkhaṇāti padehi anipphannarūpānaṃ salakkhaṇatā paṭikkhipane yaṃ vattabbaṃ.",
  "anya-e0301n0:1203_19": "Taṃ rūpasamuddesa dīpaniyaṃ vuttamevāti.",
  "anya-e0301n0:1203_20": "Ekantākusalajātiyānaṃ āsava catukkādīnaṃ saṅgaho akusalasaṅgaho,",
  "anya-e0301n0:1203_21": "na akusala sampayuttattāyeva akusalabhūtānaṃ cittaphassādīnanti.",
  "anya-e0301n0:1203_22": "Kusalā kusalābyākatamissakānaṃ saṅgaho missakasaṅgaho.",
  "anya-e0301n0:1204_0": "Bodhi vuccati catūsu maggesu ñāṇaṃ,",
  "anya-e0301n0:1204_1": "bujjhanti etāyāti katvā.",
  "anya-e0301n0:1204_2": "Bodhiyā pakkhā bodhipakkhā.",
  "anya-e0301n0:1204_3": "Bodhisambhārāti attho.",
  "anya-e0301n0:1204_4": "Bodhi pakkhesu bhavā antogadhāti bodhipakkhiyā.",
  "anya-e0301n0:1204_5": "Tesaṃ saṅgahoti bodhipakkhiyasaṅgaho.",
  "anya-e0301n0:1204_6": "Sabbesaṃ anavasesānaṃ paramatthadhammānaṃ saṅgaho sabbasaṅgaho.",
  "anya-e0301n0:1204_7": "Cirapārivāsiyaṭṭhena madaniyaṭṭhenaca āsava sadisattā āsavā.",
  "anya-e0301n0:1204_8": "Yadica tadubhayaṭṭhena āsavānāma siyuṃ.",
  "anya-e0301n0:1204_9": "Ime lobhādayo eva āsavānāma siyuṃ.",
  "anya-e0301n0:1204_10": "Pupphāsavādayo hi loke cha pañca rattimattaṃ vā sattaṭṭharattimattaṃ vā sayaṃpi kumbhesu parivāsaṃ gaṇhanti.",
  "anya-e0301n0:1204_11": "Kumbheca parivāsaṃ gāhāpenti.",
  "anya-e0301n0:1204_12": "Ime pana anamatagge saṃsāre sayaṃpi sattasantāne parivāsaṃ gaṇhanti.",
  "anya-e0301n0:1204_13": "Sattasantānañca parivāsaṃ gāhāpenti.",
  "anya-e0301n0:1204_14": "Sakalaṃ sattasantānaṃ sadā āsavapūritameva hoti. Yathāha-",
  "anya-e0301n0:1204_15": "cakkhuṃ loke piyarūpaṃ sātarūpaṃ etthesā taṇhā uppajjamānā uppajjati.",
  "anya-e0301n0:1204_16": "Ettha nivīsamānā nivīsatītiādi.",
  "anya-e0301n0:1204_17": "Tattha esā taṇhā pariyuṭṭhānavasena uppajjamānā ettheva uppajjati.",
  "anya-e0301n0:1204_18": "Uppajjitvāca puna anusayabhāvena parivāsaṃ katvā nivīsamānā ettheva nivīsatīti attho.",
  "anya-e0301n0:1204_19": "Yāvaca ariyamaggadhovanaṃ nalabbhati.",
  "anya-e0301n0:1204_20": "Tāva santānaṃ gūthapūritakūpaṃ viya dubbisodhaṃ katvā pavattati.",
  "anya-e0301n0:1204_21": "Pupphāsavādayoca madaṃ janentā muhuttameva janenti.",
  "anya-e0301n0:1204_22": "Ime pana yāva ariyamaggaṃ nalabhati.",
  "anya-e0301n0:1204_23": "Tāva niccamadaṃ janenti.",
  "anya-e0301n0:1204_24": "Tasmā ekantena imeyeva cirapārivāsiyaṭṭhena madani yaṭṭhenaca āsavānāma bhavituṃ arahantīti.",
  "anya-e0301n0:1205_0": "Visandanaṭṭhenavā āsavasadisattā āsavā,",
  "anya-e0301n0:1205_1": "yathā hi kudhita kuṭṭhino mahāvaṇamukhehi yūsasaṅkhāto āsavo visanditvā pilotikakhaṇḍāni dūseti,",
  "anya-e0301n0:1205_2": "evaṃ imepi chahidvārehi visanditvā chaḷārammaṇānidūsentīti.",
  "anya-e0301n0:1205_3": "Āyataṃvā saṃsāradukkhaṃ savantipasavanti vaḍḍhentīti āsavā. Athavā,",
  "anya-e0301n0:1205_4": "bhavato ābhavaggā dhammato āgotratumhā savanti ārammaṇakaraṇavasena pavattantīti āsavā.",
  "anya-e0301n0:1205_5": "Āsaddassa avadhiatthajotakattā.",
  "anya-e0301n0:1205_6": "Avadhica duvidho mariyādavisayo abhividhivisayocāti tattha yassa sambandhinīkriyā avadhibhūtaṃ attānaṃ bahikatvā pavattati.",
  "anya-e0301n0:1205_7": "So mariyādavisayo nāma.",
  "anya-e0301n0:1205_8": "Yathā āpātaliputtā devo vuṭṭhoti.",
  "anya-e0301n0:1205_9": "Yassa sambandhinīkriyā avadhibhūtaṃ attānaṃ byāpetvā anto katvā pavattati,",
  "anya-e0301n0:1205_10": "so abhividhivisayonāma.",
  "anya-e0301n0:1205_11": "Yathā ābrahmalokā bhagavato kittisaddo abbhuggatoti.",
  "anya-e0301n0:1205_12": "Idha pana abhividhivisayo daṭṭhabbo.",
  "anya-e0301n0:1205_13": "Tasmā bhavaggañca gotrabhuñca byāpetvā anto katvā savantīti attho veditabbo.",
  "anya-e0301n0:1206_0": "[204] Vibhāvaniyaṃ pana",
  "anya-e0301n0:1207_0": "Avadhica mariyādaabhividhivasena duvidhoti vatvā puna taṃ vibhāvento “tattha āpātaliputtā devo vuṭṭhotiādīsuviya kriyaṃ bahikatvā pavatto mariyādo.",
  "anya-e0301n0:1207_1": "Ābhavaggāsaddo abbhuggatotiādīsuviya kriyaṃ byāpetvā pavatto abhividhī”ti vadati.",
  "anya-e0301n0:1207_2": "Taṃ na yujjati.",
  "anya-e0301n0:1208_0": "Na hi avavidhivisayabhūto bhavaggo lokattayabyāpakaṃ saddassa abbhuggamanakriyaṃ byāpetvā pavattati.",
  "anya-e0301n0:1208_1": "Naca avadhibhūto attho kriyaṃ bahivā antovā katvā pavattatīti yutto.",
  "anya-e0301n0:1208_2": "Kriyāeva pana taṃ bahivā antovā katvā pavattatīti yutto.",
  "anya-e0301n0:1208_3": "Evañca katvā mūlaṭīkāyaṃ-",
  "anya-e0301n0:1208_4": "duvidhohi avadhi abhividhivisayo anabhividhivisayoca.",
  "anya-e0301n0:1208_5": "Abhividhivisayaṃ kriyābyāpetvā pavattati,",
  "anya-e0301n0:1208_6": "ābhavaggā bhagavato yaso gatoti.",
  "anya-e0301n0:1208_7": "Itaraṃ bahikatvā,",
  "anya-e0301n0:1208_8": "āpātaliputtā vuṭṭho devoti.",
  "anya-e0301n0:1208_9": "Kāmeti icchatīti kāmo.",
  "anya-e0301n0:1208_10": "Soeva āsavoti kāmāsavo.",
  "anya-e0301n0:1208_11": "Kāmīyativā oḷārikena kāmena icchīyatīti kāmo.",
  "anya-e0301n0:1208_12": "Pañcakāmaguṇamukhena desito sabbo kāmāvacaradhammo.",
  "anya-e0301n0:1208_13": "Idha pana taṃ nāmena tadārammaṇā taṇhāeva adhippetā,",
  "anya-e0301n0:1208_14": "kāmoeva āsavoti kāmāsavo.",
  "anya-e0301n0:1208_15": "Kāmāvacaradhammesu assādanābhinandana vasena pavatto kāmarāgo.",
  "anya-e0301n0:1208_16": "Therena pana ayamatthova icchito.",
  "anya-e0301n0:1208_17": "Vakkhati hi kāmabhava nāmena tabbatthukā taṇhā adhippetāti.",
  "anya-e0301n0:1209_0": "[205] Vibhāvaniyaṃ pana",
  "anya-e0301n0:1210_0": "Purimatthova vutto. So anupapanno, theramatānugatassa idhādhippetassa atthassa avuttattā.",
  "anya-e0301n0:1211_0": "Bhavāsavoti ettha duvidho bhavo kammabhavo upapattibhavo ca.",
  "anya-e0301n0:1211_1": "Tattha mahaggatakusaladhammā kammabhavo.",
  "anya-e0301n0:1211_2": "Taṃnibbattā vipāka dhammā upapattibhavo.",
  "anya-e0301n0:1211_3": "Idhapi bhavasaddena tadārammaṇā taṇhāeva adhippetā.",
  "anya-e0301n0:1211_4": "Bhavoeva āsavoti bhavāsavo.",
  "anya-e0301n0:1211_5": "Tasmiṃ duvidhe bhave nikantivasena pavatto rūpārūparāgo.",
  "anya-e0301n0:1212_0": "[206] Yaṃ pana vibhāvaniyaṃ",
  "anya-e0301n0:1213_0": "“Sassata diṭṭhisahagatoca rāgo ettheva saṅgayhatī”ti vuttaṃ. Taṃ na yuttaṃ.",
  "anya-e0301n0:1214_0": "Bhavāsavo catūsu diṭṭhigata vippayutta lobhasahagatesu cittuppādesu uppajjatīti hi aṭṭhakathākaṇḍe vuttaṃ.",
  "anya-e0301n0:1214_1": "Yattha pana kāmataṇhā bhavataṇhā vibhavataṇhāti āgataṃ.",
  "anya-e0301n0:1214_2": "Tattheva sassatadiṭṭhi sahagato rāgo yākāci kusalākusala kammabhavanikanti yākāci upapattibhavapatthanā.",
  "anya-e0301n0:1214_3": "Sabbā bhavataṇhāyaṃ saṅgahitāti yuttā.",
  "anya-e0301n0:1214_4": "Idha pana yathāvuttaṃ bhavāsavaṃ thapetvā sabbo lobho kāmāsave eva saṅgahitoti yuttoti.",
  "anya-e0301n0:1215_0": "[207] Eteneva yañca tattha vuttaṃ.",
  "anya-e0301n0:1216_0": "“Tatiyo bhādiṭṭhisahagato”ti. Taṃpi paṭikkhittaṃ hoti.",
  "anya-e0301n0:1217_0": "Yākāci diṭṭhi diṭṭhāsavo.",
  "anya-e0301n0:1217_1": "Yokoci moho avijjāsavo.",
  "anya-e0301n0:1217_2": "Ettha siyā,",
  "anya-e0301n0:1217_3": "kasmā ime eva āsavāti vuttā.",
  "anya-e0301n0:1217_4": "Nanu aññepi mānādayo cirapārivāsiyaṭṭhādiyuttā eva hontīti. Saccaṃ.",
  "anya-e0301n0:1217_5": "Imesu pana kāmāsave parivuṭṭhe sati sabbekāmavisayā mānādayo parivuṭṭhāeva honti.",
  "anya-e0301n0:1217_6": "Tasmiṃ vimutte vimuttāeva,",
  "anya-e0301n0:1217_7": "tathā bhavāsave parivuṭṭhe sati bhavavisayā.",
  "anya-e0301n0:1217_8": "Diṭṭhāsaveca parivuṭṭhe sati diṭṭhivisayāti.",
  "anya-e0301n0:1217_9": "Avijjāpana tesaṃ tiṇṇaṃpi mūlabhūtāti.",
  "anya-e0301n0:1217_10": "Iti ime eva pārivāsiyaṭṭhādīsu padhānabhūtā honti.",
  "anya-e0301n0:1217_11": "Itare pana tadanubandhamattāeva sampajjantīti na te āsavāti visuṃ vattuṃ arahantīti.",
  "anya-e0301n0:1217_12": "Attani patitaṃ janaṃ anassāsikaṃ katvā ajjhottha ranto hanati māretīti ogho.",
  "anya-e0301n0:1217_13": "Pakatimahogho.",
  "anya-e0301n0:1217_14": "Tathā avahananaṭṭhena duttaraṭṭhenaca oghasadisāti oghā.",
  "anya-e0301n0:1217_15": "Yadica avahaññanaṭṭheca duttaraṭṭhenaca oghānāma siyuntiādiko pasaṅgo mānādīnañca oghabhāva parihāro vutta nayena veditabbo.",
  "anya-e0301n0:1218_0": "Vaṭṭasmiṃvā bhavayantakevā satte yojentīti yogā.",
  "anya-e0301n0:1218_1": "Bhavantaracutiyā saha bhavantarapaṭisandhiṃ gantenti ghaṭentīti ganthā.",
  "anya-e0301n0:1218_2": "Abhijjhāti sabbassa rāgassetaṃ nāmaṃ.",
  "anya-e0301n0:1218_3": "Tasmā rūpārūpa rāgāpi ettha saṅgahitāti daṭṭhabbā.",
  "anya-e0301n0:1218_4": "Byāpādotipi sabbo doso eva.",
  "anya-e0301n0:1218_5": "Idaṃ saccāti nivesoti idameva saccaṃ,",
  "anya-e0301n0:1218_6": "moghamaññanti pavatto micchābhiniveso.",
  "anya-e0301n0:1218_7": "Vaṭṭadukkhato vimuttiyā amaggabhūtaṃyeva gosīlagovatādikaṃ parato āmasanaṃ tathā tathā kappetvā gahaṇaṃ sīlabbataparāmāso.",
  "anya-e0301n0:1218_8": "Etthaca paratoti bhūtasabhāvapaccanikatoti attho.",
  "anya-e0301n0:1218_9": "Kāyasaddo pana sabbattha rūpakāye nāmakāyeca pavattoti atitakāyena paccuppanna kāyaṃ paccuppannakāyenaca anāgatakāyaṃ gantheti ghaṭetīti kāyagantho. Athavā,",
  "anya-e0301n0:1218_10": "kāye gaṇṭhoti kāyagaṇṭho.",
  "anya-e0301n0:1218_11": "Ajjhatta gaṇṭhoti attho.",
  "anya-e0301n0:1218_12": "Nigaṇṭhonāṭaputtotiādīsuviya gaṇṭhasaddo gaṇṭhiyaṃ pavatto.",
  "anya-e0301n0:1218_13": "Bhusaṃ ādiyanti amuñcanagāhaṃ gaṇhantīti upādānāni.",
  "anya-e0301n0:1218_14": "Kilesabhūto kāmoeva upādānaṃ kāmu pādānaṃ.",
  "anya-e0301n0:1218_15": "Vatthubhūtaṃvā kāmaṃ upādiyatīti kāmupādānaṃ.",
  "anya-e0301n0:1219_0": "Dvāsaṭṭhidiṭṭhiyo tividha mahādiṭṭhiyo aññāpivā sāsane lokeca sandissamānā viparītagāhabhūtā diṭṭhiyo diṭṭhupādānaṃ.",
  "anya-e0301n0:1219_1": "Yathāgahitaṃvā purimadiṭṭhiṃ idameva saccaṃ moghamaññanti upādiyatīti diṭṭhupādānaṃ.",
  "anya-e0301n0:1219_2": "Goṇakukkurādīnaṃ taṃtaṃpakaticārittaṃ sīlaṃ nāma.",
  "anya-e0301n0:1219_3": "Tameva suṭṭhuṃ samādinnaṃ vataṃnāma.",
  "anya-e0301n0:1219_4": "Tadubhayaṃ saṃsāramuttiyā maggoti daḷhagahaṇaṃ sīlabbatu pādānaṃ nāma.",
  "anya-e0301n0:1219_5": "Attavādupādānanti ettha attā vuccati parikappabuddhiyā gahito ekekasmiṃ satta santāne padhānissaro.",
  "anya-e0301n0:1219_6": "Yaṃ lokiyamahājanā sattotivā puggalotivā jīvotivā tathāgatotivā lokotivā sañjānanti.",
  "anya-e0301n0:1219_7": "Yañca nānātitthiyā issaranimmitaṃvā adhiccasamuppannaṃvā accantasassataṃvā ekaccasassataṃvā ucchedaṃvā paññapentīti.",
  "anya-e0301n0:1219_8": "Taṃ attānaṃ abhivadanticeva upādiyantica sattā etenāti attavā dupādānaṃ.",
  "anya-e0301n0:1219_9": "Vīsatividhā sakkāyadiṭṭhi.",
  "anya-e0301n0:1219_10": "Tattha abhivadantīti visiṭṭhaṃ padhānaṃ katvā vadanti.",
  "anya-e0301n0:1219_11": "Upādiyantīti daḷhaṃ ādiyanti. Yathāha –",
  "anya-e0301n0:1220_0": "Tattha katamā sakkāyadiṭṭhi.",
  "anya-e0301n0:1220_1": "Idha assutavā puthujjano rūpaṃ attato samanupassati.",
  "anya-e0301n0:1220_2": "Rūpavantaṃvā attānaṃ.",
  "anya-e0301n0:1220_3": "Attani vā rūpaṃ.",
  "anya-e0301n0:1220_4": "Rūpasmiṃvā attānaṃ.",
  "anya-e0301n0:1220_5": "Vedanaṃ attato samanupassati.",
  "anya-e0301n0:1220_6": "Vedanāvantaṃvā attānaṃ.",
  "anya-e0301n0:1220_7": "Attanivā vedanaṃ.",
  "anya-e0301n0:1220_8": "Vedanāpavā attānaṃ. Saññaṃ. Saṅkhāre.",
  "anya-e0301n0:1220_9": "Viññāṇanti.",
  "anya-e0301n0:1221_0": "Tattha rūpaṃ attato samanupassatīti rūpameva attāti gaṇhāti.",
  "anya-e0301n0:1221_1": "Rūpavantaṃvā attānanti attā me rūpavāti gaṇhāti.",
  "anya-e0301n0:1221_2": "Attani vā rūpanti attānaṃ paṭicca rūpaṃ tiṭṭhatīti gaṇhāti.",
  "anya-e0301n0:1221_3": "Rūpasmiṃvā attānanti rūpaṃ paṭicca attā tiṭṭhatīti gaṇhāti.",
  "anya-e0301n0:1221_4": "Kathaṃ rūpakāyaṃ uddissa ajja ahaṃ thaddhomhīti vā ajja ahaṃ mudukomhītivā vadanto pathavi saṅkhātaṃ rūpaṃ attato samanupassatināma.",
  "anya-e0301n0:1221_5": "Ajja mama kāyo thaddhotivā mudūtivā vadanto sesadhammevā dhammamuttakaṃvā attānaṃ gahetvā taṃ attānaṃ pathavīvantaṃ samanupassatināma.",
  "anya-e0301n0:1221_6": "Ajja thaddhabhāvovā mudubhāvovā mayi jātoti vadanto attani pathaviṃsa manupassatināma.",
  "anya-e0301n0:1221_7": "Ajjāhaṃ thaddhabhāve ṭhitomhi mudubhāve ṭhito mhīti vadantopathavimhi attānaṃ samanussatināma.",
  "anya-e0301n0:1221_8": "Ayaṃ pathavimhi caturāvatthikāya saṃkkāyadiṭṭhiyā pavattākāro.",
  "anya-e0301n0:1221_9": "Sesesu sattavīsatirūpesu yathāsambhavaṃ vattabbo.",
  "anya-e0301n0:1221_10": "Ahaṃ marāmi marissāmītiādinā hi aniccatāyaṃpi sādiṭṭhi pavattatiyeva.",
  "anya-e0301n0:1221_11": "Sesarūpesu vattabbaṃ natthi.",
  "anya-e0301n0:1221_12": "Idaṃ nāma ahaṃ pubbe saṃbhuñjiṃ.",
  "anya-e0301n0:1221_13": "Ajja saṃbhuñjāmi.",
  "anya-e0301n0:1221_14": "Parato saṃbhuñjissāmītivā sukhitomhi dukkhitomhītivā vedanaṃ attato samanupassati.",
  "anya-e0301n0:1221_15": "Ajja mama kāyo sukhito dukkhitotivā mamacittaṃ sukhitaṃ dukkhitantivā attānaṃ vedanāvantaṃ samanupassati.",
  "anya-e0301n0:1221_16": "Ajjasukhaṃvā dukkhaṃvā mayijātanti attani vedanaṃ samanupassati.",
  "anya-e0301n0:1221_17": "Ajjāhaṃ sukhita bhāve ṭhitomhi dukkhitabhāve ṭhitomhīti vedanāya attānaṃ samanupassatīti.",
  "anya-e0301n0:1222_0": "Saññāya sabbesuca paññāsamattesu saṅkhāresu visuṃ visuṃ vitthāretvā vattabbo.",
  "anya-e0301n0:1222_1": "Ahaṃ passāmīti cakkhuviññāṇaṃ attato samanupassati.",
  "anya-e0301n0:1222_2": "Dassanaṃ meti attānaṃ viññāṇavantaṃ samanupassati.",
  "anya-e0301n0:1222_3": "Mayidassanaṃnāma atthīti attani viññāṇaṃ samanupassati,",
  "anya-e0301n0:1222_4": "ahaṃ dassane samatthomhīti viññāṇasmiṃ attānaṃ samanupassati.",
  "anya-e0301n0:1222_5": "Ese vanayo sesesu pañcasu viññāṇesūti.",
  "anya-e0301n0:1222_6": "Aha masmi ahaṃ eko satto ekopuggalo eko jīvo eko loko eko naro manusso devosakko brahmātivā ahaṃgacchāmi",
  "anya-e0301n0:1222_7": "ahaṃ tiṭṭhāmi ahaṃ nisīdāmi ahaṃ nippajjāmi ahaṃ samiñjemi pasāremītiādinā vā khandhapañcakaṃvā ekamekaṃvā",
  "anya-e0301n0:1222_8": "khandhaṃ samūhato gahetvā pavattipi vattabbā.",
  "anya-e0301n0:1222_9": "Apariññātavatthukānañhi ekamuhutta mattepi yaṃkiñci attanovā parassavā attapaṭisaṃyuttavacanaṃ kathentānaṃ",
  "anya-e0301n0:1222_10": "cittaṃvā vacanaṃvā yathāvutte rūpārūpadhamme kadāci attato upādiyitvā pavattati.",
  "anya-e0301n0:1222_11": "Kadāci attaparivāra bhāvena.",
  "anya-e0301n0:1222_12": "Kadāci attanissitabhāvena.",
  "anya-e0301n0:1222_13": "Kadāci attanissayabhāvena.",
  "anya-e0301n0:1222_14": "Kadāci ekekadhammavasena.",
  "anya-e0301n0:1222_15": "Kadāci samūhadhammavasenāti.",
  "anya-e0301n0:1223_0": "Yasmā pana attanimittaṃnāma vasavattanākāraṃ paṭicca upaṭṭhāti.",
  "anya-e0301n0:1223_1": "Vasavattanā kāroca rūpārūpadhammānaṃ paccayāyatta vuttikattaṃ khaṇi kattañca suṭṭhu passantānaṃ natthi.",
  "anya-e0301n0:1223_2": "Tasmā pariññātavattukānaṃ atta paṭisaṃyuttavacanaṃ kathentānaṃpi cittaṃ paduminipatte udakabindu viya",
  "anya-e0301n0:1223_3": "tesu dhammesu alaggitvāeva pavattatīti veditabbaṃ.",
  "anya-e0301n0:1223_4": "Sattānaṃ cittasantāne kusale dhamme anuppannevā uppādetuṃ uppannevā vā setuṃ adatvā nīvārentīti nīvaraṇāni.",
  "anya-e0301n0:1223_5": "Kāmanaṭṭhena kāmo,",
  "anya-e0301n0:1223_6": "chandanaṭṭhenachandoti kāmacchando.",
  "anya-e0301n0:1223_7": "Balavarāgo.",
  "anya-e0301n0:1223_8": "Soevanīvaraṇanti kāmacchandanīvaraṇaṃ.",
  "anya-e0301n0:1223_9": "Paṭṭhāneāruppekāmacchandaṃ nīvaraṇaṃ paṭiccauddhaccanīvaraṇanti vuttattā pana thapetvā rūpārūparāge avaseso",
  "anya-e0301n0:1223_10": "sabbolobho kāmacchande asaṅgahitonāma natthi.",
  "anya-e0301n0:1223_11": "Jhānapaṭipakkhabhāvopana pañcakāmaguṇikarāgasseva hotīti veditabbo.",
  "anya-e0301n0:1223_12": "Byāpajjanaṃ byāpādo.",
  "anya-e0301n0:1223_13": "Cittassa pūtibhāvoti attho.",
  "anya-e0301n0:1223_14": "Yokocidoso.",
  "anya-e0301n0:1223_15": "Kasmā panettha thinamiddha nīvaraṇanti ca uddhacca kukkucca nīvaraṇanti ca dve dve dhammā ekaṃ nīvaraṇaṃ katvā vuttāti.",
  "anya-e0301n0:1223_16": "Kiccato paccayato paṭipakkhatoca sadisattā.",
  "anya-e0301n0:1223_17": "Tathā hi kiccato tāva thinamiddhadvayaṃ cittuppādānaṃ līnabhāvā pādanakiccaṃ.",
  "anya-e0301n0:1223_18": "Uddhaccakukkuccadvayaṃ avūpasantabhāvāpādanakiccaṃ.",
  "anya-e0301n0:1223_19": "Paccayato purimadvayaṃ tandivijambhi tatāpaccayaṃ.",
  "anya-e0301n0:1223_20": "Pacchimadvayaṃ ñātibyasanādivitakkapaccayaṃ.",
  "anya-e0301n0:1223_21": "Paṭipakkhato purimadvayaṃ vīriyapaṭipakkhaṃ.",
  "anya-e0301n0:1223_22": "Pacchimadvayaṃ samathapaṭipakkhanti.",
  "anya-e0301n0:1224_0": "Anusentīti anusayā.",
  "anya-e0301n0:1224_1": "Anurūpaṃ kāraṇaṃ labhitvā uppajjantīti attho.",
  "anya-e0301n0:1224_2": "Anuanu sentītivā anusayā.",
  "anya-e0301n0:1224_3": "Yāva maggaṃ napaṭilabhati.",
  "anya-e0301n0:1224_4": "Tāva antarā aparikkhiyyamānā hutvā kāraṇalābhe sati punappunaṃ uppajjantīti attho.",
  "anya-e0301n0:1224_5": "Uppajjanañcettha appahīnaṭṭhena uppajjanā rahabhāvo veditabbo.",
  "anya-e0301n0:1224_6": "Na pana sarūpato uppatti,",
  "anya-e0301n0:1224_7": "kathaṃ viññā yatīti ce.",
  "anya-e0301n0:1224_8": "Yassa kāmarāgānusayo uppajjati,",
  "anya-e0301n0:1224_9": "tasseva paṭighānusayo uppajjatīti vuttattā.",
  "anya-e0301n0:1224_10": "Evañca katvā pāḷiyaṃ puthujjanassa sattapi anusayā anusayavāre saha anusentīti uppajjanavāre saha uppajjantīti vuttā.",
  "anya-e0301n0:1224_11": "Yathāha puthujjanassa avijjānusayoca anuseti. Kāmarāga. Paṭigha. Māna. Diṭṭhi.",
  "anya-e0301n0:1224_12": "Vicikicchā.",
  "anya-e0301n0:1224_13": "Bhavarāganusayoca anusetīti.",
  "anya-e0301n0:1224_14": "Tathā uppajjanavārepīti.",
  "anya-e0301n0:1225_0": "Apica,",
  "anya-e0301n0:1225_1": "sarūpato pariyuṭṭhānaṃ apatvā santāne pavattamānehi kusalākusalā byākatacittuppādehi saha anurūpā aviruddhā hutvā senti.",
  "anya-e0301n0:1225_2": "Visuṃ sampayuttadhammabhāvena avuṭṭhitā hutvā sayitā hontīti anusayā.",
  "anya-e0301n0:1225_3": "Anu anu sentītivā anusayā.",
  "anya-e0301n0:1225_4": "Pakatiyā yathānusayitesueva kāmarāgādīsu punappunaṃ uppajjitvā diguṇa tiguṇādi vasena punappunaṃ senti.",
  "anya-e0301n0:1225_5": "Sayanākārena uparupari paliveṭhentīti attho.",
  "anya-e0301n0:1226_0": "Tīsu rāgādīnaṃ avatthāsu pathamāvatthāya ṭhitānaṃ kāmarāgā dīnametaṃ adhivacanaṃ.",
  "anya-e0301n0:1226_1": "Tisso hi avatthā anusayāvatthā pariyuṭṭhānāvatthā vītikkamāvatthāti.",
  "anya-e0301n0:1226_2": "Tattha ye kāmarāgādayo uppajjitvā kāyaṅgavācaṅgaṃ cālenti,",
  "anya-e0301n0:1226_3": "tesaṃ tathāpavattā avatthā vītikkamāvatthānāma.",
  "anya-e0301n0:1226_4": "Ye manasmiṃ eva javanacittasahajātā hutvā pavattanti,",
  "anya-e0301n0:1226_5": "tesaṃ tathāpavattā avatthā pariyuṭṭhānāvatthānāma.",
  "anya-e0301n0:1226_6": "Ye pana javanasahajātabhāvaṃpi apatvā vāsanādhātuyo viya cikkasantānā nusayitā hutvā pariyuṭṭhānappattiyā bījabhāvena tiṭṭhanti,",
  "anya-e0301n0:1226_7": "subhanimittādikeca ārammaṇe āpātamāgate yesaṃ vasena āvajjanaṃ rāgādipātubhāvatthāya ayoniso bhavaṅgaṃ āvaṭṭeti,",
  "anya-e0301n0:1226_8": "abhāvitañca cittaṃ yesaṃ vasena damathaṃ naupeti,",
  "anya-e0301n0:1226_9": "tesaṃ tathā pavattā avatthā anusayāvatthānāma.",
  "anya-e0301n0:1226_10": "Tadavatthikā kāmarāgādayo anusayānāma.",
  "anya-e0301n0:1226_11": "Te pana aparamatthabhūtāpi na honti.",
  "anya-e0301n0:1226_12": "Ekantaparamatthajātikattā.",
  "anya-e0301n0:1226_13": "Naca kusalābyākatabhūtā ekantākusalajātikattā.",
  "anya-e0301n0:1226_14": "Nāpi kusalābyākataviruddhā,",
  "anya-e0301n0:1226_15": "visuṃ sampayuttadhammabhāvena anupaladdhattā.",
  "anya-e0301n0:1226_16": "Nāpi kālattayavinimuttā,",
  "anya-e0301n0:1226_17": "tekālikadhammasannissayena pavattanato.",
  "anya-e0301n0:1226_18": "Yadā pana te samuṭṭha hitvā pariyuṭṭhānabhāvaṃ gacchanti,",
  "anya-e0301n0:1226_19": "tadā visuṃ sampayuttadhamma bhāvañca gacchanti.",
  "anya-e0301n0:1226_20": "Sārammaṇādibhāvoca tesaṃ paribyatto hoti.",
  "anya-e0301n0:1226_21": "Etadatthaṃ sandhāya kathāvatthumhi tesaṃ sārammaṇadhammabhāvo saṅkhārakkhandhabhāvoca patiṭṭhāpito hotīti.",
  "anya-e0301n0:1227_0": "Yathā pana phaladhārimhi rukkhamhi visakaṇṭake dinne rukkhānusayito phaluppattiyā paccayabhūto sineho parikkhayaṃ gacchati.",
  "anya-e0301n0:1227_1": "Samaye uppajjissamānāni phalāni nuppajjanti.",
  "anya-e0301n0:1227_2": "Evaṃ sānusaye citta santāne yasmiṃ khaṇe maggo pātubhavati,",
  "anya-e0301n0:1227_3": "tasmiṃ sahamagguppādā so so anusayo parikkhayaṃ gacchati.",
  "anya-e0301n0:1227_4": "Parikkhīṇassa pana puna pariyuṭṭhānaṃnāma natthi,",
  "anya-e0301n0:1227_5": "kuto vītikkamoti imamatthaṃ sandhāya maggo anāgatasāmaññaṃ kilesajātaṃ pajahatīti tattha tattha vutto.",
  "anya-e0301n0:1227_6": "Tattha anāgatasāmaññanti anāgatasammataṃ,",
  "anya-e0301n0:1227_7": "na ekanta anāgataṃ.",
  "anya-e0301n0:1227_8": "Teneva hi aṭṭhakathāyaṃ maggo yekilese pajahati,",
  "anya-e0301n0:1227_9": "te atītākivā anāgatātivā paccuppannātivā navattabbāti vuttaṃ.",
  "anya-e0301n0:1227_10": "Etenaca maggo kilesamukhena yāni kusalākusalakammānica upādinnakakhandhapañcakeca pajahati,",
  "anya-e0301n0:1227_11": "te atītātivāanāgatātivā paccuppannātivā navattabbāti dīpeti.",
  "anya-e0301n0:1227_12": "Yadi evaṃ maggena pahīnā sabbe tebhūmakadhammā kālavimuttānāma ataṅkhatā nāma apaccayānāma siyunti.Na.",
  "anya-e0301n0:1227_13": "Tekālikajātikattā saṅkhata sapaccayajātikattā ca.",
  "anya-e0301n0:1227_14": "Te hi magge anuppanne ime nāmadhammā uppajjissanti nirujjhissantīti evaṃ saṅkhatalakkhaṇaṃ āhacca ñāṇena",
  "anya-e0301n0:1227_15": "gahitattā lakkhaṇavasena tebhūmakādibhāvaṃ bhajantīti.",
  "anya-e0301n0:1227_16": "Evañca katvā visuṃ sampayuttadhammabhāvaṃ apattānaṃ anusayāvatthāya vā vāsanāvatthāyavā kammasamaṅgītāvatthāyavā",
  "anya-e0301n0:1227_17": "āsayajjhāsayā dhimutticaritavatthāsuvā ṭhitānaṃ sabhāvānaṃ jātivasena paramattha dhammatā akusalāditāca",
  "anya-e0301n0:1227_18": "paccetabbā hotīti.",
  "anya-e0301n0:1228_0": "[208] Vibhāvaniyaṃ pana",
  "anya-e0301n0:1229_0": "“Appahīnā hi kilesā kāraṇalābhe sati uppajjanā rahā santāne anuanusayitā viya hontīti tadavatthā anusayāti vuccanti.",
  "anya-e0301n0:1229_1": "Te pana nippariyāyato anāgata kilesā.",
  "anya-e0301n0:1229_2": "Atītapaccuppannāpi taṃsabhāvattā tathā vuccantī”ti vuttaṃ.",
  "anya-e0301n0:1229_3": "Tattha anusayānāma santāne kadācipi anuppanna pubbā anāgata kilesā evāti katvā santāne anu anusayitā viya hontīti vuttaṃ.",
  "anya-e0301n0:1229_4": "Taṃ na yujjati.",
  "anya-e0301n0:1230_0": "Na hi te anuanusayitā viya honti. Ekantena anusayitāeva hontīti.",
  "anya-e0301n0:1231_0": "[209] Yañca tattha",
  "anya-e0301n0:1232_0": "“Te pana nippariyāyato anāgatakilesā”ti vuttaṃ. Taṃpi na yuttaṃ.",
  "anya-e0301n0:1233_0": "Na hi maggena appahīnā anusayā anāgatānāma honti.",
  "anya-e0301n0:1233_1": "Pahīnāpica nippariyāyato anāgatāti nasakkā vattuṃ.",
  "anya-e0301n0:1233_2": "Anāgata sāmaññassa adhippetattāti.",
  "anya-e0301n0:1233_3": "Etena atītapaccuppannāpi taṃsabhāvattātathā vuccantīti idaṃvipaṭikkhittaṃ hoti. Apica,",
  "anya-e0301n0:1233_4": "uppādaṭṭhitibhaṅga pattānaṃeva ekantena tekālikatā hotīti tadapattānaṃ anusayānaṃ paccuppannatā pariyāyova vattuṃ yutto.",
  "anya-e0301n0:1233_5": "Evañca katvā pāḷiyaṃ yassa kāmarāganusayo uppajjati,",
  "anya-e0301n0:1233_6": "tassa paṭighānusayo uppajjatītiādinā paccuppannakāliko uppādavāro eva vutto,",
  "anya-e0301n0:1233_7": "na nirodhavāro,",
  "anya-e0301n0:1233_8": "naca atītānāgata vārāti.",
  "anya-e0301n0:1233_9": "Yaṃ pana paṭisambhidāmagge hañci paccuppanne kilese pajahati.",
  "anya-e0301n0:1233_10": "Tena hi ratto rāgaṃ pajahati,",
  "anya-e0301n0:1233_11": "duṭṭho dosaṃ,",
  "anya-e0301n0:1233_12": "muḷho mohanti vuttaṃ.",
  "anya-e0301n0:1233_13": "Taṃ pariyuṭṭhānapattānaṃ ekantapaccuppannakkhaṇaṃ sandhāya vuttanti daṭṭhabbaṃ.",
  "anya-e0301n0:1233_14": "Teneva hi aṭṭhakathāyaṃ vattamānuppannaṃ bhutvā vigatuppannaṃ okāsakatuppannaṃ samudācāruppannanti catubbidhaṃ uppannaṃ na maggavajjhaṃ.",
  "anya-e0301n0:1233_15": "Bhūmiladdhuppannaṃ ārammaṇā dhiggahi tuppannaṃ avikkhambhituppannaṃ asamugghāṭituppannanti catubbidhaṃ maggavajjhanti vuttaṃ.",
  "anya-e0301n0:1233_16": "Tattha vattamānuppannaṃ samudā cāruppannanti idaṃ dvayaṃ khaṇapaccuppannameva.",
  "anya-e0301n0:1233_17": "Bhutvāvigatuppannaṃ atītameva.",
  "anya-e0301n0:1233_18": "Okāsa katuppannaṃ anāgatameva.",
  "anya-e0301n0:1233_19": "Tadubhayaṃ pana paccuppannasamīpattā uppannanti vuttaṃ.",
  "anya-e0301n0:1233_20": "Samīpapaccuppannanti vuttaṃ hoti.",
  "anya-e0301n0:1234_0": "Bhūmiladdhuppannaṃnāma attano khandhesu anusayitānaṃ maggena appahīnānaṃ anusayānaṃeva nāmaṃ.",
  "anya-e0301n0:1234_1": "Ārammaṇādhiggahituppannaṃ nāma subhanimittādike ārammaṇe sakiṃ javitvā yāva tammūlako pariyuṭṭhānavego na vūpasammati,",
  "anya-e0301n0:1234_2": "tāva adhimattathāmagata bhāvena ṭhitānaṃ tesaññeva nāmaṃ.",
  "anya-e0301n0:1234_3": "Anusayā hi nāma anamatagge saṃsāre punappunaṃ pariyuṭṭhānapattānaṃ kilesānaṃ vasena uparupari thira tara",
  "anya-e0301n0:1234_4": "daḷhatara pattiyā pakatiyāpi thāmagatāevanāma honti.",
  "anya-e0301n0:1234_5": "Na yenavā tenavā vāyāmena pajahituṃ sakkuṇeyyā.",
  "anya-e0301n0:1234_6": "Evaṃ santepi yadā yo yo anusayo paccayalābhena pariyuṭṭhāna bahulo hoti,",
  "anya-e0301n0:1234_7": "tadā so so visesena adhimattathāma gatabhāvaṃ patvā ṭhito hoti.",
  "anya-e0301n0:1234_8": "Yadā yo yo paṭipakkhadhamma samādānena niggahapatto hoti,",
  "anya-e0301n0:1234_9": "tadā so so mandathāma gatabhāvaṃ patvā ṭhito hotīti.",
  "anya-e0301n0:1234_10": "Avikkhambhituppannaṃnāma samatha vipassanāhi suṭṭhuaniggahitānaṃ tesaññeva nāmaṃ.",
  "anya-e0301n0:1234_11": "Asamugghāṭi tuppannaṃnāma maggena appahīnānaṃ bhūmiladdhānaṃ tesaṃeva nāmanti.",
  "anya-e0301n0:1234_12": "Yasmā pana lokuttaradhammānāma kilesānaṃ accantapaṭipakkhā hontīti heṭṭhimā maggaṭṭhaphalaṭṭhā sekkhā",
  "anya-e0301n0:1234_13": "attano maggaphalakkhaṇesu upari maggājjhehipi anusayehi sānusayātivā nirānusayātivā thāmavatātivā athāmagatātivā",
  "anya-e0301n0:1234_14": "navattabbā.",
  "anya-e0301n0:1234_15": "Tasmā anusayānaṃ tādise paccuppanna bhāve satipi hañci paccuppanne kilese pajahati.",
  "anya-e0301n0:1234_16": "Tenahi thāmagato anusayaṃ pajahatīti vutta doso natthīti veditabboti.",
  "anya-e0301n0:1234_17": "Kāmarāgoeva anusayo kāmarāgānusayo.",
  "anya-e0301n0:1235_0": "Saṃyojenti bandhantīti saṃyojanāni,",
  "anya-e0301n0:1235_1": "tāni pana sakkāyadiṭṭhi vicikicchā sīlabbataparāmāso kāmacchando byāpādoti pañca orambhāgiyāni.",
  "anya-e0301n0:1235_2": "Rūparāgo arūparāgo māno uddhaccaṃ avijjāti pañca uddhaṃbhāgiyānīti suttante abhidhammeca dasasaṃyojanāni āgatāni.",
  "anya-e0301n0:1235_3": "Itarāni pana abhidhammeeva āgatānīti tato visesakaraṇatthaṃ suttanteti vuttaṃ.",
  "anya-e0301n0:1235_4": "Kamo pana dvinnaṃpi pāḷiyā nasameti.",
  "anya-e0301n0:1235_5": "Sabhāga dhammasaṅgahavasena pana idha aññathā kamo vutto siyāti.",
  "anya-e0301n0:1235_6": "Cittaṃ kilissanti vibādhenti upatāpenticāti kilesā.",
  "anya-e0301n0:1235_7": "Kilissantivā malīnabhāvaṃ nihīnabhāvañca gacchanti sattā etehīti kilesā.",
  "anya-e0301n0:1235_8": "Kāmabhavanāmenāti vatthukāmadīpakena kāmanāmena rūpārūpabhavadīpakena ca bhavanāmena.",
  "anya-e0301n0:1235_9": "Tādisaṃ kāma bhavasaṅkhātaṃ ārammaṇabhūtaṃ vatthu etissāti tabbatthukā.",
  "anya-e0301n0:1235_10": "Tathā pavattanti sīlabbatāni parato āmasanākārena idaṃ me saccaṃ moghamaññanti abhinivisanākārena khandhesu attābhinivesākārenaca pavattaṃ.",
  "anya-e0301n0:1235_11": "Vatthutoti sabhāvadhammato.",
  "anya-e0301n0:1235_12": "Ayaṃ pāpasaṅgaho akusalaṅgaho navadhā vuttoti yojanā.",
  "anya-e0301n0:1235_13": "[Akusalasaṅgaho]",
  "anya-e0301n0:1236_0": "163.",
  "anya-e0301n0:1236_1": "Missaka saṅgahe pāṇātipātādīni pāpakammāni karontānaṃpi cittassa ārammaṇe ujukaraṇaṃnāma jhānena vinā na sijjhatīti vuttaṃ sattajhānaṅgānīti.",
  "anya-e0301n0:1236_2": "Kalyāṇevā pāpakevā ārammaṇe ujukaṃ cittapaṭipādanasaṅkhātassa upanijjhāyana kiccassa aṅgānīti attho.",
  "anya-e0301n0:1236_3": "Tattha domanassaṃ akusalajjhānaṅgaṃ.",
  "anya-e0301n0:1236_4": "Sesāni kusalākusalābyākatānīti.",
  "anya-e0301n0:1236_5": "Kalyāṇakamma pāpakammasaṅkhātāsu sugati duggati vivaṭṭasaṅkhātāsuca nānādisāsu taṃtaṃdisāti mukhappavattisaṅkhātā",
  "anya-e0301n0:1236_6": "cittassa gatināma sammāvā micchāvā pavattehi dassanādīhi eva sijjhatīti vuttaṃ dvādasamaggaṅgānīti.",
  "anya-e0301n0:1236_7": "Cittassa ujugatiyāvā vaṅkagatiyāvā gamanassa pathaṅgāni upāyaṅgānīti attho.",
  "anya-e0301n0:1236_8": "Tattha micchādiṭṭhi micchāsaṅkappa micchāvāyāma micchāsamādhayo pāpakamma duggatibhava saṅkhātāsu ahitadisāsu",
  "anya-e0301n0:1236_9": "cittassa vaṅkagatiyā gamanassa upāyaṅgāni,",
  "anya-e0301n0:1236_10": "itarāni kalyāṇakamma sugatibhava vivaṭṭadhammasaṅkhātāsu hitadisāsu ujugatiyāti daṭṭhabbaṃ.",
  "anya-e0301n0:1236_11": "Tattha pāṇātipātakamme vitakka vicāra domanassekaggatā saṅkhātaṃ caturaṅgikajjhānaṃ micchāsaṅkappa micchāvāyāma",
  "anya-e0301n0:1236_12": "micchāsamādhi saṅkhāto tiyaṅgīkamaggoca veditabbo.",
  "anya-e0301n0:1236_13": "Evaṃ sesesu sucaritaduccaritakammesu jhānamaggā uddharitabbā.",
  "anya-e0301n0:1236_14": "Vibhaṅge pana suttantesuca micchāvācā micchākammanto micchāājīvo micchāsatīti imepi cattāro āgatā.",
  "anya-e0301n0:1236_15": "Ime pana visuṃ cetasikadhammā nahonti.",
  "anya-e0301n0:1236_16": "Tathā tathā pavattānaṃ catunnaṃ khandhānaṃ adhivacananti katvā idha nagahitā.",
  "anya-e0301n0:1237_0": "[210] Yaṃ pana vibhāvaniyaṃ",
  "anya-e0301n0:1238_0": "“Sugati duggatīnaṃ nibbānassa ca abhimukhaṃ pāpanato maggā;",
  "anya-e0301n0:1238_1": "Tesaṃ pathabhūtāni aṅgāni maṅgānī”ti vuttaṃ;",
  "anya-e0301n0:1238_2": "Taṃ na sundaraṃ;",
  "anya-e0301n0:1239_0": "Na hi aṅgāni maggānaṃ pathabhūtānināma honti;",
  "anya-e0301n0:1239_1": "Maggasaddoyeva pathapariyāyo aṭṭhakathāsu vutto na aṅgasaddoti;",
  "anya-e0301n0:1240_0": "[211] Yañca tattha",
  "anya-e0301n0:1241_0": "“Maggassavā aṭṭhaṅgikassa aṅgāni maggaṅgānī”ti vuttaṃ. Taṃpi anupapannaṃ.",
  "anya-e0301n0:1242_0": "Idha hi katthaci citte tiyaṅgiko katthaci caturaṅgikotiādinā nānāmaggova adhippetoti.",
  "anya-e0301n0:1242_1": "Ādhipaccaṭṭhena indriyāni.",
  "anya-e0301n0:1242_2": "Kiñca ādhipaccaṃ.",
  "anya-e0301n0:1242_3": "Attādhīnavuttike dhamme attano gatiyaṃ sabbaso vattetuṃ samatthabhāvo.",
  "anya-e0301n0:1242_4": "Iti tesu tesu kiccesu attano ādhipaccasaṅkhātaṃ indaṭṭhaṃ karonti sādhentīti indriyāni.",
  "anya-e0301n0:1242_5": "Indaṭṭhaṃ kārentītipi indriyāni.",
  "anya-e0301n0:1242_6": "Issarā adhipatinoti vuttaṃ hoti.",
  "anya-e0301n0:1242_7": "Tattha pañcacakkhādīni dassanādikiccesu cakkhuviññāṇādīnaṃ issarāhonti.",
  "anya-e0301n0:1242_8": "Balavadubbalamanda tikkhādīsu attākārānuvattāpanato.",
  "anya-e0301n0:1242_9": "Bhāvadvayaṃ itthākārādivasena pavattiyaṃ catusamuṭṭhānika rūpānaṃ sakalakhandhapañcakasseva vā issaro hoti.",
  "anya-e0301n0:1242_10": "Aññathā appavattito.",
  "anya-e0301n0:1242_11": "Tathā hi yasmiṃ santāne paṭisandhiyaṃ itthibhāvo pavattati.",
  "anya-e0301n0:1242_12": "Tasmiṃ sabbe kammādipaccayā catusamuṭṭhānarūpasantatiṃ samuṭṭhāpentā itthākārasahitameva samuṭṭhāpenti,",
  "anya-e0301n0:1242_13": "no aññathā.",
  "anya-e0301n0:1242_14": "Chandacittādhippāyāpi tasmiṃ mandākārasahitāva pavattanti.",
  "anya-e0301n0:1242_15": "Tabbiparītena purisasantānaṃ veditabbaṃ.",
  "anya-e0301n0:1242_16": "Jīvitadvayaṃ rūpā rūpasantatīnaṃ ratti diva māsa saṃvaccharānukkamena addhānapharaṇe sahajātadhammānaṃ issaro hoti.",
  "anya-e0301n0:1242_17": "Tesaṃ tadāyattavutti kattā.",
  "anya-e0301n0:1242_18": "Mano vijānanakicce.",
  "anya-e0301n0:1242_19": "Vedanāpañcakaṃ tathā tathā ārammaṇarasānubhavane.",
  "anya-e0301n0:1242_20": "Saddhā ārammaṇāvīmuccane.",
  "anya-e0301n0:1242_21": "Vīriyaṃ kammani alīna vuttibhāve.",
  "anya-e0301n0:1242_22": "Sati ārammaṇupaṭṭhāne.",
  "anya-e0301n0:1242_23": "Samādhi ārammaṇe niccalaṭṭhi tiyaṃ.",
  "anya-e0301n0:1242_24": "Paññā asammohakicce sampayuttadhammānaṃ issaro hoti.",
  "anya-e0301n0:1242_25": "Anaññābhibhavanīyabhāvena pavattanato.",
  "anya-e0301n0:1242_26": "Yathā hi silāyaṃ pathavī sahajātehi anabhibhavanīyā hoti.",
  "anya-e0301n0:1242_27": "Attanāvate abhibhavitvā visuṃ avijjamāneviya katvā pavattati.",
  "anya-e0301n0:1242_28": "Yathā ca udake āpo aggimhi tejo vāte vāyo.",
  "anya-e0301n0:1242_29": "Evaṃ sampadamidaṃ daṭṭhabbaṃ.",
  "anya-e0301n0:1243_0": "Aññāyittha paṭivijjhitthāti aññātaṃ.",
  "anya-e0301n0:1243_1": "Na aññātaṃ anaññātaṃ.",
  "anya-e0301n0:1243_2": "Catusaccadhammo.",
  "anya-e0301n0:1243_3": "Amataṃvā padaṃ.",
  "anya-e0301n0:1243_4": "Anaññātaṃ ñassāmi jānissāmīti anaññātaññassāmi.",
  "anya-e0301n0:1243_5": "Ākhyātikaṃpi hi padaṃ saññāsaddabhāve ṭhitaṃ nāmikaṭṭhāne tiṭṭhati.",
  "anya-e0301n0:1243_6": "Yathā makkhaligosālo ehipassi koti.",
  "anya-e0301n0:1243_7": "Evañhi sati tassa padantarena saha samāsabhāvo navirujjhatīti.",
  "anya-e0301n0:1243_8": "Anaññātaññassāmīti evaṃ paṭipannassa indriyaṃ anaññā taññassāmītindriyaṃ.",
  "anya-e0301n0:1243_9": "Ādimanasikārato paṭṭhāya tādisena ussāhena saha vipassanaṃ ārabhantassa tasmiṃ ussāhe apaṭipassaddheyeva",
  "anya-e0301n0:1243_10": "sotāmattimaggaṃ paṭilabhantassa indriyanti vuttaṃ hoti.",
  "anya-e0301n0:1243_11": "Ājānātīti aññaṃ.",
  "anya-e0301n0:1243_12": "Tameva indriyanti aññindriyaṃ,",
  "anya-e0301n0:1243_13": "pathamamaggena anaññātaṃ ñatvāpi kilesappahānakiccassa apariniṭṭhitattā tassa jānanakiccassa vippakatabhāvena",
  "anya-e0301n0:1243_14": "yathā diṭṭhe tasmiṃ catusaccadhamme amatapadeeva vā punappunaṃ jānanakicca yuttānaṃ indriyanti vuttaṃ hoti.",
  "anya-e0301n0:1243_15": "Aññātāvindriyanti aññā tāvino pariniṭṭhita ājānana kiccassa khīṇāsavassa indriyanti aññātāvindriyaṃ.",
  "anya-e0301n0:1243_16": "Tividhaṃ petaṃ tathārūpe jānane sampayutta dhammānaṃ issaro hotīti veditabbaṃ.",
  "anya-e0301n0:1244_0": "Tattha imesaṃ sattānaṃ pākaṭe rūpakāye attagāhadaḷhattaṃ tabbimuttica imesaṃ apariññāya pariññāyaca hotīti dīpetuṃ ādito pañca pasādindriyāni vuttāni.",
  "anya-e0301n0:1244_1": "Tassa attassa itthipuma tābhedo imesaṃ vasena hoti.",
  "anya-e0301n0:1244_2": "Tasmiṃ vā itthipurisa gāho tabbimuttica imesaṃ apariññāya pariññāyaca hotīti dīpetuṃ kadanantaraṃ bhāvindriyadvayaṃ vuttaṃ.",
  "anya-e0301n0:1244_3": "Soca attā imassa vasena jīvasaññaṃ labhati.",
  "anya-e0301n0:1244_4": "Tasmiṃvā jīvagāho tabbimuttica imassa apariññāya pariññāyaca hotīti dīpetuṃ tadanantaraṃ jīvitindriyaṃ vuttaṃ.",
  "anya-e0301n0:1244_5": "Idaṃ pana bhāvindriyato pure vattabbaṃpi rūpārūpa missakattā idha vuttanti daṭṭhabbaṃ.",
  "anya-e0301n0:1244_6": "Nāmakāye attagāhadaḷhattaṃ tabbimuttica imassa apariññāya pariññāyaca hotīti dīpetuṃ nāmindriyesu manindriyaṃ ādito vuttaṃ.",
  "anya-e0301n0:1244_7": "Soca arūpī attā imesaṃ vasena saṃkiliṭṭho vipphanditoca hoti.",
  "anya-e0301n0:1244_8": "Tasmiṃvā sukhitadukkhitagāho tabbimuttica imesaṃ apariññāya pariññāyaca hotīti dīpetuṃ tadanantaraṃ pedanindriyapañcakaṃ vuttaṃ.",
  "anya-e0301n0:1244_9": "Tassa saṃkiliṭṭhassa vodānappattiyā taṃtaṃgāhavimuttiyāvā paṭipattidassanatthaṃ tadanantaraṃ saddhādipañcindriyaṃ vuttaṃ.",
  "anya-e0301n0:1244_10": "Tāya paṭipattiyā vodānappatti yā ādi majjha pariyosāna dassanatthaṃ ante tīṇi lokuttarindriyāni vuttānīti.",
  "anya-e0301n0:1245_0": "[212] Vibhāvaniyaṃ pana",
  "anya-e0301n0:1246_0": "“Ettāvatā adhippetatthasiddhīti aññesaṃ agahaṇanti” vuttaṃ. Taṃ na yujjati.",
  "anya-e0301n0:1247_0": "Nahi santesupi aññesu indriyabhāvārahesu dhammesu ettāvatā adhippetatthasiddhiyā tesaṃ aññesaṃ bhagavato therassaca agahaṇanti yuttaṃ vattuṃ.",
  "anya-e0301n0:1247_1": "Indriyabhāvārahassa aññassa asambhavato.",
  "anya-e0301n0:1247_2": "Yadi hi sambhaveyya,",
  "anya-e0301n0:1247_3": "sataṃpi sahassaṃpi gaṇhissatiyevāti.",
  "anya-e0301n0:1247_4": "Baliyanti uppannuppanne paṭipakkhadhamme sahanti maddantīti balāni.",
  "anya-e0301n0:1247_5": "Yathā abalānaṃ baliyanti.",
  "anya-e0301n0:1247_6": "Maddantenaṃ parissayāti.",
  "anya-e0301n0:1247_7": "Etthaca abalāti dubbalā.",
  "anya-e0301n0:1247_8": "Nanti hīnavīriyaṃ janaṃ.",
  "anya-e0301n0:1247_9": "Baliyantīti balasā karonti ajjhottharanti.",
  "anya-e0301n0:1247_10": "Parissayāti abalā rāgādi parissayāti attho. Apica,",
  "anya-e0301n0:1247_11": "paṭipakkhadhammehi akampiyaṭṭhena akkho bhaṇiyaṭṭhena balānināma.",
  "anya-e0301n0:1247_12": "Tasmā assaddhiyasaṅkhātena paṭipakkhadhammena kampetuṃ asakkuṇeyyatā saddhābalaṃnāma.",
  "anya-e0301n0:1247_13": "Kosajjasaṅkhātena kampetuṃ asakkuṇeyyatā vīriyabalaṃnāma.",
  "anya-e0301n0:1247_14": "Muṭṭhasaccena kampetuṃ asakkuṇeyyatāsatibalaṃnāma.",
  "anya-e0301n0:1247_15": "Uddhaccena kampetuṃ asakkuṇeyyatāsamādhibalaṃnāma.",
  "anya-e0301n0:1247_16": "Avijjāyakampetuṃ asakkuṇeyyatā paññābalaṃ nāma.",
  "anya-e0301n0:1247_17": "Sesadukadvayaṃ pana aññamaññaṃ paṭipakkhenayojetabbaṃ.",
  "anya-e0301n0:1248_0": "[213] Vibhāvaniyaṃ pana",
  "anya-e0301n0:1249_0": "Pāpabaladukaṃ paṭipakkhena yojetuṃ nalabbhatīti katvā “ahirikānottappadvayaṃ pana sampayuttadhammesu thirabhāve nevāti” vuttaṃ.",
  "anya-e0301n0:1249_1": "Taṃ na sundaraṃ.",
  "anya-e0301n0:1250_0": "Sampayuttadhammesu thirabhāvotica paṭipakkhehi akampiyatā tica atthato nānattābhāvatoti.",
  "anya-e0301n0:1250_1": "Vīriyasamādhibalāni kusalākusalābyākatāni.",
  "anya-e0301n0:1250_2": "Ahirikānottappāni akusalabalāni.",
  "anya-e0301n0:1250_3": "Sesāni kusalābyākatānīti.",
  "anya-e0301n0:1250_4": "Adhipatīti ettha patīti sāmi issaro.",
  "anya-e0301n0:1250_5": "So pana padesa issaro sakalissaroti duvidho.",
  "anya-e0301n0:1250_6": "Tattha indriyāni paresaṃ visaye sayaṃ paravase vattitvā attano visayeeva parehi attano vase vattāpentīti padesissarā nāma.",
  "anya-e0301n0:1250_7": "Pubbāti saṅkhāravasena pubbāgamanavasena vā visesetvā pavattaṃ adhipatiṭṭhānaṃ patvā pana añño dutiyo issaronāma natthi.",
  "anya-e0301n0:1250_8": "Tasmā adhiko patīti adhipati.",
  "anya-e0301n0:1250_9": "Attā dhīnavuttīnaṃ patīti adhipatītica vadanti.",
  "anya-e0301n0:1251_0": "Chandoeva adhipatīti chandādhipati.",
  "anya-e0301n0:1251_1": "Chandavato kiṃnāma kammaṃ nasijjhatīti evaṃ pubbābhisaṅkhāravasenavā pubbe atītabhavesu suṭṭhu āsevitachandāgamanavasenavā",
  "anya-e0301n0:1251_2": "tesu tesu kalyāṇa pāpakammesu sampayuttadhamme mahoghoviya tiṇapaṇṇakasaṭe attaparādhīne niccaṃ paggahitadhure",
  "anya-e0301n0:1251_3": "katvā pavatto kattukamyatā chando.",
  "anya-e0301n0:1251_4": "Esa nayo sesesupi.",
  "anya-e0301n0:1251_5": "Nanu cettha pacchimā tayo dhammā adhipatibhāvaṃ gaṇhantā indriyabhāvaṃ avijahitvāva gaṇhantīti adhipatibhūtāva",
  "anya-e0301n0:1251_6": "samānā indriyakiccavasena paravasepi vattantīti. Saccaṃ,",
  "anya-e0301n0:1251_7": "aññaṃ pana adhipatikiccaṃ,",
  "anya-e0301n0:1251_8": "aññaṃ indriyakiccanti natthettha dosoti.",
  "anya-e0301n0:1251_9": "Yathā hi rājā cakkavattī ekassa attano purohitassa santike ekaṃ dibbavijjaṃ gaṇhāti.",
  "anya-e0301n0:1251_10": "Na ettāvatā rājā cakkavattināma nahoti.",
  "anya-e0301n0:1251_11": "Naca vijjāhetu aññassa vasena vattati.",
  "anya-e0301n0:1251_12": "Aññañhi cakkavatti rajjakiccaṃ,",
  "anya-e0301n0:1251_13": "aññaṃ vijjāgahaṇa kiccanti.",
  "anya-e0301n0:1251_14": "Evaṃ sampadamidaṃ daṭṭhabbaṃ.",
  "anya-e0301n0:1251_15": "Tattha adhipatikiccaṃnāma taṃtaṃkicca visesaṃ anapekkhitvā atulyabalena abhibhavitvā sahajāta dhamme",
  "anya-e0301n0:1251_16": "attano attano kiccesu anivattamāne katvā dhura vāhitā.",
  "anya-e0301n0:1251_17": "Indriyakiccaṃ pana vijānanādikiccaṃ ārabbha pavuccatīti.",
  "anya-e0301n0:1252_0": "Āharanti sahajātādipaccayasāmaññato atirekena asādhāraṇapaccayasattivisesena haranti pavattentīti āhārā.",
  "anya-e0301n0:1252_1": "Āharantivā ajjhattasambhūtā te te paccayadhammā paccayuppannadhammāca attānañceva attano attano paccayakiccaṃ",
  "anya-e0301n0:1252_2": "paccayuppannakiccañca suṭṭhu haranti vahanti etehīti āhārā.",
  "anya-e0301n0:1252_3": "Yathāhasabbe sattā āhāraṭṭhitikāti.",
  "anya-e0301n0:1252_4": "Etthaca sabbe sattāti etena sabbe ajjhattasambhūtā paccayapaccayuppannadhammā vuttā.",
  "anya-e0301n0:1252_5": "Āhāraṭṭhitikāti paccayaṭṭhitikā.",
  "anya-e0301n0:1252_6": "Yathārahaṃ catuvīsatipaccayehi ṭhitisabhāvāti attho.",
  "anya-e0301n0:1252_7": "Nanucettha paccayāhārova vutto.",
  "anya-e0301n0:1252_8": "Na āhārapaccayo.",
  "anya-e0301n0:1252_9": "Idha pana catubbidho āhārapaccayadhammova vuttoti. Saccaṃ,",
  "anya-e0301n0:1252_10": "paccayaṭṭhena pana āhāranāmakānaṃ sabbesaṃ catuvīsatipaccayadhammānaṃ majjhe yedhammā cattāro āhārāti visesetvā vuttā.",
  "anya-e0301n0:1252_11": "Te tesaṃ paccayāhārānaṃpi āhārabhūtāti siddhā hontīti.",
  "anya-e0301n0:1252_12": "Imasmiṃ atthe catunnaṃ āhārānaṃ mahanta bhāvo pākaṭo hotīti.",
  "anya-e0301n0:1253_0": "Tattha yathā yavabījānaṃvā sālibījānaṃvā ānubhāvo nāma kaḷiraṅkurānaṃ uppādāna padhānaṃ hoti.",
  "anya-e0301n0:1253_1": "Tatoparaṃ pana sassabhāvaṃ patvā cha pañca māse vaḍḍhiyāvā ṭhitiyāvā pathavi rasaāporasānaṃ ānubhāvo padhānaṃ hoti.",
  "anya-e0301n0:1253_2": "Evamevaṃ kabaḷī kārāhārūpajīvīnaṃ kāmasattānaṃ kammassa ānubhāvonāma paṭisandhirūpuppādane padhānaṃ hoti.",
  "anya-e0301n0:1253_3": "Tatoparaṃ pana yāvatāyukaṃ vaḍḍhīyāvāṭhitiyāvā utuāhārānaṃ ānubhāvo padhānaṃ hoti.",
  "anya-e0301n0:1253_4": "Kammajarūpāni hi yāva āsannamaraṇā pavattamānānipi utuāhārehi anuggahitānieva pavattanti.",
  "anya-e0301n0:1253_5": "Utuca āhāru patthambhitoyeva attano kiccaṃ karoti.",
  "anya-e0301n0:1253_6": "Tasmā tesaṃ sattānaṃ catusantatirūpaṃ kabaḷīkārāhārena anupatthambhīyamānaṃ ciraṃ napavattati.",
  "anya-e0301n0:1253_7": "Upatthambhīyamānaṃeva yāvatāyukaṃ pavattati.",
  "anya-e0301n0:1253_8": "Yathāca sakuṇāvā ḍaṃsamakasā dayovā tuṇḍena āhāraṃ gahetvā attabhāvaṃ posenti.",
  "anya-e0301n0:1253_9": "Tuṇḍe asante āhāraṃ alabhantā maranti.",
  "anya-e0301n0:1253_10": "Evameva ime sattā phassena ārammaṇesu rasaṃ gahetvā vedanāsaṅkhātaṃ upabhogaparibhogaṃ sampādetvā taṇhāvepullaṃ",
  "anya-e0301n0:1253_11": "patvā tividhaṃ vaṭṭaṃ pūretvā yāvajjatanāpi vaṭṭe anukaṇṭhamānā pavattanti.",
  "anya-e0301n0:1254_0": "Yadi hi phassonāma na siyā,",
  "anya-e0301n0:1254_1": "ārammaṇarasaṃ alabhitvā vedanā paribhogarahitena taṇhuppattiyā okāso natthīti tividhavaṭṭameva nasiyāti.",
  "anya-e0301n0:1254_2": "Yathāca te sakuṇādayo pakkhe viyūhitvā antarā apatamānā rukkhato rukkhaṃ vanato vanaṃ vicaritvā attānaṃ yāpenti.",
  "anya-e0301n0:1254_3": "Pakkhesu asantesu gamanaṃ asampādentā patitvā maranti.",
  "anya-e0301n0:1254_4": "Evamevaṃ ime sattā āyūhanalakkhaṇāya cetanāya cetayitvā kammasamaṅgitaṃ sampādetvā bhavato bhavaṃ vicaritvā yāvajjatanā vaṭṭe saṃsaranti.",
  "anya-e0301n0:1254_5": "Yadi hi cetanānāma na siyā,",
  "anya-e0301n0:1254_6": "kammavaṭṭassa abhāvo.",
  "anya-e0301n0:1254_7": "Tadabhāveca vipākavaṭṭassa abhāvo.",
  "anya-e0301n0:1254_8": "Tadabhāveca tadanusayitassa kilesavaṭṭassa abhāvoti vaṭṭaṃnāma na siyāti.",
  "anya-e0301n0:1254_9": "Yathāca te sakuṇādayo cakkhunā gocaraṭṭhānaṃvā taṃtaṃdisābhāgaṃvā vibhāvetvā yāvajīvaṃ attānaṃ yāpenti.",
  "anya-e0301n0:1254_10": "Cakkhusmiṃ asante kiñcigahetabbavatthuṃvā gantabbaṭṭhānaṃvā alabhitvā tattheva maranti.",
  "anya-e0301n0:1254_11": "Evamevaṃ sampayuttā dhammā ārammaṇavijānalakkhaṇena viññāṇena taṃtaṃārammaṇaṃ labhitvā tasmiṃ tasmiṃ phassādayo uppādetvā tividhaṃ vaṭṭaṃ vaṭṭenti.",
  "anya-e0301n0:1254_12": "Yadi hi viññāṇaṃnāma na siyā,",
  "anya-e0301n0:1254_13": "phassādīnaṃ ārammaṇalābhoyeva natthīti vaṭṭameva na siyāti.",
  "anya-e0301n0:1254_14": "Tenāha cattāro āhārā.La.",
  "anya-e0301n0:1254_15": "Viññāṇaṃ catutthanti.",
  "anya-e0301n0:1254_16": "Saṃyuttakeca –",
  "anya-e0301n0:1255_0": "Cattārome bhikkhave āhārā bhūtānaṃ vā sattānaṃ ṭhitiyā sambhavesīnaṃvā sattānaṃ anuggahāya kabaḷīkāro āhāro oḷārikovā sukhumovā,",
  "anya-e0301n0:1255_1": "phasso dutīyo,",
  "anya-e0301n0:1255_2": "manosañcetanā tatīyā,",
  "anya-e0301n0:1255_3": "viññāṇaṃ catutthanti vuttaṃ.",
  "anya-e0301n0:1256_0": "Tattha bhūtānanti vuddhippattānaṃ.",
  "anya-e0301n0:1256_1": "Sambhavesīnanti kalalādi kāle ṭhitānaṃ.",
  "anya-e0301n0:1256_2": "Catunnaṃpana āhārānaṃ yathāsambhavaṃ anamatagge saṃsāravaṭṭevā tasmiṃ tasmiṃ bhavevā ṭhitiyāvā anuggahāyavā pavatti ākāro vuttanayena veditabbo.",
  "anya-e0301n0:1256_3": "Aṭṭhakathāyaṃ pana kopanettha āhāro.",
  "anya-e0301n0:1256_4": "Kiṃ āhāretīti.",
  "anya-e0301n0:1256_5": "Kabaḷīkārā hāro ojaṭṭhamakarūpāni āhāreti.",
  "anya-e0301n0:1256_6": "Phassāhāro tisso vedanā.",
  "anya-e0301n0:1256_7": "Manosañcetanāhāro tayo bhave.",
  "anya-e0301n0:1256_8": "Viññāṇā hāro paṭisandhināmarūpanti vuttaṃ.",
  "anya-e0301n0:1256_9": "Taṃ pākaṭaphalavasena vuttanti daṭṭhabbaṃ.",
  "anya-e0301n0:1256_10": "Ojaṭṭhamakarūpuppādanaṃ pana kabaḷīkārāhārassa mahantaṃ kiccaṃ nahoti.",
  "anya-e0301n0:1256_11": "Catusantatirūpupatthambhanameva mahantaṃ.",
  "anya-e0301n0:1256_12": "Teneva hi pāḷiyaṃ ṭhitiyātica anuggahāyātica vuttaṃ.",
  "anya-e0301n0:1257_0": "Apica yathā upanissayāsevanapaccayā suttanti kapariyāyā abhidhammapariyāyātica duvidhā honti.",
  "anya-e0301n0:1257_1": "Tathā āhārapaccayopi duvidho.",
  "anya-e0301n0:1257_2": "Tattha yaṃ vuttaṃ manosañcetanāhāro tayobhaveti.",
  "anya-e0301n0:1257_3": "Taṃ suttantikapariyāyaṃ sandhāya vuttaṃ.",
  "anya-e0301n0:1257_4": "Nahi paṭṭhāne arūpā hārā asahajātānaṃ dhammānaṃ āhāraṭṭhena paccayānāma hontīti.",
  "anya-e0301n0:1257_5": "Pañcaviññāṇesu jhānaṅgāni nalabbhanti.",
  "anya-e0301n0:1257_6": "Tāni hi dubbalakiccaṭṭhānavatthukattā rūpādīsu abhinipātamattāni hontīti na tesu vijjamānā vedanā ekaggatā jhānakiccaṃ sādhentīti.",
  "anya-e0301n0:1257_7": "Vitakkapacchimakaṃ jhānantica vuttaṃ.",
  "anya-e0301n0:1257_8": "Jhānaṅgānaṃ nāyakabhūtoca vitakko tesu natthīti tattha tāvedanā ekaggatāyo taṃ na sādhentīti.",
  "anya-e0301n0:1257_9": "Vīriyupatthambharahitā dhammā sampayuttadhammesu thirabhāvappattā nahontīti avīriyesu soḷasāhetukacittesu samādhibalakiccaṃ na sādheti.",
  "anya-e0301n0:1257_10": "Vīriyapacchimakaṃ balanti hi vuttanti āha avīriyesu balāni nalabbhantīti.",
  "anya-e0301n0:1257_11": "Heturahitā ca dhammā vaṭṭassa vivaṭṭassaca pattiyā pathabhāvaṃ nagacchanti.",
  "anya-e0301n0:1257_12": "Hetupacchimako maggoti hi vuttanti āha ahetukesu maggaṅgāni na labbhantīti.",
  "anya-e0301n0:1257_13": "Vicikicchāsampayuttecitte ekaggatā adhimokkharahi tattā ekantena saṃsappanasabhāvāya vicikicchāya abhibhūtattā",
  "anya-e0301n0:1257_14": "ca maggindriyabalabhāvāya balavatī nahotīti vuttaṃ vicikicchā citte ekaggatā maggindriyabalabhāvaṃ na",
  "anya-e0301n0:1257_15": "gacchatīti.",
  "anya-e0301n0:1257_16": "Dvihetuka tihetuka javanesvevāti ettha dvihetuka tihetukasaddena momūhadvayahasanajavanāni nivatteti.",
  "anya-e0301n0:1257_17": "Javanasaddena tibhūmakāni dvihetukatihetukavipākāni nivatteti.",
  "anya-e0301n0:1258_0": "[214] Vibhāvaniyaṃ pana",
  "anya-e0301n0:1259_0": "“Dvihetukatihetukagahaṇena ekahetukesu adhipatīnaṃ abhāvaṃ dassetī”ti vuttaṃ,",
  "anya-e0301n0:1259_1": "javanabhāvasāmaññattā pana hasanacittepi tesaṃ abhāvo dassetabboyeva hotīti.",
  "anya-e0301n0:1260_0": "Yathāsambhavanti laddhapubbāti saṅkhārassa laddhapubbāgamassa ca ekekassa adhipatino sambhavānurūpaṃ ekova labbhati.",
  "anya-e0301n0:1260_1": "Na dutiyo.",
  "anya-e0301n0:1260_2": "Itarathā adhipatieva nasiyāti.",
  "anya-e0301n0:1260_3": "Evañca katvā paṭṭhāne yathā indriyapaccayavibhaṅge arūpinoindriyā sampayuttakānaṃdhammānaṃ taṃsamuṭṭhānānañca",
  "anya-e0301n0:1260_4": "rūpānaṃ indriyapaccayena paccayoti vuttaṃ.",
  "anya-e0301n0:1260_5": "Na tathā adhipatipaccayavibhaṅge.",
  "anya-e0301n0:1260_6": "Tattha pana chandādhipati chandasampayuttakānantiādinā ekekādhipati vibhāgavaseneva vuttanti.",
  "anya-e0301n0:1260_7": "Evañhi sati adhipati indriyānaṃ viseso pākaṭo hotīti.",
  "anya-e0301n0:1260_8": "Naveritāti nava īritā kathitā.",
  "anya-e0301n0:1260_9": "Kusalā kusalā byākatehi samākiṇṇo kusalādi samākiṇṇo.",
  "anya-e0301n0:1260_10": "[Missakasaṅgaho]",
  "anya-e0301n0:1261_0": "164.",
  "anya-e0301n0:1261_1": "Cattāri saccāni bujjhatīti bodhi.",
  "anya-e0301n0:1261_2": "Bujjhantivā tāni taṃ samaṅgino etāyāti bodhi.",
  "anya-e0301n0:1261_3": "Catumaggañāṇaṃ.",
  "anya-e0301n0:1261_4": "Vuttañhetaṃ mahā niddese bodhi vuccati catūsu maggesu- ñāṇanti.",
  "anya-e0301n0:1261_5": "Pakkhoti koṭṭhāso sambhāro.",
  "anya-e0301n0:1261_6": "Bodhiyā pakkhe bhavāti bodhipakkhiyā.",
  "anya-e0301n0:1261_7": "Adhisīlā dhicittā dhipaññā saṅkhātāsu tīsu sikkhāsu pariyāpannānaṃ satthusāsanadhammānaṃ etaṃnāmaṃ.",
  "anya-e0301n0:1261_8": "Te pana koṭṭhāsato satta vidhā hontīti āha cattārosatipaṭṭhānātiādi.",
  "anya-e0301n0:1261_9": "Sampayutta dhammesu pamukhā padhānā hutvā kāyādīsu ārammaṇesu tiṭṭhanti nānārammaṇesu cittagamanaṃ nivattetvā",
  "anya-e0301n0:1261_10": "tesveva kāyādīsu citta nibandhanavasena pavattantīti paṭṭhānāni.",
  "anya-e0301n0:1261_11": "Satieva paṭṭhānānīti sati paṭṭhānāni.",
  "anya-e0301n0:1261_12": "Cattārisatipaṭṭhānānīti vattabbe dhammabhāvaṃ apekkhitvā cattārosatipaṭṭhānā tivuttanti daṭṭhabbaṃ.",
  "anya-e0301n0:1261_13": "Kāyeanupassanā kāyā nupassanā.",
  "anya-e0301n0:1261_14": "Rūpakāye rūpasamūhe assāsapassāsādikassa avayavakāyassa taṃtaṃkāyabhāvenavā aniccādibhāvenavā yāva tasmiṃ tasmiṃ kāye sammoho pahiyyati.",
  "anya-e0301n0:1261_15": "Tāva punappunaṃ nirantaraṃ samanupassanāti attho.",
  "anya-e0301n0:1261_16": "Navappabhedāsu vedanāsu sukhavedanādi kāyaavayavavedanāya taṃtaṃ vedanābhāvena udayabbayavasena ca anupassanā vedanānupassanā.",
  "anya-e0301n0:1261_17": "Soḷasa pabhedesu sarāgā dīsu cittesu sarāgādikassa avayavacittassa taṃtaṃ cittabhāvena udayabbayavasenaca anupassanā cittānupassanā.",
  "anya-e0301n0:1261_18": "Pañcapabhedesu nīvaraṇādīsu dhammesu kāmacchandādikassa avayavadhammassa taṃ taṃ dhammabhāvena udayabbayavasenaca anupassanā dhammānupassanā.",
  "anya-e0301n0:1262_0": "[215] Yaṃ pana vibhāvaniyaṃ",
  "anya-e0301n0:1263_0": "“Kucchitānaṃ kesādīnaṃ āyoti kāyo. Assāsa passāsānaṃvā samūho kāyo”ti vuttaṃ. Taṃ na sundara meva.",
  "anya-e0301n0:1264_0": "[216] Yañca tattha",
  "anya-e0301n0:1265_0": "“Kāyassa anupassanā kāyānupassanā”ti vuttaṃ. Taṃpi na sundaraṃ.",
  "anya-e0301n0:1266_0": "Kāye kāyānupassī viharatīti hi vuttaṃ.",
  "anya-e0301n0:1266_1": "Etena hi kāye anupassanā kāyānupassanāti ayamatthova padhānato dassitoti.",
  "anya-e0301n0:1267_0": "[217] Yañca tattha",
  "anya-e0301n0:1268_0": "“Vedanānaṃ vasena anupassanā”ti vuttaṃ.",
  "anya-e0301n0:1268_1": "Taṃpi na sundaraṃ.",
  "anya-e0301n0:1268_2": "Vedanāsu vedanānupassīti hi vuttaṃ.",
  "anya-e0301n0:1268_3": "Tathā cittānupassanā padepi.",
  "anya-e0301n0:1269_0": "[218] Yaṃpi tattha",
  "anya-e0301n0:1270_0": "“Saññāsaṅkhārānaṃ dhammānaṃ bhinnalakkhaṇānameva anupassanā dhammānupassanā”ti vuttaṃ.",
  "anya-e0301n0:1270_1": "Taṃpi na sundarameva.",
  "anya-e0301n0:1271_0": "Na hi katthaci pāḷiyaṃ saññāsaṅkhārāva visesetvā dhammāti vuttā atthīti.",
  "anya-e0301n0:1271_1": "Pāḷiyañhi chanīvaraṇā pathamaṃ dhammāti vuttā.",
  "anya-e0301n0:1271_2": "Tato pañcupādānakkhandhā.",
  "anya-e0301n0:1271_3": "Tato dvādasāyatanāni.",
  "anya-e0301n0:1271_4": "Tato sattabojjhaṅgā.",
  "anya-e0301n0:1271_5": "Tato cattāri saccānīti.",
  "anya-e0301n0:1271_6": "Yadievaṃ ekāya dhammānupassanāya vuttāya itarāpi siddhāti satipaṭṭhānaṃ ekameva vattabbaṃ,",
  "anya-e0301n0:1271_7": "na cattāroti.Na.",
  "anya-e0301n0:1271_8": "Yo hi dhammānupassanāyaṃ rūpakkhandho vutto.",
  "anya-e0301n0:1271_9": "So ruppanalakkhaṇānupassanavasena vutto.",
  "anya-e0301n0:1271_10": "Ruppanalakkhaṇañhi nibbattitapara matthadhammo.",
  "anya-e0301n0:1271_11": "Soca tathā anupassantassa visesato sukhumassa attavipallāsassa pahānāya hotīti.",
  "anya-e0301n0:1271_12": "Kāyoti pana taṃtaṃ samūhabhūtarūpadhammavasena veditabbo.",
  "anya-e0301n0:1271_13": "Naruppanalakkhaṇavasena.",
  "anya-e0301n0:1271_14": "Naca taṃtaṃ kāyabhāvena gahito taṃtaṃ rūpadhammasamūho nibbattita paramatthadhammonāma hoti.",
  "anya-e0301n0:1271_15": "Paññattimissakattā.",
  "anya-e0301n0:1271_16": "Soca tathā anupassantassa visesato oḷārikassa subhādi vipallāsassa pahānāya hotīti.",
  "anya-e0301n0:1271_17": "Tathā vedanācittesupi oḷārikavipallāso sukhumavipallāsoti dve dve vipallāsā honti.",
  "anya-e0301n0:1271_18": "Tattha attupanibandhā niccasukha vipallāsā oḷārikā.",
  "anya-e0301n0:1271_19": "Attavipallāso sukhumo.",
  "anya-e0301n0:1271_20": "Tattha vedanā cittā nupassanā oḷārikavipallāsānaṃ pahānāya visuṃ vuttā.",
  "anya-e0301n0:1271_21": "Dhammesu vedanākkhandhaviññāṇakkhandhā sukhuma vipallāsa pahānāyāti.",
  "anya-e0301n0:1271_22": "Tasmā cattārova satipaṭṭhānā vattabbāti.",
  "anya-e0301n0:1271_23": "Sammā padahanti etehīti sammappadhānāni.",
  "anya-e0301n0:1271_24": "Kāmaṃ tacoca nhāruca,",
  "anya-e0301n0:1271_25": "aṭṭhica avasissatu.",
  "anya-e0301n0:1271_26": "Upassussatu me sarīre maṃsalohitaṃ.",
  "anya-e0301n0:1271_27": "Yantaṃ purisathāmena purisaparakkamena pattabbaṃ.",
  "anya-e0301n0:1271_28": "Na taṃ apatvā vīriyassa saṇṭhānaṃ bhavissatīti evaṃ anivattanavutti vasena pavattassa sammāvāyāmassa etaṃ nāmaṃ.",
  "anya-e0301n0:1271_29": "So pana tathā pavatto ekopi samāno kiccasiddhivasena catudhā hotīti.",
  "anya-e0301n0:1271_30": "Vuttaṃ uppannānantiādi.",
  "anya-e0301n0:1272_0": "Tattha uppannānaṃpāpakānanti asukasmiṃ kāle dese ṭhāne vā ahaṃ idañcidañca nāma pāpaṃ akāsiṃ,",
  "anya-e0301n0:1272_1": "idañcidañcanāma mayhaṃ uppannanti evaṃ attano santāne uppannabhāvena viditānaṃ akusalānaṃ.",
  "anya-e0301n0:1272_2": "Pahānāyāti tesaṃ attano santāne ajjatagge yāvaparinibbānāpuna anuppādadhammatāpādanakaraṇatthaṃ.",
  "anya-e0301n0:1272_3": "Vāyāmoti sīla pūraṇa samatha vipassanābhāvanākammesu daḷhaṃ vāyāmo.",
  "anya-e0301n0:1272_4": "Anuppannānanti attano santāne uppannapubbanti aviditānaṃ parasantānesuvā suttantesuvā disvāvā sutvāvā viditānaṃ.",
  "anya-e0301n0:1272_5": "Anuppādāyāti yesaṃ akusala mūlānaṃ atthitāya imesaṃ sattānaṃ īdisāni kilesajātāni vā pāpakammānivā uppajjanti.",
  "anya-e0301n0:1272_6": "Tāni mayi vijjantieva.",
  "anya-e0301n0:1272_7": "Ahaṃpi tehi kilesehivā kammehivā aparimuttoyeva.",
  "anya-e0301n0:1272_8": "Ahaṃpi svevā parasuvevā bhavantaresuvā tāni attano santāne uppādessā miyevāti evaṃ paccavekkhitvā tesaṃ",
  "anya-e0301n0:1272_9": "akusalamūlānaṃ attano santāne uppattiyā paccayasamucchindanatthaṃ.",
  "anya-e0301n0:1272_10": "Anuppannānaṃkusalānanti catubhūmakesu kusaladhammesu sattavisuddhipabhedesu imenāma visuddhidhammā mayā",
  "anya-e0301n0:1272_11": "appattā anadhigatāeva hontīti evaṃ ñatvā samaye anatikkanteeva appattānaṃ anadhigatānaṃ upari visuddhidhammānaṃ",
  "anya-e0301n0:1272_12": "adhigamanatthāya.",
  "anya-e0301n0:1273_0": "Uppannānaṃ kusalānaṃ bhiyyo bhāvāyāti yāni sīlādīni kusalāni mayi uppannāni.",
  "anya-e0301n0:1273_1": "Tāni yāva niyāmaṃ naokkamanti,",
  "anya-e0301n0:1273_2": "tāva mayhaṃ etānīti vattuṃ nārahanti.",
  "anya-e0301n0:1273_3": "Svevā parasuvevā bhavantaraṃ patvāvā bhijjissanti yevāti evaṃ paccavekkhitvā attano santāne uppannānaṃ",
  "anya-e0301n0:1273_4": "tesaṃ sabbaso akuppadhammatāpādanavasena suṭṭhutaraṃ vaḍḍhanatthāya.",
  "anya-e0301n0:1273_5": "Etesu pana catūsu mukhesu yena kenaci ekena mukhena uppanno vāyāmo catukiccasādhakoeva hotīti veditabbo.",
  "anya-e0301n0:1273_6": "Aṭṭhakathāyaṃ pana maggakkhaṇe eva ekassa tassa catukiccasādhakatā vuttāti.",
  "anya-e0301n0:1274_0": "Ijjhanaṃ iddhi,",
  "anya-e0301n0:1274_1": "tassa tassa yogakammassa siddhi samiddhi nibbattīti attho.",
  "anya-e0301n0:1274_2": "Sā pana saṅkhepato abhiññeyyānaṃ dhammānaṃ abhiññāsiddhi,",
  "anya-e0301n0:1274_3": "pariññeyyānaṃ pariññāsiddhi,",
  "anya-e0301n0:1274_4": "pahātabbānaṃ pahānasiddhi,",
  "anya-e0301n0:1274_5": "sacchikā tabbānaṃ sacchikaraṇasiddhi,",
  "anya-e0301n0:1274_6": "bhāvetabbānaṃ bhāvanāsiddhīti pañcavidhā hoti.",
  "anya-e0301n0:1274_7": "Ijjhatītivā iddhi satthusāsane yogakammena ijjhantānaṃ sabbesaṃ mahaggata lokuttaradhammānaṃ nāmaṃ.",
  "anya-e0301n0:1274_8": "Pajjati etenāti pādo.",
  "anya-e0301n0:1274_9": "Iddhiyā pādoti iddhipādo.",
  "anya-e0301n0:1274_10": "Iddhipattiyā balavupāyo padhānakāraṇanti vuttaṃ hoti.",
  "anya-e0301n0:1274_11": "So pana catunnaṃ adhipatidhammānaṃ vasena catudhā hotīti vuttaṃ cattāro iddhipādātiādi.",
  "anya-e0301n0:1274_12": "Adhipatibhūto chandova iddhipādoti chandiddhipādo.",
  "anya-e0301n0:1274_13": "Esanayo sesesupīti.",
  "anya-e0301n0:1274_14": "Etthaca sabbe mahaggatānuttarabhūtā uttarimanussa dhammānāma napākatikena chandenavā vīriyenavā cittenavā paññāya vā adhigantabbā honti.",
  "anya-e0301n0:1274_15": "Yena kenaci palibodhena paṭibāhituṃ asakkuṇeyyena adhipatibhāvapattena chandādināeva adhigantabbā.",
  "anya-e0301n0:1274_16": "Tasmā ime cattāro dhammā adhipatibhūtāva idha adhippetāti daṭṭhabbāti.",
  "anya-e0301n0:1275_0": "[219] Yaṃpana vibhāvaniyaṃ",
  "anya-e0301n0:1276_0": "“Ijjhati adhiṭṭhānādikaṃ etāyāti iddhi,",
  "anya-e0301n0:1276_1": "iddhividhaññāṇaṃ.",
  "anya-e0301n0:1276_2": "Iddhiyā pādo iddhipādo”ti vuttaṃ.",
  "anya-e0301n0:1276_3": "Taṃ saṃyuttake katamāca bhikkhave iddhi.",
  "anya-e0301n0:1276_4": "Idha bhikkhave bhikkhu anekavihitaṃ iddhividhaṃ paccanubhoti.",
  "anya-e0301n0:1276_5": "Ekopi hutvā bahudhā hoti.La.",
  "anya-e0301n0:1276_6": "Yāva brahmalokāpi kāyena vasaṃ vatteti.",
  "anya-e0301n0:1276_7": "Ayaṃ vuccati bhikkhave iddhīti imāya pāḷiyā sameti.",
  "anya-e0301n0:1276_8": "Evaṃsantepi idha abhidhammapariyāyova adhippetoti taṃ na yujjatiyeva.",
  "anya-e0301n0:1277_0": "Vibhaṅge pana pathamavāre lokiya lokuttaramissakā citta cetasikarāsīeva iddhipādāti vuttā.",
  "anya-e0301n0:1277_1": "Aṭṭhakathāyañca-",
  "anya-e0301n0:1277_2": "pathamajjhāna parikammaṃhi iddhipādonāma.",
  "anya-e0301n0:1277_3": "Pathamajjhānaṃ iddhināma.La.",
  "anya-e0301n0:1277_4": "Nevasaññā nāsaññāyatanajjhānaparikammaṃ iddhipādonāma.",
  "anya-e0301n0:1277_5": "Nevasaññānāsaññā yatanajjhānaṃ iddhināma.",
  "anya-e0301n0:1277_6": "Sotāpattimaggassa vipassanā iddhipādo nāma.",
  "anya-e0301n0:1277_7": "Sotāpattimaggo iddhināma.La.",
  "anya-e0301n0:1277_8": "Arahattamaggassa vipassanā iddhipādonāma.",
  "anya-e0301n0:1277_9": "Arahattamaggo iddhināmātica.",
  "anya-e0301n0:1277_10": "Pathamajjhānaṃ iddhipādonāma.",
  "anya-e0301n0:1277_11": "Dutiyajjhānaṃ iddhināma. La.",
  "anya-e0301n0:1277_12": "Ākiñcaññāyatanajjhānaṃ iddhi pādonāma.",
  "anya-e0301n0:1277_13": "Nevasaññā nāsaññā yatanajjhānaṃ iddhināma.",
  "anya-e0301n0:1277_14": "Sotā pattimaggo iddhipādonāma.",
  "anya-e0301n0:1277_15": "Sakadāgāmimaggo iddhināma.La.",
  "anya-e0301n0:1277_16": "Arahattamaggo iddhināmāti ca vuttaṃ.",
  "anya-e0301n0:1277_17": "Taṃtaṃ pādakajjhānaṃ iddhipādonāma.",
  "anya-e0301n0:1277_18": "Tato tato vuṭṭhahitvā uppāditamaggo iddhināmātipi vattuṃ vaṭṭatiyeva.",
  "anya-e0301n0:1277_19": "Idha pana uttaracūḷabhājaniye āgatanayena cattāro adhipatidhammāeva iddhipādāti vuttā.",
  "anya-e0301n0:1278_0": "Tattha pana lokuttarabhūtāeva adhippetā.",
  "anya-e0301n0:1278_1": "Idha lokiya lokuttara missakabhūtāti.",
  "anya-e0301n0:1278_2": "Indriyabalāni atthato heṭṭhā vuttāneva.",
  "anya-e0301n0:1278_3": "Pākaṭaṭṭhānato pana catūsu sotāpattiyaṅgesu saddhāya thāmo veditabbo. Yathāha-",
  "anya-e0301n0:1278_4": "kattha bhikkhave saddhindriyaṃ daṭṭhabbaṃ.",
  "anya-e0301n0:1278_5": "Catūsu sotāpattiyaṅgesu ettha saddhindriyaṃ daṭṭhabbanti.",
  "anya-e0301n0:1278_6": "Catūsu sammappadhānesu vīriyassa. Yathāha-",
  "anya-e0301n0:1278_7": "kattha bhikkhave vīriyindriyaṃ daṭṭhabbaṃ.",
  "anya-e0301n0:1278_8": "Catūsu sammappadhānesu ettha vīriyindriyaṃ daṭṭhabbanti.",
  "anya-e0301n0:1278_9": "Catūsu satipaṭṭhānesu satiyā. Yathāha-",
  "anya-e0301n0:1278_10": "kattha bhikkhavesatindriyaṃ daṭṭhabbaṃ.",
  "anya-e0301n0:1278_11": "Catūsu satipaṭṭhānesuettha satindriyaṃ daṭṭhabbanti.",
  "anya-e0301n0:1278_12": "Catūsu jhānesu samādhissa. Yathāha-",
  "anya-e0301n0:1278_13": "kattha bhikkhave samādhindriyaṃ daṭṭhabbaṃ.",
  "anya-e0301n0:1278_14": "Catūsu jhānesu ettha samādhindriyaṃ daṭṭhabbanti.",
  "anya-e0301n0:1278_15": "Catūsu ariyasaccesu paññāya thāmo veditabbo. Yathāha-",
  "anya-e0301n0:1278_16": "kattha bhikkhave paññindriyaṃ daṭṭhabbaṃ.",
  "anya-e0301n0:1278_17": "Catūsu ariyasaccesu ettha paññindriyaṃ daṭṭhabbanti.",
  "anya-e0301n0:1278_18": "Sambodhi vuccati catūsu maggesu ñāṇaṃ,",
  "anya-e0301n0:1278_19": "samantato bujjhati paṭivijjhati bujjhanti vā etāyāti katvā.",
  "anya-e0301n0:1278_20": "Sā hi catusaccadhammaṃ bujjhamānā ekakkhaṇe soḷasahi atthehi saddhiṃ samantato bujjhati,",
  "anya-e0301n0:1278_21": "na ekadesa toti tassā sambodhiyā samuṭṭhāpanaṭṭhena sambodhiyā aṅgo sahakārībalavapaccayoti sambojjhaṅgo.",
  "anya-e0301n0:1278_22": "Satieva sambojjhaṅgo satisambojjhaṅgo.",
  "anya-e0301n0:1278_23": "Sā hi kāyādīsu catūsu attano gocaresu bhāvanāvasena suṭṭhusaṃvaḍḍhamānā anupubbena sabbapamāda pakkhaṃ",
  "anya-e0301n0:1278_24": "vidhametvā sabbaṃ appamādapakkhañca pūretvā catumaggaññāṇa saṅkhātaṃ sambodhiṃ samuṭṭhāpetīti.",
  "anya-e0301n0:1278_25": "Vipassanāya bhūmibhūte ajjhatta bahiddhādhamme vicināti kakkhaḷattaphusanādīhi aniccatādīhica vividhā",
  "anya-e0301n0:1278_26": "kārehi cuṇṇavicuṇṇaṃ kurumānoviya tesu daṭṭhabbākāraṃ asesaṃ upadhāretīti dhammavicayo.",
  "anya-e0301n0:1278_27": "Soeva sambojjhaṅgoti dhammavicaya sambojjhaṅgo.",
  "anya-e0301n0:1278_28": "Sopi hi attano gocarabhūtesu tesu dhammesu bhāvanāvasena suṭṭhusaṃvaḍḍhamāno anupubbena sabbaṃsammoha",
  "anya-e0301n0:1278_29": "pakkhaṃ vidhametvā sabbaṃ asammohapakkhaṃ pūretvā sayaṃ catumaggañāṇa sambodhi hutvā samuṭṭhahatīti.",
  "anya-e0301n0:1278_30": "Sammappadhānavīriyameva sambojjhaṅgoti vīriyasambojjhaṅgo.",
  "anya-e0301n0:1278_31": "Tampi hi catubbidhesu attano gocaresu bhāvanāvasena suṭṭhu saṃvaḍḍhamānaṃ anupubbena sabbaṃ kusalesu",
  "anya-e0301n0:1278_32": "dhammesu līnasaṅkoca kosajjapakkhaṃ kilesajātaṃ vidhametvā sabbaṃ dhurasaṃpaggahapakkhaṃ pūretvā vuttappakāraṃ",
  "anya-e0301n0:1278_33": "sambodhiṃ samuṭṭhā petīti.",
  "anya-e0301n0:1279_0": "Pītiyeva sambojjhaṅgo pīti sambojjhaṅgo.",
  "anya-e0301n0:1279_1": "Sāpi hi vuttappakāresu gocaresu suṭṭhu saṃvaḍḍhamānā kusalesu dhammesu sabbaṃ cittassa aratiukkaṇṭhapakkhaṃ",
  "anya-e0301n0:1279_2": "vidhametvā sabbaṃ dhammarati dhammanandidhammārāma pakkhaṃ pūretvā vuttappakāraṃ sambodhiṃ samuṭṭhāpeti.",
  "anya-e0301n0:1279_3": "Passaddhieva sambojjhaṅgo passaddhi sambojjhaṅgo.",
  "anya-e0301n0:1279_4": "Sāpi hi vuttapakāresu gocaresu bhāvanāvasena suṭṭhu saṃvaḍḍhamānā sabbaṃ cittassa sārambha darathapakkhaṃ",
  "anya-e0301n0:1279_5": "vidhametvā sabbaṃ vūpasantasītalapakkhaṃ pūretvā vuttappakāraṃ sambodhiṃ samuṭṭhāpeti.",
  "anya-e0301n0:1279_6": "Samādhieva sambojjhaṅgoti samādhi sambojjhaṅgo.",
  "anya-e0301n0:1279_7": "Tassa sambodhisamuṭṭhāpanatā pākaṭā.",
  "anya-e0301n0:1279_8": "Tatramajjhattatā saṅkhātā upekkhāeva sambojjhaṅgoti upekkhā sambojjhaṅgo.",
  "anya-e0301n0:1279_9": "Sāpihi vuttappakāresu satiādīnaṃ gocaresu bhāvanāvasena suṭṭhu saṃvaḍḍhamānā sabbaṃ cittassa līnuddhaccapakkhaṃ",
  "anya-e0301n0:1279_10": "vidhametvā samavāhitapakkhaṃ pūretvā vuttappakāraṃ sambodhiṃ samuṭṭhāpetīti.",
  "anya-e0301n0:1279_11": "Sammā aviparītato dassanaṃ sammādiṭṭhi.",
  "anya-e0301n0:1279_12": "Sā pana dukkhe ñāṇaṃ,",
  "anya-e0301n0:1279_13": "dukkhasamudaye ñāṇaṃ,",
  "anya-e0301n0:1279_14": "dukkhanirodhe ñāṇaṃ,",
  "anya-e0301n0:1279_15": "dukkhaniro dhagāminipaṭipadāya ñāṇanti catubbidhā hoti.",
  "anya-e0301n0:1279_16": "Sammā aviparītato saṃkappanaṃ sammāsaṅkappo.",
  "anya-e0301n0:1279_17": "Yathā sammādiṭṭhi daṭṭhabbasabhāvesu pharamānā pavattati tathā tassā saṃvidhānanti attho.",
  "anya-e0301n0:1279_18": "Teneva hi so paññākkhandhe saṅgahitoti. Yathāha-",
  "anya-e0301n0:1279_19": "yācāvuso visākha sammādiṭṭhi,",
  "anya-e0301n0:1279_20": "yoca sammāsaṅkappo,",
  "anya-e0301n0:1279_21": "ime dhammā paññākkhandhe saṅgahitāti.",
  "anya-e0301n0:1279_22": "Sammāvācā dayo pubbe vuttatthāyeva.",
  "anya-e0301n0:1279_23": "Sammā vāyamanti ekenāti sammāvāyāmo.",
  "anya-e0301n0:1279_24": "Catukiccasādhakaṃ sammappadhāna vīriyaṃ.",
  "anya-e0301n0:1279_25": "Passaddhidvayaṃ passaddhisāmaññena ekaṃ katvā cuddasete sabhāvatoti vuttaṃ.",
  "anya-e0301n0:1279_26": "Sattadhāti vuttappakārānaṃ satipaṭṭhānacatukka sammappadhānacatukkādīnaṃ vasena sattadhā.",
  "anya-e0301n0:1279_27": "Idāni tesaṃ cuddasannaṃ kiccānaṃ ṭhānabhedaṃ dassetuṃ saṅkappapassaddhicātiādimāha.",
  "anya-e0301n0:1280_0": "[220] Yaṃpana vibhāvaniyaṃ",
  "anya-e0301n0:1281_0": "“Sattadhā tattha saṅgahoti vatvā puna taṃ dassetuṃ saṅkappapassaddhicātiādimāhā”ti vuttaṃ.",
  "anya-e0301n0:1281_1": "Taṃ na yujjati.",
  "anya-e0301n0:1282_0": "Na hi tattha satta sarūpaṃ labbhatīti.",
  "anya-e0301n0:1282_1": "Saṅkappo viratittayañca ekaṃ maggaṅgaṭṭhānaṃ pāpuṇāti.",
  "anya-e0301n0:1282_2": "Passaddhica pītica upekkhāca ekaṃ bojjhaṅgaṭṭhānaṃ.",
  "anya-e0301n0:1282_3": "Chandoca cittañca ekaṃ iddhipādaṭṭhānanti evaṃ navadhammā ekaṭṭhānikā honti.",
  "anya-e0301n0:1282_4": "Ekaṃ vīriyaṃ catusammappadhāna iddhi pādindriya balabojjhaṅga maggaṅga vasena navaṭṭhānikaṃ.",
  "anya-e0301n0:1282_5": "Ekā sati catusatipaṭṭhāna indriya bala bojjhaṅga maggaṅga vasena aṭṭhaṭṭhānikā.",
  "anya-e0301n0:1282_6": "Eko samādhi indriya bala bojjhaṅga maggaṅga vasena catuṭṭhāniko.",
  "anya-e0301n0:1282_7": "Ekāpaññā iddhipādindriya bala bojjhaṅga maggaṅga vasena pañcaṭṭhānikā.",
  "anya-e0301n0:1282_8": "Ekā saddhā indriya bala vasena duṭṭhānikāti.",
  "anya-e0301n0:1282_9": "Te pana sattatiṃsa pabhedā dhammā pubbabhāge nānārammaṇā nānākhaṇikāca honti.",
  "anya-e0301n0:1282_10": "Maggaphalesu pana navaṭṭhānikaṃ vīriyaṃ ekameva nibbānaṃ ārammaṇaṃkatvā navasuṭhānesu atta paṭipakkhānaṃ",
  "anya-e0301n0:1282_11": "pāpa dhammānaṃ paccaya yamugghātavasena nava kiccāni sādhayamānaṃ ekameva pavattati.",
  "anya-e0301n0:1282_12": "Esa nayo aṭṭhaṭṭhānikādīsu.",
  "anya-e0301n0:1282_13": "Tasmā te ekakkhaṇe ekacitte sabbe ekato upalabbhantīti vuttaṃ sabbe lokuttare hontīti.",
  "anya-e0301n0:1282_14": "Navāsaṅkappa pītiyoti ettha vāsaddo kvaci saddattho.",
  "anya-e0301n0:1282_15": "Saṅkappo kvaci dutīyajjhānikā dikepītica kvaci catutthajjhānikādike lokuttare nahontīti attho.",
  "anya-e0301n0:1283_0": "Lokiyepīti sīlavisodhanādivasena pavatte kāmā vacarakusalādike lokiyakusala kriyacittuppādepi.",
  "anya-e0301n0:1283_1": "Yathā yoganti sīlavisodhanakamma samathakammanāmarūpapariggahādikammesu yujjitabbānaṃ viratittayādīnaṃ anurūpaṃ.",
  "anya-e0301n0:1283_2": "Chabbisuddhipavattiyanti sīla visuddhādīnaṃ channaṃ visuddhīnaṃ anukkamena pavattikāle.",
  "anya-e0301n0:1283_3": "Etena diṭṭheva dhamme maggaphalapatiṭṭhābhāvatthāya pūrite catupārisuddhi sīlepi saddhāsatiādayo bodhipakkhiyesu saṅgahitā eva honti.",
  "anya-e0301n0:1283_4": "Tathā maggapādakatthāya uppāditesu mahaggatajjhānesu mīti dasseti.",
  "anya-e0301n0:1283_5": "Tathā hi bojjhaṅgasaṃyuttake –",
  "anya-e0301n0:1284_0": "Evaṃ bhāvito kho kuṇḍaliya indriyasaṃvaro tīṇi sucaritāni paripūreti.",
  "anya-e0301n0:1284_1": "Evaṃ bhāvitāni tīṇi sucaritāni cattāro satipaṭṭhāne paripūrenti.",
  "anya-e0301n0:1284_2": "Evaṃ bhāvitā cattāro satipaṭṭhānā satta bojjhaṅge paripūrenti.",
  "anya-e0301n0:1284_3": "Evaṃ bhāvitā satta bojjhaṅge vijjāvimuttiyo paripūrentīti vuttaṃ.",
  "anya-e0301n0:1285_0": "Aṭṭhakathāyaṃpi nakevalaṃ balavavipassanā maggaphalesueva bojjhaṅge uddharanti.",
  "anya-e0301n0:1285_1": "Vipassanāpādaka kasiṇajjhāna ānāpāṇā suka brahmavihārajjhānesupi uddharantīti vuttaṃ.",
  "anya-e0301n0:1285_2": "[Bodhipakkhiyasaṅgaho]",
  "anya-e0301n0:1286_0": "165.",
  "anya-e0301n0:1286_1": "Sabbasaṅgahe pañcakkhandhāti pañca rāsayo.",
  "anya-e0301n0:1286_2": "Atītādi bheda bhinnānaṃ rūpānaṃ khandho rāsīti rūpakkhandho.",
  "anya-e0301n0:1286_3": "Ekasmiṃ ruppana lakkhaṇe rāsiṃ katvā ñāṇena pariggahitā rūpadhammāeva.",
  "anya-e0301n0:1286_4": "Tathā ekasmiṃ vedayitalakkhaṇe sañjānana lakkhaṇe rāsiṃ katvā pariggahitā atītādibhedabhinnā vedanāsaññāyo vedanākkhandho saññākkhandho canāma.",
  "anya-e0301n0:1286_5": "Saṅkharontīti saṅkhārā.",
  "anya-e0301n0:1286_6": "Phassa cetanā dayo.",
  "anya-e0301n0:1286_7": "Tehi chasuvā upapattidvāresu tīsuvā kammadvāresu ekato saṅgamma samāgamma phusanacetayitādīhi attano",
  "anya-e0301n0:1286_8": "attano kiccehi dassanasavanādīni sādhāraṇakiccānivā kāyika vācasikamānasikānivā sayana nisajjaṭṭhāna",
  "anya-e0301n0:1286_9": "gamana kathana cintanādīni sabbāni kiccāni karonti vidahantīti.",
  "anya-e0301n0:1286_10": "Vuttañhetaṃ saṃyuttake –",
  "anya-e0301n0:1287_0": "Kiñca bhikkhave saṅkhāre vadetha.",
  "anya-e0301n0:1287_1": "Saṅkhataṃ abhisaṅkharontīti kho bhikkhave tasmā saṅkhārāti vuccanti.",
  "anya-e0301n0:1287_2": "Kiñca saṅkhataṃ abhi saṅkharonti,",
  "anya-e0301n0:1287_3": "rūpaṃ rūpatthāya saṅkhataṃ abhisaṅkharonti.",
  "anya-e0301n0:1287_4": "Vedanaṃ vedanatthāya saṅkhataṃ abhisaṅkharonti.",
  "anya-e0301n0:1287_5": "Saññaṃ saññatthāya saṅkhata abhisaṅkharonti.",
  "anya-e0301n0:1287_6": "Saṅkhāre saṅkhāratthāya saṅkhata mabhisaṅkharonti.",
  "anya-e0301n0:1287_7": "Viññāṇaṃ viññāṇatthāya saṅkhata mabhi saṅkharontīti.",
  "anya-e0301n0:1287_8": "Saṅkhata mabhisaṅkharontīti kho bhikkhave tasmā saṅkhārāti vuccantīti.",
  "anya-e0301n0:1288_0": "Tattha rūpaṃ rūpatthāya saṅkhatamabhisaṅkharontīti yasmiṃ yasmiṃ kāle sayana nisajjādivasena pavattā yā yā rūpavikati icchīyati,",
  "anya-e0301n0:1288_1": "tasmiṃtasmiṃ kāle tassā tassā rūpavikatiyā jātatthāya iriyāpatha parivattanādi vasena taṃ taṃ rūpavikatiṃ saṅkhataṃ abhisaṅkharontīti attho.",
  "anya-e0301n0:1288_2": "Khajjabhojjādikaṃ vatthālaṅkārādikaṃ mañca pīṭha geha rathādikaṃ sabbaṃ upabhoga paribhogabhūtaṃ bāhira rūpaṃpi gahetvā yojetuṃ vaṭṭatiyeva.",
  "anya-e0301n0:1288_3": "Vedananti diṭṭhadhammikaṃ samparāyikañca sabbaṃpi vedanaṃ.",
  "anya-e0301n0:1288_4": "Tattha diṭṭhadhammikaṃ vedanaṃ saṅkhataṃ abhisaṅkharontā cittakammanaccagītādīni taṃ taṃ vedanupakaraṇāni",
  "anya-e0301n0:1288_5": "sampādana vasena samparāyikañca abhisaṅkharontā mānusakaṃvā dibbaṃvā taṃtaṃ vedanaṃ patthetvā dāna sīlādi",
  "anya-e0301n0:1288_6": "sampādana vasena abhisaṅkharonti.",
  "anya-e0301n0:1288_7": "Esanayo sesesupi.",
  "anya-e0301n0:1288_8": "Saṅkhāresu pana phassaṃ phassatthāya cetanaṃ cetanatthāyātiādinā dānaṃ dānatthāya sīlaṃ sīlatthāya pāṇātipātaṃ",
  "anya-e0301n0:1288_9": "pāṇātipātatthāyātiādinā vā sabbaṃ lokapavattiṃ ñatvā vitthāretabbāti.",
  "anya-e0301n0:1288_10": "Ettha siyā,",
  "anya-e0301n0:1288_11": "kasmā saṅkhāresu pākaṭā cetanādayo vitakkādayo lobhādayo saddhāsatipaññādayoca dhamme visuṃ visuṃ khandhabhāvena avatvā vedanāsaññāva vuttāti. Vuccate.",
  "anya-e0301n0:1289_0": "Yathā hi cheko mahābhisakko bhesajjamūlāni gahetvā cuṇṇaṃ karonto tesu mūlesu imāni thūlānipi mudūni honti.",
  "anya-e0301n0:1289_1": "Imāni khuddakānipi kakkhaḷāni hontīti ñatvā tato pathamataraṃ kakkhaḷāni visuṃ uddharitvā suṭṭhu koṭṭetvā cuṇṇaṃ karoti.",
  "anya-e0301n0:1289_2": "Sesāni pana sabbāni mudūni ekato katvā koṭṭetvā cuṇṇaṃ karoti.",
  "anya-e0301n0:1289_3": "Tato ubhayāni missetvā silāyaṃ pisetvā bhesajjakamme upaneti.",
  "anya-e0301n0:1289_4": "Evaṃ karonto nakilamati.",
  "anya-e0301n0:1289_5": "Evamevaṃ bhagavāpi nāmarūpadhammesu tilakkhaṇaṃ āropetvā niccasukhaatta vipallāsānaṃ pahānatthāya anuyuñjantā",
  "anya-e0301n0:1289_6": "devamanussā vibhāge akate tīsu dhammesu kilamissantīti ñatvā nāmadhammesu vedanāsaññācittasaṅkhāte tayo",
  "anya-e0301n0:1289_7": "dhamme visuṃ uddharitvā ekamekaṃ khandhaṃ nāma katvā desesi.",
  "anya-e0301n0:1289_8": "Tathā hi yathā macchānāma udake sati ukkaṇṭhitā nāma natthi.",
  "anya-e0301n0:1289_9": "Asati pana ekantena ukkaṇṭhitāyeva honti.",
  "anya-e0301n0:1289_10": "Yathāvā madhukarāvā bhamarāvā yasmiṃ vane puppharasa phalarase labhanti,",
  "anya-e0301n0:1289_11": "tattha ukkaṇṭhitānāma natthi.",
  "anya-e0301n0:1289_12": "Alabhamānā pana ekantena ukkaṇṭhitāeva honti.",
  "anya-e0301n0:1289_13": "Evameva imesaṃ sattānaṃ sukha saññitesu patisaraṇesu vedanāsadisaṃ patisaraṇaṃnāma natthi.",
  "anya-e0301n0:1289_14": "Manussadevabrahmasampattiyo assādentāpi sukhavedanatthāyaeva assādenti.",
  "anya-e0301n0:1289_15": "Yadica tāhi vinā yathicchitaṃ sukhavedanaṃ labheyyuṃ.",
  "anya-e0301n0:1289_16": "Konāma tā sādiyissati.",
  "anya-e0301n0:1289_17": "Tathā phassacetanādīhi vitakkavicāravīriyādīhi lobhadosādīhi saddhāsatipaññādīhi ca saṅkhārakkhandhadhammehi",
  "anya-e0301n0:1289_18": "diṭṭhadhammikaṃ samparāyikañca yaṃkiñci saṅkhataṃ abhisaṅkharontāpi sukhavedanatthāyaeva abhisaṅkharonti.",
  "anya-e0301n0:1289_19": "Yadica tādisena abhisaṅkharaṇena vināpi yathicchitaṃ sukhaṃ labheyyuṃ,",
  "anya-e0301n0:1289_20": "tehi dhammehi attho natthīti konāma te dhamme abhisaṅkharissatīti.",
  "anya-e0301n0:1290_0": "Iti sukhasaññitesu dhammesu vedanānāma imesaṃ sattānaṃ paramukkaṃsagataṃ sukhasaññitaṭṭhānaṃ hoti.",
  "anya-e0301n0:1290_1": "Tasmā bhagavā taṃ visuṃ ekaṃ khandhaṃ katvā khandhadesanaṃ desetīti.",
  "anya-e0301n0:1290_2": "Tathā imesaṃ sattānaṃ attasaññitesu patisaraṇesu saññāsadisaṃ patisaraṇaṃ nāma natthi.",
  "anya-e0301n0:1290_3": "Tathā hi tasmiṃ tasmiṃ sattanikāye uppannā te te sattā attāno attano visayesu sabbaṃ jānitabbaṃ saññāya sañjānitvā viññuttaṃ āpajjanti.",
  "anya-e0301n0:1290_4": "Tathā viññuttaṃ āpajjantā yattakaṃ pare jānanti.",
  "anya-e0301n0:1290_5": "Tattakaṃ mayaṃpi jānāma.",
  "anya-e0301n0:1290_6": "Ko amhākaṃ uttaritaroti evaṃ loke ñāṇasammabhaṃ saññaṃ paramaṃ attānaṃ katvā vicaranti.",
  "anya-e0301n0:1290_7": "Iti attasaññitesu dhammesu saññānāma imesaṃ sattānaṃ paramukkaṃ sagataṃ attasaññitaṭṭhānaṃ hoti.",
  "anya-e0301n0:1290_8": "Tasmā bhagavātaṃpi visuṃ ekaṃ khandhaṃ katvā khandhadesanaṃ desetīti.",
  "anya-e0301n0:1290_9": "Tathā imesaṃ sattānaṃ niccasaññitesu patisaraṇesu cittasadisaṃ patisaṃraṇaṃ nāma natthi.",
  "anya-e0301n0:1290_10": "Tathā hi sattā sukhaṃ dukkhaṃnāma aniccaṃ sukhapattānaṃ dukkhaṃ natthi.",
  "anya-e0301n0:1290_11": "Dukkha pattānaṃ sukhaṃ natthītivā.",
  "anya-e0301n0:1290_12": "Saññānāma aniccā,",
  "anya-e0301n0:1290_13": "kadāci pamussati kadāci napamussatītivā.",
  "anya-e0301n0:1290_14": "Vīriyaṃnāma aniccaṃ.",
  "anya-e0301n0:1290_15": "Kadāci ārabhati,",
  "anya-e0301n0:1290_16": "kadāci na ārabhatītivā.",
  "anya-e0301n0:1290_17": "Lobhonāma anicco.",
  "anya-e0301n0:1290_18": "Kadāci uppajjati,",
  "anya-e0301n0:1290_19": "kadāci nauppajjatītivā.",
  "anya-e0301n0:1290_20": "Dosonāma anicco.",
  "anya-e0301n0:1290_21": "Kadāci uppajjati,",
  "anya-e0301n0:1290_22": "kadāci na uppajjatītivā.",
  "anya-e0301n0:1290_23": "Saddhānāma aniccā.",
  "anya-e0301n0:1290_24": "Kadāci pasannacitto hoti,",
  "anya-e0301n0:1290_25": "kadāci appasannacitto hotītivā.",
  "anya-e0301n0:1290_26": "Paññānāma aniccā.",
  "anya-e0301n0:1290_27": "Jānitabbaṃpi kadāci jānāti,",
  "anya-e0301n0:1290_28": "kadāci na jānātītivā evaṃ cetasikadhammānaṃ anicca bhāvonāma kesañci lokiyajanānaṃpi pākaṭo hoti.",
  "anya-e0301n0:1290_29": "Na pana cittassa.",
  "anya-e0301n0:1290_30": "Na hi sattā cittaṃnāma aniccaṃ.",
  "anya-e0301n0:1290_31": "Kadāci uppajjati,",
  "anya-e0301n0:1290_32": "kadāci na uppajjatīti gaṇhanti.",
  "anya-e0301n0:1290_33": "Taṃ pana sayaṃ niccaṃ pavattamānaṃ hutvā kadāci sukhena yuttaṃ hoti,",
  "anya-e0301n0:1290_34": "kadāci dukkhenātiādinā tasmiṃ niccasaññameva uppādentīti.",
  "anya-e0301n0:1290_35": "Iti cittaṃnāma niccasaññitesu dhammesu paramukkaṃ sagataṃ niccasaññitaṭṭhānaṃ hoti.",
  "anya-e0301n0:1290_36": "Tasmā bhagavā taṃpi visuṃ ekaṃ khandhaṃ katvā khandhadesanaṃ desetīti.",
  "anya-e0301n0:1291_0": "[221] Yaṃpana vibhāvaniyaṃ",
  "anya-e0301n0:1292_0": "“Bhājana bhojana byañjana bhattakāraka bhuñjaka vikappavasena pañceva vuttā”ti vatvā taṃ vibhāvantena “rūpañhi vedanā nissayattā bhājanaṭṭhāniyaṃ.",
  "anya-e0301n0:1292_1": "Vedanā bhuñjitabbattā bhojanaṭṭhāniyā.",
  "anya-e0301n0:1292_2": "Saññā vedanassāda lābha hetuttā byañjanaṭṭhāniyā.",
  "anya-e0301n0:1292_3": "Saṅkhārā abhisaṅkharaṇato bhattakārakaṭṭhāniyā.",
  "anya-e0301n0:1292_4": "Viññāṇaṃ upabhuñjakattā bhuñjakaṭṭhāniyaṃ.",
  "anya-e0301n0:1292_5": "Ettāvatāca adhippe tatthasiddhīti pañceva vuttā”ti vuttaṃ.",
  "anya-e0301n0:1292_6": "Taṃ sārato nadaṭṭhabbaṃ.",
  "anya-e0301n0:1293_0": "Na hi taṃ aṭṭhakathāyaṃ etapparamavinicchaye āgataṃ.",
  "anya-e0301n0:1293_1": "Upamādīpaneeva āgataṃ.",
  "anya-e0301n0:1293_2": "Na ca bhagavatā bhājanādivikappasiddhimattaṃ uddissa pañceva khandhā vuttāti sakkā vattuṃ.",
  "anya-e0301n0:1293_3": "Tathāsiddhassa atthassa payojanābhāvatoti.",
  "anya-e0301n0:1294_0": "[222] Yañca tattha",
  "anya-e0301n0:1295_0": "“Desanākkamepi idameva kāraṇaṃ.",
  "anya-e0301n0:1295_1": "Yattha bhuñjati,",
  "anya-e0301n0:1295_2": "yañca bhuñjati,",
  "anya-e0301n0:1295_3": "yenaca bhuñjati,",
  "anya-e0301n0:1295_4": "yoca bhojako,",
  "anya-e0301n0:1295_5": "yoca bhuñjitā.",
  "anya-e0301n0:1295_6": "Tesaṃ anukkamena dassetukāmattā”ti vuttaṃ.",
  "anya-e0301n0:1295_7": "Taṃpi asāraṃ.",
  "anya-e0301n0:1296_0": "Catunnaṃ upādānānaṃ visayabhūtā khandhā upādānakkhandhā.",
  "anya-e0301n0:1296_1": "Sabba sabhāgadhamma pariyādānavasena sāsavā anāsavāca dhammā pañcakkhandhāti vuttā,",
  "anya-e0301n0:1296_2": "vipassanā bhūmipariggahavasena sāsavāeva pañcupādānakkhandhāti vuttā.",
  "anya-e0301n0:1296_3": "Āyatanti attano phaluppattiyā bhusaṃ ussahantā viya hontīti āyatanāni.",
  "anya-e0301n0:1296_4": "Āyatanasaddo pana chasu ajjhattikesu dvāradhammesu pavattamāno sañjātidesaṭṭhena nivāsaṭṭhānaṭṭhena ākaraṭṭhena,",
  "anya-e0301n0:1296_5": "chasu bāhiresu ārammaṇadhammesu pavattamāno samosaraṇaṭṭhena,",
  "anya-e0301n0:1296_6": "ubhayatthapi kāraṇaṭṭhena pavattati.",
  "anya-e0301n0:1296_7": "Tattha citta cetasikā dhammā ekasmiṃvā bhave anamataggevā saṃsāre punappunaṃ saha jāyamānā cakkhādīsu chasu dvārapadesesueva jāyanti,",
  "anya-e0301n0:1296_8": "na aññattha.",
  "anya-e0301n0:1296_9": "Santānānubandhavasena nivasantāpi tesveva nivasanti,",
  "anya-e0301n0:1296_10": "na aññattha.",
  "anya-e0301n0:1296_11": "Ākiritvā thapitā viya pavattamānāpi tesveva pavattanti,",
  "anya-e0301n0:1296_12": "na aññattha.",
  "anya-e0301n0:1296_13": "Tasmā cakkhādīni chasañjātidesaṭṭhena nivāsaṭṭhānaṭṭhena ākaraṭṭhenaca āyatanānināma.",
  "anya-e0301n0:1296_14": "Devāyatanaṃ viya adhiṭṭhānaṭṭhenātipi vattuṃ vaṭṭatiyeva.",
  "anya-e0301n0:1297_0": "Yathāca sampannapupphaphalesu khemesu rukkhesu tato tato pakkhino nilinatthāya āhāratthāyaca niccaṃ samosaranti.",
  "anya-e0301n0:1297_1": "Evaṃ rūpādīsu chasuṭhānesu tato tato cittacetasikā dhammā ārammaṇakaraṇatthāya niccaṃ samosaranti.",
  "anya-e0301n0:1297_2": "Tasmā rūpādīni cha samosaraṇaṭṭhena āyatanānināma.",
  "anya-e0301n0:1297_3": "Tadubhayāni pana tesaṃ citta cetasikānaṃ kāraṇaṭṭhena āyatanānināma.",
  "anya-e0301n0:1297_4": "Cakkhuca taṃ āyatanañcāti cakkhāyatanaṃ.",
  "anya-e0301n0:1297_5": "Evaṃ sesāni.",
  "anya-e0301n0:1297_6": "Tattha cakkhusotāni sattānaṃ hitakriyāsu bahupakārattā kāmarūpa byāpitattā ca pākaṭānītiādimhi vuttāni.",
  "anya-e0301n0:1297_7": "Tehi āsannattā tadanantaraṃ ghānaṃ.",
  "anya-e0301n0:1297_8": "Tato jivhāti imāni cattāri padesāyatanānināma.",
  "anya-e0301n0:1297_9": "Tato sakalakāyabyāpako kāyo.",
  "anya-e0301n0:1297_10": "Tato tesaṃ sabbesaṃ gocaravisayaggāhakaṃ manoti.",
  "anya-e0301n0:1297_11": "Sesāni pana tesaṃ visayattā tadanukkameneva vuttānīti.",
  "anya-e0301n0:1298_0": "Kassaci pana puggalassavā sattassavā manussassavā devassavā brahmunovā vase avattitvā attanoeva sabhāvaṃ dhārentīti dhātuyo.",
  "anya-e0301n0:1298_1": "Visuṃ visuṃ vavatthitasabhāvattāvā yathāsabhāvaṃ dhārīyanti sallakkhīyanti vavatthapīyantīti dhātuyo. Apica,",
  "anya-e0301n0:1298_2": "nissatta nijjīvaṭṭhena dhātuyo.",
  "anya-e0301n0:1298_3": "Tattha nissattaṭṭhenāti sattākārā bhāvaṭṭhena sattakiccābhāvaṭṭhena.",
  "anya-e0301n0:1298_4": "Ko panettha sattākāro kiṃ sattakiccanti.",
  "anya-e0301n0:1298_5": "Jīvayogo sattākāro.",
  "anya-e0301n0:1298_6": "Īhāca byāpāro ca sattakiccaṃ.",
  "anya-e0301n0:1298_7": "Nijjīvaṭṭhenāti ekasmiṃ bhave yāva namarati.",
  "anya-e0301n0:1298_8": "Bhavaparaṃparāyavā yāva saṃsāro na nivattati.",
  "anya-e0301n0:1298_9": "Tāva abhijjamāno acchijjamāno ekova vattatīti evaṃ gahitassa jīvassa abhāvaṭṭhena.",
  "anya-e0301n0:1298_10": "Cakkhādayoca dhammā sabbaso sattākārarahitā satta kiccarahitāca honti.",
  "anya-e0301n0:1298_11": "Naca sayaṃ jīvānāma honti.",
  "anya-e0301n0:1298_12": "Nāpi jīvayogāti.",
  "anya-e0301n0:1298_13": "Iti nissattaṭṭhena nijjīvaṭṭhenacatedhātuyonāmāti.",
  "anya-e0301n0:1298_14": "Tesaṃ pana daṭṭhabbākāro aṭṭhakathāyaṃ vutto. Yathāha-",
  "anya-e0301n0:1298_15": "bheritalaṃ viya cakkhudhātu daṭṭhabbā.",
  "anya-e0301n0:1298_16": "Daṇḍo viya rūpadhātu.",
  "anya-e0301n0:1298_17": "Saddoviya cakkhuviññāṇadhātu.",
  "anya-e0301n0:1298_18": "Tathā ādāsatalaṃ viya cakkhudhātu.",
  "anya-e0301n0:1298_19": "Mukhaṃ viya rūpadhātu.",
  "anya-e0301n0:1298_20": "Mukhanimittaṃ viya cakkhuviññāṇadhātu. Athavā,",
  "anya-e0301n0:1298_21": "ucchuyanta kilayantaṃ viya cakkhudhātu.",
  "anya-e0301n0:1298_22": "Yantacakkayaṭṭhi viya rūpadhātu.",
  "anya-e0301n0:1298_23": "Ucchurasa telāni viya cakkhuviññāṇadhātu.",
  "anya-e0301n0:1298_24": "Tathā adharāraṇi viya cakkhudhātu.",
  "anya-e0301n0:1298_25": "Uttarāraṇi viya rūpadhātu.",
  "anya-e0301n0:1298_26": "Aggi viya cakkhuviññāṇadhātu.",
  "anya-e0301n0:1298_27": "Esanayo sotaviññāṇadhātuādīsu.",
  "anya-e0301n0:1298_28": "Manodhātu pana yathāsambhavato cakkhuviññāṇadhātuādīnaṃ purecarānucarā viya daṭṭhabbā.",
  "anya-e0301n0:1299_0": "Dhammadhātuyā vedanākkhandho sallamiva sūlamivaca daṭṭhabbo.",
  "anya-e0301n0:1299_1": "Saññā saṅkhārakkhandhā vedanāsalla sūlayogā āturā viya daṭṭhabbā.",
  "anya-e0301n0:1299_2": "Puthujjanānaṃvā saññā āsā dukkhajananato rittamuṭṭhi viya ayathābhuccanimittagāhato vanamigoviya.",
  "anya-e0301n0:1299_3": "Saṅkhārā paṭisandhiyaṃ pakkhipanato aṅgārakāsuyaṃ khipanapurisā viya.",
  "anya-e0301n0:1299_4": "Jātidukkhānubandhato rājapurisānubandhacoro viya.",
  "anya-e0301n0:1299_5": "Sabbānatthāvahassa khandhasantānassa hetuto visarukkhabījāni viya.",
  "anya-e0301n0:1299_6": "Rūpaṃ nānāvidhupaddavanimittato khura cakkaṃviya daṭṭhabbaṃ.",
  "anya-e0301n0:1299_7": "Asaṅkhatāpidhātu amatato santato khemato ca daṭṭhabbā. Kasmā,",
  "anya-e0301n0:1299_8": "sabbānatthapaṭipakkhabhūtattā.",
  "anya-e0301n0:1299_9": "Manoviññāṇadhātu gahitārammaṇaṃ muñcitvāpi aññaṃ gahetvā pavattanato vanamakkaṭo viya,",
  "anya-e0301n0:1299_10": "duddamanato assakhaluṅgo viya,",
  "anya-e0301n0:1299_11": "yattha kāmanipātito vehāsaṃ khittadaṇḍo viya,",
  "anya-e0301n0:1299_12": "lobhadosādi nānāppakāra kilesayogato raṅganaṭo viya daṭṭhabbāti.",
  "anya-e0301n0:1299_13": "Ariyasaccānīti ettha santassa dhammassa bhāvo saccaṃ.",
  "anya-e0301n0:1299_14": "Santassāti bhūtassa tathassa aviparītassa. Apica,",
  "anya-e0301n0:1299_15": "kenaṭṭhena saccanti.",
  "anya-e0301n0:1299_16": "Tathaṭṭhena avitathaṭṭhena anaññathaṭṭhena.",
  "anya-e0301n0:1299_17": "Yañhi cakkhussa dukkhattaṃ,",
  "anya-e0301n0:1299_18": "taṃ tathaṃ hoti avitathaṃ anaññathaṃ.",
  "anya-e0301n0:1299_19": "Dukkhadukkha saṅkhāradukkha vipariṇāmadukkha saṅkhātehi tīhi dukkhehi taṃ samaṅgipuggalassa abhiṇhapīḷanato.",
  "anya-e0301n0:1299_20": "Tattha saṅkhāradukkhaṃ nāma kammajānaṃ uppattiyā pageva taṃtaṃkammā bhisaṅkharaṇadukkhaṃ.",
  "anya-e0301n0:1299_21": "Tathā utujādīnaṃ uppattiyā pageva taṃtaṃ utucittāhārānaṃ abhisaṅkharaṇadukkhaṃ.",
  "anya-e0301n0:1300_0": "Cakkhu hi nāma rūpibrahmānaṃpi purimabhave jhānabhāvanā saṅkhātaṃ mahantaṃ kammābhisaṅkharaṇa dukkhaṃ anubhavantānaṃyeva uppajjati.",
  "anya-e0301n0:1300_1": "No aññathā.",
  "anya-e0301n0:1300_2": "Kāmasattānaṃ pana purimabhave kammasaṅkhāradukkhaṃ anubhavitvā uppannaṃpi yāvajīvaṃ pavattiyā āhārādisaṅkhāradukkhañca",
  "anya-e0301n0:1300_3": "paṭijaggana dukkhañca anubhavantānaññeva pavattati,",
  "anya-e0301n0:1300_4": "no aññathā.",
  "anya-e0301n0:1300_5": "Pavattamānañca paccayavekallevā jāte antarāyevā āgate yadākadāci bhijjati.",
  "anya-e0301n0:1300_6": "Maraṇakālaṃ patvā pana ekantena bhijjatiyeva.",
  "anya-e0301n0:1300_7": "Tasmā taṃ assādetvā tadatthāya kammaṃvā āhārādipaccayaṃvā paṭijagganaṃ vā saṅkharontānaṃ anamatagge saṃsāre saṅkhāradukkhassa pariyantonāma natthi.",
  "anya-e0301n0:1300_8": "Iti sabbaṃ cakkhu apariyantena saṅkhāradukkhena puggalaṃ abhiṇhaṃ pīḷetiyeva.",
  "anya-e0301n0:1300_9": "Idamassa saṅkhāradukkhaṃ.",
  "anya-e0301n0:1300_10": "Idaṃ cakkhu nāma paccayavekallevā jāte antarāyevā āgate yadā kadāci bhijjanajātikaṃ.",
  "anya-e0301n0:1300_11": "Tasmā tassa bhijjanabhayena pageva paccaya sampādanadukkhaṃ rakkhāvaraṇaguttisaṃvidhānadukkhaṃ bhijjananimittāni",
  "anya-e0301n0:1300_12": "disvā vā bhijjamānevā bhinnevā socanaparidevanādidukkhañca vipariṇāma dukkhaṃnāma.",
  "anya-e0301n0:1300_13": "Iti sabbaṃ cakkhu apariyantena vipariṇāmadukkhena puggalaṃ abhiṇhaṃ pīḷetiyeva.",
  "anya-e0301n0:1300_14": "Idamassa vipariṇāmadukkhaṃ.",
  "anya-e0301n0:1300_15": "Dukkhadukkhaṃ pana tadubhayena dukkhena saheva sijjhati.",
  "anya-e0301n0:1300_16": "Evaṃ cakkhu dukkhadukkha saṅkhāra dukkha vipariṇāma dukkhasaṅkhātehi tīhi dukkhehi taṃ samaṅgipuggalaṃ abhiṇhaṃ pīḷetiyeva.",
  "anya-e0301n0:1300_17": "Yañca tassa tathāpīḷanaṃ,",
  "anya-e0301n0:1300_18": "taṃ tathaṃ hoti,",
  "anya-e0301n0:1300_19": "avitathaṃ,",
  "anya-e0301n0:1300_20": "anaññathaṃ.",
  "anya-e0301n0:1300_21": "Tasmā cakkhu dukkhasaccaṃnāma.",
  "anya-e0301n0:1300_22": "Esa nayo sotādīsu tebhūmakadhammesu.",
  "anya-e0301n0:1301_0": "Sesasaccesupi yaṃ lobhasseva dukkhasamudayattaṃ.",
  "anya-e0301n0:1301_1": "Yaṃ nibbānasseva dukkhanirodhattaṃ.",
  "anya-e0301n0:1301_2": "Yaṃ aṭṭhaṅgikamaggasseva dukkhanirodhamaggattaṃ taṃ kathaṃ hotītiādinā vattabbaṃ.",
  "anya-e0301n0:1301_3": "Yāvaca lobho na pahiyyati.",
  "anya-e0301n0:1301_4": "Tāva cakkhādīni assādetiyeva.",
  "anya-e0301n0:1301_5": "Yāvaca tāni assādeti.",
  "anya-e0301n0:1301_6": "Tāva tesaṃ pavattiyā kammādīni saṅkharontiyeva.",
  "anya-e0301n0:1301_7": "Yāvaca kammādīni saṅkharonti.",
  "anya-e0301n0:1301_8": "Tāva cakkhādīni pavattantiyeva.",
  "anya-e0301n0:1301_9": "Yāvacatāni pavattanti.",
  "anya-e0301n0:1301_10": "Tāva tesaṃ vuttappakārehi saṅkhāra dukkhādīhi namuccatiyeva.",
  "anya-e0301n0:1301_11": "Tasmā lobhassa dukkhasamudayattaṃ tathaṃ hoti.",
  "anya-e0301n0:1301_12": "Cakkhādīsuca pavattamānesu vuttappakāraṃ sabbaṃ dukkhaṃ āgacchatiyeva.",
  "anya-e0301n0:1301_13": "Apavattamānesu nāgacchati.",
  "anya-e0301n0:1301_14": "Tasmā tesaṃ pavattinirodhabhūtassa nibbānasseva dukkhanirodhattaṃ tathaṃ hoti.",
  "anya-e0301n0:1301_15": "Tathā lobhapahānato añño dukkhamuttimaggonāma natthi.",
  "anya-e0301n0:1301_16": "Aṭṭhaṅgikamaggoca uppajja māno ekantena taṃ pajahati.",
  "anya-e0301n0:1301_17": "Tasmā aṭṭhaṅgikamaggasseva dukkhanirodhamaggattaṃ tathaṃ hoti,",
  "anya-e0301n0:1301_18": "avitathaṃ,",
  "anya-e0301n0:1301_19": "anaññathanti.",
  "anya-e0301n0:1302_0": "Evaṃsantepi saccasaddo pariyāya saccesupi vattatīti vuttaṃ cattāriariyasaccānīti.",
  "anya-e0301n0:1302_1": "Tattha dukkhasacce tāva sakkāyapariyā pannā ajjhattadhammāeva ariyasaccaṃnāma.",
  "anya-e0301n0:1302_2": "Teyeva hi asmimānassa adhiṭṭhānabhūtā hutvā yāvataṃ mānaṃ na samūhanati.",
  "anya-e0301n0:1302_3": "Tāva dukkhakiccaṃ karonti.",
  "anya-e0301n0:1302_4": "Dukkhapariññācanāma yāvadeva asmimānasamugghātāya hoti.",
  "anya-e0301n0:1302_5": "Asmimānoca tesveva ajjhattadhammesu nivisatīti tesu pariññātesu pariññākiccaṃ siddhameva hotīti.",
  "anya-e0301n0:1302_6": "Tabbiparī tena pana anindriya baddhadhammā maggaphaladhammāca aṭṭhaṅgikavajjā udayabbaya pīḷanato saṅkhāradukkhavipariṇāmadukkhehica",
  "anya-e0301n0:1302_7": "aparimuttattā dukkhasaccaṃ nāma.",
  "anya-e0301n0:1302_8": "Samudayasacce eko lobhoyeva ariyasaccaṃnāma.",
  "anya-e0301n0:1302_9": "Sohi attasamaṅgino satte attanica ārammaṇadhammesuca assādaṃ janayitvā niccaṃ vaṭṭadukkhato anukkaṇṭhamāne",
  "anya-e0301n0:1302_10": "karotīti tesaṃ lobhasadiso añño ñātivā mittovā sahāyovā attāvā attaniyaṃvā natthiviya khāyati.",
  "anya-e0301n0:1302_11": "Tasmā taṃsadiso añño koci vaṭṭadukkhasaṃvidhāyakonāma natthi.",
  "anya-e0301n0:1302_12": "Tañca pajahituṃ sakkontassa añño dujjahonāma natthi.",
  "anya-e0301n0:1302_13": "Avasesāpana sabbepi sāsavā kusalākusaladhammā samudayasaccaṃnāma.",
  "anya-e0301n0:1303_0": "Ettha siyā,",
  "anya-e0301n0:1303_1": "nanu avijjāpi sabbassa vaṭṭadukkhassa mūlabhāvena vuttāti sāpi samudaye ariyasacceeva vattabbāti. Vuccate,",
  "anya-e0301n0:1303_2": "yathāhi eko cheko uyyānapālo sampattiyuttaṃ bhūmi bhāgaṃ labhitvā attano ñāṇabalena bhūmibhāgañca nānābījānica",
  "anya-e0301n0:1303_3": "abhisaṅkharitvā nandanasadisaṃ uyyānaṃ māpesi.",
  "anya-e0301n0:1303_4": "Tattha bhūmi uyyāna pālassa bījānaṃ rukkhānañca patiṭṭhānakiccaṃ sādheti.",
  "anya-e0301n0:1303_5": "Bījānica aṅkuruppādanakiccaṃ sādhenti,",
  "anya-e0301n0:1303_6": "uyyānapāloyeva pana sabbakiccāni sādheti.",
  "anya-e0301n0:1303_7": "So hi bhūmiyaṃ bījesu rukkhesuca yaṃyaṃ kattabbaṃ hoti.",
  "anya-e0301n0:1303_8": "Taṃ sabbaṃ karoti.",
  "anya-e0301n0:1303_9": "Mametanti pariggaṇhāti rakkhati.",
  "anya-e0301n0:1303_10": "Tato uppanne bhoge bhuñjati.",
  "anya-e0301n0:1303_11": "Tasmā ko idaṃ māpesi,",
  "anya-e0301n0:1303_12": "kassedaṃ uyyānanti vutte uyyānapāloyeva māpesi.",
  "anya-e0301n0:1303_13": "Tassedaṃ uyyānaṃ icceva vuccati.",
  "anya-e0301n0:1303_14": "Na bhūmiṃ māpesi.",
  "anya-e0301n0:1303_15": "Bījāni māpenti.",
  "anya-e0301n0:1303_16": "Tesaṃ idaṃ uyyānanti vuccati.",
  "anya-e0301n0:1303_17": "Kā pana uyyānasampattiyā paccayaparaṃparāti vutte pana bhūmieva ādito vattabbā.",
  "anya-e0301n0:1303_18": "Na uyyānapālo.",
  "anya-e0301n0:1303_19": "Naca bījānīti.",
  "anya-e0301n0:1303_20": "Evaṃ sampadamidaṃ daṭṭhabbaṃ.",
  "anya-e0301n0:1303_21": "Paṭiccasamuppāda nayañhi patvā paccayaparaṃ paravasena dukkha dhammānaṃ pavatti nivattividhāne avijjāeva ādi pabhavapadhānabhūtā hoti, na taṇhā.",
  "anya-e0301n0:1303_22": "Saccadesanāyaṃ pana tesaṃ nibbattakadhammavidhāne taṇhāeva sāmijeṭṭhaka padhānabhūtā hoti.",
  "anya-e0301n0:1303_23": "Na avijjāti natthi samudayāriyasaccabhāve avijjāya okāsoti daṭṭhabbo.",
  "anya-e0301n0:1303_24": "Kilesānaṃ tadaṅganirodhavikkhambhana nirodhā nirodhasaccaṃnāma.",
  "anya-e0301n0:1303_25": "Nibbānaṃ nirodhāriyasaccaṃnāma.",
  "anya-e0301n0:1303_26": "Chasu lokiyavisuddhīsu maggaṅgāni maggasaccaṃ nāma.",
  "anya-e0301n0:1303_27": "Aṭṭhaṅgiko lokuttaramaggoeva maggaariyasaccaṃnāmāti.",
  "anya-e0301n0:1304_0": "Ariyasaddo cettha katthaci kadāci kesañci kutoci kathañci avitathabhāvena uttamatthavācakoti.",
  "anya-e0301n0:1304_1": "Vibhāvaniyaṃ pana aṭṭhakathāyaṃ vuttanayena saccasaddassa attho vibhāvito dukkhaṃariya saccanti ettha pīḷanaṭṭho,",
  "anya-e0301n0:1304_2": "saṅkhataṭṭho,",
  "anya-e0301n0:1304_3": "santāpaṭṭho,",
  "anya-e0301n0:1304_4": "vipariṇāmaṭṭhoti imehi catūhi atthehi cakkhādikassa ekekassa tebhūmakadhammassa dukkhasaccatā veditabbā.",
  "anya-e0301n0:1304_5": "Tattha saṅkhataṭṭha vipariṇāmaṭṭhā pubbe saṅkhāra dukkhavipariṇāmadukkhesu vuttanayāeva.",
  "anya-e0301n0:1304_6": "Padatthatopana paccayehi saṅkharīyatīti saṅkhato.",
  "anya-e0301n0:1304_7": "Pageva kammādipaccayābhisaṅkharaṇadukkhena vinā na uppajjati,",
  "anya-e0301n0:1304_8": "napavattatīti vuttaṃ hoti.",
  "anya-e0301n0:1304_9": "Virūpo hutvā pariṇāmo vipariṇāmo.",
  "anya-e0301n0:1304_10": "Parihāniceva paribhedoca.",
  "anya-e0301n0:1304_11": "Pīḷanaṭṭhoti ettha pīḷitabbanti pīḷanaṃ.",
  "anya-e0301n0:1304_12": "Pīḷetīti pīḷanaṃ.",
  "anya-e0301n0:1304_13": "Pīḷīyate pīḷanaṃ.",
  "anya-e0301n0:1304_14": "Atthoti sabhāvo.",
  "anya-e0301n0:1304_15": "Pīḷanaṃ attho yassāti viggaho.",
  "anya-e0301n0:1304_16": "Tattha yathā ekissā duggatitthiyā kucchimhi putto uppajjati.",
  "anya-e0301n0:1304_17": "Soca nānārogehi sayaṃ niccaṃ pīḷito hutvā paṭijagganadukkhehi mātarañca niccaṃ pīḷetiyeva.",
  "anya-e0301n0:1304_18": "Yañca tassā kucchimhi tādisassa puttassa uppajjanaṃ,",
  "anya-e0301n0:1304_19": "tañca tassā itthiyā pīḷanakiccameva hoti.",
  "anya-e0301n0:1304_20": "Evamevaṃ ye cakkhādayo dhammā jarāmaraṇehi niccaṃ pīḷīyanti,",
  "anya-e0301n0:1304_21": "te paṭijagganadukkhehi taṃ samaṅgīnaṃ puggalaṃ niccaṃ pīḷentiyeva.",
  "anya-e0301n0:1304_22": "Yañca tassa santāne tesaṃ uppajjanaṃ,",
  "anya-e0301n0:1304_23": "tañca tassa pīḷanakiccamevāti.",
  "anya-e0301n0:1304_24": "Yathāhayo bhikkhave cakkhussa uppādo ṭhiti abhinibbatti pātubhāvo.",
  "anya-e0301n0:1304_25": "Dukkhasseso uppādo.",
  "anya-e0301n0:1304_26": "Rogānaṃ ṭhiti jarāmaraṇassa pātubhāvo.",
  "anya-e0301n0:1304_27": "Yo bhikkhave sotassa ghānassa jivhāya kāyassa manassa uppādotiādi.",
  "anya-e0301n0:1305_0": "Santāpaṭṭhoti rāgaggiādīhi ekādasahi aggīhi bhusaṃ paridayhanaṭṭho. Yathāha –",
  "anya-e0301n0:1306_0": "Cakkhuṃ ādittaṃ.",
  "anya-e0301n0:1306_1": "Kena ādittaṃ.",
  "anya-e0301n0:1306_2": "Rāgagginā ādittaṃ.",
  "anya-e0301n0:1306_3": "Dosagginā.",
  "anya-e0301n0:1306_4": "Mohagginā. Jātiyā. Jarāya. Maraṇena. Sokena.",
  "anya-e0301n0:1306_5": "Paridevena. Dukkhena.",
  "anya-e0301n0:1306_6": "Domanassena.",
  "anya-e0301n0:1306_7": "Upāyāsena ādittanti vadāmi.",
  "anya-e0301n0:1306_8": "Sotaṃ ādittaṃ.",
  "anya-e0301n0:1306_9": "Ghānaṃ ādittaṃ.",
  "anya-e0301n0:1306_10": "Jivhā ādittā.",
  "anya-e0301n0:1306_11": "Kāyo āditto.",
  "anya-e0301n0:1306_12": "Mano ādittoti.",
  "anya-e0301n0:1307_0": "Ādipanaṃ santāpanaṃ paridayhananti idha atthato ekanti.",
  "anya-e0301n0:1307_1": "Ettha siyā,",
  "anya-e0301n0:1307_2": "ariyamaggopi cirakālaṃ pāramitābhisaṅkharaṇadukkhena antimabhaveca sīlādivisuddhibhāvanābhisaṅkharaṇadukkhena puggalaṃ susaṃ pīḷetiyeva.",
  "anya-e0301n0:1307_3": "Tathā vipariṇāmadhammoca.",
  "anya-e0301n0:1307_4": "Tasmā sopi piḷanādiatthena dukkhasaccasaṅgaho siyāti.Na.",
  "anya-e0301n0:1307_5": "Sabbadukkhasanti vaṃhattā.",
  "anya-e0301n0:1307_6": "So hi vuttappakāraṃ abhisaṅkharaṇadukkhaṃ paripuṇṇaṃ anubhūtassa puggalassa sakiṃ uppajjamāno sabbaṃ kilesajātaṃ khepento uppajjati.",
  "anya-e0301n0:1307_7": "Nirujjhamānoca sabbaṃ āyatiṃ anamatagge saṃsāre vaṭṭadukkhaṃ vūpasamento nirujjhati.",
  "anya-e0301n0:1307_8": "Vūpasantaṃca anāgata dukkhaṃ upādāya vuttappakāraṃ abhisaṅkharaṇadukkhaṃ gaṇanupagaṃ nahoti.",
  "anya-e0301n0:1307_9": "Bhijjantoca anuttaraṃ vimuttisukhaṃ datvāva bhijjati.",
  "anya-e0301n0:1307_10": "Tasmā tassa vipariṇāmapaccayāpi puggalassa kāci hānināma natthīti na so dukkhasaccasaṅgahoti.",
  "anya-e0301n0:1307_11": "Lokiyadhammā pana uppajjamānā pavatta mānāca pubbe vuttapakārehi saṅkhāradukkhehi bhusaṃ pīḷetvā eva uppajjanti pavattantica.",
  "anya-e0301n0:1307_12": "Nirujjhamānā mahantaṃ pariḷāhadukkhaṃ janetvā apariyante khuracakkasadise vaṭṭadukkhayante puggalaṃ yojentāva nirujjhanti.",
  "anya-e0301n0:1307_13": "Tasmā teeva pīḷanādiatthehi ekantadukkhā hontīti.",
  "anya-e0301n0:1307_14": "Etena nibbānassapi sampāpakapaccayābhisaṅkharaṇalesaṃ gahetvā dukkhasaccattapasaṅgo nivattito hotīti.",
  "anya-e0301n0:1308_0": "Dukkhasamudayo ariyasaccanti ettha bhavābhavasaṅkhātaṃ dukkhakkhandhaṃ samudeti.",
  "anya-e0301n0:1308_1": "Punappunaṃ abbocchinnaṃ katvā udayati uṭṭhāpeti vaḍḍhetivāti dukkhasamudayo,",
  "anya-e0301n0:1308_2": "āyūhanaṭṭho,",
  "anya-e0301n0:1308_3": "nidānaṭṭho,",
  "anya-e0301n0:1308_4": "saṃyogaṭṭho,",
  "anya-e0301n0:1308_5": "palibodhaṭṭhoti catūhi atthehi lobhassa dukkhasamudayatā veditabbā.",
  "anya-e0301n0:1308_6": "Tattha āyūhanaṭṭhoti bhavābhava saṅkhātassa ekekasmiṃ bhavepi vatthukāmapaṭisaṃyuttassa dukkhakkhandhassa",
  "anya-e0301n0:1308_7": "bhiyyo paribyūhanaṭṭho rāsikaraṇaṭṭho nidānaṭṭhoti tadeva nirantaraṃ katvā anuppadānaṭṭho niyyātanaṭṭhoti",
  "anya-e0301n0:1308_8": "vuttaṃ hoti.",
  "anya-e0301n0:1308_9": "Saṃyogaṭṭhoti dukkhakkhandhasmiṃeva daḷhaṃ bandhanaṭṭho.",
  "anya-e0301n0:1308_10": "Palibodhaṭṭhoti tato tassa tassa muccanupāyassa nīvāraṇa vasena palibundhanaṭṭho uparundhanaṭṭhoti attho.",
  "anya-e0301n0:1308_11": "Dukkhanirodho ariyasaccanti ettha vaṭṭadukkhassa nirujjhanaṃ anuppāda dhammatāpatti vasena khiyyānaṃ dukkhanirodho.",
  "anya-e0301n0:1308_12": "Dukkhaṃ vā nirujjhati napavattati etasminti dukkhanirodho.",
  "anya-e0301n0:1308_13": "Nissaraṇaṭṭho vivekaṭṭho,",
  "anya-e0301n0:1308_14": "asaṅkhataṭṭho,",
  "anya-e0301n0:1308_15": "amataṭṭhoti catūhi atthehi nibbānassa dukkhanirodhatā veditabbā.",
  "anya-e0301n0:1308_16": "Tattha nissaraṇaṭṭhoti nissaraṇa vimuttiyā vimuccanaṭṭho.",
  "anya-e0301n0:1308_17": "Vivekaṭṭhoti vaṭṭadukkhapalibodhato viviccanaṭṭho.",
  "anya-e0301n0:1308_18": "Asaṅkhataṭṭhoti saṅkhāradukkhassa abhāvaṭṭho.",
  "anya-e0301n0:1308_19": "Amataṭṭhoti maraṇadukkhassa abhāvaṭṭhoti.",
  "anya-e0301n0:1309_0": "Dukkhanirodhagāminipaṭipadāti ettha dukkhanirodhaṃ gameti sampāpetīti dukkhanirodhagāminī.",
  "anya-e0301n0:1309_1": "Attano santāne paṭilābhakaraṇa vasena paṭipajjitabbāti paṭipadā.",
  "anya-e0301n0:1309_2": "Dukkhanirodhagāminīca sā paṭipadā cāti viggaho.",
  "anya-e0301n0:1309_3": "Niyyānaṭṭho,",
  "anya-e0301n0:1309_4": "hetvaṭṭho,",
  "anya-e0301n0:1309_5": "dassanaṭṭho,",
  "anya-e0301n0:1309_6": "adhipateyyaṭṭhoti catūhi atthehi aṭṭhaṅgikamaggassa dukkhanirodhamaggatā veditabbā.",
  "anya-e0301n0:1309_7": "Tattha niyyānaṭṭhoti avijjāpaccayā saṅkhārātiādikaṃ vaṭṭasotaṃ paṭinivattetvā avijjānirodhā saṅkhāranirodhotiādikaṃ",
  "anya-e0301n0:1309_8": "vaṭṭapaṭisotaṃ abhimukhaṃ niggamanaṭṭho.",
  "anya-e0301n0:1309_9": "Hetvaṭṭhoti sabbesaṃ ariyaguṇānaṃ suppatiṭṭhitabhāva sādhanaṭṭho.",
  "anya-e0301n0:1309_10": "Dassanaṭṭhoti aññāṇaadassanasaṅkhātassa sammohassa pahāna vasena catusaccadhammassa paṭivijjhanaṭṭho.",
  "anya-e0301n0:1309_11": "Adhipateyyaṭṭhoti taṇhā dāsabyavimuttiyā bhūjissabhāvapattivasena sayameva attano adhipati hutvā virocanaṭṭho.",
  "anya-e0301n0:1309_12": "Lokiyamaggā hi taṇhāya ārammaṇabhāve ṭhitā taṇhādāsabyaṃ nātivattantīti.",
  "anya-e0301n0:1309_13": "Etthaca ime sattānāma ekantena dukkhapaṭikūlā honti dukkhabhīrukā.",
  "anya-e0301n0:1309_14": "Yeca attani dukkhaṃ janenti.",
  "anya-e0301n0:1309_15": "Tesu verisaññaṃ uppādenti.",
  "anya-e0301n0:1309_16": "Attano pana ekantadukkhaṃvā ekantadukkhajanakaṃvā te najānanti.",
  "anya-e0301n0:1309_17": "Tasmā te attano dukkhamuttiyā yaṃ yaṃ kammaṃ āyūhanti.",
  "anya-e0301n0:1309_18": "Taṃ taṃ attano dukkhavaḍḍhiyāeva sampajjati.",
  "anya-e0301n0:1309_19": "Kiṃ pana ekantadukkhaṃ,",
  "anya-e0301n0:1309_20": "kiṃca ekanta dukkhajanakanti.",
  "anya-e0301n0:1309_21": "Atītānāgatapaccuppannabhūtā attano attano attahāvapariyāpannā tebhūmakadhammāeva attano attano ekantadukkhānāma. Kasmā,",
  "anya-e0301n0:1309_22": "tehi mutteeva sabbadukkhehi muccanato,",
  "anya-e0301n0:1309_23": "amutteca amuccanatoti.",
  "anya-e0301n0:1309_24": "Attano taṇhāeva attano ekantadukkhajanakaṃnāma. Kasmā,",
  "anya-e0301n0:1309_25": "tāya pahīnāyaeva ekanta dukkhehi muccanato,",
  "anya-e0301n0:1309_26": "apahīnāyaca amuccanatoti.",
  "anya-e0301n0:1310_0": "Tathā ime sattā ekantena sukhakāmā honti sukhābhinandino.",
  "anya-e0301n0:1310_1": "Yeca attani sukhaṃ janenti.",
  "anya-e0301n0:1310_2": "Tesu piyamittasaññaṃ uppādenti.",
  "anya-e0301n0:1310_3": "Attanopana ekantasukhaṃvā ekantasukhamaggaṃvāte najānanti.",
  "anya-e0301n0:1310_4": "Tasmā te attano sukhavaḍḍhiyā yaṃ yaṃ kammaṃ āyūhanti.",
  "anya-e0301n0:1310_5": "Taṃ taṃ attano dukkhavaḍḍhiyāeva sampajjati.",
  "anya-e0301n0:1310_6": "Kiṃ pana ekantasukhaṃ koca ekanta sukhamaggoti.",
  "anya-e0301n0:1310_7": "Ekantadukkhadhammassa abhāvoeva attano ekanta sukhaṃnāma.",
  "anya-e0301n0:1310_8": "Ekantadukkhajanakassa pahānamaggoeva attano ekanta sukhamaggonāmāti imamatthaṃ dassento imāni catusaccapadāni kathesīti veditabbaṃ.",
  "anya-e0301n0:1311_0": "[223] Yaṃ pana vibhāvaniyaṃ",
  "anya-e0301n0:1312_0": "“Dukkhassa anuppādanirodho ettha etenātivā dukkhanirodho”ti vuttaṃ. Tattha etenāti idaṃ nayujjati.",
  "anya-e0301n0:1313_0": "Na hi nibbānaṃ dukkhassa anuppādanirodha kriyāsādhane dukkhena sahakārī kāraṇaṃ hotīti.",
  "anya-e0301n0:1313_1": "Sesacetasikāti vedanā saññāhi sesā paññāsa cetasikā.",
  "anya-e0301n0:1313_2": "Atītādivasena tividha bhinnānaṃ ajjhattādi oḷārikādi hīnādi dūrādivasena duvidhabhinnānañca dhammānaṃ rāsaṭṭhena khandhavohāro hoti.",
  "anya-e0301n0:1313_3": "Nibbānassa pana tādi so bhedo natthīti vuttaṃ bhedābhāvenātiādi.",
  "anya-e0301n0:1313_4": "Tañhi atītādike tividhabhede ekaṃpi na hoti. Kasmā.",
  "anya-e0301n0:1313_5": "Aniddisitabba dhammattā.",
  "anya-e0301n0:1313_6": "Tañhi tekālikadhammānaṃ khayavirāganirodhabhūto animitta dhammoyeva hoti.",
  "anya-e0301n0:1313_7": "Tasmā idaṃ atīte asukabuddhakāle nibbānaṃ.",
  "anya-e0301n0:1313_8": "Idaṃ anāgate.",
  "anya-e0301n0:1313_9": "Idaṃ etarahīti evaṃ kālabhedena niddisitabbaṃ nahoti.",
  "anya-e0301n0:1313_10": "Tathā disā desaṭhānabhedena parinibbutapuggalabhedena ca.",
  "anya-e0301n0:1313_11": "Kevalaṃ pana anamatagge saṃsāravaṭṭe yattakāni anattha padāni dissanti.",
  "anya-e0301n0:1313_12": "Tappaṭipakkhasiddhehi guṇapadehieva taṃ kathe tabbanti.",
  "anya-e0301n0:1313_13": "Dukesu pana ajjhattadukaṃ patvā taṃ bahiddhāeva hoti.",
  "anya-e0301n0:1313_14": "Na ajjhattaṃ.",
  "anya-e0301n0:1313_15": "Oḷārikadukaṃ patvā sukhumameva hoti,",
  "anya-e0301n0:1313_16": "na oḷārikaṃ.",
  "anya-e0301n0:1313_17": "Hīnadukaṃ patvā paṇītameva hoti, na hīnaṃ.",
  "anya-e0301n0:1313_18": "Dūre dukaṃ patvā dūreeva hoti,",
  "anya-e0301n0:1313_19": "na santiketi.",
  "anya-e0301n0:1313_20": "Khandhasaṅgahanissaṭanti khandhasaṅgahato vimuttaṃ.",
  "anya-e0301n0:1314_0": "Dvārālambaṇabhedenāti dvārachakka ārammaṇachakkānaṃ bhedena.",
  "anya-e0301n0:1314_1": "Āyatanāni dvādasa bhavantīti yojanā.",
  "anya-e0301n0:1314_2": "Etthaca dvārachakkaṃ dhammārammaṇaṃevāti sesadhammālambaṇaṃ sandhāya ārammaṇachakkaṃ vuttanti daṭṭhabbaṃ. Dvārā.La.",
  "anya-e0301n0:1314_3": "Pariyāyenāti channaṃ dvārānaṃ channaṃ ālambaṇānaṃ tesu dvārālambaṇesu uppannānaṃ viññāṇānañca kamena dhātuyo aṭṭhārasa bhavantīti yojanā.",
  "anya-e0301n0:1314_4": "Etthapi dvārachakke manodvāraṃ viññāṇekadesameva hoti.",
  "anya-e0301n0:1314_5": "Dvārachakkaṃ viññāṇasattakañca dhammā lambaṇekadesamevāti.",
  "anya-e0301n0:1314_6": "Maggo lokuttaro maggonāma matoti yojanā.",
  "anya-e0301n0:1314_7": "Maggayuttā ekūnatiṃsadhammā phalabhūtāca sattatiṃsa dhammā catusacca vinissaṭā catūhi ariyasaccehi vinissaṭā vimuttā.",
  "anya-e0301n0:1314_8": "Yamettha vattabbaṃ,",
  "anya-e0301n0:1314_9": "taṃ heṭṭhā vuttamevāti.",
  "anya-e0301n0:1315_0": "Iti paramatthadīpaniyānāma abhidhammatthasaṅgahassa",
  "anya-e0301n0:1316_0": "Catutthavaṇṇanāya samuccaya saṅgahassa",
  "anya-e0301n0:1317_0": "Paramatthadīpanā niṭṭhitā.",
  "anya-e0301n0:1318_0": "Paccaya saṅgaha paramatthadīpanī",
  "anya-e0301n0:1319_0": "166.",
  "anya-e0301n0:1319_1": "Evaṃ sattahi paricchedehi pathamassa nāmarūpapariccheda ñāṇassa vidhānaṃ dassetvā idāni dutīyassa paccayapariggahañāṇassa",
  "anya-e0301n0:1319_2": "vidhānaṃ dassento yesaṃsaṅkhatadhammānantiādi māha.",
  "anya-e0301n0:1319_3": "Idāni yesaṃ saṅkhatadhammānaṃ saṅkhatāsaṅkhatabhūtā yedhammā yathā yehi hetādīhi paccayākārehi paccayā upakārakā honti.",
  "anya-e0301n0:1319_4": "Taṃ vibhāgaṃ tesaṃ saṅkhatadhammānaṃ paccayuppannabhūtānaṃ vibhāgañca tesaṃ paccayadhammānaṃ vibhāgañca",
  "anya-e0301n0:1319_5": "tesaṃpaccayākārānaṃ iha vibhāgañca imasmiṃ vuccamāne paccayasaṅgahe yathārahaṃ pavakkhāmīti yojanā.",
  "anya-e0301n0:1320_0": "[224] Vibhāvaniyaṃ pana",
  "anya-e0301n0:1321_0": "“Paccaye dassetu”nti vuttaṃ. Taṃ taṃ vibhāganti iminā na sameti.",
  "anya-e0301n0:1322_0": "[225] Yañca tattha",
  "anya-e0301n0:1323_0": "“Iha imasmiṃ samuccaya saṅgahānantare ṭhāne”ti iha saddassa atthavibhāvanaṃ vuttaṃ.",
  "anya-e0301n0:1323_1": "Taṃpi na yujjati.",
  "anya-e0301n0:1324_0": "Etasmiñhi atthe sati idāni saddo niratthako hotīti,",
  "anya-e0301n0:1324_1": "paṭicca phalaṃ samuppajjati etasmāti paṭiccasamuppādo.",
  "anya-e0301n0:1324_2": "Tattha paṭiccāti avinā,",
  "anya-e0301n0:1324_3": "amuñcitvāti attho.",
  "anya-e0301n0:1324_4": "Avijjādiko paccayadhammoti vaṇṇenti. Athavā,",
  "anya-e0301n0:1324_5": "samuppajjanaṃ samuppādo.",
  "anya-e0301n0:1324_6": "Sahajātadhammehi saheva kalāpavasena abhinibbatti pātubhāvoti attho.",
  "anya-e0301n0:1324_7": "Yathāsakaṃ paccayaṃ paṭicca tena avinābhāvīhutvā samuppādo paṭicca samuppādo,",
  "anya-e0301n0:1324_8": "atthato pana sabbesaṃ paccayapaccayuppannabhūtānaṃ saṅkhata dhammānaṃ paccayāyattavuttitāsaṅkhātaṃ sabbasaṅkhatasādhāraṇaṃ ekaṃ sāmaññalakkhaṇaṃ.",
  "anya-e0301n0:1324_9": "Yaṃ idappaccayatātica vuccati.",
  "anya-e0301n0:1324_10": "Tatthaca idappaccaya tāti ayaṃ imassa paccayo ayaṃ imassa paccayoti evaṃ niddisitabbo ayaṃ paccayo etesanti idappaccayā.",
  "anya-e0301n0:1324_11": "Saṅkhatadhammā.",
  "anya-e0301n0:1324_12": "Idappaccayānaṃ bhāvo idappaccayatā.",
  "anya-e0301n0:1324_13": "Yathāvutta sāmaññalakkhaṇaṃ evāti attho veditabbo,",
  "anya-e0301n0:1324_14": "na paṭicca phalaṃ samuppajjati etasmāti paṭiccasamuppādo.",
  "anya-e0301n0:1324_15": "Avijjādiko paccayadhammotica imesaṃ paccayā idappaccayā.",
  "anya-e0301n0:1324_16": "Idappaccayāeva idappaccayatātica.",
  "anya-e0301n0:1324_17": "Visuddhimagge pana samuppajjanaṃ samuppādoti ayamattho paṭikkhitto.",
  "anya-e0301n0:1324_18": "Pāḷiyaṃ pana ayameva adhippeto viya dissati. Yathāha –",
  "anya-e0301n0:1325_0": "Katamoca bhikkhave paṭiccasamuppādo.",
  "anya-e0301n0:1325_1": "Jātipaccayā bhikkhave jarāmaraṇaṃ,",
  "anya-e0301n0:1325_2": "uppādāvā tathāgatānaṃ anuppādāvā tathāgatānaṃ ṭhitāva sā dhātu,",
  "anya-e0301n0:1325_3": "dhammaṭṭhitatā dhammaniyāmatā idappaccayatāti.La.",
  "anya-e0301n0:1325_4": "Avijjāpaccayā saṅkhārā uppādāvā.La.",
  "anya-e0301n0:1325_5": "Idappaccayatā.",
  "anya-e0301n0:1325_6": "Iti kho bhikkhave tatra tathatā avitathatā anaññathatā idappaccayatā.",
  "anya-e0301n0:1325_7": "Ayaṃ vuccati bhikkhave paṭiccasamuppādoti.",
  "anya-e0301n0:1326_0": "Ettha hi ṭhitāva sā dhātūtiādinā tatra tathatā avitathatātiādināca yathāvuttaṃ idappaccayatā saṅkhātaṃ",
  "anya-e0301n0:1326_1": "sāmañña lakkhaṇameva paṭiccasamuppādonāmāti dasseti.",
  "anya-e0301n0:1326_2": "Na cettha bhāvasādhane kate sati paṭiccasaddena saha samuppādasaddassa asamānakattutāsaṅkhāto byañjanayuttivirodho atthi.",
  "anya-e0301n0:1326_3": "Yo paṭicca kriyāya kattā,",
  "anya-e0301n0:1326_4": "tasseva samuppādakriyāyapi kattutā sambhavato.",
  "anya-e0301n0:1326_5": "Na hi kriyānāma katturahitāsambhavatīti.",
  "anya-e0301n0:1326_6": "Saṅkhatadhammesuca gambhīresu sati aniccatādilakkhaṇaṃ viya idaṃpi saṅkhatalakkhaṇaṃ gambhīrameva hotīti nayidha gambhīravacanavirodho sambhavati.",
  "anya-e0301n0:1326_7": "Athakho saṅkhatadhammato saṅkhatalakkhaṇameva gambhīrataraṃ hotīti.",
  "anya-e0301n0:1326_8": "Tādisena pana sāmaññalakkhaṇena sampannā yathāvuttā avijjādayo saṅkhatadhammā paṭiccasamuppannānāma. Yathāha-",
  "anya-e0301n0:1326_9": "katameca bhikkhave paṭiccasamuppannādhammā jarāmaraṇaṃ bhikkhave paṭiccasamuppannaṃ.La.",
  "anya-e0301n0:1326_10": "Avijjā bhikkhave paṭiccasamuppannāti.",
  "anya-e0301n0:1326_11": "Iti sabbesaṃ paccayapaccayuppanna bhūtānaṃ saṅkhatadhammānaṃ paccayā satta vuttitāsaṅkhāto paṭiccasamuppādoca",
  "anya-e0301n0:1326_12": "so nīyati ñāyati paṭivijjhīyatīti katvā nayocāti paṭiccasamuppādanayo.",
  "anya-e0301n0:1326_13": "Paṭhapeti saṅkhatadhamme nānāpakārehi paccayabhedehi pavatteti deseti etthāti paṭṭhānaṃ.",
  "anya-e0301n0:1326_14": "Mahāpakaraṇaṃ.",
  "anya-e0301n0:1326_15": "Paṭṭhāne desito nayo paṭṭhānanayo.",
  "anya-e0301n0:1327_0": "Tasmiṃ tasmiṃ paccayadhamme bhāve vijjamāne sati te te bhavanti sīlenāti tabbhāvabhāvino.",
  "anya-e0301n0:1327_1": "Saṅkhatadhammā.",
  "anya-e0301n0:1327_2": "Tesaṃ bhāvo tabbhāvabhāvibhāvo,",
  "anya-e0301n0:1327_3": "imasmiṃ sati idaṃ hoti.",
  "anya-e0301n0:1327_4": "Imassa uppādā idaṃ uppajjatīti evaṃ pavatto saṅkhatadhammaniyāmo.",
  "anya-e0301n0:1327_5": "Tabbhāvabhāvibhāvoeva ākāro tabbhāvabhāvibhāvākāro.",
  "anya-e0301n0:1327_6": "So eva tabbhāvabhāvibhāvākāramattaṃ.",
  "anya-e0301n0:1327_7": "Mattasaddena hetādipaccaya sattiniyamaṃ nivatteti.",
  "anya-e0301n0:1327_8": "Tena upalakkhito nayo paṭiccasamuppāda nayo.",
  "anya-e0301n0:1327_9": "Āhaccapaccayaṭṭhitiṃ ārabbhāti ettha hetu ārammaṇā divasena tathātathā upakārakatāsaṅkhāto paccayasatti viseso āhaccapaccayaṭṭhitināma.",
  "anya-e0301n0:1327_10": "So hi avijjāpaccayā saṅkhārātiādīsu viya paccayadhammuddhāramatte aṭṭhatvā hetupaccayo ārammaṇapaccahotiādinā",
  "anya-e0301n0:1327_11": "paccayasatti visesuddhāravasena āhacca matthakaṃ pāpetvā desitattā āhaccapaccayaṭṭhitīti vuccati.",
  "anya-e0301n0:1327_12": "Paccayadhammā tiṭṭhanti attano paccayuppannābhisaṅkharaṇa kiccaṃ patvā anosakkamānā hutvā pavattanti etāyāti katvā.",
  "anya-e0301n0:1327_13": "Ārabbhāti paṭicca.",
  "anya-e0301n0:1327_14": "Vuccatīti bhagavatā kathīyati.",
  "anya-e0301n0:1328_0": "Ubhayaṃ pana vomissitvā papañcenti ācariyāti idaṃ paṭicca samuppādaṃ papañcente sandhāya vuttaṃ.",
  "anya-e0301n0:1328_1": "Tehi taṃ papañcayantā paṭṭhāna nayaṃpi āharitvā papañcentīti.",
  "anya-e0301n0:1328_2": "Yathā sūriyo udayanto andhakāre vidhametvā dabbasambhāre mahājanassa pākaṭe karoti.",
  "anya-e0301n0:1328_3": "Evamevaṃ uppannaṃ catusaccañāṇaṃ avijjandhakāraṃ vidhamitvā catusacca dhammaṃ vidati pākaṭaṃ karotīti vijjā.",
  "anya-e0301n0:1328_4": "Tappaṭipakkhattā moho avijjānāma.",
  "anya-e0301n0:1328_5": "So hi uppajjamāno dhammesu aññāṇaadassana saṅkhātaṃ andhakāraṃ janetvāva uppajjati.",
  "anya-e0301n0:1328_6": "Paṭicca phalaṃ eti āgacchati etasmā etenāti vā paccayo.",
  "anya-e0301n0:1328_7": "Avijjāca sā paccayo cāti avijjāpaccayo.",
  "anya-e0301n0:1328_8": "Tasmā avijjāpaccayā saṅkhārā sambhavantīti sambandho.",
  "anya-e0301n0:1328_9": "Saṅkhataṃ kāyavacīmanokammaṃ abhisaṅkharonti sattā etehīti saṅkhārā.",
  "anya-e0301n0:1328_10": "Vijānātīti viññāṇaṃ.",
  "anya-e0301n0:1328_11": "Vijānanti sattā etenāti vā viññāṇaṃ.",
  "anya-e0301n0:1328_12": "Ārammaṇe namatīti nāmaṃ.",
  "anya-e0301n0:1328_13": "Ruppati vikāraṃ āpajjatīti rūpaṃ.",
  "anya-e0301n0:1328_14": "Adhiṭṭhānaṭṭhena āyatanaṃ.",
  "anya-e0301n0:1328_15": "Devānaṃ devāyatanamiva.",
  "anya-e0301n0:1328_16": "Phusatīti phasso.",
  "anya-e0301n0:1328_17": "Phusanti sampayuttakā dhammā etenāti vā phasso.",
  "anya-e0301n0:1328_18": "Vedayatīti vedanā.",
  "anya-e0301n0:1328_19": "Vedayanti paccanubhavanti sattā etāyātivā vedanā.",
  "anya-e0301n0:1328_20": "Tassati paritassatīti taṇhā.",
  "anya-e0301n0:1328_21": "Niccapipāsavasena ārammaṇahetu niccaṃ cañcalati pattheti vāti attho.",
  "anya-e0301n0:1328_22": "Tassanti paritassanti cañcalanti sattā etāyāti vā taṇhā.",
  "anya-e0301n0:1328_23": "Upādiyatīti upādānaṃ.",
  "anya-e0301n0:1328_24": "Amuñcagāhaṃ gaṇhātīti attho.",
  "anya-e0301n0:1328_25": "Upādiyanti sattā etenāti vā upādānaṃ.",
  "anya-e0301n0:1329_0": "Bhavati vaḍḍhatīti bhavo.",
  "anya-e0301n0:1329_1": "Bhavanti jāyanti vaḍḍhanti sukhadukkhāni etenāti vā bhavo.",
  "anya-e0301n0:1329_2": "Jananaṃ jāti.",
  "anya-e0301n0:1329_3": "Jāyanti pātubhavanti saṅkhata dhammā etāyāti vā jāti.",
  "anya-e0301n0:1329_4": "Jīraṇaṃ jarā.",
  "anya-e0301n0:1329_5": "Jīranti jiṇṇabhāvaṃ gacchanti etāyāti vā jarā.",
  "anya-e0301n0:1329_6": "Socanaṃ soko.",
  "anya-e0301n0:1329_7": "Socanti cittapariḷāhaṃ gacchanti etenāti vā soko.",
  "anya-e0301n0:1329_8": "Paridevanaṃ paridevo.",
  "anya-e0301n0:1329_9": "Taṃ taṃ pavattiṃ parikittetvā devanti kandanti etenāti vā paridevo.",
  "anya-e0301n0:1329_10": "Khamituṃ sahituṃ dukkaranti dukkhaṃ.",
  "anya-e0301n0:1329_11": "Dummanassa virūpacittassa bhāvo domanassaṃ.",
  "anya-e0301n0:1329_12": "Bhuso āyāsanaṃ upāyāso.",
  "anya-e0301n0:1329_13": "Āyāsananti anassāsanaṃ.",
  "anya-e0301n0:1329_14": "Visīdananti attho.",
  "anya-e0301n0:1329_15": "Evanti iminā yathāvuttena.",
  "anya-e0301n0:1329_16": "Avijjādi saṅkhārādipaccayapaccayuppanna paraṃparavidhinā samudayo hotīti sambandho.",
  "anya-e0301n0:1329_17": "Etassakevalassadukkhakkhandhassāti avijjādikassa etassa sakalassa dukkharāsissa kenaci sukhena asaṃmissassa",
  "anya-e0301n0:1329_18": "vā dukkharāsissa abhinibbatti hotīti attho.",
  "anya-e0301n0:1329_19": "Etthaca duvidho paṭiccasamuppādanayo suttantikanayo abhidhammanayoti.",
  "anya-e0301n0:1329_20": "Tattha suttantikanayena tāva avijjā catubbidhā dukkhapaṭicchādikā samudayapaṭicchādikā nirodhapaṭicchādikā maggapaṭicchādikācāti.",
  "anya-e0301n0:1329_21": "Abhidhammanayena pana pubbantapaṭicchādikā aparanta paṭicchādikā pubbantāparantapaṭicchādikā paṭiccasamuppādapaṭicchādikāti",
  "anya-e0301n0:1329_22": "catūhi saddhiṃ aṭṭha vidhāti veditabbā.",
  "anya-e0301n0:1330_0": "Saṅkhārā suttantikanayena sāsavā kusalākusalacetanā apuññābhisaṅkhāro puññābhisaṅkhāro āneñjā bhisaṅkhāroti pana tividhā honti.",
  "anya-e0301n0:1330_1": "Tattha dvādasa akusalacetanā apuññāti saṅkhāronāma.",
  "anya-e0301n0:1330_2": "Kāmarūpa kusalacetanā puññābhisaṅkhāronāma.",
  "anya-e0301n0:1330_3": "Arūpakusalacetanā āneñjātisaṅkhāronāma.",
  "anya-e0301n0:1330_4": "Abhidhammanayena pana sabbāpi lokiyalokuttarabhūtā kusalākusalacetanā saṅkhārānāma.",
  "anya-e0301n0:1330_5": "Kiriyacetanā pana sabbāpi vibhaṅge nagahitā.",
  "anya-e0301n0:1330_6": "Aṭṭhakathāyañca kiriyadhammānaṃ pana yasmā neva avijjā na kusalā kusalamūlāni upanissayapaccayattaṃ labhanti.",
  "anya-e0301n0:1330_7": "Tasmā kiriyavasena paccayākāro navuttoti vuttaṃ.",
  "anya-e0301n0:1330_8": "Avijjāca kusalākusalamūlā nica kiriyadhammānaṃ upanissaya paccayā na honti.",
  "anya-e0301n0:1330_9": "Tasmā kiriyadhammā paṭiccasamuppādadesanāyaṃ nagahitāti vuttaṃ hoti.",
  "anya-e0301n0:1330_10": "Saṃyuttepi yato kho bhikkhave bhikkhuno avijjā pahīnā hoti.",
  "anya-e0301n0:1330_11": "Vijjāuppannā.",
  "anya-e0301n0:1330_12": "So avijjā virāgā vijjuppādā neva puññābhisaṅkhāraṃ abhisaṅkharoti.",
  "anya-e0301n0:1330_13": "Na apuññābhisaṅkhāraṃ.",
  "anya-e0301n0:1330_14": "Na āneñjābhisaṅkhāraṃ abhisaṅkharotīti vuttaṃ.",
  "anya-e0301n0:1330_15": "Attano anurūpapaccayavasena pana tesaṃpi paṭicca samuppādo avāritoyeva.",
  "anya-e0301n0:1330_16": "Nahi koci paṭiccasamuppādarahito saṅkhatadhammonāma atthīti.",
  "anya-e0301n0:1330_17": "Esa nayo viññāṇādīsupīti.",
  "anya-e0301n0:1330_18": "Viññāṇanti bāttiṃsavidhaṃ lokiyavipākaviññāṇaṃ suttantikanayena.",
  "anya-e0301n0:1330_19": "Abhidhammanayena pana kiriyacittavajjitaṃ ekūnasattatividhaṃ lokiyalokuttaraviññāṇaṃ.",
  "anya-e0301n0:1330_20": "Nāmarūpanti lokiya viññāṇa sahajātaṃ vedanādikhandhattayaṃ paṭisandhiyaṃ kammajarūpaṃ pavattiyaṃ cittaja rūpañca suttantikanayena.",
  "anya-e0301n0:1330_21": "Abhidhammanayena pana sabbaṃ kusalākusala vipākasampayuttaṃ khandhattayaṃ vuttappakārarūpañca.",
  "anya-e0301n0:1330_22": "Aṭṭhakathāyaṃ pana laddhapacchājātapaccayaṃ sabbaṃpi catusamuṭṭhānarūpaṃ gahitameva.",
  "anya-e0301n0:1331_0": "[226] Vibhāvaniyaṃ pana",
  "anya-e0301n0:1332_0": "“Tadubhayaṃpi idha paṭisandhiviññāṇasahagata”nti vuttaṃ. Taṃ anupapannaṃ.",
  "anya-e0301n0:1333_0": "Saḷāyatananti cha ajjhattikāyatanāni eva sabbattha pāḷiyaṃ vibhattāni.",
  "anya-e0301n0:1333_1": "Ekacce pana ācariyā bāhirāyatanāni phassassa paccayā hontīti katvā tānipi idha gaṇhanti.",
  "anya-e0301n0:1333_2": "Taṃpi nidānavagga pāḷiyā sametiyeva. Yathāha –",
  "anya-e0301n0:1334_0": "Katamoca bhikkhave lokassa samudayo.",
  "anya-e0301n0:1334_1": "Cakkhuñca paṭicca rūpeca uppajjati cakkhuviññāṇaṃ.",
  "anya-e0301n0:1334_2": "Tiṇṇaṃ saṅgati phasso.",
  "anya-e0301n0:1334_3": "Phassapaccayā vedanā.",
  "anya-e0301n0:1334_4": "Vedanāpaccayā taṇhā.La.",
  "anya-e0301n0:1334_5": "Domanassupāyāsā sambhavantīti ayaṃ lokassa samudayo.",
  "anya-e0301n0:1334_6": "Sotañca.La.",
  "anya-e0301n0:1334_7": "Manañca paṭicca dhammeca uppajjati manoviññāṇaṃ.",
  "anya-e0301n0:1334_8": "Tiṇṇaṃ saṅgati phasso.La.",
  "anya-e0301n0:1334_9": "Lokassa samudayoti.",
  "anya-e0301n0:1335_0": "Phassavedanādayopi nayadvaye taṃ taṃ viññāṇasampayuttā veditabbā.",
  "anya-e0301n0:1335_1": "Taṇhupādānāni pākaṭāni.",
  "anya-e0301n0:1335_2": "Bhavo duvidho kammabhavo upapattibhavoca.",
  "anya-e0301n0:1335_3": "Lokiyakusalākusalabhūtā cetanāca.",
  "anya-e0301n0:1335_4": "Cetanāsampayuttā abhijjhādayo anabhijjhādayoca kammabhavo. Yathāha-",
  "anya-e0301n0:1335_5": "sabbaṃpi bhavagāmikammaṃ kammabhavoti.",
  "anya-e0301n0:1335_6": "Kammanibbattā pana sabbepi lokiyavipākakkhandhā sabbānica kammajarūpāni upapattibhavo suttantikanayena.",
  "anya-e0301n0:1335_7": "Abhidhammanayena pana lokuttara khandhāpi vibhaṅge āgatāeva.",
  "anya-e0301n0:1335_8": "Jātijarāmaraṇāni sabbesaṃ saṅkhata dhammānaṃ lakkhaṇapattāni.",
  "anya-e0301n0:1335_9": "Sokādīsu ñātibyasanādīhi phuṭṭhassa socanākārena pavattā domanassavedanā sokonāma.",
  "anya-e0301n0:1335_10": "Rodanākārena pavatto aniṭṭho cittajasaddo paridevonāma.",
  "anya-e0301n0:1335_11": "Kāyikā dukkhavedanā dukkhaṃnāma.",
  "anya-e0301n0:1335_12": "Cetasikā dukkhavedanā domanassaṃnāma.",
  "anya-e0301n0:1335_13": "Ñātibyasanādinimittaṃ saṃsīdanavisīdanākārapavatto doso upāyāsonāma.",
  "anya-e0301n0:1335_14": "Ayamettha vibhāgo.",
  "anya-e0301n0:1335_15": "Yesaṃ pana khandhadukkhe avijjā appahīnā hoti.",
  "anya-e0301n0:1335_16": "Tesaṃ itarasaccesupi sā appahīnāeva hotīti te khandhapavattiyaṃeva sukhasaññaṃ labhanti.",
  "anya-e0301n0:1335_17": "Khandhanirodhe dukkhasaññaṃ.",
  "anya-e0301n0:1335_18": "Khandhapavattimaggeeva sukhamaggasaññaṃ labhanti.",
  "anya-e0301n0:1335_19": "Khandhanirodhamagge dukkhamaggasaññaṃ.",
  "anya-e0301n0:1335_20": "Tasmā khandhapavattipaccayabhūtā puññā puññāneñjābhisaṅkhāradhammāeva tesaṃ avijjānivuṭānaṃ sukhakāmānaṃ",
  "anya-e0301n0:1335_21": "dukkhapaṭikūlānaṃ sattānaṃ paṭisaraṇā hontīti vuttaṃ avijjāpacca yāsaṅkhārāti.",
  "anya-e0301n0:1335_22": "Etthaca visesato paccuppannakhandhapaṭicchādikāya avijjāya duccaritabhūtā apuññābhisaṅkhārā sambhavanti.",
  "anya-e0301n0:1335_23": "Anāgata khandhapaṭicchādikāya avijjāya sucaritabhūtā puññāneñjābhisaṅkhārā sambhavantīti veditabbā.",
  "anya-e0301n0:1335_24": "Saṅkhāresu sati appahīnabhavataṇhānaṃ sattānaṃ cutianantaraṃ punabhavābhinibbattiyā koci vibandho nāma natthi.",
  "anya-e0301n0:1335_25": "Tasmā saṅkhārapaccayā viññāṇaṃ nāmarūpaṃ saḷāyatanaṃ phasso vedanāti ime attabhāvasaññitā pañcadhammā bhavantare pātu bhavanti.",
  "anya-e0301n0:1335_26": "Tattha pana viññāṇameva padhānaṃ jeṭṭhakaṃ hotīti vuttaṃ.",
  "anya-e0301n0:1335_27": "Saṅkhārapaccayāviññāṇanti viññāṇeca sati tassa udayabhūtānaṃ nāmarūpānaṃ uppattiyā vibandhonāma natthīti vuttaṃ.",
  "anya-e0301n0:1335_28": "Viññāṇapaccayānāma rūpanti.",
  "anya-e0301n0:1335_29": "Ettāvatā sāmaññato paripuṇṇonāma kāyo rūpa kāyoca vutto hoti.",
  "anya-e0301n0:1335_30": "Evaṃsantepi tesu dvīsu kāyesu yedhammā sattapaññattiyā padhānaṅgabhūtā honti.",
  "anya-e0301n0:1335_31": "Yehica phassā dīni upari aṅgāni āgatāni honti.",
  "anya-e0301n0:1335_32": "Yesuca sattā attagāhaṃ daḷhataraṃ gaṇhanti.",
  "anya-e0301n0:1335_33": "Te visuṃ nīharitvā dassetuṃ nāmarūpapaccayā saḷāyatananti vuttaṃ.",
  "anya-e0301n0:1335_34": "Nāmarūpe sati tesaṃpi uppattiyā vibandho natthiyeva.",
  "anya-e0301n0:1335_35": "Saḷāyatanasamuṭṭhitoca phasso saḷāyatane sati ekantena sambhavatīti vuttaṃ saḷāyatanapaccayāphassoti.",
  "anya-e0301n0:1335_36": "Phassasamuṭṭhitāca vedanā phasse sati ekantena sambhavatiyevāti vuttaṃ phassapaccayāvedanāti.",
  "anya-e0301n0:1335_37": "Sukhavedanāsadiso taṇhāya avassayonāma natthīti vuttaṃ vedanāpaccayātaṇhāti.",
  "anya-e0301n0:1335_38": "Kāmupādānañcanāma ekasmiṃ ārammaṇe punappunaṃ samudācaritvā daḷhattappattā taṇhāeva,",
  "anya-e0301n0:1335_39": "diṭṭhiyoca attanica attano ārammaṇesuca assādana khamana rocana bhūtāya taṇhāya vasena daḷhattaṃ āpajjantīti vuttaṃ taṇhāpaccayāupādānanti.",
  "anya-e0301n0:1335_40": "Upādiyantāca tassa tassa upādāniyassa atthassa hitavuḍḍhisaññitaṃ taṃtaṃ kammabhavaṃ āyūhantiyevāti vuttaṃ upādānapaccayābhavoti.",
  "anya-e0301n0:1335_41": "Bhavasaddo hettha vaḍḍhipariyāyo. Yathā –",
  "anya-e0301n0:1336_0": "Suvijāno bhavaṃ hoti, duvijāno parābhavoti.",
  "anya-e0301n0:1337_0": "Kammabhave sati ekantena punabhavopi sambhavatīti vuttaṃ bhavapaccayājātīti.",
  "anya-e0301n0:1337_1": "Jātiyāca sati ekantena jarāmaraṇaṃ hotiyevāti vuttaṃ jātipaccayājarāmaraṇanti.",
  "anya-e0301n0:1337_2": "Ayamettha tabbhāvabhāvibhāvavidhi.",
  "anya-e0301n0:1337_3": "Sokādivacanañcettha īdisena tabbhāva bhāvibhāvena pavattassa sakalassa vaṭṭadhammassa ādīnavarāsidassa natthaṃ vuttanti.",
  "anya-e0301n0:1337_4": "Etthāti imasmiṃ paccayasaṅgahe.",
  "anya-e0301n0:1337_5": "Tatthāti tasmiṃ paṭiccasamuppādanaye.",
  "anya-e0301n0:1337_6": "Addhānavante dhamme bhuso dhāretīti addhā. Kālo.",
  "anya-e0301n0:1337_7": "So hi tekālike dhamme santānānupabandhavasena kappaparaṃparā vassa utu māsa pakkha ratti diva paraṃparāca hutvā apatamāne dhārento viya upaṭṭhātīti. Athavā,",
  "anya-e0301n0:1337_8": "bhuso dahanti tiṭṭhanti pavattanti tekālikā dhammā etthāti addhā. Kāloyeva.",
  "anya-e0301n0:1337_9": "So pana sayaṃ abhinnopi bhedavante dhamme upādāya bhinno viya upacarituṃ yuttoti vuttaṃ tayoaddhāti.",
  "anya-e0301n0:1338_0": "[227] Yaṃ pana vibhāvaniyaṃ",
  "anya-e0301n0:1339_0": "“Atati satataṃ gacchati pavattatīti addhāti vuttaṃ”. Taṃ na sundaraṃ.",
  "anya-e0301n0:1340_0": "Evañhi sati addhānanti nasijjhati.",
  "anya-e0301n0:1340_1": "Yathā addhānamaggapaṭipannoti.",
  "anya-e0301n0:1340_2": "Aṅgānīti avayavapadhānaṅgāni.",
  "anya-e0301n0:1340_3": "Padhānasambhārāti vuttaṃ hoti.",
  "anya-e0301n0:1340_4": "Ākārāti avayavakoṭṭhāsā.",
  "anya-e0301n0:1340_5": "Koṭṭhāsattho hettha ākārasaddo.",
  "anya-e0301n0:1340_6": "Yathā dvattiṃsākārāti.",
  "anya-e0301n0:1340_7": "Ākiranti tattha tattha pakiritvā thapitā viya hontīti ākārātipi vadanti.",
  "anya-e0301n0:1340_8": "Sandhīti dvinnaṃ dvinnaṃ saṅkhepānaṃ saṅghaṭanaṭṭhānaṃ.",
  "anya-e0301n0:1340_9": "Saṅkhepāti padhānadhammasaṅgahā.",
  "anya-e0301n0:1340_10": "Vaṭṭanti punappunaṃ āvaṭṭantīti vaṭṭāni.",
  "anya-e0301n0:1340_11": "Mūlayanti sabbepi vaṭṭadhammā ettha tiṭṭhanti tadāyattavuttitāyāti mūlāni. Patiṭṭhā.",
  "anya-e0301n0:1340_12": "Pabhavāti attho.",
  "anya-e0301n0:1340_13": "Yasmā eko puriso ekāya aṅguliyā samuddo dakaṃ gahetvā mahājanassa mukhe pakkhipitvā catūsu mahāsamuddesu",
  "anya-e0301n0:1340_14": "udakassa loṇabhāvaṃ saññāpento viya bhagavāpi avijjā paccayā saṅkhārātiādinā ekameva paccuppannabhavaṃ",
  "anya-e0301n0:1340_15": "paripuṇṇaṃ desetvā anamataggassa sakalassa saṃsāravaṭṭassa pavattiṃ ñāpesi.",
  "anya-e0301n0:1340_16": "Paripuṇṇaṃ desentenaca nāma tassa ekassa bhavassa hetuca desetabbo hoti.",
  "anya-e0301n0:1340_17": "Phalañca desetabbaṃ hoti.",
  "anya-e0301n0:1340_18": "Tattha hetū nāma purimabhave siddhā avijjā saṅkhārā.",
  "anya-e0301n0:1340_19": "Phalaṃnāma anāgatabhave jāti.",
  "anya-e0301n0:1340_20": "Iti ekabhavavisayāpi ayaṃ desanā ekadesena atītānāgata sādhāraṇāca hotīti vuttaṃ avijjāsaṅkhārāatītoaddhātiādi.",
  "anya-e0301n0:1340_21": "Etthaca addhuno addhāvantānañca abhedaṃ viya katvā vacanaṃ dhammato visuṃ addhāsaṅkhātassa kālassa abhāvaṃ dasseti.",
  "anya-e0301n0:1340_22": "Kāloyeva lokaṃ pavatteti nivattetīti pavattaṃ micchāvādañca nīvāreti.",
  "anya-e0301n0:1340_23": "Na hi sayaṃ abhāvabhūto kālo kassaci pavattako nivattakoca bhavituṃ yuttoti.",
  "anya-e0301n0:1340_24": "Kasmā panettha ekamekassa paccuppannassa attabhāvassa pavattiṃ dassento bhagavā atītabhave hetuñca anāgatabhave phalañca dassetīti.",
  "anya-e0301n0:1340_25": "Ahetuvisamahetudiṭṭhīnaṃ nīvāraṇatthaṃ atītahetu dassanaṃ.",
  "anya-e0301n0:1340_26": "Ucchedadiṭṭhi nīvāraṇatthaṃ anāgataphaladassanaṃ.",
  "anya-e0301n0:1340_27": "Sassata diṭṭhinīvāraṇatthaṃ ubhayadassananti daṭṭhabbaṃ.",
  "anya-e0301n0:1340_28": "Tattha ahetu apaccayā sattā pavattanti nivattanti saṃkilissanti visujjhantīti pavattā diṭṭhi ahetudiṭṭhināma.",
  "anya-e0301n0:1340_29": "Brahmā pajāpati issaranimmānādivasena abhūta hetudassanaṃ visamahetudiṭṭhināma.",
  "anya-e0301n0:1340_30": "Sattā maraṇe ucchijjanti,",
  "anya-e0301n0:1340_31": "anāgate jātināma natthīti pavattā diṭṭhi ucchedadiṭṭhināma.",
  "anya-e0301n0:1340_32": "Attānicco dhuvo,",
  "anya-e0301n0:1340_33": "sova bhavato bhavaṃ sandhāvati saṃsaratīti pavattā diṭṭhi sassatadiṭṭhināma.",
  "anya-e0301n0:1340_34": "Evaṃ nicco hutvā sandhāvantopana avijjādīhi sādhetabbo nahoti.",
  "anya-e0301n0:1340_35": "Tasmā avijjāsaṅkhārehi bhavantare puna viññāṇuppattiṃ vadantena sassatadiṭṭhi nīvāritā hotīti.",
  "anya-e0301n0:1341_0": "Kasmā panettha sokādayo aṅgesu nagahitāti.",
  "anya-e0301n0:1341_1": "Jātiyā sati sokādayo ekantena sambhavantīti evaṃ tabbhāva bhāvibhāva lakkhaṇassa abhāvato.",
  "anya-e0301n0:1341_2": "Satipi hi jātiyā rūpa loke arūpalokeca te na sambhavanti.",
  "anya-e0301n0:1341_3": "Kāmalokepi kesañci na sambhavantiyevāti.",
  "anya-e0301n0:1341_4": "Yadievaṃ kimatthaṃ tesaṃ vacananti.",
  "anya-e0301n0:1341_5": "Jātiyāvā avijjādikassavā vuttappakārassa sakalassa vaṭṭapavattassa mahāādīnavarāsidassanatthanti dassetuṃ",
  "anya-e0301n0:1341_6": "sokādivacanaṃ panettha nissanda phalanidassananti vuttaṃ.",
  "anya-e0301n0:1341_7": "Tattha nissandaphalanidassananti jātiyā mahāādīnava rāsisaṅkhātassa udayaphalassa nidassananti attho.",
  "anya-e0301n0:1341_8": "Kasmā pana imassa paccuppanna bhavassa atītapaccayā dve avijjā saṅkhārā eva pāḷiyaṃ vuttā.",
  "anya-e0301n0:1341_9": "Kiṃ pana te eva dve imassa paccayā hontīti.",
  "anya-e0301n0:1341_10": "Aññepi hontiyeva.",
  "anya-e0301n0:1341_11": "Atha kasmā te pāḷiyaṃ na vuttāti.",
  "anya-e0301n0:1341_12": "Avuttānaṃpi tesaṃ atthato laddhattāti.",
  "anya-e0301n0:1341_13": "Kathañca te avuttāpi laddhāti.",
  "anya-e0301n0:1341_14": "Tabbhāva bhāvibhāvalakkhaṇena tadavinābhāvibhāvalakkhaṇenaca laddhāti dassento avijjāsaṅkhāraggahaṇenātiādi māha.",
  "anya-e0301n0:1341_15": "Esa nayo paratthapi.",
  "anya-e0301n0:1341_16": "Tattha avijjā saṅkhāraggahaṇenāti pāḷiyaṃ ādito vuttena avijjāsaṅkhāra vacanena.",
  "anya-e0301n0:1341_17": "Taṇhupādānabhavāpi gahitā bhavantīti avijjābhāve bhāvato,",
  "anya-e0301n0:1341_18": "abhāveca abhāvato avijjāgahaṇena taṇhupādānānipi gahitāni bhavanti.",
  "anya-e0301n0:1341_19": "Saṅkhārabhāveca bhāvato,",
  "anya-e0301n0:1341_20": "abhāveca abhāvato saṅkhāraggahaṇena kammabhavopi gahito bhavatīti attho.",
  "anya-e0301n0:1342_0": "Vibhāvaniyaṃ pana",
  "anya-e0301n0:1343_0": "Kilesabhāvasāmaññato avijjāgahaṇena taṇhupādānāni.",
  "anya-e0301n0:1343_1": "Kammabhāva sāmaññato saṅkhāraggahaṇena kammabhavo gahitoti vuttaṃ.",
  "anya-e0301n0:1343_2": "Taṃpi yujjati.",
  "anya-e0301n0:1344_0": "Tathā avijjā saṅkhārā gahitā bhavantīti sambandho.",
  "anya-e0301n0:1344_1": "Tadavinā bhāvibhāvena taṇhupādānavacanena avijjāca bhavavacanena saṅkhārāca gahitāti attho.",
  "anya-e0301n0:1344_2": "Lakkhaṇadhammānaṃ lakkhitabbadhammehi avinābhāvibhāvato tadavinābhāvibhāvena jātijarā.La.",
  "anya-e0301n0:1344_3": "Gahitanti vuttaṃ.",
  "anya-e0301n0:1344_4": "Itikatvāti iminā kāraṇena.",
  "anya-e0301n0:1344_5": "Vīsatākārā bhavantīti sambandho.",
  "anya-e0301n0:1344_6": "Pathamaṃ hetupañcakaṃ eko saṅkhepo.",
  "anya-e0301n0:1344_7": "Dutīyaṃ phalapañcakaṃ eko.",
  "anya-e0301n0:1344_8": "Tatīyaṃ hetupañcakaṃ eko.",
  "anya-e0301n0:1344_9": "Catutthaṃ phalapañcakaṃ eko saṅkhepoti catusaṅkhepā honti.",
  "anya-e0301n0:1344_10": "Cattāro saṅgahā hontīti attho.",
  "anya-e0301n0:1344_11": "Catūsu pana saṅkhepesu siddhesu pathamena dutīyassa dutīyena tatīyassa tatīyena catutthassāti evaṃ tisso",
  "anya-e0301n0:1344_12": "sandhiyopi sijjhantiyevāti vuttaṃ tisandhi catusaṅkhepāca bhavantīti.",
  "anya-e0301n0:1344_13": "Etthaca hetupañcakaṃ phalapañcakanti etaṃ lokassa pākaṭavohāravasena vuttaṃ.",
  "anya-e0301n0:1344_14": "Hetuphala saddā pana paccayapaccayuppannapariyāyā eva hontīti dutīyapañcakassa pathamaṃ upādāya phalapañcakatā",
  "anya-e0301n0:1344_15": "tatīyaṃ upādāya hetupañcakatāca na na sambhavati.",
  "anya-e0301n0:1344_16": "Tathā tatīyassapi catutthaṃ upādāya hetupañcakatā dutīyaṃ upādāya phalapañcakatācāti.",
  "anya-e0301n0:1344_17": "Evañhi sati hetuto phalameva siyā.",
  "anya-e0301n0:1344_18": "Na phalato hetūti codanā anokāsāeva hotīti.",
  "anya-e0301n0:1344_19": "Dvīsu pana hetupañcakesu saṅkhārakammabhavānaṃ viseso aṭṭhakathāyaṃ vuttoyeva. Yathāha-",
  "anya-e0301n0:1344_20": "dānaṃ dassāmīti cittaṃ uppādetvā māsaṃpi saṃvaccharaṃpi dānupakaraṇāni sajjantassa uppannā purimacetanāyo āyūhanasaṅkhārānāma.",
  "anya-e0301n0:1344_21": "Paṭiggāhakānaṃ pana hatthe dakkhiṇaṃ patiṭṭhāpayato uppannā cetanā bhavoti vuccati.",
  "anya-e0301n0:1344_22": "Ekāvajjanesuvā chasu javanesu cetanā āyūhana saṅkhārānāma.",
  "anya-e0301n0:1344_23": "Sattamajavanacetanā bhavo.",
  "anya-e0301n0:1344_24": "Yākācivā pana cetanā bhavo.",
  "anya-e0301n0:1344_25": "Taṃsampayuttā āyūhana saṅkhārānāmāti.",
  "anya-e0301n0:1344_26": "Kammabhavo upapattibhavoti dve bhavā dvādasasu aṅgesu ekasseva bhava aṅgassa avayavānāma hontīti vuttaṃ kammabhavasaṅkhātobhave kadesotiādi.",
  "anya-e0301n0:1344_27": "Etthaca saṅkhārakammabhavānaṃ viseso vutta nayeneva veditabbo.",
  "anya-e0301n0:1345_0": "[228] Yaṃ pana vibhāvaniyaṃ",
  "anya-e0301n0:1346_0": "“Kammabhavasaṅkhāto bhavekadesoti ettha āyatiṃ paṭisandhiyā paccayacetanā saṅkhārāti veditabbā”ti vuttaṃ.",
  "anya-e0301n0:1346_1": "Taṃ idha na yujjati.",
  "anya-e0301n0:1347_0": "Tesaṃ dvinnaṃpi dvīsu hetupañcakesu saṅgahitattāti.",
  "anya-e0301n0:1347_1": "Yathā rutapāḷinayenavā etaṃ vuttanti daṭṭhabbaṃ.",
  "anya-e0301n0:1347_2": "Avasesācāti idaṃ jātijarāmaraṇehi saddhiṃ viññāṇādiphalapañcakaṃ sandhāya vuttaṃ.",
  "anya-e0301n0:1347_3": "Etthaca yadetaṃ pubbe jātijarāmaraṇaggahaṇena viññāṇādi phala pañcakaṃ gahitaṃ.",
  "anya-e0301n0:1347_4": "Taṃ atthato upapattibhavoeva.",
  "anya-e0301n0:1347_5": "Nahi phalapañcakato añño upapattibhavonāma atthīti.",
  "anya-e0301n0:1347_6": "Evaṃ santepi dhammavibhāga rakkhaṇatthaṃ upapattibhavasaddena catutthapañcakaṃ gahitanti yuttaṃ.",
  "anya-e0301n0:1347_7": "Dvādasasu aṅgesu avijjānāma moho.",
  "anya-e0301n0:1347_8": "Soca akusalamūlaṃ.",
  "anya-e0301n0:1347_9": "Taṇhānāma lobho.",
  "anya-e0301n0:1347_10": "Soca akusala mūlanti vuttaṃ avijjā taṇhāvasena dve mūlānīti. Athavā,",
  "anya-e0301n0:1347_11": "mūlanti sīsaṃ.",
  "anya-e0301n0:1347_12": "Dve vaṭṭasīsānīti attho.",
  "anya-e0301n0:1347_13": "Aṭṭhakathāyaṃ pana purimaṃ pañcakadvayaṃ ekaṃ bhavacakkaṃ pacchimaṃ pañcakadvayaṃ ekaṃ bhavacakkanti katvā purimaṃ avijjāmūlaṃ.",
  "anya-e0301n0:1347_14": "Tañca diṭṭhicaritānaṃvā apāyagāmīnaṃvā cakkaṃ.",
  "anya-e0301n0:1347_15": "Pacchimaṃ taṇhāmūlaṃ.",
  "anya-e0301n0:1347_16": "Tañca rāgacaritānaṃvā sugatigāmīnaṃvā cakkanti dassitaṃ.",
  "anya-e0301n0:1347_17": "Cakkanti pana yato paṭṭhāya vaṭṭasantānassa ārabbho hoti.",
  "anya-e0301n0:1347_18": "Tasmiṃ puna āgateeva cakkaṃnāma siyā.",
  "anya-e0301n0:1347_19": "Tasmā idha dutīyena hetuphala yugaḷena saddhiṃ sabbaṃ ekameva cakkanti yuttaṃ.",
  "anya-e0301n0:1348_0": "Kasmā panettha āgamanasambhāresu avijjāeva sīsaṃ katvā vuttā.",
  "anya-e0301n0:1348_1": "Gamanasambhāresuca taṇhāeva.",
  "anya-e0301n0:1348_2": "Nanu ubhayattha ubhayaṃpi sīsaṃ katvā vattabbanti. Vuccate,",
  "anya-e0301n0:1348_3": "sukhavedanāsadiso hi taṇhāya āhāronāma natthi.",
  "anya-e0301n0:1348_4": "Tasmā vedanaṅgato paraṃ vaṭṭaṅgaṃ ghaṭentena vedanā nurūpātaṇhāeva vattabbā.",
  "anya-e0301n0:1348_5": "Na avijjāti gamanasambhāresu tāva avijjāya okāso natthi.",
  "anya-e0301n0:1348_6": "Sabbapathamaṃ ārabbhaṭṭhāneca sabbapadhānā avijjāeva vattabbā hoti.",
  "anya-e0301n0:1348_7": "Sāca saṅkhāruppādane avirajjhanakaṅgabhūtāti na tesaṃ antare ekassa aṅgassa atthāya kiñci vattabbaṃ atthīti āgamanasambhāresu taṇhāya okāso natthīti.",
  "anya-e0301n0:1348_8": "Ayañhi paṭiccasamuppādadesanānāma padhānaṅgapariggaha vasena pavattā.",
  "anya-e0301n0:1348_9": "Na labbhamāna sabbadhamma pariggaha vasenāti.",
  "anya-e0301n0:1349_0": "Yaṃ pana vibhāvaniyaṃ",
  "anya-e0301n0:1350_0": "Pubbantassa avijjāmūlaṃ. Aparantassa taṇhāmūlanti vuttaṃ.",
  "anya-e0301n0:1351_0": "Tattha pubbantassāti pubbassa hetuphalakoṭṭhāsassa.",
  "anya-e0301n0:1351_1": "Aparantassāti pacchimassa hetuphala koṭṭhāsassāti atthoti.",
  "anya-e0301n0:1351_2": "Kasmā panetāni dvemūlānināma hontīti āha –",
  "anya-e0301n0:1352_0": "Tesamevaca mūlānaṃ, nirodhena nirujjhatīti.",
  "anya-e0301n0:1353_0": "Tesaṃ samudayena sakalavaṭṭaṃ samudeti.",
  "anya-e0301n0:1353_1": "Nirodhenaca nirujjhati.",
  "anya-e0301n0:1353_2": "Tasmā tāni dvemūlānināmāti vuttaṃ hoti.",
  "anya-e0301n0:1353_3": "Keci pana paṭiloma paṭiccasamuppāda dassanametanti vadanti.",
  "anya-e0301n0:1353_4": "Paṭiloma paṭicca samuppādonāma avijjānirodhā saṅkhāranirodho saṅkhāranirodhā viññāṇanirodhotiādiko nirodhavāro.",
  "anya-e0301n0:1353_5": "Idāni sokādi vacanaṃ na kevalaṃ nissandaphala nidassanatthameva hoti.",
  "anya-e0301n0:1353_6": "Athakho jarāmaraṇena saddhiṃ ekaṃ aṅgaṃ hutvā upari vaṭṭamūladhammapaṭipādakānaṃ dukkhadhammānaṃ nidassanatthaṃpi",
  "anya-e0301n0:1353_7": "hotīti dassento jarāmaraṇa mucchāyātiādi māha.",
  "anya-e0301n0:1353_8": "Tattha mucchāsaddena sokādīnaṃ gahaṇaṃ.",
  "anya-e0301n0:1353_9": "Tepi hi sayaṃ āsavasambhūtā hutvā puna āsavuppādāya paccayā hontīti etena tesaṃ jarāmaraṇaṅge gahaṇaṃ siddhaṃ bhavati.",
  "anya-e0301n0:1353_10": "Jarāmaraṇamucchāya abhiṇhaso pīḷitānaṃ bālānaṃ āsavā abhiṇhaso samuppajjanti.",
  "anya-e0301n0:1353_11": "Āsavānaṃsamuppādāavijjāca pavaḍḍhati.",
  "anya-e0301n0:1353_12": "Āsavasamudayā avijjāsamudayoti hi vuttaṃ.",
  "anya-e0301n0:1353_13": "Evañca sati avijjāpaccayā saṅkhārāti puna ābandhameva vaṭṭanti attho. Etthaca –",
  "anya-e0301n0:1354_0": "Nānā byasanaphuṭṭhassa, sokādīnaṃ pavattito;",
  "anya-e0301n0:1355_0": "Avijjā taṇhā vaḍḍhanti, yato vaṭṭaṃ pavattatī tipi.",
  "anya-e0301n0:1356_0": "Vattabbaṃ. Yathāha-",
  "anya-e0301n0:1356_1": "katamoca bhikkhave dukkhassa vipāko.",
  "anya-e0301n0:1356_2": "Sammohavepakkaṃ vāhaṃ bhikkhave dukkhaṃ vadāmi.",
  "anya-e0301n0:1356_3": "Pariyeṭṭhivepakkaṃvāti tattha sammoho avijjā.",
  "anya-e0301n0:1356_4": "Pariyeṭṭhi taṇhā.",
  "anya-e0301n0:1356_5": "Tadubhayaṃ vipākaṃ etassāti katvājarāmaraṇasokādikaṃ dukkhaṃ sammohavepakkaṃ pariyeṭṭhivepakkantica vuccatīti.",
  "anya-e0301n0:1356_6": "Tattha sammohonāma ñātibyasanā dinā phuṭṭhosocati paridevati uratāḷi kandati,",
  "anya-e0301n0:1356_7": "sammohaṃ āpajjatīti evaṃ āgato sammoho.",
  "anya-e0301n0:1356_8": "Pariyiṭṭhināma yathā jigacchāti pīḷito.",
  "anya-e0301n0:1356_9": "Bhojanaṃ pattheti pariyesati pipāsābhipīḷito.",
  "anya-e0301n0:1356_10": "Pāṇiyaṃ pattheti pariyesati,",
  "anya-e0301n0:1356_11": "evaṃ kenaci dukkhena phuṭṭho sukhaṃ pattheti pariyesatīti evaṃ pavattā pariyiṭṭhitaṇhā.",
  "anya-e0301n0:1356_12": "Ettha pana yasmā jarāmaraṇasadisaṃ mahantaṃ visaṭaṃ niyatañca imassa lokassa dukkhaṭṭhānaṃnāma natthi.",
  "anya-e0301n0:1356_13": "Dukkhanissaraṇatthañca satthusāsanaṃ.",
  "anya-e0301n0:1356_14": "Tasmā ayaṃ paṭiccasamuppādadesanā jarāmaraṇanidānā hoti. Yathāha-",
  "anya-e0301n0:1356_15": "kicchaṃ vatāyaṃ loko āpanno jāyatica jiyyatica miyyatica cavatica upapajjatica.",
  "anya-e0301n0:1356_16": "Athaca panimassaṃ dukkhassa nissaraṇaṃ nappajānāti jarāmaraṇassātiādi.",
  "anya-e0301n0:1356_17": "Yesu pana aṅgesu ādito paṭṭhāya ñātesu jarāmaraṇaṃ samūlaṃ khanitvā tato attānaṃ mocetuṃ sakkoti.",
  "anya-e0301n0:1356_18": "Tāni dassetuṃ jātiādīni purimāni aṅgāni desitāni. Apica.",
  "anya-e0301n0:1356_19": "Ekasmiṃ bhave ṭhatvā āgamanasambhārehica gamanasambhārehica āgatiyāca gatiyāca saddhiṃ attabhāvanibbattiyā",
  "anya-e0301n0:1356_20": "dassitāya atīte anāgateca sakalasaṃsāre tasmiṃ tasmiṃ bhave tassa tassa attabhāvassa nibbatti dassitāeva hoti.",
  "anya-e0301n0:1356_21": "Sabbānica diṭṭhigatāni nivattitāni.",
  "anya-e0301n0:1356_22": "Bhavacakkañca anādimantaṃ hutvā ābandhatiyeva.",
  "anya-e0301n0:1356_23": "Tasmā jarāmaraṇavacanenavā sokādivacanenavā avijjaṃ acintetvā vaṭṭapavattassa mahāādīnavarāsidassanameva paccetabbanti.",
  "anya-e0301n0:1356_24": "Iccevantiādi nigamanaṃ.",
  "anya-e0301n0:1356_25": "Iccevaṃ avijjāpaccayā saṅkhārātiādinā nayena paṭhapesīti sambandho.",
  "anya-e0301n0:1356_26": "Iccevaṃ ābandhaṃ anādikaṃ tebhūmakaṃ vaṭṭantipi yojenti.",
  "anya-e0301n0:1357_0": "Tattha iccevaṃ ābandhanti jarāmaraṇamucchāyātiādinā vutta nayena punappunaṃ ābandhaṃ.",
  "anya-e0301n0:1357_1": "Anādikanti kasmā vuttaṃ.",
  "anya-e0301n0:1357_2": "Nanu avijjā ādimhi vuttāti. Vuccate,",
  "anya-e0301n0:1357_3": "vaṭṭassa ādibhūtattā sā ādimhi vuttā na hoti.",
  "anya-e0301n0:1357_4": "Vaṭṭakathāya sīsa bhūtattāeva sā ādimhi vuttā.",
  "anya-e0301n0:1357_5": "Evaṃ vuttāya pana tāya vaṭṭassa anādikabhāvopi dassito.",
  "anya-e0301n0:1357_6": "Avijjā hi nāma bahiddhā na labbhati.",
  "anya-e0301n0:1357_7": "Sattasantāne eva labbhatīti paccakkhatova siddhametaṃ.",
  "anya-e0301n0:1357_8": "Tasmā idha atītabhave avijjāya siddhāya tassāadhiṭṭhānabhūto attabhāvopi tasmiṃ bhave sijjhatiyeva.",
  "anya-e0301n0:1357_9": "Sijjhanto ca imassaṃ dasanoyaṃ vutta nayena aññāya avijjāya eva sijjhati,",
  "anya-e0301n0:1357_10": "na aññathā.",
  "anya-e0301n0:1357_11": "Evañca sabhi puna tassapi adhiṭṭhānabhūto attabhāvo sijjhatiyevāti avijjā attabhāvocāti ubhayaṃ petaṃ anavaṭṭhitaṃ anādikameva hotīti.",
  "anya-e0301n0:1357_12": "Vaṭṭassa pana tividhassapi padhānapaccayabhūtattā sā vaṭṭakathāya sīsabhūtā hoti.",
  "anya-e0301n0:1357_13": "Yadi sā vaṭṭassa ādibhūtā na hoti.",
  "anya-e0301n0:1357_14": "Atha tassāpi paccayo vattabboti. Saccaṃ.",
  "anya-e0301n0:1357_15": "Tassā pana paccaye vuttepi tassa paccayassapi paccayo vattabboti āgacchatiyeva.",
  "anya-e0301n0:1357_16": "Evañca sati tassa tassāti niṭṭhānameva napaññā yeyyāti.",
  "anya-e0301n0:1357_17": "Aññattha pana vuttoyeva. Yathāha-",
  "anya-e0301n0:1357_18": "āsavasamudayā avijjāsamudayoti.",
  "anya-e0301n0:1357_19": "Yathācāha-",
  "anya-e0301n0:1357_20": "avijjaṃ pāhaṃ bhikkhave sāhāraṃ sanidānaṃ vadāmi.",
  "anya-e0301n0:1357_21": "Kocassā āhāro.",
  "anya-e0301n0:1357_22": "Pañcanīvaraṇā tissa vacanīyanti.",
  "anya-e0301n0:1357_23": "Yathācāha-",
  "anya-e0301n0:1357_24": "avijjā paccayo,",
  "anya-e0301n0:1357_25": "saṅkhārā paccayuppannā.",
  "anya-e0301n0:1357_26": "Ubhayametaṃ paṭicca samuppannanti.",
  "anya-e0301n0:1357_27": "Paṭhapesīti paññāpesi desesīti attho.",
  "anya-e0301n0:1357_28": "[Paṭiccasamuppādanayo.]",
  "anya-e0301n0:1358_0": "167.",
  "anya-e0301n0:1358_1": "Idāni paṭṭhānanayaṃ dassetuṃ hetupaccayotiādi āraddhaṃ.",
  "anya-e0301n0:1358_2": "Tatthahetuca so paccayocāti hetupaccayo,",
  "anya-e0301n0:1358_3": "hetu hutvā paccayo hetubhāvena paccayoti vuttaṃ hoti.",
  "anya-e0301n0:1358_4": "Tattha kenaṭṭhena hetūti mūlaṭṭhena,",
  "anya-e0301n0:1358_5": "koca mūlaṭṭhoti.",
  "anya-e0301n0:1358_6": "Rukkhānaṃ rukkhamūlassa viya bhūmiyaṃ sahajātadhammānaṃ ārammaṇesu suppatiṭṭhi tabhāvasādhanaṭṭho mūlaṭṭhonāma.",
  "anya-e0301n0:1358_7": "Sahajātadhammānaṃ kusalādi bhāvasādhanaṭṭho mūlaṭṭhonāmātipi vadanti.",
  "anya-e0301n0:1358_8": "Yaṃ panettha vattabbaṃ.",
  "anya-e0301n0:1358_9": "Taṃ heṭṭhā vuttameva.",
  "anya-e0301n0:1358_10": "Saddatthato pana hinonti vuddhiviruḷhivepullapattivasena suṭṭhu patiṭṭhahanti sahajātadhammā ettha etenavā",
  "anya-e0301n0:1358_11": "ārammaṇe daḷhanipātinā thāmabalasampannenāti hetu.",
  "anya-e0301n0:1358_12": "Paccaya saddo pana upakārakaṭṭho.",
  "anya-e0301n0:1358_13": "Upakārakotica sayaṃ yādisena sabhāvena upalabbhamāne anuppannāvā dhammā uppajjanti.",
  "anya-e0301n0:1358_14": "Uppannāvā tiṭṭhanti ṭhitāvā uparuparivuddhiviruḷhiyā paccayattaṃ upagacchanti.",
  "anya-e0301n0:1358_15": "Tādi senasabhāvena upaladdhiyeva.",
  "anya-e0301n0:1358_16": "Nahi sabhāvadhammesu īhāvā byāpārovā upalabbhati.",
  "anya-e0301n0:1358_17": "Yena kattāvā kāretāvā upalabbheyyāti.",
  "anya-e0301n0:1358_18": "Tathā upaladdhiyaṃ pana sati anurūpānaṃ paccayuppannadhammānaṃ anuppannānaṃvā uppajjanato uppannānaṃvā",
  "anya-e0301n0:1358_19": "ṭhitibhāvapattito ṭhitānaṃ vā uparuparivuddhiviruḷhiyā paccayattupagamanato suṭṭhu karānto viya sādhento",
  "anya-e0301n0:1358_20": "viya hotīti katvā upakārako tveva vuccatīti.",
  "anya-e0301n0:1358_21": "Iti ārammaṇe thirabhāvavuddhi viruḷhibhāvasādhana saṅkhātena mūlabhāvena upakārakā chahetudhammā hetupaccayo nāma.",
  "anya-e0301n0:1359_0": "Āramanti cittacetasikā dhammā suṭṭhu ratiṃ anubhavantā viya ajjholambamānā pavattanti etthāti ārammaṇaṃ.",
  "anya-e0301n0:1359_1": "Ārammaṇabhāneva upakārakā chaḷārammaṇadhammā ārammaṇapaccayo.",
  "anya-e0301n0:1359_2": "Adhipati saddattho heṭṭhā vuttoyeva.",
  "anya-e0301n0:1359_3": "Adhipati bhāvena upakārako dhammo adhipatipaccayo.",
  "anya-e0301n0:1359_4": "So duvidho ārammaṇādhipati sahājātādhipativasena.",
  "anya-e0301n0:1359_5": "Ārammaṇadhammāpi hi keci garukatā attano ārammaṇikadhamme sāmino viya dāse attano vasevattayamānā attani niccaṃ ninnapoṇapabbhāreeva karontīti.",
  "anya-e0301n0:1359_6": "Natthi antaraṃ etassāti anantaro,",
  "anya-e0301n0:1359_7": "anantarabhāvena upakārako dhammo anantarapaccayo.",
  "anya-e0301n0:1359_8": "Suṭṭhu anantarabhāvena upakārako dhammo samanantarapaccayo.",
  "anya-e0301n0:1359_9": "Imesaṃ dvinnaṃ paccayānaṃ dhammato viseso natthi.",
  "anya-e0301n0:1359_10": "Atthato pana purimacitte niruddhepi pacchā santānaṃ ucchijjituṃ adatvā santānānubandhavasena sārammaṇadhamma",
  "anya-e0301n0:1359_11": "bhāvena attasadisassa dhammantarassa uppādanaṃ anantarapaccayatā.",
  "anya-e0301n0:1359_12": "Dhammantare uppādiyamānepi yaṃkiñci dhammaṃ anuppādetvā paṭisandhādīnaṃ kiccaṭṭhānānaṃ paṭipāṭiyā cittaniyāmaṃ",
  "anya-e0301n0:1359_13": "nāma sādhetvā anurūpasseva dhammantarassa uppādanaṃ samanantarapaccayatāti.",
  "anya-e0301n0:1359_14": "Evañhi sati nirodhā vuṭṭhahantassa asaññasattā cavantassaca purimapacchimabhāgapavattānaṃ cittuppādānaṃpi anantaratā samanantaratāca upapannā hotīti.",
  "anya-e0301n0:1359_15": "Nahi abhāva bhūto antare kālo tesaṃ antaraṃ karotināma.",
  "anya-e0301n0:1359_16": "Naca aññasantānabhūto antare rūpadhammo.",
  "anya-e0301n0:1359_17": "Aññañhi rūpasantānaṃ,",
  "anya-e0301n0:1359_18": "aññaṃ arūpasantānaṃ.",
  "anya-e0301n0:1359_19": "Aṭṭhakathāyaṃ pana kālānantaratā samanantarapaccayoti vādaṃ paṭikkhipitvā saṇṭhānābhāvato suṭṭhu anantarāti samanantarāti vuttaṃ.",
  "anya-e0301n0:1359_20": "Etena yathāsaṇṭhānavantānaṃ rūpadhammānaṃ anantaratānāma majjhe paricchedasahitāyeva hoti.",
  "anya-e0301n0:1359_21": "Na tathā saṇṭhānarahitānaṃ arūpadhammānaṃ.",
  "anya-e0301n0:1359_22": "Tasmā purimapacchimānaṃ tesaṃ ekībhūtānaṃ viya pavattisamanantaratānāma.",
  "anya-e0301n0:1359_23": "Tathā pavattana samatthatā samanantarapaccayatāti dasseti.",
  "anya-e0301n0:1360_0": "Ye pana dhammā attani jāte eva jāyanti, no ajāte.",
  "anya-e0301n0:1360_1": "Attanā sahevaca jāyanti,",
  "anya-e0301n0:1360_2": "no pure pacchāca,",
  "anya-e0301n0:1360_3": "tesaṃ jātatthāya viya sayaṃ tehi saha jātabhāvena upakārako dhammo sahajātapaccayo.",
  "anya-e0301n0:1360_4": "Pakāsassa padīpo viya.",
  "anya-e0301n0:1360_5": "Padīpajālañhi uppajjamānaṃ pakāsasaṅkhātena ālokena saheva uppajjatīti.",
  "anya-e0301n0:1360_6": "Aññamaññaṃ upatthambhantaṃ tidaṇḍaṃ viya aññamaññaṃ upatthambhanavasena upakārako dhammo aññamaññapaccayo.",
  "anya-e0301n0:1360_7": "Evañca sati imassa paccayassa purimena saha viseso pākaṭo hoti.",
  "anya-e0301n0:1360_8": "Nahi saha jātasaddo evarūpaṃ aññamaññopatthambhanaṃ bodhetīti.",
  "anya-e0301n0:1360_9": "Nissayanti etthāti nissayo.",
  "anya-e0301n0:1360_10": "Nissayabhāvena upakārako dhammo nissayapaccayo.",
  "anya-e0301n0:1360_11": "So pana sahajātanissayo vatthupurejāta nissayoti duvidho hoti.",
  "anya-e0301n0:1360_12": "Tattha sahajātova samāno paṭakoṭṭhako viya cittakammānaṃ patiṭṭhābhāvena upakārako dhammo sahajātanissayo.",
  "anya-e0301n0:1360_13": "Pathavī viya tiṇarukkhādīnaṃ pure jāto hutvā adhiṭṭhānabhāvena upakārako vatthupurejāta nissayo.",
  "anya-e0301n0:1360_14": "Balavataro pana nissayo upanissayo.",
  "anya-e0301n0:1360_15": "Yathā hi sālibhattassa uppattiyā sūdovā ukkhalivākaṭṭhaṃvā aggivānissayo eva hoti,",
  "anya-e0301n0:1360_16": "na upanissayo.",
  "anya-e0301n0:1360_17": "Sālikhettavuṭṭhidhārā eva pana upanissayo,",
  "anya-e0301n0:1360_18": "na hi tāsuasati bhattuppattiyā sūdādīnaṃpi thāmonāma atthīti.",
  "anya-e0301n0:1360_19": "Tathā yahiṃ paccaye asati nissayadhammāpi natthi.",
  "anya-e0301n0:1360_20": "Kuto nissitadhammā.",
  "anya-e0301n0:1360_21": "So paccayo nissayatopi balavataraṭṭhena upanissayoti vuccatīti.",
  "anya-e0301n0:1361_0": "So pana ārammaṇūpanissayo anantarūpanissayo pakatūpanissayoti tividho hoti.",
  "anya-e0301n0:1361_1": "Tattha garukatā ārammaṇa dhammā garukatattāeva adhipatibhūtā balava nissayabhūtāca honti.",
  "anya-e0301n0:1361_2": "Anantarapaccayadhammāca tehi vinā cittasantānapavattiyā eva abhāvato balavanissayāeva honti.",
  "anya-e0301n0:1361_3": "Pakatūpanissayoti ettha pana pakato upanissayoti pakatūpanissayo.",
  "anya-e0301n0:1361_4": "Pakatotica yathā kate sati anurūpe kāle tasmiṃsantāne ekantena paccayuppannadhammā pātubhavanti,",
  "anya-e0301n0:1361_5": "tathā suṭṭhu katoti attho.",
  "anya-e0301n0:1361_6": "Karaṇañcettha saddhā sīlaṃ sutaṃ cāgo paññātica rāgo doso moho māno diṭṭhi patthanātica vuttānaṃ dhammānaṃ",
  "anya-e0301n0:1361_7": "attano santāne pubbabhāge vuttappakārena suṭṭhu uppādanaṃ.",
  "anya-e0301n0:1361_8": "Kāyikaṃ sukhaṃ kāyikaṃ dukkhaṃ puggalo utu bhojanaṃ senāsananti evaṃ vuttānaṃ dhammānaṃ suṭṭhu upasevanañca veditabbaṃ.",
  "anya-e0301n0:1362_0": "Puretaraṃ uppajjitvā vattamānabhāvena upakārako dhammo purejātapaccayo.",
  "anya-e0301n0:1362_1": "So duvidho ārammaṇapurejāta nissaya purejāta vasena.",
  "anya-e0301n0:1362_2": "Nissayārammaṇadhammā eva hi keci purejāta tāmattavisiṭṭhā purejātapaccayoti vuttāti.",
  "anya-e0301n0:1362_3": "Ācariyānandattherena pana nissayārammaṇākārādīhi visiṭṭhā purejātākārena upakārakatā purejātapaccayatāti vuttaṃ.",
  "anya-e0301n0:1362_4": "Evaṃ santepi pure jātatāvisiṭṭhehi nissayārammaṇasattivisesehi añño visuṃ purejātasattivisesonāma nadissatiyeva.",
  "anya-e0301n0:1362_5": "Pure ropetvā jātānaṃ rukkhapotakānaṃ viya pacchā āsiñciyamānaṃ udakaṃ pure jātānaṃ catusamuṭṭhānikarūpadhammānaṃ",
  "anya-e0301n0:1362_6": "vuddhaviruḷhabhāvañca pacchāpi attanā sadisassa rūpasantānassa pavattiyā paccayabhāvañca pāpetvā upatthambhanavasena",
  "anya-e0301n0:1362_7": "upakārako pacchājāto arūpadhammo pacchā jātapaccayo.",
  "anya-e0301n0:1362_8": "Aṭṭhakathāyaṃ pana gijjhapotakasarīrānaṃ āhārāsā cetanāviyāti vuttaṃ.",
  "anya-e0301n0:1362_9": "Mūlaṭīkāyañca etena manosañce tanāhāravasena pavattamānehi arūpadhammehi rūpakāyassa upatthambhita bhāvaṃ dasseti,",
  "anya-e0301n0:1362_10": "teneva āhārāsā viyāti avatvā cetanāgahaṇaṃ karotīti vuttaṃ.",
  "anya-e0301n0:1362_11": "Sā pana pacchājātā sasampayuttā āhārāsā cetanā purejātānaṃ tesaṃ gijjhasarīrarūpānaṃ cirakālaṃ kabaḷīkārāhārena",
  "anya-e0301n0:1362_12": "vināpi amilāta bhāvaṃ uparūparica vuddhaviruḷharūpasantānuppattiyā paccayabhāvaṃ pāpetvā upatthambhatiyeva.",
  "anya-e0301n0:1362_13": "Yasmā supākaṭena pacchājātapaccayeka desena sakalassa pacchājātapaccayassa sādhanatthāya ayaṃ upamā idha vuttā viya dissati.",
  "anya-e0301n0:1362_14": "Cetanā gahaṇañca pacchājāta paccayaṃ patvāpi cetanāeva padhānā jātāti dassanatthaṃ gahitanti na na sakkā vattuṃ.",
  "anya-e0301n0:1362_15": "Evañhi sati pacchājātassa atthassa pacchā jātāya eva upamāya sādhanaṃ upapannaṃ hotīti.",
  "anya-e0301n0:1362_16": "Yathāvutta ṭīkāpāṭhepi ayamattho labbhatiyeva.",
  "anya-e0301n0:1363_0": "Āsevanti taṃ suṭṭhu bhajanti aparāparaṃ uppajjamānā dhammā suṭṭhu sevamānā viya bhajamānā viya tassa",
  "anya-e0301n0:1363_1": "purimassa sabbapāripūraṃ ākāraṃ gahetvā eva punappunaṃ pavattantīti āsevanaṃ.",
  "anya-e0301n0:1363_2": "Āsevetivā te dhamme attano parivāsaṃ suṭṭhu gāhāpeti.",
  "anya-e0301n0:1363_3": "Vaḍḍhetītivā āsevanaṃ.",
  "anya-e0301n0:1363_4": "Apica kusalādibhāvena attanā sadisassa payogena karaṇīyassa anantaradhammassa punappunaṃ karaṇaṃ pavattanaṃ",
  "anya-e0301n0:1363_5": "attasadisassavā attasadisabhāvāpādanaṃ vāsanaṃ āsevanaṭṭhoti mūlaṭīkāyaṃ vuttaṃ.",
  "anya-e0301n0:1363_6": "Tattha payogena karaṇīyassāti etena āvajjanadvayañca sabbavipākadhammeca nivatteti.",
  "anya-e0301n0:1363_7": "Nahi āvajjana dvayassa dvattikkhattuṃ pavattamānassapi vaḍḍhetuṃvā hāpetuṃvā payogena karaṇīyatānāma atthi paridubbalattā.",
  "anya-e0301n0:1363_8": "Vipākesuca ariyaphalāni parikammapayogena karaṇīyānipi maggacetanānubhāvena vinā kevalena tena payogeneva sādhetabbāni na honti.",
  "anya-e0301n0:1363_9": "Kevalaṃ kammavegena santāne pātitesu lokiyavipākesu vattabbameva natthīti.",
  "anya-e0301n0:1363_10": "Punappunaṃ karaṇaṃ pavattananti uparupari paguṇa balavabhāvāpādanena saha pavattanaṃ sandhāya vuttaṃ.",
  "anya-e0301n0:1363_11": "Evañhi sati pariyattidhamma vijjāsippuggahaṇesu purimābhiyogo viya āsevanaṭṭhena anantare pavattānaṃ",
  "anya-e0301n0:1363_12": "sajātiyānaṃ dhammānaṃ paguṇabalavabhāvāya upakārako dhammo āsevanapaccayo nāmāti siddhaṃ hotīti.",
  "anya-e0301n0:1364_0": "Kāyaṅgavācaṅgacittaṅgābhisaṅkharaṇabhūtena cittappayogasaṅkhāte na kiriyābhāvena upakārako dhammo kammapaccayo.",
  "anya-e0301n0:1364_1": "So duvidho sahajātanānākkhaṇikavasena.",
  "anya-e0301n0:1364_2": "Tattha jeṭṭhasissa mahā vaḍḍhakiādayo viya sakiccaparakiccasādhanavasena pavattā sabbāpi sahajātacetanā sahajātapaccayo.",
  "anya-e0301n0:1364_3": "Yathā pana itthipurisānaṃ sakiṃ sannipātappayogo kāmasukhānubhavanakiccañca kālantare puttapātubhāvatthāyavatthumhi bījanidhāna kiccañca sampādeti.",
  "anya-e0301n0:1364_4": "Evamevaṃ yathāvuttābhisaṅkharaṇakiccañca tadabhisaṅkharaṇavegajanitaṃ kālantare vipākakaṭattārūpānaṃ",
  "anya-e0301n0:1364_5": "pātubhāvatthāya santāne kiriyā visesanidhāna kiccañca sampādetvā niruddhā kusalākusala cetanā nānākkhaṇikakammapaccayonāma.",
  "anya-e0301n0:1364_6": "Vipaccanamattabhāvena upakārako dhammo vipākapaccayo.",
  "anya-e0301n0:1364_7": "Vipaccana bhāvoca nāma loke sabbesaṃ pupphaphalādīnaṃ suṭṭhu vipakkabhāvaṃ pattakāle sabbākārena mandabhāvo hoti.",
  "anya-e0301n0:1364_8": "Evaṃ nirussāhasanta bhāvasaṅkhākena mandamandākārena santāne pātubhāvo.",
  "anya-e0301n0:1364_9": "Tatoyevaca vipākānaṃ pavatti avibhūtā hoti.",
  "anya-e0301n0:1364_10": "Sabbarattiṃ niddāyantassa purimabhavasiddhe kammādi ārammaṇe pavattānipi tāni vuṭṭhitakāle kiñcijānanacitta pavattiyā paccayā nahontīti.",
  "anya-e0301n0:1364_11": "Pañcaviññāṇādīni pana pacchājānanacitta pavattiyā paccayā hontānipi vatthārammaṇa ghaṭṭanānubhāva balena saheva honti.",
  "anya-e0301n0:1364_12": "Na tesaṃ ussāhabyāpāramatta vasenāti daṭṭhabbaṃ.",
  "anya-e0301n0:1365_0": "Arūpino tayo āhārā sahajātadhammānaṃ jananaṭṭhena upatthambhanaṭṭhenaca,",
  "anya-e0301n0:1365_1": "kabaḷīkārāhāro pana imassa catusamuṭṭhāni kassa kāyassa upatthambhanaṭṭheneva upakārakatā āhārapaccayo. Apica,",
  "anya-e0301n0:1365_2": "āhāraṭṭhonāma upatthambhanappadhāno hoti.",
  "anya-e0301n0:1365_3": "Teneva hi pāḷiyaṃ kabaḷīkāro āhāro āhārasamuṭṭhānassa rūpassa āhārapaccayena paccayoti avatvā imassa kāyassa āhārapaccayena paccayotveva vuttaṃ.",
  "anya-e0301n0:1365_4": "Tasmā arūpāhārānaṃpi āhāraṭṭho upatthambhanavaseneva veditabbo.",
  "anya-e0301n0:1365_5": "Janayantāpi hi āhārā attanā janitānañca tadaññesañcasantānaṭṭhitiyā paccayabhāvatthāya upatthambhanena saheva janentīti.",
  "anya-e0301n0:1366_0": "Issariyaṭṭhena upakārako dhammo indriyapaccayo.",
  "anya-e0301n0:1366_1": "So tividho sahajātādivasena.",
  "anya-e0301n0:1366_2": "Tattha sahajātadhammānaṃ attano attano kiccesu issarabhūtā arūpindriyadhammā sahajātindriyapaccayo.",
  "anya-e0301n0:1366_3": "Pacchā jātānaṃ pañcaviññāṇa dhammānaṃ dassanādi kiccesu issarabhūtā pure jātā pañcapasādindriyadhammā pure jātindriyapaccayo.",
  "anya-e0301n0:1366_4": "Sahajātānaṃ kaṭattārūpānaṃ ciratarapavattiyaṃ issarabhūtaṃ rūpajīvitaṃ rūpajīvitindriyapaccayo.",
  "anya-e0301n0:1366_5": "Kasmā panettha bhāvindriyadvayaṃ idha na gahitanti. Vuccate,",
  "anya-e0301n0:1366_6": "yassa janakattaṃvā upatthambhakattaṃvā anupālakattaṃvā atthi.",
  "anya-e0301n0:1366_7": "So paccayadhammonāma.",
  "anya-e0301n0:1366_8": "Bhāvadvayassa pana sahajāta dhammānaṃ atthāya etaṃ tayaṃpi natthi.",
  "anya-e0301n0:1366_9": "Kevalaṃ pana taṃsahite santāne kammādīhi attano attano paccayehi pavattamānānaṃ catusamuṭṭhānikadhammānaṃ itthākārādivaseneva yo pavattiniyamo atthi,",
  "anya-e0301n0:1366_10": "so bhāvarūpā nubhāvena siddho.",
  "anya-e0301n0:1366_11": "Tasmā tesaṃ dhammānaṃ tādise niyāmakicce issarattāyeva dvayaṃ indriyaṃnāma hoti.",
  "anya-e0301n0:1366_12": "Na indriyapaccayatte nāti taṃ idha nagahitanti daṭṭhabbaṃ.",
  "anya-e0301n0:1366_13": "Ārammaṇaṃ upagantvā tasmiṃ bhusaṃ daḷhaṃ nipatitvā viya jhāyanaṭṭhena olokanaṭṭhena upakārako dhammo jhānapaccayo.",
  "anya-e0301n0:1366_14": "Duggati sugati nibbāna sampāpakaṭṭhena upakārako dhammo maggapaccayo.",
  "anya-e0301n0:1366_15": "Etthaca yenayena sammādassanādinā lakkhaṇavisesena sampannattā kusalabhūtā sammādiṭṭhādayo sugati nibbāna sampāpakaṭṭhena maggapaccayānāma honti.",
  "anya-e0301n0:1366_16": "Abyākatabhūtānaṃpi tesaṃ so so lakkhaṇaviseso atthiyevāti tesampi tenevaṭṭhena maggapaccayatā vuttāti daṭṭhabbā.",
  "anya-e0301n0:1366_17": "Satipi maggaṅgānaṃ taṃtaṃ sampāpakaṭṭhenaca upakārakatte taṃsamuṭṭhitānaṃ rūpadhammānaṃ so attho na pāpuṇāti.",
  "anya-e0301n0:1366_18": "Tesaṃ pana maggapaccayadhammehi samuṭṭhitattāyeva maggapaccayuppannatā paccetabbā.",
  "anya-e0301n0:1366_19": "Esanayo hetukammindriyajhāna paccayesupīti.",
  "anya-e0301n0:1367_0": "Ekuppādatādīhi pakārehi samaṃ ekībhūto viya hutvā aññamaññayuttabhāvena upakārako dhammo sampayuttapaccayo.",
  "anya-e0301n0:1367_1": "Samānepi sahajātabhāvena nissaya nissita bhāvenaca yuttabhāve ekuppādatādikassa sampayogalakkhaṇassa",
  "anya-e0301n0:1367_2": "virahato vippayuttabhāvena upakārako dhammo vippayuttapaccayo.",
  "anya-e0301n0:1367_3": "Yattha sampayuttā saṅkā sambhavati,",
  "anya-e0301n0:1367_4": "tattheva tadāsaṅkā vigamanatthaṃ ayaṃ vippayuttapaccayonāma vuttoti tadāsaṅkhā rahitesu ārammaṇānantarādīsu",
  "anya-e0301n0:1367_5": "vippayuttapaccayapasaṅgo natthīti veditabbo.",
  "anya-e0301n0:1367_6": "Heṭṭhāvuttappakāresu eva paccayadhammesu yo yo atthitā saṅkhātena khaṇapaccuppanna samaṅgibhāvena tādisasseva",
  "anya-e0301n0:1367_7": "khaṇapaccuppanna samaṅgino dhammassa sahajātādivasena upakārako so so atthipaccayo.",
  "anya-e0301n0:1367_8": "Yasmiṃ vijjāmāne sati añño uppajjituṃ okāsaṃ nalabhati.",
  "anya-e0301n0:1367_9": "So tassa aññassa okāsadāna saṅkhātena sayaṃ antarahitabhāvena upakārako dhammo natthipaccayo.",
  "anya-e0301n0:1367_10": "Ayaṃpi visuṃ sattiviseso na hoti.",
  "anya-e0301n0:1367_11": "Teneva cittena gacchati nisīdati tiṭṭhatītiādinā pacchimacitte ṭhitānaṃpi purimacittaṃ vattatiyevāti lokassa abhimāno hoti.",
  "anya-e0301n0:1367_12": "Tasmā yattha atthitāsaṅkā sambhavati.",
  "anya-e0301n0:1367_13": "Tattha tadāsaṅkā nivattanatthaṃ ayaṃ paccayo vuttoti veditabbo.",
  "anya-e0301n0:1368_0": "Vināsaṃ gato vigato.",
  "anya-e0301n0:1368_1": "Yasmiṃ avigate añño uppajjituṃ okāsaṃ nalabhati,",
  "anya-e0301n0:1368_2": "so tassa okāsadānasaṅkhātena sayaṃ vigatabhāvena upakārako dhammo vigatapaccayo.",
  "anya-e0301n0:1368_3": "Vattamānatā saṅkhātena avigatabhāvena tādisasseva dhammassa upakārako dhammo avigatapaccayo.",
  "anya-e0301n0:1368_4": "Purimapaccaya dukameva cettha nānattha pasaṅganivattanatthaṃ ñāṇavisadatthañca pariyāyantarena vigatadukaṃnāma katvā desitanti veditabbaṃ.",
  "anya-e0301n0:1368_5": "Tathā hi atthīti kho kaccāna ayameko anto.",
  "anya-e0301n0:1368_6": "Natthīti ayaṃ dutīyo antotiādinā nānāatthadīpakā atthi natthi saddā sāsane lokeca dissanti.",
  "anya-e0301n0:1368_7": "Pubbe vuttasseva ca atthassa puna pariyāyantarena vacanaṃ sotūnaṃ ñāṇavisadatthāya hotīti.",
  "anya-e0301n0:1368_8": "Ṭīkākārā pana bahuṃ tesaṃ paccaya dukānaṃ nānatthasambhavaṃ vaṇṇentiyevāti.",
  "anya-e0301n0:1368_9": "[Paccayuddeso]",
  "anya-e0301n0:1369_0": "168.",
  "anya-e0301n0:1369_1": "Idāni yathā uddiṭṭhe catuvīsatipaccaye pathamaṃ chahi rāsīhi saṅgahetvā puna rāsīnaṃ anukkamena tesaṃ",
  "anya-e0301n0:1369_2": "paccayānaṃ niddesaṃ dassento chadhānāmantunāmassāti gāthādvaya māha.",
  "anya-e0301n0:1369_3": "Nāmaṃ nāmassa chadhā chabbidhehi paccayehi paccayo hoti.",
  "anya-e0301n0:1369_4": "Nāmaṃ nāmarūpīnaṃ pañcadhā.",
  "anya-e0301n0:1369_5": "Puna nāmaṃ rūpassa ekadhā,",
  "anya-e0301n0:1369_6": "rūpaṃ nāmassa ekadhāeva.",
  "anya-e0301n0:1369_7": "Paññattināmarūpāni nāmassa duvidhā,",
  "anya-e0301n0:1369_8": "dvayaṃ nāmarūpaṃ dvayasseva nāmarūpassa navadhāti evaṃ chakkapañcakādivasena paccayā chabbidhā honti.",
  "anya-e0301n0:1369_9": "Kathaṃ hontīti yojanā.",
  "anya-e0301n0:1370_0": "[229] Yaṃpana vibhāvaniyaṃ",
  "anya-e0301n0:1371_0": "“Paññattināmarūpāni nāmassa dvidhā dvipakārā paccayā hontīti vuttaṃ”. Taṃ na sundaraṃ.",
  "anya-e0301n0:1372_0": "Paccayakathā hi nāma paccayato paccayuppannato paccayasattitoti tīhi pakārehi vuttāyeva suvuttā hotīti.",
  "anya-e0301n0:1372_1": "Yasmā pana anantarādipaccayānāma cittasantānassa avicchedāya kiccaṭṭhānānukkamapaṭipādanāya eva ca honti.",
  "anya-e0301n0:1372_2": "Tasmā kusalādīsu arūpadhammesu yokoci dhammo yassa kassaci aviruddhassa dhammassa paccayo na na hotīti",
  "anya-e0301n0:1372_3": "vuttaṃ anantaraniruddhācittacetasikādhammātiādi.",
  "anya-e0301n0:1372_4": "Tattha aviruddhassātietena aññamaññaviruddhānaṃ kusalākusalānaṃ somanassadomanassānañca aññamaññaṃ anantara paccayapaṭikkhepo veditabbo.",
  "anya-e0301n0:1372_5": "Paṭuppannānanti punuppannānaṃ paṭipāṭiyā uppannānaṃvā.",
  "anya-e0301n0:1372_6": "Punappunaṃ santānaparibhāvanāvasena pavatto āsevanapaccayonāma,",
  "anya-e0301n0:1372_7": "kevalaṃ payogasādhanīyesu javavega sahitesu cittuppādesu eva labbhatīti vuttaṃ purimāni javanānītiādi.",
  "anya-e0301n0:1372_8": "Tattha javanānīti maggaphalajavanavajjāni lokiya kusalā kusalakriyajavanāni pacchimānaṃjavanānanti phalajavanavajjānaṃ kusalākusalakriyajavanānaṃ.",
  "anya-e0301n0:1372_9": "Bhinnajātikā hi dhammā aññamaññaṃ sabbākārapāripūraṃ parivāsaṃnāma gahetuṃvā gāhāpetuṃpā na sakkonti.",
  "anya-e0301n0:1372_10": "Yadi sakkuṇeyyuṃ,",
  "anya-e0301n0:1372_11": "jātimattenapi dhammā pubbāparaṃ abhinnāeva siyunti.",
  "anya-e0301n0:1372_12": "Tasmā bhinnajātikaṃ phalajavanaṃ maggato parivāsaṃ gahetuṃ na sakkoti.",
  "anya-e0301n0:1372_13": "Maggopi attano parivāsaṃ phalassa dātuṃ na sakkoti.",
  "anya-e0301n0:1372_14": "Phalacittānica parikammapayogabalena javana kiccāni honti,",
  "anya-e0301n0:1372_15": "na aññamaññaṃ parivāsadāna gahaṇa balenāti.",
  "anya-e0301n0:1372_16": "Yasmā kāmāvacarabhāvato mahaggatā nuttara bhāvappattināma āsevanabalena hoti,",
  "anya-e0301n0:1372_17": "tasmā gotrabhu jhāna maggānaṃ bhūmi bhedo idha appamāṇanti daṭṭhabbaṃ.",
  "anya-e0301n0:1373_0": "Hetu.La.",
  "anya-e0301n0:1373_1": "Nāmarūpānanti ettha hetumaggaṅgāni ahetukavajjitānaṃ,",
  "anya-e0301n0:1373_2": "jhānaṅgāni pañcaviññāṇavajjitānaṃ sahajātānaṃ nāmarūpānaṃ.",
  "anya-e0301n0:1373_3": "Sahajātarūpalakkhaṇaṃ pana sayameva vakkhati.",
  "anya-e0301n0:1373_4": "Cetanānāma pavattamānā dve kiccāni sādheti sahajātānaṃ saṃvidhānañca āyatiṃ vipākapātu bhāvatthāya tasmiṃ",
  "anya-e0301n0:1373_5": "santāne attano pavattā kārasaṅkhāta bījanidhānañcāti.",
  "anya-e0301n0:1373_6": "Tattha saṃvidhānakiccaṃ sabbacetanā sādhāraṇaṃ hoti.",
  "anya-e0301n0:1373_7": "Bījanidhānakiccaṃ pana kusalākusalabhāvappattāyaeva cetanāya hotīti vuttaṃ sahajātācetanātiādi.",
  "anya-e0301n0:1373_8": "Tattha sahajātācetanāti antamaso pañcaviññāṇa sahajātāpi cetanā.",
  "anya-e0301n0:1373_9": "Sāpi hi sahajātānaṃ saṃvidahanasaṅkhātena kammabhāvena pavattattā kammaṃevanāma hotīti.",
  "anya-e0301n0:1373_10": "Yasmā attano pavattākārasaṅkhātassa vipākabījassa nidahanaṃnāma,",
  "anya-e0301n0:1373_11": "na tāvadeva bījakiccaṃ sampādeti.",
  "anya-e0301n0:1373_12": "Ambabījādīni viya pariṇatabhāvaṃ patvā khaṇantareeva sampādetīti vuttaṃ nānākkhaṇikā cetanātiādi.",
  "anya-e0301n0:1373_13": "Tattha nānākkhaṇikācetanāti attano paccayuppannadhamma pavattikkhaṇato visuṃ bhūte atītakāle siddhā kusalā kusalacetanā.",
  "anya-e0301n0:1373_14": "Kusalākusalacetanātivā pāṭho siyā.",
  "anya-e0301n0:1374_0": "Vipākakkhandhāaññamaññaṃsahajātānaṃrūpānanti ettha aññamaññassaca sahajātarūpānañcāti attho.",
  "anya-e0301n0:1374_1": "Yathānāma pure jātā sālarukkhapotakā pacchā anuvassaṃ vassantānaṃ vuṭṭhidhārānaṃ vasena vuddhiṃ viruḷhiṃ",
  "anya-e0301n0:1374_2": "vepullaṃ patvā tasmiṃ ṭhāne yāvakappāvasānāpi mahantassa sālavanasaṇḍassa pavattiyā paccayā honti.",
  "anya-e0301n0:1374_3": "Evaṃ paṭisandhikkhaṇato paṭṭhāya purimacittakkhaṇesu uppannā sakalasarīre kammajakāyo cittajakāyo utujakāyo",
  "anya-e0301n0:1374_4": "āhāraja kāyoti sabbe sakalasarīraṭṭhakā catusamuṭṭhānika rūpadhammā pacchājātānaṃ pathamabhavaṅgādīnaṃ",
  "anya-e0301n0:1374_5": "cittacetasikānaṃ vasena vuddhiṃ viruḷhiṃ vepullaṃ patvā uparupari catusamuṭṭhānika rūpaparaṃparāpavattiyā",
  "anya-e0301n0:1374_6": "paccayattaṃ upagacchantīti vuttaṃ pacchājātā cittacetasikā dhammātiādi.",
  "anya-e0301n0:1374_7": "Tattha purejātassāti ātītānantaracitte jātassāti vadanti.",
  "anya-e0301n0:1374_8": "Yāva aṭṭhamacittāvā purejātassa.",
  "anya-e0301n0:1374_9": "Ettako hi kālo rūpadhammānaṃ vaḍḍhanakālonāma.",
  "anya-e0301n0:1374_10": "Tatoparaṃ hāyanakāle pacchājātena payojanaṃ natthīti.",
  "anya-e0301n0:1374_11": "Yāva soḷasamacittā eva vā purejātassa.",
  "anya-e0301n0:1374_12": "Yadaggena hi maraṇāsannakāle vatthurūpaṃ cuticittassa purejātapaccayataṃ upagacchati.",
  "anya-e0301n0:1374_13": "Tadaggena cuticittaṃpi tassa vatthurūpassa pacchājātapaccayo na hotīti navattabbo.",
  "anya-e0301n0:1374_14": "Tathā sesarūpānañca.",
  "anya-e0301n0:1374_15": "Yathā hi upatthambhanto āhāro vaḍḍhanapakkhe ṭhitameva upatthambhati.",
  "anya-e0301n0:1374_16": "Hāyanapakkhe ṭhitaṃ nupatthambhatīti natthi.",
  "anya-e0301n0:1374_17": "Tadāpi tadanurūpassa upatthambhanassa icchitabbattā.",
  "anya-e0301n0:1374_18": "Evamayaṃpīti.",
  "anya-e0301n0:1375_0": "Arūpadhammānaṃ ānubhāvonāma mahāvipphāro hoti.",
  "anya-e0301n0:1375_1": "Tasmā te kāyekadese vatthumhi uppannāpi sakalaṃ imaṃ catujakāyaṃ upatthambhetuṃ sakkontiyevāti vuttaṃ imassakāyassāti.",
  "anya-e0301n0:1375_2": "Cakkhādīni pasādavatthūni rūpādīhi sahaladdhaghaṭṭanānieva viññāṇassa ādhārabhāvaṃ gacchanti.",
  "anya-e0301n0:1375_3": "Ghaṭṭanañca ṭhitipattakāleevāti tesaṃ niccakālaṃpi attano viññāṇassa purejātapaccayatā siddhi hoti.",
  "anya-e0301n0:1375_4": "Viññāṇañcanāma pañcavokārabhave vatthunissayena vinā uppajjituṃ nasakkotīti,",
  "anya-e0301n0:1375_5": "yadā purejātaṃvā vaḍḍhanapakkhe ṭhitaṃvā vatthuṃ na labhati,",
  "anya-e0301n0:1375_6": "tadā paṭisandhikālevā maraṇāsannakālevā yaṃ yaṃ labhati,",
  "anya-e0301n0:1375_7": "taṃ taṃ nissāya uppajjatiyeva.",
  "anya-e0301n0:1375_8": "Yadā pana pure jātaṃ suṭṭhu balavantañca vatthuṃ labhati,",
  "anya-e0301n0:1375_9": "tadā tadeva nissāya pavattati.",
  "anya-e0301n0:1375_10": "Tañca niyamato pavattikāleeva labbhati,",
  "anya-e0301n0:1375_11": "no paṭisandhikāle.",
  "anya-e0301n0:1375_12": "Nahi tadā viññāṇapaccayena uppannaṃ vatthupurejātaṃ bhavituṃ sakkotīti vuttaṃ chavatthūni pavattiyanti.",
  "anya-e0301n0:1376_0": "Pañcālambaṇānica pañcaviññāṇavīthiyāti idaṃ niyamasiddhigahaṇa vasena vuttaṃ.",
  "anya-e0301n0:1376_1": "Sabbāni pana paccuppannabhūtāni nipphannarūpāni manoviññāṇa vīthiyā purejātapaccayā hontiyeva.",
  "anya-e0301n0:1376_2": "Evañca katvā paṭṭhāne paccuppanno dhammo paccuppannassa dhammassa purejātapaccayena paccayo.",
  "anya-e0301n0:1376_3": "Ārammaṇapurejātaṃ cakkhuṃ aniccato dukkhato anattato vipassati. Sotaṃ, ghānaṃ, jivhaṃ, kāyaṃ, rūpe, sadde, gandhe, rase,",
  "anya-e0301n0:1376_4": "phoṭṭhabbe, vatthuṃ,",
  "anya-e0301n0:1376_5": "paccuppanne khandhe aniccato dukkhato anattato vipassati,",
  "anya-e0301n0:1376_6": "paccuppannaṃ cakkhuṃ assādeti abhinandatītiādi vuttaṃ.",
  "anya-e0301n0:1376_7": "Aṭṭhakathāyañca uppādakkhaṇaṃ atikkamitvā ṭhitipattaṃ aṭṭhārasavidhaṃ rūpameva purejātapaccayoti vuttanti.",
  "anya-e0301n0:1376_8": "Etthaca kiñcāpi paṭṭhāne paccuppannārammaṇaṃ paṭisandhicittaṃ paccuppannārammaṇassa bhavaṅgassaanantarapaccayena",
  "anya-e0301n0:1376_9": "paccayoti evaṃ paṭisandhibhavaṅgānaṃpi paccuppannārammaṇatāya vuttattā paccuppannabhūtāni kammanimitta",
  "anya-e0301n0:1376_10": "gatinimittāni ārabbha pavatti kāle paṭisandhicittānaṃpi ārammaṇapurejātaṃ labbhamānaṃ viya dissati.",
  "anya-e0301n0:1376_11": "Evaṃsantepi purejātapaccayassa paccaniye paṭisandhikkhaṇe vipākā byākato eko khandhotiādinā pāḷiyaṃeva taṃ paṭikkhittanti.",
  "anya-e0301n0:1376_12": "Etthaca āruppe viya paṭisandhikkhaṇepi vatthupure jātassa abhāvā aparibyattattāvā tassa ārammaṇassa ārammaṇamattabhāveeva",
  "anya-e0301n0:1376_13": "ṭhitattā paṭikkhittanti kāraṇaṃ vadanti.",
  "anya-e0301n0:1376_14": "Ārammaṇamevagarukatanti paccavekkhanavasena assādanādivasenaca garukataṃ iṭṭhārammaṇa māha.",
  "anya-e0301n0:1376_15": "Tañca kho tassatassa puggalassa icchāvasena veditabbaṃ.",
  "anya-e0301n0:1376_16": "Gūthakuṇapādīnipi hi tadabhinandantānaṃ kimimakkhika sunakha gijjha kākādīnaṃ garukatānieva ārammaṇāni hontīti.",
  "anya-e0301n0:1377_0": "[230] Yaṃ pana vibhāvaniyaṃ",
  "anya-e0301n0:1378_0": "“Garukatanti garuṃ katvā paccavekkhita”ntiādi vuttaṃ. Taṃ anupapannaṃ.",
  "anya-e0301n0:1379_0": "Cakkhuṃ garuṃ katvā assādeti abhinandatītiādinā assā danādivasenapi assa niddesassa pavattattāti.",
  "anya-e0301n0:1379_1": "Rāgādayo pana dhammāti etena rāgo doso moho māno diṭṭhi patthanāti evaṃ vuttehi dhammehi saha dasa akusalakammapathā",
  "anya-e0301n0:1379_2": "pañcaanantariya kammānica gahitāni honti.",
  "anya-e0301n0:1379_3": "Tattha anantariyavajjāni tāni samatikkamamukhena yathārahaṃ ajjhattaṃ sabbesaṃ catubhūmaka kusalānaṃ",
  "anya-e0301n0:1379_4": "anantariyakammāni pana kāmāvacarakusalānameva uppattiyā balavanissayā honti.",
  "anya-e0301n0:1379_5": "Tāniyevaca sabbāni yathārahaṃ ajjhattañca bahiddhāca rāgādīnaṃ pāṇātipātādīnañca sabbesaṃ akusalānaṃ",
  "anya-e0301n0:1379_6": "kāyikasukhadukkhādīnañca abyākatadhammānaṃ uppattiyā balava nissayā honti.",
  "anya-e0301n0:1379_7": "Saddhādayoti etena saddhā sīlaṃ sutaṃ cāgo paññāti evaṃ vuttehi dhammehi saha sabbe dānasīlādayo catubhūmakaku",
  "anya-e0301n0:1379_8": "salānaṃ rāgādi akusalānaṃ sukhadukkhādicatubhūmaka abyākatā nañca uppattiyā balavanissayā hontīti.",
  "anya-e0301n0:1379_9": "Sukhaṃ dukkhaṃ puggalo bhojanaṃ utusenāsananti etena nibbānavajjā sabbe catubhūmakā byākatā gahitā,",
  "anya-e0301n0:1379_10": "tepi hi yathārahaṃ ajjhattañca bahiddhāca kusalākusalā byākatadhammānaṃ uppattiyā balavanissayā hontīti.",
  "anya-e0301n0:1379_11": "Kammaṃvipākānanti ettha suṭṭhu balavaṃ kammaṃ adhippetaṃ,",
  "anya-e0301n0:1379_12": "na dubbalanti.",
  "anya-e0301n0:1379_13": "Kasmā panettha rūpadhammā paccayuppannesu na gahitā.",
  "anya-e0301n0:1379_14": "Nanu tesaṃpi bahiddhā rukkhatiṇādīnaṃ vuddhiviruḷhi vepullatthāya ajjhattañca ārogyādiatthāya pathavirasa",
  "anya-e0301n0:1379_15": "āporasa vassodaka bijamūlabhesajjādayo balavanissayā hontīti.",
  "anya-e0301n0:1379_16": "Ayaṃ panattho mūlaṭīkāyaṃ kathitoyeva.",
  "anya-e0301n0:1379_17": "Vuttañhi tattha –",
  "anya-e0301n0:1380_0": "Nahi rūpābyākataṃ pakatūpanissayaṃ labhati.",
  "anya-e0301n0:1380_1": "Acetanena rūpasantānena pakatasseva abhāvato.",
  "anya-e0301n0:1380_2": "Yathā hi arūpasantānena kattubhūtena saddhādayo nipphāditā utubhojanādayoca upasevitā.",
  "anya-e0301n0:1380_3": "Na evaṃ rūpasantānena.",
  "anya-e0301n0:1380_4": "Yasmiñca utubījādike kammādikeca sati rūpaṃ pavattati.",
  "anya-e0301n0:1380_5": "Na taṃ tena rūpena pakataṃ hoti.",
  "anya-e0301n0:1380_6": "Sacetanasseva hi uppādanupasevanapayogavasena cetanaṃ pakappanaṃ pakaraṇaṃ.",
  "anya-e0301n0:1380_7": "Rūpañca acetananti.",
  "anya-e0301n0:1381_0": "Idaṃ vuttaṃ hoti,",
  "anya-e0301n0:1381_1": "duvidhaṃ santānaṃ rūpasantānaṃ arūpasantānanti.",
  "anya-e0301n0:1381_2": "Tattha yena santānena pubbe kiñci suṭṭhuuppāditaṃvā hoti upasevitaṃvā,",
  "anya-e0301n0:1381_3": "tasseva pubbe attanā uppāditupasevitā dhammā kālantare attano upanissayapaccayā honti.",
  "anya-e0301n0:1381_4": "Pakaraṇasaṅkhātañca tathā uppādanupasevanaṃnāma sacetane arūpasantāneeva labbhati,",
  "anya-e0301n0:1381_5": "na acetane rūpasantāneti.",
  "anya-e0301n0:1381_6": "Tasmā rūpadhammā upanissayaṃnāma nalabbhantīti.",
  "anya-e0301n0:1381_7": "Imasmiṃ sati idaṃ hoti,",
  "anya-e0301n0:1381_8": "asati na hotīti evaṃ vuttena suttantikapariyāyena pana upanissayo nāma rūpadhammānaṃ majjhepi vattabboyevāti.",
  "anya-e0301n0:1382_0": "[231] Vibhāvaniyaṃ pana",
  "anya-e0301n0:1383_0": "“Yathārahaṃ ajjhattañca bahiddhāca rāgādayo.La.",
  "anya-e0301n0:1383_1": "Senāsanañcāti” viyojetvā “rāgādayo hi ajjhattaṃ nipphādikā.",
  "anya-e0301n0:1383_2": "Puggalādayo bahiddhā sevitāti” vuttaṃ.",
  "anya-e0301n0:1383_3": "Taṃ nasundaraṃ.",
  "anya-e0301n0:1384_0": "Na hi attano parassaca uppannā rāgādayo parassa attano ca santāne rāgādīnaṃ balavanissayā na honti.",
  "anya-e0301n0:1384_1": "Samānacchandānaṃ itthi purisādīnaṃ manopadosika devādīnañcettha rāgādayo nidassanaṃ.",
  "anya-e0301n0:1385_0": "[232] Yāca tattha",
  "anya-e0301n0:1386_0": "“Yathāṭhitavasena yojanaṃ” katvā “attanohi rāgādayo”tiādinā atthavibhāvanā katā.",
  "anya-e0301n0:1386_1": "Sāpi anupapannāyeva.",
  "anya-e0301n0:1387_0": "Tāya hi attano rāgādayo saddhādayoca ajjhattaṃ kusalādīnaṃ attano saddhāyo pana bahiddhā kusalassāti evaṃ aparipuṇṇassa atthassa vibhāvitattāti.",
  "anya-e0301n0:1388_0": "[233] Yañca",
  "anya-e0301n0:1389_0": "‘Tatthā’tiādinā attanorāgādayonissāyaajjhattaṃ kusalākusalānameva uppattividhānaṃ vuttaṃ.",
  "anya-e0301n0:1389_1": "Taṃpi anupapannameva.",
  "anya-e0301n0:1390_0": "Nayadassanamattabhūtaṃpi hi saṃvaṇṇanāvākyaṃnāma nayamukhaṃ paripuṇṇaṃ katvā vattabbaṃ hotīti.",
  "anya-e0301n0:1390_1": "Garukataṃārammaṇanti ettha sabbaṃ lokiyakusalaṃ heṭṭhimamaggaphalanibbānāni ca kāmāvacara kusalassa arahattamaggaphalanibbānāni",
  "anya-e0301n0:1390_2": "catunnaṃ ñāṇasampayutta mahākriyajavanānaṃ.",
  "anya-e0301n0:1390_3": "Nibbānaṃ aṭṭhavidhalokuttarassa thapetvā paṭighadvaya momūha dvaya dukkhasahagata kāyaviññāṇāni avasesaṃ",
  "anya-e0301n0:1390_4": "sabbaṃ lokiya kusalākusalābyākatadhammajātaṃ lobhasahagatacittassāti evaṃ paccaya paccayuppanna vibhāgo",
  "anya-e0301n0:1390_5": "veditabbo.",
  "anya-e0301n0:1391_0": "[234] Yaṃ pana vibhāvaniyaṃ",
  "anya-e0301n0:1392_0": "“Garuka taṃālambaṇanti paccavekkhanaassādādinā garukataṃ ārammaṇa”nti vatvā taṃ vibhāventena “tañhi jhānamagga",
  "anya-e0301n0:1392_1": "phalavipassanā nibbānādibhedaṃ paccavekkhana assādādimaggaphalādidhamme attādhīne karotīti ārammaṇādhipatināmā”ti vuttaṃ.",
  "anya-e0301n0:1392_2": "Taṃ na sundaraṃ.",
  "anya-e0301n0:1393_0": "Dāna sīla uposathakamma pubbe suciṇṇagotrabhu vodāna maggaphala nibbānāniceva rāgadiṭṭhicakkhusotādīnicāti pana vattabbaṃ.",
  "anya-e0301n0:1393_1": "Vipassanātica idaṃ gotrabhuvodānāniyeva sandhāya vuttaṃ siyā.",
  "anya-e0301n0:1393_2": "Naca tāni nibbānārammaṇāni vipassanānāma hontīti.",
  "anya-e0301n0:1393_3": "Sahajātānaṃnāmarūpānanti dvihetuka tihetuka javanasaha jātānanti adhippāyo.",
  "anya-e0301n0:1393_4": "Aññamaññaṃ sahajāta rūpānañcāti aññamaññassaca paṭisandhikkhaṇe kammasamuṭṭhānarūpānaṃ pavattiyaṃ citta samuṭṭhānarūpānañca.",
  "anya-e0301n0:1393_5": "Esa nayo paratthapi.",
  "anya-e0301n0:1393_6": "Pañcavokārabhave paṭisandhikkhaṇe viññāṇaṃ vatthunā vinā patiṭṭhaṃ nalabhati.",
  "anya-e0301n0:1393_7": "Vatthucatena vinā patiṭṭhaṃ nalabhatīti vuttaṃ paṭisandhikkhaṇe vatthuvipākā aññamaññanti.",
  "anya-e0301n0:1393_8": "Aññamaññapaccaye yo attano upatthambhakaṃ paccupatthambhati.",
  "anya-e0301n0:1393_9": "Soeva paccayuppannabhāvaṃ gacchati.",
  "anya-e0301n0:1393_10": "Cittasamuṭṭhāna rūpānica cittaṃ kiñci upatthambhetuṃ nasakkonti.",
  "anya-e0301n0:1393_11": "Tathā upādārūpānica mahābhūteti vuttaṃ cittacetasikādhammāaññamaññantiādi.",
  "anya-e0301n0:1394_0": "[235] Vibhāvaniyaṃ pana",
  "anya-e0301n0:1395_0": "“Yasmā pana aññamaññuvatthambhanavaseneva aññamaññapaccayatā.",
  "anya-e0301n0:1395_1": "Na sahajātamattatoti pavattiyaṃ rūpaṃ nāmānaṃ aññamaññapaccayo na hoti.",
  "anya-e0301n0:1395_2": "Tasmā vuttaṃ cittacetasikā dhammā aññamaññanti” vuttaṃ.",
  "anya-e0301n0:1395_3": "Tattha na sahajātamattatoti etena yadi sahajātamattato aññamaññapaccayatāsiyā.",
  "anya-e0301n0:1395_4": "Evaṃsati pavattiyaṃ rūpaṃ nāmānaṃ aññamaññapaccayo siyāti anuññātaṃ hoti.",
  "anya-e0301n0:1395_5": "Sahajātapaccayepi pana pavattiyaṃ rūpaṃ nāmānaṃ paccayo nahotiyeva.",
  "anya-e0301n0:1395_6": "Tasmā na sundarametanti.",
  "anya-e0301n0:1396_0": "Chavatthūni sattannaṃ viññāṇadhātūnanti ettha vatthusahajāta nissayo vatthupurejātanissayo vatthārammaṇapurejātanissayoti tividho vatthunissayo.",
  "anya-e0301n0:1396_1": "Tattha paṭisandhikkhaṇe vatthu vipākānaṃ khandhānaṃ vatthusahajātanissayo.",
  "anya-e0301n0:1396_2": "Yaṃ pana pavattiyaṃ purejātaṃ,",
  "anya-e0301n0:1396_3": "vatthuṃ nissāya cittaṃ uppajjati,",
  "anya-e0301n0:1396_4": "taṃ tassa cittassa vatthupurejātanissayonāma.",
  "anya-e0301n0:1396_5": "Yaṃ pana purejātaṃ vatthu yassa cittassa nissayoceva hoti ārammaṇañca,",
  "anya-e0301n0:1396_6": "taṃ tassa vatthārammaṇa purejātanissayonāma.",
  "anya-e0301n0:1396_7": "Vuttañhetaṃ paṭṭhāne ārammaṇa nissaya purejātavippayutta atthiavigatanti tīṇīti.",
  "anya-e0301n0:1396_8": "Kathañca taṃ cittassa nissayoca ārammaṇañca hotīti.",
  "anya-e0301n0:1396_9": "Paccuppannaṃ vatthuṃ ārabbha sammasanavasenavā assādanādivasenavā iddhividhakiccādhiṭṭhānavasenavā cittaṃ uppajjati,",
  "anya-e0301n0:1396_10": "evaṃ taṃ cittassa nissayoca ārammaṇañca hotīti.",
  "anya-e0301n0:1396_11": "Vuttañhetaṃ paṭṭhāne-",
  "anya-e0301n0:1396_12": "ajjhattaṃ vatthuṃ aniccato dukkhato vipassati, assādeti.",
  "anya-e0301n0:1396_13": "Abhinandati.",
  "anya-e0301n0:1396_14": "Taṃ ārabbha rāgo uppajjati,",
  "anya-e0301n0:1396_15": "diṭṭhi uppajjati,",
  "anya-e0301n0:1396_16": "vicikicchā uppajjati,",
  "anya-e0301n0:1396_17": "uddhaccaṃ uppajjati.",
  "anya-e0301n0:1396_18": "Domanassaṃ uppajjatīti.",
  "anya-e0301n0:1397_0": "Ettha pana ācariyā imaṃ vatthārammaṇapurejātanissayaṃnāma maraṇāsannakāleeva vācanāmaggaṃ āropayiṃsu.",
  "anya-e0301n0:1397_1": "Ayaṃpanettha tesaṃ adhippāyo.",
  "anya-e0301n0:1397_2": "Aṭṭhakathāyaṃ tāva aniṭṭhe ṭhāne āvajjanena vinā vīthicittānaṃ pavatti paṭisiddhā hoti.",
  "anya-e0301n0:1397_3": "Tathā ekāvajjanavīthi yañca cittānaṃ ārammaṇaṃnāma dhammatoca kālatoca abhinnameva icchanti aṭṭhakathācariyā.",
  "anya-e0301n0:1397_4": "Pakatikāleca cittānināma pacceka vatthunissayāni honti.",
  "anya-e0301n0:1397_5": "Tasmā yadā paccuppannaṃ ajjhattaṃ vatthuṃ ārabbhaaniccādivasena sammasanti,",
  "anya-e0301n0:1397_6": "etaṃ mamātivā assādenti,",
  "anya-e0301n0:1397_7": "tadāyaṃ vatthu āvajjitaṃ hoti.",
  "anya-e0301n0:1397_8": "Javanānipi tadeva gaṇhanti.",
  "anya-e0301n0:1397_9": "Na attano attano nissayavatthūni.",
  "anya-e0301n0:1397_10": "Yadi hi tānivā aññaṃvā ārammaṇaṃ gaṇheyyuṃ.",
  "anya-e0301n0:1397_11": "Nirāvajjanānināma javanāni honti. Kasmā,",
  "anya-e0301n0:1397_12": "āvajjanena āvajjitaṃ agahetvā aññaṃ gahetvā pavattanatoti.",
  "anya-e0301n0:1397_13": "Bhinnā rammaṇānicanāma honti.",
  "anya-e0301n0:1397_14": "Pacchā uppannāni paccekavatthūnivā aññaṃvā gahetvā pavattanatoti.",
  "anya-e0301n0:1397_15": "Naca tathā sakkā bhavituṃ aṭṭhakathā virodhato.",
  "anya-e0301n0:1397_16": "Tasmā so vatthārammaṇa purejātapaccayo pakati kāle na sakkā laddhunti.",
  "anya-e0301n0:1397_17": "Maraṇāsannakāle pana sabbāni āvajjanādīni cittāni ekameva vatthuṃ nissāya pavattantīti taṃ ārabbha pavattānaṃ",
  "anya-e0301n0:1397_18": "āvajjanādīnaṃ tesaṃ tadeva vatthuca ārammaṇañca hoti.",
  "anya-e0301n0:1397_19": "Evañhi sati tesaṃ nirāvajjanatāvā bhinnārammaṇatāvā natthīti ayaṃ tesaṃ adhippāyoti.",
  "anya-e0301n0:1398_0": "Tattha pana yadi āvajjanena āvajjitaṃ vatthuṃ agahetvā attano attano nissayavatthūni gaṇheyyuṃ.",
  "anya-e0301n0:1398_1": "Nirāvajjanānināma javanāni bhaveyyunti idaṃ tāva na yujjati.",
  "anya-e0301n0:1398_2": "Āvajjanena āvajji tappakārasseva gahaṇato.",
  "anya-e0301n0:1398_3": "Yathā hi āvajjanaṃpi vatthuntveva āvajjati.",
  "anya-e0301n0:1398_4": "Tathā javanānica vatthuntveva javanti.",
  "anya-e0301n0:1398_5": "No aññathāti natthi javanānaṃ nirāvajjanatāti.",
  "anya-e0301n0:1398_6": "Yathā ca nirāvajjanatā natthi,",
  "anya-e0301n0:1398_7": "tathā bhinnārammaṇatāpi tesaṃ natthiyeva. Kasmā,",
  "anya-e0301n0:1398_8": "vibhāgassa asambhavato.",
  "anya-e0301n0:1398_9": "Nahi santatighanavasena ekībhūtamiva pubbāparaṃ pavatta mānesu bahūsu vatthusu ekamekaṃ vatthuṃ idamevāti",
  "anya-e0301n0:1398_10": "visuṃ katvā āvajjanaṃvājavanānivā gahetuṃ sakkonti.",
  "anya-e0301n0:1398_11": "Naca tathā asakkuṇeyyesu ṭhānesu ekantena dhammatovā kālatovā bhinnā rammaṇatānāma sakkā laddhunti iti bhinnārammaṇatāpi tesaṃ natthi yevāti.",
  "anya-e0301n0:1398_12": "Ettāvatā imassa vatthārammaṇapurejātanissaya vidhānassa pakatikālepi labbhamānatā sādhitā hotīti.",
  "anya-e0301n0:1399_0": "Apica,",
  "anya-e0301n0:1399_1": "sabbaṃ paccuppannaṃ attano rūpakāyaṃ ārabbha rūpaṃ me aniccantivā etaṃ mamātivā samanupassantānaṃ ajjhattarūpesu",
  "anya-e0301n0:1399_2": "idaṃ nāmarūpaṃ tassacittassa ārammaṇaṃ nahotīti navattabbaṃ.",
  "anya-e0301n0:1399_3": "Ārammaṇa bhūtesu pana tesu kiñci ārammaṇamattaṃ kiñci ārammaṇapurejātaṃ kiñci vatthārammaṇapurejātaṃ hotīti sakkā vattunti.",
  "anya-e0301n0:1399_4": "Kabaḷī kāro āhāroti kāmāvacarasattānaṃ paṭisandhito paṭṭhāya uppanno catusamuṭṭhānika rūpāhāroceva bahiddhāhāroca.",
  "anya-e0301n0:1399_5": "Gabbhaseyyakānañhi yāva mātuyā āhārapharaṇaṃ nalabbhati,",
  "anya-e0301n0:1399_6": "tāva kalalādikālesu tisamuṭṭhāniko ajjhattāhāroyeva upatthambhanakiccaṃ sādheti.",
  "anya-e0301n0:1399_7": "Vuttañhetaṃ paṭṭhāne-",
  "anya-e0301n0:1399_8": "paṭisandhikkhaṇe kabaḷīkāro āhāro imassa kāyassa āhārapaccayena paccayoti,",
  "anya-e0301n0:1399_9": "ojaṭṭhamakarūpasamuṭṭhāpanaṃ panassa bahiddhāhārupatthambhanaṃ laddhakāleyevāti daṭṭhabbaṃ.",
  "anya-e0301n0:1399_10": "Yadievaṃ –",
  "anya-e0301n0:1400_0": "Yañcassa bhuñjati mātā, annaṃ pānañca bhojanaṃ. Tena so tattha yāpeti, mātukucchigato tiroti",
  "anya-e0301n0:1401_0": "Kasmā vuttanti.",
  "anya-e0301n0:1401_1": "Pākaṭāhārena tassa yakkhassa bodhanatthanti.",
  "anya-e0301n0:1401_2": "Imassakāyassāti gabbhaseyyakānaṃ tāva paṭisandhicittassa uppādakkhaṇe ekasamuṭṭhānikassa ṭhitibhaṅgakkhaṇesu",
  "anya-e0301n0:1401_3": "dvisamuṭṭhāni kassa tatoparaṃ tisamuṭṭhānikassa ojāpharaṇakāle catusamuṭṭhānikassaca kāyassa.",
  "anya-e0301n0:1401_4": "Itaresaṃpi yathāsambhavaṃ vattabbaṃ.",
  "anya-e0301n0:1401_5": "Rūpaloke pana vināpi duvidhena ojāhārakiccena appanāpatta kammavisesena siddhassa suciraṃpi addhānaṃ",
  "anya-e0301n0:1401_6": "pharituṃ samatthassa rūpa jīvitindriyassa tathārūpānañca bhavaṅgapariyāpannānaṃ arūpāhārānaṃ vasena anekakappānipi",
  "anya-e0301n0:1401_7": "attabhāvassa pavatti veditabbā.",
  "anya-e0301n0:1401_8": "Etenupāyena kammajakāyabahutaresu devesu petanirayesuca suciraṃpi kālaṃ bahiddhāhārena vinā attabhāvassa pavatti vattabbā.",
  "anya-e0301n0:1401_9": "Tesu pana ajjhattāhāropi labbhatiyevāti kiñcāpi okkantikkhaṇe vipākakkhandhāpi vatthussa vippayuttapaccayā honti.",
  "anya-e0301n0:1401_10": "Te pana cittacetasikādhammā sahajātarūpānanti ettha saṅgayhissantīti katvā okkantikkhaṇevatthuvipākānanti vuttaṃ.",
  "anya-e0301n0:1402_0": "Sabbathāti sabbapakāraṃ sahajātantiādinā yojetabbaṃ.",
  "anya-e0301n0:1402_1": "Pakāroca tividho hoti sahajātapaccayotiādivasena veditabbo.",
  "anya-e0301n0:1402_2": "Rūpajīvitamiccayanti evaṃ porāṇehi vutto ayaṃ atthipaccayo avigatapaccayocāti yojetabbaṃ.",
  "anya-e0301n0:1402_3": "Nanu kabaḷīkārāhāro rūpajīvitindriyañca sahajāte saṅgahetabbaṃ.",
  "anya-e0301n0:1402_4": "Evañhi sati tividhova atthipaccayo siyāti.Na.",
  "anya-e0301n0:1402_5": "Sahajananasaṅkhātassa sahuppādanalakkhaṇassa abhāvā.",
  "anya-e0301n0:1402_6": "Sahuppādanalakkhaṇo hi sahajātapaccayo.",
  "anya-e0301n0:1402_7": "Kabaḷīkārāhāroca ojaṭṭhamakarūpāni uppādentopi attano ṭhitikkhaṇeeva uppādeti,",
  "anya-e0301n0:1402_8": "no uppādakkhaṇe.",
  "anya-e0301n0:1402_9": "Yathāca mahābhūtā sahajātarūpāni upatthambhantā attanā saha uppādanapubbakāeva upatthambhanti,",
  "anya-e0301n0:1402_10": "na tathā so āhāro.",
  "anya-e0301n0:1402_11": "So pana vināva sahuppādanakiccena sahajātānipi asahajātānipi upatthambhatīti rūpajīvitaṃpi saha uppādanakiccena vināva saha jātarūpāni anupāleti.",
  "anya-e0301n0:1402_12": "Iti ime dvepi dhammā sahajāta lakkhaṇābhāvāeva sahajātapaccaye asaṅgahitā.",
  "anya-e0301n0:1402_13": "Idāni sabbepi catuvīsatipaccayā saṅgayhamānā cattāropaccayā hontīti dassetuṃ ārammaṇūpanissaya.La.",
  "anya-e0301n0:1402_14": "Samodhānaṃ gacchantīti vuttaṃ.",
  "anya-e0301n0:1402_15": "Tatrāyaṃ samodhānavidhi,",
  "anya-e0301n0:1402_16": "catuvīsatiyā paccayesu adhipati paccayo tāva duvidho ārammaṇasahajātavasena.",
  "anya-e0301n0:1402_17": "Tattha ārammaṇādhipati tīsu kammavajjesu samodhānaṃ gacchati.",
  "anya-e0301n0:1402_18": "Ārammaṇa mattaṃpi hi kammena saha samodhānaṃ nagacchati.",
  "anya-e0301n0:1402_19": "Kuto adhipati bhūtanti.",
  "anya-e0301n0:1403_0": "Ettha siyā,",
  "anya-e0301n0:1403_1": "kasmā ārammaṇamattaṃpi.La.",
  "anya-e0301n0:1403_2": "Na gacchatīti vuttaṃ.",
  "anya-e0301n0:1403_3": "Nanu kammārammaṇāpi paṭisandhibhavaṅgacutiyo hontīti. Saccaṃ.",
  "anya-e0301n0:1403_4": "Ettha pana mūlaṭīkāyaṃ kammaṃ pana tasmiṃ kate pavattamānānaṃ katūpacita bhāvena kammapaccayo hoti.",
  "anya-e0301n0:1403_5": "Na ārammaṇākārena.",
  "anya-e0301n0:1403_6": "Visaya mattatāvasenaca ārammaṇapaccayo hoti.",
  "anya-e0301n0:1403_7": "Na santānavisesanaṃ katvā phaluppādanasaṅkhātena kammapaccayākārena.",
  "anya-e0301n0:1403_8": "Tasmā te paccayākāravisabhāgattā saha ghaṭanaṃ nagacchantīti visajjitanti.",
  "anya-e0301n0:1403_9": "Sahajātādhipati pana atthipaccaye.",
  "anya-e0301n0:1403_10": "Nissayapaccayo tividho sahajāto vatthupurejāto vatthārammaṇapurejātoti.",
  "anya-e0301n0:1403_11": "Tattha purimā dve atthipaccaye,",
  "anya-e0301n0:1403_12": "pacchimo pana dvīsu ārammaṇatthi paccayesu.",
  "anya-e0301n0:1403_13": "So ce garukato hoti upanissayepīti.",
  "anya-e0301n0:1403_14": "Purejātapaccayo tividho ārammaṇapurejāto vatthupure jāto vatthārammaṇapurejātoti.",
  "anya-e0301n0:1403_15": "Tattha vatthupurejāto atthipaccaye.",
  "anya-e0301n0:1403_16": "Itare dve dvīsu ārammaṇatthipaccayesu.",
  "anya-e0301n0:1403_17": "Tece garukatā honti.",
  "anya-e0301n0:1403_18": "Upanissayepīti.",
  "anya-e0301n0:1403_19": "Kammapaccayo duvidho sahajāto nānākkhaṇikoti.",
  "anya-e0301n0:1403_20": "Tattha sahajāto atthipaccaye.",
  "anya-e0301n0:1403_21": "Nānākkhaṇiko pana duvidho balavā dubbaloca.",
  "anya-e0301n0:1403_22": "Tatthaca balavā duvidho akāliko kālikoca,",
  "anya-e0301n0:1403_23": "tadubhayāpi upanissaye.",
  "anya-e0301n0:1403_24": "Dubbalo pana visuṃ kammapaccayoyeva.",
  "anya-e0301n0:1403_25": "Sabbo āhārapaccayo sabboca indriyapaccayo atthipaccaye.",
  "anya-e0301n0:1404_0": "Vippayuttapaccayo catubbidho sahajāto vatthupurejāto vatthārammaṇapurejāto pacchājātoti.",
  "anya-e0301n0:1404_1": "Tattha purimā dve pacchimoca atthipaccaye.",
  "anya-e0301n0:1404_2": "Tatīyo pana dvīsu ārammaṇatthi paccayesu.",
  "anya-e0301n0:1404_3": "So ce garukato hoti,",
  "anya-e0301n0:1404_4": "upanissayepīti.",
  "anya-e0301n0:1404_5": "Sesesu pana sattarasapaccayesu hetu, sahajāta,",
  "anya-e0301n0:1404_6": "aññamañña, vipāka, jhāna, magga,",
  "anya-e0301n0:1404_7": "sampayutta,",
  "anya-e0301n0:1404_8": "avigatavasena aṭṭhapaccayā pacchā jātoca atthipaccaye.",
  "anya-e0301n0:1404_9": "Anantara samanantara āsevana natthi vigata vasena pañcapaccayā upanissayeti.",
  "anya-e0301n0:1404_10": "Iti sabbepi catuvīsatipaccayā sabhāgasaṅgahavasena saṃkhippamānā ārammaṇādīsu catūsu paccayesu samodhānaṃ gacchantīti.",
  "anya-e0301n0:1405_0": "[236] Vibhāvaniyaṃ pana",
  "anya-e0301n0:1406_0": "Tesu catūsu ekekasmiṃpi sabbe catuvīsatipaccayā samodhānaṃ gacchantīti iminā adhippāyena yaṃ vuttaṃ “nahi so kocipaccayoti”ādi.",
  "anya-e0301n0:1406_1": "Taṃ sabbaṃpi ācariyassa matimattameva.",
  "anya-e0301n0:1407_0": "[237] Yañhi tattha",
  "anya-e0301n0:1408_0": "“Nahi so kocipaccayo atthi.",
  "anya-e0301n0:1408_1": "Yo cittacetasi kānaṃ ārammaṇabhāvaṃ nagaccheyyāti” vuttaṃ,",
  "anya-e0301n0:1408_2": "taṃ tāva na yujjati.",
  "anya-e0301n0:1408_3": "Nahi idha dhammasarūpamattena samodhānaṃ adhippetaṃ.",
  "anya-e0301n0:1408_4": "Paccayaṭṭhena saheva adhippetaṃ.",
  "anya-e0301n0:1408_5": "Naca hetādipaccayaṭṭho ārammaṇādipaccayaṭṭho hotīti.",
  "anya-e0301n0:1408_6": "Esanayo “saka sakapaccayuppannassaca upanissayabhāvaṃ nagacchatīti” etthāpi.",
  "anya-e0301n0:1409_0": "Ettha pana yo sakasakapaccayuppannassa upanissayabhāvaṃ nagacchati.",
  "anya-e0301n0:1409_1": "Nahi so koci paccayo atthīti yojanā.",
  "anya-e0301n0:1410_0": "[238] Yañca tattha",
  "anya-e0301n0:1411_0": "“Kammahetukattāca lokappavattiyā phalahetūpacāra vasena sabbepi kammasabhāvaṃ nātivattantīti” vuttaṃ.",
  "anya-e0301n0:1412_0": "[239] Yañca",
  "anya-e0301n0:1413_0": "“Teca paramatthato lokasammutivasenaca vijjamānā yevāti” vuttaṃ.",
  "anya-e0301n0:1413_1": "Tadubhayaṃ pana sabbaso sāsanayutti yāpi viruddhamevāti.",
  "anya-e0301n0:1414_0": "Etthāti etasmiṃ paṭṭhānanaye.",
  "anya-e0301n0:1414_1": "Sabbatthāpīti sabbesu saha jātasabhāgesu paccayesu.",
  "anya-e0301n0:1414_2": "Yasmā pana paṭisandhiviññāṇaṃnāma nāmarūpānaṃ aññamaññapaṭibaddhaokāse cutiparicchinnassa sakalassa tassa tassa bhavassa sīsabhūtaṃ bījabhūtañca hoti.",
  "anya-e0301n0:1414_3": "Yato sakalakāyabhūtassa nānārūpārūpasantānassa nibbatti hoti.",
  "anya-e0301n0:1414_4": "Bījato viya mahārukkhassa. Yathāha –",
  "anya-e0301n0:1415_0": "Viññāṇañca hi ānanda mātukucchismiṃ na okkamissatha.",
  "anya-e0301n0:1415_1": "Apinukho nāmarūpaṃ mātukucchismiṃ samuccissathāti.",
  "anya-e0301n0:1415_2": "No hetaṃ bhante.",
  "anya-e0301n0:1415_3": "Viññāṇañca hi ānanda mātukucchismiṃ okkamitvā vokkamissatha.",
  "anya-e0301n0:1415_4": "Apinukho nāmarūpaṃ itthattāya abhinibbattissathāti.",
  "anya-e0301n0:1415_5": "Nohetaṃ bhante.",
  "anya-e0301n0:1415_6": "Viññāṇañca hi ānanda daharasseva sato vocchijjissatha kumārassavā kumārikāyavā.",
  "anya-e0301n0:1415_7": "Apinukho nāmarūpaṃ vuddhiṃ viruḷhiṃ vepullaṃ āpajjissathāti.",
  "anya-e0301n0:1415_8": "Nohetaṃ bhante.",
  "anya-e0301n0:1415_9": "Tasmā hi ānanda eseva hetu esa nidānaṃ esa samudayo esa paccayo nāmarūpassa.",
  "anya-e0301n0:1415_10": "Yadidaṃ viññāṇanti.",
  "anya-e0301n0:1416_0": "Tattha samuccissathāti vaḍḍhissatha.",
  "anya-e0301n0:1416_1": "Nāmarūpañhi viññāṇassa vaḍḍhiyevāti.",
  "anya-e0301n0:1416_2": "Vokkamissathāti bhijjissatha.",
  "anya-e0301n0:1416_3": "Itthatthāyāti īdisassa attabhāvassa atthāyāti attho.",
  "anya-e0301n0:1416_4": "Vuddhiṃ viruḷhiṃ vepullanti pathamavayavasena vuddhiṃ.",
  "anya-e0301n0:1416_5": "Majjhimavayavasena viruḷhiṃ.",
  "anya-e0301n0:1416_6": "Pacchimavayavasena vepullanti aṭṭhakathāyaṃ vuttaṃ.",
  "anya-e0301n0:1416_7": "Tasmā paṭisandhikkhaṇe rūpuppattiyā ekantena viññāṇapaccayatā veditabbā.",
  "anya-e0301n0:1416_8": "Evaṃ uppannañca panetaṃ paṭisandhirūpaṃ puna sayaṃ tasmiṃ bhave yāva cutiyā pavattamānānaṃ sabbāsaṃ catusamuṭṭhānikarūpasantatīnaṃ",
  "anya-e0301n0:1416_9": "sita bhūtaṃ bījabhūtañca hoti.",
  "anya-e0301n0:1416_10": "Atibalavantaṃpi hi cittaṃ purimuppannāya rūpapaveṇiyā asati rūpaṃ janetuṃ nasakkoti.",
  "anya-e0301n0:1416_11": "Evaṃ utu āhārāpīti.",
  "anya-e0301n0:1416_12": "Tatoyeva hi arūpabhave kāmāvacarādīni rūpajanakacittānipi tattha rūpaṃ najanentīti.",
  "anya-e0301n0:1416_13": "Asaññasattepi utu samuṭṭhānarūpasantatiyo pathamuppannāya kammajarūpasantatiyā vijja mānattāeva uppajjantīti.",
  "anya-e0301n0:1416_14": "Vuttañhi vibhaṅgaṭīkāyaṃ arūpaṃ pana rūpassa okāso na hotīti yasmiṃ rūpe sati cittaṃ aññaṃ rūpaṃ uppādeyya.",
  "anya-e0301n0:1416_15": "Tadeva tattha natthīti attho.",
  "anya-e0301n0:1416_16": "Purimarūpassāpi hi paccayabhāvo atthi puttassa pitisadisatādassanatoti.",
  "anya-e0301n0:1416_17": "Etthaca puttassa pitisadisatādassanatoti etena imamatthaṃ dasseti.",
  "anya-e0301n0:1416_18": "Yathā tiṇarukkhānaṃ bījabhāvasaṅkhātaṃ niyāmarūpaṃnāma atthi.",
  "anya-e0301n0:1416_19": "Yassa ānubhāvena tannibbattātiṇarukkhā vaḍḍhantā yathāvā tathāvā avaḍḍhitvāattanā samānabījehieva tiṇarukkhehi sabbaso sadisā kāraṃ gahetvā vaḍḍhanti.",
  "anya-e0301n0:1416_20": "Evamevaṃ gabbhaseyyakānaṃ sattānaṃ yoni bhāvasaṅkhātaṃ niyāma rūpaṃnāma atthi.",
  "anya-e0301n0:1416_21": "Yassānubhāvena te samāna jātikehieva kulehi visesato mātāpitūhi eva sabbaso sadisarūpasaṇṭhānā honti.",
  "anya-e0301n0:1416_22": "Iti bījaniyāmo viya yoniniyāmopi hoti.",
  "anya-e0301n0:1416_23": "Soca paṭisandhirūpasseva ānubhāvoti veditabbo.",
  "anya-e0301n0:1417_0": "Apica,",
  "anya-e0301n0:1417_1": "ayaṃ yoniniyāmonāma kalalakālādīsu puttānaṃ sarīresu mātāpitūhi samudāgataṃ utujarūpasantānaṃeva.",
  "anya-e0301n0:1417_2": "Yassa ānubhāvena taṃsantānaṃ samānajātikasattasaṇṭhānasadisaṃ attano ñātikulasadisañca hoti.",
  "anya-e0301n0:1417_3": "Yathāhiitthibhāvādirūpaṃ sattānaṃ itthiliṅgādīni bījarūpañca tiṇarukkhānaṃ taṃtaṃvaṇṇasaṇṭhānā dīni niyāmeti.",
  "anya-e0301n0:1417_4": "Evaṃ yonirūpaṃ nānājātivasena sattānaṃ niyāmakaṃ vavatthāpakaṃ hotīti.",
  "anya-e0301n0:1417_5": "Ettāvatā pavattiyaṃ thapetvā cittajarūpaṃ sabbesaṃ tisamuṭṭhānikarūpānaṃ uppattiyā cittanirapekkhatā",
  "anya-e0301n0:1417_6": "purimuppanna rūpapaveṇi paṭibaddhatāca sādhitā hoti.",
  "anya-e0301n0:1417_7": "Tenevaca tesaṃ cittassa ṭhitibhaṅgakkhaṇesupi cittarahite nirodhasamāpatti kālepi uppatti hotīti.",
  "anya-e0301n0:1417_8": "Tena vuttaṃ sahajātarūpanti panetthātiādi.",
  "anya-e0301n0:1417_9": "Itītiādi nigamanaṃ.",
  "anya-e0301n0:1417_10": "Tattha sambhavaṃti yathā sambhavaṃ.",
  "anya-e0301n0:1417_11": "Sambhavātivā sambhūtā.",
  "anya-e0301n0:1417_12": "Ajjhattañcāti ajjhattabhūtāca.",
  "anya-e0301n0:1417_13": "Bahiddhācāti bahiddhābhūtāca.",
  "anya-e0301n0:1417_14": "Saṅkhatāti saṅkhatabhūtā.",
  "anya-e0301n0:1417_15": "Asaṅkhatāti asaṅkhatabhūtā.",
  "anya-e0301n0:1417_16": "Evaṃ tekālikāca kālamuttāca ajjhattabahiddhā sambhūtāca.",
  "anya-e0301n0:1417_17": "Tathā saṅkhatāsaṅkhatabhūtāca paññatti nāmarūpānaṃ vasena tividhā ṭhitā dhammā paṭṭhāne sabbathā catuvīsati paccayānāma hontīti yojanā.",
  "anya-e0301n0:1417_18": "Etthaca tividhā ṭhitānaṃ dhammānaṃ tekālikādibhāve sati catuvīsatipaccayānaṃpi yathāsambhavaṃ tekālikādibhedo siddho hoti.",
  "anya-e0301n0:1417_19": "Tattha ārammaṇaadhipati upanissayapaccayā tekālikā kālamuttāca honti.",
  "anya-e0301n0:1418_0": "[240] Vibhāvaniyaṃ pana",
  "anya-e0301n0:1419_0": "“Ārammaṇaadhipatiupanissayapaccayānaṃ tikālikānanti” vuttaṃ. Taṃ na yujjati.",
  "anya-e0301n0:1420_0": "Paññattinibbānānaṃpi kālamuttānaṃ tesu paviṭṭhattāti.",
  "anya-e0301n0:1420_1": "Tattha imasmiṃ bhave abhinavānaṃ dhanadhaññabhogānaṃvā vijjāsippasutapari yattīnaṃvā sīlasamādhipaññānaṃvā",
  "anya-e0301n0:1420_2": "bhavantare bhavasampattibhoga sampatti maggaphalasampattīnaṃvā paṭilābhatthāya pubbayogaṃ karontassa",
  "anya-e0301n0:1420_3": "anāgatānaṃ tāsaṃ upanissayapaccayatā veditabbā.",
  "anya-e0301n0:1420_4": "Paṭṭhāne pana anāgataṃ cakkhusampadaṃ patthayamāno sota, ghāna, jivhā,",
  "anya-e0301n0:1420_5": "kāyasampadaṃ,",
  "anya-e0301n0:1420_6": "vaṇṇasampadaṃ, sadda, gandha, rasa,",
  "anya-e0301n0:1420_7": "phoṭṭhabbasampadaṃ patthayamāno anāgate khandhe patthayamāno dānaṃ deti sīlaṃ samādiyatītiādinā bhavantarapariyāpannāeva sampattiyo vuttā.",
  "anya-e0301n0:1420_8": "Tā pana dānādīnaṃ kammānaṃ anurūpavasena vuttāti daṭṭhabbā.",
  "anya-e0301n0:1420_9": "Kammapaccayo pana paccuppannātītavasena dvikāliko.",
  "anya-e0301n0:1420_10": "Anantara samanantara āsevana natthi vigata paccayā atītakālikā.",
  "anya-e0301n0:1420_11": "Sesā pannarasa paccayā paccuppannakālikāti.",
  "anya-e0301n0:1420_12": "Ajjhattabahiddhāduke ārammaṇā dhipati sahajāta aññamañña nissaya upanissaya purejāta āhāra atthi avigatā ajjhattabahiddhā honti.",
  "anya-e0301n0:1420_13": "Sesā cuddasa paccayā ajjhattāva.",
  "anya-e0301n0:1420_14": "Ārammaṇa adhipati upanissayā saṅkhatā asaṅkhatāca honti.",
  "anya-e0301n0:1420_15": "Sesā saṅkhatāvāti.",
  "anya-e0301n0:1420_16": "Pañcavidhaṃpiarūpanti pavuccati. Kasmā,",
  "anya-e0301n0:1420_17": "kadācipi rūpasaṅkhātaṃ saṇṭhānatthaṃ anupagamanato nāmantica pavuccati. Kasmā,",
  "anya-e0301n0:1420_18": "adhivacanasaṅkhātanāmābhidhānavaseneva suṇantehi gahetabbabhāvupagamanatoti.",
  "anya-e0301n0:1421_0": "169.",
  "anya-e0301n0:1421_1": "Paññapīyatīti paññatti.",
  "anya-e0301n0:1421_2": "Ayaṃpi eko vacanatthoti lokiyamahājanehi thapīyati.",
  "anya-e0301n0:1421_3": "Voharīyati ceva sampaṭicchī yaticāti attho.",
  "anya-e0301n0:1421_4": "Yokoci sammutisaccabhūto byañjanattho.",
  "anya-e0301n0:1421_5": "Tathā paññāpetabbā atthā paññapīyanti etāyāti paññatti.",
  "anya-e0301n0:1421_6": "Byañjanatthajotako paññattisaddoti evaṃ duvidhā paññattīti vuttaṃ tatoavasesā.La.",
  "anya-e0301n0:1421_7": "Duvidhāhotīti.",
  "anya-e0301n0:1421_8": "Tattha paññāpīyattā paññattīti attha paññattimāha.",
  "anya-e0301n0:1421_9": "Paññāpanatopaññattīti saddapaññattiṃ.",
  "anya-e0301n0:1421_10": "Taṃtaṃbhūtavipariṇāmākāranti pathaviyādīnaṃ tesaṃ tesaṃ mahābhūtānaṃ adhimattabhāvappakārasaṅkhātaṃ tathā tathā pariṇā mākāraṃ.",
  "anya-e0301n0:1421_11": "Pavattivisesākāranti attho.",
  "anya-e0301n0:1421_12": "Upādāyāti paṭicca. Nissāya.",
  "anya-e0301n0:1421_13": "Pathamaṃ cittena gahetvāti attho.",
  "anya-e0301n0:1421_14": "Tathātathā paññattāti ayaṃ pathavīnāma ayaṃ pabbatonāmāti evamādi nayena mahājanena paññattā, kathitā,",
  "anya-e0301n0:1421_15": "voharitāti attho.",
  "anya-e0301n0:1421_16": "Pathavipabbatādikātiādisaddena nadi samuddādikāyo saṅgaṇhati.",
  "anya-e0301n0:1421_17": "Ayaṃ samūhapaññattināma.",
  "anya-e0301n0:1422_0": "[241] Vibhāvaniyaṃ pana",
  "anya-e0301n0:1423_0": "“Saṇṭhānapaññattīti” vuttā. Sā yuttā viya nadissati.",
  "anya-e0301n0:1424_0": "Nahi idha saṇṭhānaṃ padhānaṃ hotīti.",
  "anya-e0301n0:1424_1": "Sambhārasannivesākāranti kaṭṭhādīnaṃ sambhārānaṃ tathā tathā sannivesākāraṃ.",
  "anya-e0301n0:1424_2": "Etthāpi ādisaddena nāvādayo saṅgaṇhati.",
  "anya-e0301n0:1424_3": "Ayaṃ saṇṭhāna paññatti.",
  "anya-e0301n0:1424_4": "Kaṭṭhādayo eva hi gehākārena saṇṭhitā gehanti rathākārena saṇṭhitā rathoti vuccantīti.",
  "anya-e0301n0:1425_0": "[242] Vibhāvaniyaṃ pana",
  "anya-e0301n0:1426_0": "“Samūhapaññattīti” vuttaṃ. Taṃ na yujjati.",
  "anya-e0301n0:1427_0": "Nahi idha samūho padhānanti.",
  "anya-e0301n0:1427_1": "Purisapuggalādikā sattapaññatti upādāpaññattītipi vuccati.",
  "anya-e0301n0:1427_2": "Candāvaṭṭanādikanti candasūriyādīnaṃ sineruṃ padakkhiṇaṃ katvā āvaṭṭanādikaṃ.",
  "anya-e0301n0:1427_3": "Yato candimasūriyā udenti,",
  "anya-e0301n0:1427_4": "sā pubbadisānāma.",
  "anya-e0301n0:1427_5": "Pubbataraṃ laddhappakāsattā.",
  "anya-e0301n0:1427_6": "Yattha pana atthaṃ gacchanti,",
  "anya-e0301n0:1427_7": "sā pacchimadisānāma.",
  "anya-e0301n0:1427_8": "Pacchāladdhapakāsattā.",
  "anya-e0301n0:1427_9": "Tāsaṃ dakkhiṇapassā disā vuḍḍhiatthena dakkhiṇadisānāma.",
  "anya-e0301n0:1427_10": "Itarā pana uccataraṭṭhena uttarādisāti vuccati.",
  "anya-e0301n0:1427_11": "Yadā sūriyo udeti,",
  "anya-e0301n0:1427_12": "tadā sakalassa ahassa pubbabhāgattā pubbanhoti vuccatīti.",
  "anya-e0301n0:1427_13": "Evamādikā disā paññatti kālapaññattiyonāma.",
  "anya-e0301n0:1427_14": "Ādisaddena thalaninnādikā desapaññatti saṅgahitāti.",
  "anya-e0301n0:1427_15": "Asamphuṭṭhākāranti mahābhūtānaṃ aññamaññaṃ asamphusanākāraṃ.",
  "anya-e0301n0:1427_16": "Ayaṃ ākāsapaññattināma.",
  "anya-e0301n0:1427_17": "Taṃ taṃ bhūtanimittanti pathavīkasiṇādikaṃ uddhumātakādikañca bhūtanimittaṃ.",
  "anya-e0301n0:1427_18": "Nīlakasiṇādikaṃ vaṇṇanimittañca ettheva saṅgayhati.",
  "anya-e0301n0:1427_19": "Bhāvanā visesanti parikammādikaṃ bhāvanāvisesaṃca.",
  "anya-e0301n0:1427_20": "Etena parikammanimitta uggahanimitta paṭibhāganimittānaṃ siddhakāraṇaṃ vadati.",
  "anya-e0301n0:1427_21": "Ayaṃ nimittapaññattināma.",
  "anya-e0301n0:1428_0": "Evamādibhedāti ettha ādisaddena aṭṭhakathāyaṃ āgatā upādāpaññatti upanidhāpaññattiādayo saṅgahitā.",
  "anya-e0301n0:1428_1": "Paramatthato avijjamānāpīti etena sammutito laddhabhāvaṃ dasseti.",
  "anya-e0301n0:1428_2": "Teneva hi tāsaṃ vijjamānabhāvaṃ gahetvā tathā tathā voharantānaṃ musāvādonāma nahotīti.",
  "anya-e0301n0:1428_3": "Atthacchāyākārenāti taṃ taṃ bhūtādīnaṃ paramatthānaṃ samūhasaṇṭhānādichāyākārena.",
  "anya-e0301n0:1428_4": "Atthacchā yākārenātivā saddābhidheyyasaṅkhātena dabbapaṭibimbākārena saviggahākārenāti attho,",
  "anya-e0301n0:1428_5": "taṃtaṃupādāyāti paramatthadhammānaṃ taṃtaṃpavattivisesaṃ upādāya.",
  "anya-e0301n0:1428_6": "Upanidhāyāti olumbiya.",
  "anya-e0301n0:1428_7": "Parikappiyamānāti parikappabuddhiyā parikappetvā gayhamānā.",
  "anya-e0301n0:1428_8": "Ettha pana evamādipabhedā ālambaṇabhūtā parikappiyamānā sabbā paññatti paññāpīyatīti atthena paññattīti yojanā.",
  "anya-e0301n0:1428_9": "Saṅkhāyatīti gaṇīyati.",
  "anya-e0301n0:1428_10": "Gaṇanupagaṃ katvā thapīyatīti attho.",
  "anya-e0301n0:1428_11": "Samaññāyatīti sammannīyati. Nāmaṃ,",
  "anya-e0301n0:1428_12": "nāmakammaṃ,",
  "anya-e0301n0:1428_13": "nāmadheyyaṃ, nirutti,",
  "anya-e0301n0:1428_14": "byañjanaṃ,",
  "anya-e0301n0:1428_15": "abhilāpoti ime cha nāma nāmakammā.",
  "anya-e0301n0:1428_16": "Tattha atthe namatīti nāmaṃ.",
  "anya-e0301n0:1428_17": "Atthavisayaṃ eva hutvā pavattatīti attho.",
  "anya-e0301n0:1428_18": "Attanica atthaṃ nāmetīti nāmaṃ.",
  "anya-e0301n0:1428_19": "Piṭakattayasaṅkhāte hi nāme sati taduggaṇhantānaṃ sabbe tadatthā padepade vākyevākye āgacchanti yevāti.",
  "anya-e0301n0:1429_0": "Apica suṇantānaṃ ñāṇaṃ taṃtaṃatthābhimukhaṃ nāmetīti nāmaṃ nāmagahaṇavasena kattabbattā nāmameva kammanti nāmakammaṃ.",
  "anya-e0301n0:1429_1": "Dhīyati dhārīyatīti dheyyaṃ.",
  "anya-e0301n0:1429_2": "Nāmameva dheyyanti nāmadheyyaṃ.",
  "anya-e0301n0:1429_3": "Aviditapakkhe ṭhito attho etāya tato nīharitvā vuccati kathīyatīti nirutti.",
  "anya-e0301n0:1429_4": "Atthassa byañjanato pākaṭakaraṇato byañjanaṃ.",
  "anya-e0301n0:1429_5": "Abhibyattaṃ katvā lapīyati kathīyati attho etenāti abhilāpo.",
  "anya-e0301n0:1429_6": "Etthaca vaṇṇapaññatti,",
  "anya-e0301n0:1429_7": "akkharapaññatti,",
  "anya-e0301n0:1429_8": "sarapaññatti,",
  "anya-e0301n0:1429_9": "dīghapaññatti,",
  "anya-e0301n0:1429_10": "rassa paññatti.",
  "anya-e0301n0:1429_11": "Byañjanavaggaghosāghosapaññatti,",
  "anya-e0301n0:1429_12": "liṅgapaññatti.",
  "anya-e0301n0:1429_13": "Padapaññatti,",
  "anya-e0301n0:1429_14": "vākyapaññattiyopi etasseva pabhedāti daṭṭhabbā.",
  "anya-e0301n0:1429_15": "Paramatthato vijjamānesu atthesu pavattā paññatti vijjamānapaññatti nāma.",
  "anya-e0301n0:1429_16": "Avijja mānesu bhūmipabbatādīsu pavattā paññatti avijjamānapaññatti nāma.",
  "anya-e0301n0:1429_17": "Etā eva samāsaṭṭhānaṃ patvā dvipadasaṃyogavasena itarā catassopi hontīti dassetuṃ tatthātiādi vuttaṃ.",
  "anya-e0301n0:1429_18": "Etāya paññāpentīti etena vijjamānaṃ atthaṃ paññapenti etāyāti vijjamānapaññattīti imamatthaṃ vadati.",
  "anya-e0301n0:1429_19": "Esanayo paratthapi.",
  "anya-e0301n0:1429_20": "Cha abhiññā assāti chaḷabhiññoti katvā visesanabhūtānaṃ channaṃ abhiññānaṃ vijjamānattā visesitabbabhūtassa",
  "anya-e0301n0:1429_21": "puggalassa avijjamānattā chaḷa bhiññoti vijjamānenaavijjamānapaññatti nāma.",
  "anya-e0301n0:1429_22": "Itthī avijjamānā saddo vijjamānoti itthiyāsaddo itthisaddoti avijjamānena vijjamāna paññatti nāma.",
  "anya-e0301n0:1429_23": "Cakkhuca cakkhuviññāṇañca ubhayaṃpi vijjāmānanti cakkhusmiṃ viññāṇaṃ cakkhuviññāṇanti vijjamānenavijjamānapaññatti nāma.",
  "anya-e0301n0:1429_24": "Rājāca puttoca dvepi avijjamānāevāti rañño putto rājaputtoti avijjamānenaavijjamānapaññattināmāti imamatthaṃ dassento ubhinnantiādimāha.",
  "anya-e0301n0:1430_0": "Ettha pana vacanato ca vacanatthatoca vinimuttā saddasabhāvā nāmapaññattināma visuṃ natthīti vadanti.",
  "anya-e0301n0:1430_1": "Taṃ na yujjati.",
  "anya-e0301n0:1430_2": "Atthajotaka bhāvena visuṃ siddhattā.",
  "anya-e0301n0:1430_3": "Saddo hi nāma akkharapadabyañjanabhāvaṃ upagatoyeva atthajotane samattho hoti.",
  "anya-e0301n0:1430_4": "Paramattha saddoca khaṇiko cuṇṇavicuṇṇabhūto tabbhāvaṃ upagato nahotīti.",
  "anya-e0301n0:1430_5": "Tasmā saddasabhāvānāma paññattināma visuṃ atthiyeva.",
  "anya-e0301n0:1430_6": "Atthibhāvocassā vacanasaddaṃ sutvā anantare akkhara pada byañjanagocaracittassa tadanantareca tadatthavijānanacittassa",
  "anya-e0301n0:1430_7": "pavattiyā pākaṭoti dassento gāthādvayaṃ āha.",
  "anya-e0301n0:1430_8": "Tattha vacīghosā nusārenāti uccāriyamānasaddasaṅkhātassa vacīghosassa ārammaṇakaraṇasaṅkhātena anusārena",
  "anya-e0301n0:1430_9": "uppannāya sotaviññāṇa vīthiyā pavattiyā anantare uppannassa manodvārassa gocara bhūtā sāyaṃ paññattīti",
  "anya-e0301n0:1430_10": "sambandho.",
  "anya-e0301n0:1430_11": "Kīdisī pana sāyaṃ paññattīti āha atthāyassā.La.",
  "anya-e0301n0:1430_12": "Tatoparanti.",
  "anya-e0301n0:1430_13": "Tattha tatoparanti tato nāmapaññattārammaṇassa manodvārassa uppattito paraṃ atthā viññāyantīti sambandho.",
  "anya-e0301n0:1430_14": "Yassā nāmapaññattiyā anusārena paramatthapaññattibhūtā atthā viññāyanti.",
  "anya-e0301n0:1430_15": "Sā ayaṃ paññatti lokasaṅketanimmitāti viññeyyāti yojanā.",
  "anya-e0301n0:1431_0": "Etthaca sotaviññāṇavīthiyāti ettha atītasaddamattā rammaṇā tadanuvattikānāma manoviññāṇavīthipi saṅgahitāti daṭṭhabbā.",
  "anya-e0301n0:1431_1": "Vuttañhi sāratthadīpaniyaṃ-",
  "anya-e0301n0:1431_2": "tena vuttavacane yattakāni akkharāni honti.",
  "anya-e0301n0:1431_3": "Tesu ekamekaṃ paccuppannaṃ atītañca gahetvā sota viññāṇavīthiyā manoviññāṇavīthiyāca uppajjitvā niruddhāya",
  "anya-e0301n0:1431_4": "avasāne tāni akkharāni sampiṇḍetvā akkharasamūhaṃ gahetvā ekā manoviññāṇavīthi uppajjitvā nirujjhati.",
  "anya-e0301n0:1431_5": "Tadanantaraṃ ayaṃ akkharasamūho etassa nāmanti nāmapaññattigahaṇavasena aparāya manoviññāṇa vīthiyā uppajjitvā",
  "anya-e0301n0:1431_6": "niruddhāya tadanantaraṃ uppannāya manoviññāṇa vīthiyā ayametassa atthoti pakatiyā tadatthavijānanaṃ sambhavatīti.",
  "anya-e0301n0:1431_7": "Maṇisāramañjūsāyaṃ pana tadanuvattikavīthito paraṃ ekaṃ vinicchayavīthiṃ viññattigahaṇavīthiñca vadati.",
  "anya-e0301n0:1431_8": "Tato paraṃ ekakkhare sadde ekatthajotikāya nāmapaññattiyā gahaṇaṃ hoti.",
  "anya-e0301n0:1431_9": "Yā vadantassa pubbabhāge manasā vavatthāpito paññattisaddonāma vuccati.",
  "anya-e0301n0:1431_10": "Tatoparaṃ tadatthagahaṇanti.",
  "anya-e0301n0:1431_11": "Īdisesu pana ṭhānesu tattha tattha javanavīthivārānaṃ paṭipāṭikathanaṃnāma padhānapākaṭagahaṇavasenevāti daṭṭhabbaṃ.",
  "anya-e0301n0:1431_12": "Ekaccharakkhaṇe aneka koṭisatasahassāni cittāni uppajjantīti hi vuttaṃ. Tathā –",
  "anya-e0301n0:1432_0": "Ekamatto bhave rasso, dvimatto dīghamuccate;",
  "anya-e0301n0:1433_0": "Timattotupluto ñeyyo, byañjanaṃ addhamattikanticaṃ.",
  "anya-e0301n0:1434_0": "Na ca paramatthasaddasaṅghāṭānaṃ satasahassaṃpi ekakkharaṃnāma bhavituṃ pahoti.",
  "anya-e0301n0:1434_1": "Tasmā idha bahuṃ vicāraṇā amhehi nakatāti.",
  "anya-e0301n0:1435_0": "Iti paramatthadīpaniyānāma abhidhammatthasaṅgahassa",
  "anya-e0301n0:1436_0": "Catutthavaṇṇanāya aṭṭhamassa paccayasaṅgahassa",
  "anya-e0301n0:1437_0": "Paramatthadīpanā niṭṭhitā.",
  "anya-e0301n0:1438_0": "Kammaṭṭhāna saṅgaha paramatthadīpanī",
  "anya-e0301n0:1439_0": "170.",
  "anya-e0301n0:1439_1": "Evaṃ aṭṭhahi paricchedehi sapaccayapabhedaṃ nāmarūpa vibhāgaṃ dassetvā idāni viditanāmarūpa vibhāgassa",
  "anya-e0301n0:1439_2": "kammaṭṭhānavidhānaṃ dassento samathavipassanānantiādi māha.",
  "anya-e0301n0:1439_3": "Ito paccaya saṅgahato paraṃ samathavipassanānaṃ bhāvanānaṃ duvidhaṃpi kammaṭṭhānaṃ yathākkamaṃ pavakkhāmīti yojanā.",
  "anya-e0301n0:1439_4": "Tattha kilese aññepivā vitakkādayo oḷārikadhamme sametīti samatho.",
  "anya-e0301n0:1439_5": "Tathā pavatto ekaggatāsaṅkhāto samādhi.",
  "anya-e0301n0:1439_6": "Visesena passanti etāyāti vipassanā.",
  "anya-e0301n0:1439_7": "Aniccānupassanādikā bhāvanāpaññā.",
  "anya-e0301n0:1439_8": "Tāya hi yogino khandhesu lokiyamahājanena passitaṃ itthipurisādikaṃ niccasukhādikañca atikkamitvā visesena aniccādikameva passantīti.",
  "anya-e0301n0:1439_9": "Bhāvetabbāti bhāvanā.",
  "anya-e0301n0:1439_10": "Bhāventivā cittasantānaṃ etāhīti bhāvanā.",
  "anya-e0301n0:1439_11": "Kiriyā kammaṃ.",
  "anya-e0301n0:1439_12": "Tiṭṭhati etthāti ṭhānaṃ.",
  "anya-e0301n0:1439_13": "Kammassa ṭhānanti kammaṭṭhānaṃ.",
  "anya-e0301n0:1439_14": "Vīriyārabbhasaṅkhātassa yogakammassa pavattiṭṭhānanti attho.",
  "anya-e0301n0:1439_15": "Kasiṇamaṇḍalādikaṃ kasiṇabhāvanādikañca.",
  "anya-e0301n0:1439_16": "Ādimajjha pariyosānānañhi samudāyabhūkaṃ ekametaṃ pathavīkasiṇa bhāvanādikaṃ bhāvanākammaṃpi attano avayavabhūtassa",
  "anya-e0301n0:1439_17": "yoga kammassa pavattiṭṭhānaṃ sambhavatīti.",
  "anya-e0301n0:1440_0": "Vibhāvaniyaṃ pana",
  "anya-e0301n0:1441_0": "Uttaruttara yogakammassa padaṭṭhānatāya kammaṭṭhānabhūtaṃ bhāvanāvidhiñcātipi vuttaṃ.",
  "anya-e0301n0:1441_1": "Tampi yujjatiyeva.",
  "anya-e0301n0:1442_0": "Yogakammamevavā sukhavisesānaṃ adhiṭṭhānaṭṭhenaṭhānanti kammaṭṭhānaṃ.",
  "anya-e0301n0:1442_1": "Tatthāti tasmiṃ duvidhepi kammaṭṭhāne.",
  "anya-e0301n0:1442_2": "Samathasaṅgaheti samatha kammaṭṭhānasaṅgahe.",
  "anya-e0301n0:1442_3": "Dasakasiṇānīti dasakasiṇamaṇḍalāni kasiṇajjhānānica.",
  "anya-e0301n0:1442_4": "Tadubhayānipi hi yogānuyogasaṅkhātassa samatha kammassa pavattiṭṭhānattā samathakammaṭṭhānānināma hontīti.",
  "anya-e0301n0:1442_5": "Dasaasubhāti dasaasubhavatthūni asubhajjhānānica.",
  "anya-e0301n0:1442_6": "Dasaanussati yoti buddhaguṇādīni dasaanussatiṭṭhānāni anussaraṇasati yoca.",
  "anya-e0301n0:1442_7": "Sesānipi yathānurūpaṃ vattabbānīti.",
  "anya-e0301n0:1442_8": "Caraṇaṃ cariyā.",
  "anya-e0301n0:1442_9": "Samudācaraṇanti attho.",
  "anya-e0301n0:1442_10": "Pavattibahulatāti vuttaṃ hoti.",
  "anya-e0301n0:1442_11": "Rāgassa cariyā rāgacariyā.",
  "anya-e0301n0:1442_12": "Rāgacaritāti pāṭho,",
  "anya-e0301n0:1442_13": "so aṭṭhakathāyaṃ natthi,",
  "anya-e0301n0:1442_14": "puggalaṭṭhāneeva so yuttoti.",
  "anya-e0301n0:1442_15": "Esanayo sesesupi.",
  "anya-e0301n0:1443_0": "[243] Yo pana vibhāvaniyaṃ",
  "anya-e0301n0:1444_0": "Cariyānaṃ saṃsaggabhedo vutto. So idha nādhippeto.",
  "anya-e0301n0:1445_0": "Nahi kammaṭṭhānānaṃnāma saṃsaggacaritassapi ekassa dve tīṇi dātabbāni hotīti.",
  "anya-e0301n0:1445_1": "Teneva hi so bhedo aṭṭhakathāyaṃ nagarukatoti.",
  "anya-e0301n0:1445_2": "Sabbāpi appanāya pubbabhāgapavattā kāmāvacara bhāvanā parikammabhāvanānāma.",
  "anya-e0301n0:1445_3": "Sā pana appanāya āsanne dūreti duvidhā hoti.",
  "anya-e0301n0:1445_4": "Tattha yā āsanne,",
  "anya-e0301n0:1445_5": "sā appanaṃ upecca samīpe ṭhatvā pavattattā upacārabhāvanāti vuccati.",
  "anya-e0301n0:1445_6": "Itarā pana parikamma bhāvanāevanāma.",
  "anya-e0301n0:1445_7": "Iti parikammabhāvanāpi samānā pubbāparavisesa pākaṭabhāvatthaṃ aṭṭhakathāsu dvīhi nāmehi gahitāti vuttaṃ parikammabhāvanā.La.",
  "anya-e0301n0:1445_8": "Tissobhāvanāti tāsaṃ pana viseso parato āgamissati.",
  "anya-e0301n0:1445_9": "Parikammanimittanti parikammabhāvanāya ārammaṇabhūtaṃ kasiṇamaṇḍalādinimittaṃ.",
  "anya-e0301n0:1445_10": "Tañca tassā ārammaṇa bhāvena ekaṃpi samānaṃ pubbāparavisesapākaṭabhāvatthaṃ parikammanimittaṃ uggahanimittanti dvidhā bhinditvā vuttaṃ.",
  "anya-e0301n0:1445_11": "Tesaṃpi viseso āgamissati.",
  "anya-e0301n0:1445_12": "Vidatthicaturaṅgulasaṅkhātena parittapamāṇenavā khala maṇḍalādisaṅkhātena mahantapamāṇenavā kataṃ akataṃvā",
  "anya-e0301n0:1445_13": "pathavī maṇḍalatalameva asesapharitabbaṭṭhena kasiṇanti pathavīkasiṇaṃ.",
  "anya-e0301n0:1445_14": "Sakalasaddapariyāyo hi kasiṇasaddo.",
  "anya-e0301n0:1445_15": "Yathā kasiṇena jambudīpassāti.",
  "anya-e0301n0:1445_16": "Tasmā yattake pathavītale nimittaṃ gaṇhāti,",
  "anya-e0301n0:1445_17": "tattakaṃ cittena asesaṃ pharitvā eva gahetabbaṃ hoti.",
  "anya-e0301n0:1445_18": "Na pana tassa ekadese ṭhatvāti,",
  "anya-e0301n0:1445_19": "tena vuttaṃ pathavīmaṇḍalatalameva asesapharitabbaṭṭhena kasiṇanti pathavīkasiṇanti.",
  "anya-e0301n0:1445_20": "Esanayo sesakasiṇesupīti. Etthaca,",
  "anya-e0301n0:1445_21": "avibhūtavaṇṇāya pathaviyā eka talabhāvenasanniviṭṭhāsaṇṭhānapaññattiidhapathavīkasiṇaṃnāma.",
  "anya-e0301n0:1445_22": "Tathā āpokasiṇaṃ tejokasiṇañca.",
  "anya-e0301n0:1445_23": "Phuṭṭhaṭṭhāne cittena saṇṭhānaṃ katvā gahitā vāyuvaṭṭi vāyokasiṇaṃnāma.",
  "anya-e0301n0:1445_24": "Nīlavaṇṇavisiṭṭhāekā saṇṭhānapaññatti nīlakasiṇaṃnāma.",
  "anya-e0301n0:1445_25": "Tathā pītalohito dātakasiṇānipi.",
  "anya-e0301n0:1445_26": "Candasūriyaaggobhāsavisiṭṭhā katthaci dissamānā saṇṭhānapaññatti ālokakasiṇaṃnāma.",
  "anya-e0301n0:1445_27": "Tittichiddavāta pānachiddādīsu dissamānā ākāsavisiṭṭhā saṇṭhānapaññatti ākāsakasiṇaṃnāmāti.",
  "anya-e0301n0:1445_28": "Ativiya dhumātaṃ sunabhāvaṃ gatanti uddhumātaṃ.",
  "anya-e0301n0:1445_29": "Tadeva kucchitattā uddhumātakaṃ.",
  "anya-e0301n0:1445_30": "Tathābhūtassa chavasarīrassetaṃ nāmaṃ.",
  "anya-e0301n0:1445_31": "Tadeva pūtibhāvaṃ gatakāle purimavaṇṇaṃ vijahitvā puna nīlabhāvaṃ pattaṃ vinīlakaṃ.",
  "anya-e0301n0:1445_32": "Tadeva puna paccitvā tato tato visandamānapubbayuttaṃ vipubbakaṃ.",
  "anya-e0301n0:1445_33": "Yuddhabhūmiyādīsu satthena majjhe chinditvā thapitaṃ virūpachinnasarīraṃ vicchinnakaṃnāma.",
  "anya-e0301n0:1445_34": "Soṇa siṅgālādīhi vividhākārena khāyitapadesayuttaṃ sarīraṃ vikkhāyitakaṃnāma.",
  "anya-e0301n0:1445_35": "Soṇasiṅgālādīhi eva khaṇḍākhaṇḍikaṃ katvā apakaḍḍhitvā tato tato khittaaṅgapaccaṅgayuttaṃ sarīraṃ vittakkhikaṃ nāma.",
  "anya-e0301n0:1445_36": "Aṅgapaccaṅgesu satthena hanitvā khaṇḍākhaṇḍikaṃ katvā tato tato khittaaṅgapaccaṅgayuttaṃ sarīraṃ hatavikkhittakaṃnāma.",
  "anya-e0301n0:1445_37": "Paggharita lohitasarīraṃ lohitakaṃ nāma.",
  "anya-e0301n0:1445_38": "Puḷuvaparipūraṃ sarīraṃ puḷuvakaṃ.",
  "anya-e0301n0:1445_39": "Sakalo aṭṭhisaṅghāṭovā ekamekaṃvā aṭṭhi aṭṭhikaṃ nāma.",
  "anya-e0301n0:1445_40": "Punappunaṃ nirantaraṃ saraṇaṃ anussati.",
  "anya-e0301n0:1445_41": "Buddhaguṇassa anussati buddhānussati.",
  "anya-e0301n0:1445_42": "Esa nayo sesāsupīti.",
  "anya-e0301n0:1445_43": "Tattha arahatādiguṇo buddhaguṇonāma.",
  "anya-e0301n0:1445_44": "Svakkhātatādiguṇo dhammaguṇonāma.",
  "anya-e0301n0:1445_45": "Suppaṭipannatādiguṇo saṅghaguṇo nāma.",
  "anya-e0301n0:1445_46": "Attano sīlassa akhaṇḍatādi guṇo sīlaguṇonāma.",
  "anya-e0301n0:1445_47": "Attano dānassa vigatamalamaccheratādi guṇo cāgaguṇonāma.",
  "anya-e0301n0:1445_48": "Attānaṃ devattaṃvā sakkattaṃvā brahmattaṃvā vahituṃ samatthā attano saddhādiguṇā devatāguṇānāma.",
  "anya-e0301n0:1445_49": "Vatta paṭipattivasenavā dhutaṅgasamādānavasenavā jhānasamāpattivasenavā vipassanāvasenavā attano santāne",
  "anya-e0301n0:1445_50": "ciraṃvikālaṃ vikkhambhitānaṃ kāmarāgādīnaṃ vūpasamo attanāadhigatanibbānañca upasamonāma.",
  "anya-e0301n0:1445_51": "Ekabhavapariyāpannassa attano khandhasantānassa bhedo maraṇaṃ nāma.",
  "anya-e0301n0:1445_52": "Kesakāyādīnaṃ nānākāyānaṃ samūhabhūto ayaṃ kāyo kāyonāma.",
  "anya-e0301n0:1445_53": "Attani nirantaraṃ pavattamānā assāsa passāsā ānāpāṇaṃnāma.",
  "anya-e0301n0:1445_54": "Mijjati siniyhatīti mettā.",
  "anya-e0301n0:1445_55": "Yaṃ ārabbha uppajjati.",
  "anya-e0301n0:1445_56": "Tassa hitasukhaṃ avippakiṇṇaṃ katvā saṅgaṇhatīti attho.",
  "anya-e0301n0:1445_57": "Mittassavā esā mittesuvā bhavāti mettā.",
  "anya-e0301n0:1445_58": "Atthato pana parasattānaṃ hitūpasaṃhāravasena pavatto adosoeva.",
  "anya-e0301n0:1445_59": "Parasattānaṃ hitūpasaṃhāra hitamodana ahitāpanayanasaṅkhātaṃ byāpārattayaṃ pahāya tesaṃ kammasakatānubrūhanavasena",
  "anya-e0301n0:1445_60": "upapattito yuttito pekkhatīti upekkhā.",
  "anya-e0301n0:1445_61": "Tathā pavattā tatramajjhattatāeva.",
  "anya-e0301n0:1445_62": "Appamāṇesusattesu bhavāti appamaññā.",
  "anya-e0301n0:1445_63": "Na hi ettakesu eva sattesu etā pavattetabbā.",
  "anya-e0301n0:1445_64": "Na tato aññesūti evaṃ etāsaṃ visayaparicchedonāma atthīti.",
  "anya-e0301n0:1445_65": "Evaṃsantepi ādikammi kena ādito ekasmiṃ puggale attano bhāvanācittaṃ laddhāsevanaṃ laddhavisesañca katvā",
  "anya-e0301n0:1445_66": "pacchā dvīsu tīsūtiādinā vaḍḍhitvā sīmasambhedoca odhisopharaṇa anodhisopharaṇa disāpharaṇāniva kattabbānīti.",
  "anya-e0301n0:1445_67": "Yaṃ pana vibhaṅge mettāsahagatena cetasā ekaṃ disaṃ pharitvā viharatītiādinā paṭisambhidāmaggeca sabbesattā",
  "anya-e0301n0:1445_68": "averā hontūtiādinā mettāvidhānaṃ nāma vuttaṃ.",
  "anya-e0301n0:1445_69": "Taṃ mettājhāne vasībhāvappattānaṃ vasena vuttanti daṭṭhabbaṃ.",
  "anya-e0301n0:1445_70": "Etā pana visesena dosapakkhikānaṃ kilesānaṃ ujupaṭipakkhabhūtā hontīti taṃsamaṅginoca niccaṃ sommahadayabhāvena brahmasadi sattā brahmānonāma.",
  "anya-e0301n0:1445_71": "Tesaṃ vihāroti brahmavihāro.",
  "anya-e0301n0:1445_72": "Seṭṭhānaṃvā seṭṭhabhūtovā vihāroti brahmavihāroti.",
  "anya-e0301n0:1445_73": "Āhāreti asita pīta khāyita sāyita vasena catuppabhede ajjhohaṭāhāre.",
  "anya-e0301n0:1445_74": "Paṭikūlasaññāti āhārahetu anubhavitabbānaṃ dukkhadhammānaṃ paccavekkhanavasena sarasapaṭikūlatā paccavekkhanavasena",
  "anya-e0301n0:1445_75": "āsayanidhāna pakkāpakkaphalanissandapaccavekkhana vasena ca tattha nikanti pahānasaññā.",
  "anya-e0301n0:1445_76": "Catudhātuvavatthānanti sarīragatānaṃ pathaviādīnaṃ catunnaṃ mahādhātūnaṃ salakkhaṇā divasena visuṃ visuṃ paricchinditvā samanupassanaṃ.",
  "anya-e0301n0:1445_77": "Tañhi catasso dhātuyo vavatthapiyanti vinicchiyanti sallakkhiyanti etenāti catudhātuvavatthānanti vuccatīti.",
  "anya-e0301n0:1445_78": "Asubhasaññā bhāvetabbā rāgassapahānāyāti vacanato dasaasubhā.La.",
  "anya-e0301n0:1445_79": "Rāgacaritassa sappāyāti vuttaṃ.",
  "anya-e0301n0:1445_80": "Tattha rāgena caratīti rāgacarito.",
  "anya-e0301n0:1445_81": "So hi kāmaṃ kadāci dosena carati.",
  "anya-e0301n0:1445_82": "Kadāci mohena.",
  "anya-e0301n0:1445_83": "Kadāci saddhādīsupi aññatarena.",
  "anya-e0301n0:1445_84": "Rāgo panassa ussanno.",
  "anya-e0301n0:1445_85": "Tasmā ussannena rāgena so rāgacaritoti saṅkhyaṃ gacchatīti.",
  "anya-e0301n0:1445_86": "Esanayo sesesupi.",
  "anya-e0301n0:1445_87": "Mettā bhāvetabbā byāpādassa pahānāyāti vacanato mettādīnaṃ tiṇṇaṃ brahmavihārānaṃ yathākkamaṃ byāpādavihiṃsā",
  "anya-e0301n0:1445_88": "aratīnaṃ nissaraṇatāvacanato suparisuddhānañca vaṇṇakasiṇānaṃ dosavatthuttābhāvato catassoappamaññāyo.La.",
  "anya-e0301n0:1445_89": "Dosacaritassāti vuttaṃ.",
  "anya-e0301n0:1445_90": "Etthaca ādikammikassevāyaṃ cariyavibhāgo.",
  "anya-e0301n0:1445_91": "Upekkhāca ādikammikassa nasambhavati.",
  "anya-e0301n0:1445_92": "Vakkhatihi upekkhāpañcamajjhānikāti.",
  "anya-e0301n0:1445_93": "Tasmā yassa purimā tisso sappāyā.",
  "anya-e0301n0:1445_94": "Tassa tadanugatikā upekkhāpi sappāyānāma hotīti katvā catasso appamaññāyoti vuttanti daṭṭhabbaṃ.",
  "anya-e0301n0:1445_95": "Itarathā nissaraṇañhetaṃ rāgassa.",
  "anya-e0301n0:1445_96": "Yadidaṃ upekkhā ceto vimuttīti vacanato upekkhā rāgacaritassāti vattabbaṃ siyāti.",
  "anya-e0301n0:1445_97": "Nīlādīnica cattāri kasiṇānīti idañca manāpiyarūpāni nīlādīni sandhāya vuttaṃ.",
  "anya-e0301n0:1445_98": "Amanāpiyāni pana tāni rāgacaritasseva sappāyānīti.",
  "anya-e0301n0:1445_99": "Ānāpāṇasati bhāvetabbā vitakkupacchedāyāti vacanato ānāpāṇaṃvitakkacaritassāti vuttaṃ.",
  "anya-e0301n0:1445_100": "Mohacarito pana pakatiyā pamādabahulo hoti vikkhittacittoca.",
  "anya-e0301n0:1445_101": "Ānāpāṇañcanāma nirantaraṃ pavattamānaṃ tassa satiṃ uppādentaṃ viya pavattatīti taṃ mohacaritassasappāyanti vuttaṃ siyā.",
  "anya-e0301n0:1446_0": "[244] Vibhāvaniyaṃ pana",
  "anya-e0301n0:1447_0": "Buddhivisayabhāvena mohapaṭipakkhattāti kāraṇaṃ vuttaṃ. Taṃ yuttaṃ viya na dissati.",
  "anya-e0301n0:1448_0": "Evañhi sati so buddhicaritena saha vattabbo siyāti.",
  "anya-e0301n0:1448_1": "Kāmañca buddhaguṇādayopi ekantena buddhivisayāeva honti.",
  "anya-e0301n0:1448_2": "Te pana visesato saddhaṃ upabrūhayantīti vuttaṃ buddhānussati ādayo.La.",
  "anya-e0301n0:1448_3": "Saddhācaritassāti.",
  "anya-e0301n0:1448_4": "Paramatthato sukhumatarāni maraṇādīni vipulabuddhīnaṃ eva visayānāma hontīti vuttaṃ maraṇa. La.",
  "anya-e0301n0:1448_5": "Buddhicaritassāti.",
  "anya-e0301n0:1448_6": "Sesānipanasabbānipīti cattāri bhūta kasiṇāni dve ālokākāsakasiṇāni cattāro āruppācāti dasavidhāni kammaṭṭhānāni.",
  "anya-e0301n0:1448_7": "Tatthāpīti tesu dasasu sesa kammaṭṭhānesupi.",
  "anya-e0301n0:1448_8": "Puthulaṃ khalamaṇḍalādipamāṇaṃ mohacaritassa sappāyaṃ.",
  "anya-e0301n0:1448_9": "Sambādhasmiñhi okāse cittaṃ bhiyyo saṃmohaṃ āpajjatīti.",
  "anya-e0301n0:1448_10": "Khuddakaṃ vidatthicaturaṅgulapamāṇaṃ vitakkacaritasseva sappāyaṃ.",
  "anya-e0301n0:1448_11": "Mahantañhi vitakkasandhāvanassa paccayo hotīti.",
  "anya-e0301n0:1448_12": "Tatthaca vitakkacaritassevāti ettha evasaddo khuddakantipade yujjati.",
  "anya-e0301n0:1448_13": "Vitakkacaritassa khuddakameva sappāyaṃ.",
  "anya-e0301n0:1448_14": "Na puthulanti.",
  "anya-e0301n0:1448_15": "Sabbañcetaṃ ujuvipaccanikavasenaceva atisappāyatāyaca vuttaṃ.",
  "anya-e0301n0:1448_16": "Rāgādīnaṃ pana avikkhambhikā saddhādīnañca anupakārikā kusalabhāvanānāma natthītipi aṭṭhakathāyaṃ vuttaṃ.",
  "anya-e0301n0:1448_17": "Sabbatthāpīti sabbesupi cattālīsa kammaṭṭhānesu.",
  "anya-e0301n0:1448_18": "Parikammabhāvanā labbhateva parikammena vinā ekassapi kammaṭṭhānassa asampajjanato.",
  "anya-e0301n0:1448_19": "Dasasukammaṭṭhānesuupacārabhāvanāva sampajjati natthi appanā.",
  "anya-e0301n0:1448_20": "Kasmā iti ce.",
  "anya-e0301n0:1448_21": "Buddha dhamma saṅgha sīla cāga devatā upasama guṇānaṃ tāva gambhīratāya nānāppakāraguṇā nussaraṇādhimuttatāyagāti hi aṭṭhakathāyaṃ vuttaṃ.",
  "anya-e0301n0:1448_22": "Tattha gambhīra tāyāti etena ekekassapi guṇapadassa gambhīrattā tabbisayo samādhi mahāsamudde sasako",
  "anya-e0301n0:1448_23": "viya tattha appanaṃ patvā niccalabhāvena patiṭṭhātuṃ nasakkotīti dasseti.",
  "anya-e0301n0:1448_24": "Nānāppakāra guṇānussaraṇādhimuttatāyavāti etena tesaṃ guṇānaṃ atappa niyasabhāvattā ettakeeva guṇapade",
  "anya-e0301n0:1448_25": "ṭhatvā appanaṃ pāpessāmīti attano cittaṃ sandhāretuṃpi nasakkotīti dassetīti.",
  "anya-e0301n0:1448_26": "Sesesu pana maraṇasaññāvavatthānesu maraṇaṃ tāva sabhāva dhammattā saṃvejanīyadhammattāca itarānica dve",
  "anya-e0301n0:1448_27": "sabhāvadhammatāya gambhīrattā appanāya patiṭṭhā nahontīti.",
  "anya-e0301n0:1448_28": "Yadievaṃ kasmā lokuttarajjhānāni atigambhīre nibbānasaṅkhāte sabhāvadhamme appanaṃ pāpuṇanti.",
  "anya-e0301n0:1448_29": "Dutīyacatutthāruppajjhānānica pathamatatīyāruppa saṅkhāte sabhāvadhammeti. Vuccate,",
  "anya-e0301n0:1448_30": "lokuttarajjhānāni tāva visuddhito sammasanañāṇatoca paṭṭhāya anukkamena uparuparipavattānaṃ visuddhibhāvanānaṃ",
  "anya-e0301n0:1448_31": "balena atigambhīrepi nibbānasaṅkhāte sabhāvadhamme appanābhāvena patiṭṭhātuṃ sakkonti.",
  "anya-e0301n0:1448_32": "Āruppajjhānānica appanāpattasseva pañcamajjhānasamādhissa udayamattāni hontīti ārammaṇasamatikkamanamattakaraṇena",
  "anya-e0301n0:1448_33": "sabhāvadhammepi ārammaṇe appanābhāvena patiṭṭhātuṃ sakkontīti.",
  "anya-e0301n0:1448_34": "Tatthāpīti tesu samatiṃsaappanākammaṭṭhānesupi.",
  "anya-e0301n0:1448_35": "Pañcakajjhāne niyuttāni pañcakajjhāni kāni.",
  "anya-e0301n0:1448_36": "Jhānapañcakassa ārammaṇabhāvayogyānīti vuttaṃhoti.",
  "anya-e0301n0:1448_37": "Paṭikūlārammaṇānināma atianiṭṭhāni lūkhāni cittarabhijanane paridubbalāni hontīti na tāni attani cittaṃ rocetvā thapetuṃ sakkonti.",
  "anya-e0301n0:1448_38": "Tasmā vitakkena vinā cittaṃ tattha ekaggaṃ hutvā na tiṭṭhati.",
  "anya-e0301n0:1448_39": "Vitakkabaleneva tiṭṭhatīti vuttaṃ dasaasubhā.La.",
  "anya-e0301n0:1448_40": "Pathamajjhānikāti.",
  "anya-e0301n0:1448_41": "Yadievaṃ kathaṃ tesu somanassajjhānaṃ hotīti nīvaraṇasantāpaṃ pahānabalenaceva taṃ taṃ ānisaṃsadassana ñāṇabalenaca.",
  "anya-e0301n0:1448_42": "Byādhidukkhapīḷitassa rogino vamanavirecanapavattiyaṃ viya bahuṃ dāni vettanaṃ labhissāmīti ānisaṃsadassāvino",
  "anya-e0301n0:1448_43": "pupphacchaṭṭakassa gūtharāsidassane viya cāti daṭṭhabbaṃ.",
  "anya-e0301n0:1448_44": "Mettādayo tayo brahmavihārā domanassasamuṭṭhitānaṃ byāpādavihiṃ sāaratīnaṃ nissaraṇabhūtā hontīti na",
  "anya-e0301n0:1448_45": "te kadāci somanassena vinā appanaṃ pāpuṇantīti vuttaṃ mettādayo tayo catukkajjhānikāti.",
  "anya-e0301n0:1448_46": "Upekkhā pana sattesu sabbaso udāsinapakkhe ṭhatvā bhāvitabbattā kadācipi upekkhāvedanāya vinā appanaṃ napāpuṇātīti vuttaṃ upekkhāpañcamajjhānikāti.",
  "anya-e0301n0:1448_47": "Cattāropanaāruppāti kasiṇugghāṭimākāsādīni cattāri āruppārammaṇāni.",
  "anya-e0301n0:1448_48": "Sabbatthāpīti sabbesupi cattālīsakammaṭṭhānesu.",
  "anya-e0301n0:1448_49": "Yathārahanti taṃtaṃārammaṇānurūpaṃ.",
  "anya-e0301n0:1448_50": "Ārammaṇena vinā parikammaṃnāma na sijjhati.",
  "anya-e0301n0:1448_51": "Ārammaṇassa suṭṭhu daḷhavibhūtagahaṇasaṅkhātena uggahena vinā ārammaṇasampatti nāma natthi.",
  "anya-e0301n0:1448_52": "Asatica ārammaṇasampattiyā upacārajjhānaṃpi tāva na sampajjati.",
  "anya-e0301n0:1448_53": "Pageva appanājhānanti vuttaṃ parikammanimittaṃ.La.",
  "anya-e0301n0:1448_54": "Labbhantevāti.",
  "anya-e0301n0:1448_55": "Tattha sabbatthāpīti sabbesupi cattālīsakammaṭṭhānesu.",
  "anya-e0301n0:1448_56": "Yathārahanti taṃtaṃkammaṭṭhānānurūpaṃ.",
  "anya-e0301n0:1448_57": "Pariyāyenāti idaṃ pana kassaci ārammaṇassa cakkhunā passantasseva avibhūtatarattā vuttaṃ.",
  "anya-e0301n0:1448_58": "Yattha pana pathamaṃ sabhāvadhammaṃ gaṇhitvā pacchā tādise tadākāre taṃsaṇṭhāne paññattārammaṇe upacārovā appanāvā pavattati.",
  "anya-e0301n0:1448_59": "Tattheva paṭibhāganimittaṃnāma labbhatīti vuttaṃ paṭibhāga nimittaṃpanātiādi.",
  "anya-e0301n0:1448_60": "Vuttamevatthaṃ daḷhaṃ karonto tatthahītiādimāha.",
  "anya-e0301n0:1448_61": "Evaṃ samathakamme pathamaṃ uggahakosallaṃ dassetvā idāni ādito paṭṭhāya bhāvanāvidhānaṃ dassento kathantiādi māha.",
  "anya-e0301n0:1448_62": "Nimittaṃ uggaṇhantassāti ārammaṇassa yathā saṇṭhitaṃ ākāraṃ citte uparupari vibhūtaṃ katvā gaṇhantassa samanupassantassa.",
  "anya-e0301n0:1448_63": "Sācabhāvanāti uggahaṇākārena pavatta javanavīthiparaṃparasaṅkhātā sā cittabhāvanā parikammabhāvanā nāma.",
  "anya-e0301n0:1448_64": "Punappunaṃ karaṇavasena vaḍḍhanākārasaṇṭhitattā.",
  "anya-e0301n0:1448_65": "Samuggahitaṃ hotīti vatvā yathā suṭṭhu uggahitaṃ samuggahitaṃnāma hoti taṃ dassetuṃ cakkhunāpassantassevamanodvārassa āpātamāgatanti vuttaṃ.",
  "anya-e0301n0:1448_66": "Tattha manodvārassaāpātamāgatanti cakkhūni nimmilitvāvā aññasmiṃ ṭhāne ṭhatvāvā āvajjantassa cakkhunā diṭṭhasadisaṃ manodvāre paccupaṭṭhitaṃ hoti.",
  "anya-e0301n0:1448_67": "Uggahanimittaṃnāma.",
  "anya-e0301n0:1448_68": "Suṭṭhu avinassamānaṃ katvā gahitattā.",
  "anya-e0301n0:1448_69": "Sāca bhāvanā samādhiyati.",
  "anya-e0301n0:1448_70": "Na tāva bhāvanantarabhāvaṃ pāpuṇātīti adhippāyo.",
  "anya-e0301n0:1448_71": "Tathā samāhitassāti tena matthakapattena parikammasamādhinā samāhitassa etassa yogino.",
  "anya-e0301n0:1448_72": "Tatoparanti uggahanimittuppatti to paraṃ.",
  "anya-e0301n0:1448_73": "Bhāvanamanuyuñjantassa citte sannisinnanti sambandho.",
  "anya-e0301n0:1448_74": "Tattha anuyuñjanthassāti nirantaraṃ padahantassa.",
  "anya-e0301n0:1448_75": "Tappaṭibhāganti sabhāva dhammabhūtena tena uggahanimittena sadisaṃ.",
  "anya-e0301n0:1448_76": "Vatthudhammavimuccitanti meghavalāhakantaratovā rāhumukhatovā nikkhantacandamaṇḍalaṃ viya sabhāvadhammabhūtā",
  "anya-e0301n0:1448_77": "uggahanimittato vimuccitvā visuṃ upaṭṭhitaṃ.",
  "anya-e0301n0:1448_78": "Tatoyeva paññattisaṅkhātaṃ nimittapaññattiiti kathitaṃ.",
  "anya-e0301n0:1448_79": "Bhāvanā mayanti kevalaṃ bhāvanācittabalena pasiddhaṃ.",
  "anya-e0301n0:1448_80": "Ālambaṇanti tadeva samuggahitaṃ nimittālambaṇaṃ cittesannisannaṃsamappitaṃhotīti manodvārikacittasantāne",
  "anya-e0301n0:1448_81": "sannisinnaṃ niccalabhāvena saṇṭhitaṃ hutvā suṭṭhu appitaṃ pavesitaṃ hoti.",
  "anya-e0301n0:1448_82": "Tanti nimittālambaṇaṃ pavuccatīti sambandho.",
  "anya-e0301n0:1448_83": "Yasmā candamaṇḍalādikassa viya tassa nimittālambaṇassa parisuddhapariyodātabhāvena upaṭṭhitatānāma kilesamalavikkhambhanena",
  "anya-e0301n0:1448_84": "parisuddhapariyodātabhāvaṃ patvā obhāsajātassa cittassa vaseneva hoti.",
  "anya-e0301n0:1448_85": "Na tassa ālambaṇassa vasena.",
  "anya-e0301n0:1448_86": "Nahi paññatti dhamme tādiso guṇonāma upalabbhatīti.",
  "anya-e0301n0:1448_87": "Tasmā paṭibhāga nimitte samuppanne nīvaraṇasaṅkhātānaṃ paṭibandhakadhammānaṃ vikkhambhitatā siddhā hotīti vuttaṃ tatopaṭṭhāyātiādi.",
  "anya-e0301n0:1448_88": "Paṭibandhanti nīvārenti nissaraṇapakkhikaṃ cittaṃ pātentīti paṭibandhā.",
  "anya-e0301n0:1448_89": "Nīvaraṇa dhammā.",
  "anya-e0301n0:1448_90": "Visesena pahīnā paṭibandhā etāyāti paṭibandhavippahīnā.",
  "anya-e0301n0:1448_91": "Samāsevantassāti suṭṭhu āsevantassa.",
  "anya-e0301n0:1448_92": "Sattavidhaṃ nimitta rakkhaṇavidhānaṃ sampādetvā cakkavattigabbhaṃ viya suṭṭhu rakkhitvā punappunaṃ bhāvanāvasena sevantassāti attho.",
  "anya-e0301n0:1449_0": "Āvāso gocaro bhassaṃ, puggalo bhojanaṃ utu;",
  "anya-e0301n0:1450_0": "Iriyāpathoti satte te, asappāye vivajjaye.",
  "anya-e0301n0:1451_0": "Sappāye satta sevetha, evañhi paṭipajjato;",
  "anya-e0301n0:1452_0": "Nacireneva kālena, hoti kassaci appanāti hi vuttaṃ.",
  "anya-e0301n0:1453_0": "Rūpāvacarapathamajjhānaṃappetīti kāmataṇhāya visayabhāvaṃ atikkamitvā sātisayaṃ saṇhasukhumabhāvappattaṃ",
  "anya-e0301n0:1453_1": "upacārajjhānato sataguṇenavā sahassaguṇenavā thiratarajjhānaṅgayuttaṃ rūpāvacara saṅkhātaṃ pathamajjhānaṃ",
  "anya-e0301n0:1453_2": "tasmiṃ nimitte anupavisitvā viya vattatīti attho.",
  "anya-e0301n0:1453_3": "Tameva pathamajjhānaṃ vasībhūtaṃ katvāti sambandho.",
  "anya-e0301n0:1453_4": "Pañcasu vasītāsu pana pathamajjhānato vuṭṭhāya pathamaṃ vitakkaṃ āvajjati.",
  "anya-e0301n0:1453_5": "Tato vicāraṃ.",
  "anya-e0301n0:1453_6": "Tato pītiṃ.",
  "anya-e0301n0:1453_7": "Tato sukhaṃ.",
  "anya-e0301n0:1453_8": "Tato samādhiṃ.",
  "anya-e0301n0:1453_9": "Tato puna vitakkaṃ.",
  "anya-e0301n0:1453_10": "Tato vicāranti evaṃ punappunaṃ jhānaṅgāni āvajjantassa yadā taṃtaṃjhānaṅgālambaṇā cittavārā antarantarā",
  "anya-e0301n0:1453_11": "katipayabhavaṅgehi antaritā hutvā nirantarabhūtā viya pavattanti.",
  "anya-e0301n0:1453_12": "Tadā āvajjana paccavekkhana vasitāyo vasībhūtānāma honti.",
  "anya-e0301n0:1453_13": "Etā pana sabbaññubuddhānaṃ matthakappattā honti.",
  "anya-e0301n0:1453_14": "Tesañhi yamakapāṭi hāriyādikālesu lahukapavattiṃ icchantānaṃ taṃtaṃjhānaṅgā rammaṇācittavārāpi catupañcajavanikāeva pavattanti.",
  "anya-e0301n0:1453_15": "Antarabhavaṅgānipi pacchimavārassa upacāra bhūtāni bhavaṅga calana saṅkhātāni dveeva pavattanti.",
  "anya-e0301n0:1453_16": "Yattha aparaṃ jhānaṅgaṃ āpāta māgacchati.",
  "anya-e0301n0:1453_17": "Nahi ārammaṇe āpātaṃ anāgate bhavaṅgaṃ calati.",
  "anya-e0301n0:1453_18": "Naca vinā bhavaṅgacalanena āvajjanuppattināma atthīti.",
  "anya-e0301n0:1453_19": "Thapetvā sabbaññubuddhe aññesaṃ vasibhāvapattānaṃpi antarantarā bhavaṅgacāre gaṇanānāma natthīti paṭisambhidāmaggaṭṭhakathāyaṃ vuttaṃ.",
  "anya-e0301n0:1453_20": "Visuddhimagge pana ayaṃ pana matthakappattāvasī bhagavato yamakapāṭihāriyakāle labbhati.",
  "anya-e0301n0:1453_21": "Aññesaṃvā evarūpe kāleti vuttaṃ.",
  "anya-e0301n0:1453_22": "Jhānassa sīghataraṃ samāpajjanasamatthatā samāpajjanavasīnāma.",
  "anya-e0301n0:1453_23": "Teneva hi pāḷiyaṃ samāpajjane dandhāyitattaṃ natthīti vuttaṃ.",
  "anya-e0301n0:1453_24": "Esanayo sesāsupīti.",
  "anya-e0301n0:1453_25": "Tathā samāpajjitaṃ jhānaṃ accharāmattādivasena atiparittakaṃpi khaṇaṃ thapetuṃ samatthatā adhiṭṭhānavasīnāma.",
  "anya-e0301n0:1453_26": "Samāpajjitajjhānato sīghataraṃ vuṭṭhātuṃ samatthatā vuṭṭhānavasīnāma.",
  "anya-e0301n0:1453_27": "Paccavekkhanavasī pana āvajjanavasiyā siddhāya siddhāeva hotīti.",
  "anya-e0301n0:1454_0": "Vibhāvaniyaṃ pana",
  "anya-e0301n0:1455_0": "Yattakaṃ kālaṃ icchati.",
  "anya-e0301n0:1455_1": "Tattakaṃ cirataraṃ jhānaṃ thapetuṃ samatthatā adhiṭṭhānavasitānāmātipi vuttaṃ.",
  "anya-e0301n0:1455_2": "Tathā paricchinna kālato anto avuṭṭhahitvā yathāparicchinnakālavaseneva vuṭṭhānasamatthatā vuṭṭhānavasitānāmāti.",
  "anya-e0301n0:1455_3": "Taṃpi yujjatiyeva.",
  "anya-e0301n0:1456_0": "Pāḷiyañhi pathamajjhānaṃ yatthicchakaṃ yadicchakaṃ yāvaticchakaṃ adhiṭṭhāti.",
  "anya-e0301n0:1456_1": "Adhiṭṭhānāya dandhāyitattaṃ natthītiādinā sīghataraṃvā hotu.",
  "anya-e0301n0:1456_2": "Cirataraṃvā.",
  "anya-e0301n0:1456_3": "Yattakaṃ kālaṃ jhānaṃ thapetuṃvā yattake kāle tato uṭṭhātuṃvā icchati.",
  "anya-e0301n0:1456_4": "Tattakaṃ kālaṃ anūnaṃvā anadhikaṃvā katvā adhiṭṭhātuṃvā vuṭṭhātuṃvā samatthatāpi dassitāyeva hotīti.",
  "anya-e0301n0:1456_5": "Evañcasati vuṭṭhānavasitāpi adhiṭṭhānavasitāya siddhāya siddhāevāti tāsaṃ dvinnaṃ visesakappanāpi nippayojanā hotīti daṭṭhabbā.",
  "anya-e0301n0:1456_6": "Vasanaṃ vasī.",
  "anya-e0301n0:1456_7": "Samatthatāti attho.",
  "anya-e0301n0:1456_8": "Issara bhāvoti vuttaṃ hoti.",
  "anya-e0301n0:1456_9": "Vasīeva vasitā.",
  "anya-e0301n0:1456_10": "Yathā devoeva devatāti.",
  "anya-e0301n0:1456_11": "Katvā padahatoti sambandho.",
  "anya-e0301n0:1456_12": "Vitakkādikaṃ oḷārikaṅgaṃ pahānāyāti ettha pathamajjhānaṃ tāva vasībhūtaṃ katvā ṭhitassa vitakko oḷārikato upaṭṭhāti.",
  "anya-e0301n0:1456_13": "Tadā ahovatame avitakkaṃ jhānaṃ assāti evamassa ajjhāsayo saṇṭhāti.",
  "anya-e0301n0:1456_14": "Tadā avitakkaṃ jhānaṃ samāpajjissāmīti puna tasmiṃ paṭibhāganimitte parikammaṃ karontassa sā bhāvanā vitakkavirāgabhāvanānāma hoti.",
  "anya-e0301n0:1456_15": "Sāpi yāva vitakke nikanti na pariyādiyati,",
  "anya-e0301n0:1456_16": "tāva parikammabhāvanānāma.",
  "anya-e0301n0:1456_17": "Pariyādinnāya pana vitakkanikantiyā upacāra bhāvanānāma hoti.",
  "anya-e0301n0:1456_18": "Esanayo sesajjhānupacāresupi.",
  "anya-e0301n0:1456_19": "Evaṃ taṃtaṃjhānaṅgavirāgabhāvanābalena vitakkādikassa oḷārikassa tassa tassa jhānaṅgassa pajahanatthāya.",
  "anya-e0301n0:1456_20": "Vicārādisukhumaṅguppattiyāti vicārādīnaṃ sukhumānaṃ catunnaṃ tiṇṇaṃ dvinnaṃ puna dvinnaṃvā jhānaṅgānaṃ",
  "anya-e0301n0:1456_21": "tena tena vitakkādinā oḷārikena aṅgena vinā puna uppattiyā.",
  "anya-e0301n0:1456_22": "Pāhatoti padahantassa.",
  "anya-e0301n0:1456_23": "Padhānanāmakaṃ ātāpavīriyaṃ karontassāti attho.",
  "anya-e0301n0:1456_24": "Dutīyajjhānādayoti dutīyajjhānādīni sesarūpāvacarajjhānāni.",
  "anya-e0301n0:1456_25": "Yathārahanti idaṃ dvāvīsakammaṭṭhānesu dutīyajjhānādīnaṃ anurūpāni kasiṇaānāpāṇāni sandhāya vuttaṃ.",
  "anya-e0301n0:1456_26": "Avasesesu pana aṭṭhārasakammaṭṭhānesu yasmā arūpajjhānāni nāma ārammaṇātikkamanavaseneva pavattanti.",
  "anya-e0301n0:1456_27": "Tadatikkamanatthañca kasiṇugghāṭanaṃnāma hoti.",
  "anya-e0301n0:1456_28": "Tasmā yesu tadugghāṭanaṃ sambhavati.",
  "anya-e0301n0:1456_29": "Tāniyeva kasiṇāni dassetuṃ ākāsavajjitakasiṇesūti vuttaṃ.",
  "anya-e0301n0:1456_30": "Ākāsakasiṇañhi ugghāṭīyamānaṃpi ākāsa meva hotīti natthi tattha tadatikkamanasambhavoti.",
  "anya-e0301n0:1456_31": "Ugghāṭetvāti yathādiṭṭhe kasiṇanimitte kasiṇanimittasaññaṃ akatvā tattha ākāsaṃ anantaṃ ākāsaṃ anantanti",
  "anya-e0301n0:1456_32": "ākāsasaññaṃ pavattentassa citte taṃkasiṇanimittaṃ antaradhāyati.",
  "anya-e0301n0:1456_33": "Tappamāṇaṃ ākāsameva upaṭṭhāti.",
  "anya-e0301n0:1456_34": "Evaṃ kasiṇasaññāvidhamanena ākāsasaññāpavattanenaca yaṃkiñci kasiṇaṃ ugghāṭetvā viyojetvāti attho.",
  "anya-e0301n0:1456_35": "Laddhaṃ ākāsaṃ ārabbhāti pāṭṭhasesena sambandho.",
  "anya-e0301n0:1456_36": "Esanayo pathamā ruppaviññāṇantiādīsupi.",
  "anya-e0301n0:1456_37": "Anantavasenāti anantaṃ ākāsanti evaṃ pavattamanasikāravasena.",
  "anya-e0301n0:1456_38": "Santametaṃ paṇītametanti parikammaṃ karontassāti ettha tathā sambhāvetvā parikammaṃ karontassapi ārammaṇassa",
  "anya-e0301n0:1456_39": "samatikkantattā upari jhānaṃ hotiyevāti vuttaṃ catutthāruppamappetīti.",
  "anya-e0301n0:1456_40": "Parikammaṃkatvāti so bhagavā itipi arahantiādinā samanussaraṇaparikammaṃ katvā.",
  "anya-e0301n0:1456_41": "Tasminti tasmiṃ buddhaguṇādike ālambaṇe.",
  "anya-e0301n0:1456_42": "Bhūmatthe cetaṃ bhummavacanaṃ.",
  "anya-e0301n0:1456_43": "Nimitteti tassa ārammaṇassa ākārasaṅkhāte nimitte.",
  "anya-e0301n0:1456_44": "Bhāvalakkhaṇe cetaṃ bhummavacanaṃ.",
  "anya-e0301n0:1456_45": "Sādhukamuggahiteti ārammaṇassa vibhūtatara vasenavā cittassa tasmiṃ ninnapoṇapabbhāravasenavā suṭṭhu uggahite.",
  "anya-e0301n0:1456_46": "Upacāroca sampajjati ariyasāvakānaṃ diṭṭhasaccānanti adhippāyo.",
  "anya-e0301n0:1456_47": "Itaresaṃpi vā maraṇasaññāvavatthānesūti.",
  "anya-e0301n0:1456_48": "Etthaca nīvaraṇavikkhambhanena jhānaṅgapātubhāvenacaupacārasampadā veditabbā.",
  "anya-e0301n0:1456_49": "Evaṃ cattālīsakammaṭṭhānesuyathārahaṃsamathajjhānānaṃ pavattiṃ dassetvāidānitesusamathajjhānesukasiṇajjhānānaṃ",
  "anya-e0301n0:1456_50": "nisandabhūtaṃabhiññā pavattiṃ dassetuṃ abhiññāvasenapavattamānantiādi vuttaṃ.",
  "anya-e0301n0:1456_51": "Tattha yo katādhikāro hoti.",
  "anya-e0301n0:1456_52": "Āsannabhave samathajjhānesu katābhiyogovā hoti,",
  "anya-e0301n0:1456_53": "pūritabodhisambhāro mahāpurisa jātikovā.",
  "anya-e0301n0:1456_54": "Tassa aṭṭhavidhesu navavidhesuvā samathajjhānesusijjha mānesu abhiññāpi sijjhatiyeva.",
  "anya-e0301n0:1456_55": "Rūpajjhānamattesupi sijjhantesu sijjhati yevātipi vadanti.",
  "anya-e0301n0:1456_56": "Teneva hi aṭṭhasāliniyaṃ visuddhimaggeca āruppajjhānānaṃpaccayabhāvaṃanupagatassapiākāsakasiṇajjhānassa abhiññāpādakatāsambhavo vuttoti.",
  "anya-e0301n0:1456_57": "Dīghanikāyaṭṭhakathāyaṃ pana nahi aṭṭhasu samāpattīsu cuddasahākārehi ciṇṇavasībhāvaṃ vinā upari abhiññādhigamo hotīti vuttaṃ.",
  "anya-e0301n0:1456_58": "Taṃ pana thapetvā purisa visese avasesānaṃ bahūnaṃ ādikammikakulaputtānaṃ sādhāraṇavasena vuttanti yuttaṃ.",
  "anya-e0301n0:1456_59": "Teneva hi visuddhimagge imehi pana cuddasahi ākārehi cittaṃ aparidametvā pubbe abhāvitabhāvano ādikammiko",
  "anya-e0301n0:1456_60": "yogāvacaro iddhivikubbanaṃ sampādessatīti netaṃ ṭhānaṃ vijjatīti vuttaṃ.",
  "anya-e0301n0:1456_61": "Tasmā tādisānaṃ aṭṭhasu samāpattīsu ciṇṇavasībhāvānaṃ abhiññākamme ādikammikakulaputtānaṃ kasiṇā nulomato",
  "anya-e0301n0:1456_62": "kasiṇapaṭilomatotiādinā nayena vuttehi cuddasahi ākārehi attano rūpapañcamajjhānacittaṃ paridametvā tikkhaṃ",
  "anya-e0301n0:1456_63": "sūraṃ abhinīhārakkhamaṃ katvā idāni iddhivikubbanaṃ karissā mīti ārabhantānaṃ abhiññāvasena pavattamānaṃ",
  "anya-e0301n0:1456_64": "pana rūpāvacarapañca majjhānaṃ rūpādīsu chasu ālambaṇesu yathārahaṃ appetīti yojanā veditabbā.",
  "anya-e0301n0:1456_65": "Abhiññāpādakapañcamajjhānā vuṭṭhahitvāti abhiññāya pādakatthāya yaṃabhiññājātikaṃ rūpāvacarapañcamajjhānaṃ sabbapathamaṃ samāpajjiyati.",
  "anya-e0301n0:1456_66": "Tato bhavaṅgapavattivasena vuṭṭhahitvā.",
  "anya-e0301n0:1456_67": "Adhiṭṭhātabbanti adhiṭṭheyyaṃ.",
  "anya-e0301n0:1456_68": "Savatthukaṃ satarūpasahassarūpādikaṃ nimmitarūpaṃ.",
  "anya-e0301n0:1456_69": "Taṃ adhiṭṭheyyaṃ ādi yassa avatthukassa āvibhāvatirobhāvādikassa kammassāti adhiṭṭheyyādikaṃ.",
  "anya-e0301n0:1456_70": "Āvajjitvā parikammaṃkarontassāti ettha iddhividhe tāva yaṃyaṃsatādikaṃ nimmitarūpaṃvā āvibhāvādikaṃ nimmitakammaṃvā nipphādetuṃ icchati.",
  "anya-e0301n0:1456_71": "Taṃ taṃ avajjitvā sallakkhetvā sataṃ homi sahassaṃ homītivā sataṃ hotu sahassaṃ hotūtivā idañcidañca hotu evañcevañca hotūtivā parikammaṃ karontassa.",
  "anya-e0301n0:1456_72": "Dibbasotādīsu pana yaṃ yaṃ ārammaṇaṃ sotuṃvā passituṃvā jānituṃvā anussarituṃvā icchati.",
  "anya-e0301n0:1456_73": "Taṃ taṃ sallakkhetvā asukassa asukānaṃvā saddaṃ suṇomītiādinā parikammaṃ karontassa.",
  "anya-e0301n0:1456_74": "Aṭṭhakathāyaṃ pana parikammaṃ katvā puna pādakajjhānasamāpajjanaṃ āgatameva.",
  "anya-e0301n0:1456_75": "Yathāha abhiññāpādakajjhānaṃ samāpajjitvā vuṭṭhāya sace sataṃ icchati.",
  "anya-e0301n0:1456_76": "Sataṃ homīti parikammaṃ katvā puna abhiññāpādakaṃ jhānaṃ samāpajjitvā vuṭṭhāya adhiṭṭhāti.",
  "anya-e0301n0:1456_77": "Adhiṭṭhānacittena saheva sataṃ hotīti.",
  "anya-e0301n0:1456_78": "Tatthaca ādito pādakajjhānasamāpajjanaṃ parikamma cittassa samādānatthāya hoti.",
  "anya-e0301n0:1456_79": "Pacchimaṃ pana abhiññāya anu balappadānatthāyāti.",
  "anya-e0301n0:1456_80": "Tathā hi pādakajjhānabalena suṭṭhu samāhitaṃ parikammacittaṃnāma attano visaye abhiññācittagatikaṃ hoti.",
  "anya-e0301n0:1456_81": "Pubbenivāsānussaraṇakāle teneva cittena tasmiṃ bhave atītaṃ dhammajātaṃ yāva paṭisandhiyā jānāti.",
  "anya-e0301n0:1456_82": "Teneva hi aṭṭhakathāyaṃ taṃsampayuttaṃ ñāṇaṃ parikammasamādhiñāṇanti vuttaṃ.",
  "anya-e0301n0:1456_83": "Atītaṃsañāṇantipi vuccatīti.",
  "anya-e0301n0:1456_84": "Sesābhiññāsupi tassa ñāṇassa visayaviseso yathārahaṃ vattabboti.",
  "anya-e0301n0:1456_85": "Therena pana pacchimaṃ pādakajjhānasamāpajjanaṃnāma na sabbesaṃ hoti.",
  "anya-e0301n0:1456_86": "Na hi abhiññāsu vasībhāvapattānaṃ puna pādakajjhānena kiccaṃ atthīti katvā taṃ idha nagahitanti daṭṭhabbaṃ.",
  "anya-e0301n0:1456_87": "Rūpādīsuālambaṇesuyathārahamappetīti ettha iddhividhañāṇaṃ tāva tekālikabhūtesu chasu ārammaṇesu pavattati.",
  "anya-e0301n0:1456_88": "Tañhi rūpādīsu chasu ārammaṇadhammesu yaṃ yaṃ nipphādeti.",
  "anya-e0301n0:1456_89": "Taṃ taṃ ārammaṇaṃ katvā pavattati.",
  "anya-e0301n0:1456_90": "Pādakajjhānacittaṃ pana kāyagatikaṃ adhiṭṭhahitvā dissamānenakāyena ākāsegamanakāle atītaṃ pādakajjhānacittaṃ ārabbha pavattati.",
  "anya-e0301n0:1456_91": "Kāyaṃ cittagatikaṃ adhiṭṭhahitvā adissamānena kāyena gamanakāle paccuppannaṃ rūpakāyaṃ ārabbha pavattati.",
  "anya-e0301n0:1456_92": "Tathāpavattamānassa pana tassa ñāṇassa kiñcirūpaṃ ārammaṇa mattaṃ hoti.",
  "anya-e0301n0:1456_93": "Kiñci ārammaṇapurejātaṃ.",
  "anya-e0301n0:1456_94": "Kiñci vatthārammaṇa purejātaṃ hotīti daṭṭhabbaṃ.",
  "anya-e0301n0:1456_95": "Anāgate idaṃnāma hotūti adhiṭṭhāna kāle anāgataṃ taṃtaṃrūpadhammaṃ ārabbha pavattatīti.",
  "anya-e0301n0:1456_96": "Paccuppanno saddo dibbasotassa ārammaṇaṃ hoti.",
  "anya-e0301n0:1456_97": "Atīte sattadivasāni anāgate sattadivasānīti etthantare kāle atītā nāgatapaccuppannabhūtaṃ parassacittaṃ cattārovā khandhā cetopariya ñāṇassa.",
  "anya-e0301n0:1456_98": "Cittañhi jānanto taṃ sampayuttadhammaṃpi icchanto jānissatiyeva.",
  "anya-e0301n0:1456_99": "Evañca katvā paṭṭhāne kusalā khandhā ceto pariyañāṇassa yathākammupagañāṇassa ārammaṇapaccayena paccayoti ñāṇadvayaṃ ekato katvā vuttaṃ.",
  "anya-e0301n0:1456_100": "Etthaca aṭṭhakathāyaṃ tāva paracittassa paccuppannālambaṇatānāma santativasenavā addhā vasenavā yojitā.",
  "anya-e0301n0:1456_101": "Yadi hi khaṇikavasena yojeyya.",
  "anya-e0301n0:1456_102": "Āvajjane paccuppannaṃ yaṃkiñci ekaṃ cittaṃ āvajjetvā niruddhe javanānipi tadeva āvajjanena saddhiṃ niruddhaṃ",
  "anya-e0301n0:1456_103": "atītaṃ gaṇhantīti tāni kālato āvajjanena saha bhinnālambaṇāni nāma honti.",
  "anya-e0301n0:1456_104": "Naca aniṭṭhe maggaphalavīthito aññasmiṃ ṭhāne kālamattenāpi tesaṃ tena saha bhinnālambaṇatā aṭṭhakathācariyehi anu matāti.",
  "anya-e0301n0:1456_105": "Tasmā īdisesu ṭhānesu paccuppannaṃnāma santativasena addhāvasenaca gahetuṃ yuttanti.",
  "anya-e0301n0:1456_106": "Mūlaṭīkāyaṃ pana khaṇikapaccuppanna vaseneva yojitaṃ.",
  "anya-e0301n0:1456_107": "Nahi abhidhamme atītārammaṇattikaṃ santati addhānavaseneva vuttanti sakkā vattuṃ.",
  "anya-e0301n0:1456_108": "Itarathā paccuppanno dhammo paccuppannassa dhammassa anantarapaccayena paccayo āsevanapaccayena paccayoti vattabbo siyā.",
  "anya-e0301n0:1456_109": "Na tu vutto.",
  "anya-e0301n0:1456_110": "Atīto dhammo paccuppannassa dhammassa anantarapaccayena paccayo āsevanapaccayena paccayoticceva pana vutto,",
  "anya-e0301n0:1456_111": "tasmā āvajjanādīni sabbāni cittāni paccekaṃ attanā khaṇavasena sahuppannāni parassa cittānigaṇhantīti yuttaṃ,",
  "anya-e0301n0:1456_112": "naca tāni dhammato bhinnā lambaṇānināma honti.",
  "anya-e0301n0:1456_113": "Gahaṇā kārassa abhinnattā.",
  "anya-e0301n0:1456_114": "Āvajjanaṃpi hi cittanteva āvajjati.",
  "anya-e0301n0:1456_115": "Javanānica cittaṃ cittanteva javanti.",
  "anya-e0301n0:1456_116": "Tānica sabbāni cittānieva hontīti.",
  "anya-e0301n0:1456_117": "Atītānantara cutito pana paṭṭhāya atītā khandhā khandhupani bandhā nāma gottakasiṇa nimittādikā paññattiyo",
  "anya-e0301n0:1456_118": "nibbānañca pubbenivāsañāṇassa ārammaṇaṃ hoti.",
  "anya-e0301n0:1456_119": "Paccuppannaṃ rūpārammaṇaṃ dibbacakkhussāti evaṃ rūpādīsu chasu ālambaṇesu yathāraha mappetīti.",
  "anya-e0301n0:1456_120": "Idāni abhiññāvasena pavakkhassa tassa pañcamajjhānassa kiccabhedena pabhedaṃ dassetuṃ iddhividhantiādigātha māha.",
  "anya-e0301n0:1456_121": "Tattha yaṃ yaṃ adhiṭṭhāti.",
  "anya-e0301n0:1456_122": "Yathā yathāca adhiṭṭhāti.",
  "anya-e0301n0:1456_123": "Tassa tassa tathā tathāvā ijjhana saṅkhāto vidho koṭṭhāso pakārovā etassāti iddhividhaṃ.",
  "anya-e0301n0:1456_124": "Taṃ pana tividhaṃ adhiṭṭhā niddhi vikubbaniddhi manomayiddhi vasena.",
  "anya-e0301n0:1456_125": "Tattha attano pakativaṇṇaṃ avijahitvā tasseva sata sahassādi bahubhāva karaṇa vasenavā ākāsagamanādivasena",
  "anya-e0301n0:1456_126": "vā bahiddhā nānāvaṇṇa pāṭihāriya dassana vasenavā pavattitā iddhi adhiṭṭhāniddhināma.",
  "anya-e0301n0:1456_127": "Pakativaṇṇaṃ pana vijahitvā attānameva kumāravaṇṇanāgavaṇṇādikaṃ katvā dassanavasena pavattitā iddhi vikubbaniddhināma.",
  "anya-e0301n0:1456_128": "Attano sarīrabbhantare aññaṃ sabbaso attanā sadisaṃ sarīraṃ nimminitvā nīharitvā dassanavasena pavattitā iddhi manomayiddhināma.",
  "anya-e0301n0:1456_129": "Dive bhavaṃ dibbaṃ.",
  "anya-e0301n0:1456_130": "Devaloke jātanti attho.",
  "anya-e0301n0:1456_131": "Dibbañca taṃ sotañcāti dibbasotaṃ.",
  "anya-e0301n0:1456_132": "Devānaṃ uḷārakammanibbattā dūrepi paṭicchannepi ārammaṇasampaṭicchanasamatthaṃ pasādasotaṃ.",
  "anya-e0301n0:1456_133": "Dibbasotasadisattā pana idaṃ abhiññāñāṇaṃpi dibbasotanti vuccati.",
  "anya-e0301n0:1456_134": "Kasiṇajjhāna saṅkhātenavā dibbavihārena paṭiladdhattā sayañca tasmiṃ dibbavihāre pariyāpannattā dibbañca taṃ sotañcāti dibbasotaṃ.",
  "anya-e0301n0:1456_135": "Parassa cittaṃ vijānanti etenāti paracittavijānanaṃ.",
  "anya-e0301n0:1456_136": "Tadeva cetopariyāyanti paricchijja jānanti etenāti katvā cetopariyañāṇantipi vuccati.",
  "anya-e0301n0:1456_137": "Pubbe nivāso vuccati atītabhavesu attano chasu dvāresu āpātaṃ āgatā suṭṭhu viditā dhammā.",
  "anya-e0301n0:1456_138": "Pubbe atītajātīsu gocara nivāsavasena nivasiṃsu attano chadvārikāni cittāni etthāti katvā.",
  "anya-e0301n0:1456_139": "Sabbaññubuddhānaṃ pana paresaṃ chadvāragahitāpi dhammā pubbe nivāso hotiyeva,",
  "anya-e0301n0:1456_140": "pubbe nivāsassa anussaraṇaṃ pubbenivāsānussati.",
  "anya-e0301n0:1456_141": "Idha pana taṃ sampayuttañāṇaṃ adhippetaṃ.",
  "anya-e0301n0:1456_142": "Pubbe vuttanayena dibbañca taṃ cakkhucāti dibbacakkhu.",
  "anya-e0301n0:1456_143": "Taṃ sadisattā idaṃ abhiññāñāṇaṃpi dibbacakkhūti vuccati.",
  "anya-e0301n0:1456_144": "Dibbavihāra vasena paṭiladdhattā sayañca dibbavihārasannissitattā dibbañca taṃ cakkhucāti dibbacakkhu.",
  "anya-e0301n0:1456_145": "Yathākammupagañāṇaṃ anāgataṃsañāṇanti imāni dve ñāṇāni imasseva paribhaṇḍañāṇānināma.",
  "anya-e0301n0:1456_146": "Nahi tesaṃ paṭilābhatthāya visuṃ cittaparidamanaparikammaṃnāma atthi.",
  "anya-e0301n0:1456_147": "Dibbacakkhuñāṇe paṭiladdhe tesaṃpi paṭiladdhattāti.",
  "anya-e0301n0:1456_148": "Tattha dibbacakkhunā nirayesu dukkhaṃ devesuvā sukhaṃ anubhavante satte disvā tesaṃ atītaṃ kammaṃ jānissāmīti",
  "anya-e0301n0:1456_149": "parikammaṃ karontassa taṃ kammārammaṇaṃ yathākammupagañāṇaṃ pavattati.",
  "anya-e0301n0:1456_150": "Tato cavitvā kattha bhavissantīti tesaṃ anāgate pavattiṃ passissāmīti parikammaṃ karontassa tesaṃ anāgatakhandhārammaṇaṃ anāgataṃsañāṇaṃ pavattati.",
  "anya-e0301n0:1456_151": "Pubbe nivāsānussati ñāṇaṃ viyaca sabbaṃpi anāgatadhammajātaṃ etassa ārammaṇaṃ hotiyeva.",
  "anya-e0301n0:1456_152": "Etañhi attano visaye sabbaññutañāṇagatikanti aṭṭhakathāyaṃ vuttaṃ.",
  "anya-e0301n0:1457_0": "Vibhāvaniyaṃ pana",
  "anya-e0301n0:1458_0": "Anāgate sattadivasato paṭṭhāya cittacetasikadhammā dutīyadivasato paṭṭhāya yaṃkiñci ārammaṇaṃ etassa visayoti adhippetaṃ.",
  "anya-e0301n0:1458_1": "Tampi yuttaṃviya dissati.",
  "anya-e0301n0:1459_0": "Nahi bhavantarepi anāvatadhamme jānituṃ samatthaṃ etaṃ imasmiṃ bhave anāgatadhamme najānātīti sakkā bhavituṃ.",
  "anya-e0301n0:1459_1": "Yathā cetaṃ,",
  "anya-e0301n0:1459_2": "tathā pubbenivāsañāṇaṃpi imasmiṃ bhave parasantānagate atītadhammeti.",
  "anya-e0301n0:1459_3": "Pāḷiyaṃ pana aṭṭhakathāsuca bhavantaragatadhammehi eva ñāṇadvayaṃ yojitaṃ.",
  "anya-e0301n0:1459_4": "Taṃ pana asādhāraṇakālavasena ānubhāvavisesapākaṭatthaṃ yojitanti yuttaṃ siyāti.",
  "anya-e0301n0:1459_5": "Gocarabhedoti dasakasiṇādīsu gocaresu samathajjhānānaṃ pavattibhedo.",
  "anya-e0301n0:1460_0": "Samathakammaṭṭhānanayo.",
  "anya-e0301n0:1461_0": "171.",
  "anya-e0301n0:1461_1": "Sabbalokiyamahājanehi yathādiṭṭhaṃ puggalasattaitthi purisādikaṃ nicca dhuva sukha atta nimittañca atikkamitvā visesena passanti etāyāti vipassanā.",
  "anya-e0301n0:1461_2": "Kiriyā kammaṃ.",
  "anya-e0301n0:1461_3": "Bhāvanāpayogo.",
  "anya-e0301n0:1461_4": "Vipassanāya kammaṃ vipassanākammaṃ.",
  "anya-e0301n0:1461_5": "Vipassanā eva vā kammanti vipassanā kammaṃ.",
  "anya-e0301n0:1461_6": "Vipassanākammassa ṭhānaṃ adhiṭṭhānaṃ bhumīti vipassanākammaṭṭhānaṃ.",
  "anya-e0301n0:1461_7": "Khandhādidhammajātaṃ.",
  "anya-e0301n0:1461_8": "Vipassanā kammameva vā uttaruttarassa bhāvanā visesassa ānisaṃsavisesassavā ṭhānaṃ āsannakāraṇanti vipassanākammaṭṭhānaṃ.",
  "anya-e0301n0:1461_9": "Tasmiṃ vipassanākammaṭṭhāne sattavidhena visuddhi saṅgaho tīṇi lakkhaṇānītiādinā sambandho.",
  "anya-e0301n0:1461_10": "Niccasīlameva sayañca dussilyamalato visuddhattā kāyaṃ vācañca tato visodhanato visuddhīti sīlavisuddhi.",
  "anya-e0301n0:1461_11": "Subhāvita cittasantānameva sayañca nīvaraṇamalato visuddhattā taṃsamaṅgipuggalañca tato visodhanato visuddhīti cittavisuddhi.",
  "anya-e0301n0:1461_12": "Cittasīsena cettha samādhi adhippeto.",
  "anya-e0301n0:1461_13": "Dhammavavatthānañāṇasaṅkhātā diṭṭhieva taṃ samaṅgipuggalaṃ sakkāyadiṭṭhimalato visodhanato visuddhīti diṭṭhivisuddhi.",
  "anya-e0301n0:1461_14": "Soḷasavidhaṃ aṭṭhavidhaṃ kaṅkhaṃ vitaranti atikkamanti etāyāti kaṅkhāvitaraṇā.",
  "anya-e0301n0:1461_15": "Paccayapariggahañāṇaṃ.",
  "anya-e0301n0:1461_16": "Sā eva taṃsamaṅgipuggalaṃ ahetu diṭṭhi visamahetudiṭṭhīhi saddhiṃ yathāvuttāhi duvidhāhi kaṅkhāhi visodhanato visuddhīti kaṅkhāvitaraṇavisuddhi.",
  "anya-e0301n0:1461_17": "Maggoca amaggoca maggāmaggā.",
  "anya-e0301n0:1461_18": "Tattha ñāṇadassanavisuddhādhigamanassa upāyabhūto manasikāravidhivā ariyamaggovā maggonāma.",
  "anya-e0301n0:1461_19": "Tassa anupāyabhūto manasikārovā adhimānavatthūnivā amaggonāma.",
  "anya-e0301n0:1461_20": "Maggassa maggato amaggassaca amaggato jānanaṃ dassanañca maggāmaggañāṇadassanaṃ.",
  "anya-e0301n0:1461_21": "Tameva taṃsamaṅgīpuggalaṃ amagge maggasaññāya visodhanato visuddhīti maggāmaggañāṇadassanavisuddhi nāma.",
  "anya-e0301n0:1461_22": "Upari visesaṃ paṭipajjanti etāyāti paṭipadā.",
  "anya-e0301n0:1461_23": "Vipassanāparaṃparasaṅkhāto pubbabhāgamaggo.",
  "anya-e0301n0:1461_24": "Paṭipadābhūtaṃ ñāṇadassananti paṭipadāñāṇadassanaṃ.",
  "anya-e0301n0:1461_25": "Tameva niccasaññādito visuddhattā visuddhīti paṭipadāñāṇadassanavisuddhināma,",
  "anya-e0301n0:1461_26": "ariyamaggañāṇasaṅkhāta ñāṇadassanameva sammohamalato visuddhattā visuddhīti ñāṇadassanavisuddhināma.",
  "anya-e0301n0:1461_27": "Etthaca sutamayādivasena siddhaṃ anumāna ñāṇaṃpi ñāṇamevāti taṃ paṭikkhipitvā atthapaccakkhañāṇameva",
  "anya-e0301n0:1461_28": "gahetuṃ sabbattha dassanagahaṇaṃ katanti veditabbaṃ.",
  "anya-e0301n0:1461_29": "Lakkhīyanti sallakkhīyanti ime aniccāevāti ekantena vinicchīyanti dhammā etenāti lakkhaṇaṃ aniccatā eva lakkhaṇanti aniccalakkhaṇaṃ.",
  "anya-e0301n0:1461_30": "Pubbapade bhāvapaccayalopo.",
  "anya-e0301n0:1461_31": "Aññohi anicco,",
  "anya-e0301n0:1461_32": "aññā aniccatāti.",
  "anya-e0301n0:1461_33": "Tattha yathāgamanakriyāyogena puriso gatoti vuccati.",
  "anya-e0301n0:1461_34": "Na pana gamana kriyā puriso.",
  "anya-e0301n0:1461_35": "Naca puriso gamanakriyā.",
  "anya-e0301n0:1461_36": "Aññā hi kriyā,",
  "anya-e0301n0:1461_37": "añño puriso.",
  "anya-e0301n0:1461_38": "Tathā aniccatāyogena sabbo saṅkhatadhammo aniccoti vuccati.",
  "anya-e0301n0:1461_39": "Na pana aniccatā so dhammo,",
  "anya-e0301n0:1461_40": "naca so dhammo aniccatā.",
  "anya-e0301n0:1461_41": "Aññā hi aniccatā,",
  "anya-e0301n0:1461_42": "añño so dhammoti.",
  "anya-e0301n0:1461_43": "Katamā pana sā aniccatāti.",
  "anya-e0301n0:1461_44": "Vipariṇāmā kāro.",
  "anya-e0301n0:1461_45": "Jīraṇākāro bhijjanākāroti vuttaṃ hoti.",
  "anya-e0301n0:1461_46": "Taṃ pana ākāraṃ disvā tadākāravante dhamme ñāṇaṃ pavattati ayaṃ dhammo aniccoti.",
  "anya-e0301n0:1461_47": "Tasmā sā aniccatāyeva idha lakkhaṇantipi vuccatīti.",
  "anya-e0301n0:1461_48": "Esanayo sesesupi dvīsu.",
  "anya-e0301n0:1461_49": "Tattha pana abhiṇhasaṃpaṭipīḷanākāro dukkhatānāma.",
  "anya-e0301n0:1461_50": "Avasavattanākāro anattatānāmāti.",
  "anya-e0301n0:1461_51": "Yathāvuttāya pana aniccatāya saha aniccassa dhammassa aniccena vā dhammena saha aniccatāya anuanupassanā aniccānupassanā.",
  "anya-e0301n0:1461_52": "Esa nayo sesāsupi dvīsu.",
  "anya-e0301n0:1461_53": "Yāva sarīre dhammānaṃ tividhalakkhaṇayuttatā attano ñāṇena paññāyati.",
  "anya-e0301n0:1461_54": "Tāva tesu tividhalakkhaṇavibhāvanavasena punappunaṃ masanaṃ āmasanaṃ sammasanaṃ.",
  "anya-e0301n0:1461_55": "Sammasanākārena pavattaṃ ñāṇaṃ sammasanañāṇaṃ.",
  "anya-e0301n0:1461_56": "Udayo vuccati taṃtaṃ khaṇānurūpaṃ taṃtaṃ paccayānurūpañca navanavānaṃ dhammānaṃ pātu bhāvo ceva uparupari vaḍḍhanañca.",
  "anya-e0301n0:1461_57": "Vayo vuccati yattha yattha laddhapaccayā navanavā dhammā pātubhavanti ceva vaḍḍhantica.",
  "anya-e0301n0:1461_58": "Tattha tattha aladdhapaccayānaṃ purāṇadhammānaṃ antaradhānaṃ.",
  "anya-e0301n0:1461_59": "Samūha santativasena pana udayapakkhassavā vayapakkhassavā samanupassanañāṇaṃ udayabbayañāṇaṃ.",
  "anya-e0301n0:1461_60": "Tesu pana dvīsu pakkhesu udayakoṭṭhāsonāma uparupari pākaṭo hutvā āgacchati.",
  "anya-e0301n0:1461_61": "Vayakoṭṭhāso pana apākaṭo.",
  "anya-e0301n0:1461_62": "So eva ca aniccatāya paramā koṭīti tasseva suṭṭhutaraṃ samanupassanañāṇaṃ bhaṅgañāṇaṃ.",
  "anya-e0301n0:1461_63": "Bhaṅge diṭṭhe evaṃ bhijjanasabhāvānaṃ dhammānaṃ anekasahassasoka dukkhavatthubhāvena tathā tathā bhāyitabbapakārasamanupassanañāṇaṃ bhayañāṇaṃ nāma.",
  "anya-e0301n0:1461_64": "Loke pana kiñci bhayavatthuṃ passantāpi āsanne aññasmiṃ paṭisaraṇe sati na bhāyanti.",
  "anya-e0301n0:1461_65": "Asati eva bhāyanti.",
  "anya-e0301n0:1461_66": "Evaṃ bhāyitabbānaṃ tesaṃ sabbaso aññapaṭisaraṇābhāvadassanaṃ ādīnavañāṇaṃ nāma.",
  "anya-e0301n0:1461_67": "Kutoci paṭisaraṇābhāvena tehi ukkaṇṭhatākāra sahitaṃ vipassanāñāṇaṃ nibbidāñāṇaṃnāma.",
  "anya-e0301n0:1461_68": "Nibbindīyamānehi tehi attānaṃ vimuccituṃ ajjhāsayasahitaṃ vipassanāñāṇaṃ muccitukamyatāñāṇaṃ nāma.",
  "anya-e0301n0:1461_69": "Suṭṭhu muccituṃ icchantassa sīghaṃ muccanatthaṃ tesaṃ dhammānaṃ cattālīsāya ākārehi anekādīnavarāsi bhāva",
  "anya-e0301n0:1461_70": "paṭisaṅkhānavasena suṭṭhuvipphārataraṃ pavattamānaṃ vipassanā ñāṇaṃ paṭisaṅkhāñāṇaṃ nāma.",
  "anya-e0301n0:1461_71": "Tesaṃ pana anekādīnavarāsibhāve suṭṭhu diṭṭhe saṅkhāresu nikantiyā pariyādinnāya idāni muccanupāyo laddhoti",
  "anya-e0301n0:1461_72": "adhimattabyāpāraṃ akatvā samena vāyāmena saṅkhāre pariggaṇhantassa saṅkhārapariggahe majjhattākārasahitaṃ",
  "anya-e0301n0:1461_73": "saṅkhāresuvā bhayañca nandiñca pahāya udāsinabhāvasahitaṃ vipassanāñāṇaṃ saṅkhārupekkhāñāṇaṃnāma.",
  "anya-e0301n0:1461_74": "Upari maggappavattiṃ vahituṃ samatthabhāvena magguppattiyā anulomehi thāmabalehi sampannaṃ vipassanāñāṇaṃ anulomañāṇaṃ nāma.",
  "anya-e0301n0:1461_75": "Heṭṭhimānaṃvā ñāṇānaṃtaṃ anulomaṃ hoti lakkhaṇattayassa suṭṭhutaraṃ vibhāvanato.",
  "anya-e0301n0:1461_76": "Uparimaggassavā anulomaṃ hoti tassa parikammabhāvato,",
  "anya-e0301n0:1461_77": "padaṭṭhānattācātipi anulomañāṇaṃ nāmāti.",
  "anya-e0301n0:1461_78": "Atta jīvasuññatādassana balena khandhesu kilesabandhanato vimuccamāno maggo suññatāvimokkho nāma.",
  "anya-e0301n0:1461_79": "Saṅkhārānaṃ yāni nimittāni kilesānaṃ avassayo hoti.",
  "anya-e0301n0:1461_80": "Tāni vidhamitvā sabbaso dhammānaṃ anātha bhāva dassana balena vimuccamāno maggo animittovimokkho nāma.",
  "anya-e0301n0:1461_81": "Saṅkhāresu sabbaso assāsābhāva dassanabalena vimuccamāno maggo appaṇihitovimokkhonāma.",
  "anya-e0301n0:1461_82": "Suññatānupassanāti anattānupassanā.",
  "anya-e0301n0:1461_83": "Sā hi dhammānaṃ samūhaghana santatighana kiccaghana ārammaṇaghanesu taṃtaṃghana vinibbhujjana vasena",
  "anya-e0301n0:1461_84": "pavattattā attā iti gahetabbassa kassaci sārassa abhāvānupassanato suññatānupassanāti vuccati.",
  "anya-e0301n0:1461_85": "Animittā nupassanāti aniccānupassanā.",
  "anya-e0301n0:1461_86": "Sāpi hi santati vicchedana vasena pavattattā ahanti gahitassa nimittassa vidhamanato animittānupassanāti vuccati.",
  "anya-e0301n0:1461_87": "Apaṇihitānupassanāti dukkhā nupassanā.",
  "anya-e0301n0:1461_88": "Sāpi hi mahāādīnavarāsi bhāva vibhāvanavasena pavattattā idaṃ mama etaṃ mamāti gahetabbassa kassaci paṇihita",
  "anya-e0301n0:1461_89": "guṇassa abhāvānupassanato appaṇihitānupassanāti vuccatīti.",
  "anya-e0301n0:1461_90": "Pātimokkhasaṃvarasīlanti vinayapaññattisīlaṃ.",
  "anya-e0301n0:1461_91": "Tañhi sabbalo kiyasīlānaṃ jeṭṭhakattā patica hoti.",
  "anya-e0301n0:1461_92": "Catubhūmakakusalānaṃ ādipabhavabhūtattā mukhañca.",
  "anya-e0301n0:1461_93": "Iti patimukhaṭṭhena pātimokkhanti vuccati.",
  "anya-e0301n0:1461_94": "Tamevaca dussilyamaggassa saṃvaraṇato pidahanato saṃvaroti vuccatīti.",
  "anya-e0301n0:1461_95": "Yesaṃ dhammānaṃ uppattiyā cakkhādīni indriyāni viphanditāni honti.",
  "anya-e0301n0:1461_96": "Lolāni honti.",
  "anya-e0301n0:1461_97": "Tadanubandhāca akusaladhammā uppajjanti.",
  "anya-e0301n0:1461_98": "Tesaṃ uppatti maggassa saṃvaraṇavasena pavattamānā sati indriya saṃvaronāma.",
  "anya-e0301n0:1461_99": "So eva sīlanti indriyasaṃvarasīlaṃ.",
  "anya-e0301n0:1461_100": "Ājīvanti jīvitaṃ kappenti etenāti ājīvo.",
  "anya-e0301n0:1461_101": "Paccayapariyesanavāyāmo.",
  "anya-e0301n0:1461_102": "Soyeva buddhapaṭikuṭṭhehi pupphadānādīhi micchāpayogehi tividhakuhanavatthuhica parisuddhattā ājīvapārisuddhināma.",
  "anya-e0301n0:1461_103": "Sā eva sīlanti samāso.",
  "anya-e0301n0:1461_104": "Tathārūpena parisuddhena bhikkhācārādinā payogena paṭiladdhānaṃ paccayānaṃ paṭiggahaṇa paribhuñjanakālesu",
  "anya-e0301n0:1461_105": "sammohassa gedhassa madassa pamādassaca pahānatthaṃ taṃtaṃpayojanamariyādaṃvā paṭikūlalakkhaṇaṃvā dhātumattalakkhaṇaṃvā",
  "anya-e0301n0:1461_106": "pariggahaṇa paccavekkhanavasena pavattaṃ paccayasevane paṭisaṅkhāñāṇaṃ paccaya sannissitasīlaṃnāma.",
  "anya-e0301n0:1461_107": "Parisujjhatīti parisuddhi.",
  "anya-e0301n0:1461_108": "Parisuddhieva pārisuddhi.",
  "anya-e0301n0:1461_109": "Sā eva sīlanti samāso.",
  "anya-e0301n0:1461_110": "Cattāri pārisuddhisīlānīti catupāri suddhisīlaṃ.",
  "anya-e0301n0:1461_111": "Cittavisuddhīti ettha cittasaddena samādhi niddiṭṭhoti vuttaṃ duvidhopisamādhi cittavisuddhināmāti.",
  "anya-e0301n0:1461_112": "Lakkhaṇarasapaccupaṭṭhānapadaṭṭhāna vasenāti ettha dhammānaṃ paccattasabhāvo lakkhaṇaṃnāma.",
  "anya-e0301n0:1461_113": "Aggissa uṇhattaṃ viya.",
  "anya-e0301n0:1461_114": "Tena sabhāvena sādhetabbaṃ kiccaṃvā sādhanapaccayā paṭiladdhaguṇasaṅkhātā sampattivā rasonāma.",
  "anya-e0301n0:1461_115": "Aggissa parivācana jotanāni viya.",
  "anya-e0301n0:1461_116": "Sā eva sampattivā kāriyasaṅkhātaṃ phalaṃvā paccupaṭṭhānaṃnāma.",
  "anya-e0301n0:1461_117": "Aggissa dhūmo viya.",
  "anya-e0301n0:1461_118": "Attano uppattiyā asādhāraṇapaccayasaṅkhātaṃ āsannakāraṇaṃ padaṭṭhānaṃnāma.",
  "anya-e0301n0:1461_119": "Tesaṃ vasena nāmassaca rūpassaca pariggaho ñāṇena paricchinditvā gahaṇaṃ nāmarūpavavatthānaṃ diṭṭhivisuddhināma.",
  "anya-e0301n0:1461_120": "Etthaca pariggaho duvidho saṅkhepa pariggaho vitthārapariggahoti.",
  "anya-e0301n0:1461_121": "Tattha ajjhattadhamme dvidhā katvā idaṃ nāmameva, na rūpaṃ.",
  "anya-e0301n0:1461_122": "Idaṃ rūpameva, na nāmaṃ.",
  "anya-e0301n0:1461_123": "Aññaṃ nāmaṃ aññaṃ rūpaṃ.",
  "anya-e0301n0:1461_124": "Tadubhayatoca añño attāvā jīvovā sattovā puggalovā manussovā devovā brahmāvā natthīti evaṃ paccakkhato",
  "anya-e0301n0:1461_125": "sudiṭṭhaṃ katvā pariggaṇhanaṃ saṅkhepapariggahonāma.",
  "anya-e0301n0:1461_126": "Ñāṇuttarikohi puggalo ettakamattenapi sakkāyadiṭṭhiṃ vikkhambhetuṃ sakkoti saddhiṃ saññā cittavipallāsehīti.",
  "anya-e0301n0:1461_127": "Tayo hi vipallāsā. Yathāha-",
  "anya-e0301n0:1461_128": "anattani attāti saññāvipallāso cittavipallāso diṭṭhivipallāsoti.",
  "anya-e0301n0:1461_129": "Tattha satthusāsanadhamme suṭṭhu patiṭṭhitena saddhāmattenapi diṭṭhi vipallāso vikkhambhito hoti.",
  "anya-e0301n0:1461_130": "Itare pana nāmarūpapariggahe kateyeva vikkhambhitā honti.",
  "anya-e0301n0:1461_131": "Yāvaca ete dve avikkhambhitā honti.",
  "anya-e0301n0:1461_132": "Tāva nāmarūpapariggahoca aparisuddhoyeva hoti.",
  "anya-e0301n0:1461_133": "Taṃmūlikāca kilesadhammā avikkhambhitā eva hontīti apica.",
  "anya-e0301n0:1461_134": "Catunnaṃ āhārānaṃ vasena catudhā,",
  "anya-e0301n0:1461_135": "pañcannaṃ khandhānaṃ vasena pañcadhā,",
  "anya-e0301n0:1461_136": "channaṃ dhātūnaṃ vasena chadhātiādinā nayena nāmarūpaṃ pariggahe tabbameva.",
  "anya-e0301n0:1461_137": "Tattha cha dhātuyonāma pathavidhātu āpodhātu tejodhātu vāyodhātu ākāsadhātu viññāṇadhātuyo.",
  "anya-e0301n0:1461_138": "Pakkusāti kulaputto hi imā cha dhātuyo pariggaṇhitvā anāgāmiphalaṃ patvā capitvā suddhāvāsesu nibbattoti.",
  "anya-e0301n0:1461_139": "Yattake vā pana dhamme pariggaṇhanto attā meti pavattamāne saññācittadiṭṭhi vipallāse vikkhambhetuṃ sakkoti.",
  "anya-e0301n0:1461_140": "Tattakāpi pariggahetabbā yevāti.",
  "anya-e0301n0:1461_141": "Imasmiṃ pana saṅgahapakaraṇe yo yo cittacetasika vibhāgo rūpavibhāgoca heṭṭhā vutto.",
  "anya-e0301n0:1461_142": "Tassa sabbassa vasena nāmarūpassa pariggaṇhanaṃ vitthārapariggahonāma.",
  "anya-e0301n0:1461_143": "Ayaṃpana ādikammikānaṃ avisayo.",
  "anya-e0301n0:1461_144": "Paṭividdhacatusaccānaṃ pana ābhidhammikattherānaṃ eva visayoti veditabbo.",
  "anya-e0301n0:1461_145": "Nāmarūpaṃ pariggaṇhantassa pana nāmarūpa mattato uddhaṃ aññassa kassaci abhāvadassanatoca sarīrabbhantare jīvasaññito attā atthi.",
  "anya-e0301n0:1461_146": "So karoti,",
  "anya-e0301n0:1461_147": "so paṭisaṃvedeti,",
  "anya-e0301n0:1461_148": "saṃsarati,",
  "anya-e0301n0:1461_149": "sandhāvatīti evaṃ pavattā diṭṭhi pahīyati.",
  "anya-e0301n0:1461_150": "Suddhe nāme evavārūpe evavā puggalasattakriyasaññitānaṃ īhābyāpārānaṃ sabbaso abhāvadassanato tadubhayasaṃyogeeva",
  "anya-e0301n0:1461_151": "tesaṃ labbhamānatā dassanatoca tadubhayaṃvā ekamekaṃvā uddissa attāti pavattā diṭṭhi pahīyati.",
  "anya-e0301n0:1461_152": "Attā jīvo satto puggalo manusso devo brahmāti evamādīsu vohāresuca vohāra matte aṭṭhatvā attānāma ekantato",
  "anya-e0301n0:1461_153": "atthi jīvonāma ekantato atthītiādinā tadatthābhinivesavasena atidhāvanañca pahīyatīti daṭṭhabbaṃ.",
  "anya-e0301n0:1461_154": "Tadatthābhinivesotica attānāma atthi jīvonāma atthītiādinā daḷhataraṃ abhiniveso.",
  "anya-e0301n0:1461_155": "Atidhāvananti nāmarūpaṃ attātiādinā gahaṇaṃ.",
  "anya-e0301n0:1461_156": "Paccayapariggahoti etthapi duvidho paccayapariggaho saṅkhepato vitthārato cāti.",
  "anya-e0301n0:1461_157": "Tattha vatthārammaṇavasena nāmassa cittotukāhāravasena rūpassa avijjātaṇhupādānakammavasena tadubhayassaca",
  "anya-e0301n0:1461_158": "paccayaṃ pariggaṇhanto saṅkhepato pariggaṇhātināma.",
  "anya-e0301n0:1461_159": "Heṭṭhā paccayasaṅgahe vibhattehi paṭiccasamuppādanaya paṭṭhānanayehi pariggaṇhanto vitthārato pariggaṇhātināma.",
  "anya-e0301n0:1461_160": "Etthapi paṭṭhānanayena pariggaho ādikammikānaṃ avisayoeva.",
  "anya-e0301n0:1461_161": "Paccayaṃ pariggaṇhantassapana yathāvavatthitassa sabbassa nāmarūpassa sabbaso paccayāyattavuttikatādassanato ahetukadiṭṭhi pahīyati.",
  "anya-e0301n0:1461_162": "Attano anurūpapaccayasāmaggiyā vinā aññathā pavattiyā adassanato issaranimmāna kālanimmānādikā visamahetudiṭṭhica pahīyati.",
  "anya-e0301n0:1461_163": "Hetusambhārapaccayehi kammappavattiyā vipākappavattiyāca aññassa kammakārakassavā vipāka vedakassavā",
  "anya-e0301n0:1461_164": "kattuno abhāvadassanato kāraka vedaka diṭṭhi pahīyati.",
  "anya-e0301n0:1461_165": "Anamataggeca saṃsāre tīsu addhāsu hetuphala paraṃparāvasena kevalassa nāmarūpamattasseva pavattidassanato",
  "anya-e0301n0:1461_166": "ahosiṃ nukho ahamatītamaddhānanti evamādikāya puggalasatta visayāya soḷasavidhāya kaṅkhāyaca atikkamo hoti.",
  "anya-e0301n0:1461_167": "Sabhāvadhammapavattiyāca suṭṭhu diṭṭhāya desanādhammassa sudhammatā dassanato buddhasubuddhatañca disvā",
  "anya-e0301n0:1461_168": "satthari kaṅkhati dhamme kaṅkhatītiādinayapavattā aṭṭhavidhāpi kaṅkhā pahīyatīti.",
  "anya-e0301n0:1461_169": "Lokuttaradhammānaṃ saṅkhatānaṃpi sataṃ asammasanupagattā tebhūmakasaṅkhāresūti vuttaṃ.",
  "anya-e0301n0:1461_170": "Anusayasamūhanatthañca sammasananti katvā yattha kāmarāgādayo anusayā anusenti.",
  "anya-e0301n0:1461_171": "Teyeva dhammā sammasanārahā hontīti vuttaṃ tebhūmakasaṅkhāresūti.",
  "anya-e0301n0:1461_172": "Imassa ca padassa lakkhaṇattayaṃ sammasantassāti iminā sambandho.",
  "anya-e0301n0:1461_173": "Atītādibhedabhinnesūti atītānāgatapaccuppannajjhattabahiddhādīhi ekādasahi bhedehi bhinnesu.",
  "anya-e0301n0:1461_174": "Khandhādinayaṃārabbhāti paṭisambhidāmagge vibhattaṃ khandhapañcakaṃ dvārachakkaṃ ārammaṇachakkaṃ viññāṇachakkaṃ",
  "anya-e0301n0:1461_175": "phassachakkaṃ vedanāchakkaṃ saññāchakkanti evamādikaṃ sammasanabhūmivibhāganayaṃ ārabbha anugantvā taṃnayānusārenāti attho.",
  "anya-e0301n0:1461_176": "Tattha pana tevīsatiyā dhammakoṭṭhāsesu yassa yo koṭṭhāso pākaṭo hoti.",
  "anya-e0301n0:1461_177": "Tena taṃ gahetvā sammasanaṃ ārabhitabbaṃ.",
  "anya-e0301n0:1461_178": "Sakkontena pana sabbampi gahetvā ārabhitabbameva.",
  "anya-e0301n0:1461_179": "Kalāpavasenasaṃkhipitvāti khandhapañcakena ye rūpaṃ tāva atītānāgatapaccuppannādibhedabhinnaṃpi samānaṃ",
  "anya-e0301n0:1461_180": "sabbaṃ ekarūpapiṇḍabhāvena saṃkhipitvā esa nayo vedanā dīsupīti.",
  "anya-e0301n0:1461_181": "Tatrāyaṃ nayo.",
  "anya-e0301n0:1461_182": "Yaṃkiñci rūpaṃ atītānāgatapaccuppannaṃ ajjhattaṃvā bahiddhāvā oḷāritaṃvā sukhumaṃvā hīnaṃvā paṇītaṃvā yaṃ dūre santikevā.",
  "anya-e0301n0:1461_183": "Sabbaṃ rūpaṃ aniccaṃ khayaṭṭhena dukkhaṃ bhayaṭṭhena anattā asārakaṭṭhena.",
  "anya-e0301n0:1461_184": "Yākāci vedanā.La.",
  "anya-e0301n0:1461_185": "Yākāci saññā.La.",
  "anya-e0301n0:1461_186": "Yekeci saṅkhārā.La.",
  "anya-e0301n0:1461_187": "Yaṃkiñci viññāṇaṃ.La.",
  "anya-e0301n0:1461_188": "Sabbaṃ viññāṇaṃ aniccaṃ khayaṭṭhena.",
  "anya-e0301n0:1461_189": "Dukkhaṃ bhayaṭṭhena anattā asārakaṭṭhenāti.",
  "anya-e0301n0:1461_190": "Etthaca sabbaṃ rūpaṃ.La.",
  "anya-e0301n0:1461_191": "Sabbaṃ viññāṇanti gahaṇameva kalāpavasena saṅkhipananti daṭṭhabbaṃ.",
  "anya-e0301n0:1461_192": "Aniccaṃkhayaṭṭhenāti ettha rūpaṃ aniccaṃ khayaṭṭhena.",
  "anya-e0301n0:1461_193": "Vedanā aniccā.",
  "anya-e0301n0:1461_194": "Saññā aniccā.",
  "anya-e0301n0:1461_195": "Saṅkhārā aniccā.",
  "anya-e0301n0:1461_196": "Viññāṇaṃ aniccaṃ khayaṭṭhenātiādinā nayena sammasitabbadhammapariggahena saheva sammasanaṃ kātabbaṃ.",
  "anya-e0301n0:1461_197": "Itarathā sammasanaṃ na ruhati.",
  "anya-e0301n0:1461_198": "Tadatthassa pana pākaṭattā idha aniccaṃ khayaṭṭhenātiādinā sammasanapadameva therena gahitanti daṭṭhabbaṃ.",
  "anya-e0301n0:1461_199": "Tattha rūpaṃ aniccaṃ khayaṭṭhenāti taṃtaṃrūpaṃ ñāṇena daḷhaṃ gahetvā ayaṃ pathavidhātu aniccā khayaṭṭhena.",
  "anya-e0301n0:1461_200": "Ayaṃ āpodhātu aniccā khayaṭṭhenātiādinā sammasanaṃ kātabbaṃ.",
  "anya-e0301n0:1461_201": "Tattha imasmiṃ kāye sabbaṃ thaddhakriyāmattaṃ pathavīnāma.",
  "anya-e0301n0:1461_202": "Sāca kriyā sītuṇhaparivattiyāvā parivattati.",
  "anya-e0301n0:1461_203": "Nānāhāraparivattiyā vā nānācittaparivattiyāvā nāniriyāpathaparivattiyāvā nānā kāyikakriyā parivattiyāvā parivattati.",
  "anya-e0301n0:1461_204": "Nānāsantati saṅkanti hotīti attho.",
  "anya-e0301n0:1461_205": "Tattha navanavāsu kriyāsantatīsu pātubhontīsu pubbapubbakriyāsantatiyo nassanti.",
  "anya-e0301n0:1461_206": "Yasmāca santati nāma dhammato visuṃ natthi,",
  "anya-e0301n0:1461_207": "tasmā navanavasantatīnaṃ pātubhāvonāma navanavakriyānaṃ uppattieva.",
  "anya-e0301n0:1461_208": "Pubbapubbasantatīnaṃ nassanaṃnāma pubbapubba kriyānaṃ bhijjanamevāti.",
  "anya-e0301n0:1461_209": "Evaṃ attano kāye nānāthaddhakriyānaṃ parivattiṃ passanto pathavidhātuyā khayavayaṃ passati.",
  "anya-e0301n0:1461_210": "Tañca passanto taṃsahajātānaṃ rūpānaṃ khayavayaṃ passatiyeva.",
  "anya-e0301n0:1461_211": "Āpo nāma ābandhanakriyāmattaṃ.",
  "anya-e0301n0:1461_212": "Tejonāma sītakriyāmattaṃ uṇha kriyāmattañca.",
  "anya-e0301n0:1461_213": "Vāyonāma vitthambhanakriyāmattaṃ.",
  "anya-e0301n0:1461_214": "Imāca kriyā khaṇe khaṇe parivattantiyeva. Imāsañca,",
  "anya-e0301n0:1461_215": "visuṃ visuṃ santatiparivattiṃ passanto āpādīnaṃ taṃsahajātarūpānañca khayavayaṃ passati.",
  "anya-e0301n0:1461_216": "Santatiparivattiṃ pana bahiddhā cakkhunā disvā jānāti,",
  "anya-e0301n0:1461_217": "sarīrabbhantare pana kāyasaṃphassena jānāti.",
  "anya-e0301n0:1461_218": "Santatisarīrabhūtānaṃ pana dhātūnaṃ khayavayaṃ ñāṇenaeva passati.",
  "anya-e0301n0:1461_219": "Tasmā attano sarīrabbhantare taṃtaṃsantati parivattiṃ ñatvāvā tathā tathā kappetvā vā rūpadhātūnaṃ aniccattaṃ",
  "anya-e0301n0:1461_220": "ñāṇena sudiṭṭhaṃ katvā punappunaṃ sammasitabbaṃ.",
  "anya-e0301n0:1461_221": "Sesakhandhesupi taṃtaṃsantatinānāttaṃ ñatvā vedanādīnaṃ khayavayaṃ sudiṭṭhaṃ katvā sammasanaṃ kātabbanti.",
  "anya-e0301n0:1461_222": "Bhayaṭṭhenāti bhāyitabbaṭṭhena.",
  "anya-e0301n0:1461_223": "Yañhi aniccaṃ hoti.",
  "anya-e0301n0:1461_224": "Khaṇamattepi vipariṇāmadhammaṃ.",
  "anya-e0301n0:1461_225": "Taṃ ekantena bhāyitabbameva. Kasmā,",
  "anya-e0301n0:1461_226": "tañhi yo abhāyitvā vissāsaṃ karoti.",
  "anya-e0301n0:1461_227": "Etaṃ meti attano aṅgaṃ katvā pariharati.",
  "anya-e0301n0:1461_228": "Taṃ apariyantehi anekasahassehi abhisaṅkharaṇadukkhehivā vipariṇāmadukkhehivā abhiṇhaṃ pīḷeti. Bādhati.",
  "anya-e0301n0:1461_229": "Iti nānādukkhadhammehi abhiṇhaṃ sampaṭipīḷanasabhāvattā ekantena bhāyitabbaṭṭhena dukkhaṃnāmāti.",
  "anya-e0301n0:1461_230": "Attapaṭipakkhattā anattā.",
  "anya-e0301n0:1461_231": "Yo hi ito uddhaṃ mayhaṃ abbhantarimataronāma natthīti evaṃ paramajjhattabhāvena pariggahito hoti.",
  "anya-e0301n0:1461_232": "So attāti vuccati.",
  "anya-e0301n0:1461_233": "Katamo pana tathāpariggahi tabboti.",
  "anya-e0301n0:1461_234": "Yo attano vase sabbaso vattati.",
  "anya-e0301n0:1461_235": "Yathā vuttehi abhisaṅkharaṇakiccehi vinā kevalaṃ attano chandenavā vasenavā ajjhāsayenavā āṇāvidhānenavā niccaṃ avirajjhamāno pavattati.",
  "anya-e0301n0:1461_236": "So tathā pariggahetabboti.",
  "anya-e0301n0:1461_237": "Tathārūpo eva hi dhammo niccaṃ sukhakāmānaṃ dukkhapaṭikūlānaṃ sattānaṃ attakiccaṃ karoti nāmāti.",
  "anya-e0301n0:1461_238": "Yo pana niccaṃ sukhakāmānaṃ tesaṃ yathāpavattaṃ sukhaṃ viddhaṃseti vikireti.",
  "anya-e0301n0:1461_239": "Dukkhapaṭikūlānaṃ tesaṃ abhisaṅkharaṇādi mūlakaṃ nānādukkhaṃ janeti vaḍḍheti.",
  "anya-e0301n0:1461_240": "So attapaṭipakkhoeva hoti.",
  "anya-e0301n0:1461_241": "Idañca rūpaṃ edisameva hoti.",
  "anya-e0301n0:1461_242": "Iti attakiccassa akaraṇato attapaṭipakkhakiccassa karaṇatoca rūpaṃ anattānāmāti.",
  "anya-e0301n0:1461_243": "Kasmā panetaṃ attano vase navattati attakiccaṃ na karoti attapaṭipakkhakiccaṃ karotīti āha asārakaṭṭhenāti.",
  "anya-e0301n0:1461_244": "Tattha sāronāma paccayasāmaggiyā vinā kevalaṃ ajjhāsayamattena uppajjituṃvā uppajjitvāca paccayupatthambhena",
  "anya-e0301n0:1461_245": "vinā yadicchakaṃ patiṭṭhātuṃ vā samatthabhāvasaṅkhāto thāmabalaviseso vuccati.",
  "anya-e0301n0:1461_246": "Rūpaṃ pana sayaṃpi evarūpo sāronāma na hoti.",
  "anya-e0301n0:1461_247": "Naca evarūpena sārena yuttanti.",
  "anya-e0301n0:1461_248": "Nahi tassa paccayasāmaggiyā vinā uppajjituṃvā uppajjitvāpi paccayupatthambhena vinā khaṇamattaṃpi patiṭṭhātuṃvā thāmovā balaṃvā atthi.",
  "anya-e0301n0:1461_249": "Yañca attano thāmena balena vinā kevalaṃ paccayasāmaggi baleneva uppajjati.",
  "anya-e0301n0:1461_250": "Paccayupatthambheneva patiṭṭhāti.",
  "anya-e0301n0:1461_251": "Taṃ aneka sahassāni paccayābhisaṅkharaṇadukkhāni janetvā ekantena niccaṃ attapaṭipakkhakiccaṃ karoti, pīḷeti,",
  "anya-e0301n0:1461_252": "bādhatiyevāti.",
  "anya-e0301n0:1461_253": "Esanayo vedanā aniccā khayaṭṭhenātiādīsu.",
  "anya-e0301n0:1461_254": "Iti lakkhaṇattayaṃ samma santassāti sambandho.",
  "anya-e0301n0:1461_255": "Addhānavasenāti ekekabhavaparicchinnassa pavattakālassa vasena.",
  "anya-e0301n0:1461_256": "Nahi bhavantare uppannaṃ khandhapañcakaṃ aññaṃ bhavantaraṃ gacchati.",
  "anya-e0301n0:1461_257": "Tasmiṃ tasmiṃ bhaveeva asesaṃ nirujjhatīti. Apica,",
  "anya-e0301n0:1461_258": "ekasmiṃ bhavepi tiṇṇaṃ vayānaṃ mandādīnaṃ dasannaṃ dasakānaṃ saṃvaccharautu māsa pakkhatithi ahoratti",
  "anya-e0301n0:1461_259": "yāma pahārādīnañca vasena addhānabhedo yojetabbo.",
  "anya-e0301n0:1461_260": "Santativasenāti sabhāgekasantānavasena pavattamānāya rūpasantatiyāvā arūpa santatiyāvā vasena.",
  "anya-e0301n0:1461_261": "Khaṇavasenāti rūpārūpadhammānaṃ āyu parimāṇasaṅkhātassa khaṇassa vasena.",
  "anya-e0301n0:1461_262": "Etthaca khaṇavasena sammasanaṃnāma sabbaññubuddhānaṃ eva visayo siyā,",
  "anya-e0301n0:1461_263": "na sāvakānaṃ.",
  "anya-e0301n0:1461_264": "Nahi te evaṃ parittake khaṇe uppādaṃvā nirodhaṃvā sampāpuṇituṃ sakkontīti.",
  "anya-e0301n0:1461_265": "Tasmā addhāsantativasena sammasanameva idhā dhippetanti daṭṭhabbaṃ.",
  "anya-e0301n0:1461_266": "Lakkhaṇattayaṃsammasantassāti tesu tebhūmaka saṅkhāresu dhammesu tilakkhaṇāni āropetvā te dhamme punappunaṃ āmasantassa parimajjantassa.",
  "anya-e0301n0:1461_267": "Tesaṃ dhammānaṃ anicca jātikataṃvā dukkhajātikataṃvā anattajātikataṃvā ñāṇe suṭṭhu pākaṭaṃ karontassāti attho.",
  "anya-e0301n0:1461_268": "Visesato pana imasmiṃ ñāṇe aniccalakkhaṇadassanameva padhānaṃ.",
  "anya-e0301n0:1461_269": "Tasmiṃ diṭṭheyeva itarāni kamena diṭṭhāni honti.",
  "anya-e0301n0:1461_270": "Adiṭṭheca adiṭṭhānīti.",
  "anya-e0301n0:1461_271": "Tasmā ādito aniccalakkhaṇasseva suṭṭhu pākaṭabhāvo adhippetoti.",
  "anya-e0301n0:1461_272": "Tesvevāti tebhūmakasaṅkhāresu eva.",
  "anya-e0301n0:1461_273": "Paccayavasenāti rūpakkhandhe tāva avijjātaṇhupādānakammāhārasaṅkhātānaṃ paccayānaṃ vasena.",
  "anya-e0301n0:1461_274": "Vedanāsaññāsaṅkhāresu pana āhāraṭṭhāne phasso vattabbo.",
  "anya-e0301n0:1461_275": "Viññāṇeca nāmarūpaṃ.",
  "anya-e0301n0:1461_276": "Tatrāyaṃ nayo.",
  "anya-e0301n0:1461_277": "Atītānantarabhave avijjātaṇhupādāna kammesu appahīnavasena samuditesu imasmiṃ bhave paṭisandhito paṭṭhāya",
  "anya-e0301n0:1461_278": "rūpasantatiyo vedanāsaññāsaṅkhāra viññāṇasantatiyoca samudenti.",
  "anya-e0301n0:1461_279": "Yāva maraṇakālā khaṇe khaṇe nānākalāpavasena udenti pasavanti.",
  "anya-e0301n0:1461_280": "Tesu pana tasmiṃ bhave eva pahīnavasena niruddhesu tā rūpārūpasantatiyo nirujjhanti.",
  "anya-e0301n0:1461_281": "Bhavantare puna anuppādasaṅkhātaṃ nirodhaṃ pāpuṇanti.",
  "anya-e0301n0:1461_282": "Ettha pana yathā udake sati macchānāma honti,",
  "anya-e0301n0:1461_283": "asati na honti.",
  "anya-e0301n0:1461_284": "Evaṃ kammajesu nāmarūpesu sati itarāni nāmarūpāni honti.",
  "anya-e0301n0:1461_285": "Asati na hontīti itarāni sabbāni kammajesu saṅgahetvā kammavasena udayabbayavidhānaṃ gahitanti daṭṭhabbaṃ.",
  "anya-e0301n0:1461_286": "Evaṃ avijjātaṇhupādānakammapaccayānaṃ vasena pañcakkhandhassa udayabbayapavatti hotīti.",
  "anya-e0301n0:1461_287": "Kammavasena pana imasmiṃ bhave samudentānipi paṭisandhito paṭṭhāya khaṇe khaṇe kabaḷīkārāhārūpatthambhanaṃ",
  "anya-e0301n0:1461_288": "laddhā eva yathā pavattarūpasantatiyo anubandha mānā navanavā rūpasantatiyo samudenti.",
  "anya-e0301n0:1461_289": "Aladdhā pana nirujjhanti.",
  "anya-e0301n0:1461_290": "Taṃ santatiyaṃ puna anuppādasaṅkhātaṃ ekabhavanirodhaṃ pāpuṇanti,",
  "anya-e0301n0:1461_291": "yathā pavattasantatiyo vā chijjanti bhijjanti antaradhāyantīti.",
  "anya-e0301n0:1462_0": "Vedanāsaññāsaṅkhārā pana bahiddhā ārammaṇesu āpātāgatesu ārammaṇasamphassaṃ laddhāeva chadvārikā kusalākusalavipāka kriyabhūtā samudenti.",
  "anya-e0301n0:1462_1": "Navanavā santatiyo pātubhavanti.",
  "anya-e0301n0:1462_2": "Aladdhā pana nirujjhanti.",
  "anya-e0301n0:1462_3": "Santatiṃ na ghaṭenti.",
  "anya-e0301n0:1462_4": "Viññāṇaṃca sahajāta nāmeca vatthurūpeca pavattamāneeva pavattati.",
  "anya-e0301n0:1462_5": "Nivattamāne nivattatīti.",
  "anya-e0301n0:1462_6": "Khaṇavasenāti vuttappakāre paccaye anapekkhitvā kevalaṃ nāmarūpānaṃ pavattikkhaṇavasena.",
  "anya-e0301n0:1462_7": "Khaṇasaddena cettha sammasanañāṇe vuttarūpasantati nāmasantatiyopi gahetabbā.",
  "anya-e0301n0:1462_8": "Nahi sāvakānaṃ ñāṇaṃ khaṇavasena nāmarūpānaṃ udayaṃvā vayaṃ vā sampāpuṇituṃ sakkotīti.",
  "anya-e0301n0:1462_9": "Yathā pana rattandhakāre anto leṇe mahanto tamokhandho jāyati.",
  "anya-e0301n0:1462_10": "Dīpaṃ jālentassa pana dīpobhāso ekakkhaṇe eva sakalaṃ antoleṇaṃ pharamāno udeti.",
  "anya-e0301n0:1462_11": "Tamokhandho veti.",
  "anya-e0301n0:1462_12": "Ālokassa udayo hoti.",
  "anya-e0301n0:1462_13": "Tamokhandhassa vayo.",
  "anya-e0301n0:1462_14": "Puna dīpe nibbāpīyamāne tamokhandhassa udayo hoti.",
  "anya-e0301n0:1462_15": "Ālokassa vayo.",
  "anya-e0301n0:1462_16": "Eva mevaṃ sarīre nānāutuvasenavā nānāhāravasenavā nānācitta vasenavā nāniriyāpathavasenavā nānāpayogavasenavā",
  "anya-e0301n0:1462_17": "udayapakkhānaṃ vayapakkhānañca nānāsantatīnaṃ udayañca udayato vayañca vayato sudiṭṭhaṃ katvā samanupassantassāti attho.",
  "anya-e0301n0:1462_18": "Evaṃ samanupassantassa pana āraddhavipassakabhāvaṃ pattassa udayabbaya ñāṇe tikkhe sūre vahante dasavidhā",
  "anya-e0301n0:1462_19": "vipassanupakkilesasaṅkhātā pāripanthakadhammā uppajjanti.",
  "anya-e0301n0:1462_20": "Te dassetuṃ obhāsotiādigātha māha.",
  "anya-e0301n0:1462_21": "Tattha obhāsoti vipassanā cittasamuṭṭhito sarīrobhāso.",
  "anya-e0301n0:1462_22": "Pītīti vipassanācittasampayuttā pañcavidhā pīti.",
  "anya-e0301n0:1462_23": "Passaddhīti duvidhāpassaddhi.",
  "anya-e0301n0:1462_24": "Adhimokkhoti saddhādhimokkho.",
  "anya-e0301n0:1462_25": "Paggahoti vīriyaṃ.",
  "anya-e0301n0:1462_26": "Sukhanti somanassaṃ.",
  "anya-e0301n0:1462_27": "Ñāṇanti vipassanā ñāṇaṃ.",
  "anya-e0301n0:1462_28": "Upaṭṭhānanti sati.",
  "anya-e0301n0:1462_29": "Upekkhāti tatramajjhattupekkhā ceva āvajjanupekkhā ca.",
  "anya-e0301n0:1462_30": "Nikantīti obhāsādīhi saha vipassanāya ālayaṃ kurumānā sukhumā taṇhā.",
  "anya-e0301n0:1462_31": "Ayameva pana ekantato vipassanupakkileso hoti.",
  "anya-e0301n0:1462_32": "Obhāsādayo pana tassā vatthubhūtattā upakkilesāti vuttā.",
  "anya-e0301n0:1462_33": "Tesu hi uppajjamānesu na vata me ito pubbe evarūpo obhāso uppannapubbo.",
  "anya-e0301n0:1462_34": "Evarūpā pīti.La.",
  "anya-e0301n0:1462_35": "Upekkhā uppannapubbā addhā maggaṃ pattosmi.",
  "anya-e0301n0:1462_36": "Phalaṃ pattosmīti evaṃ assādasahitā amagge maggasaññā aphale phalasaññā uppajjati.",
  "anya-e0301n0:1462_37": "Tadā koci abyatto yogāvacaro kammaṭṭhānaṃ vissajjetvā adhimānavasena vikkhipanto vicaratīti.",
  "anya-e0301n0:1462_38": "Byatto pana tāvadeva sabhiṃ paṭilabhitvā idāni mama etesu obhāsādīsu etaṃ mama eso ha masmi eso me attāti cittassa nikāmanākāro paññāyati.",
  "anya-e0301n0:1462_39": "Naca lokuttaradhammonāma īdisassa nikāmanassa vatthu.",
  "anya-e0301n0:1462_40": "Addhā mama saṃkilesadhammo uppanno.",
  "anya-e0301n0:1462_41": "So vaḍḍhamāno maṃ niyyānamukhato pātetvā vaṭṭamukhe yojessati.",
  "anya-e0301n0:1462_42": "Handa tesveva lakkhaṇattayaṃ āropetvā nikantiṃ sodhetvā yathāpavattaṃ vipassanāvīthiṃ paṭipādessāmīti te obhāsādayo eva tāva pariggaṇhāti.",
  "anya-e0301n0:1462_43": "Ayaṃ me obhāso anicco khayaṭṭhena dukkho bhayaṭṭhena anattā asārakaṭṭhenātiādinā sammasatīti attho.",
  "anya-e0301n0:1462_44": "Evaṃ te obhāsādike vipassanāya upakkilesabhūte paripantha dhamme pariggaṇhitvā tappariggahavasena tesu",
  "anya-e0301n0:1462_45": "nikantiṃ pariyādi yitvā ṭhitassa uppannaṃ maggāmaggalakkhaṇavavatthānañāṇaṃ maggāmaggañāṇa dassanavisuddhināma.",
  "anya-e0301n0:1462_46": "Amaggesu obhāsādīsu maggasaññāmalato yathā vuttanikantimalatoca visuddhattā.",
  "anya-e0301n0:1462_47": "Tañhi ñāṇaṃ tesu nikantiyāpi vikkhambhitāya eva obhāsādipaṭibandhato suṭṭhu parisuddhaṃnāma hotīti.",
  "anya-e0301n0:1463_0": "[245] Vibhāvaniyaṃ pana",
  "anya-e0301n0:1464_0": "Aniccādivasena obhāsādi paṭibandhapariggahaṃ visuṃ avatvā maggāmaggajānanamatteneva maggāmaggañāṇadassanavisuddhināma vuttā.",
  "anya-e0301n0:1464_1": "Sā aṭṭhakathāya na sameti.",
  "anya-e0301n0:1465_0": "Tathā paripanthavimuttassāti tathā pariggahetvā tato vipassanupakkilesaparipanthato vimuttassa yāvānulomāti yāvaanulomañāṇā.",
  "anya-e0301n0:1465_1": "Tilakkhaṇaṃ āropetvāti sambandho.",
  "anya-e0301n0:1465_2": "Vipassanāparipākaṃāgammāti saṅkhārupekkhābhāvaṃ patvā tividha vimokkhamukhabhāvappattiyāceva sattaariyapuggalavibhāgassa",
  "anya-e0301n0:1465_3": "paccaya bhāvappattiyāca vipassanāñāṇassa paripākaṃ āgamma paṭicca.",
  "anya-e0301n0:1465_4": "Idāni appanā uppajjissatīti vattabbakkhaṇeti sambandho.",
  "anya-e0301n0:1465_5": "Appanā tica sotāpattimaggaappanā.",
  "anya-e0301n0:1465_6": "Dvetīṇivipassanācittānīti tikkhapaññassa dve vipassanācittāni.",
  "anya-e0301n0:1465_7": "Mandapaññassa tīṇi vipassanācittāni.",
  "anya-e0301n0:1465_8": "Yaṃkiñcīti tīsu lakkhaṇesu aññataraṃ yaṃkiñci.",
  "anya-e0301n0:1465_9": "Yāsikhāpattāsānulomāsaṅkhārupekkhāti matthakapattā anulomañāṇasahitā yā saṅkhārupekkhā atthi.",
  "anya-e0301n0:1465_10": "Sā vuṭṭhānagāminivipassanātica vuccatīti yojanā.",
  "anya-e0301n0:1465_11": "Saṅkhārupekkhāñāṇaṃ anulomañāṇanti imāni dve ñāṇāni vuṭṭhānagāmini vipassanānāmāti vuccantīti vuttaṃ hoti.",
  "anya-e0301n0:1465_12": "Idaṃ pana paripākagatavipassanā dassanavacanaṃ.",
  "anya-e0301n0:1465_13": "Etthaca vuṭṭhānanti maggo vuccati.",
  "anya-e0301n0:1465_14": "So hi vipassanāñāṇassa ārammaṇabhūta saṅkhāranimittatovā sayaṃ saṃyojanavatthubhāvatovā vuṭṭhāti.",
  "anya-e0301n0:1465_15": "Taṃ samaṅgipuggalaṃvā puthujjanabhāvato samudayapahānavasena vaṭṭa pavattatoca vuṭṭhāpeti.",
  "anya-e0301n0:1465_16": "Tasmā vuṭṭhānanti vuccati.",
  "anya-e0301n0:1465_17": "Avassaṃ vuṭṭhānaṃ gacchanti etāyāti vuṭṭhānagāminīti evaṃ dvinnaṃ ñāṇānaṃ vuṭṭhāna gāminibhāvo veditabbo.",
  "anya-e0301n0:1465_18": "Tatoparanti dvinnaṃvā tiṇṇaṃvā vipassanā cittānaṃ pavattiyā paraṃ nibbānaṃ ālambitvāti maggassa āvajjanaṭṭhāniyaṃ",
  "anya-e0301n0:1465_19": "hutvā tassa purecarabhāvena nibbānameva ārammaṇaṃ katvā.",
  "anya-e0301n0:1465_20": "Tato yevaca taṃ vipassanānāmaṃ nalabhatīti.",
  "anya-e0301n0:1465_21": "Puthujjana gottamabhibhavantanti etena gottaṃ bhavati abhibhavatīti gotrabhu.",
  "anya-e0301n0:1465_22": "Gottanti cettha paripuṇṇakilesa samāyogena anariyabhāvasaṅkhātā puthujjanajāti vuccatīti imamatthaṃ dasseti.",
  "anya-e0301n0:1465_23": "Ariyagottamabhisambhontañcāti etena gottaṃ bhavati pāpuṇātīti gotrabhu.",
  "anya-e0301n0:1465_24": "Gottantica taṃtaṃ kilesa visuddhabhāva saṅkhātā ariyajāti vuccatīti imamatthaṃ dasseti.",
  "anya-e0301n0:1465_25": "Maggo appanā vīthiṃ otaratīti sambandho.",
  "anya-e0301n0:1465_26": "Dukkhasaccaṃparijānantoti tebhūmaka dhammānaṃ ekantadukkhabhāvaṃ paricchijja jānanto.",
  "anya-e0301n0:1465_27": "Parijānanañcettha tesaṃ dukkhabhāva paṭicchādakassa sammohassa pahānameva daṭṭhabbaṃ.",
  "anya-e0301n0:1465_28": "Samudaya saccaṃpajahantoti attano cittasantāne anusayabhāvena pavattamānaṃ taṇhāsaṅkhātaṃ samudayasaccaṃ",
  "anya-e0301n0:1465_29": "ekadesenavā anavasesenavā apacchāvattikaṃ katvā pajahanto.",
  "anya-e0301n0:1465_30": "Nirodhasaccaṃsacchikarontoti cakkhumā viya nabhamajjhe virocamānaṃ candamaṇḍalaṃ attano santāne ekadesassavā",
  "anya-e0301n0:1465_31": "sakalassavā kilesa vaṭṭassavā āyatiṃ bhāvino vipākavaṭṭassaṃvā attano santāne puna anuppādadhammabhāpattivasena",
  "anya-e0301n0:1465_32": "nirodhasaṅkhātaṃ nibbānaṃ paccakkhaṃ karonto.",
  "anya-e0301n0:1465_33": "Maggasaccaṃbhāvanāvasenāti ito pubbe anamatagge saṃsāre anuppannapubbassa aṭṭhaṅgikassa maggasaccassa uppādanasaṅkhātāya bhāvanāya vasena.",
  "anya-e0301n0:1465_34": "Maggacetanāya pana ānantarikaphalattā taṅkhaṇe apanītaggike padese puna udakaṃ āsiñcitvā nibbāpento viya",
  "anya-e0301n0:1465_35": "maggānukūlapavattivasena dukkhaparijānanādīni cattāri kiccāni anukubbantāni tatoparaṃ dvevā tīṇivā phalacittāni",
  "anya-e0301n0:1465_36": "pavattanti.",
  "anya-e0301n0:1465_37": "Tatoparaṃ bhavaṅgapāto hotīti dassetuṃ tatoparantiādimāha.",
  "anya-e0301n0:1465_38": "Yathā pana pasādacakkhunāvā dibbacakkhunāvā kiñcirūpaṃ passantassa tāni cakkhūni taṃ rūpaṃ paccakkhaṃ",
  "anya-e0301n0:1465_39": "katvā pacchā tassa puggalassapi paccakkhato pātubhūtaṃ katvā nirujjhanti.",
  "anya-e0301n0:1465_40": "Na tāva tesaṃ uppattikkhaṇe taṃ rūpaṃ tassa ahaṃ idaṃnāma passāmīti pākaṭaṃ hoti.",
  "anya-e0301n0:1465_41": "Pacchā pana paccavekkhana vāresu pavattamānesueva taṃrūpaṃ tadanubandhāca nānākārā tassa pātubhūtā honti.",
  "anya-e0301n0:1465_42": "Evamevaṃ idhapi paccavekkhanavāresu pavattamānesueva nibbānañca tadanubandhāni maggaphalādīnica pātubhavantīti vuttaṃ punabhavaṅgaṃ.La.",
  "anya-e0301n0:1465_43": "Pavattantīti.",
  "anya-e0301n0:1465_44": "Idāni paccavekkhanañāṇassa bhūmiṃ dassetuṃ maggaṃphalañcanibbānantiādigātha māha.",
  "anya-e0301n0:1465_45": "Tattha paṇḍitoti ariyāya paññāya samannāgato phalaṭṭho.",
  "anya-e0301n0:1465_46": "Hīneti pahīne.",
  "anya-e0301n0:1465_47": "Seseti apahīne uparimaggavajjhe.",
  "anya-e0301n0:1465_48": "Imāni pana dve pahīnāvasiṭṭhakilesapaccavekkhanāni kesañci jīvitasamasīsipuggalānaṃ kilesa vibhāgesu",
  "anya-e0301n0:1465_49": "akovidānañca nalabbhantīti vuttaṃ paccavekkhativānavāti.",
  "anya-e0301n0:1465_50": "Etthaca visuddhimagge tāva sabbapathamaṃ maggapaccavekkhanaṃ vuttaṃ.",
  "anya-e0301n0:1465_51": "Tato phalapaccavekkhanaṃ.",
  "anya-e0301n0:1465_52": "Tato pahīnakilesapaccavekkhanaṃ.",
  "anya-e0301n0:1465_53": "Tato avasiṭṭhakilesapaccavekkhanaṃ.",
  "anya-e0301n0:1465_54": "Avasāne nibbānapaccavekkhanaṃ vuttaṃ.",
  "anya-e0301n0:1465_55": "Paṭisambhidāmaggaṭṭhakathāyaṃ pana sabbapathamaṃ kilesapaccavekkhanaṃ adhippetaṃ.",
  "anya-e0301n0:1465_56": "Vuttañhi tattha paccavekkhanesu pathamaṃ kilesapaccavekkhanaṃ hoti.",
  "anya-e0301n0:1465_57": "Tato maggaphalanibbānapaccavekkhanānīti.",
  "anya-e0301n0:1465_58": "Taṃ pana pāḷiyaṃ paccavekkhana ñāṇassa niddesato pubbe pathamaṃ chinnamanupassane paññāvimutti ñāṇanti evaṃ visuṃ vimuttiñāṇassa āgatattā vuttaṃ.",
  "anya-e0301n0:1465_59": "Tattha chinnanti tena tena maggena samucchinnaṃ kilesajātanti attho.",
  "anya-e0301n0:1465_60": "Pāḷi anu sārena vuccamāne pana pathamaṃ pahīnaṃ kilesānaṃ paccavekkhanaṃ.",
  "anya-e0301n0:1465_61": "Tato paccekaṃ maggaṅgabojjhaṅgādīnaṃ paccavekkhanaṃ.",
  "anya-e0301n0:1465_62": "Tato tesaṃ ārammaṇabhūtassa nibbānassa paccavekkhanaṃ.",
  "anya-e0301n0:1465_63": "Tato phaladhammānaṃ paccavekkhanaṃ.",
  "anya-e0301n0:1465_64": "Tato tesaṃ ārammaṇabhūtassa nibbānassa paccavekkhananti vattabbaṃ hoti.",
  "anya-e0301n0:1465_65": "Pāḷiyañhi paccavekkhanañāṇaniddese nibbānaṃ maggavārepi phalavārepi dvikkhattuṃ āgatanti.",
  "anya-e0301n0:1465_66": "Iti nibbānapaccavekkhanaṃ nāma itaresaṃ paccavekkhanānaṃ ādimhivā majjhe antarantarāvā avasānevā yatthakatthaci pavattatīti siddhaṃ hoti.",
  "anya-e0301n0:1465_67": "Tathā kilesapaccavekkhanaṃpi maggaphalapaccavekkhanānaṃ ādimhivā pacchāvāti.",
  "anya-e0301n0:1465_68": "Evañhi sati maggaṃ phalañca nibbānanti ayaṃ gāthāpi aviruddhā hotīti.",
  "anya-e0301n0:1465_69": "Evañca katvā adhimānaniddesaṭṭhakathāsu so hi maggaphalanibbāna pahīna kilesā vasiṭṭhakilesa paccavekkhanena",
  "anya-e0301n0:1465_70": "sañjātasomanasso ariyaguṇapaṭivedhe nikkaṅkhoti vuttaṃ.",
  "anya-e0301n0:1465_71": "Etthaca sotāpannassa pañca paccavekkhanāni honti.",
  "anya-e0301n0:1465_72": "Tathā sakadāgāmissa pañca.",
  "anya-e0301n0:1465_73": "Anāgāmissa pañca.",
  "anya-e0301n0:1465_74": "Arahato pana avasiṭṭhakilesonāma natthīti cattārīti ekūnavīsati paccavekkhanāni hontīti.",
  "anya-e0301n0:1465_75": "Idañca paripuṇṇa vasena labbhamānaṃ sandhāya vuttaṃ.",
  "anya-e0301n0:1465_76": "Aparipuṇṇaṃpi pana hotiyeva.",
  "anya-e0301n0:1465_77": "Tathā hi cūḷadukkhakkhandhasuttaaṭṭhakathāyaṃ sā pana na sabbesaṃ paripuṇṇā hoti.",
  "anya-e0301n0:1465_78": "Eko hi pahīnakilesameva paccavekkhati.",
  "anya-e0301n0:1465_79": "Eko avasiṭṭhakilesameva.",
  "anya-e0301n0:1465_80": "Eko maggameva.",
  "anya-e0301n0:1465_81": "Eko phalameva.",
  "anya-e0301n0:1465_82": "Ekonibbānameva.",
  "anya-e0301n0:1465_83": "Imāsu pana pañcasupaccavekkhanāsu ekaṃvādvevā no laddhuṃ navaṭṭatīti vuttaṃ.",
  "anya-e0301n0:1465_84": "Evaṃ chabbisuddhikamena bhāvetabbo catubbidho maggo ñāṇadassanavisuddhināma vuccatīti sambandho.",
  "anya-e0301n0:1465_85": "Maggasaddena cettha catubbidhaṃ maggañāṇaṃ tadanukūlapavattivasena phalañāṇañca gahitanti daṭṭhabbaṃ.",
  "anya-e0301n0:1465_86": "Etthāti vipassanākammaṭṭhāne.",
  "anya-e0301n0:1465_87": "Tatthāti tesu anupassanā maggaphalesu.",
  "anya-e0301n0:1465_88": "Abhinivisanaṃ abhiniveso.",
  "anya-e0301n0:1465_89": "Heṭṭhā silāpathaviyaṃ nikhātasinerupādassa viya ajjhattakhandhesu daḷhaṃ gahetvā pavattīti attho.",
  "anya-e0301n0:1465_90": "Attā iti abhiniveso attābhiniveso.",
  "anya-e0301n0:1465_91": "Taṃ attābhinivesaṃ.",
  "anya-e0301n0:1465_92": "Muñcantīti ajjhattadhammānaṃ kevalaṃ paccayāyatta vuttitāya khaṇabhaṅgassaca adiṭṭhattā so abhiniveso pavattati.",
  "anya-e0301n0:1465_93": "Tasmā taṃ dvayaṃ sudiṭṭhaṃ katvā rūpaṃ anattā vedanā anattātiādinā punappunaṃ samanupassanāvasena taṃ abhinivesaṃ vimocayamānāti attho.",
  "anya-e0301n0:1465_94": "Vimokkhamukhaṃ hoti,",
  "anya-e0301n0:1465_95": "suññatavimokkha saṅkhātassa maggassa phalassaca pavesanadvārabhūtattā,",
  "anya-e0301n0:1465_96": "vipallāsa nimittanti viparītavasena āsanaṃ upagamanaṃ pavattanaṃvā vipallāso.",
  "anya-e0301n0:1465_97": "Anicce niccanti upagamanaṃ pavattanaṃvāti attho.",
  "anya-e0301n0:1465_98": "So eva kile suppattiyā āsannakāraṇattā nimittanti vipallāsanimittaṃ.",
  "anya-e0301n0:1465_99": "Muñcantīti ajjhattadhammānaṃ khaṇabhaṅgassa adiṭṭhattā taṃnimittaṃ hotīti tesaṃ khaṇabhaṅgaṃ sudiṭṭhaṃ",
  "anya-e0301n0:1465_100": "katvā rūpaṃ aniccaṃ vedanā aniccātiādinā punappunaṃ samanupassanāvasena taṃnimittaṃ vimocayamānāti attho.",
  "anya-e0301n0:1465_101": "Taṇhāpaṇidhinti taṇhāeva abhisaṅgavasena ārammaṇe cittassa paṇidahanato daḷhaṃ thapanato paṇidhīti taṇhāpaṇidhi.",
  "anya-e0301n0:1465_102": "Taṃtaṇhā paṇidhiṃ.",
  "anya-e0301n0:1465_103": "Muñcantīti ajjhattadhammānaṃ mahāādīnavarāsibhāvassa adiṭṭhattā sopaṇidhi hotīti tesaṃ mahāādīnavarāsibhāvaṃ",
  "anya-e0301n0:1465_104": "sudiṭṭhaṃ katvā rūpaṃdukkhaṃ vedanādukkhātiādinā punappunaṃ samanupassanāvasena taṃpaṇidhiṃ vimocayamānāti attho.",
  "anya-e0301n0:1465_105": "Tasmāti yasmā etā vimokkhamukhabhūtā tisso anupassanā evaṃ visesa nāmikā honti. Tasmā.",
  "anya-e0301n0:1465_106": "Yasmā saṅkhāresu suññatadassanavasena atthasiddhināma kevalaṃ attākinivesabhūtassa diṭṭhigāhassa paṭipakkhabhūtassa ñāṇasseva ānubhāvo hoti,",
  "anya-e0301n0:1465_107": "tasmā tathā samanupassitvā vimuñcantassa vipassanāpi maggopi sahajātañāṇa kiccena nāmaṃ labhatīti vuttaṃ yadivuṭṭhāna.La.",
  "anya-e0301n0:1465_108": "Suññatovimokkho nāmahotimaggoti.",
  "anya-e0301n0:1465_109": "Aniccadassanavasena atthasiddhināma nimittāti nivesabhūtassa mānagāhassa paṭipakkhabhūtāya saddhāyapi ānubhāvo.",
  "anya-e0301n0:1465_110": "Tasmā tathā samanupassitvā vimuccantassa vipassanāpi maggopi sahajātasaddhā kiccena nāmaṃ labhatīti vuttaṃ yadianiccato.La.",
  "anya-e0301n0:1465_111": "Animitto vimokkhonāmāti.",
  "anya-e0301n0:1465_112": "Dukkhadassanavasena atthasiddhināma paṇidhisaṅkhāta taṇhāgāhapaṭipakkhabhūtassa samādhissapi ānubhāvo.",
  "anya-e0301n0:1465_113": "Tasmā tathā samanupassitvā vimuccantassa vipassanāpi maggopi sahajātasamādhikiccena nāmaṃ labhatīti vuttaṃ.",
  "anya-e0301n0:1465_114": "Yadi dukkhato. La.",
  "anya-e0301n0:1465_115": "Appaṇihito vimokkhonāmāti.",
  "anya-e0301n0:1465_116": "Vuttañhetaṃ paṭisambhidāmagge aniccato manasikaroto saddhindriyaṃ adhimattaṃ hoti.",
  "anya-e0301n0:1465_117": "Dukkhato manasikaroto samādhindriyaṃ adhimattaṃ hoti.",
  "anya-e0301n0:1465_118": "Anattato manasikaroto paññindriyaṃ adhimattaṃ hotīti.",
  "anya-e0301n0:1465_119": "Magge pana tiṇṇaṃ dhammānaṃ kiccavisesonāma vipassanāgamanavaseneva siddhoti vuttaṃ maggo. La.",
  "anya-e0301n0:1465_120": "Nāmāni labhatīti.",
  "anya-e0301n0:1465_121": "Tattha suññatavimokkhena vimutto ariyasāvako sotāpattimaggakkhaṇe dhammānusārīnāma hoti.",
  "anya-e0301n0:1465_122": "Majjhe chasu maggaphalakkhaṇesu diṭṭhippatto nāma.",
  "anya-e0301n0:1465_123": "Arahattaphalakkhaṇe paññāvimuttonāma.",
  "anya-e0301n0:1465_124": "Animittavimokkhena vimutto sotāpattimaggakkhaṇe saddhānusārīnāma.",
  "anya-e0301n0:1465_125": "Upari sattasu ṭhānesu saddhāvimuttonāma.",
  "anya-e0301n0:1465_126": "Apaṇihitavimokkhena vimutto pana aṭṭhasupi ṭhānesu kāyasakkhināma.",
  "anya-e0301n0:1465_127": "Soyeva arūpajjhānaṃ pādakaṃ katvā vimutto arahattaphale ṭhito ubhatobhāgavimutto nāmāti ettāvatā yaṃ",
  "anya-e0301n0:1465_128": "heṭṭhā vuttaṃ vipassanāparipākamāgammāti saṅkhārupekkhābhāvaṃ patvā tividhavimokkhamukhabhāvappattiyāceva",
  "anya-e0301n0:1465_129": "sattaariyapuggalavibhāgassa paccayabhāvappattiyāca vipassanāñāṇassa paripākaṃ āgamma paṭiccāti.",
  "anya-e0301n0:1465_130": "Taṃ sarūpato niddiṭṭhaṃ hotīti.",
  "anya-e0301n0:1465_131": "Maggavīthiyaṃ phalañca maggāgamana vasena tathā tīṇi nāmāni labhatīti yojanā.",
  "anya-e0301n0:1465_132": "Yathāvuttanayena vipassantānanti yadi anattato vipassatītiādinā vuttappakāranayena vipassantānaṃ catunnaṃ phalaṭṭhānaṃ puggalānaṃ.",
  "anya-e0301n0:1465_133": "Yathāsakaṃphalanti sotāpannassa sotāpattiphalaṃ.",
  "anya-e0301n0:1465_134": "Sakadāgāmissa sakadāgāmiphalantiādinā nayena attano attano santakabhūtaṃ yaṃ yaṃ phalaṃ vipassanāgamana vaseneva suññatādivimokkhotica vuccati.",
  "anya-e0301n0:1465_135": "Namaggāgamanavasenāti adhippāyo.",
  "anya-e0301n0:1465_136": "Etthaca vipassanāgamana vasena maggassa animitta nāmalābhonāma suttantikapariyāyena vutto.",
  "anya-e0301n0:1465_137": "Abhidhamme pana animitto nāmamaggo naāgato.",
  "anya-e0301n0:1465_138": "Nahi so nippariyāyato animittonāma hoti.",
  "anya-e0301n0:1465_139": "Hīnapaṇītādivasena vibhāgārahassa saṅkhāranimittassa sabbhāvato.",
  "anya-e0301n0:1465_140": "Teneva hissa dukkhapaṭipadā dandhā bhiññādivasenavā pāramidhammānaṃ parittamahantādivasenavā hīna paṇīta paṇītatara paṇītatama vibhāgo sandissatīti.",
  "anya-e0301n0:1465_141": "Aṭṭhakathāyaṃ pana aniccānupassanā saṅkhāresu niccanimittaṃ vidhamanavasena pavattattā animittānupassanānāma",
  "anya-e0301n0:1465_142": "samānāpi sayaṃ saṅkhāranimitte pariyāpannattā ekantena attanonāmaṃ maggassa dātuṃ nasakkoti.",
  "anya-e0301n0:1465_143": "Tasmā maggo abhidhamma pariyāyena animittanāmaṃ nalabhatīti vuttaṃ.",
  "anya-e0301n0:1465_144": "Suttantikapariyāyena pana yathā pathavikasiṇārammaṇaṃ jhānaṃ pathavikasiṇanti vuccati.",
  "anya-e0301n0:1465_145": "Evaṃ suññatādināmaṃ nibbānaṃ ārammaṇaṃ katvā pavattāni maggaphalānipi ārammaṇavasenapi suññatādināmaṃ labhanti.",
  "anya-e0301n0:1465_146": "Ārammaṇakaraṇavasena pana sampayogavasenavā palibodhakarāca nimittakarāca paṇidhikarāca rāgādayo kilesadhammā tesu natthi.",
  "anya-e0301n0:1465_147": "Tasmā tāni aññaṃ āgamanaṃvā ārammaṇaṃvā anapekkhitvā attano sabhāvenapi suññatādināmaṃ labhantīti dassetuṃ ārammaṇavasenātiādi vuttaṃ.",
  "anya-e0301n0:1465_148": "Tattha sarasavasenāti attano sabhāvena.",
  "anya-e0301n0:1465_149": "Nāmattayanti suññatādi nāmattikaṃ.",
  "anya-e0301n0:1465_150": "Sabbatthāti sabbāsu maggavīthi phalasamāpattivīthīsu.",
  "anya-e0301n0:1465_151": "Sabbesaṃpīti sabbesaṃpi maggaphalānaṃ.",
  "anya-e0301n0:1465_152": "Samamevāti samānameva.",
  "anya-e0301n0:1465_153": "Sadisameva.",
  "anya-e0301n0:1465_154": "Etthapanāti etesu pana yathāvuttesu maggaphalesu.",
  "anya-e0301n0:1465_155": "Yasmā sabbādiṭṭhiyoca soḷasavidhā vicikicchāca attadiṭṭhimūlikā eva honti.",
  "anya-e0301n0:1465_156": "Attadiṭṭhiyā niruddhāya nirujjhanti sabbānica apāyagāmi kammānināma attadiṭṭhiyā satiyāeva vipaccanti.",
  "anya-e0301n0:1465_157": "Asatiyā na vipaccanti.",
  "anya-e0301n0:1465_158": "Diṭṭhasaccānañca sā diṭṭhi sabbaso pahīnā hoti.",
  "anya-e0301n0:1465_159": "Tasmā sotāpattimaggaṃ.La.",
  "anya-e0301n0:1465_160": "Pahīnāpāya gamanoti vuttaṃ.",
  "anya-e0301n0:1465_161": "Apāyaṃ gacchanti etehīti apāyagamanāni.",
  "anya-e0301n0:1465_162": "Diṭṭhivicikicchāvippayuttā akusaladhammāceva pubbekataduccaritakammānica.",
  "anya-e0301n0:1465_163": "Pahīnāni apāyagamanāni etassāti pahīnāpāyagamano.",
  "anya-e0301n0:1465_164": "Paṭividdhacatusaccānaṃ pahīnaattadiṭṭhīnaṃ bodhipakkhiyadhammā ekantena uparūpari vaḍḍhanapakkhe ṭhitā honti.",
  "anya-e0301n0:1465_165": "Kilesadhammā pana hāyanapakkhe.",
  "anya-e0301n0:1465_166": "Tasmā te anukkamena parihāyitvā gacchantā uparima koṭiyā sattahi bhavehi sabbaso parikkhayaṃ gacchantīti",
  "anya-e0301n0:1465_167": "vuttaṃ sattakkhattuparamosotāpannonāma hotīti,",
  "anya-e0301n0:1465_168": "tattha sattakkhattusaddena sattapaṭisandhigahaṇavārā vuccanti.",
  "anya-e0301n0:1465_169": "Paramoti ukkaṃsaparicchedo.",
  "anya-e0301n0:1465_170": "Iti sattakkhattuṃ paramo etassāti.",
  "anya-e0301n0:1465_171": "Sattakkhattuparamo.",
  "anya-e0301n0:1465_172": "So pana devesu sattakkhattu paramo,",
  "anya-e0301n0:1465_173": "manussesu sattakkhattu paramo,",
  "anya-e0301n0:1465_174": "ubhayattha sattakkhattu paramoti tividho hoti. Yathāha –",
  "anya-e0301n0:1466_0": "Katamoca puggalo sattakkhattuparamo idhekacco puggalo tiṇṇaṃ saṃyojanānaṃ parikkhayā sotāpanno hoti,",
  "anya-e0301n0:1466_1": "avinipātadhammo niyato,",
  "anya-e0301n0:1466_2": "sambodhiparāyano,",
  "anya-e0301n0:1466_3": "so sattakkhattuṃ deveca manusseca sandhāvitvā saṃsaritvā dukkhassantaṃ karoti.",
  "anya-e0301n0:1466_4": "Ayaṃ vuccati puggalo sattakkhattu paramoti.",
  "anya-e0301n0:1467_0": "Ettha hi ca saddo aniyamattho.",
  "anya-e0301n0:1467_1": "Etena yoca deveeva sattakkhattuṃ saṃsarati.",
  "anya-e0301n0:1467_2": "Yoca manusseeva sattakkhattuṃ saṃsarati.",
  "anya-e0301n0:1467_3": "Yoca deveca manusseca missakabhava vasena sattakkhattuṃ saṃsarati.",
  "anya-e0301n0:1467_4": "Tividho peso sattakkhattu paramonāmāti dasseti.",
  "anya-e0301n0:1467_5": "Aṭṭhakathāyaṃ pana missakabhava vasenassa attho vutto.",
  "anya-e0301n0:1467_6": "Etthaca yasmā mahaggatajjhānassaca uparimagga vipassanā yaca ānubhāvaṃ anapekkhitvā kevalaṃ imassa maggassa",
  "anya-e0301n0:1467_7": "ānubhāvagatiyā eva sattakkhattuparamonāma vutto.",
  "anya-e0301n0:1467_8": "Soca pāḷiyaṃ katamesaṃ pañcannaṃ idha niṭṭhā.",
  "anya-e0301n0:1467_9": "Sattakkhattuparamassa kolaṃ kolassa ekabījissa sakadāgāmissa yoca diṭṭhevadhamme arahāti vuttattā kāmabhaveeva",
  "anya-e0301n0:1467_10": "jhānarahito sukkhavipassakovā parihīnajjhānovā daṭṭhabbo.",
  "anya-e0301n0:1467_11": "Tenevaca paṭisambhidāmaggaṭṭha kathāyaṃ tayopi ime sotāpannā kāmabhavavasena vuttā.",
  "anya-e0301n0:1467_12": "Rūpārūpabhave pana bahukāpi paṭisandhiyo gaṇhantīti vuttaṃ.",
  "anya-e0301n0:1467_13": "Aṅguttaraṭṭhakathāyañca aṭṭhamaṃ bhavanti kāmabhave aṭṭhamaṃ paṭisandhinti vuttaṃ.",
  "anya-e0301n0:1467_14": "Tasmā ye kāmabhaveyeva sattavārato oraṃvā diṭṭhadhamme yevavā uparimaggaṃ gaṇhanti.",
  "anya-e0301n0:1467_15": "Tesaṃ tathārūpo pavattiviseso upari maggavipassanābalena siddhoti veditabbo.",
  "anya-e0301n0:1467_16": "Tathā hi aṭṭhakathāsu upari tiṇṇaṃ maggānaṃ vipassanā niyāmetīti vuttaṃ.",
  "anya-e0301n0:1467_17": "Ye pana diṭṭhadhammevā sakkaanāthapiṇḍikavisākhādayo viya sattasu bhavesu yatthakatthaci bhavevā jhānaṃ uppādetvā brahmalokaṃ gacchanti.",
  "anya-e0301n0:1467_18": "Yeca brahmalokeyeva sotāpattimaggaṃ labhitvā tattheva parinibbāyanti.",
  "anya-e0301n0:1467_19": "Tesaṃ tathārūpo pavatti viseso mahaggatajjhānabalena siddhoti.",
  "anya-e0301n0:1467_20": "Yasmāca pāḷiyaṃ sattakkhattuṃ devecāti etena kāmabhave satta opapātika paṭisandhiyo dasseti.",
  "anya-e0301n0:1467_21": "Sattakkhattuṃ manussecāti etena satta gabbhaseyyakapaṭisandhiyo dassetīti ubhayena cuddasa paṭisandhiyo dassitā honti.",
  "anya-e0301n0:1467_22": "Tasmā tena pariyāyena labbhamāne cuddasabhave sandhāya sakkapañhasutte –",
  "anya-e0301n0:1468_0": "Ito satta tato satta,",
  "anya-e0301n0:1468_1": "saṃsarāni catuddasāti vuttaṃ.",
  "anya-e0301n0:1468_2": "Tathā aṅguttareca tikanipāte sace udāyi ānando avitarāgo kālaṃ kareyya,",
  "anya-e0301n0:1468_3": "tena cittapasādena sattakkhattuṃ devesu devarajjaṃ kareyya.",
  "anya-e0301n0:1468_4": "Sattakkhattuṃ imasmiṃyeva jambudīpe mahārajjaṃ kareyya.",
  "anya-e0301n0:1468_5": "Apica udāyi ānando diṭṭhevadhamme parinibbā yissatīti vuttaṃ.",
  "anya-e0301n0:1468_6": "Keci pana imehi suttapadehi sattakkhattu paramassa sotāpannassa kāmabhave cuddasa paṭisandhiyo icchanti.",
  "anya-e0301n0:1468_7": "Mahāvaggasaṃyuttaṭīkāyañca keci pana kāmabhave sattakkhattuṃeva uppajjati,",
  "anya-e0301n0:1468_8": "na tato uddhanti vadanti.",
  "anya-e0301n0:1468_9": "Taṃ vīmaṃsitabbanti vuttaṃ.",
  "anya-e0301n0:1468_10": "Vibhaṅge pana tattha tattha aṭṭhānasuttesuca aṭṭhānametaṃ anavakāso yaṃ diṭṭhisampanno puggalo aṭṭhamaṃ bhavaṃ nibbatteyya,",
  "anya-e0301n0:1468_11": "netaṃ ṭhānaṃ vijjatītica,",
  "anya-e0301n0:1468_12": "aṅguttare chakkanipāte abhabbo diṭṭhasampanno puggalo aṭṭhamaṃ bhavaṃ nibbattetunti ca,",
  "anya-e0301n0:1468_13": "mahāniddese ajitapañhe sohāpattimaggañāṇena abhisaṅkhāraviññāṇassa,",
  "anya-e0301n0:1468_14": "nirodhena sattabhave thapetvā anama taggesaṃsāre ye uppajjeyyuṃ nāmañca rūpañca,",
  "anya-e0301n0:1468_15": "etthete nirujjhanti.",
  "anya-e0301n0:1468_16": "Vūpasamanti.",
  "anya-e0301n0:1468_17": "Atthaṃ gacchanti.",
  "anya-e0301n0:1468_18": "Paṭipassambhantītica,",
  "anya-e0301n0:1468_19": "evaṃ daḷhaṃ katvā vuttattā yathāvuttanayeneva tesaṃ suttapadānaṃ attho veditabboti.",
  "anya-e0301n0:1468_20": "Rāgadosamohānanti kāmarāgassa dosassa tadekaṭṭhamohassaca.",
  "anya-e0301n0:1468_21": "Tanukarattāti yathā sotāpannasantāne uppajjantā dhammikesu kāmavatthūsu balavantā hutvā uppajjanti.",
  "anya-e0301n0:1468_22": "Yato tesaṃ methunavatthusamāyogopi pavattati,",
  "anya-e0301n0:1468_23": "tathā uppajjituṃ asamatthe katvā saṃlikhanavasena tanukaraṇato.",
  "anya-e0301n0:1468_24": "Adhiccuppattivasenaca pariyuṭṭhānamandatāvasenaca tanukabhāvaṃ sādhanatoti attho.",
  "anya-e0301n0:1468_25": "Tattha adhiccuppattivasenāti kadāci cirena uppattivasena.",
  "anya-e0301n0:1468_26": "Pariyuṭṭhānamandatāyāti cirena uppajjantānaṃpi mandataraṃ pariyuṭṭhānavasena.",
  "anya-e0301n0:1468_27": "Mahāsivattherena pana tesaṃpi methunavatthu samāyogo icchito.",
  "anya-e0301n0:1468_28": "So mahāṭṭhakathāyaṃ paṭikkhitto.",
  "anya-e0301n0:1468_29": "Yañca chakkanipāte migāsālavatthumhi abrahmacārinopi isidattassa brāhmaṇassa sakadāgāmittaṃ bhagavatā byākataṃ,",
  "anya-e0301n0:1468_30": "taṃpi tassa āsannamaraṇakāle adhigamavasena byākatanti veditabbaṃ.",
  "anya-e0301n0:1468_31": "Sakiṃdeva imaṃ lokaṃ āgantvā āgamanato sakadāgāmīnāma hotīti yojanā.",
  "anya-e0301n0:1468_32": "Yamettha vattabbaṃ,",
  "anya-e0301n0:1468_33": "taṃ heṭṭhā pathamaparicchede vuttameva.",
  "anya-e0301n0:1468_34": "Arahattaṃbhāvetvāti arahattamaggaṃ bhāvetvākhīṇā cattāro āsavā yassāti khīṇāsavo.",
  "anya-e0301n0:1468_35": "Dakkhiṇā vuccati kammañca kammaphalañca saddahitvā āyatiṃ phalapaṭilābhatthāya dinnadānaṃ.",
  "anya-e0301n0:1468_36": "Dakkhanti vaḍḍhanti sattā etāyāti katvā.",
  "anya-e0301n0:1468_37": "Tāya pana dakkhiṇāya vipattikarānaṃ kilesānaṃ sabbaso abhāvato sampattikarānañca sīlakkhandhādiguṇānaṃ",
  "anya-e0301n0:1468_38": "sabbaso paripuṇṇattā dakkhiṇeyyesu aggo jeṭṭhako hutvā taṃdakkhiṇaṃ paṭiggahituṃ arahatīti aggadakkhiṇeyyo.",
  "anya-e0301n0:1468_39": "Puggalabhedoti catunnaṃ phalaṭṭhapuggalānaṃ saṅkhepabhedo.",
  "anya-e0301n0:1468_40": "Vitthārabhedo pana evaṃ veditabbo,",
  "anya-e0301n0:1468_41": "aṭṭhakathāsu tāva catuvīsati sotāpannā,",
  "anya-e0301n0:1468_42": "dvādasa sakadāgāmino,",
  "anya-e0301n0:1468_43": "aṭṭhacattālīsa anāgāmino,",
  "anya-e0301n0:1468_44": "dvādasa arahantoti phalaṭṭhānaṃ channavutibhedo vutto.",
  "anya-e0301n0:1468_45": "Tattha saddhādhimutto paññādhimuttoti dve sotāpannā honti.",
  "anya-e0301n0:1468_46": "Te ekabījī kolaṃkolo sattakkhattuparamocāti tīhi guṇitā cha.",
  "anya-e0301n0:1468_47": "Puna catūhi paṭipadāhi guṇitā catuvīsati honti.",
  "anya-e0301n0:1468_48": "Tividha vimokkhacatupaṭipadānaṃ pana bhedena dvādasa sakadāgāmino dvādasa arahantoca honti.",
  "anya-e0301n0:1468_49": "Anāgāmino pana avihesu tāva tayo antarāparinibbāyino,",
  "anya-e0301n0:1468_50": "eko upahacca parinibbāyī,",
  "anya-e0301n0:1468_51": "eko uddhaṃ soto akaniṭṭhagāmīti pañca.",
  "anya-e0301n0:1468_52": "Teyeva sasaṅkhāraparinibbāyī asaṅkhāraparinibbāyīcāti dvīhi guṇitā dasa.",
  "anya-e0301n0:1468_53": "Tathā atappasu dassasudassīsu ticattālīsa honti.",
  "anya-e0301n0:1468_54": "Akaniṭṭhe pana uddhaṃsoto akaniṭṭhagāmīnāma natthīti cattāro sasaṅkhāraparinibbāyino cattāro asaṅkhāraparinibbāyinoti aṭṭhāti.",
  "anya-e0301n0:1468_55": "Sabbe aṭṭhacattālīsa hontīti.",
  "anya-e0301n0:1468_56": "Suttanipātaṭṭhakathāyaṃ pana dvādasa sotāpannā,",
  "anya-e0301n0:1468_57": "dvādasa sakadāgāmino,",
  "anya-e0301n0:1468_58": "catuvīsati anāgāmino,",
  "anya-e0301n0:1468_59": "dve arahanto,",
  "anya-e0301n0:1468_60": "cattāro maggaṭṭhāti catupaññāsa honti.",
  "anya-e0301n0:1468_61": "Teyeva saddhādhura paññādhura vasena dvīhi guṇitā aṭṭhasataṃ puggalā hontīti āgato.",
  "anya-e0301n0:1468_62": "Etthāti etasmiṃ puggalabhede.",
  "anya-e0301n0:1468_63": "Sabbesaṃpīti catunnaṃ phalaṭṭhānaṃpi sādhāraṇāva.",
  "anya-e0301n0:1468_64": "Na nirodhasamāpatti viya ekaccānaṃeva sādhāraṇāti adhippāyo.",
  "anya-e0301n0:1468_65": "Ativiya mamāyitassa abhinindi tassa ajjhositassa attano cittasantānassa apavattikaraṇaṃ nāma bahalarāgavimuttānaṃeva sijjhatīti vuttaṃ,",
  "anya-e0301n0:1468_66": "anāgāmīnañceva arahantānañcalabbhatīti.",
  "anya-e0301n0:1468_67": "Tesaṃpi aṭṭhasamāpattilābhīnaṃ kāmarūpabhavagatānaññeva idha gahaṇaṃ daṭṭhabbaṃ. Kasmā,",
  "anya-e0301n0:1468_68": "ādito paṭṭhāya anupubbanirodhabaleneva gantabbattā.",
  "anya-e0301n0:1468_69": "Tenāha tatthātiādi.",
  "anya-e0301n0:1468_70": "Tatrāyaṃ vidhi,",
  "anya-e0301n0:1468_71": "pathamajjhānaṃ samāpajjitvā vuṭṭhāya tattha gate saṅkhāre aniccato dukkhato anattato vipassati.",
  "anya-e0301n0:1468_72": "Tato dutīyajjhānaṃ samāpajjitvā vuṭṭhāya tatthagate saṅkhāre tatheva vipassati.",
  "anya-e0301n0:1468_73": "Tato tatīyaṃ jhānaṃ.",
  "anya-e0301n0:1468_74": "Tato catutthaṃ jhānaṃ.",
  "anya-e0301n0:1468_75": "Tato pañcamaṃ jhānaṃ.",
  "anya-e0301n0:1468_76": "Tato ākāsānañcāyatanaṃ.",
  "anya-e0301n0:1468_77": "Tato viññāṇañcā yatanaṃ samāpajjitvā vuṭṭhāya tatthagate saṅkhāre tatheva vipassati.",
  "anya-e0301n0:1468_78": "Tato ākiñcaññāyatanaṃ samāpajjitvā vuṭṭhāya nānābaddhaavikopanaṃ saṅghapatimānanaṃ satthupakkosanaṃ addhāna",
  "anya-e0301n0:1468_79": "paricchedoti imaṃ catubbidhaṃ pubbakiccaṃ karoti.",
  "anya-e0301n0:1468_80": "Tato nevasaññā nāsaññāyatanaṃ samāpajjati.",
  "anya-e0301n0:1468_81": "Ekaṃvā dvevā cittavāre atikkamitvā acittako hoti nirodhaṃ phusatīti.",
  "anya-e0301n0:1468_82": "Tatthatatthevāti tato tato jhānato tasmiṃ tasmiṃ vuṭṭhitakāleeva.",
  "anya-e0301n0:1468_83": "Vipassantoti nirodhassa samatha vipassanā yuganandhabaleneva pattabbattā vipassanābalenapi cittasantānassa",
  "anya-e0301n0:1468_84": "saṇhasukhumabhāvā pādanatthaṃ idaṃ pathamajjhānaṃ aniccantiādinā nayena vipassanto.",
  "anya-e0301n0:1468_85": "Yāvaākiñcaññāyatanaṃgantvāti yāva ākiñcaññāyatanajjhānaṃ,",
  "anya-e0301n0:1468_86": "tāva samāpajjanavuṭṭhānavipassanāvasena gantvā.",
  "anya-e0301n0:1468_87": "Āvajjanādhiṭṭhāna paccavekkhanānipettha icchitabbāniyeva.",
  "anya-e0301n0:1468_88": "Teneva hi paṭisambhidāmagge pañcavidhā vasiyo nirodhaparikammesu vuttāti.",
  "anya-e0301n0:1468_89": "Tatoparanti ākiñcaññāyatanajjhānagate saṅkhārevipassanānantaraṃ,",
  "anya-e0301n0:1468_90": "adhiṭṭhātabbanti adhiṭṭheyyaṃ.",
  "anya-e0301n0:1468_91": "Attano sarīrābandhe parikkhāre thapetvā nānābandhāni civarādīni parikkhārāni aggiādinā parissayena māvinassantūtivā,",
  "anya-e0301n0:1468_92": "ekasīmāyaṃ saṅghakamme karīyamāne saṅgho maṃ pabhimānessati,",
  "anya-e0301n0:1468_93": "tadā vuṭṭhahāmītivā,",
  "anya-e0301n0:1468_94": "satthā maṃ kenacikāraṇena pakkosā pessati,",
  "anya-e0301n0:1468_95": "tadā vuṭṭhahāmītivā adhiṭṭhānakiccaṃ.",
  "anya-e0301n0:1468_96": "Ādisaddena nirodhabbhantareeva maraṇaṃ nukho me bhavissatīti evaṃ pavatto addhāna paricchedo gahito.",
  "anya-e0301n0:1468_97": "Dvinnaṃ.La.",
  "anya-e0301n0:1468_98": "Vocchijjaticittasantati tadatthāya ādito paṭṭhāya tathārūpassa payogavisesassa suṭṭhu katattā.",
  "anya-e0301n0:1468_99": "Tatoti tasmiṃ kāle.",
  "anya-e0301n0:1468_100": "Anāgāmino anāgāmi phalacittaṃ nirāvajjanaṃpi nipparikammaṃpīti adhippāyo.",
  "anya-e0301n0:1468_101": "Tathāhi ādito paṭṭhāya punappunaṃ pavattitaṃ vipassanāparikammameva tassa parikammaṭṭhāne tiṭṭhati.",
  "anya-e0301n0:1468_102": "Na visuṃ āsannaparikammaṃ nāma atthīti.",
  "anya-e0301n0:1468_103": "Paccavekkhananti phalapaccavekkhanaṃ.",
  "anya-e0301n0:1468_104": "Evaṃ duvidhaṃ kammaṭṭhānanayaṃ niddisitvā idāni yadatthaṃ so niddisīyati,",
  "anya-e0301n0:1468_105": "tadatthe sotujane niyojento bhāve tabbanti gāthamāha.",
  "anya-e0301n0:1468_106": "Tattha paṭipajjitabbāti paṭipatti.",
  "anya-e0301n0:1468_107": "Paṭipajjantivā etāya uparupari visesanti paṭipatti.",
  "anya-e0301n0:1468_108": "Sīlādidhammo.",
  "anya-e0301n0:1468_109": "Rasīyati nirāmisasukhānubhavanavasena anubhavīyatīti raso.",
  "anya-e0301n0:1468_110": "Jhānamagga phalabhūto adhigamadhammo.",
  "anya-e0301n0:1468_111": "Arahatta phalamevavā.",
  "anya-e0301n0:1468_112": "Tadubhayaṃ paṭicca uppannapītisomanassamevavā.",
  "anya-e0301n0:1468_113": "Paṭipattiyā raso paṭipatti raso.",
  "anya-e0301n0:1468_114": "Soeva assāditabbaṭṭhena assādo cāti paṭipatti rasassādo.",
  "anya-e0301n0:1468_115": "Sāsane paṭipattirasassādaṃ patthayantena bhikkhunā iccevaṃ mayā niddiṭṭhaṃ uttamaṃ bhāvanādvayaṃ bhāvetabbanti sambandho.",
  "anya-e0301n0:1469_0": "Iti paramatthadīpaniyānāma abhidhammatthasaṅgahassa",
  "anya-e0301n0:1470_0": "Catutthavaṇṇanāya kammaṭṭhānasaṅgahassa",
  "anya-e0301n0:1471_0": "Paramatthadipanā niṭṭhitā.",
  "anya-e0301n0:1472_0": "Nigama paramatthadīpanī",
  "anya-e0301n0:1473_0": "172.",
  "anya-e0301n0:1473_1": "Cārittena kulācārena sobhite ñāti mitta dhana bhogasampattiyā visāle kule udayo vaḍḍhi yassa soti cārittasobhitavisālakulodayo. Tena.",
  "anya-e0301n0:1473_2": "Saddhāya abhivuḍḍhānaṃ parisuddhānañca attano sīlasutacāgādiguṇānaṃ udayo vaḍḍhi etasminti saddhātivuḍḍhaparisuddhaguṇodayo. Tena.",
  "anya-e0301n0:1473_3": "Nampavhayenāti nampanāmakena upāsakena.",
  "anya-e0301n0:1473_4": "Paṇidhāyāti bhusaṃ nidhāya hadaye thapetvā upādāya paṭicca.",
  "anya-e0301n0:1473_5": "Parānukampanti paresaṃ attano mandabuddhīnaṃ pacchimajanānaṃ anukampaṃ anudayaṃ kāruññaṃ paṇidhāyāti sambandho.",
  "anya-e0301n0:1473_6": "Patthitanti abhiyācitaṃ.",
  "anya-e0301n0:1473_7": "Puññena tena vipulenāti tena vipulena abhidhammattha saṅgahapakaraṇassa karaṇapuññena.",
  "anya-e0301n0:1473_8": "Tumūlasomanti evaṃ nāmakaṃ vihāraṃ.",
  "anya-e0301n0:1473_9": "Vuttañhi khuddasikkhāṭīkāyaṃsīhaḷadīpe tumūlasomavihāre saṅghassa pākavattaṃpi tāla paṇṇaṃ vikkiṇitvā karīyati.",
  "anya-e0301n0:1473_10": "Na hi tattha paṇṇena attho atthi.",
  "anya-e0301n0:1473_11": "Sabbepi iṭṭhakacchannā pāsādādayoti.",
  "anya-e0301n0:1473_12": "Eso kira vihāro ādito abhayagirirañño aggamahesibhūtāya somadeviyā kārāpitattā yāvajjatanāpi somavihārotveva paññāyittha.",
  "anya-e0301n0:1473_13": "Tumūlasaddo pana vipulasaddapariyāyo.",
  "anya-e0301n0:1474_0": "Athettha vattati saddo, tumūlo bheravo mahā;",
  "anya-e0301n0:1475_0": "Hatthināge padinnamhi, sivīnaṃ raṭṭhavaḍḍhaneti.",
  "anya-e0301n0:1476_0": "Ādīsu",
  "anya-e0301n0:1477_0": "Viya.",
  "anya-e0301n0:1477_1": "Soca vihāro saṭṭhimattehi mahāpariveṇehi saṇṭhito hotīti ativiya vipulo mahanto vitthiṇṇo hoti.",
  "anya-e0301n0:1477_2": "Tasmā so vipulattā mahantattā vitthiṇṇattā tumūla somoti vuccati.",
  "anya-e0301n0:1477_3": "Taṃ tumūlasomaṃ.",
  "anya-e0301n0:1477_4": "Atthato mahāsoma vihāranti vuttaṃ hoti.",
  "anya-e0301n0:1477_5": "Etena thero attano ācariyavaṃsassa vasana vihāraṃ kitteti.",
  "anya-e0301n0:1477_6": "Attano vasanaṭṭhānaṃ pana nāmarūpaparicchede kittitaṃ.",
  "anya-e0301n0:1477_7": "Dhaññādhivāsanti tasmiṃ vihāre ādikammikabhūta mahindattherādīnaṃ puññavantattherānaṃ ajjhāvuṭṭhabhūtaṃ.",
  "anya-e0301n0:1477_8": "Dīpapasādaka mahāmahindattherassa hi vaṃse jātattā tasmiṃ vihāre ādikammikabhūto mahātheropi mahindattheronāmāti dhātuvaṃse vutto.",
  "anya-e0301n0:1477_9": "Uditoditanti ativiya uditaṃ.",
  "anya-e0301n0:1477_10": "Nabhamajjhe puṇṇacandamaṇḍalaṃ viya sakalasīhaḷadīpe ativiya uggatanti attho.",
  "anya-e0301n0:1477_11": "Ariyamaggapaññāvasena pariyattivesārajjādi paññāvasenavā avadātehi pariyodātehi guṇehi sotitāti paññāvadātaguṇasotitā.",
  "anya-e0301n0:1477_12": "Te eva lajjīpāpagarahino.",
  "anya-e0301n0:1477_13": "Maññantūti anussarantu.",
  "anya-e0301n0:1477_14": "Puññavibhāvodaya maṅgalāyāti vipulānaṃ puññānaṃ vaḍḍhisaṅkhāta maṅgalatthāya.",
  "anya-e0301n0:1477_15": "Tatrāyaṃ yojanā,",
  "anya-e0301n0:1477_16": "puññena tena vipulena dhaññādhivāsaṃ uditoditaṃ tumūlasoma vihārañca tattha nipāsino mahindattherādike",
  "anya-e0301n0:1477_17": "paññāvadāta guṇasobhite lajjibhūte bhikkhūca puññavibhavodayamaṅgalāya āyukantaṃ maññantu pacchimā janāti.  Athavā,",
  "anya-e0301n0:1477_18": "taṃvihāraṃ aññe paññāvadāta guṇasobhita lajjī bhikkhū maññantūti yojanā.",
  "anya-e0301n0:1477_19": "Etena thero pacchimajanānaṃ chasu anuttariyadhammesu anussatānuttariyasaṅkhātaṃ puññavisesañca mayaṃpi",
  "anya-e0301n0:1477_20": "tādisaguṇabhāgino bhavissāmāti ussāhanupāyañca paṭipādesīti.",
  "anya-e0301n0:1478_0": "Paramatthadīpanī nigamakathā",
  "anya-e0301n0:1479_0": "Ettāvatāca –",
  "anya-e0301n0:1480_0": "Nagare dīparaṅgamhi, gāme ti nāmake;",
  "anya-e0301n0:1481_0": "Aṭṭhasuññadvayekamhi, sāke jātena yā mayā.",
  "anya-e0301n0:1482_0": "Muṃrvāgāme araññamhi, laṅghatīti vissutālaye;",
  "anya-e0301n0:1483_0": "Vasatā mahato bhikkhu, gaṇassa hitakārinā.",
  "anya-e0301n0:1484_0": "Paramatthadīpanīnāma, saṅkhatā sāradassinā;",
  "anya-e0301n0:1485_0": "Sāresīnaṃ hitatthāya, sārāsāravivekinaṃ.",
  "anya-e0301n0:1486_0": "Suniṭṭhitā ayaṃ ṭīkā, nibbhayā nirupaddavā;",
  "anya-e0301n0:1487_0": "Navapañcadvayekamhi, sāke komudasārade.",
  "anya-e0301n0:1488_0": "Tathā kalyāṇasaṅkappā, sādhūnaṃ amatapphalā;",
  "anya-e0301n0:1489_0": "Niṭṭhaṃ gacchantu sabbepi, nibbhayā nirupaddavā.",
  "anya-e0301n0:1490_0": "Yathā lokamhi jotanti, ubho candimasūriyā;",
  "anya-e0301n0:1491_0": "Tatheva paramatthesu, ayaṃ paramatthadīpanī.",
  "anya-e0301n0:1492_0": "Pāḷiyattesu sā subhā, saddaniruttidīpanī;",
  "anya-e0301n0:1493_0": "Ubho lokamhi jotantu, saddhammo yāva tiṭṭhatīti.",
  "anya-e0301n0:1494_0": "Tattha nagare dīparaṅgamhīti dīpavāsimahājanaṃ rañjetīti dīparaṅganti laddhanāme nagare.",
  "anya-e0301n0:1494_1": "Gāme nāmaketi rohitamigānaṃ nivāsabhūmitale patiṭṭhitattā evaṃnāmake mahāgāme.",
  "anya-e0301n0:1494_2": "Sāketi kaliyuge.",
  "anya-e0301n0:1494_3": "Yā mayāti paramatthadīpanīnāma yāṭīkā mayā saṅkhatāti sambandho.",
  "anya-e0301n0:1494_4": "Laṅghatīti vissutālayeti evaṃvissute araññavihāre.",
  "anya-e0301n0:1494_5": "Sāresīnanti sāragavesīnaṃ.",
  "anya-e0301n0:1494_6": "Sārāsāravivekinanti ayaṃ sāro ayaṃ asāroti evaṃ sārañca asārañcavive cetvā jānituṃ samatthānaṃ.",
  "anya-e0301n0:1494_7": "Sāketi kaliyuge.",
  "anya-e0301n0:1494_8": "Komudasāra deti kumudapupphayutte saradautu pariyāpannepacchi makattikamāse.",
  "anya-e0301n0:1494_9": "Amatapphalāti nibbānapayojanā.",
  "anya-e0301n0:1494_10": "Subhāti atthabyañjanasampattiyā sobhaṇā.",
  "anya-e0301n0:1494_11": "Saddhammoti tividhaṃ satthusāsanaṃ vuccatīti.",
  "anya-e0301n0:1495_0": "Iti abhidhammatthasaṅgahapakaraṇassa catutthasaṃvaṇṇanā",
  "anya-e0301n0:1496_0": "Bhūtā paramatthadīpanīnāmā yaṃṭīkā",
  "anya-e0301n0:1497_0": "Sabbākārena niṭṭhitā."
}