{
  "tika-s0401t:0_0": "Namo tassa bhagavato arahato sammāsambuddhassa",
  "tika-s0401t:1_0": "Aṅguttaranikāye",
  "tika-s0401t:2_0": "Ganthārambhakathā",
  "tika-s0401t:3_0": "Anantañāṇaṃ karuṇāniketaṃ,",
  "tika-s0401t:4_0": "Namāmi nāthaṃ jitapañcamāraṃ;",
  "tika-s0401t:5_0": "Dhammaṃ visuddhaṃ bhavanāsahetuṃ,",
  "tika-s0401t:6_0": "Saṅghañca seṭṭhaṃ hatasabbapāpaṃ.",
  "tika-s0401t:7_0": "Kassapaṃ taṃ mahātheraṃ, saṅghassa pariṇāyakaṃ;",
  "tika-s0401t:8_0": "Dīpasmiṃ tambapaṇṇimhi, sāsanodayakārakaṃ.",
  "tika-s0401t:9_0": "Paṭipattiparādhīnaṃ, sadāraññanivāsinaṃ;",
  "tika-s0401t:10_0": "Pākaṭaṃ gagane canda-maṇḍalaṃ viya sāsane.",
  "tika-s0401t:11_0": "Saṅghassa pitaraṃ vande, vinaye suvisāradaṃ;",
  "tika-s0401t:12_0": "Yaṃ nissāya vasantohaṃ, vuḍḍhippattosmi sāsane.",
  "tika-s0401t:13_0": "Anutheraṃ mahāpaññaṃ, sumedhaṃ sutivissutaṃ;",
  "tika-s0401t:14_0": "Avikhaṇḍitasīlādi-parisuddhaguṇodayaṃ.",
  "tika-s0401t:15_0": "Bahussutaṃ satimantaṃ, dantaṃ santaṃ samāhitaṃ;",
  "tika-s0401t:16_0": "Namāmi sirasā dhīraṃ, garuṃ me gaṇavācakaṃ.",
  "tika-s0401t:17_0": "Āgatāgamatakkesu, saddasatthanayaññusu;",
  "tika-s0401t:18_0": "Yassantevāsibhikkhūsu, sāsanaṃ suppatiṭṭhitaṃ.",
  "tika-s0401t:19_0": "Yo sīhaḷindo dhitimā yasassī,",
  "tika-s0401t:20_0": "Uḷārapañño nipuṇo kalāsu;",
  "tika-s0401t:21_0": "Jāto visuddhe ravisomavaṃse,",
  "tika-s0401t:22_0": "Mahabbalo abbhutavuttitejo.",
  "tika-s0401t:23_0": "Jitvārivaggaṃ atiduppasayhaṃ,",
  "tika-s0401t:24_0": "Anaññasādhāraṇavikkamena;",
  "tika-s0401t:25_0": "Pattābhiseko jinadhammasevī,",
  "tika-s0401t:26_0": "Abhippasanno ratanattayamhi.",
  "tika-s0401t:27_0": "Ciraṃ vibhinne jinasāsanasmiṃ,",
  "tika-s0401t:28_0": "Paccatthike suṭṭhu viniggahetvā;",
  "tika-s0401t:29_0": "Sudhaṃva sāmaggirasaṃ pasatthaṃ,",
  "tika-s0401t:30_0": "Pāyesi bhikkhū parisuddhasīle.",
  "tika-s0401t:31_0": "Katvā vihāre vipule ca ramme,",
  "tika-s0401t:32_0": "Tatrappitenekasahassasaṅkhe;",
  "tika-s0401t:33_0": "Bhikkhū asese catupaccayehi,",
  "tika-s0401t:34_0": "Santappayanto suciraṃ akhaṇḍaṃ.",
  "tika-s0401t:35_0": "Saddhammavuddhiṃ abhikaṅkhamāno,",
  "tika-s0401t:36_0": "Sayampi bhikkhū anusāsayitvā;",
  "tika-s0401t:37_0": "Niyojayaṃ ganthavipassanāsu,",
  "tika-s0401t:38_0": "Akāsi vuddhiṃ jinasāsanassa.",
  "tika-s0401t:39_0": "Tenāhamaccantamanuggahīto,",
  "tika-s0401t:40_0": "Anaññasādhāraṇasaṅgahena;",
  "tika-s0401t:41_0": "Yasmā parakkantabhujavhayena,",
  "tika-s0401t:42_0": "Ajjhesito bhikkhugaṇassa majjhe.",
  "tika-s0401t:43_0": "Tasmā anuttānapadānamatthaṃ,",
  "tika-s0401t:44_0": "Seṭṭhāya aṅguttaravaṇṇanāya;",
  "tika-s0401t:45_0": "Sandassayissaṃ sakalaṃ suboddhuṃ,",
  "tika-s0401t:46_0": "Nissāya pubbācariyappabhāvaṃ.",
  "tika-s0401t:47_0": "Ganthārambhakathāvaṇṇanā",
  "tika-s0401t:48_0": "1.",
  "tika-s0401t:48_1": "Saṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ “karuṇāsītalahadaya”ntiādimāha.",
  "tika-s0401t:48_2": "Visiṭṭhaguṇayogena hi vandanārahabhāvo,",
  "tika-s0401t:48_3": "vandanārahe ca katā vandanā yathādhippetamatthaṃ sādheti.",
  "tika-s0401t:48_4": "Ettha ca saṃvaṇṇanārambhe ratanattayappaṇāmakaraṇappayojanaṃ tattha tattha bahudhā papañcenti ācariyā,",
  "tika-s0401t:48_5": "mayaṃ pana idhādhippetameva payojanaṃ dassayissāma,",
  "tika-s0401t:48_6": "tasmā saṃvaṇṇanārambhe ratanattayappaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ.",
  "tika-s0401t:48_7": "Idameva hi payojanaṃ ācariyena idhādhippetaṃ.",
  "tika-s0401t:48_8": "Tathā hi vakkhati –",
  "tika-s0401t:49_0": "“Iti me pasannamatino, ratanattayavandanāmayaṃ puññaṃ;",
  "tika-s0401t:50_0": "Yaṃ suvihatantarāyo, hutvā tassānubhāvenā”ti.",
  "tika-s0401t:51_0": "Ratanattayappaṇāmakaraṇena cettha yathāpaṭiññātasaṃvaṇṇanāya anantarāyena parisamāpanaṃ ratanattayapūjāya paññāpāṭavato,",
  "tika-s0401t:51_1": "tāya paññāpāṭavañca rāgādimalavidhamanato.",
  "tika-s0401t:51_2": "Vuttañhetaṃ –",
  "tika-s0401t:52_0": "“Yasmiṃ, mahānāma,",
  "tika-s0401t:52_1": "samaye ariyasāvako tathāgataṃ anussarati,",
  "tika-s0401t:52_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0401t:52_3": "na dosapariyuṭṭhitaṃ cittaṃ hoti,",
  "tika-s0401t:52_4": "na mohapariyuṭṭhitaṃ cittaṃ hoti,",
  "tika-s0401t:52_5": "ujugatamevassa tasmiṃ samaye cittaṃ hotī”tiādi.",
  "tika-s0401t:53_0": "Tasmā ratanattayapūjanena vikkhālitamalāya paññāya pāṭavasiddhi.",
  "tika-s0401t:54_0": "Atha vā ratanattayapūjanassa paññāpadaṭṭhānasamādhihetuttā paññāpāṭavaṃ.",
  "tika-s0401t:54_1": "Vuttañhi tassa samādhihetuttaṃ –",
  "tika-s0401t:55_0": "“Ujugatacitto kho pana, mahānāma,",
  "tika-s0401t:55_1": "ariyasāvako labhati atthavedaṃ,",
  "tika-s0401t:55_2": "labhati dhammavedaṃ,",
  "tika-s0401t:55_3": "labhati dhammūpasaṃhitaṃ pāmojjaṃ,",
  "tika-s0401t:55_4": "pamuditassa pīti jāyati,",
  "tika-s0401t:55_5": "pītimanassa kāyo passambhati,",
  "tika-s0401t:55_6": "passaddhakāyo sukhaṃ vediyati,",
  "tika-s0401t:55_7": "sukhino cittaṃ samādhiyatī”ti.",
  "tika-s0401t:56_0": "Samādhissa ca paññāya padaṭṭhānabhāvo vuttoyeva –",
  "tika-s0401t:56_1": "“samāhito yathābhūtaṃ pajānātī”ti.",
  "tika-s0401t:56_2": "Tato evaṃ paṭubhūtāya paññāya paṭiññāmahattakataṃ khedamabhibhuyya anantarāyena saṃvaṇṇanaṃ samāpayissati.",
  "tika-s0401t:57_0": "Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ.",
  "tika-s0401t:57_1": "Ratanattayappaṇāmena hi āyuvaṇṇasukhabalāni vaḍḍhanti.",
  "tika-s0401t:57_2": "Vuttañhetaṃ –",
  "tika-s0401t:58_0": "“Abhivādanasīlissa, niccaṃ vuḍḍhāpacāyino;",
  "tika-s0401t:59_0": "Cattāro dhammā vaḍḍhanti, āyu vaṇṇo sukhaṃ bala”nti. –",
  "tika-s0401t:60_0": "Tato āyuvaṇṇasukhabalavuddhiyā hoteva kāriyaniṭṭhānaṃ.",
  "tika-s0401t:61_0": "Atha vā ratanattayagāravassa paṭibhānāparihānāvahattā.",
  "tika-s0401t:61_1": "Aparihānāvahañhi tīsupi ratanesu gāravaṃ.",
  "tika-s0401t:61_2": "Vuttañhetaṃ –",
  "tika-s0401t:62_0": "“Sattime,",
  "tika-s0401t:62_1": "bhikkhave,",
  "tika-s0401t:62_2": "aparihānīyā dhammā.",
  "tika-s0401t:62_3": "Katame satta?",
  "tika-s0401t:62_4": "Satthugāravatā,",
  "tika-s0401t:62_5": "dhammagāravatā,",
  "tika-s0401t:62_6": "saṅghagāravatā,",
  "tika-s0401t:62_7": "sikkhāgāravatā,",
  "tika-s0401t:62_8": "samādhigāravatā,",
  "tika-s0401t:62_9": "sovacassatā,",
  "tika-s0401t:62_10": "kalyāṇamittatā”ti.",
  "tika-s0401t:63_0": "Hoteva ca tato paṭibhānāparihānena yathāpaṭiññātaparisamāpanaṃ.",
  "tika-s0401t:64_0": "Atha vā pasādavatthūsu pūjāya puññātisayabhāvato. Vuttañhi tassā puññātisayattaṃ –",
  "tika-s0401t:65_0": "“Pūjārahe pūjayato, buddhe yadi va sāvake;",
  "tika-s0401t:66_0": "Papañcasamatikkante, tiṇṇasokapariddave.",
  "tika-s0401t:67_0": "Te tādise pūjayato, nibbute akutobhaye;",
  "tika-s0401t:68_0": "Na sakkā puññaṃ saṅkhātuṃ, imettamapi kenacī”ti. ;",
  "tika-s0401t:69_0": "Puññātisayo ca yathādhippetaparisamāpanūpāyo. Yathāha –",
  "tika-s0401t:70_0": "“Esa devamanussānaṃ, sabbakāmadado nidhi;",
  "tika-s0401t:71_0": "Yaṃ yadevābhipatthenti, sabbametena labbhatī”ti. ;",
  "tika-s0401t:72_0": "Upāyesu ca paṭipannassa hoteva kāriyaniṭṭhānaṃ.",
  "tika-s0401t:72_1": "Ratanattayapūjā hi niratisayapuññakkhettasambuddhiyā aparimeyyappabhāvo puññātisayoti bahuvidhantarāyepi",
  "tika-s0401t:72_2": "lokasannivāse antarāyanibandhanasakalasaṃkilesaviddhaṃsanāya pahoti,",
  "tika-s0401t:72_3": "bhayādiupaddavañca nivāreti.",
  "tika-s0401t:72_4": "Tasmā vuttaṃ –",
  "tika-s0401t:72_5": "“saṃvaṇṇanārambhe ratanattayappaṇāmakaraṇaṃ yathāpaṭiññātasaṃvaṇṇanāya anantarāyena parisamāpanattha”nti.",
  "tika-s0401t:73_0": "Evañca sappayojanaṃ ratanattayavandanaṃ kattukāmo paṭhamaṃ tāva bhagavato vandanaṃ kātuṃ tammūlakattā sesaratanānaṃ “karuṇāsītalahadayaṃ…pe…",
  "tika-s0401t:73_1": "gativimutta”nti āha.",
  "tika-s0401t:73_2": "Tattha yassā desanāya saṃvaṇṇanaṃ kattukāmo,",
  "tika-s0401t:73_3": "sā na vinayadesanā viya karuṇāpadhānā,",
  "tika-s0401t:73_4": "nāpi abhidhammadesanā viya paññāpadhānā,",
  "tika-s0401t:73_5": "atha kho karuṇāpaññāpadhānāti tadubhayappadhānameva tāva sammāsambuddhassa thomanaṃ kātuṃ “karuṇāsītalahadayaṃ,",
  "tika-s0401t:73_6": "paññāpajjotavihatamohatama”nti vuttaṃ.",
  "tika-s0401t:73_7": "Tattha kiratīti karuṇā,",
  "tika-s0401t:73_8": "paradukkhaṃ vikkhipati apanetīti attho.",
  "tika-s0401t:73_9": "Atha vā kiṇātīti karuṇā,",
  "tika-s0401t:73_10": "paradukkhe sati kāruṇikaṃ hiṃsati vibādhatīti attho.",
  "tika-s0401t:73_11": "Paradukkhe sati sādhūnaṃ kampanaṃ hadayakhedaṃ karotīti vā karuṇā.",
  "tika-s0401t:73_12": "Atha vā kamiti sukhaṃ,",
  "tika-s0401t:73_13": "taṃ rundhatīti karuṇā.",
  "tika-s0401t:73_14": "Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibandhatīti attho.",
  "tika-s0401t:73_15": "Karuṇāya sītalaṃ karuṇāsītalaṃ,",
  "tika-s0401t:73_16": "karuṇāsītalaṃ hadayaṃ assāti karuṇāsītalahadayo,",
  "tika-s0401t:73_17": "taṃ karuṇāsītalahadayaṃ.",
  "tika-s0401t:74_0": "Tattha kiñcāpi paresaṃ hitopasaṃhārasukhādiaparihānicchanasabhāvatāya,",
  "tika-s0401t:74_1": "byāpādāratīnaṃ ujuvipaccanīkatāya ca sattasantānagatasantāpavicchedanākārappavattiyā mettāmuditānampi cittasītalabhāvakāraṇatā upalabbhati,",
  "tika-s0401t:74_2": "tathāpi dukkhāpanayanākārappavattiyā parūpatāpāsahanarasā avihiṃsabhūtā karuṇā visesena bhagavato cittassa",
  "tika-s0401t:74_3": "cittappassaddhi viya sītibhāvanimittanti vuttaṃ –",
  "tika-s0401t:74_4": "“karuṇāsītalahadaya”nti.",
  "tika-s0401t:74_5": "Karuṇāmukhena vā mettāmuditānampi hadayasītalabhāvakāraṇatā vuttāti daṭṭhabbaṃ.",
  "tika-s0401t:74_6": "Atha vā asādhāraṇañāṇavisesanibandhanabhūtā sātisayaṃ niravasesañca sabbaññutaññāṇaṃ viya savisayabyāpitāya",
  "tika-s0401t:74_7": "mahākaruṇābhāvaṃ upagatā karuṇāva bhagavato atisayena hadayasītalabhāvahetūti āha –",
  "tika-s0401t:74_8": "“karuṇāsītalahadaya”nti.",
  "tika-s0401t:74_9": "Atha vā satipi mettāmuditānaṃ sātisaye hadayasītibhāvanibandhanatte sakalabuddhaguṇavisesakāraṇatāya",
  "tika-s0401t:74_10": "tāsampi kāraṇanti karuṇāva bhagavato “hadayasītalabhāvakāraṇa”nti vuttā.",
  "tika-s0401t:74_11": "Karuṇānidānā hi sabbepi buddhaguṇā.",
  "tika-s0401t:74_12": "Karuṇānubhāvanibbāpiyamānasaṃsāradukkhasantāpassa hi bhagavato paradukkhāpanayanakāmatāya anekānipi asaṅkhyeyyāni",
  "tika-s0401t:74_13": "kappānaṃ akilantarūpasseva niravasesabuddhakaradhammasambharaṇaniratassa samadhigatadhammādhipateyyassa",
  "tika-s0401t:74_14": "ca sannihitesupi sattasaṅkhārasamupanītahadayūpatāpanimittesu na īsakampi cittasītibhāvassa aññathattamahosīti.",
  "tika-s0401t:74_15": "Etasmiñca atthavikappe tīsupi avatthāsu bhagavato karuṇā saṅgahitāti daṭṭhabbaṃ.",
  "tika-s0401t:75_0": "Pajānātīti paññā,",
  "tika-s0401t:75_1": "yathāsabhāvaṃ pakārehi paṭivijjhatīti attho.",
  "tika-s0401t:75_2": "Paññāva ñeyyāvaraṇappahānato pakārehi dhammasabhāvāvajotanaṭṭhena pajjototi paññāpajjoto.",
  "tika-s0401t:75_3": "Savāsanappahānato visesena hataṃ samugghātitaṃ vihataṃ.",
  "tika-s0401t:75_4": "Paññāpajjotena vihataṃ paññāpajjotavihataṃ,",
  "tika-s0401t:75_5": "muyhanti tena,",
  "tika-s0401t:75_6": "sayaṃ vā muyhati,",
  "tika-s0401t:75_7": "mohanamattameva vā tanti moho, avijjā.",
  "tika-s0401t:75_8": "Sveva visayasabhāvappaṭicchādanato andhakārasarikkhatāya tamo viyāti mohatamo,",
  "tika-s0401t:75_9": "paññāpajjotavihato mohatamo etassāti paññāpajjotavihatamohatamo,",
  "tika-s0401t:75_10": "taṃ paññāpajjotavihatamohatamaṃ.",
  "tika-s0401t:75_11": "Sabbesampi hi khīṇāsavānaṃ satipi paññāpajjotena avijjandhakārassa vihatabhāve saddhādhimuttehi viya",
  "tika-s0401t:75_12": "diṭṭhippattānaṃ sāvakehi paccekasambuddhehi ca savāsanappahānena sammāsambuddhānaṃ kilesappahānassa viseso",
  "tika-s0401t:75_13": "vijjatīti sātisayena avijjāpahānena bhagavantaṃ thomento āha –",
  "tika-s0401t:75_14": "“paññāpajjotavihatamohatama”nti.",
  "tika-s0401t:76_0": "Atha vā antarena paropadesaṃ attano santāne accantaṃ avijjandhakāravigamassa nibbattitattā,",
  "tika-s0401t:76_1": "tattha ca sabbaññutāya balesu ca vasībhāvassa samadhigatattā,",
  "tika-s0401t:76_2": "parasantatiyañca dhammadesanātisayānubhāvena sammadeva tassa pavattitattā bhagavāva visesato mohatamavigamena thometabboti āha –",
  "tika-s0401t:76_3": "“paññāpajjotavihatamohatama”nti.",
  "tika-s0401t:76_4": "Imasmiñca atthavikappe “paññāpajjoto”ti padena bhagavato paṭivedhapaññā viya desanāpaññāpi sāmaññaniddesena,",
  "tika-s0401t:76_5": "ekasesanayena vā saṅgahitāti daṭṭhabbaṃ.",
  "tika-s0401t:77_0": "Atha vā bhagavato ñāṇassa ñeyyapariyantikattā sakalañeyyadhammasabhāvāvabodhanasamatthena anāvaraṇañāṇasaṅkhātena",
  "tika-s0401t:77_1": "paññāpajjotena sabbañeyyadhammasabhāvacchādakassa mohandhakārassa vidhamitattā anaññasādhāraṇo bhagavato",
  "tika-s0401t:77_2": "mohatamavināsoti katvā vuttaṃ –",
  "tika-s0401t:77_3": "“paññāpajjotavihatamohatama”nti.",
  "tika-s0401t:77_4": "Ettha ca mohatamavidhamanante adhigatattā anāvaraṇañāṇaṃ kāraṇopacārena sasantānamohatamavidhamanaṃ daṭṭhabbaṃ.",
  "tika-s0401t:77_5": "Abhinīhārasampattiyā savāsanappahānameva hi kilesānaṃ ñeyyāvaraṇappahānanti,",
  "tika-s0401t:77_6": "parasantāne pana mohatamavidhamanassa kāraṇabhāvato anāvaraṇañāṇaṃ “mohatamavidhamana”nti vuccatīti.",
  "tika-s0401t:78_0": "Kiṃ pana kāraṇaṃ avijjāsamugghātoyeveko pahānasampattivasena bhagavato thomanānimittaṃ gayhati,",
  "tika-s0401t:78_1": "na pana sātisayaniravasesakilesappahānanti?",
  "tika-s0401t:78_2": "Tappahānavacaneneva tadekaṭṭhatāya sakalasaṃkilesagaṇasamugghātassa vuttattā.",
  "tika-s0401t:78_3": "Na hi so tādiso kileso atthi,",
  "tika-s0401t:78_4": "yo niravasesaavijjāpahānena na pahīyatīti.",
  "tika-s0401t:79_0": "Atha vā vijjā viya sakalakusaladhammasamuppattiyā,",
  "tika-s0401t:79_1": "niravasesākusaladhammanibbattiyā saṃsārappavattiyā ca avijjā padhānakāraṇanti tabbighātavacanena sakalasaṃkilesagaṇasamugghāto",
  "tika-s0401t:79_2": "vutto eva hotīti vuttaṃ –",
  "tika-s0401t:79_3": "“paññāpajjotavihatamohatama”nti.",
  "tika-s0401t:80_0": "Narā ca amarā ca narāmarā,",
  "tika-s0401t:80_1": "saha narāmarehīti sanarāmaro,",
  "tika-s0401t:80_2": "sanarāmaro ca so loko cāti sanarāmaraloko,",
  "tika-s0401t:80_3": "tassa garūti sanarāmaralokagaru,",
  "tika-s0401t:80_4": "taṃ sanarāmaralokagaruṃ.",
  "tika-s0401t:80_5": "Etena devamanussānaṃ viya tadavasiṭṭhasattānampi yathārahaṃ guṇavisesāvahatāya bhagavato upakārataṃ dasseti.",
  "tika-s0401t:80_6": "Na cettha padhānappadhānabhāvo codetabbo.",
  "tika-s0401t:80_7": "Añño hi saddakkamo,",
  "tika-s0401t:80_8": "añño atthakkamo.",
  "tika-s0401t:80_9": "Īdisesu hi samāsapadesu padhānampi appadhānaṃ viya niddisīyati yathā “sarājikāya parisāyā”ti.",
  "tika-s0401t:80_10": "Kāmañcettha sattasaṅkhārabhājanavasena tividho loko,",
  "tika-s0401t:80_11": "garubhāvassa pana adhippetattā garukaraṇasamatthasseva yujjanato sattalokassa vasena attho gahetabbo.",
  "tika-s0401t:80_12": "So hi lokīyanti ettha puññapāpāni tabbipāko cāti “loko”ti vuccati.",
  "tika-s0401t:80_13": "Amaraggahaṇena cettha upapattidevā adhippetā.",
  "tika-s0401t:81_0": "Atha vā samūhattho lokasaddo samudāyavasena lokīyati paññāpīyatīti.",
  "tika-s0401t:81_1": "Saha narehīti sanarā,",
  "tika-s0401t:81_2": "sanarā ca te amarā cāti sanarāmarā,",
  "tika-s0401t:81_3": "tesaṃ lokoti sanarāmaralokoti purimanayeneva yojetabbaṃ.",
  "tika-s0401t:81_4": "Amarasaddena cettha visuddhidevāpi saṅgayhanti.",
  "tika-s0401t:81_5": "Tepi hi maraṇābhāvato paramatthato amarā.",
  "tika-s0401t:81_6": "Narāmarānaṃyeva ca gahaṇaṃ ukkaṭṭhaniddesavasena yathā “satthā devamanussāna”nti.",
  "tika-s0401t:81_7": "Tathā hi sabbānatthapariharaṇapubbaṅgamāya niravasesahitasukhavidhānatapparāya niratisayāya payogasampattiyā",
  "tika-s0401t:81_8": "sadevamanussāya pajāya accantūpakāritāya aparimitanirupamappabhāvaguṇavisesasamaṅgitāya ca sabbasattuttamo",
  "tika-s0401t:81_9": "bhagavā aparimāṇāsu lokadhātūsu aparimāṇānaṃ sattānaṃ uttamagāravaṭṭhānaṃ.",
  "tika-s0401t:81_10": "Tena vuttaṃ –",
  "tika-s0401t:81_11": "“sanarāmaralokagaru”nti.",
  "tika-s0401t:82_0": "Sobhanaṃ gataṃ gamanaṃ etassāti sugato.",
  "tika-s0401t:82_1": "Bhagavato hi veneyyajanūpasaṅkamanaṃ ekantena tesaṃ hitasukhanipphādanato sobhanaṃ,",
  "tika-s0401t:82_2": "tathā lakkhaṇānubyañjanappaṭimaṇḍitarūpakāyatāya dutavilambitakhalitānukaḍḍhananippīḷanukkuṭikakuṭilākuṭilatādi-",
  "tika-s0401t:82_3": "dosarahitamavahasitarājahaṃsavasabhavāraṇamigarājagamanaṃ kāyagamanaṃ ñāṇagamanañca vipulanimmalakaruṇāsativīriyādiguṇavisesasahitamabhinīhārato",
  "tika-s0401t:82_4": "yāva mahābodhi anavajjatāya sobhanamevāti.",
  "tika-s0401t:82_5": "Atha vā sayambhuñāṇena sakalampi lokaṃ pariññābhisamayavasena parijānanto ñāṇena sammā gato avagatoti sugato,",
  "tika-s0401t:82_6": "tathā lokasamudayaṃ pahānābhisamayavasena pajahanto anuppattidhammataṃ āpādento sammā gato atītoti sugato,",
  "tika-s0401t:82_7": "lokanirodhaṃ nibbānaṃ sacchikiriyābhisamayavasena sammā gato adhigatoti sugato,",
  "tika-s0401t:82_8": "lokanirodhagāminipaṭipadaṃ bhāvanābhisamayavasena sammā gato paṭipannoti sugato.",
  "tika-s0401t:82_9": "“Sotāpattimaggena ye kilesā pahīnā,",
  "tika-s0401t:82_10": "te kilese na puneti na pacceti na paccāgacchatīti sugato”tiādinā nayena ayamattho vibhāvetabbo.",
  "tika-s0401t:82_11": "Atha vā sundaraṃ ṭhānaṃ sammāsambodhiṃ,",
  "tika-s0401t:82_12": "nibbānameva vā gato adhigatoti sugato,",
  "tika-s0401t:82_13": "yasmā vā bhūtaṃ tacchaṃ atthasaṃhitaṃ veneyyānaṃ yathārahaṃ kālayuttameva ca dhammaṃ bhāsati,",
  "tika-s0401t:82_14": "tasmā sammā gadatīti sugato, da-",
  "tika-s0401t:82_15": "kārassa ta-",
  "tika-s0401t:82_16": "kāraṃ katvā.",
  "tika-s0401t:82_17": "Iti sobhanagamanatādīhi sugato,",
  "tika-s0401t:82_18": "taṃ sugataṃ.",
  "tika-s0401t:83_0": "Puññapāpakammehi upapajjanavasena gantabbato gatiyo,",
  "tika-s0401t:83_1": "upapattibhavavisesā.",
  "tika-s0401t:83_2": "Tā pana nirayādivasena pañcavidhā.",
  "tika-s0401t:83_3": "Tāhi sakalassapi bhavagāmikammassa ariyamaggādhigamena avipākārahabhāvakaraṇena nivattitattā bhagavā pañcahipi gatīhi suṭṭhu mutto visaṃyuttoti āha –",
  "tika-s0401t:83_4": "“gativimutta”nti.",
  "tika-s0401t:83_5": "Etena bhagavato katthacipi gatiyā apariyāpannataṃ dasseti,",
  "tika-s0401t:83_6": "yato bhagavā “devātidevo”ti vuccati.",
  "tika-s0401t:83_7": "Tenevāha –",
  "tika-s0401t:84_0": "“Yena devūpapatyassa, gandhabbo vā vihaṅgamo;",
  "tika-s0401t:85_0": "Yakkhattaṃ yena gaccheyyaṃ, manussattañca abbaje;",
  "tika-s0401t:86_0": "Te mayhaṃ āsavā khīṇā, viddhastā vinaḷīkatā”ti. ;",
  "tika-s0401t:87_0": "Taṃtaṃgatisaṃvattanikānañhi kammakilesānaṃ aggamaggena bodhimūleyeva suppahīnattā natthi bhagavato gatipariyāpannatāti",
  "tika-s0401t:87_1": "accantameva bhagavā sabbabhavayonigativiññāṇaṭṭhitisattāvāsasattanikāyehi suparimutto,",
  "tika-s0401t:87_2": "taṃ gativimuttaṃ.",
  "tika-s0401t:87_3": "Vandeti namāmi,",
  "tika-s0401t:87_4": "thomemīti vā attho.",
  "tika-s0401t:88_0": "Atha vā gativimuttanti anupādisesanibbānadhātuppattiyā bhagavantaṃ thometi.",
  "tika-s0401t:88_1": "Ettha hi dvīhi ākārehi bhagavato thomanā veditabbā attahitasampattito parahitappaṭipattito ca.",
  "tika-s0401t:88_2": "Tesu attahitasampatti anāvaraṇañāṇādhigamato savāsanānaṃ sabbesaṃ kilesānaṃ accantappahānato anupādisesanibbānappattito ca veditabbā,",
  "tika-s0401t:88_3": "parahitappaṭipatti lābhasakkārādinirapekkhacittassa sabbadukkhaniyyānikadhammadesanato viruddhesupi niccaṃ hitajjhāsayato ñāṇaparipākakālāgamanato ca.",
  "tika-s0401t:88_4": "Sā panettha āsayato payogato ca duvidhā,",
  "tika-s0401t:88_5": "parahitappaṭipatti tividhā ca,",
  "tika-s0401t:88_6": "attahitasampatti pakāsitā hoti. Kathaṃ?",
  "tika-s0401t:88_7": "“Karuṇāsītalahadaya”nti etena āsayato parahitappaṭipatti,",
  "tika-s0401t:88_8": "sammāgadanatthena sugatasaddena payogato parahitappaṭipatti,",
  "tika-s0401t:88_9": "“paññāpajjotavihatamohatamaṃ gativimutta”nti etehi catusaccasampaṭivedhanatthena ca sugatasaddena tividhāpi attahitasampatti,",
  "tika-s0401t:88_10": "avasiṭṭhena “paññāpajjotavihatamohatama”nti etena cāpi attahitasampatti parahitappaṭipatti pakāsitā hotīti.",
  "tika-s0401t:89_0": "Atha vā tīhi ākārehi bhagavato thomanā veditabbā hetuto, phalato,",
  "tika-s0401t:89_1": "upakārato ca.",
  "tika-s0401t:89_2": "Tattha hetu mahākaruṇā,",
  "tika-s0401t:89_3": "sā paṭhamapadena dassitā.",
  "tika-s0401t:89_4": "Phalaṃ catubbidhaṃ ñāṇasampadā,",
  "tika-s0401t:89_5": "pahānasampadā,",
  "tika-s0401t:89_6": "ānubhāvasampadā,",
  "tika-s0401t:89_7": "rūpakāyasampadā cāti.",
  "tika-s0401t:89_8": "Tāsu ñāṇappahānasampadā dutiyapadena saccappaṭivedhanatthena ca sugatasaddena pakāsitā honti,",
  "tika-s0401t:89_9": "ānubhāvasampadā tatiyapadena,",
  "tika-s0401t:89_10": "rūpakāyasampadā yathāvuttakāyagamanasobhanatthena sugatasaddena lakkhaṇānubyañjanapāripūriyā vinā tadabhāvato.",
  "tika-s0401t:89_11": "Upakāro anantaraṃ abāhiraṃ karitvā tividhayānamukhena vimuttidhammadesanā.",
  "tika-s0401t:89_12": "So sammāgadanatthena sugatasaddena pakāsito hotīti veditabbaṃ.",
  "tika-s0401t:90_0": "Tattha “karuṇāsītalahadaya”nti etena sammāsambodhiyā mūlaṃ dasseti.",
  "tika-s0401t:90_1": "Mahākaruṇāsañcoditamānaso hi bhagavā saṃsārapaṅkato sattānaṃ samuddharaṇatthaṃ katābhinīhāro anupubbena",
  "tika-s0401t:90_2": "pāramiyo pūretvā anuttaraṃ sammāsambodhiṃ adhigatoti karuṇā sammāsambodhiyā mūlaṃ.",
  "tika-s0401t:90_3": "“Paññāpajjotavihatamohatama”nti etena sammāsambodhiṃ dasseti.",
  "tika-s0401t:90_4": "Anāvaraṇañāṇapadaṭṭhānañhi maggañāṇaṃ,",
  "tika-s0401t:90_5": "maggañāṇapadaṭṭhānañca anāvaraṇañāṇaṃ “sammāsambodhī”ti vuccatīti.",
  "tika-s0401t:90_6": "Sammāgamanatthena sugatasaddena sammāsambodhiyā paṭipattiṃ dasseti līnuddhaccapatiṭṭhānāyūhanakāmasukhallikattakilamathānuyogasassatucchedābhinivesādiantadvayarahitāya",
  "tika-s0401t:90_7": "karuṇāpaññāpariggahitāya majjhimāya paṭipattiyā pakāsanato sugatasaddassa.",
  "tika-s0401t:90_8": "Itarehi sammāsambodhiyā padhānappadhānabhedaṃ payojanaṃ dasseti.",
  "tika-s0401t:90_9": "Saṃsāramahoghato sattasantāraṇañhettha padhānaṃ payojanaṃ,",
  "tika-s0401t:90_10": "tadaññamappadhānaṃ.",
  "tika-s0401t:90_11": "Tesu padhānena parahitappaṭipattiṃ dasseti,",
  "tika-s0401t:90_12": "itarena attahitasampattiṃ.",
  "tika-s0401t:90_13": "Tadubhayena attahitāya paṭipannādīsu catūsu puggalesu bhagavato catutthapuggalabhāvaṃ dasseti.",
  "tika-s0401t:90_14": "Tena ca anuttaradakkhiṇeyyabhāvaṃ uttamavandaneyyabhāvaṃ attano ca vandanakiriyāya khettaṅgatabhāvaṃ dasseti.",
  "tika-s0401t:91_0": "Ettha ca karuṇāgahaṇena lokiyesu mahaggatabhāvappattāsādhāraṇaguṇadīpanato bhagavato sabbalokiyaguṇasampatti dassitā hoti,",
  "tika-s0401t:91_1": "paññāgahaṇena sabbaññutaññāṇapadaṭṭhānamaggañāṇadīpanato sabbalokuttaraguṇasampatti.",
  "tika-s0401t:91_2": "Tadubhayaggahaṇasiddho hi attho “sanarāmaralokagaru”ntiādinā papañcīyatīti.",
  "tika-s0401t:91_3": "Karuṇāgahaṇena ca upagamanaṃ nirupakkilesaṃ dasseti,",
  "tika-s0401t:91_4": "paññāgahaṇena apagamanaṃ.",
  "tika-s0401t:91_5": "Tathā karuṇāgahaṇena lokasamaññānurūpaṃ bhagavato pavattiṃ dasseti lokavohāravisayattā karuṇāya,",
  "tika-s0401t:91_6": "paññāgahaṇena samaññāya anatidhāvanaṃ.",
  "tika-s0401t:91_7": "Sabhāvānavabodhena hi dhammānaṃ samaññaṃ atidhāvitvā sattādiparāmasanaṃ hotīti.",
  "tika-s0401t:91_8": "Tathā karuṇāgahaṇena mahākaruṇāsamāpattivihāraṃ dasseti,",
  "tika-s0401t:91_9": "paññāgahaṇena tīsu kālesu appaṭihatañāṇaṃ catusaccañāṇaṃ,",
  "tika-s0401t:91_10": "catupaṭisambhidāñāṇaṃ,",
  "tika-s0401t:91_11": "catuvesārajjañāṇaṃ.",
  "tika-s0401t:91_12": "Karuṇāgahaṇena mahākaruṇāsamāpattiñāṇassa gahitattā sesāsādhāraṇañāṇāni,",
  "tika-s0401t:91_13": "cha abhiññā,",
  "tika-s0401t:91_14": "aṭṭhasu parisāsu akampanañāṇāni,",
  "tika-s0401t:91_15": "dasa balāni,",
  "tika-s0401t:91_16": "cuddasa buddhañāṇāni,",
  "tika-s0401t:91_17": "soḷasa ñāṇacariyā,",
  "tika-s0401t:91_18": "aṭṭhārasa buddhadhammā,",
  "tika-s0401t:91_19": "catucattālīsa ñāṇavatthūni,",
  "tika-s0401t:91_20": "sattasattati ñāṇavatthūnīti evamādīnaṃ anekesaṃ paññāpabhedānaṃ vasena ñāṇacāraṃ dasseti.",
  "tika-s0401t:91_21": "Tathā karuṇāgahaṇena caraṇasampattiṃ,",
  "tika-s0401t:91_22": "paññāgahaṇena vijjāsampattiṃ.",
  "tika-s0401t:91_23": "Karuṇāgahaṇena attādhipatitā,",
  "tika-s0401t:91_24": "paññāgahaṇena dhammādhipatitā.",
  "tika-s0401t:91_25": "Karuṇāgahaṇena lokanāthabhāvo,",
  "tika-s0401t:91_26": "paññāgahaṇena attanāthabhāvo.",
  "tika-s0401t:91_27": "Tathā karuṇāgahaṇena pubbakāribhāvo,",
  "tika-s0401t:91_28": "paññāgahaṇena kataññutā.",
  "tika-s0401t:91_29": "Tathā karuṇāgahaṇena aparantapatā,",
  "tika-s0401t:91_30": "paññāgahaṇena anattantapatā.",
  "tika-s0401t:91_31": "Karuṇāgahaṇena vā buddhakaradhammasiddhi,",
  "tika-s0401t:91_32": "paññāgahaṇena buddhabhāvasiddhi.",
  "tika-s0401t:91_33": "Tathā karuṇāgahaṇena paresaṃ tāraṇaṃ,",
  "tika-s0401t:91_34": "paññāgahaṇena sayaṃtaraṇaṃ.",
  "tika-s0401t:91_35": "Tathā karuṇāgahaṇena sabbasattesu anuggahacittatā,",
  "tika-s0401t:91_36": "paññāgahaṇena sabbadhammesu virattacittatā dassitā hoti.",
  "tika-s0401t:92_0": "Sabbesañca buddhaguṇānaṃ karuṇā ādi tannidānabhāvato,",
  "tika-s0401t:92_1": "paññā pariyosānaṃ tato uttarikaraṇīyābhāvato.",
  "tika-s0401t:92_2": "Iti ādipariyosānadassanena sabbe buddhaguṇā dassitā honti.",
  "tika-s0401t:92_3": "Tathā karuṇāgahaṇena sīlakkhandhapubbaṅgamo samādhikkhandho dassito hoti.",
  "tika-s0401t:92_4": "Karuṇānidānañhi sīlaṃ tato pāṇātipātādiviratippavattito,",
  "tika-s0401t:92_5": "sā ca jhānattayasampayoginīti.",
  "tika-s0401t:92_6": "Paññāvacanena paññākkhandho.",
  "tika-s0401t:92_7": "Sīlañca sabbesaṃ buddhaguṇānaṃ ādi,",
  "tika-s0401t:92_8": "samādhi majjhe,",
  "tika-s0401t:92_9": "paññā pariyosānanti evampi ādimajjhapariyosānakalyāṇā sabbe buddhaguṇā dassitā honti nayato dassitattā.",
  "tika-s0401t:92_10": "Eso eva hi niravasesato buddhaguṇānaṃ dassanupāyo,",
  "tika-s0401t:92_11": "yadidaṃ nayaggahaṇaṃ,",
  "tika-s0401t:92_12": "aññathā ko nāma samattho bhagavato guṇe anupadaṃ niravasesato dassetuṃ?",
  "tika-s0401t:92_13": "Tenevāha –",
  "tika-s0401t:93_0": "“Buddhopi buddhassa bhaṇeyya vaṇṇaṃ,",
  "tika-s0401t:94_0": "Kappampi ce aññamabhāsamāno;",
  "tika-s0401t:95_0": "Khīyetha kappo ciradīghamantare,",
  "tika-s0401t:96_0": "Vaṇṇo na khīyetha tathāgatassā”ti. ;",
  "tika-s0401t:97_0": "Teneva ca āyasmatā sāriputtattherenapi buddhaguṇaparicchedanaṃ pati anuyuttena “no hetaṃ,",
  "tika-s0401t:97_1": "bhante”ti paṭikkhipitvā “apica me, bhante,",
  "tika-s0401t:97_2": "dhammanvayo vidito”ti vuttaṃ.",
  "tika-s0401t:98_0": "2.",
  "tika-s0401t:98_1": "Evaṃ saṅkhepena sakalasabbaññuguṇehi bhagavantaṃ abhitthavitvā idāni saddhammaṃ thometuṃ “buddhopī”tiādimāha.",
  "tika-s0401t:98_2": "Tattha buddhoti kattuniddeso.",
  "tika-s0401t:98_3": "Buddhabhāvanti kammaniddeso.",
  "tika-s0401t:98_4": "Bhāvetvā sacchikatvāti ca pubbakālakiriyāniddeso.",
  "tika-s0401t:98_5": "Yanti aniyamato kammaniddeso.",
  "tika-s0401t:98_6": "Upagatoti aparakālakiriyāniddeso.",
  "tika-s0401t:98_7": "Vandeti kiriyāniddeso.",
  "tika-s0401t:98_8": "Tanti niyamanaṃ.",
  "tika-s0401t:98_9": "Dhammanti vandanakiriyāya kammaniddeso.",
  "tika-s0401t:98_10": "Gatamalaṃ anuttaranti ca tabbisesanaṃ.",
  "tika-s0401t:99_0": "Tattha buddhasaddassa tāva “bujjhitā saccānīti buddho,",
  "tika-s0401t:99_1": "bodhetā pajāyāti buddho”tiādinā niddesanayena attho veditabbo.",
  "tika-s0401t:99_2": "Atha vā savāsanāya aññāṇaniddāya accantavigamato,",
  "tika-s0401t:99_3": "buddhiyā vā vikasitabhāvato buddhavāti buddho jāgaraṇavikasanatthavasena.",
  "tika-s0401t:99_4": "Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya",
  "tika-s0401t:99_5": "abhāvena avagamanatthavaseneva kattuniddeso labbhatīti buddhavāti buddho yathā “dikkhito na dadātī”ti.",
  "tika-s0401t:99_6": "Atthato pana pāramitāparibhāvito sayambhuñāṇena saha vāsanāya vihataviddhaṃsitaniravasesakileso mahākaruṇāsabbaññutaññāṇādiaparimeyyaguṇagaṇādhāro",
  "tika-s0401t:99_7": "khandhasantāno buddho. Yathāha –",
  "tika-s0401t:100_0": "“Buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi,",
  "tika-s0401t:100_1": "tattha ca sabbaññutaṃ patto balesu ca vasībhāva”nti.",
  "tika-s0401t:101_0": "Api-",
  "tika-s0401t:101_1": "saddo sambhāvane.",
  "tika-s0401t:101_2": "Tena “evaṃ guṇavisesayutto sopi nāma bhagavā”ti vakkhamānaguṇadhamme sambhāvanaṃ dīpeti.",
  "tika-s0401t:101_3": "Buddhabhāvanti sammāsambodhiṃ.",
  "tika-s0401t:101_4": "Bhāvetvāti uppādetvā vaḍḍhetvā ca.",
  "tika-s0401t:101_5": "Sacchikatvāti paccakkhaṃ katvā.",
  "tika-s0401t:101_6": "Upagatoti patto,",
  "tika-s0401t:101_7": "adhigatoti attho.",
  "tika-s0401t:101_8": "Etassa buddhabhāvanti etena sambandho.",
  "tika-s0401t:101_9": "Gatamalanti vigatamalaṃ,",
  "tika-s0401t:101_10": "niddosanti attho.",
  "tika-s0401t:101_11": "Vandeti paṇamāmi,",
  "tika-s0401t:101_12": "thomemi vā.",
  "tika-s0401t:101_13": "Anuttaranti uttararahitaṃ,",
  "tika-s0401t:101_14": "lokuttaranti attho.",
  "tika-s0401t:101_15": "Dhammanti yathānusiṭṭhaṃ paṭipajjamāne apāyato ca saṃsārato ca apatamāne katvā dhāretīti dhammo.",
  "tika-s0401t:101_16": "Ayañhettha saṅkhepattho –",
  "tika-s0401t:101_17": "evaṃ vividhaguṇagaṇasamannāgato buddhopi bhagavā yaṃ ariyamaggasaṅkhātaṃ dhammaṃ bhāvetvā,",
  "tika-s0401t:101_18": "phalanibbānaṃ pana sacchikatvā anuttaraṃ sammāsambodhiṃ adhigato,",
  "tika-s0401t:101_19": "tamevaṃ buddhānampi buddhabhāvahetubhūtaṃ sabbadosamalarahitaṃ attano uttaritarābhāvena anuttaraṃ paṭivedhasaddhammaṃ namāmīti.",
  "tika-s0401t:101_20": "Pariyattisaddhammassapi tappakāsanattā idha saṅgaho daṭṭhabbo.",
  "tika-s0401t:102_0": "Atha vā “abhidhammanayasamuddaṃ adhigañchi,",
  "tika-s0401t:102_1": "tīṇi piṭakāni sammasī”ti ca aṭṭhakathāyaṃ vuttattā pariyattidhammassapi sacchikiriyāsammasanapariyāyo labbhatīti sopi idha vutto evāti daṭṭhabbaṃ.",
  "tika-s0401t:102_2": "Tathā “yaṃ dhammaṃ bhāvetvā sacchikatvā”ti ca vuttattā buddhakaradhammabhūtāhi pāramitāhi saha pubbabhāge",
  "tika-s0401t:102_3": "adhisīlasikkhādayopi idha dhammasaddena saṅgahitāti veditabbā.",
  "tika-s0401t:102_4": "Tāpi hi vigatappaṭipakkhatāya gatamalā,",
  "tika-s0401t:102_5": "anaññasādhāraṇatāya anuttarā cāti.",
  "tika-s0401t:102_6": "Tathā hi sattānaṃ sakalavaṭṭadukkhanissaraṇāya katamahābhinīhāro mahākaruṇādhivāsanapesalajjhāsayo paññāvisesapariyodātanimmalānaṃ",
  "tika-s0401t:102_7": "dānadamasaññamādīnaṃ uttamadhammānaṃ satasahassādhikāni kappānaṃ cattāri asaṅkhyeyyāni sakkaccaṃ nirantaraṃ",
  "tika-s0401t:102_8": "niravasesānaṃ bhāvanāpaccakkhakaraṇehi kammādīsu adhigatavasībhāvo acchariyācinteyyamahānubhāvo adhisīlaadhicittānaṃ",
  "tika-s0401t:102_9": "paramukkaṃsapāramippatto bhagavā paccayākāre catuvīsatikoṭisatasahassamukhena mahāvajirañāṇaṃ pesetvā",
  "tika-s0401t:102_10": "anuttaraṃ sammāsambodhiṃ abhisambuddhoti.",
  "tika-s0401t:103_0": "Ettha ca “bhāvetvā”ti etena vijjāsampadāya dhammaṃ thometi,",
  "tika-s0401t:103_1": "“sacchikatvā”ti etena vimuttisampadāya.",
  "tika-s0401t:103_2": "Tathā paṭhamena jhānasampadāya,",
  "tika-s0401t:103_3": "dutiyena vimokkhasampadāya.",
  "tika-s0401t:103_4": "Paṭhamena vā samādhisampadāya,",
  "tika-s0401t:103_5": "dutiyena samāpattisampadāya.",
  "tika-s0401t:103_6": "Atha vā paṭhamena khayañāṇabhāvena,",
  "tika-s0401t:103_7": "dutiyena anuppādañāṇabhāvena.",
  "tika-s0401t:103_8": "Paṭhamena vā vijjūpamatāya,",
  "tika-s0401t:103_9": "dutiyena vajirūpamatāya.",
  "tika-s0401t:103_10": "Purimena vā virāgasampattiyā,",
  "tika-s0401t:103_11": "dutiyena nirodhasampattiyā.",
  "tika-s0401t:103_12": "Tathā paṭhamena niyyānabhāvena,",
  "tika-s0401t:103_13": "dutiyena nissaraṇabhāvena.",
  "tika-s0401t:103_14": "Paṭhamena vā hetubhāvena,",
  "tika-s0401t:103_15": "dutiyena asaṅkhatabhāvena.",
  "tika-s0401t:103_16": "Paṭhamena vā dassanabhāvena,",
  "tika-s0401t:103_17": "dutiyena vivekabhāvena.",
  "tika-s0401t:103_18": "Paṭhamena vā adhipatibhāvena,",
  "tika-s0401t:103_19": "dutiyena amatabhāvena dhammaṃ thometi.",
  "tika-s0401t:103_20": "Atha vā “yaṃ dhammaṃ bhāvetvā buddhabhāvaṃ upagato”ti etena svākkhātatāya dhammaṃ thometi,",
  "tika-s0401t:103_21": "“sacchikatvā”ti etena sandiṭṭhikatāya.",
  "tika-s0401t:103_22": "Tathā purimena akālikatāya,",
  "tika-s0401t:103_23": "pacchimena ehipassikatāya.",
  "tika-s0401t:103_24": "Purimena vā opaneyyikatāya,",
  "tika-s0401t:103_25": "pacchimena paccattaṃ veditabbatāya dhammaṃ thometi.",
  "tika-s0401t:103_26": "“Gatamala”nti iminā saṃkilesābhāvadīpanena dhammassa parisuddhataṃ dasseti,",
  "tika-s0401t:103_27": "“anuttara”nti etena aññassa visiṭṭhassa abhāvadīpanena vipulaparipuṇṇataṃ.",
  "tika-s0401t:103_28": "Paṭhamena vā pahānasampadaṃ dhammassa dasseti,",
  "tika-s0401t:103_29": "dutiyena pabhavasampadaṃ.",
  "tika-s0401t:103_30": "Bhāvetabbatāya vā dhammassa gatamalabhāvo yojetabbo.",
  "tika-s0401t:103_31": "Bhāvanāguṇena hi so dosānaṃ samugghātako hotīti.",
  "tika-s0401t:103_32": "Sacchikātabbabhāvena anuttarabhāvo yojetabbo.",
  "tika-s0401t:103_33": "Sacchikiriyānibbattito hi taduttarikaraṇīyābhāvato anaññasādhāraṇatāya anuttaroti.",
  "tika-s0401t:103_34": "Tathā “bhāvetvā”ti etena saha pubbabhāgasīlādīhi sekkhā sīlasamādhipaññākkhandhā dassitā honti.",
  "tika-s0401t:103_35": "“Sacchikatvā”ti etena saha asaṅkhatāya dhātuyā asekkhā sīlasamādhipaññākkhandhā dassitā hontīti.",
  "tika-s0401t:104_0": "3.",
  "tika-s0401t:104_1": "Evaṃ saṅkhepeneva sabbadhammaguṇehi saddhammaṃ abhitthavitvā idāni ariyasaṅghaṃ thometuṃ “sugatassā”tiādimāha.",
  "tika-s0401t:104_2": "Tattha sugatassāti sambandhaniddeso.",
  "tika-s0401t:104_3": "“Tassa puttāna”nti etena sambandho.",
  "tika-s0401t:104_4": "Orasānanti puttavisesanaṃ.",
  "tika-s0401t:104_5": "Mārasenamathanānanti orasaputtabhāve kāraṇaniddeso tena kilesappahānameva bhagavato orasaputtabhāve kāraṇaṃ anujānātīti dasseti.",
  "tika-s0401t:104_6": "Aṭṭhannanti gaṇanaparicchedaniddeso.",
  "tika-s0401t:104_7": "Tena ca satipi tesaṃ sattavisesabhāvena anekasatasahassabhāve imaṃ gaṇanaparicchedaṃ nātivattantīti dasseti maggaṭṭhaphalaṭṭhabhāvānativattanato.",
  "tika-s0401t:104_8": "Samūhanti samudāyaniddeso.",
  "tika-s0401t:104_9": "Ariyasaṅghanti guṇavisiṭṭhasaṃhatabhāvaniddeso.",
  "tika-s0401t:104_10": "Tena asatipi ariyapuggalānaṃ kāyasāmaggiyaṃ ariyasaṅghabhāvaṃ dasseti diṭṭhisīlasāmaññena saṃhatabhāvato.",
  "tika-s0401t:105_0": "Tattha urasi bhavā jātā saṃbaddhā ca orasā.",
  "tika-s0401t:105_1": "Yathā hi sattānaṃ orasaputtā attajatāya pitu santakassa dāyajjassa visesena bhāgino honti,",
  "tika-s0401t:105_2": "evametepi ariyapuggalā sammāsambuddhassa savanante ariyāya jātiyā jātatāya bhagavato santakassa vimuttisukhassa",
  "tika-s0401t:105_3": "ariyadhammaratanassa ekantena bhāginoti orasā viya orasā.",
  "tika-s0401t:105_4": "Atha vā bhagavato dhammadesanānubhāvena ariyabhūmiṃ okkamamānā okkantā ca ariyasāvakā bhagavato ure vāyāmajanitābhijātitāya",
  "tika-s0401t:105_5": "nippariyāyena orasaputtāti vattabbataṃ arahanti.",
  "tika-s0401t:105_6": "Sāvakehi pavattiyamānāpi hi dhammadesanā “bhagavato dhammadesanā”icceva vuccati taṃmūlakattā lakkhaṇādivisesābhāvato ca.",
  "tika-s0401t:106_0": "Yadipi ariyasāvakānaṃ ariyamaggādhigamasamaye bhagavato viya tadantarāyakaraṇatthaṃ devaputtamāro,",
  "tika-s0401t:106_1": "māravāhinī vā na ekantena apasādeti,",
  "tika-s0401t:106_2": "tehi pana apasādetabbatāya kāraṇe vimathite tepi vimathitā eva nāma hontīti āha –",
  "tika-s0401t:106_3": "“mārasenamathanāna”nti.",
  "tika-s0401t:106_4": "Imasmiṃ panatthe “māramārasenamathanāna”nti vattabbe “mārasenamathanāna”nti ekadesasarūpekaseso katoti daṭṭhabbaṃ.",
  "tika-s0401t:106_5": "Atha vā khandhābhisaṅkhāramārānaṃ viya devaputtamārassapi guṇamāraṇe sahāyabhāvūpagamanato kilesabalakāyo “senā”ti vuccati. Yathāha –",
  "tika-s0401t:106_6": "“kāmā te paṭhamā senā”tiādi.",
  "tika-s0401t:106_7": "Sā ca tehi diyaḍḍhasahassabhedā,",
  "tika-s0401t:106_8": "anantabhedā vā kilesavāhinī satidhammavicayavīriyasamathādiguṇappaharaṇehi odhiso vimathitā vihatā viddhastā cāti mārasenamathanā,",
  "tika-s0401t:106_9": "ariyasāvakā.",
  "tika-s0401t:106_10": "Etena tesaṃ bhagavato anujātaputtataṃ dasseti.",
  "tika-s0401t:107_0": "Ārakattā kilesehi,",
  "tika-s0401t:107_1": "anaye na iriyanato,",
  "tika-s0401t:107_2": "aye ca iriyanato ariyā niruttinayena.",
  "tika-s0401t:107_3": "Atha vā sadevakena lokena saraṇanti araṇīyato upagantabbato,",
  "tika-s0401t:107_4": "upagatānañca tadatthasiddhito ariyā,",
  "tika-s0401t:107_5": "ariyānaṃ saṅghoti ariyasaṅgho,",
  "tika-s0401t:107_6": "ariyo ca so saṅgho cāti vā ariyasaṅgho,",
  "tika-s0401t:107_7": "taṃ ariyasaṅghaṃ.",
  "tika-s0401t:107_8": "Bhagavato aparabhāge buddhadhammaratanānampi samadhigamo saṅgharatanādhīnoti assa ariyasaṅghassa bahūpakārataṃ",
  "tika-s0401t:107_9": "dassetuṃ idheva “sirasā vande”ti vuttanti daṭṭhabbaṃ.",
  "tika-s0401t:108_0": "Ettha ca “sugatassa orasānaṃ puttāna”nti etena ariyasaṅghassa pabhavasampadaṃ dasseti,",
  "tika-s0401t:108_1": "“mārasenamathanāna”nti etena pahānasampadaṃ sakalasaṃkilesappahānadīpanato.",
  "tika-s0401t:108_2": "“Aṭṭhannampi samūha”nti etena ñāṇasampadaṃ maggaṭṭhaphalaṭṭhabhāvadīpanato.",
  "tika-s0401t:108_3": "“Ariyasaṅgha”nti etena pabhavasampadaṃ dasseti sabbasaṅghānaṃ aggabhāvadīpanato.",
  "tika-s0401t:108_4": "Atha vā “sugatassa orasānaṃ puttāna”nti ariyasaṅghassa visuddhanissayabhāvadīpanaṃ,",
  "tika-s0401t:108_5": "“mārasenamathanāna”nti sammāujuñāyasāmīcippaṭipannabhāvadīpanaṃ,",
  "tika-s0401t:108_6": "“aṭṭhannampi samūha”nti āhuneyyādibhāvadīpanaṃ,",
  "tika-s0401t:108_7": "“ariyasaṅgha”nti anuttarapuññakkhettabhāvadīpanaṃ.",
  "tika-s0401t:108_8": "Tathā “sugatassa orasānaṃ puttāna”nti etena ariyasaṅghassa lokuttarasaraṇagamanasabbhāvaṃ dīpeti.",
  "tika-s0401t:108_9": "Lokuttarasaraṇagamanena hi te bhagavato orasaputtā jātā.",
  "tika-s0401t:108_10": "“Mārasenamathanāna”nti etena abhinīhārasampadāsiddhaṃ pubbabhāge sammāpaṭipattiṃ dasseti.",
  "tika-s0401t:108_11": "Katābhinīhārā hi sammāpaṭipannā māraṃ māraparisaṃ vā abhivijinanti.",
  "tika-s0401t:108_12": "“Aṭṭhannampi samūha”nti etena viddhastavipakkhe sekkhāsekkhadhamme dasseti puggalādhiṭṭhānena maggaphaladhammānaṃ pakāsitattā.",
  "tika-s0401t:108_13": "“Ariyasaṅgha”nti aggadakkhiṇeyyabhāvaṃ dasseti.",
  "tika-s0401t:108_14": "Saraṇagamanañca sāvakānaṃ sabbaguṇānaṃ ādi,",
  "tika-s0401t:108_15": "sapubbabhāgappaṭipadā sekkhā sīlakkhandhādayo majjhe,",
  "tika-s0401t:108_16": "asekkhā sīlakkhandhādayo pariyosānanti ādimajjhapariyosānakalyāṇā saṅkhepato sabbe ariyasaṅghaguṇā pakāsitā honti.",
  "tika-s0401t:109_0": "4.",
  "tika-s0401t:109_1": "Evaṃ gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃnipaccakāraṃ",
  "tika-s0401t:109_2": "yathādhippete payojane pariṇāmento “iti me”tiādimāha.",
  "tika-s0401t:109_3": "Tattha ratijananaṭṭhena ratanaṃ,",
  "tika-s0401t:109_4": "buddhadhammasaṅghā.",
  "tika-s0401t:109_5": "Tesañhi “itipi so bhagavā”tiādinā yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –",
  "tika-s0401t:110_0": "“Yasmiṃ, mahānāma,",
  "tika-s0401t:110_1": "samaye ariyasāvako tathāgataṃ anussarati,",
  "tika-s0401t:110_2": "nevassa tasmiṃ samaye rāgapariyuṭṭhitaṃ cittaṃ hoti,",
  "tika-s0401t:110_3": "na dosa…pe…",
  "tika-s0401t:110_4": "na mohapariyuṭṭhitaṃ cittaṃ hoti,",
  "tika-s0401t:110_5": "ujugatamevassa tasmiṃ samaye cittaṃ hoti tathāgataṃ ārabbha.",
  "tika-s0401t:110_6": "Ujugatacitto kho pana, mahānāma,",
  "tika-s0401t:110_7": "ariyasāvako labhati atthavedaṃ,",
  "tika-s0401t:110_8": "labhati dhammavedaṃ,",
  "tika-s0401t:110_9": "labhati dhammūpasaṃhitaṃ pāmojjaṃ,",
  "tika-s0401t:110_10": "pamuditassa pīti jāyatī”tiādi.",
  "tika-s0401t:111_0": "Cittīkatādibhāvo vā ratanaṭṭho. Vuttañhetaṃ –",
  "tika-s0401t:112_0": "“Cittīkataṃ mahagghañca, atulaṃ dullabhadassanaṃ;",
  "tika-s0401t:113_0": "Anomasattaparibhogaṃ, ratanaṃ tena vuccatī”ti. ;",
  "tika-s0401t:114_0": "Cittīkatabhāvādayo ca anaññasādhāraṇā buddhādīsu eva labbhantīti.",
  "tika-s0401t:115_0": "Vandanāva vandanāmayaṃ yathā “dānamayaṃ,",
  "tika-s0401t:115_1": "sīlamaya”nti.",
  "tika-s0401t:115_2": "Vandanā cettha kāyavācācittehi tiṇṇaṃ ratanānaṃ guṇaninnatā,",
  "tika-s0401t:115_3": "thomanā vā.",
  "tika-s0401t:115_4": "Pujjabhāvaphalanibbattanato puññaṃ,",
  "tika-s0401t:115_5": "attano santānaṃ punātīti vā.",
  "tika-s0401t:115_6": "Suvihatantarāyoti suṭṭhu vihatantarāyo.",
  "tika-s0401t:115_7": "Etena attano pasādasampattiyā,",
  "tika-s0401t:115_8": "ratanattayassa ca khettabhāvasampattiyā taṃ puññaṃ atthappakāsanassa upaghātakaupaddavānaṃ vihanane samatthanti dasseti.",
  "tika-s0401t:115_9": "Hutvāti pubbakālakiriyā.",
  "tika-s0401t:115_10": "Tassa “atthaṃ pakāsayissāmī”ti etena sambandho.",
  "tika-s0401t:115_11": "Tassāti yaṃ ratanattayavandanāmayaṃ puññaṃ, tassa.",
  "tika-s0401t:115_12": "Ānubhāvenāti balena.",
  "tika-s0401t:116_0": "5.",
  "tika-s0401t:116_1": "Evaṃ ratanattayassa nipaccakārakaraṇe payojanaṃ dassetvā idāni yassā dhammadesanāya atthaṃ saṃvaṇṇetukāmo,",
  "tika-s0401t:116_2": "tassā tāva guṇābhitthavanavasena upaññāpanatthaṃ “ekakadukādipaṭimaṇḍitassā”tiādimāha,",
  "tika-s0401t:116_3": "ekakādīni aṅgāni uparūpari vaḍḍhetvā desitehi suttantehi paṭimaṇḍitassa visiṭṭhassāti attho.",
  "tika-s0401t:116_4": "Etena “aṅguttaro”ti ayaṃ imassa āgamassa atthānugatā samaññāti dasseti.",
  "tika-s0401t:116_5": "Nanu ca ekakādivasena desitāni suttāniyeva āgamo.",
  "tika-s0401t:116_6": "Kassa pana ekakadukādīhi paṭimaṇḍitabhāvoti?",
  "tika-s0401t:116_7": "Saccametaṃ paramatthato,",
  "tika-s0401t:116_8": "suttāni pana upādāya paññatto āgamo.",
  "tika-s0401t:116_9": "Yatheva hi atthabyañjanasamudāye suttanti vohāro,",
  "tika-s0401t:116_10": "evaṃ suttasamudāye āgamoti vohāro.",
  "tika-s0401t:116_11": "Ekakādīhi aṅgehi uparūpari uttaro adhikoti aṅguttaro,",
  "tika-s0401t:116_12": "āgamissanti ettha, etena,",
  "tika-s0401t:116_13": "etasmā vā attatthaparatthādayoti āgamo,",
  "tika-s0401t:116_14": "ādikalyāṇādiguṇasampattiyā uttamaṭṭhena taṃtaṃabhipatthitasamiddhihetutāya paṇḍitehi varitabbato varo,",
  "tika-s0401t:116_15": "āgamo ca so varo ca seṭṭhaṭṭhenāti āgamavaro,",
  "tika-s0401t:116_16": "āgamasammatehi vā varoti āgamavaro.",
  "tika-s0401t:116_17": "Aṅguttaro ca so āgamavaro cāti aṅguttarāgamavaro, tassa.",
  "tika-s0401t:117_0": "Puṅgavā vuccanti usabhā,",
  "tika-s0401t:117_1": "asantasanaparissayasahanassa paripālanādiguṇehi taṃsadisatāya dhammakathikā eva puṅgavāti dhammakathikapuṅgavā, tesaṃ.",
  "tika-s0401t:117_2": "Hetūpamādippaṭimaṇḍitanānāvidhadesanānayavicittatāya vicittapaṭibhānajananassa.",
  "tika-s0401t:117_3": "Sumaṅgalavilāsinīādīsu pana “buddhānubuddhasaṃvaṇṇitassā”ti vuttaṃ.",
  "tika-s0401t:117_4": "Buddhānañhi saccappaṭivedhaṃ anugamma paṭividdhasaccā aggasāvakādayo ariyā buddhānubuddhā.",
  "tika-s0401t:117_5": "Ayampi āgamo tehi atthasaṃvaṇṇanāvasena guṇasaṃvaṇṇanāvasena ca saṃvaṇṇito eva.",
  "tika-s0401t:117_6": "Atha vā buddhā ca anubuddhā ca buddhānubuddhāti yojetabbaṃ.",
  "tika-s0401t:117_7": "Sammāsambuddheneva hi tiṇṇaṃ piṭakānaṃ atthavaṇṇanākkamo bhāsito,",
  "tika-s0401t:117_8": "yā “pakiṇṇakadesanā”ti vuccati.",
  "tika-s0401t:117_9": "Tato saṅgāyanādivaseneva sāvakehīti ācariyā vadanti.",
  "tika-s0401t:117_10": "Idha pana “dhammakathikapuṅgavānaṃ vicittapaṭibhānajananassa”icceva thomanā katā.",
  "tika-s0401t:117_11": "Saṃvaṇṇanāsu cāyaṃ ācariyassa pakati,",
  "tika-s0401t:117_12": "yā taṃtaṃsaṃvaṇṇanāsu ādito tassa tassa saṃvaṇṇetabbassa dhammassa visesaguṇakittanena thomanā.",
  "tika-s0401t:117_13": "Tathā hi sumaṅgalavilāsinīpapañcasūdanīsāratthappakāsanīsu aṭṭhasālinīādīsu ca yathākkamaṃ “saddhāvahaguṇassa,",
  "tika-s0401t:117_14": "paravādamathanassa,",
  "tika-s0401t:117_15": "ñāṇappabhedajananassa,",
  "tika-s0401t:117_16": "tassa gambhīrañāṇehi ogāḷhassa abhiṇhaso nānānayavicittassā”tiādinā thomanā katā.",
  "tika-s0401t:118_0": "6.",
  "tika-s0401t:118_1": "Attho kathīyati etāyāti atthakathā,",
  "tika-s0401t:118_2": "sā eva aṭṭhakathā, ttha-",
  "tika-s0401t:118_3": "kārassa ṭṭha-",
  "tika-s0401t:118_4": "kāraṃ katvā yathā “dukkhassa pīḷanaṭṭho”ti.",
  "tika-s0401t:118_5": "Āditotiādimhi paṭhamasaṅgītiyaṃ.",
  "tika-s0401t:118_6": "Chaḷabhiññatāya paramena cittavasībhāvena samannāgatattā jhānādīsu pañcavidhavasitāsabbhāvato ca vasino,",
  "tika-s0401t:118_7": "therā mahākassapādayo,",
  "tika-s0401t:118_8": "tesaṃ satehi pañcahi.",
  "tika-s0401t:118_9": "Yāti yā aṭṭhakathā.",
  "tika-s0401t:118_10": "Saṅgītāti atthaṃ pakāsetuṃ yuttaṭṭhāne “ayaṃ etassa attho,",
  "tika-s0401t:118_11": "ayaṃ etassa attho”ti saṅgahetvā vuttā.",
  "tika-s0401t:118_12": "Anusaṅgītā ca yasattherādīhi pacchāpi dutiyatatiyasaṅgītīsu.",
  "tika-s0401t:118_13": "Iminā attano saṃvaṇṇanāya āgamanavisuddhiṃ dasseti.",
  "tika-s0401t:119_0": "7.",
  "tika-s0401t:119_1": "Sīhassa lānato gahaṇato sīhaḷo,",
  "tika-s0401t:119_2": "sīhakumāro.",
  "tika-s0401t:119_3": "Taṃvaṃsajātatāya tambapaṇṇidīpe khattiyānaṃ,",
  "tika-s0401t:119_4": "tesaṃ nivāsatāya tambapaṇṇidīpassa ca sīhaḷabhāvo veditabbo.",
  "tika-s0401t:119_5": "Ābhatāti jambudīpato ānītā.",
  "tika-s0401t:119_6": "Athāti pacchā.",
  "tika-s0401t:119_7": "Aparabhāge hi asaṅkaratthaṃ sīhaḷabhāsāya aṭṭhakathā ṭhapitāti.",
  "tika-s0401t:119_8": "Tena sā mūlaṭṭhakathā sabbasādhāraṇā na hotīti idaṃ atthappakāsanaṃ ekantena karaṇīyanti dasseti.",
  "tika-s0401t:119_9": "Tenevāha –",
  "tika-s0401t:119_10": "“dīpavāsīnamatthāyā”ti.",
  "tika-s0401t:119_11": "Tattha dīpavāsīnanti jambudīpavāsīnaṃ,",
  "tika-s0401t:119_12": "dīpavāsīnanti vā sīhaḷadīpavāsīnaṃ atthāya sīhaḷabhāsāya ṭhapitāti yojanā.",
  "tika-s0401t:120_0": "8.",
  "tika-s0401t:120_1": "Apanetvānāti kañcukasadisaṃ sīhaḷabhāsaṃapanetvāna.",
  "tika-s0401t:120_2": "Tatoti aṭṭhakathāto.",
  "tika-s0401t:120_3": "Ahanti attānaṃ niddisati.",
  "tika-s0401t:120_4": "Manoramaṃ bhāsanti māgadhabhāsaṃ.",
  "tika-s0401t:120_5": "Sā hi sabhāvaniruttibhūtā paṇḍitānaṃ manaṃ ramayatīti.",
  "tika-s0401t:120_6": "Tenevāha –",
  "tika-s0401t:120_7": "“tantinayānucchavika”nti,",
  "tika-s0401t:120_8": "pāḷigatiyā anulomikaṃ pāḷicchāyānuvidhāyininti attho.",
  "tika-s0401t:120_9": "Vigatadosanti asabhāvaniruttibhāsantararahitaṃ.",
  "tika-s0401t:121_0": "9.",
  "tika-s0401t:121_1": "Samayaṃ avilomentoti siddhantaṃ avirodhento.",
  "tika-s0401t:121_2": "Etena atthadosābhāvamāha.",
  "tika-s0401t:121_3": "Aviruddhattā eva hi theravādāpi idha pakāsīyissanti.",
  "tika-s0401t:121_4": "Theravaṃsadīpānanti thirehi sīlakkhandhādīhi samannāgatattā therā,",
  "tika-s0401t:121_5": "mahākassapādayo,",
  "tika-s0401t:121_6": "tehi āgatā ācariyaparamparā theravaṃso.",
  "tika-s0401t:121_7": "Tappariyāpannā hutvā āgamādhigamasampannattā paññāpajjotena tassa samujjalanato theravaṃsadīpā,",
  "tika-s0401t:121_8": "mahāvihāravāsino therā, tesaṃ.",
  "tika-s0401t:121_9": "Vividhehi ākārehi nicchīyatīti vinicchayo,",
  "tika-s0401t:121_10": "gaṇṭhiṭṭhānesu khīlamaddanākārena pavattā vimaticchedakathā.",
  "tika-s0401t:121_11": "Suṭṭhu nipuṇo saṇho vinicchayo etesanti sunipuṇavinicchayā.",
  "tika-s0401t:121_12": "Atha vā vinicchinotīti vinicchayo,",
  "tika-s0401t:121_13": "yathāvuttatthavisayaṃ ñāṇaṃ.",
  "tika-s0401t:121_14": "Suṭṭhu nipuṇo cheko vinicchayo etesanti sunipuṇavinicchayā.",
  "tika-s0401t:121_15": "Etena mahākassapādittheraparamparābhato,",
  "tika-s0401t:121_16": "tatoyeva ca aviparīto saṇhasukhumo mahāvihāravāsīnaṃ vinicchayoti tassa pamāṇabhūtataṃ dasseti.",
  "tika-s0401t:122_0": "10.",
  "tika-s0401t:122_1": "Sujanassa cāti ca-",
  "tika-s0401t:122_2": "saddo sampiṇḍanattho.",
  "tika-s0401t:122_3": "Tena “na kevalaṃ jambudīpavāsīnaṃyeva atthāya,",
  "tika-s0401t:122_4": "atha kho sādhujanānaṃ tosanatthañcā”ti dasseti.",
  "tika-s0401t:122_5": "Tena ca “tambapaṇṇidīpavāsīnampi atthāyā”ti ayamattho siddho hoti uggahaṇādisukaratāya tesampi bahūpakārattā.",
  "tika-s0401t:122_6": "Ciraṭṭhitatthanti ciraṭṭhitiatthaṃ,",
  "tika-s0401t:122_7": "cirakālāvaṭṭhānāyāti attho.",
  "tika-s0401t:122_8": "Idañhi atthappakāsanaṃ aviparītabyañjanasunikkhepassa atthasunītassa ca upāyabhāvato saddhammassa ciraṭṭhitiyā saṃvattati.",
  "tika-s0401t:122_9": "Vuttañhetaṃ bhagavatā –",
  "tika-s0401t:123_0": "“Dveme,",
  "tika-s0401t:123_1": "bhikkhave,",
  "tika-s0401t:123_2": "dhammā saddhammassa ṭhitiyā asammosāya anantaradhānāya saṃvattanti.",
  "tika-s0401t:123_3": "Katame dve?",
  "tika-s0401t:123_4": "Sunikkhittañca padabyañjanaṃ,",
  "tika-s0401t:123_5": "attho ca sunīto”ti.",
  "tika-s0401t:124_0": "11- 12.",
  "tika-s0401t:124_1": "Yaṃ atthavaṇṇanaṃ katthukāmo,",
  "tika-s0401t:124_2": "tassā mahantattaṃ pariharituṃ “sāvatthipabhūtīna”ntiādimāha. Tenāha –",
  "tika-s0401t:124_3": "“na idha vitthārakathaṃ karissāmi,",
  "tika-s0401t:124_4": "na taṃ idha vicārayissāmī”ti ca.",
  "tika-s0401t:124_5": "Tattha dīghassāti dīghanikāyassa.",
  "tika-s0401t:124_6": "Majjhimassāti majjhimanikāyassa.",
  "tika-s0401t:124_7": "“Saṅgītīnaṃ dvinnaṃ yā me atthaṃ vadantenā”tipi pāṭho.",
  "tika-s0401t:124_8": "Tatthapi saṅgītīnaṃ dvinnanti dīghamajjhimanikāyānanti attho gahetabbo.",
  "tika-s0401t:124_9": "Meti karaṇatthe sāmivacanaṃ,",
  "tika-s0401t:124_10": "mayāti attho.",
  "tika-s0401t:124_11": "Sudanti nipātamattaṃ.",
  "tika-s0401t:124_12": "Heṭṭhā dīghassa majjhimassa ca atthaṃ vadantena sāvatthipabhutīnaṃ nagarānaṃ yā vaṇṇanā katā,",
  "tika-s0401t:124_13": "tassā vitthārakathaṃ na idha bhiyyo karissāmīti yojetabbaṃ.",
  "tika-s0401t:124_14": "Yāni ca tattha vatthūni vitthāravasena vuttāni,",
  "tika-s0401t:124_15": "tesampi vitthārakathaṃ na idha bhiyyo karissāmīti sambandho.",
  "tika-s0401t:125_0": "13.",
  "tika-s0401t:125_1": "Idāni “na idha vitthārakathaṃ karissāmī”ti sāmaññato vuttassa atthassa pavaraṃ dassetuṃ –",
  "tika-s0401t:125_2": "“suttānaṃ panā”tiādi vuttaṃ.",
  "tika-s0401t:125_3": "Suttānaṃ ye atthā vatthūhi vinā na pakāsantīti yojetabbaṃ.",
  "tika-s0401t:126_0": "14.",
  "tika-s0401t:126_1": "Yaṃ aṭṭhakathaṃ kattukāmo,",
  "tika-s0401t:126_2": "tadekadesabhāvena visuddhimaggo ca gahetabboti kathikānaṃ upadesaṃ karonto tattha vicāritadhamme uddesavasena dasseti –",
  "tika-s0401t:126_3": "“sīlakathā”tiādinā.",
  "tika-s0401t:126_4": "Tattha sīlakathāti cārittavārittādivasena sīlassa vitthārakathā.",
  "tika-s0401t:126_5": "Dhutadhammāti piṇḍapātikaṅgādayo terasa kilesadhunanakadhammā.",
  "tika-s0401t:126_6": "Kammaṭṭhānāni sabbānīti pāḷiyaṃ āgatāni aṭṭhatiṃsa,",
  "tika-s0401t:126_7": "aṭṭhakathāyaṃ dveti niravasesāni yogakammassa bhāvanāya pavattiṭṭhānāni.",
  "tika-s0401t:126_8": "Cariyāvidhānasahitoti rāgacaritādīnaṃ sabhāvādividhānena sahito.",
  "tika-s0401t:126_9": "Jhānāni cattāri rūpāvacarajjhānāni,",
  "tika-s0401t:126_10": "samāpattiyo catasso āruppasamāpattiyo.",
  "tika-s0401t:126_11": "Aṭṭhapi vā paṭiladdhamattāni jhānāni samāpajjanavasībhāvappattiyā samāpattiyo.",
  "tika-s0401t:126_12": "Jhānāni vā rūpārūpāvacarajjhānāni,",
  "tika-s0401t:126_13": "samāpattiyo phalasamāpattinirodhasamāpattiyo.",
  "tika-s0401t:127_0": "15.",
  "tika-s0401t:127_1": "Lokiyalokuttarabhedā cha abhiññāyo sabbā abhiññāyo.",
  "tika-s0401t:127_2": "Ñāṇavibhaṅgādīsu āgatanayena ekavidhādinā paññāya saṃkaletvā sampiṇḍetvā nicchayo paññāsaṅkalananicchayo.",
  "tika-s0401t:128_0": "16.",
  "tika-s0401t:128_1": "Paccayadhammānaṃ hetuādīnaṃ paccayuppannadhammānaṃ hetupaccayādibhāvo paccayākāro,",
  "tika-s0401t:128_2": "tassa desanā paccayākāradesanā,",
  "tika-s0401t:128_3": "paṭiccasamuppādakathāti attho.",
  "tika-s0401t:128_4": "Sā pana ghanavinibbhogassa sudukkaratāya saṇhasukhumā,",
  "tika-s0401t:128_5": "nikāyantaraladdhisaṅkararahitā,",
  "tika-s0401t:128_6": "ekattanayādisahitā ca tattha vicāritāti āha –",
  "tika-s0401t:128_7": "“suparisuddhanipuṇanayā”ti.",
  "tika-s0401t:128_8": "Paṭisambhidādīsu āgatanayaṃ avissajjetvāva vicāritattā avimuttatantimaggā.",
  "tika-s0401t:129_0": "17.",
  "tika-s0401t:129_1": "Iti pana sabbanti iti-",
  "tika-s0401t:129_2": "saddo parisamāpane, pana-",
  "tika-s0401t:129_3": "saddo vacanālaṅkāre,",
  "tika-s0401t:129_4": "etaṃ sabbanti attho.",
  "tika-s0401t:129_5": "Idhāti imissā aṭṭhakathāya na vicārayissāmi punaruttibhāvatoti adhippāyo.",
  "tika-s0401t:130_0": "18.",
  "tika-s0401t:130_1": "Idāni tasseva avicāraṇassa ekantakāraṇaṃ niddhārento “majjhe visuddhimaggo”tiādimāha.",
  "tika-s0401t:130_2": "Tattha “majjhe ṭhatvā”ti etena majjhabhāvadīpanena visesato catunnaṃ āgamānaṃ sādhāraṇaṭṭhakathā visuddhimaggo,",
  "tika-s0401t:130_3": "na sumaṅgalavilāsinīādayo viya asādhāraṇaṭṭhakathāti dasseti.",
  "tika-s0401t:130_4": "“Visesato”ti ca idaṃ vinayābhidhammānampi visuddhimaggo yathārahaṃ atthavaṇṇanā hoti evāti katvā vuttaṃ.",
  "tika-s0401t:131_0": "19.",
  "tika-s0401t:131_1": "Iccevāti iti eva.",
  "tika-s0401t:131_2": "Tampīti visuddhimaggampi.",
  "tika-s0401t:131_3": "Etāyāti manorathapūraṇiyā.",
  "tika-s0401t:131_4": "Ettha ca “sīhaḷadīpaṃ ābhatā”tiādinā atthappakāsanassa nimittaṃ dasseti,",
  "tika-s0401t:131_5": "“dīpavāsīnamatthāya sujanassa ca tuṭṭhatthaṃ ciraṭṭhitatthañca dhammassā”ti etena payojanaṃ,",
  "tika-s0401t:131_6": "apanetvāna tatohaṃ,",
  "tika-s0401t:131_7": "sīhaḷabhāsa”ntiādinā.",
  "tika-s0401t:131_8": "“Sāvatthipabhutīna”ntiādinā ca karaṇappakāraṃ.",
  "tika-s0401t:131_9": "Heṭṭhimanikāyesu visuddhimagge ca vicāritānaṃ atthānaṃ avicāraṇampi hi idha karaṇappakāro evāti.",
  "tika-s0401t:132_0": "Ganthārambhakathāvaṇṇanā niṭṭhitā.",
  "tika-s0401t:133_0": "1. Rūpādivaggavaṇṇanā",
  "tika-s0401t:134_0": "Nidānavaṇṇanā",
  "tika-s0401t:135_0": "Vibhāgavantānaṃ sabhāvavibhāvanaṃ vibhāgadassanavaseneva hotīti paṭhamaṃ tāva nipātasuttavasena vibhāgaṃ",
  "tika-s0401t:135_1": "dassetuṃ “tattha aṅguttarāgamo nāmā”tiādimāha.",
  "tika-s0401t:135_2": "Tattha tatthāti “aṅguttarāgamassa atthaṃ pakāsayissāmī”ti yadidaṃ vuttaṃ,",
  "tika-s0401t:135_3": "tasmiṃ vacane,",
  "tika-s0401t:135_4": "“yassa atthaṃ pakāsayissāmī”ti paṭiññātaṃ,",
  "tika-s0401t:135_5": "so aṅguttarāgamo nāma nipātasuttavasena evaṃ vibhāgoti attho.",
  "tika-s0401t:135_6": "Atha vā tatthāti “aṅguttaranissitaṃ attha”nti etasmiṃ vacane yo aṅguttarāgamo vutto,",
  "tika-s0401t:135_7": "so nipātasuttādivasena edisoti attho.",
  "tika-s0401t:136_0": "Idāni taṃ ādito paṭṭhāya saṃvaṇṇitukāmo attano saṃvaṇṇanāya paṭhamamahāsaṅgītiyaṃ nikkhittānukkamena pavattabhāvadassanatthaṃ “tassa nipātesu…pe…",
  "tika-s0401t:136_1": "vuttaṃ nidānamādī”tiādimāha.",
  "tika-s0401t:136_2": "Tattha yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ saṅgīti.",
  "tika-s0401t:136_3": "Etena taṃtaṃsikkhāpadānaṃ suttānañca ādipariyosānesu antarantarā ca sambandhavasena ṭhapitaṃ saṅgītikāravacanaṃ saṅgahitaṃ hoti.",
  "tika-s0401t:136_4": "Saṅgīyamānassa atthassa mahantatāya pūjanīyatāya ca mahatī saṅgīti mahāsaṅgīti,",
  "tika-s0401t:136_5": "paṭhamā mahāsaṅgīti paṭhamamahāsaṅgīti,",
  "tika-s0401t:136_6": "tassā pavattikālo paṭhamamahāsaṅgītikālo,",
  "tika-s0401t:136_7": "tasmiṃ paṭhamamahāsaṅgītikāle.",
  "tika-s0401t:136_8": "Nidadāti desanaṃ desakālādivasena aviditaṃ viditaṃ katvā nidassetīti nidānaṃ.",
  "tika-s0401t:136_9": "Yo lokiyehi upogghātoti vuccati,",
  "tika-s0401t:136_10": "svāyamettha “evaṃ me suta”ntiādiko gantho veditabbo.",
  "tika-s0401t:136_11": "Na “sanidānāhaṃ,",
  "tika-s0401t:136_12": "bhikkhave,",
  "tika-s0401t:136_13": "dhammaṃ desemī”tiādīsu viya ajjhāsayādidesanuppattihetu.",
  "tika-s0401t:136_14": "Tenevāha –",
  "tika-s0401t:136_15": "“evaṃ me sutantiādikaṃ āyasmatā ānandena paṭhamamahāsaṅgītikāle vuttaṃ nidānamādī”ti.",
  "tika-s0401t:137_0": "1.",
  "tika-s0401t:137_1": "“Sā panesā”tiādinā bāhiranidāne vattabbaṃ atidisitvā idāni abbhantaranidānaṃ ādito paṭṭhāya saṃvaṇṇituṃ “yaṃ paneta”nti vuttaṃ.",
  "tika-s0401t:137_2": "Tattha yasmā saṃvaṇṇanaṃ karontena saṃvaṇṇetabbe dhamme padāni padavibhāgaṃ tadatthañca dassetvā tato",
  "tika-s0401t:137_3": "paraṃ piṇḍatthādinidassanavasena ca saṃvaṇṇanā kātabbā,",
  "tika-s0401t:137_4": "tasmā padāni tāva dassento “evanti nipātapada”ntiādimāha.",
  "tika-s0401t:137_5": "Tattha padavibhāgoti padānaṃ viseso,",
  "tika-s0401t:137_6": "na padaviggaho.",
  "tika-s0401t:137_7": "Atha vā padāni ca padavibhāgo ca padavibhāgo,",
  "tika-s0401t:137_8": "padaviggaho ca padavibhāgo ca padavibhāgoti vā ekasesavasena padapadaviggahā padavibhāgasaddena vuttāti veditabbaṃ.",
  "tika-s0401t:137_9": "Tattha padaviggaho “jetassa vanaṃ jetavana”ntiādinā samāsapadesu daṭṭhabbo.",
  "tika-s0401t:138_0": "Atthatoti padatthato.",
  "tika-s0401t:138_1": "Taṃ pana padatthaṃ atthuddhārakkamena paṭhamaṃ evaṃ-",
  "tika-s0401t:138_2": "saddassa dassento “evaṃ-",
  "tika-s0401t:138_3": "saddo tāvā”tiādimāha.",
  "tika-s0401t:138_4": "Avadhāraṇādīti ettha ādi-",
  "tika-s0401t:138_5": "saddena idamatthapucchāparimāṇādiatthānaṃ saṅgaho daṭṭhabbo.",
  "tika-s0401t:138_6": "Tathā hi “evaṃgatāni puthusippāyatanāni,",
  "tika-s0401t:138_7": "evamādīnī”tiādīsu idaṃ-",
  "tika-s0401t:138_8": "saddassa atthe evaṃ- saddo. Gata-",
  "tika-s0401t:138_9": "saddo hi pakārapariyāyo,",
  "tika-s0401t:138_10": "tathā vidhākāra- saddā ca.",
  "tika-s0401t:138_11": "Tathā hi vidhayuttagatasadde lokiyā pakāratthe vadanti.",
  "tika-s0401t:138_12": "“Evaṃ su te sunhātā suvilittā kappitakesamassū āmukkamaṇikuṇḍalābharaṇā odātavatthavasanā pañcahi kāmaguṇehi",
  "tika-s0401t:138_13": "samappitā samaṅgībhūtā paricārenti seyyathāpi tvaṃ etarahi sācariyakoti. No hidaṃ,",
  "tika-s0401t:138_14": "bho gotamā”tiādīsu pucchāyaṃ.",
  "tika-s0401t:138_15": "“Evaṃ lahuparivattaṃ,",
  "tika-s0401t:138_16": "evamāyupariyanto”ti ca ādīsu parimāṇe.",
  "tika-s0401t:139_0": "Nanu ca “evaṃ su te sunhātā suvilittā evamāyupariyanto”ti ettha evaṃ-",
  "tika-s0401t:139_1": "saddena pucchanākāraparimāṇākārānaṃ vuttattā ākārattho eva evaṃ- saddoti? Na,",
  "tika-s0401t:139_2": "visesasabbhāvato.",
  "tika-s0401t:139_3": "Ākāramattavācako hi evaṃ-",
  "tika-s0401t:139_4": "saddo ākāratthoti adhippeto yathā “evaṃ byākho”tiādīsu,",
  "tika-s0401t:139_5": "na pana ākāravisesavācako.",
  "tika-s0401t:139_6": "Evañca katvā “evaṃ jātena maccenā”tiādīni upamādiudāharaṇāni upapannāni honti.",
  "tika-s0401t:139_7": "Tathā hi “yathā hi…pe…",
  "tika-s0401t:139_8": "bahu”nti ettha puppharāsiṭṭhāniyato manussūpapattisappurisūpanissayasaddhammassavanayonisomanasikārabhogasampatti-",
  "tika-s0401t:139_9": "ādidānādipuññakiriyāhetusamudāyato sobhāsugandhatādiguṇayogato mālāguṇasadisiyo pahūtā puññakiriyā maritabbasabhāvatāya",
  "tika-s0401t:139_10": "maccena sattena kattabbāti jotitattā puppharāsimālāguṇāva upamā.",
  "tika-s0401t:139_11": "Tesaṃ upamākāro yathā-",
  "tika-s0401t:139_12": "saddena aniyamato vuttoti “evaṃ-",
  "tika-s0401t:139_13": "saddo upamākāranigamanattho”ti vattuṃ yuttaṃ,",
  "tika-s0401t:139_14": "so pana upamākāro niyamiyamāno atthato upamāva hotīti āha –",
  "tika-s0401t:139_15": "“upamāyaṃ āgato”ti.",
  "tika-s0401t:139_16": "Tathā “evaṃ iminā ākārena abhikkamitabba”ntiādinā upadisiyamānāya samaṇasāruppāya ākappasampattiyā yo tattha upadisanākāro,",
  "tika-s0401t:139_17": "so atthato upadeso evāti vuttaṃ –",
  "tika-s0401t:139_18": "“evaṃ te…pe…",
  "tika-s0401t:139_19": "upadese”ti.",
  "tika-s0401t:139_20": "Tathā evametaṃ bhagavā,",
  "tika-s0401t:139_21": "evametaṃ sugatāti ettha bhagavatā yathāvuttamatthaṃ aviparītato jānantehi kataṃ tattha saṃvijjamānaguṇānaṃ",
  "tika-s0401t:139_22": "pakārehi haṃsanaṃ udaggatākaraṇaṃ sampahaṃsanaṃ,",
  "tika-s0401t:139_23": "yo tattha sampahaṃsanākāroti yojetabbaṃ.",
  "tika-s0401t:140_0": "Evamevaṃ panāyanti ettha garahaṇākāroti yojetabbaṃ,",
  "tika-s0401t:140_1": "so ca garahaṇākāro “vasalī”tiādikhuṃsanasaddasannidhānato idha evaṃ-",
  "tika-s0401t:140_2": "saddena pakāsitoti viññāyati.",
  "tika-s0401t:140_3": "Yathā cettha,",
  "tika-s0401t:140_4": "evaṃ upamākārādayopi upamādivasena vuttānaṃ puppharāsiādisaddānaṃ sannidhānatoti daṭṭhabbaṃ. Evaṃ,",
  "tika-s0401t:140_5": "bhanteti khotiādīsu pana dhammassa sādhukaṃ savanamanasikārena niyojitehi bhikkhūhi attano tattha ṭhitabhāvassa paṭijānanavasena vuttattā ettha evaṃ-",
  "tika-s0401t:140_6": "saddo vacanasampaṭicchanattho vutto,",
  "tika-s0401t:140_7": "tena “evaṃ, bhante,",
  "tika-s0401t:140_8": "sādhu bhante,",
  "tika-s0401t:140_9": "suṭṭhu bhante”ti vuttaṃ hoti.",
  "tika-s0401t:140_10": "Evañca vadehīti “yathāhaṃ vadāmi,",
  "tika-s0401t:140_11": "evaṃ samaṇaṃ ānandaṃ vadehī”ti vadanākāro idāni vattabbo evaṃ-",
  "tika-s0401t:140_12": "saddena nidassīyatīti nidassanattho vutto.",
  "tika-s0401t:140_13": "Evaṃ noti etthāpi tesaṃ yathāvuttadhammānaṃ ahitadukkhāvahabhāve sanniṭṭhānajananatthaṃ anumatiggahaṇavasena “no vā,",
  "tika-s0401t:140_14": "kathaṃ vo ettha hotī”ti pucchāya katāya “evaṃ no ettha hotī”ti vuttattā tadākārasanniṭṭhānaṃ evaṃ-",
  "tika-s0401t:140_15": "saddena vibhāvitanti viññāyati.",
  "tika-s0401t:140_16": "So pana tesaṃ dhammānaṃ ahitāya dukkhāya saṃvattanākāro niyamiyamāno avadhāraṇattho hotīti āha –",
  "tika-s0401t:140_17": "“evaṃ no ettha hotītiādīsu avadhāraṇe”ti.",
  "tika-s0401t:141_0": "Nānānayanipuṇanti ekattanānattaabyāpāraevaṃdhammatāsaṅkhātā,",
  "tika-s0401t:141_1": "nandiyāvaṭṭatipukkhalasīhavikkīḷitaaṅkusadisālocanasaṅkhātā vā ādhārādibhedavasena nānāvidhā nayā nānānayā.",
  "tika-s0401t:141_2": "Nayā vā pāḷigatiyo,",
  "tika-s0401t:141_3": "tā ca paññattiādivasena saṃkilesabhāgiyādilokiyāditadubhayavomissakatādivasena kusalādivasena khandhādivasena",
  "tika-s0401t:141_4": "saṅgahādivasena samayavimuttādivasena padhānādivasena kusalamūlādivasena tikapaṭṭhānādivasena ca nānappakārāti nānānayā,",
  "tika-s0401t:141_5": "tehi nipuṇaṃ saṇhaṃ sukhumanti nānānayanipuṇaṃ.",
  "tika-s0401t:141_6": "Āsayova ajjhāsayo,",
  "tika-s0401t:141_7": "te ca sassatādibhedena tattha ca apparajakkhatādibhedena ca aneke,",
  "tika-s0401t:141_8": "attajjhāsayādayo eva vā samuṭṭhānaṃ uppattihetu etassāti anekajjhāsayasamuṭṭhānaṃ.",
  "tika-s0401t:141_9": "Atthabyañjanasampannanti atthabyañjanaparipuṇṇaṃ upanetabbābhāvato.",
  "tika-s0401t:141_10": "Saṅkāsanapakāsanavivaraṇavibhajanauttānīkaraṇapaññattivasena chahi atthapadehi akkharapadabyañjanākāraniruttiniddesavasena",
  "tika-s0401t:141_11": "chahi byañjanapadehi ca samannāgatanti vā attho daṭṭhabbo.",
  "tika-s0401t:142_0": "Vividhapāṭihāriyanti ettha pāṭihāriyapadassa vacanatthaṃ “paṭipakkhaharaṇato rāgādikilesāpanayanato ca pāṭihāriya”nti vadanti.",
  "tika-s0401t:142_1": "Bhagavato pana paṭipakkhā rāgādayo na santi,",
  "tika-s0401t:142_2": "ye haritabbā.",
  "tika-s0401t:142_3": "Puthujjanānampi vigatūpakkilese aṭṭhaguṇasamannāgate citte hatapaṭipakkhe iddhividhaṃ pavattati,",
  "tika-s0401t:142_4": "tasmā tattha pavattavohārena ca na sakkā idha “pāṭihāriya”nti vatthuṃ.",
  "tika-s0401t:142_5": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-s0401t:142_6": "tesaṃ haraṇato “pāṭihāriya”nti vuttaṃ,",
  "tika-s0401t:142_7": "evaṃ sati yuttametaṃ.",
  "tika-s0401t:142_8": "Atha vā bhagavato ca sāsanassa ca paṭipakkhā titthiyā,",
  "tika-s0401t:142_9": "tesaṃ haraṇato pāṭihāriyaṃ.",
  "tika-s0401t:142_10": "Te hi diṭṭhiharaṇavasena ca diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0401t:142_11": "“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-s0401t:142_12": "añño āgañchi brāhmaṇo”tiādīsu viya,",
  "tika-s0401t:142_13": "tasmā samāhite citte vigatūpakkilese katakiccena pacchā haritabbaṃ pavattetabbanti paṭihāriyaṃ,",
  "tika-s0401t:142_14": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ,",
  "tika-s0401t:142_15": "iddhiādesanānusāsaniyo ca vigatūpakkilesena katakiccena ca sattahitatthaṃ puna pavattetabbā,",
  "tika-s0401t:142_16": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni bhavanti.",
  "tika-s0401t:142_17": "Paṭihāriyameva pāṭihāriyaṃ,",
  "tika-s0401t:142_18": "paṭihāriye vā iddhiādesanānusāsanisamudāye bhavaṃ ekamekaṃ pāṭihāriyanti vuccati.",
  "tika-s0401t:142_19": "Paṭihāriyaṃ vā catutthajjhānaṃ maggo ca paṭipakkhaharaṇato,",
  "tika-s0401t:142_20": "tattha jātaṃ,",
  "tika-s0401t:142_21": "tasmiṃ vā nimittabhūte,",
  "tika-s0401t:142_22": "tato vā āgatanti pāṭihāriyaṃ.",
  "tika-s0401t:142_23": "Tassa pana iddhiādibhedena visayabhedena ca bahuvidhassa bhagavato desanāyaṃ labbhamānattā āha –",
  "tika-s0401t:142_24": "“vividhapāṭihāriya”nti.",
  "tika-s0401t:143_0": "Na aññathāti bhagavato sammukhā sutākārato na aññathāti attho,",
  "tika-s0401t:143_1": "na pana bhagavato desitākārato.",
  "tika-s0401t:143_2": "Acinteyyānubhāvā hi bhagavato desanā.",
  "tika-s0401t:143_3": "Evañca katvā “sabbappakārena ko samattho viññātu”nti idaṃ vacanaṃ samatthitaṃ bhavati,",
  "tika-s0401t:143_4": "dhāraṇabaladassanañca na virujjhati sutākārāvirujjhanassa adhippetattā.",
  "tika-s0401t:143_5": "Na hettha atthantaratāparihāro dvinnaṃ atthānaṃ ekavisayattā,",
  "tika-s0401t:143_6": "itarathā thero bhagavato desanāya sabbathā paṭiggahaṇe samattho asamattho cāti āpajjeyyāti.",
  "tika-s0401t:144_0": "“Yo paro na hoti,",
  "tika-s0401t:144_1": "so attā”ti evaṃ vuttāya niyakajjhattasaṅkhātāya sasantatiyaṃ vattanato tividhopi me-",
  "tika-s0401t:144_2": "saddo kiñcāpi ekasmiṃyeva atthe dissati,",
  "tika-s0401t:144_3": "karaṇasampadānasāminiddesavasena pana vijjamānabhedaṃ sandhāyāha – “me-",
  "tika-s0401t:144_4": "saddo tīsu atthesu dissatī”ti.",
  "tika-s0401t:145_0": "Kiñcāpi upasaggo kiriyaṃ viseseti,",
  "tika-s0401t:145_1": "jotakabhāvato pana satipi tasmiṃ suta-",
  "tika-s0401t:145_2": "saddo eva taṃ tamatthaṃ vadatīti anupasaggassa suta-",
  "tika-s0401t:145_3": "saddassa atthuddhāre saupasaggassa gahaṇaṃ na virujjhatīti dassento “saupasaggo ca anupasaggo cā”ti āha.",
  "tika-s0401t:145_4": "Assāti sutasaddassa.",
  "tika-s0401t:145_5": "Kammabhāvasādhanāni idha sutasadde sambhavantīti vuttaṃ –",
  "tika-s0401t:145_6": "“upadhāritanti vā upadhāraṇanti vā attho”ti.",
  "tika-s0401t:145_7": "Mayāti atthe satīti yadā me-",
  "tika-s0401t:145_8": "saddassa kattuvasena karaṇaniddeso,",
  "tika-s0401t:145_9": "tadāti attho.",
  "tika-s0401t:145_10": "Mamāti atthe satīti yadā sambandhavasena sāminiddeso, tadā.",
  "tika-s0401t:146_0": "Sutasaddasanniṭṭhāne payuttena evaṃ-",
  "tika-s0401t:146_1": "saddena savanakiriyājotakena bhavitabbanti vuttaṃ –",
  "tika-s0401t:146_2": "“evanti sotaviññāṇādiviññāṇakiccanidassana”nti. Ādi-",
  "tika-s0401t:146_3": "saddena sampaṭicchanādīnaṃ sotadvārikaviññāṇānaṃ tadabhinīhaṭānañca manodvārikaviññāṇānaṃ gahaṇaṃ veditabbaṃ.",
  "tika-s0401t:146_4": "Sabbesampi vākyānaṃ evakāratthasahitattā “suta”nti etassa sutamevāti ayamattho labbhatīti āha –",
  "tika-s0401t:146_5": "“assavanabhāvappaṭikkhepato”ti.",
  "tika-s0401t:146_6": "Etena avadhāraṇena niyāmataṃ dasseti.",
  "tika-s0401t:146_7": "Yathā ca sutaṃ sutamevāti niyāmetabbaṃ,",
  "tika-s0401t:146_8": "taṃ sammā sutaṃ hotīti āha –",
  "tika-s0401t:146_9": "“anūnādhikāviparītaggahaṇanidassana”nti.",
  "tika-s0401t:146_10": "Atha vā saddantaratthāpohanavasena saddo atthaṃ vadatīti sutanti assutaṃ na hotīti ayametassa atthoti vuttaṃ –",
  "tika-s0401t:146_11": "“assavanabhāvappaṭikkhepato”ti.",
  "tika-s0401t:146_12": "Iminā diṭṭhādivinivattanaṃ karoti.",
  "tika-s0401t:146_13": "Idaṃ vuttaṃ hoti –",
  "tika-s0401t:146_14": "na idaṃ mayā diṭṭhaṃ,",
  "tika-s0401t:146_15": "na sayambhuñāṇena sacchikataṃ,",
  "tika-s0401t:146_16": "atha kho sutaṃ,",
  "tika-s0401t:146_17": "tañca sammadevāti.",
  "tika-s0401t:146_18": "Tenevāha –",
  "tika-s0401t:146_19": "“anūnādhikāviparītaggahaṇanidassana”nti.",
  "tika-s0401t:146_20": "Avadhāraṇatthe vā evaṃ-",
  "tika-s0401t:146_21": "sadde ayamatthayojanā –",
  "tika-s0401t:146_22": "“karīyatī”ti tadapekkhassa suta-",
  "tika-s0401t:146_23": "saddassa ayamattho vutto “assavanabhāvappaṭikkhepato”ti.",
  "tika-s0401t:146_24": "Tenevāha –",
  "tika-s0401t:146_25": "“anūnādhikāviparītaggahaṇanidassana”nti. Savana-",
  "tika-s0401t:146_26": "saddo cettha kammattho veditabbo “suyyatī”ti.",
  "tika-s0401t:147_0": "Evaṃ savanahetusavanavisesavasena padattayassa ekena pakārena atthayojanaṃ dassetvā idāni pakārantarehi taṃ dassetuṃ –",
  "tika-s0401t:147_1": "“tathā eva”ntiādi vuttaṃ.",
  "tika-s0401t:147_2": "Tattha tassāti yā sā bhagavato sammukhā dhammassavanākārena pavattā manodvāraviññāṇavīthi, tassā.",
  "tika-s0401t:147_3": "Sā hi nānappakārena ārammaṇe pavattituṃ samatthā.",
  "tika-s0401t:147_4": "Tathā ca vuttaṃ –",
  "tika-s0401t:147_5": "“sotadvārānusārenā”ti.",
  "tika-s0401t:147_6": "Nānappakārenāti vakkhamānānaṃ anekavihitānaṃ byañjanatthaggahaṇānaṃ nānākārena.",
  "tika-s0401t:147_7": "Etena imissā yojanāya ākārattho evaṃ-",
  "tika-s0401t:147_8": "saddo gahitoti dīpeti.",
  "tika-s0401t:147_9": "Pavattibhāvappakāsananti pavattiyā atthibhāvappakāsanaṃ.",
  "tika-s0401t:147_10": "Sutanti dhammappakāsananti yasmiṃ ārammaṇe vuttappakārā viññāṇavīthi nānappakārena pavattā,",
  "tika-s0401t:147_11": "tassa dhammattā vuttaṃ,",
  "tika-s0401t:147_12": "na sutasaddassa dhammatthattā.",
  "tika-s0401t:147_13": "Vuttassevatthassa pākaṭīkaraṇaṃ “ayañhetthā”tiādi.",
  "tika-s0401t:147_14": "Tattha viññāṇavīthiyāti karaṇatthe karaṇavacanaṃ,",
  "tika-s0401t:147_15": "mayāti kattuatthe.",
  "tika-s0401t:148_0": "Evanti niddisitabbappakāsananti nidassanatthaṃ evaṃ-",
  "tika-s0401t:148_1": "saddaṃ gahetvā vuttaṃ nidassetabbassa nidassitabbattābhāvābhāvato.",
  "tika-s0401t:148_2": "Tena evaṃ-",
  "tika-s0401t:148_3": "saddena sakalampi suttaṃ paccāmaṭṭhanti dasseti.",
  "tika-s0401t:148_4": "Sutasaddassa kiriyāsaddattā savanakiriyāya ca sādhāraṇaviññāṇappabandhappaṭibaddhattā tattha ca puggalavohāroti vuttaṃ –",
  "tika-s0401t:148_5": "“sutanti puggalakiccappakāsana”nti.",
  "tika-s0401t:148_6": "Na hi puggalavohārarahite dhammappabandhe savanakiriyā labbhatīti.",
  "tika-s0401t:149_0": "Yassa cittasantānassātiādipi ākāratthameva evaṃ-",
  "tika-s0401t:149_1": "saddaṃ gahetvā purimayojanāya aññathā atthayojanaṃ dassetuṃ vuttaṃ.",
  "tika-s0401t:149_2": "Tattha ākārapaññattīti upādāpaññatti eva dhammānaṃ pavattiākārupādānavasena tathā vuttā.",
  "tika-s0401t:149_3": "Sutanti visayaniddesoti sotabbabhūto dhammo savanakiriyākattupuggalassa savanakiriyāvasena pavattiṭṭhānanti katvā vuttaṃ.",
  "tika-s0401t:149_4": "Cittasantānavinimuttassa paramatthato kassaci kattuabhāvepi saddavohārena buddhiparikappitabhedavacanicchāya",
  "tika-s0401t:149_5": "cittasantānato aññaṃ viya taṃsamaṅgiṃ katvā vuttaṃ –",
  "tika-s0401t:149_6": "“cittasantānena taṃsamaṅgīno”ti.",
  "tika-s0401t:149_7": "Savanakiriyāvisayopi sotabbadhammo savanakiriyāvasena pavattacittasantānassa idha paramatthato kattubhāvato,",
  "tika-s0401t:149_8": "savanavasena cittapavattiyā eva vā savanakiriyābhāvato taṃkiriyākattu ca visayo hotīti katvā vuttaṃ –",
  "tika-s0401t:149_9": "“taṃsamaṅgīno kattuvisaye”ti.",
  "tika-s0401t:149_10": "Sutākārassa ca therassa sammānicchitabhāvato āha –",
  "tika-s0401t:149_11": "“gahaṇasanniṭṭhāna”nti.",
  "tika-s0401t:149_12": "Etena vā avadhāraṇatthaṃ evaṃ-",
  "tika-s0401t:149_13": "saddaṃ gahetvā ayamatthayojanā katāti daṭṭhabbaṃ.",
  "tika-s0401t:150_0": "Pubbe sutānaṃ nānāvihitānaṃ suttasaṅkhātānaṃ atthabyañjanānaṃ upadhāritarūpassa ākārassa nidassanassa,",
  "tika-s0401t:150_1": "avadhāraṇassa vā pakāsanasabhāvo evaṃ-",
  "tika-s0401t:150_2": "saddoti tadākārādiupadhāraṇassa puggalapaññattiyā upādānabhūtadhammappabandhabyāpāratāya vuttaṃ –",
  "tika-s0401t:150_3": "“evanti puggalakiccaniddeso”ti.",
  "tika-s0401t:150_4": "Savanakiriyā pana puggalavādinopi viññāṇanirapekkhā natthīti visesato viññāṇabyāpāroti āha –",
  "tika-s0401t:150_5": "“sutanti viññāṇakiccaniddeso”ti.",
  "tika-s0401t:150_6": "Meti saddappavattiyā ekanteneva sattavisayattā viññāṇakiccassa ca tattheva samodahitabbato “meti ubhayakiccayuttapuggalaniddeso”ti vuttaṃ.",
  "tika-s0401t:150_7": "Avijjamānapaññattivijjamānapaññattisabhāvā yathākkamaṃ evaṃsaddasutasaddānaṃ atthāti te tathārūpapaññattiupādānabyāpārabhāvena dassento āha –",
  "tika-s0401t:150_8": "“evanti puggalakiccaniddeso,",
  "tika-s0401t:150_9": "sutanti viññāṇakiccaniddeso”ti.",
  "tika-s0401t:150_10": "Ettha ca karaṇakiriyākattukammavisesappakāsanavasena puggalabyāpāravisayapuggalabyāpāranidassanavasena",
  "tika-s0401t:150_11": "gahaṇākāraggāhakatabbisayavisesaniddesavasena kattukaraṇabyāpārakattuniddesavasena ca dutiyādayo catasso",
  "tika-s0401t:150_12": "atthayojanā dassitāti daṭṭhabbaṃ.",
  "tika-s0401t:151_0": "Sabbassapi saddādhigamanīyassa atthassa paññattimukheneva paṭipajjitabbattā sabbapaññattīnañca vijjamānādivasena",
  "tika-s0401t:151_1": "chasu paññattibhedesu antogadhattā tesu “eva”ntiādīnaṃ paññattīnaṃ sarūpaṃ niddhārento āha –",
  "tika-s0401t:151_2": "“evanti ca meti cā”tiādi.",
  "tika-s0401t:151_3": "Tattha evanti ca meti ca vuccamānassatthassa ākārādino dhammānaṃ asallakkhaṇabhāvato avijjamānapaññattibhāvoti āha –",
  "tika-s0401t:151_4": "“saccikaṭṭhaparamatthavasena avijjamānapaññattī”ti.",
  "tika-s0401t:151_5": "Tattha saccikaṭṭhaparamatthavasenāti bhūtatthauttamatthavasena.",
  "tika-s0401t:151_6": "Idaṃ vuttaṃ hoti –",
  "tika-s0401t:151_7": "yo māyāmarīciādayo viya abhūtattho,",
  "tika-s0401t:151_8": "anussavādīhi gahetabbo viya anuttamattho ca na hoti,",
  "tika-s0401t:151_9": "so rūpasaddādisabhāvo,",
  "tika-s0401t:151_10": "ruppanānubhavanādisabhāvo vā attho saccikaṭṭho paramattho cāti vuccati,",
  "tika-s0401t:151_11": "na tathā “evaṃ me”tipadānaṃ atthoti.",
  "tika-s0401t:151_12": "Etamevatthaṃ pākaṭataraṃ kātuṃ “kiñhettha ta”ntiādi vuttaṃ.",
  "tika-s0401t:151_13": "Sutanti pana saddāyatanaṃ sandhāyāha –",
  "tika-s0401t:151_14": "“vijjamānapaññattī”ti.",
  "tika-s0401t:151_15": "Teneva hi “yañhi taṃ ettha sotena upaladdha”nti vuttaṃ.",
  "tika-s0401t:151_16": "“Sotadvārānusārena upaladdha”nti pana vutte atthabyañjanādi sabbaṃ labbhati.",
  "tika-s0401t:151_17": "Taṃ taṃ upādāya vattabbatoti sotapathamāgate dhamme upādāya tesaṃ upadhāritākārādino paccāmasanavasena evanti,",
  "tika-s0401t:151_18": "sasantatipariyāpanne khandhe upādāya meti vattabbattāti attho.",
  "tika-s0401t:151_19": "Diṭṭhādisabhāvarahite saddāyatane pavattamānopi sutavohāro “dutiyaṃ tatiya”ntiādiko viya paṭhamādīni diṭṭhamutaviññāte apekkhitvā pavattoti āha –",
  "tika-s0401t:151_20": "“diṭṭhādīni upanidhāya vattabbato”ti.",
  "tika-s0401t:151_21": "Assutaṃ na hotīti hi sutanti pakāsito ayamatthoti.",
  "tika-s0401t:152_0": "Attanā paṭividdhā suttassa pakāravisesā evanti therena paccāmaṭṭhāti āha –",
  "tika-s0401t:152_1": "“asammohaṃ dīpetī”ti.",
  "tika-s0401t:152_2": "Nānappakārappaṭivedhasamattho hotīti etena vakkhamānassa suttassa nānappakārataṃ duppaṭivijjhatañca dasseti.",
  "tika-s0401t:152_3": "Sutassa asammosaṃ dīpetīti sutākārassa yāthāvato dassiyamānattā vuttaṃ.",
  "tika-s0401t:152_4": "Asammohenāti sammohābhāvena,",
  "tika-s0401t:152_5": "paññāya eva vā savanakālasambhūtāya taduttarikālapaññāsiddhi.",
  "tika-s0401t:152_6": "Evaṃ asammosenāti etthāpi vattabbaṃ.",
  "tika-s0401t:152_7": "Byañjanānaṃ paṭivijjhitabbo ākāro nātigambhīro,",
  "tika-s0401t:152_8": "yathāsutadhāraṇameva tattha karaṇīyanti satiyā byāpāro adhiko,",
  "tika-s0401t:152_9": "paññā tattha guṇībhūtāti vuttaṃ –",
  "tika-s0401t:152_10": "“paññāpubbaṅgamāyā”tiādi “paññāya pubbaṅgamā”ti katvā.",
  "tika-s0401t:152_11": "Pubbaṅgamatā cettha padhānabhāvo “manopubbaṅgamā”tiādīsu viya,",
  "tika-s0401t:152_12": "pubbaṅgamatāya vā cakkhuviññāṇādīsu āvajjanādīnaṃ viya appadhānatte paññā pubbaṅgamā etissāti ayampi attho yujjati,",
  "tika-s0401t:152_13": "evaṃ satipubbaṅgamāyāti etthāpi vuttanayānusārena yathāsambhavamattho veditabbo.",
  "tika-s0401t:152_14": "Atthabyañjanasampannassāti atthabyañjanaparipuṇṇassa,",
  "tika-s0401t:152_15": "saṅkāsanappakāsanavivaraṇavibhajanauttānīkaraṇapaññattivasena chahi atthapadehi akkharapadabyañjanākāraniruttiniddesavasena",
  "tika-s0401t:152_16": "chahi byañjanapadehi ca samannāgatassāti vā attho daṭṭhabbo.",
  "tika-s0401t:153_0": "Yonisomanasikāraṃ dīpeti evaṃ-",
  "tika-s0401t:153_1": "saddena vuccamānānaṃ ākāranidassanāvadhāraṇatthānaṃ aviparītasaddhammavisayattāti adhippāyo.",
  "tika-s0401t:153_2": "Avikkhepaṃ dīpetīti “cittapariyādānaṃ kattha bhāsita”ntiādipucchāvase pakaraṇappattassa vakkhamānassa",
  "tika-s0401t:153_3": "suttassa savanaṃ samādhānamantarena na sambhavatīti katvā vuttaṃ.",
  "tika-s0401t:153_4": "Vikkhittacittassātiādi tassevatthassa samatthanavasena vuttaṃ.",
  "tika-s0401t:153_5": "Sabbasampattiyāti atthabyañjanadesakappayojanādisampattiyā.",
  "tika-s0401t:153_6": "Aviparītasaddhammavisayehi viya ākāranidassanāvadhāraṇatthehi yonisomanasikārassa,",
  "tika-s0401t:153_7": "saddhammassavanena viya ca avikkhepassa yathā yonisomanasikārena phalabhūtena attasammāpaṇidhipubbekatapuññatānaṃ siddhi vuttā tadavinābhāvato.",
  "tika-s0401t:153_8": "Evaṃ avikkhepena phalabhūtena kāraṇabhūtānaṃ saddhammassavanasappurisūpanissayānaṃ siddhi dassetabbā",
  "tika-s0401t:153_9": "siyā assutavato sappurisūpanissayarahitassa ca tadabhāvato.",
  "tika-s0401t:153_10": "Na hi vikkhittacittotiādinā samatthanavacanena pana avikkhepena kāraṇabhūtena sappurisūpanissayena ca",
  "tika-s0401t:153_11": "phalabhūtassa saddhammassavanassa siddhi dassitā.",
  "tika-s0401t:153_12": "Ayaṃ panettha adhippāyo yutto siyā,",
  "tika-s0401t:153_13": "saddhammassavanasappurisūpanissayā na ekantena avikkhepassa kāraṇaṃ bāhiraṅgattā,",
  "tika-s0401t:153_14": "avikkhepo pana sappurisūpanissayo viya saddhammassavanassa ekantakāraṇanti.",
  "tika-s0401t:153_15": "Evampi avikkhepena sappurisūpanissayasiddhijotanā na samatthitāva.",
  "tika-s0401t:153_16": "No na samatthitā vikkhittacittānaṃ sappurisapayirupāsanābhāvassa atthasiddhattā.",
  "tika-s0401t:153_17": "Ettha ca purimaṃ phalena kāraṇassa siddhidassanaṃ nadīpūrena viya upari vuṭṭhisabbhāvassa,",
  "tika-s0401t:153_18": "dutiyaṃ kāraṇena phalassa siddhidassanaṃ daṭṭhabbaṃ ekantavassinā viya meghavuṭṭhānena vuṭṭhippavattiyā.",
  "tika-s0401t:154_0": "Bhagavato vacanassa atthabyañjanappabhedaparicchedavasena sakalasāsanasampattiogāhanākāro niravasesaparahitapāripūritākāraṇanti vuttaṃ –",
  "tika-s0401t:154_1": "“evaṃ bhaddako ākāro”ti.",
  "tika-s0401t:154_2": "Yasmā na hotīti sambandho.",
  "tika-s0401t:154_3": "Pacchimacakkadvayasampattinti attasammāpaṇidhipubbekatapuññatāsaṅkhātaguṇadvayaṃ.",
  "tika-s0401t:154_4": "Aparāparaṃ vuttiyā cettha cakkabhāvo,",
  "tika-s0401t:154_5": "caranti etehi sattā sampattibhavesūti vā.",
  "tika-s0401t:154_6": "Ye sandhāya vuttaṃ –",
  "tika-s0401t:154_7": "“cattārimāni,",
  "tika-s0401t:154_8": "bhikkhave, cakkāni,",
  "tika-s0401t:154_9": "yehi samannāgatānaṃ devamanussānaṃ catucakkaṃ vattatī”tiādi.",
  "tika-s0401t:154_10": "Purimapacchimabhāvo cettha desanākkamavasena daṭṭhabbo.",
  "tika-s0401t:154_11": "Pacchimacakkadvayasiddhiyāti pacchimacakkadvayassa atthitāya.",
  "tika-s0401t:154_12": "Sammāpaṇihitatto pubbe ca katapuñño suddhāsayo hoti tadasiddhihetūnaṃ kilesānaṃ dūrībhāvatoti āha –",
  "tika-s0401t:154_13": "“āsayasuddhi siddhā hotī”ti.",
  "tika-s0401t:154_14": "Tathā hi vuttaṃ –",
  "tika-s0401t:154_15": "“sammāpaṇihitaṃ cittaṃ,",
  "tika-s0401t:154_16": "seyyaso naṃ tato kare”ti,",
  "tika-s0401t:154_17": "“katapuññosi tvaṃ, ānanda,",
  "tika-s0401t:154_18": "padhānamanuyuñja,",
  "tika-s0401t:154_19": "khippaṃ hohisi anāsavo”ti ca.",
  "tika-s0401t:154_20": "Tenevāha –",
  "tika-s0401t:154_21": "“āsayasuddhiyā adhigamabyattisiddhī”ti.",
  "tika-s0401t:154_22": "Payogasuddhiyāti yonisomanasikārapubbaṅgamassa dhammassavanappayogassa visadabhāvena.",
  "tika-s0401t:154_23": "Tathā cāha –",
  "tika-s0401t:154_24": "“āgamabyattisiddhī”ti,",
  "tika-s0401t:154_25": "sabbassa vā kāyavacīpayogassa niddosabhāvena.",
  "tika-s0401t:154_26": "Parisuddhakāyavacīpayogo hi vippaṭisārābhāvato avikkhittacitto pariyattiyaṃ visārado hotīti.",
  "tika-s0401t:155_0": "Nānappakārapaṭivedhadīpakenātiādinā atthabyañjanesu therassa evaṃ-",
  "tika-s0401t:155_1": "saddasuta-",
  "tika-s0401t:155_2": "saddānaṃ asammohadīpanato catuppaṭisambhidāvasena atthayojanaṃ dasseti.",
  "tika-s0401t:155_3": "Tattha sotappabhedapaṭivedhadīpakenāti etena ayaṃ suta-",
  "tika-s0401t:155_4": "saddo evaṃ-",
  "tika-s0401t:155_5": "saddasannidhānato,",
  "tika-s0401t:155_6": "vakkhamānāpekkhāya vā sāmaññeneva sotabbadhammavisesaṃ āmasatīti dasseti.",
  "tika-s0401t:155_7": "Manodiṭṭhikaraṇānaṃ pariyattidhammānaṃ anupekkhanasuppaṭivedhā visesato manasikārappaṭibaddhāti te vuttanayena yonisomanasikāradīpakena evaṃ-",
  "tika-s0401t:155_8": "saddena yojetvā,",
  "tika-s0401t:155_9": "savanadhāraṇavacīparicayā pariyattidhammā visesena sotāvadhānappaṭibaddhāti te avikkhepadīpakena suta-",
  "tika-s0401t:155_10": "saddena yojetvā dassento sāsanasampattiyā dhammassavane ussāhaṃ janeti.",
  "tika-s0401t:155_11": "Tattha dhammāti pariyattidhammā.",
  "tika-s0401t:155_12": "Manasā anupekkhitāti “idha sīlaṃ kathitaṃ,",
  "tika-s0401t:155_13": "idha samādhi,",
  "tika-s0401t:155_14": "idha paññā,",
  "tika-s0401t:155_15": "ettakā ettha anusandhayo”tiādinā nayena manasā anu anu pekkhitā.",
  "tika-s0401t:155_16": "Diṭṭhiyā suppaṭividdhāti nijjhānakkhanti bhūtāya,",
  "tika-s0401t:155_17": "ñātapariññāsaṅkhātāya vā diṭṭhiyā tattha tattha vuttarūpārūpadhamme “iti rūpaṃ,",
  "tika-s0401t:155_18": "ettakaṃ rūpa”ntiādinā suṭṭhu vavatthapetvā paṭividdhā.",
  "tika-s0401t:156_0": "Sakalena vacanenāti pubbe tīhi padehi visuṃ visuṃ yojitattā vuttaṃ.",
  "tika-s0401t:156_1": "Asappurisabhūminti akataññutaṃ,",
  "tika-s0401t:156_2": "“idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”ti evaṃ vuttaṃ anariyavohārāvatthaṃ.",
  "tika-s0401t:156_3": "Sā eva anariyavohārāvatthā asaddhammo.",
  "tika-s0401t:156_4": "Nanu ca ānandattherassa “mamedaṃ vacana”nti adhimānassa,",
  "tika-s0401t:156_5": "mahākassapattherādīnañca tadāsaṅkāya abhāvato asappurisabhūmisamatikkamādivacanaṃ niratthakanti?",
  "tika-s0401t:156_6": "Nayidamevaṃ,",
  "tika-s0401t:156_7": "“evaṃ me suta”nti vadantena ayampi attho vibhāvitoti dassanato.",
  "tika-s0401t:156_8": "Keci pana “devatānaṃ parivitakkāpekkhaṃ tathāvacananti edisī codanā anavakāsā”ti vadanti.",
  "tika-s0401t:156_9": "Tasmiṃ kira khaṇe ekaccānaṃ devatānaṃ evaṃ cetaso parivitakko udapādi “bhagavā parinibbuto,",
  "tika-s0401t:156_10": "ayañca āyasmā desanākusalo idāni dhammaṃ deseti,",
  "tika-s0401t:156_11": "sakyakulappasuto tathāgatassa bhātā cūḷapituputto,",
  "tika-s0401t:156_12": "kiṃ nu kho sayaṃ sacchikataṃ dhammaṃ deseti,",
  "tika-s0401t:156_13": "udāhu bhagavato eva vacanaṃ yathāsuta”nti,",
  "tika-s0401t:156_14": "evaṃ tadāsaṅkitappakārato asappurisabhūmisamokkamādito atikkamādi vibhāvitanti.",
  "tika-s0401t:156_15": "Attano adahantoti “mameda”nti attani aṭṭhapento.",
  "tika-s0401t:156_16": "Appetīti nidasseti.",
  "tika-s0401t:156_17": "Diṭṭhadhammikasamparāyikaparamatthesu yathārahaṃ satte netīti netti,",
  "tika-s0401t:156_18": "dhammoyeva netti dhammanetti.",
  "tika-s0401t:157_0": "Daḷhataraniviṭṭhā vicikicchā kaṅkhā.",
  "tika-s0401t:157_1": "Nātisaṃsappanaṃ matibhedamattaṃ vimati.",
  "tika-s0401t:157_2": "Assaddhiyaṃ vināseti bhagavatā bhāsitattā sammukhā cassa paṭiggahitattā khalitaduruttādiggahaṇadosābhāvato ca.",
  "tika-s0401t:157_3": "Ettha ca pañcamādayo tisso atthayojanā ākārādiatthesu aggahitavisesameva evaṃ-",
  "tika-s0401t:157_4": "saddaṃ gahetvā dassitā,",
  "tika-s0401t:157_5": "tato parā catasso ākāratthameva evaṃ-",
  "tika-s0401t:157_6": "saddaṃ gahetvā vibhāvitā,",
  "tika-s0401t:157_7": "pacchimā pana tisso yathākkamaṃ ākāratthaṃ nidassanatthaṃ avadhāraṇatthañca evaṃ-",
  "tika-s0401t:157_8": "saddaṃ gahetvā yojitāti daṭṭhabbaṃ.",
  "tika-s0401t:158_0": "Eka-",
  "tika-s0401t:158_1": "saddo aññaseṭṭhaasahāyasaṅkhādīsu dissati.",
  "tika-s0401t:158_2": "Tathā hesa “sassato attā ca loko ca,",
  "tika-s0401t:158_3": "idameva saccaṃ moghamaññanti ittheke abhivadantī”tiādīsu aññatthe dissati,",
  "tika-s0401t:158_4": "“cetaso ekodibhāva”ntiādīsu seṭṭhe,",
  "tika-s0401t:158_5": "“eko vūpakaṭṭho”tiādīsu asahāye “ekova kho,",
  "tika-s0401t:158_6": "bhikkhave,",
  "tika-s0401t:158_7": "khaṇo ca samayo ca brahmacariyavāsāyā”tiādīsu saṅkhāyaṃ.",
  "tika-s0401t:158_8": "Idhāpi saṅkhāyanti dassento āha –",
  "tika-s0401t:158_9": "“ekanti gaṇanaparicchedaniddeso”ti.",
  "tika-s0401t:158_10": "Kālañca samayañcāti yuttakālañca paccayasāmaggiñca.",
  "tika-s0401t:158_11": "Khaṇoti okāso.",
  "tika-s0401t:158_12": "Tathāgatuppādādiko hi maggabrahmacariyassa okāso tappaccayappaṭilābhahetuttā.",
  "tika-s0401t:158_13": "Khaṇo eva ca samayo.",
  "tika-s0401t:158_14": "Yo khaṇoti ca samayoti ca vuccati,",
  "tika-s0401t:158_15": "so eko evāti hi attho.",
  "tika-s0401t:158_16": "Mahāsamayoti mahāsamūho.",
  "tika-s0401t:158_17": "Samayopi khoti sikkhāpadapūraṇassa hetupi.",
  "tika-s0401t:158_18": "Samayappavādaketi diṭṭhippavādake.",
  "tika-s0401t:158_19": "Tattha hi nisinnā titthiyā attano attano samayaṃ pavadantīti.",
  "tika-s0401t:158_20": "Atthābhisamayāti hitappaṭilābhā.",
  "tika-s0401t:158_21": "Abhisametabboti abhisamayo,",
  "tika-s0401t:158_22": "abhisamayo attho abhisamayaṭṭhoti pīḷanādīni abhisametabbabhāvena ekībhāvaṃ upanetvā vuttāni.",
  "tika-s0401t:158_23": "Abhisamayassa vā paṭivedhassa visayabhūto attho abhisamayaṭṭhoti tāneva tathā ekattena vuttāni.",
  "tika-s0401t:158_24": "Tattha pīḷanaṃ dukkhasaccassa taṃsamaṅgino hiṃsanaṃ avipphārikatākaraṇaṃ.",
  "tika-s0401t:158_25": "Santāpo dukkhadukkhatādivasena santapanaṃ paridahanaṃ.",
  "tika-s0401t:159_0": "Tattha sahakārikāraṇe sanijjhaṃ sameti samavetīti samayo, samavāyo.",
  "tika-s0401t:159_1": "Sameti samāgacchati ettha maggabrahmacariyaṃ tadādhārapuggalehīti samayo, khaṇo.",
  "tika-s0401t:159_2": "Sameti ettha,",
  "tika-s0401t:159_3": "etena vā saṃgacchati satto,",
  "tika-s0401t:159_4": "sabhāvadhammo vā sahajātādīhi,",
  "tika-s0401t:159_5": "uppādādīhi vāti samayo, kālo.",
  "tika-s0401t:159_6": "Dhammappavattimattatāya atthato abhūtopi hi kālo dhammappavattiyā adhikaraṇaṃ karaṇaṃ viya ca kappanāmattasiddhena rūpena voharīyatīti. Samaṃ,",
  "tika-s0401t:159_7": "saha vā avayavānaṃ ayanaṃ pavatti avaṭṭhānanti samayo,",
  "tika-s0401t:159_8": "samūho yathā “samudāyo”ti.",
  "tika-s0401t:159_9": "Avayavasahāvaṭṭhānameva hi samūhoti.",
  "tika-s0401t:159_10": "Avasesapaccayānaṃ samāgame eti phalaṃ etasmā uppajjati pavattati cāti samayo,",
  "tika-s0401t:159_11": "hetu yathā “samudayo”ti.",
  "tika-s0401t:159_12": "Sameti saṃyojanabhāvato sambaddho eti attano visaye pavattati,",
  "tika-s0401t:159_13": "daḷhaggahaṇabhāvato vā saṃyuttā ayanti pavattanti sattā yathābhinivesaṃ etenāti samayo, diṭṭhi.",
  "tika-s0401t:159_14": "Diṭṭhisaṃyojanena hi sattā ativiya bajjhantīti.",
  "tika-s0401t:159_15": "Samiti saṅgati samodhānanti samayo,",
  "tika-s0401t:159_16": "paṭilābho.",
  "tika-s0401t:159_17": "Samassa yānaṃ,",
  "tika-s0401t:159_18": "sammā vā yānaṃ apagamoti samayo, pahānaṃ.",
  "tika-s0401t:159_19": "Abhimukhaṃ ñāṇena sammā etabbo abhisametabboti abhisamayo,",
  "tika-s0401t:159_20": "dhammānaṃ aviparīto sabhāvo.",
  "tika-s0401t:159_21": "Abhimukhabhāvena sammā eti gacchati bujjhatīti abhisamayo,",
  "tika-s0401t:159_22": "dhammānaṃ aviparītasabhāvāvabodho.",
  "tika-s0401t:159_23": "Evaṃ tasmiṃ tasmiṃ atthe samayasaddassa pavatti veditabbā.",
  "tika-s0401t:159_24": "Samayasaddassa atthuddhāre abhisamayasaddassa udāharaṇaṃ vuttanayena veditabbaṃ.",
  "tika-s0401t:159_25": "Assāti samayasaddassa.",
  "tika-s0401t:159_26": "Kālo attho samavāyādīnaṃ atthānaṃ idha asambhavato,",
  "tika-s0401t:159_27": "desadesakaparisānaṃ viya suttassa nidānabhāvena kālassa apadisitabbato ca.",
  "tika-s0401t:160_0": "Kasmā panettha aniyamitavaseneva kālo niddiṭṭho,",
  "tika-s0401t:160_1": "na utusaṃvaccharādivasena niyametvāti āha –",
  "tika-s0401t:160_2": "“tattha kiñcāpī”tiādi.",
  "tika-s0401t:160_3": "Utusaṃvaccharādivasena niyamaṃ akatvā samayasaddassa vacane ayampi guṇo laddho hotīti dassento “ye vā ime”tiādimāha.",
  "tika-s0401t:160_4": "Sāmaññajotanā hi visese avatiṭṭhatīti.",
  "tika-s0401t:160_5": "Tattha diṭṭhadhammasukhavihārasamayo devasikaṃ jhānasamāpattīhi vītināmanakālo,",
  "tika-s0401t:160_6": "visesato sattasattāhāni.",
  "tika-s0401t:160_7": "Suppakāsāti dasasahassilokadhātuyā pakampanaobhāsapātubhāvādīhi pākaṭā.",
  "tika-s0401t:160_8": "Yathāvuttabhedesu eva samayesu ekadesaṃ pakārantarehi saṅgahetvā dassetuṃ “yo cāya”ntiādimāha.",
  "tika-s0401t:160_9": "Tathā hi ñāṇakiccasamayo attahitappaṭipattisamayo ca abhisambodhisamayo,",
  "tika-s0401t:160_10": "ariyatuṇhībhāvasamayo diṭṭhadhammasukhavihārasamayo,",
  "tika-s0401t:160_11": "karuṇākiccaparahitappaṭipattidhammikathāsamayo desanāsamayoyeva.",
  "tika-s0401t:161_0": "Karaṇavacanena niddeso katoti sambandho.",
  "tika-s0401t:161_1": "Tatthāti abhidhammavinayesu.",
  "tika-s0401t:161_2": "Tathāti bhummakaraṇehi.",
  "tika-s0401t:161_3": "Adhikaraṇattho ādhārattho.",
  "tika-s0401t:161_4": "Bhāvo nāma kiriyā,",
  "tika-s0401t:161_5": "kiriyāya kiriyantaralakkhaṇaṃ bhāvenabhāvalakkhaṇaṃ.",
  "tika-s0401t:161_6": "Tattha yathā kālo sabhāvadhammaparicchinno sayaṃ paramatthato avijjamānopi ādhārabhāvena paññāto taṅkhaṇappavattānaṃ",
  "tika-s0401t:161_7": "tato pubbe parato ca abhāvato “pubbaṇhe jāto,",
  "tika-s0401t:161_8": "sāyanhe gacchatī”ti ca ādīsu,",
  "tika-s0401t:161_9": "samūho ca avayavavinimutto avijjamānopi kappanāmattasiddho avayavānaṃ ādhārabhāvena paññāpīyati “rukkhe sākhā,",
  "tika-s0401t:161_10": "yavarāsiyaṃ sambhūto”tiādīsu,",
  "tika-s0401t:161_11": "evaṃ idhāpīti dassento āha –",
  "tika-s0401t:161_12": "“adhikaraṇaṃ…pe…",
  "tika-s0401t:161_13": "dhammāna”nti.",
  "tika-s0401t:161_14": "Yasmiṃ kāle,",
  "tika-s0401t:161_15": "dhammapuñje vā kāmāvacaraṃ kusalaṃ cittaṃ uppannaṃ hoti,",
  "tika-s0401t:161_16": "tasmiṃ eva kāle,",
  "tika-s0401t:161_17": "dhammapuñje ca phassādayopi hontīti ayañhi tattha attho.",
  "tika-s0401t:161_18": "Yathā “gāvīsu duyhamānāsu gato,",
  "tika-s0401t:161_19": "duddhāsu āgato”ti dohanakiriyāya gamanakiriyā lakkhīyati,",
  "tika-s0401t:161_20": "evaṃ idhāpi “yasmiṃ samaye,",
  "tika-s0401t:161_21": "tasmiṃ samaye”ti ca vutte “satī”ti ayamattho viññāyamāno eva hoti padatthassa sattāvirahābhāvatoti samayassa sattākiriyāya cittassa uppādakiriyā,",
  "tika-s0401t:161_22": "phassādīnaṃ bhavanakiriyā ca lakkhīyatīti.",
  "tika-s0401t:161_23": "Yasmiṃ samayeti yasmiṃ navame khaṇe,",
  "tika-s0401t:161_24": "yasmiṃ yonisomanasikārādihetumhi,",
  "tika-s0401t:161_25": "paccayasamavāye vā sati kāmāvacaraṃ kusalaṃ cittaṃ uppannaṃ hoti,",
  "tika-s0401t:161_26": "tasmiṃyeva khaṇe hetumhi paccayasamavāye ca phassādayopi hontīti ubhayattha samayasadde bhummaniddeso kato lakkhaṇabhūtabhāvayuttoti dassento āha –",
  "tika-s0401t:161_27": "“khaṇa…pe…",
  "tika-s0401t:161_28": "lakkhīyatī”ti.",
  "tika-s0401t:162_0": "Hetuattho karaṇattho ca sambhavati “annena vasati,",
  "tika-s0401t:162_1": "ajjhenena vasati,",
  "tika-s0401t:162_2": "pharasunā chindati,",
  "tika-s0401t:162_3": "kudālena khaṇatī”tiādīsu viya.",
  "tika-s0401t:162_4": "Vītikkamañhi sutvā bhikkhusaṅghaṃ sannipātāpetvā otiṇṇe vatthusmiṃ taṃ puggalaṃ paṭipucchitvā vigarahitvā",
  "tika-s0401t:162_5": "ca taṃ taṃ vatthuṃ otiṇṇakālaṃ anatikkamitvā teneva kālena sikkhāpadāni paññāpento bhagavā viharati sikkhāpadapaññattihetuñca",
  "tika-s0401t:162_6": "apekkhamāno tatiyapārājikādīsu viya.",
  "tika-s0401t:163_0": "Accantameva ārambhato paṭṭhāya yāva desanāniṭṭhānaṃ parahitappaṭipattisaṅkhātena karuṇāvihārena.",
  "tika-s0401t:163_1": "Tadatthajotanatthanti accantasaṃyogatthajotanatthaṃ.",
  "tika-s0401t:163_2": "Upayogavacananiddeso kato yathā “māsaṃ ajjhetī”ti.",
  "tika-s0401t:163_3": "Porāṇāti aṭṭhakathācariyā.",
  "tika-s0401t:163_4": "Abhilāpamattabhedoti vacanamattena viseso.",
  "tika-s0401t:163_5": "Tena suttavinayesu vibhattibyattayo katoti dasseti.",
  "tika-s0401t:164_0": "Idāni “bhagavā”ti imassa atthaṃ dassento āha –",
  "tika-s0401t:164_1": "“bhagavāti garū”tiādi.",
  "tika-s0401t:164_2": "Bhagavāti vacanaṃ seṭṭhanti seṭṭhavācakaṃ vacanaṃ,",
  "tika-s0401t:164_3": "seṭṭhaguṇasahacaraṇaṃ seṭṭhanti vuttaṃ.",
  "tika-s0401t:164_4": "Atha vā vuccatīti vacanaṃ, attho.",
  "tika-s0401t:164_5": "Yasmā yo “bhagavā”ti vacanena vacanīyo attho,",
  "tika-s0401t:164_6": "so seṭṭhoti attho.",
  "tika-s0401t:164_7": "Bhagavāti vacanamuttamanti etthāpi eseva nayo.",
  "tika-s0401t:164_8": "Gāravayuttoti garubhāvayutto garuguṇayogato.",
  "tika-s0401t:164_9": "Garukaraṇaṃ vā sātisayaṃ arahatīti gāravayutto,",
  "tika-s0401t:164_10": "gāravārahoti attho.",
  "tika-s0401t:164_11": "Sippādisikkhāpakā garū honti,",
  "tika-s0401t:164_12": "na ca gāravayuttā,",
  "tika-s0401t:164_13": "ayaṃ pana tādiso na hoti,",
  "tika-s0401t:164_14": "tasmā garūti vatvā gāravayuttoti vuttanti keci.",
  "tika-s0401t:164_15": "Vuttoyeva,",
  "tika-s0401t:164_16": "na idha vattabbo visuddhimaggassa imissā aṭṭhakathāya ekadesabhāvatoti adhippāyo.",
  "tika-s0401t:165_0": "Dhammasarīraṃ paccakkhaṃ karotīti “yo vo, ānanda,",
  "tika-s0401t:165_1": "mayā dhammo ca vinayo ca desito paññatto,",
  "tika-s0401t:165_2": "so vo mamaccayena satthā”ti vacanato dhammassa satthubhāvapariyāyo vijjatīti katvā vuttaṃ.",
  "tika-s0401t:165_3": "Vajirasaṅghātasamānakāyo parehi abhejjasarīrattā.",
  "tika-s0401t:165_4": "Na hi bhagavato rūpakāye kenaci sakkā antarāyo kātunti.",
  "tika-s0401t:165_5": "Desanāsampattiṃ niddisati vakkhamānassa sakalasuttassa evanti niddisanato.",
  "tika-s0401t:165_6": "Sāvakasampattiṃ niddisati paṭisambhidāpattena pañcasu ṭhānesu bhagavatā etadagge ṭhapitena mayā mahāsāvakena sutaṃ,",
  "tika-s0401t:165_7": "tañca kho mayā sutaṃ,",
  "tika-s0401t:165_8": "na anussutikaṃ,",
  "tika-s0401t:165_9": "na paramparābhatanti imassa atthassa dīpanato.",
  "tika-s0401t:165_10": "Kālasampattiṃ niddisati “bhagavā”ti padassa sannidhāne payuttassa samayasaddassa kālassa buddhuppādappaṭimaṇḍitabhāvadīpanato.",
  "tika-s0401t:165_11": "Buddhuppādaparamā hi kālasampadā.",
  "tika-s0401t:165_12": "Tenetaṃ vuccati –",
  "tika-s0401t:166_0": "“Kappakasāye kaliyuge, buddhuppādo aho mahacchariyaṃ;",
  "tika-s0401t:167_0": "Hutāvahamajjhe jātaṃ, samuditamakarandamaravinda”nti. ;",
  "tika-s0401t:168_0": "Bhagavāti desakasampattiṃ niddisati guṇavisiṭṭhasattuttamagarugāravādhivacanabhāvato.",
  "tika-s0401t:169_0": "Evaṃnāmake nagareti kathaṃ panetaṃ nagaraṃ evaṃnāmakaṃ jātanti? Vuccate,",
  "tika-s0401t:169_1": "yathā kākandassa isino nivāsaṭṭhāne māpitā nagarī kākandī,",
  "tika-s0401t:169_2": "mākandassa nivāsaṭṭhāne māpitā mākandī,",
  "tika-s0401t:169_3": "kusambassa nivāsaṭṭhāne māpitā kosambīti vuccati,",
  "tika-s0401t:169_4": "evaṃ savatthassa isino nivāsaṭṭhāne māpitā nagarī sāvatthīti vuccati.",
  "tika-s0401t:169_5": "Evaṃ tāva akkharacintakā vadanti.",
  "tika-s0401t:169_6": "Aṭṭhakathācariyā pana bhaṇanti –",
  "tika-s0401t:169_7": "“yaṃ kiñci manussānaṃ upabhogaparibhogaṃ,",
  "tika-s0401t:169_8": "sabbamettha atthī”ti sāvatthi.",
  "tika-s0401t:169_9": "Satthasamāyoge ca ‘kiṃ bhaṇḍamatthī’ti pucchite ‘sabbamatthī’ti vacanamupādāya sāvatthi.",
  "tika-s0401t:170_0": "“Sabbadā sabbūpakaraṇaṃ, sāvatthiyaṃ samohitaṃ;",
  "tika-s0401t:171_0": "Tasmā sabbamupādāya, sāvatthīti pavuccati. ;",
  "tika-s0401t:172_0": "“Kosalānaṃ puraṃ rammaṃ, dassaneyyaṃ manoramaṃ;",
  "tika-s0401t:173_0": "Dasahi saddehi avivittaṃ, annapānasamāyutaṃ.",
  "tika-s0401t:174_0": "“Vuddhiṃ vepullataṃ pattaṃ, iddhaṃ phītaṃ manoramaṃ;",
  "tika-s0401t:175_0": "Āḷakamandāva devānaṃ, sāvatthipuramuttama”nti. ;",
  "tika-s0401t:176_0": "Avisesenāti na visesena,",
  "tika-s0401t:176_1": "vihārabhāvasāmaññenāti attho.",
  "tika-s0401t:176_2": "Iriyāpathavihāro…pe…",
  "tika-s0401t:176_3": "vihāresūti iriyāpathavihāro dibbavihāro brahmavihāro ariyavihāroti etesu catūsu vihāresu.",
  "tika-s0401t:176_4": "Samaṅgiparidīpananti samaṅgibhāvaparidīpanaṃ.",
  "tika-s0401t:176_5": "Etanti viharatīti etaṃ padaṃ.",
  "tika-s0401t:176_6": "Tathā hi taṃ “idhekacco gihisaṃsaṭṭho viharati sahanandī sahasokī”tiādīsu iriyāpathavihāre āgataṃ,",
  "tika-s0401t:176_7": "“yasmiṃ samaye,",
  "tika-s0401t:176_8": "bhikkhave,",
  "tika-s0401t:176_9": "bhikkhu vivicceva kāmehi …",
  "tika-s0401t:176_10": "paṭhamaṃ jhānaṃ upasampajja viharatī”tiādīsu dibbavihāre,",
  "tika-s0401t:176_11": "“so mettāsahagatena cetasā ekaṃ disaṃ pharitvā viharatī”tiādīsu brahmavihāre,",
  "tika-s0401t:176_12": "“so khohaṃ,",
  "tika-s0401t:176_13": "aggivessana,",
  "tika-s0401t:176_14": "tassāyeva kathāya pariyosāne tasmiṃyeva purimasmiṃ samādhinimitte ajjhattameva cittaṃ saṇṭhapemi sannisādemi ekodiṃ karomi,",
  "tika-s0401t:176_15": "samādahāmi,",
  "tika-s0401t:176_16": "yena sudaṃ niccakappaṃ viharāmī”tiādīsu ariyavihāre.",
  "tika-s0401t:177_0": "Tattha iriyanaṃ pavattanaṃ iriyā,",
  "tika-s0401t:177_1": "kāyappayogo.",
  "tika-s0401t:177_2": "Tassā pavattanūpāyabhāvato ṭhānādi iriyāpatho.",
  "tika-s0401t:177_3": "Ṭhānasamaṅgī vā hi kāyena kiñci kareyya gamanādīsu aññatarasamaṅgī vā.",
  "tika-s0401t:177_4": "Atha vā iriyati pavattati etena attabhāvo,",
  "tika-s0401t:177_5": "kāyakiccaṃ vāti iriyā,",
  "tika-s0401t:177_6": "tassā pavattiyā upāyabhāvato pathoti iriyāpatho,",
  "tika-s0401t:177_7": "ṭhānādi eva.",
  "tika-s0401t:177_8": "So ca atthato gatinivattiādiākārena pavatto catusantatirūpappabandho eva.",
  "tika-s0401t:177_9": "Viharaṇaṃ,",
  "tika-s0401t:177_10": "viharati etenāti vā vihāro.",
  "tika-s0401t:177_11": "Divi bhavo dibbo,",
  "tika-s0401t:177_12": "tattha bahulappavattiyā brahmapārisajjādidevaloke bhavoti attho.",
  "tika-s0401t:177_13": "Tattha yo dibbānubhāvo,",
  "tika-s0401t:177_14": "tadatthāya saṃvattatīti vā dibbo,",
  "tika-s0401t:177_15": "abhiññābhinīhāravasena mahāgatikattā vā dibbo,",
  "tika-s0401t:177_16": "dibbo ca so vihāro cāti dibbavihāro,",
  "tika-s0401t:177_17": "catasso rūpāvacarasamāpattiyo.",
  "tika-s0401t:177_18": "Arūpasamāpattiyopi ettheva saṅgahaṃ gacchanti.",
  "tika-s0401t:177_19": "Brahmānaṃ,",
  "tika-s0401t:177_20": "brahmāno vā vihārā brahmavihārā,",
  "tika-s0401t:177_21": "catasso appamaññāyo. Ariyo,",
  "tika-s0401t:177_22": "ariyānaṃ vā vihāro ariyavihāro,",
  "tika-s0401t:177_23": "cattāri sāmaññaphalāni.",
  "tika-s0401t:177_24": "So hi ekaṃ iriyāpathabādhanantiādi yadipi bhagavā ekenapi iriyāpathena cirataraṃ kālaṃ attabhāvaṃ pavattetuṃ sakkoti,",
  "tika-s0401t:177_25": "tathāpi upādinnakasarīrassa ayaṃ sabhāvoti dassetuṃ vuttaṃ.",
  "tika-s0401t:177_26": "Yasmā vā bhagavā yattha katthaci vasanto veneyyānaṃ dhammaṃ desento nānāsamāpattīhi ca kālaṃ vītināmento",
  "tika-s0401t:177_27": "vasatīti sattānaṃ attano ca vividhahitasukhaṃ harati upaneti uppādeti,",
  "tika-s0401t:177_28": "tasmā vividhaṃ haratīti viharatīti evamettha attho veditabbo.",
  "tika-s0401t:178_0": "Jetassa rājakumārassāti ettha attano paccatthikajanaṃ jinātīti jeto.",
  "tika-s0401t:178_1": "Sotasaddo viya hi kattusādhano jetasaddo.",
  "tika-s0401t:178_2": "Atha vā raññā pasenadikosalena attano paccatthikajane jite jātoti jeto.",
  "tika-s0401t:178_3": "Rañño hi jayaṃ āropetvā kumāro jitavāti jetoti vutto.",
  "tika-s0401t:178_4": "Maṅgalakāmatāya vā tassa evaṃnāmameva katanti jeto.",
  "tika-s0401t:178_5": "Maṅgalakāmatāya hi jeyyoti etasmiṃ atthe jetoti vuttaṃ.",
  "tika-s0401t:178_6": "Vitthāro panātiādinā “anāthapiṇḍikassa ārāme”ti ettha sudatto nāma so, gahapati,",
  "tika-s0401t:178_7": "mātāpitūhi katanāmavasena,",
  "tika-s0401t:178_8": "sabbakāmasamiddhatāya pana vigatamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi.",
  "tika-s0401t:178_9": "Tena anāthapiṇḍikoti saṅkhaṃ gato.",
  "tika-s0401t:178_10": "Āramanti ettha pāṇino,",
  "tika-s0401t:178_11": "visesena vā pabbajitāti ārāmo,",
  "tika-s0401t:178_12": "tassa pupphaphalādisobhāya nātidūranaccāsannatādipañcavidhasenāsanaṅgasampattiyā ca tato tato āgamma ramanti abhiramanti,",
  "tika-s0401t:178_13": "anukkaṇṭhitā hutvā nivasantīti attho.",
  "tika-s0401t:178_14": "Vuttappakārāya vā sampattiyā tattha tattha gatepi attano abbhantaraṃyeva ānetvā rametīti ārāmo.",
  "tika-s0401t:178_15": "So hi anāthapiṇḍikena gahapatinā jetassa rājakumārassa hatthato aṭṭhārasahiraññakoṭīhi santhārena kiṇitvā",
  "tika-s0401t:178_16": "aṭṭhārasahiraññakoṭīhi senāsanāni kārāpetvā aṭṭhārasahiraññakoṭīhi vihāramahaṃ niṭṭhāpetvā evaṃ catupaññāsahiraññakoṭipariccāgena",
  "tika-s0401t:178_17": "buddhappamukhassa bhikkhusaṅghassa niyyātito,",
  "tika-s0401t:178_18": "tasmā “anāthapiṇḍikassa ārāmo”ti vuccatīti imamatthaṃ nidasseti.",
  "tika-s0401t:179_0": "Tatthāti “ekaṃ samayaṃ bhagavā sāvatthiyaṃ viharati jetavane anāthapiṇḍikassa ārāme”ti yaṃ vuttaṃ vākyaṃ, tattha.",
  "tika-s0401t:179_1": "Siyāti kassaci evaṃ parivitakko siyā,",
  "tika-s0401t:179_2": "vakkhamānākārena kadāci codeyya vāti attho.",
  "tika-s0401t:179_3": "Atha tattha viharatīti yadi jetavane anāthapiṇḍikassa ārāme viharati.",
  "tika-s0401t:179_4": "Na vattabbanti nānāṭhānabhūtattā sāvatthijetavanānaṃ,",
  "tika-s0401t:179_5": "“ekaṃ samaya”nti ca vuttattāti adhippāyo.",
  "tika-s0401t:179_6": "Idāni codako tameva attano adhippāyaṃ “na hi sakkā”tiādinā vivarati.",
  "tika-s0401t:179_7": "Itaro sabbametaṃ aviparītaṃ atthaṃ ajānantena tayā vuttanti dassento “na kho panetaṃ evaṃ daṭṭhabba”ntiādimāha.",
  "tika-s0401t:179_8": "Tattha etanti “sāvatthiyaṃ viharati jetavane anāthapiṇḍikassa ārāme”ti etaṃ vacanaṃ.",
  "tika-s0401t:179_9": "Evanti “yadi tāva bhagavā”tiādinā yaṃ taṃ bhavatā coditaṃ,",
  "tika-s0401t:179_10": "taṃ atthato evaṃ na kho pana daṭṭhabbaṃ,",
  "tika-s0401t:179_11": "na ubhayattha apubbaṃ acarimaṃ vihāradassanatthanti attho.",
  "tika-s0401t:179_12": "Idāni attanā yathādhippetaṃ aviparītamatthaṃ,",
  "tika-s0401t:179_13": "tassa ca paṭikacceva vuttabhāvaṃ,",
  "tika-s0401t:179_14": "tena ca appaṭividdhataṃ pakāsento “nanu avocumha…pe…",
  "tika-s0401t:179_15": "jetavane”ti āha.",
  "tika-s0401t:179_16": "Evampi “jetavane anāthapiṇḍikassa ārāme viharati”cceva vattabbaṃ,",
  "tika-s0401t:179_17": "na “sāvatthiya”nti codanaṃ manasi katvā vuttaṃ –",
  "tika-s0401t:179_18": "“gocaragāmanidassanattha”ntiādi.",
  "tika-s0401t:180_0": "Avassañcettha gocaragāmakittanaṃ kattabbaṃ.",
  "tika-s0401t:180_1": "Tathā hi taṃ yathā jetavanādikittanaṃ pabbajitānuggahakaraṇādianekappayojanaṃ,",
  "tika-s0401t:180_2": "evaṃ gocaragāmakittanampi gahaṭṭhānuggahakaraṇādivividhapayojananti dassento “sāvatthivacanenā”tiādimāha.",
  "tika-s0401t:180_3": "Tattha paccayaggahaṇena upasaṅkamapayirupāsanānaṃ okāsadānena dhammadesanāya saraṇesu sīlesu ca patiṭṭhāpanena",
  "tika-s0401t:180_4": "yathūpanissayaṃ uparivisesādhigamāvahanena ca gahaṭṭhānuggahakaraṇaṃ,",
  "tika-s0401t:180_5": "uggahaparipucchānaṃ kammaṭṭhānānuyogassa ca anurūpavasanaṭṭhānapariggahenettha pabbajitānuggahakaraṇaṃ veditabbaṃ.",
  "tika-s0401t:180_6": "Karuṇāya upagamanaṃ,",
  "tika-s0401t:180_7": "na lābhādinimittaṃ.",
  "tika-s0401t:180_8": "Paññāya apagamanaṃ,",
  "tika-s0401t:180_9": "na virodhādinimittanti upagamanāpagamanānaṃ nirupakkilesataṃ vibhāveti.",
  "tika-s0401t:180_10": "Dhammikasukhaṃ nāma anavajjasukhaṃ.",
  "tika-s0401t:180_11": "Devatānaṃ upakārabahulatā janavivittatāya.",
  "tika-s0401t:180_12": "Pacurajanavivittañhi ṭhānaṃ devā upasaṅkamitabbaṃ maññanti.",
  "tika-s0401t:180_13": "Tadatthaparinipphādananti lokatthanipphādanaṃ,",
  "tika-s0401t:180_14": "buddhakiccasampādananti attho.",
  "tika-s0401t:180_15": "Evamādināti ādi-",
  "tika-s0401t:180_16": "saddena sāvatthikittanena rūpakāyassa anuggaṇhanaṃ dasseti,",
  "tika-s0401t:180_17": "jetavanādikittanena dhammakāyassa.",
  "tika-s0401t:180_18": "Tathā purimena parādhīnakiriyākaraṇaṃ,",
  "tika-s0401t:180_19": "dutiyena attādhīnakiriyākaraṇaṃ.",
  "tika-s0401t:180_20": "Purimena vā karuṇākiccaṃ,",
  "tika-s0401t:180_21": "itarena paññākiccaṃ.",
  "tika-s0401t:180_22": "Purimena cassa paramāya anukampāya samannāgamaṃ,",
  "tika-s0401t:180_23": "pacchimena paramāya upekkhāya samannāgamaṃ dīpeti.",
  "tika-s0401t:180_24": "Bhagavā hi sabbasatte paramāya anukampāya anukampati,",
  "tika-s0401t:180_25": "na ca tattha sinehadosānupatito paramupekkhakabhāvato.",
  "tika-s0401t:180_26": "Upekkhako ca na parahitasukhakaraṇe appossukko mahākāruṇikabhāvato.",
  "tika-s0401t:180_27": "Tassa mahākāruṇikatāya lokanāthatā,",
  "tika-s0401t:180_28": "upekkhakatāya attanāthatā.",
  "tika-s0401t:181_0": "Tathā hesa bodhisattabhūto mahākaruṇāya sañcoditamānaso sakalalokahitāya ussukkamāpanno mahābhinīhārato",
  "tika-s0401t:181_1": "paṭṭhāya tadatthanipphādanatthaṃ puññañāṇasambhāre sampādento aparimitaṃ kālaṃ anappakaṃ dukkhamanubhosi,",
  "tika-s0401t:181_2": "upekkhakatāya sammā patitehi dukkhehi na vikampitatā.",
  "tika-s0401t:181_3": "Mahākāruṇikatāya saṃsārābhimukhatā,",
  "tika-s0401t:181_4": "upekkhakatāya tato nibbindanā.",
  "tika-s0401t:181_5": "Tathā upekkhakatāya nibbānābhimukhatā,",
  "tika-s0401t:181_6": "mahākāruṇikatāya tadadhigamo.",
  "tika-s0401t:181_7": "Tathā mahākāruṇikatāya paresaṃ ahiṃsāpanaṃ,",
  "tika-s0401t:181_8": "upekkhakatāya sayaṃ parehi abhāyanaṃ.",
  "tika-s0401t:181_9": "Mahākāruṇikatāya paraṃ rakkhato attano rakkhaṇaṃ,",
  "tika-s0401t:181_10": "upekkhakatāya attānaṃ rakkhato paresaṃ rakkhaṇaṃ.",
  "tika-s0401t:181_11": "Tenassa attahitāya paṭipannādīsu catutthapuggalabhāvo siddho hoti.",
  "tika-s0401t:181_12": "Tathā mahākāruṇikatāya saccādhiṭṭhānassa ca cāgādhiṭṭhānassa ca pāripūrī,",
  "tika-s0401t:181_13": "upekkhakatāya upasamādhiṭṭhānassa ca paññādhiṭṭhānassa ca pāripūrī.",
  "tika-s0401t:181_14": "Evaṃ purisuddhāsayappayogassa mahākāruṇikatāya lokahitatthameva rajjasampadādibhavasampattiyā upagamanaṃ,",
  "tika-s0401t:181_15": "upekkhakatāya tiṇāyapi amaññamānassa tato apagamanaṃ.",
  "tika-s0401t:181_16": "Iti suvisuddhaupagamāpagamassa mahākāruṇikatāya lokahitatthameva dānavasena sampattīnaṃ pariccajanā,",
  "tika-s0401t:181_17": "upekkhakatāya cassa phalassa attano apaccāsīsanā.",
  "tika-s0401t:181_18": "Evaṃ samudāgamanato paṭṭhāya acchariyabbhutaguṇasamannāgatassa mahākāruṇikatāya paresaṃ hitasukhatthaṃ atidukkarakāritā,",
  "tika-s0401t:181_19": "upekkhakatāya kāyampi analaṅkāritā.",
  "tika-s0401t:182_0": "Tathā mahākāruṇikatāya carimattabhāve jiṇṇāturamatadassanena sañjātasaṃvego,",
  "tika-s0401t:182_1": "upekkhakatāya uḷāresu devabhogasadisesu bhogesu nirapekkho mahābhinikkhamanaṃ nikkhami.",
  "tika-s0401t:182_2": "Tathā mahākāruṇikatāya “kicchaṃ vatāyaṃ loko āpanno”tiādinā karuṇāmukheneva vipassanārambho,",
  "tika-s0401t:182_3": "upekkhakatāya buddhabhūtassa satta sattāhāni vivekasukheneva vītināmanaṃ.",
  "tika-s0401t:182_4": "Mahākāruṇikatāya dhammagambhīrataṃ paccavekkhitvā dhammadesanāya appossukkanaṃ āpajjitvāpi mahābrahmuno ajjhesanāpadesena okāsakaraṇaṃ,",
  "tika-s0401t:182_5": "upekkhakatāya pañcavaggiyādiveneyyānaṃ ananurūpasamudācārepi anaññathābhāvo.",
  "tika-s0401t:182_6": "Mahākāruṇikatāya katthaci paṭighātābhāvenassa sabbattha amittasaññābhāvo,",
  "tika-s0401t:182_7": "upekkhakatāya katthacipi anurodhābhāvena sabbattha sinehasanthavābhāvo.",
  "tika-s0401t:182_8": "Mahākāruṇikatāya paresaṃ pasādanā,",
  "tika-s0401t:182_9": "upekkhakatāya pasannākārehi na vikampanā.",
  "tika-s0401t:182_10": "Mahākāruṇikatāya dhammānurāgābhāvena tattha ācariyamuṭṭhiabhāvo,",
  "tika-s0401t:182_11": "upekkhakatāya sāvakānurāgābhāvena parivāraparikammatābhāvo.",
  "tika-s0401t:182_12": "Mahākāruṇikatāya dhammaṃ desetuṃ parehi saṃsaggamupagacchatopi upekkhakatāya na tattha abhirati.",
  "tika-s0401t:182_13": "Mahākāruṇikatāya gāmādīnaṃ āsannaṭṭhāne vasatopi upekkhakatāya araññaṭṭhāne eva viharaṇaṃ.",
  "tika-s0401t:182_14": "Tena vuttaṃ –",
  "tika-s0401t:182_15": "“purimenassa paramāya anukampāya samannāgamaṃ dīpetī”ti.",
  "tika-s0401t:183_0": "Tanti tatrāti padaṃ.",
  "tika-s0401t:183_1": "“Desakālaparidīpana”nti ye desakālā idha viharaṇakiriyāvisesanabhāvena vuttā,",
  "tika-s0401t:183_2": "tesaṃ paridīpananti dassento “yaṃ samayaṃ…pe…",
  "tika-s0401t:183_3": "dīpetī”ti āha. Taṃ-",
  "tika-s0401t:183_4": "saddo hi vuttassa atthassa paṭiniddeso,",
  "tika-s0401t:183_5": "tasmā idha kālassa desassa vā paṭiniddeso bhavitumarahati,",
  "tika-s0401t:183_6": "na aññassa.",
  "tika-s0401t:183_7": "Ayaṃ tāva tatra-",
  "tika-s0401t:183_8": "saddassa paṭiniddesabhāve atthavibhāvanā.",
  "tika-s0401t:183_9": "Yasmā pana īdisesu ṭhānesu tatra-",
  "tika-s0401t:183_10": "saddo dhammadesanāvisiṭṭhaṃ desakālañca vibhāveti,",
  "tika-s0401t:183_11": "tasmā vuttaṃ –",
  "tika-s0401t:183_12": "“bhāsitabbayutte vā desakāle dīpetī”ti.",
  "tika-s0401t:183_13": "Tena tatrāti yatra bhagavā dhammadesanatthaṃ bhikkhū ālapati bhāsati,",
  "tika-s0401t:183_14": "tādise dese,",
  "tika-s0401t:183_15": "kāle vāti attho.",
  "tika-s0401t:183_16": "Na hītiādinā tamevatthaṃ samattheti.",
  "tika-s0401t:183_17": "Nanu ca yattha ṭhito bhagavā “akālo kho tāvā”tiādinā bāhiyassa dhammadesanaṃ paṭikkhipi,",
  "tika-s0401t:183_18": "tattheva antaravīthiyaṃ ṭhito tassa dhammaṃ desesīti?",
  "tika-s0401t:183_19": "Saccametaṃ,",
  "tika-s0401t:183_20": "adesetabbakāle adesanāya idaṃ udāharaṇaṃ.",
  "tika-s0401t:183_21": "Tenevāha –",
  "tika-s0401t:183_22": "“akālo kho tāvā”ti.",
  "tika-s0401t:184_0": "Yaṃ pana tattha vuttaṃ –",
  "tika-s0401t:184_1": "“antaragharaṃ paviṭṭhamhā”ti,",
  "tika-s0401t:184_2": "tampi tassa akālabhāvasseva pariyāyena dassanatthaṃ vuttaṃ.",
  "tika-s0401t:184_3": "Tassa hi tadā addhānaparissamena rūpakāye akammaññatā ahosi,",
  "tika-s0401t:184_4": "balavapītivegena nāmakāye.",
  "tika-s0401t:184_5": "Tadubhayassa vūpasamaṃ āgamento papañcaparihāratthaṃ bhagavā “akālo kho”ti pariyāyena paṭikkhipi.",
  "tika-s0401t:184_6": "Adesetabbadese adesanāya pana udāharaṇaṃ “atha kho bhagavā maggā okkamma aññatarasmiṃ rukkhamūle nisīdi,",
  "tika-s0401t:184_7": "vihārapacchāyāyaṃ paññatte āsane nisīdī”ti ca evamādikaṃ idha ādisaddena saṅgahitaṃ.",
  "tika-s0401t:184_8": "“Atha kho so,",
  "tika-s0401t:184_9": "bhikkhave,",
  "tika-s0401t:184_10": "bālo idha pubbe nesādo idha pāpāni kammāni karitvā”tiādīsu padapūraṇamatte kho- saddo,",
  "tika-s0401t:184_11": "“dukkhaṃ kho agāravo viharati appatisso”tiādīsu avadhāraṇe,",
  "tika-s0401t:184_12": "“kittāvatā nu kho, āvuso,",
  "tika-s0401t:184_13": "satthu pavivittassa viharato sāvakā vivekaṃ nānusikkhantī”tiādīsu ādikālatthe,",
  "tika-s0401t:184_14": "vākyārambheti attho.",
  "tika-s0401t:184_15": "Tattha padapūraṇena vacanālaṅkāramattaṃ kataṃ hoti,",
  "tika-s0401t:184_16": "ādikālatthena vākyassa upaññāsamattaṃ.",
  "tika-s0401t:184_17": "Avadhāraṇatthena pana niyamadassanaṃ,",
  "tika-s0401t:184_18": "tasmā āmantesi evāti āmantane niyamo dassito hoti.",
  "tika-s0401t:185_0": "Bhagavāti lokagarudīpananti kasmā vuttaṃ,",
  "tika-s0401t:185_1": "nanu pubbepi bhagavāsaddassa attho vuttoti?",
  "tika-s0401t:185_2": "Yadipi vutto,",
  "tika-s0401t:185_3": "taṃ panassa yathāvutte ṭhāne viharaṇakiriyāya kattu visesadassanatthaṃ kataṃ,",
  "tika-s0401t:185_4": "na āmantanakiriyāya,",
  "tika-s0401t:185_5": "idha pana āmantanakiriyāya,",
  "tika-s0401t:185_6": "tasmā tadatthaṃ puna “bhagavā”ti pāḷiyaṃ vuttanti tassatthaṃ dassetuṃ “bhagavāti lokagarudīpana”nti āha.",
  "tika-s0401t:185_7": "Tena lokagarubhāvato tadanurūpaṃ paṭipattiṃ patthento attano santikaṃ upagatānaṃ bhikkhūnaṃ ajjhāsayānurūpaṃ dhammaṃ desetuṃ te āmantesīti dasseti.",
  "tika-s0401t:185_8": "Kathāsavanayuttapuggalavacananti vakkhamānāya cittapariyādānadesanāya savanayoggapuggalavacanaṃ.",
  "tika-s0401t:185_9": "Catūsupi parisāsu bhikkhū eva edisānaṃ desanānaṃ visesena bhājanabhūtāti sātisayaṃ sāsanasampaṭiggāhakabhāvadassanatthaṃ",
  "tika-s0401t:185_10": "idha bhikkhuggahaṇanti dassetvā idāni saddatthaṃ dassetuṃ “apicā”tiādimāha.",
  "tika-s0401t:185_11": "Tattha bhikkhakoti bhikkhūti bhikkhanadhammatāya bhikkhūti attho.",
  "tika-s0401t:185_12": "Bhikkhācariyaṃ ajjhupagatoti buddhādīhi ajjhupagataṃ bhikkhācariyaṃ,",
  "tika-s0401t:185_13": "uñchācariyaṃ,",
  "tika-s0401t:185_14": "ajjhupagatattā anuṭṭhitattā bhikkhu.",
  "tika-s0401t:185_15": "Yo hi appaṃ vā mahantaṃ vā bhogakkhandhaṃ pahāya agārasmā anagāriyaṃ pabbajito,",
  "tika-s0401t:185_16": "so kasigorakkhādijīvikākappanaṃ hitvā liṅgasampaṭicchaneneva bhikkhācariyaṃ ajjhupagatattā bhikkhu,",
  "tika-s0401t:185_17": "parappaṭibaddhajīvikattā vā vihāramajjhe kājabhattaṃ bhuñjamānopi bhikkhācariyaṃ ajjhupagatoti bhikkhu,",
  "tika-s0401t:185_18": "piṇḍiyālopabhojanaṃ nissāya pabbajjāya ussāhajātattā vā bhikkhācariyaṃ ajjhupagatoti bhikkhūti evamettha attho daṭṭhabbo.",
  "tika-s0401t:185_19": "Ādinā nayenāti “chinnabhinnapaṭadharoti bhikkhu,",
  "tika-s0401t:185_20": "bhindati pāpake akusale dhammeti bhikkhu,",
  "tika-s0401t:185_21": "bhinnattā pāpakānaṃ akusalānaṃ dhammānaṃ bhikkhū”tiādinā vibhaṅge āgatanayena.",
  "tika-s0401t:185_22": "Ñāpaneti avabodhane,",
  "tika-s0401t:185_23": "paṭivedaneti attho.",
  "tika-s0401t:186_0": "Bhikkhanasīlatāti bhikkhanena jīvanasīlatā,",
  "tika-s0401t:186_1": "na kasivāṇijjādinā jīvanasīlatā.",
  "tika-s0401t:186_2": "Bhikkhanadhammatāti “uddissa ariyā tiṭṭhantī”ti evaṃ vuttā bhikkhanasabhāvatā,",
  "tika-s0401t:186_3": "na yācanakohaññasabhāvatā.",
  "tika-s0401t:186_4": "Bhikkhane sādhukāritāti “uttiṭṭhe nappamajjeyyā”ti vacanaṃ anussaritvā tattha appamajjanā.",
  "tika-s0401t:186_5": "Atha vā sīlaṃ nāma pakatisabhāvo,",
  "tika-s0401t:186_6": "idha pana tadadhiṭṭhānaṃ.",
  "tika-s0401t:186_7": "Dhammoti vataṃ.",
  "tika-s0401t:186_8": "Sādhukāritāti sakkaccakāritā ādarakiriyā.",
  "tika-s0401t:186_9": "Hīnādhikajanasevitanti ye bhikkhubhāve ṭhitāpi jātimadādivasena uddhatā unnaḷā,",
  "tika-s0401t:186_10": "ye ca gihibhāve paresaṃ adhikabhāvampi anupagatattā bhikkhācariyaṃ paramakāruññataṃ maññanti,",
  "tika-s0401t:186_11": "tesaṃ ubhayesampi yathākkamaṃ “bhikkhavo”ti vacanena hīnajanehi daliddehi paramakāruññataṃ pattehi parakulesu",
  "tika-s0401t:186_12": "bhikkhācariyāya jīvikaṃ kappentehi sevitaṃ vuttiṃ pakāsento uddhatabhāvaniggahaṃ karoti.",
  "tika-s0401t:186_13": "Adhikajanehi uḷārabhogakhattiyakulādito pabbajitehi buddhādīhi ājīvavisodhanatthaṃ sevitaṃ vuttiṃ pakāsento dīnabhāvaniggahaṃ karotīti yojetabbaṃ.",
  "tika-s0401t:186_14": "Yasmā “bhikkhavo”ti vacanaṃ āmantanabhāvato abhimukhīkaraṇaṃ,",
  "tika-s0401t:186_15": "pakaraṇato sāmatthiyato ca sussusājananaṃ sakkaccasavanamanasikāraniyojanañca hoti,",
  "tika-s0401t:186_16": "tasmā tamatthaṃ dassento “bhikkhavoti iminā”tiādimāha.",
  "tika-s0401t:186_17": "Tattha sādhukaṃ savanamanasikāreti sādhukasavane sādhukamanasikāre ca.",
  "tika-s0401t:186_18": "Kathaṃ pana pavattitā savanādayo sādhukaṃ pavattitā hontīti?",
  "tika-s0401t:186_19": "“Addhā imāya sammāpaṭipattiyā sakalasāsanasampatti hatthagatā bhavissatī”ti ādaragāravayogena kathādīsu aparibhavādinā ca.",
  "tika-s0401t:186_20": "Vuttañhi “pañcahi,",
  "tika-s0401t:186_21": "bhikkhave,",
  "tika-s0401t:186_22": "dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammattaṃ.",
  "tika-s0401t:186_23": "Katamehi pañcahi?",
  "tika-s0401t:186_24": "Kathaṃ na paribhoti,",
  "tika-s0401t:186_25": "kathitaṃ na paribhoti,",
  "tika-s0401t:186_26": "na attānaṃ paribhoti,",
  "tika-s0401t:186_27": "avikkhittacitto dhammaṃ suṇāti ekaggacitto,",
  "tika-s0401t:186_28": "yoniso ca manasikaroti.",
  "tika-s0401t:186_29": "Imehi kho,",
  "tika-s0401t:186_30": "bhikkhave,",
  "tika-s0401t:186_31": "pañcahi dhammehi samannāgato suṇanto saddhammaṃ bhabbo niyāmaṃ okkamituṃ kusalesu dhammesu sammatta”nti.",
  "tika-s0401t:186_32": "Tenevāha –",
  "tika-s0401t:186_33": "“sādhukaṃ savanamanasikārāyattā hi sāsanasampattī”ti.",
  "tika-s0401t:187_0": "Pubbe sabbaparisāsādhāraṇattepi bhagavato dhammadesanāya “jeṭṭhaseṭṭhā”tiādinā bhikkhūnaṃ eva āmantane",
  "tika-s0401t:187_1": "kāraṇaṃ dassetvā idāni bhikkhū āmantetvāva dhammadesanāya payojanaṃ dassetuṃ “kimatthaṃ pana bhagavā”ti",
  "tika-s0401t:187_2": "codanaṃ samuṭṭhāpeti.",
  "tika-s0401t:187_3": "Tattha aññaṃ cintentāti aññavihitā.",
  "tika-s0401t:187_4": "Vikkhittacittāti asamāhitacittā.",
  "tika-s0401t:187_5": "Dhammaṃ paccavekkhantāti hiyyo tato paraṃ divasesu vā sutadhammaṃ pati pati manasā avekkhantā.",
  "tika-s0401t:187_6": "Bhikkhū āmantetvā dhamme desiyamāne ādito paṭṭhāya desanaṃ sallakkhetuṃ sakkontīti imamatthaṃ byatirekamukhena dassetuṃ “te anāmantetvā”tiādi vuttaṃ.",
  "tika-s0401t:188_0": "Bhikkhavoti cettha sandhivasena i-",
  "tika-s0401t:188_1": "kāralopo daṭṭhabbo.",
  "tika-s0401t:188_2": "Bhikkhavo itīti ayaṃ iti-",
  "tika-s0401t:188_3": "saddo hetuparisamāpanādiatthapadatthavipariyāyapakārāvadhāraṇanidassanādianekatthappabhedo.",
  "tika-s0401t:188_4": "Tathā hesa “ruppatīti kho,",
  "tika-s0401t:188_5": "bhikkhave,",
  "tika-s0401t:188_6": "tasmā rūpanti vuccatī”tiādīsu hetvatthe dissati.",
  "tika-s0401t:188_7": "“Tasmātiha me,",
  "tika-s0401t:188_8": "bhikkhave,",
  "tika-s0401t:188_9": "dhammadāyādā bhavatha,",
  "tika-s0401t:188_10": "mā āmisadāyādā.",
  "tika-s0401t:188_11": "Atthi me tumhesu anukampā.",
  "tika-s0401t:188_12": "Kinti me sāvakā dhammadāyādā bhaveyyuṃ,",
  "tika-s0401t:188_13": "no āmisadāyādā”tiādīsu parisamāpane.",
  "tika-s0401t:188_14": "“Iti vā iti evarūpā naccagītavāditavisūkadassanā paṭivirato”tiādīsu ādiatthe.",
  "tika-s0401t:188_15": "“Māgaṇḍiyoti tassa brāhmaṇassa saṅkhā samaññā paññatti vohāro nāmaṃ nāmakammaṃ nāmadheyyaṃ nirutti byañjanamabhilāpo”tiādīsu padatthavipariyāye. “Iti kho,",
  "tika-s0401t:188_16": "bhikkhave,",
  "tika-s0401t:188_17": "sappaṭibhayo bālo,",
  "tika-s0401t:188_18": "appaṭibhayo paṇḍito,",
  "tika-s0401t:188_19": "saupaddavo bālo,",
  "tika-s0401t:188_20": "anupaddavo paṇḍito,",
  "tika-s0401t:188_21": "saupasaggo bālo,",
  "tika-s0401t:188_22": "anupasaggo paṇḍito”tiādīsu pakāre.",
  "tika-s0401t:188_23": "“Atthi idappaccayā jarāmaraṇanti puṭṭhena satā, ‘ānanda,",
  "tika-s0401t:188_24": "atthī’tissa vacanīyaṃ.",
  "tika-s0401t:188_25": "‘Kiṃ paccayā jarāmaraṇa’nti iti ce vadeyya.",
  "tika-s0401t:188_26": "Jātipaccayā jarāmaraṇaṃ iccassa vacanīya”ntiādīsu avadhāraṇe.",
  "tika-s0401t:188_27": "“Atthīti kho, kaccāna,",
  "tika-s0401t:188_28": "ayameko anto,",
  "tika-s0401t:188_29": "natthīti kho, kaccāna,",
  "tika-s0401t:188_30": "ayaṃ dutiyo anto”tiādīsu nidassane.",
  "tika-s0401t:188_31": "Idhāpi nidassane eva daṭṭhabbo.",
  "tika-s0401t:188_32": "Bhikkhavoti hi āmantanākāro.",
  "tika-s0401t:188_33": "Tamesa iti-",
  "tika-s0401t:188_34": "saddo nidasseti “bhikkhavoti āmantesī”ti.",
  "tika-s0401t:188_35": "Iminā nayena “bhaddante”tiādīsupi yathārahaṃ iti-",
  "tika-s0401t:188_36": "saddassa attho veditabbo.",
  "tika-s0401t:188_37": "Pubbe “bhagavā āmantesī”ti vuttattā “bhagavato paccassosu”nti idha “bhagavato”ti sāmivacanaṃ āmantanameva",
  "tika-s0401t:188_38": "sambandhiantaraṃ apekkhatīti iminā adhippāyena “bhagavato āmantanaṃ paṭiassosu”nti vuttaṃ.",
  "tika-s0401t:188_39": "“Bhagavato”ti pana idaṃ paṭissavasambandhena sampadānavacanaṃ yathā “devadattāya paṭissuṇotī”ti.",
  "tika-s0401t:188_40": "Yaṃ nidānaṃ bhāsitanti sambandho.",
  "tika-s0401t:188_41": "Imassa suttassa sukhāvagāhaṇatthanti kamalakuvalayujjalavimalasādurasasalilāya pokkharaṇiyā sukhāvataraṇatthaṃ",
  "tika-s0401t:188_42": "nimmalasilātalaracanāvilāsasobhitaratanasopānaṃ vippakiṇṇamuttātalasadisavālukācuṇṇapaṇḍarabhūmibhāgaṃ",
  "tika-s0401t:188_43": "titthaṃ viya suvibhattabhittivicitravedikāparikkhittassa nakkhattapathaṃ phusitukāmatāya viya paṭivijambhitasamussayassa",
  "tika-s0401t:188_44": "pāsādavarassa sukhārohanatthaṃ dantamayasaṇhamuduphalakañcanalatāvinaddhamaṇigaṇappabhāsamudayujjalasobhaṃ",
  "tika-s0401t:188_45": "sopānaṃ viya suvaṇṇavalayanūpurādisaṅghaṭṭanasaddasammissitassa kathitahasitamadhurassaragehajanavijambhitavicaritassa",
  "tika-s0401t:188_46": "uḷāraissariyavibhavasobhitassa mahāgharassa sukhappavesanatthaṃ suvaṇṇarajatamaṇimuttāpavāḷādijutivissaravijjotitasuppatiṭṭhitavisāladvārabāhaṃ",
  "tika-s0401t:188_47": "mahādvāraṃ viya ca atthabyañjanasampannassa buddhānaṃ desanāñāṇagambhīrabhāvasaṃsūcakassa imassa suttassa",
  "tika-s0401t:188_48": "sukhāvagāhatthaṃ.",
  "tika-s0401t:189_0": "Etthāha –",
  "tika-s0401t:189_1": "“kimatthaṃ pana dhammavinayasaṅgahe kayiramāne nidānavacanaṃ,",
  "tika-s0401t:189_2": "nanu bhagavatā bhāsitavacanasseva saṅgaho kātabbo”ti? Vuccate,",
  "tika-s0401t:189_3": "desanāya ṭhitiasammosasaddheyyabhāvasampādanatthaṃ.",
  "tika-s0401t:189_4": "Kāladesadesakanimittaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā ca.",
  "tika-s0401t:189_5": "Desakālakattuhetunimittehi upanibaddho viya vohāravinicchayo.",
  "tika-s0401t:189_6": "Teneva ca āyasmatā mahākassapena “cittapariyādānasuttaṃ,",
  "tika-s0401t:189_7": "āvuso ānanda,",
  "tika-s0401t:189_8": "kattha bhāsita”ntiādinā desādipucchāsu katāsu tāsaṃ vissajjanaṃ karontena dhammabhaṇḍāgārikena “evaṃ",
  "tika-s0401t:189_9": "me suta”ntiādinā imassa suttassa nidānaṃ bhāsitaṃ.",
  "tika-s0401t:189_10": "Apica satthusampattippakāsanatthaṃ nidānavacanaṃ.",
  "tika-s0401t:189_11": "Tathāgatassa hi bhagavato pubbacaraṇānumānāgamatakkābhāvato sammāsambuddhabhāvasiddhi.",
  "tika-s0401t:189_12": "Na hi sammāsambussa pubbacaraṇādīhi attho atthi sabbattha appaṭihatañāṇacāratāya ekappamāṇattā ca ñeyyadhammesu.",
  "tika-s0401t:189_13": "Tathā ācariyamuṭṭhidhammamacchariyasāsanasāvakānānurāgābhāvato khīṇāsavabhāvasiddhi.",
  "tika-s0401t:189_14": "Na hi sabbaso khīṇāsavassa te sambhavantīti suvisuddhassa parānuggahappavatti.",
  "tika-s0401t:189_15": "Evaṃ desakasaṃkilesabhūtānaṃ diṭṭhisīlasampadādūsakānaṃ avijjātaṇhānaṃ accantābhāvasaṃsūcakehi ñāṇappahānasampadābhibyañjanakehi",
  "tika-s0401t:189_16": "ca sambuddhavisuddhabhāvehi purimavesārajjadvayasiddhi,",
  "tika-s0401t:189_17": "tato ca antarāyikaniyyānikadhammesu sammohābhāvasiddhito pacchimavesārajjadvayasiddhīti bhagavato catuvesārajjasamannāgamo",
  "tika-s0401t:189_18": "attahitaparahitappaṭipatti ca nidānavacanena pakāsitā hoti.",
  "tika-s0401t:189_19": "Tattha tattha sampattaparisāya ajjhāsayānurūpaṃ ṭhānuppattikappaṭibhānena dhammadesanādīpanato,",
  "tika-s0401t:189_20": "idha pana rūpagarukānaṃ puggalānaṃ ajjhāsayānurūpaṃ ṭhānuppattikappaṭibhānena dhammadesanādīpanatoti yojetabbaṃ.",
  "tika-s0401t:189_21": "Tena vuttaṃ –",
  "tika-s0401t:189_22": "“satthusampattippakāsanatthaṃ nidānavacana”nti.",
  "tika-s0401t:190_0": "Tathā sāsanasampattippakāsanatthaṃ nidānavacanaṃ.",
  "tika-s0401t:190_1": "Ñāṇakaruṇāpariggahitasabbakiriyassa hi bhagavato natthi niratthakā paṭipatti,",
  "tika-s0401t:190_2": "attahitatthā vā.",
  "tika-s0401t:190_3": "Tasmā paresaṃ eva atthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ",
  "tika-s0401t:190_4": "vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ,",
  "tika-s0401t:190_5": "na kapparacanā.",
  "tika-s0401t:190_6": "Tayidaṃ satthucaritaṃ kāladesadesakaparisāpadesehi saddhiṃ tattha tattha nidānavacanehi yathārahaṃ pakāsīyati.",
  "tika-s0401t:190_7": "“Idha pana rūpagarukānaṃ puggalāna”ntiādi sabbaṃ purimasadisameva.",
  "tika-s0401t:190_8": "Tena vuttaṃ –",
  "tika-s0401t:190_9": "“sāsanasampattippakāsanatthaṃ nidānavacana”nti.",
  "tika-s0401t:190_10": "Apica satthuno pamāṇabhāvappakāsanena vacanena sāsanassa pamāṇabhāvadassanatthaṃ nidānavacanaṃ,",
  "tika-s0401t:190_11": "tañca desakappamāṇabhāvadassanaṃ heṭṭhā vuttanayānusārena “bhagavā”ti ca iminā padena vibhāvitanti veditabbaṃ.",
  "tika-s0401t:190_12": "Bhagavāti hi tathāgatassa rāgadosamohādisabbakilesamaladuccaritadosappahānadīpanena vacanena anaññasādhāraṇasuparisuddhañāṇakaruṇādiguṇavisesayogaparidīpanena",
  "tika-s0401t:190_13": "tato eva sabbasattuttamabhāvadīpanena ayamattho sabbathā pakāsito hotīti.",
  "tika-s0401t:190_14": "Idamettha nidānavacanappayojanassa mukhamattanidassanaṃ.",
  "tika-s0401t:191_0": "Nikkhittassāti desitassa.",
  "tika-s0401t:191_1": "Desanā hi desetabbassa sīlādiatthassa veneyyasantānesu nikkhipanato “nikkhepo”ti vuccati.",
  "tika-s0401t:191_2": "Suttanikkhepaṃ vicāretvāva vuccamānā pākaṭā hotīti sāmaññato bhagavato desanāya samuṭṭhānassa vibhāgaṃ",
  "tika-s0401t:191_3": "dassetvā “etthāyaṃ desanā evaṃsamuṭṭhānā”ti desanāya samuṭṭhāne dassite suttassa sammadeva nidānaparijānanena",
  "tika-s0401t:191_4": "vaṇṇanāya suviññeyyattā vuttaṃ.",
  "tika-s0401t:191_5": "Tattha yathā anekasataanekasahassabhedānipi suttantāni saṃkilesabhāgiyādipaṭṭhānanayavasena soḷasavidhataṃ nātivattanti,",
  "tika-s0401t:191_6": "evaṃ attajjhāsayādisuttanikkhepavasena catubbidhabhāvanti āha –",
  "tika-s0401t:191_7": "“cattāro hi suttanikkhepā”ti.",
  "tika-s0401t:191_8": "Ettha ca yathā attajjhāsayassa aṭṭhuppattiyā ca parajjhāsayapucchāhi saddhiṃ saṃsaggabhedo sambhavati “attajjhāsayo ca parajjhāsayo ca,",
  "tika-s0401t:191_9": "attajjhāsayo ca pucchāvasiko ca,",
  "tika-s0401t:191_10": "aṭṭhuppattiko ca parajjhāsayo ca,",
  "tika-s0401t:191_11": "aṭṭhuppattiko ca pucchāvasiko cā”ti ajjhāsayapucchānusandhisabbhāvato,",
  "tika-s0401t:191_12": "evaṃ yadipi aṭṭhuppattiyā attajjhāsayenapi saṃsaggabhedo sambhavati,",
  "tika-s0401t:191_13": "attajjhāsayādīhi pana purato ṭhitehi aṭṭhuppattiyā saṃsaggo natthīti na idha niravaseso vitthāranayo sambhavatīti “cattāro suttanikkhepā”ti vuttaṃ.",
  "tika-s0401t:191_14": "Tadantogadhattā vā sesanikkhepānaṃ mūlanikkhepavasena cattārova dassitā.",
  "tika-s0401t:191_15": "Yathādassanañhettha ayaṃ saṃsaggabhedo gahetabboti.",
  "tika-s0401t:192_0": "Tatrāyaṃ vacanattho –",
  "tika-s0401t:192_1": "nikkhipīyatīti nikkhepo,",
  "tika-s0401t:192_2": "suttaṃ eva nikkhepo suttanikkhepo.",
  "tika-s0401t:192_3": "Atha vā nikkhipanaṃ nikkhepo,",
  "tika-s0401t:192_4": "suttassa nikkhepo suttanikkhepo,",
  "tika-s0401t:192_5": "suttadesanāti attho.",
  "tika-s0401t:192_6": "Attano ajjhāsayo attajjhāsayo,",
  "tika-s0401t:192_7": "so assa atthi kāraṇabhūtoti attajjhāsayo.",
  "tika-s0401t:192_8": "Attano ajjhāsayo etassāti vā attajjhāsayo.",
  "tika-s0401t:192_9": "Parajjhāsayepi eseva nayo.",
  "tika-s0401t:192_10": "Pucchāya vaso pucchāvaso,",
  "tika-s0401t:192_11": "so etassa atthīti pucchāvasiko.",
  "tika-s0401t:192_12": "Suttadesanāvatthubhūtassa atthassa uppatti atthuppatti,",
  "tika-s0401t:192_13": "atthuppattiyeva aṭṭhuppatti ttha-",
  "tika-s0401t:192_14": "kārassa ṭṭha-",
  "tika-s0401t:192_15": "kāraṃ katvā.",
  "tika-s0401t:192_16": "Sā etassa atthīti aṭṭhuppattiko.",
  "tika-s0401t:192_17": "Atha vā nikkhipīyati suttaṃ etenāti suttanikkhepo,",
  "tika-s0401t:192_18": "attajjhāsayādi eva.",
  "tika-s0401t:192_19": "Etasmiṃ atthavikappe attano ajjhāsayo attajjhāsayo.",
  "tika-s0401t:192_20": "Paresaṃ ajjhāsayo parajjhāsayo.",
  "tika-s0401t:192_21": "Pucchīyatīti pucchā,",
  "tika-s0401t:192_22": "pucchitabbo attho.",
  "tika-s0401t:192_23": "Pucchāvasena pavattaṃ dhammappaṭiggāhakānaṃ vacanaṃ pucchāvasikaṃ,",
  "tika-s0401t:192_24": "tadeva nikkhepasaddāpekkhāya pulliṅgavasena vuttaṃ –",
  "tika-s0401t:192_25": "“pucchāvasiko”ti.",
  "tika-s0401t:192_26": "Tathā aṭṭhuppatti eva aṭṭhuppattikoti evamettha attho veditabbo.",
  "tika-s0401t:193_0": "Apicettha paresaṃ indriyaparipākādikāraṇanirapekkhattā attajjhāsayassa visuṃ suttanikkhepabhāvo yutto",
  "tika-s0401t:193_1": "kevalaṃ attano ajjhāsayeneva dhammatantiṭṭhapanatthaṃ pavattitadesanattā.",
  "tika-s0401t:193_2": "Parajjhāsayapucchāvasikānaṃ pana paresaṃ ajjhāsayapucchānaṃ desanāpavattihetubhūtānaṃ uppattiyaṃ pavattitānaṃ kathamaṭṭhuppattiyā anavarodho,",
  "tika-s0401t:193_3": "pucchāvasikaaṭṭhuppattikānaṃ vā parajjhāsayānurodhena pavattitānaṃ kathaṃ parajjhāsaye anavarodhoti?",
  "tika-s0401t:193_4": "Na codetabbametaṃ.",
  "tika-s0401t:193_5": "Paresañhi abhinīhāraparipucchādivinimuttasseva suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṃ visuṃ gahaṇaṃ.",
  "tika-s0401t:193_6": "Tathā hi brahmajāladhammadāyādasuttādīnaṃ vaṇṇāvaṇṇaāmisuppādādidesanānimittaṃ “aṭṭhuppattī”ti vuccati.",
  "tika-s0401t:193_7": "Paresaṃ pucchaṃ vinā ajjhāsayaṃ eva nimittaṃ katvā desito parajjhāsayo,",
  "tika-s0401t:193_8": "pucchāvasena desito pucchāvasikoti pākaṭoyamatthoti.",
  "tika-s0401t:193_9": "Attano ajjhāsayeneva kathesīti dhammatantiṭṭhapanatthaṃ kathesi.",
  "tika-s0401t:193_10": "Vimuttiparipācanīyā dhammā saddhindriyādayo.",
  "tika-s0401t:193_11": "Ajjhāsayanti adhimuttiṃ.",
  "tika-s0401t:193_12": "Khantinti diṭṭhinijjhānakkhantiṃ.",
  "tika-s0401t:193_13": "Mananti paññatticittaṃ.",
  "tika-s0401t:193_14": "Abhinīhāranti paṇidhānaṃ.",
  "tika-s0401t:193_15": "Bujjhanabhāvanti bujjhanasabhāvaṃ,",
  "tika-s0401t:193_16": "paṭivijjhanākāraṃ vā.",
  "tika-s0401t:193_17": "Rūpagarukānanti pañcasu ārammaṇesu rūpārammaṇagarukā rūpagarukā.",
  "tika-s0401t:193_18": "Cittena rūpaninnā rūpapoṇā rūpapabbhārā rūpadassanappasutā rūpena ākaḍḍhitahadayā,",
  "tika-s0401t:193_19": "tesaṃ rūpagarukānaṃ.",
  "tika-s0401t:194_0": "Paṭisedhatthoti paṭikkhepattho.",
  "tika-s0401t:194_1": "Kassa pana paṭikkhepatthoti?",
  "tika-s0401t:194_2": "Kiriyāpadhānañhi vākyaṃ,",
  "tika-s0401t:194_3": "tasmā “na samanupassāmī”ti samanupassanākiriyāpaṭisedhattho. Tenāha –",
  "tika-s0401t:194_4": "“imassa pana padassā”tiādi.",
  "tika-s0401t:194_5": "Yo paro na hoti,",
  "tika-s0401t:194_6": "so attāti lokasamaññāmattasiddhaṃ sattasantānaṃ sandhāya –",
  "tika-s0401t:194_7": "“aha”nti satthā vadati,",
  "tika-s0401t:194_8": "na bāhirakaparikappitaṃ ahaṃkāravisayaṃ ahaṃkārassa bodhimūleyeva samucchinnattā.",
  "tika-s0401t:194_9": "Lokasamaññānatikkamantā eva hi buddhānaṃ lokiye visaye desanāpavatti.",
  "tika-s0401t:194_10": "Bhikkhaveti ālapane kāraṇaṃ heṭṭhā vuttameva.",
  "tika-s0401t:194_11": "Aññanti apekkhāsiddhattā aññatthassa “idāni vattabbaitthirūpato añña”nti āha.",
  "tika-s0401t:194_12": "Ekampi rūpanti ekaṃ vaṇṇāyatanaṃ.",
  "tika-s0401t:194_13": "Samaṃ visamaṃ sammā yāthāvato anu anu passatīti samanupassanā, ñāṇaṃ.",
  "tika-s0401t:194_14": "Saṃkilissanavasena anu anu passatīti samanupassanā, diṭṭhi.",
  "tika-s0401t:194_15": "No niccatoti ettha iti-",
  "tika-s0401t:194_16": "saddo ādiattho,",
  "tika-s0401t:194_17": "evamādikoti attho.",
  "tika-s0401t:194_18": "Tena “dukkhato samanupassatī”ti evamādīni saṅgaṇhāti.",
  "tika-s0401t:194_19": "Olokentopīti devamanussavimānakapparukkhamaṇikanakādigatāni rūpāni anavasesaṃ sabbaññutaññāṇena olokentopi.",
  "tika-s0401t:194_20": "Sāmaññavacanopi yaṃ-",
  "tika-s0401t:194_21": "saddo “ekarūpampī”ti rūpassa adhigatattā rūpavisayo icchitoti “yaṃ rūpa”nti vuttaṃ.",
  "tika-s0401t:194_22": "Tathā purisasaddo pariyādiyitabbacittapuggalavisayoti rūpagarukassāti visesitaṃ.",
  "tika-s0401t:194_23": "Gahaṇaṃ “khepana”nti ca adhippetaṃ,",
  "tika-s0401t:194_24": "pariyādānañca uppattinivāraṇanti āha –",
  "tika-s0401t:194_25": "“catubhūmakakusalacitta”nti.",
  "tika-s0401t:194_26": "Tañhi rūpaṃ tādisassa parittakusalassapi uppattiṃ nivāreti,",
  "tika-s0401t:194_27": "kimaṅgaṃ pana mahaggatānuttaracittassāti lokuttarakusalacittassapi uppattiyā nivāraṇaṃ hotuṃ samatthaṃ,",
  "tika-s0401t:194_28": "lokiyakusaluppattiyā nivārakatte vattabbameva natthīti “catubhūmakakusalacittaṃ pariyādiyitvā”ti vuttaṃ.",
  "tika-s0401t:194_29": "Na hi kāmaguṇassādappasutassa purisassa dānādivasena savipphārikā kusaluppatti sambhavati.",
  "tika-s0401t:194_30": "Gaṇhitvā khepetvāti attānaṃ assādetvā pavattamānassa akusalacittassa paccayo hontaṃ pavattinivāraṇena",
  "tika-s0401t:194_31": "muṭṭhigataṃ viya gahetvā anuppādanirodhena khepetvā viya tiṭṭhati.",
  "tika-s0401t:194_32": "Tāva mahati lokasannivāse tassa pariyādiyaṭṭhānaṃ avicchedato labbhatīti āha –",
  "tika-s0401t:194_33": "“tiṭṭhatī”ti yathā “pabbatā tiṭṭhanti,",
  "tika-s0401t:194_34": "najjo sandantī”ti. Tenāha –",
  "tika-s0401t:194_35": "“idha ubhayampi vaṭṭatī”tiādi.",
  "tika-s0401t:195_0": "Yathayidanti sandhivasena ākārassa rassattaṃ yakārāgamo cāti āha –",
  "tika-s0401t:195_1": "“yathā ida”nti.",
  "tika-s0401t:195_2": "Itthiyā rūpanti itthisarīragataṃ tappaṭibaddhañca rūpāyatanaṃ.",
  "tika-s0401t:195_3": "Paramatthassa niruḷho,",
  "tika-s0401t:195_4": "paṭhamaṃ sādhāraṇato saddasatthalakkhaṇāni vibhāvetabbāni,",
  "tika-s0401t:195_5": "pacchā asādhāraṇatoti tāni pāḷivasena vibhāvetuṃ –",
  "tika-s0401t:195_6": "“ruppatīti kho…pe…",
  "tika-s0401t:195_7": "veditabba”nti āha.",
  "tika-s0401t:195_8": "Tattha ruppatīti sītādivirodhipaccayehi vikāraṃ āpādīyati,",
  "tika-s0401t:195_9": "āpajjatīti vā attho.",
  "tika-s0401t:195_10": "Vikāruppatti ca virodhipaccayasannipāte visadisuppatti vibhūtatarā,",
  "tika-s0401t:195_11": "kuto panāyaṃ visesoti ce?",
  "tika-s0401t:195_12": "“Sītenā”tiādivacanato.",
  "tika-s0401t:195_13": "Evañca katvā vedanādīsu anavasesarūpasamaññā sāmaññalakkhaṇanti sabbarūpadhammasādhāraṇaṃ rūppanaṃ.",
  "tika-s0401t:195_14": "Idāni atthuddhāranayena rūpasaddaṃ saṃvaṇṇento “ayaṃ panā”tiādimāha.",
  "tika-s0401t:195_15": "Rūpakkhandhe vattatīti “oḷārikaṃ vā sukhumaṃ vā”tiādivacanato.",
  "tika-s0401t:195_16": "Rūpūpapattiyāti ettha rūpabhavo rūpaṃ uttarapadalopena.",
  "tika-s0401t:195_17": "Rūpabhavūpapattiyāti ayañhettha attho.",
  "tika-s0401t:195_18": "Kasiṇanimitteti pathavīkasiṇādisaññite paṭibhāganimitte.",
  "tika-s0401t:195_19": "Rūppati attano phalassa sabhāvaṃ karotīti rūpaṃ,",
  "tika-s0401t:195_20": "sabhāvahetūti āha –",
  "tika-s0401t:195_21": "“sarūpā…pe…",
  "tika-s0401t:195_22": "ettha paccaye”ti.",
  "tika-s0401t:195_23": "Karacaraṇādiavayavasaṅghātabhāvena rūpīyati nirūpīyatīti rūpaṃ,",
  "tika-s0401t:195_24": "rūpakāyoti āha –",
  "tika-s0401t:195_25": "“ākāso…pe…",
  "tika-s0401t:195_26": "ettha sarīre”ti.",
  "tika-s0401t:196_0": "Rūpayati vaṇṇavikāraṃ āpajjamānaṃ hadayaṅgatabhāvaṃ pakāsetīti rūpaṃ,",
  "tika-s0401t:196_1": "vaṇṇāyatanaṃ.",
  "tika-s0401t:196_2": "Ārohapariṇāhādibhedarūpagataṃ saṇṭhānasampattiṃ nissāya pasādaṃ āpajjamāno rūpappamāṇoti vuttoti āha –",
  "tika-s0401t:196_3": "“ettha saṇṭhāne”ti.",
  "tika-s0401t:196_4": "Piyarūpantiādīsu sabhāvattho rūpasaddo.",
  "tika-s0401t:196_5": "Ādisaddena rūpajjhānādīnaṃ saṅgaho.",
  "tika-s0401t:196_6": "“Rūpī rūpāni passatī”ti ettha ajjhattaṃ kesādīsu parikammasaññāvasena paṭiladdharūpajjhānaṃ rūpaṃ,",
  "tika-s0401t:196_7": "taṃ assa atthīti rūpīti vutto.",
  "tika-s0401t:196_8": "Itthiyā catusamuṭṭhāne vaṇṇeti itthisarīrapariyāpannameva rūpaṃ gahitaṃ,",
  "tika-s0401t:196_9": "tappaṭibaddhavatthālaṅkārādirūpampi pana purisacittassa pariyādāyakaṃ hotīti dassetuṃ –",
  "tika-s0401t:196_10": "“apicā”tiādi vuttaṃ.",
  "tika-s0401t:196_11": "Gandhavaṇṇaggahaṇena vilepanaṃ vuttaṃ.",
  "tika-s0401t:196_12": "Kāmaṃ “asukāya itthiyā pasādhana”nti sallakkhitassa akāyappaṭibaddhassapi vaṇṇo paṭibaddhacittassa purisassa cittaṃ pariyādāya tiṭṭheyya,",
  "tika-s0401t:196_13": "taṃ pana na ekantikanti ekantikaṃ dassento “kāyappaṭibaddho”tiāha.",
  "tika-s0401t:196_14": "Upakappatīti cittassa pariyādānāya upakappati.",
  "tika-s0401t:196_15": "Purimassevāti pubbe vuttaatthasseva daḷhīkaraṇatthaṃ vuttaṃ yathā “dvikkhattuṃ bandhaṃ subandha”nti.",
  "tika-s0401t:196_16": "Nigamanavasena vā etaṃ vuttanti daṭṭhabbaṃ.",
  "tika-s0401t:196_17": "Opammavasena vuttanti “yaṃ evaṃ purisassa cittaṃ pariyādāya tiṭṭhatī”ti sakalamevidaṃ purimavacanaṃ upamāvasena vuttaṃ,",
  "tika-s0401t:196_18": "tattha pana upamābhūtaṃ atthaṃ dassetuṃ –",
  "tika-s0401t:196_19": "“yathayidaṃ…pe…",
  "tika-s0401t:196_20": "itthirūpa”nti vuttaṃ.",
  "tika-s0401t:196_21": "Pariyādāne ānubhāvo sambhavo pariyādānānubhāvo,",
  "tika-s0401t:196_22": "tassa dassanavasena vuttaṃ.",
  "tika-s0401t:197_0": "Idaṃ pana “itthirūpa”ntiādivacanaṃ pariyādānānubhāve sādhetabbe dīpetabbe vatthu kāraṇaṃ.",
  "tika-s0401t:197_1": "Nāgo nāma so rājā,",
  "tika-s0401t:197_2": "dīghadāṭhikattā pana “mahādāṭhikanāgarājā”ti vutto.",
  "tika-s0401t:197_3": "Asaṃvaraniyāmenāti cakkhudvārikena asaṃvaranīhārena.",
  "tika-s0401t:197_4": "Nimittaṃ gahetvāti rāguppattihetubhūtaṃ rūpaṃ subhanimittaṃ gahetvā.",
  "tika-s0401t:197_5": "Visikādassanaṃ gantvāti sivathikadassanaṃ gantvā.",
  "tika-s0401t:197_6": "Tattha hi ādīnavānupassanā ijjhati.",
  "tika-s0401t:197_7": "Vatthulobhena kuto tādisāya maraṇanti asaddahanto “mukhaṃ tumhākaṃ dhūmavaṇṇa”nti te daharasāmaṇere uppaṇḍento vadati.",
  "tika-s0401t:198_0": "Ratanattaye suppasannattā kākavaṇṇatissādīhi visesanatthañca so tissamahārājā saddhāsaddena visesetvā vuccati.",
  "tika-s0401t:198_1": "Daharassa cittaṃ pariyādāya tiṭṭhatīti adhikāravasena vuttaṃ.",
  "tika-s0401t:198_2": "Niṭṭhituddesakiccoti gāme asappāyarūpadassanaṃ imassa anatthāya siyāti ācariyena nivāritagāmappaveso pacchā niṭṭhituddesakicco hutvā ṭhito.",
  "tika-s0401t:198_3": "Tena vuttaṃ –",
  "tika-s0401t:198_4": "“atthakāmānaṃ vacanaṃ aggahetvā”ti.",
  "tika-s0401t:198_5": "Nivatthavatthaṃ sañjānitvāti attanā diṭṭhadivase nivatthavatthaṃ tassā matadivase sivathikadassanatthaṃ gatena laddhaṃ sañjānitvā.",
  "tika-s0401t:198_6": "Evampīti evaṃ maraṇasampāpanavasenapi.",
  "tika-s0401t:198_7": "Ayaṃ tāvettha aṭṭhakathāya anuttānatthadīpanā.",
  "tika-s0401t:199_0": "Nettinayavaṇṇanā",
  "tika-s0401t:200_0": "Idāni pakaraṇanayena pāḷiyā atthavaṇṇanaṃ karissāma.",
  "tika-s0401t:200_1": "Sā pana atthasaṃvaṇṇanā yasmā desanāya samuṭṭhānappayojanabhājanesu piṇḍatthesu ca niddhāritesu sukarā hoti suviññeyyā ca,",
  "tika-s0401t:200_2": "tasmā suttadesanāya samuṭṭhānādīni paṭhamaṃ niddhārayissāma.",
  "tika-s0401t:200_3": "Tattha samuṭṭhānaṃ nāma desanānidānaṃ,",
  "tika-s0401t:200_4": "taṃ sādhāraṇamasādhāraṇanti duvidhaṃ.",
  "tika-s0401t:200_5": "Tattha sādhāraṇampi ajjhattikabāhirabhedato duvidhaṃ.",
  "tika-s0401t:200_6": "Tattha sādhāraṇaṃ ajjhattikasamuṭṭhānaṃ nāma lokanāthassa mahākaruṇā.",
  "tika-s0401t:200_7": "Tāya hi samussāhitassa bhagavato veneyyānaṃ dhammadesanāya cittaṃ udapādi,",
  "tika-s0401t:200_8": "yaṃ sandhāya vuttaṃ –",
  "tika-s0401t:200_9": "“sattesu ca kāruññataṃ paṭicca buddhacakkhunā lokaṃ volokesī”tiādi.",
  "tika-s0401t:200_10": "Ettha ca hetāvatthāyapi mahākaruṇāya saṅgaho daṭṭhabbo yāvadeva saṃsāramahoghato saddhammadesanāhatthadānehi sattasantāraṇatthaṃ taduppattito.",
  "tika-s0401t:200_11": "Yathā ca mahākaruṇā,",
  "tika-s0401t:200_12": "evaṃ sabbaññutaññāṇaṃ dasabalañāṇādayo ca desanāya abbhantarasamuṭṭhānabhāvena vattabbā.",
  "tika-s0401t:200_13": "Sabbañhi ñeyyadhammaṃ tesaṃ desetabbākāraṃ sattānañca āsayānusayādiṃ yāthāvato jānanto bhagavā ṭhānāṭṭhānādīsu",
  "tika-s0401t:200_14": "kosallena veneyyajjhāsayānurūpaṃ vicittanayadesanaṃ pavattesīti.",
  "tika-s0401t:200_15": "Bāhiraṃ pana sādhāraṇaṃ samuṭṭhānaṃ dasasahassamahābrahmaparivārassa sahampatibrahmuno ajjhesanaṃ.",
  "tika-s0401t:200_16": "Tadajjhesanuttarakālañhi dhammagambhīratāpaccavekkhaṇājanitaṃ appossukkataṃ paṭippassambhetvā dhammassāmī dhammadesanāya ussāhajāto ahosi.",
  "tika-s0401t:200_17": "Asādhāraṇampi abbhantarabāhirabhedato duvidhameva.",
  "tika-s0401t:200_18": "Tattha abbhantaraṃ yāya mahākaruṇāya yena ca desanāñāṇena idaṃ suttaṃ pavattitaṃ,",
  "tika-s0401t:200_19": "tadubhayaṃ veditabbaṃ.",
  "tika-s0401t:200_20": "Bāhiraṃ pana rūpagarukānaṃ puggalānaṃ ajjhāsayo.",
  "tika-s0401t:200_21": "Svāyamattho aṭṭhakathāyaṃ vutto eva.",
  "tika-s0401t:201_0": "Payojanampi sādhāraṇāsādhāraṇato duvidhaṃ.",
  "tika-s0401t:201_1": "Tattha sādhāraṇaṃ yāva anupādāparinibbānaṃ vimuttirasattā bhagavato desanāya.",
  "tika-s0401t:201_2": "Tenevāha –",
  "tika-s0401t:201_3": "“etadatthā kathā,",
  "tika-s0401t:201_4": "etadatthā mantanā”tiādi.",
  "tika-s0401t:201_5": "Asādhāraṇaṃ pana tesaṃ rūpagarukānaṃ puggalānaṃ rūpe chandarāgassa jahāpanaṃ,",
  "tika-s0401t:201_6": "ubhayampetaṃ bāhirameva.",
  "tika-s0401t:201_7": "Sace pana veneyyasantānagatampi desanābalasiddhisaṅkhātaṃ payojanaṃ adhippāyasamijjhanabhāvato yathādhippetatthasiddhiyā",
  "tika-s0401t:201_8": "mahākāruṇikassa bhagavatopi payojanamevāti gaṇheyya,",
  "tika-s0401t:201_9": "iminā pariyāyenassa abbhantaratāpi siyā.",
  "tika-s0401t:202_0": "Apica tesaṃ rūpagarukānaṃ puggalānaṃ rūpasmiṃ vijjamānassa ādīnavassa yāthāvato anavabodho imissā desanāya samuṭṭhānaṃ,",
  "tika-s0401t:202_1": "tadavabodho payojanaṃ.",
  "tika-s0401t:202_2": "So hi imāya desanāya bhagavantaṃ payojeti tannipphādanaparāyaṃ desanāti katvā.",
  "tika-s0401t:202_3": "Yañhi desanāya sādhetabbaṃ phalaṃ,",
  "tika-s0401t:202_4": "taṃ ākaṅkhitabbattā desakaṃ desanāya payojetīti payojananti vuccati.",
  "tika-s0401t:202_5": "Tathā tesaṃ puggalānaṃ tadaññesañca veneyyānaṃ rūpamukhena pañcasu upādānakkhandhesu ādīnavadassanañcettha payojanaṃ.",
  "tika-s0401t:202_6": "Tathā saṃsāracakkanivattisaddhammacakkappavattisassatādimicchāvādanirākaraṇaṃ sammāvādapurekkhāro akusalamūlasamūhananaṃ",
  "tika-s0401t:202_7": "kusalamūlasamāropanaṃ apāyadvārapidahanaṃ saggamaggadvāravivaraṇaṃ pariyuṭṭhānavūpasamanaṃ anusayasamugghātanaṃ",
  "tika-s0401t:202_8": "“mutto mocessāmī”ti purimapaṭiññāvisaṃvādanaṃ tappaṭipakkhamāramanorathavisaṃvādanaṃ titthiyadhammanimmathanaṃ",
  "tika-s0401t:202_9": "buddhadhammapatiṭṭhāpananti evamādīnipi payojanāni idha veditabbāni.",
  "tika-s0401t:203_0": "Yathā te puggalā rūpagarukā,",
  "tika-s0401t:203_1": "evaṃ tadaññe ca sakkāyagarukā sakkāyasmiṃ allīnā saṅkhatadhammānaṃ sammāsambuddhassa ca paṭipattiṃ ajānantā",
  "tika-s0401t:203_2": "asaddhammassavanasādhāraṇaparicariyamanasikāraparā saddhammassavanadhāraṇaparicayappaṭivedhavimukhā ca",
  "tika-s0401t:203_3": "bhavavippamokkhesino veneyyā imissā desanāya bhājanaṃ.",
  "tika-s0401t:204_0": "Piṇḍattā cettha rūpaggahaṇena rūpadhāturūpāyatanarūpakkhandhapariggaṇhanaṃ rūpamukhena catudhammānaṃ",
  "tika-s0401t:204_1": "vaṭṭattayavicchedanūpāyo āsavoghādivivecanaṃ abhinandananivāraṇasaṅgatikkamo vivādamūlapariccāgo sikkhattayānuyogo",
  "tika-s0401t:204_2": "pahānattayadīpanā samathavipassanānuṭṭhānaṃ bhāvanāsacchikiriyāsiddhīti evamādayo veditabbā.",
  "tika-s0401t:205_0": "Ito paraṃ pana soḷasa hārā dassetabbā.",
  "tika-s0401t:205_1": "Tattha “rūpa”nti sahajātā tassa nissayabhūtā tappaṭibaddhā ca sabbe rūpārūpadhammā taṇhāvajjā dukkhasaccaṃ.",
  "tika-s0401t:205_2": "Taṃsamuṭṭhāpikā tadārammaṇā ca taṇhā samudayasaccaṃ.",
  "tika-s0401t:205_3": "Tadubhayesaṃ appavatti nirodhasaccaṃ.",
  "tika-s0401t:205_4": "Nirodhappajānanā paṭipadā maggasaccaṃ.",
  "tika-s0401t:205_5": "Tattha samudayena assādo,",
  "tika-s0401t:205_6": "dukkhena ādīnavo,",
  "tika-s0401t:205_7": "magganirodhehi nissaraṇaṃ,",
  "tika-s0401t:205_8": "rūpārammaṇassa akusalacittassa kusalacittassa ca pariyādānaṃ phalaṃ.",
  "tika-s0401t:205_9": "Yañhi desanāya sādhetabbaṃ payojanaṃ,",
  "tika-s0401t:205_10": "taṃ phalanti vuttovāyamattho.",
  "tika-s0401t:205_11": "Tadatthaṃ hidaṃ suttaṃ bhagavatā desitanti.",
  "tika-s0401t:205_12": "Yathā taṃ kusalacittaṃ na pariyādiyati,",
  "tika-s0401t:205_13": "evaṃ paṭisaṅkhānabhāvanābalapariggahitā indriyesu guttadvāratā upāyo.",
  "tika-s0401t:205_14": "Purisassa kusalacittapariyādānenassa rūpassa aññarūpāsādhāraṇatādassanāpadesena atthakāmehi tato cittaṃ sādhukaṃ rakkhitabbaṃ.",
  "tika-s0401t:205_15": "Ayamettha bhagavato āṇattīti ayaṃ desanāhāro.",
  "tika-s0401t:205_16": "Assādādisandassanavibhāvanalakkhaṇo hi desanāhāro.",
  "tika-s0401t:205_17": "Vuttañhetaṃ nettippakaraṇe –",
  "tika-s0401t:206_0": "“Assādādīnavatā, nissaraṇampi ca phalaṃ upāyo ca;",
  "tika-s0401t:207_0": "Āṇattī ca bhagavato, yogīnaṃ desanāhāro”ti. ;",
  "tika-s0401t:208_0": "Desīyati saṃvaṇṇīyati etāya suttatthoti desanā,",
  "tika-s0401t:208_1": "desanāya sahacaraṇato vā desanā.",
  "tika-s0401t:208_2": "Nanu ca aññepi hārā desanāsaṅkhātassa suttassa atthasaṃvaṇṇanāto desanāya sahacārino vāti?",
  "tika-s0401t:208_3": "Saccametaṃ,",
  "tika-s0401t:208_4": "ayaṃ pana hāro yebhuyyena yathārutavaseneva viññāyamāno desanāya saha caratīti vattabbataṃ arahati,",
  "tika-s0401t:208_5": "na tathāpare.",
  "tika-s0401t:208_6": "Na hi assādādīnavanissaraṇādisandassanarahitā suttadesanā atthi.",
  "tika-s0401t:208_7": "Kiṃ pana tesaṃ assādādīnaṃ anavasesānaṃ vacanaṃ desanāhāro,",
  "tika-s0401t:208_8": "udāhu ekaccānanti?",
  "tika-s0401t:208_9": "Niravasesānaṃyeva.",
  "tika-s0401t:208_10": "Yasmiñhi sutte assādādīnavanissaraṇāni sarūpato āgatāni,",
  "tika-s0401t:208_11": "tattha vattabbameva natthi.",
  "tika-s0401t:208_12": "Yattha pana ekadesena āgatāni,",
  "tika-s0401t:208_13": "na ca sarūpena,",
  "tika-s0401t:208_14": "tattha anāgataṃ atthavasena niddhāretvā hāro yojetabbo.",
  "tika-s0401t:209_0": "Sayaṃ samantacakkhubhāvato taṃdassanena sabhāvato ca “aha”nti vuttaṃ.",
  "tika-s0401t:209_1": "Bhikkhanasīlatādiguṇayogato abhimukhīkaraṇatthañca,",
  "tika-s0401t:209_2": "“bhikkhave”ti vuttaṃ.",
  "tika-s0401t:209_3": "Attābhāvato aparatādassanatthañca “añña”nti vuttaṃ.",
  "tika-s0401t:209_4": "Ekassa anupalabbhadassanatthaṃ anekabhāvappaṭisedhanatthañca “ekarūpampī”ti vuttaṃ.",
  "tika-s0401t:209_5": "Tādisassa rūpassa abhāvato adassanato ca “na samanupassāmī”ti vuttaṃ.",
  "tika-s0401t:209_6": "Tassa paccāmasanato aniyamato ca “ya”nti vuttaṃ.",
  "tika-s0401t:209_7": "Idāni vuccamānākāraparāmasanato tadaññākāranisedhanato ca “eva”nti vuttaṃ.",
  "tika-s0401t:209_8": "Visabhāgindriyavatthuto sabhāgavatthusmiṃ tadabhāvato ca “purisassā”ti vuttaṃ.",
  "tika-s0401t:209_9": "Nimittaggāhassa vatthubhāvato tathā parikappitattā ca “cittaṃ pariyādāya tiṭṭhatī”ti vuttaṃ.",
  "tika-s0401t:209_10": "Evanti vuttākāraparāmasanatthañceva nidassanatthañca “yathā”ti vuttaṃ.",
  "tika-s0401t:209_11": "Attano paccakkhabhāvato bhikkhūnaṃ paccakkhakaraṇatthañca “ida”nti vuttaṃ.",
  "tika-s0401t:209_12": "Itthisantānapariyāpannato tappaṭibaddhabhāvato ca “itthirūpa”nti vuttanti evaṃ anupadavicayato vicayo hāro.",
  "tika-s0401t:209_13": "Vicīyanti etena,",
  "tika-s0401t:209_14": "ettha vā padapañhādayoti vicayo,",
  "tika-s0401t:209_15": "viciti eva vā tesanti vicayo.",
  "tika-s0401t:209_16": "Padapucchāvissajjanapubbāparānuggahanaṃ assādādīnañca visesaniddhāraṇavasena pavicayalakkhaṇo hi vicayo hāro.",
  "tika-s0401t:209_17": "Vuttampi cetaṃ –",
  "tika-s0401t:210_0": "“Yaṃ pucchitañca vissajjitañca, suttassa yā ca anugīti;",
  "tika-s0401t:211_0": "Suttassa yo pavicayo, hāro vicayoti niddiṭṭho”ti. ;",
  "tika-s0401t:212_0": "Anādimati saṃsāre itthipurisānaṃ aññamaññarūpābhirāmatāya “itthirūpaṃ purisassa cittaṃ pariyādāya tiṭṭhatī”ti yujjatīti ayaṃ yuttihāro.",
  "tika-s0401t:212_1": "Byañjanatthānaṃ yuttāyuttavibhāgavibhāvanalakkhaṇo hi yuttihāro.",
  "tika-s0401t:212_2": "Vuttampi cetaṃ –",
  "tika-s0401t:213_0": "“Sabbesaṃ hārānaṃ, yā bhūmī yo ca gocaro tesaṃ;",
  "tika-s0401t:214_0": "Yuttāyuttiparikkhā, hāro yuttīti niddiṭṭho”ti. ;",
  "tika-s0401t:215_0": "Yuttīti ca upapatti sādhanayutti,",
  "tika-s0401t:215_1": "idha pana yuttivicāraṇā yutti uttarapadalopena “rūpabhavo rūpa”nti yathā.",
  "tika-s0401t:215_2": "Yuttisahacaraṇato vā yutti.",
  "tika-s0401t:216_0": "Itthirūpaṃ ayoniso olokiyamānaṃ indriyesu aguttadvāratāya padaṭṭhānaṃ,",
  "tika-s0401t:216_1": "sā kusalānaṃ dhammānaṃ abhāvanāya padaṭṭhānaṃ,",
  "tika-s0401t:216_2": "sā sabbassapi saṃkilesapakkhassa parivuddhiyā padaṭṭhānaṃ.",
  "tika-s0401t:216_3": "Byatirekato pana itthirūpaṃ yoniso olokiyamānaṃ satipaṭṭhānabhāvanāya padaṭṭhānaṃ,",
  "tika-s0401t:216_4": "sā bojjhaṅgānaṃ bhāvanāpāripūriyā padaṭṭhānaṃ,",
  "tika-s0401t:216_5": "sā vijjāvimuttīnaṃ pāripūriyā padaṭṭhānaṃ,",
  "tika-s0401t:216_6": "kusalassa cittassa pariyādānaṃ sammohābhinivesassa padaṭṭhānaṃ,",
  "tika-s0401t:216_7": "so saṅkhārānaṃ padaṭṭhānaṃ,",
  "tika-s0401t:216_8": "saṅkhārā viññāṇassāti sabbaṃ āvattati bhavacakkaṃ.",
  "tika-s0401t:216_9": "Byatirekato pana kusalassa cittassa apariyādānaṃ tesaṃ tesaṃ kusalānaṃ dhammānaṃ uppādāya pāripūriyā padaṭṭhānanti ayaṃ tāva avisesato nayo.",
  "tika-s0401t:216_10": "Visesato pana sīlassa apariyādānaṃ avippaṭisārassa padaṭṭhānaṃ,",
  "tika-s0401t:216_11": "avippaṭisāro pāmojjassātiādinā yāva anupādāparinibbānaṃ netabbaṃ.",
  "tika-s0401t:216_12": "Ayaṃ padaṭṭhāno hāro.",
  "tika-s0401t:216_13": "Sutte āgatadhammānaṃ padaṭṭhānabhūte dhamme tesañca padaṭṭhānabhūteti sambhavato padaṭṭhānabhūtadhammaniddhāraṇalakkhaṇo hi padaṭṭhāno hāro.",
  "tika-s0401t:216_14": "Vuttañcetaṃ –",
  "tika-s0401t:217_0": "“Dhammaṃ deseti jino, tassa ca dhammassa yaṃ padaṭṭhānaṃ;",
  "tika-s0401t:218_0": "Iti yāva sabbadhammā, eso hāro padaṭṭhāno”ti. ;",
  "tika-s0401t:219_0": "Padaṭṭhānanti āsannakāraṇaṃ.",
  "tika-s0401t:219_1": "Idha pana padaṭṭhānavicāraṇā padaṭṭhānotiādi yuttihāre vuttanayeneva veditabbaṃ.",
  "tika-s0401t:220_0": "Ekarūpanti ca rūpāyatanaggahaṇena channampi bāhirānaṃ āyatanānaṃ gahaṇaṃ bāhirāyatanabhāvena ekalakkhaṇattā.",
  "tika-s0401t:220_1": "Cittanti manāyatanaggahaṇena channampi ajjhattikānaṃ āyatanānaṃ gahaṇaṃ ajjhattikāyatanabhāvena ekalakkhaṇattā.",
  "tika-s0401t:220_2": "Evaṃ khandhadhātādivasenapi ekalakkhaṇatā vattabbā.",
  "tika-s0401t:220_3": "Ayaṃ lakkhaṇo hāro.",
  "tika-s0401t:220_4": "Lakkhīyanti etena,",
  "tika-s0401t:220_5": "ettha vā ekalakkhaṇadhammā avuttāpi ekaccavacanenāti lakkhaṇo.",
  "tika-s0401t:220_6": "Sutte anāgatepi dhamme vuttappakāre āgate viya niddhāretvā yā saṃvaṇṇanā,",
  "tika-s0401t:220_7": "so lakkhaṇo hāro.",
  "tika-s0401t:220_8": "Vuttampi cetaṃ –",
  "tika-s0401t:221_0": "“Vuttamhi ekadhamme, ye dhammā ekalakkhaṇā keci;",
  "tika-s0401t:222_0": "Vuttā bhavanti sabbe, so hāro lakkhaṇo nāmā”ti. ;",
  "tika-s0401t:223_0": "Nidāne imissā desanāya rūpagarukānaṃ puggalānaṃ rūpasmiṃ anādīnavadassitā vuttā,",
  "tika-s0401t:223_1": "“kathaṃ nu kho ime imaṃ desanaṃ sutvā rūpe ādīnavadassanamukhena sabbasmimpi khandhapañcake sabbaso chandarāgaṃ pahāya sakalavaṭṭadukkhato mucceyyuṃ,",
  "tika-s0401t:223_2": "pare ca tattha patiṭṭhāpeyyu”nti ayamettha bhagavato adhippāyo.",
  "tika-s0401t:223_3": "Padanibbacanaṃ niruttaṃ,",
  "tika-s0401t:223_4": "taṃ “eva”ntiādinidānapadānaṃ “nāha”ntiādipāḷipadānañca aṭṭhakathāyaṃ tassā līnatthavaṇṇanāya ca vuttanayānusārena sukarattā na vitthārayimha.",
  "tika-s0401t:224_0": "Padapadatthadesanādesanānikkhepasuttasandhivasena pañcavidhā sandhi.",
  "tika-s0401t:224_1": "Tattha padassa padantarena sambandho padasandhi.",
  "tika-s0401t:224_2": "Padatthassa padatthantarena sambandho padatthasandhi,",
  "tika-s0401t:224_3": "yo “kiriyākārakasambandho”ti vuccati.",
  "tika-s0401t:224_4": "Nānānusandhikassa suttassa taṃtaṃanusandhīhi sambandho,",
  "tika-s0401t:224_5": "ekānusandhikassa ca pubbāparasambandho desanāsandhi,",
  "tika-s0401t:224_6": "yā aṭṭhakathāyaṃ “pucchānusandhi,",
  "tika-s0401t:224_7": "ajjhāsayānusandhi,",
  "tika-s0401t:224_8": "yathānusandhī”ti tidhā vibhattā.",
  "tika-s0401t:224_9": "Ajjhāsayo cettha attajjhāsayo parajjhāsayoti dvidhā veditabbo.",
  "tika-s0401t:224_10": "Desanānikkhepasandhi catunnaṃ suttanikkhepānaṃ vasena veditabbā.",
  "tika-s0401t:224_11": "Suttasandhi idha paṭhamanikkhepavaseneva veditabbā.",
  "tika-s0401t:224_12": "“Kasmā panettha idameva cittapariyādānasuttaṃ paṭhamaṃ nikkhitta”nti nāyamanuyogo katthaci na pavattati.",
  "tika-s0401t:224_13": "Apica ime sattā anādimati saṃsāre paribbhamantā itthipurisā aññamaññesaṃ pañcakāmaguṇasaṅkhātarūpābhirāmā,",
  "tika-s0401t:224_14": "tattha itthī purisassa rūpe sattā giddhā gadhitā laggā laggitā āsattā,",
  "tika-s0401t:224_15": "sā cassā tattha āsatti dubbivecanīyā.",
  "tika-s0401t:224_16": "Tathā puriso itthiyā rūpe,",
  "tika-s0401t:224_17": "tattha ca dassanasaṃsaggo garutaro itaresañca mūlabhūto.",
  "tika-s0401t:224_18": "Teneva hi bhagavā “kathaṃ nu kho mātugāme paṭipajjitabba”nti puṭṭho “adassanamevā”ti avoca.",
  "tika-s0401t:224_19": "Tasmā bhagavā pañcasu kāmaguṇesu rūpe chandarāgahāpanatthaṃ idameva suttaṃ paṭhamaṃ desesi.",
  "tika-s0401t:224_20": "Nibbānādhigamāya paṭipattiyā ādi resā paṭipattīti.",
  "tika-s0401t:224_21": "Yaṃ pana ekissā desanāya desanantarena saṃsandanaṃ,",
  "tika-s0401t:224_22": "ayampi desanāsandhi.",
  "tika-s0401t:224_23": "Sā idha evaṃ veditabbā. “Nāhaṃ,",
  "tika-s0401t:224_24": "bhikkhave…pe…",
  "tika-s0401t:224_25": "tiṭṭhatī”ti ayaṃ desanā. “Ye kho,",
  "tika-s0401t:224_26": "bhikkhave,",
  "tika-s0401t:224_27": "cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā,",
  "tika-s0401t:224_28": "tañce bhikkhu abhinandati abhivadati ajjhosāya tiṭṭhati,",
  "tika-s0401t:224_29": "tassa taṃ abhinandato abhivadato ajjhosāya tiṭṭhato uppajjanti aneke pāpakā akusalā dhammā”ti imāya desanāya saṃsandati.",
  "tika-s0401t:224_30": "Tathā “rūpe maññati,",
  "tika-s0401t:224_31": "rūpesu maññati,",
  "tika-s0401t:224_32": "rūpato maññati,",
  "tika-s0401t:224_33": "rūpaṃ ‘me’ti maññati. Rūpaṃ,",
  "tika-s0401t:224_34": "bhikkhave,",
  "tika-s0401t:224_35": "anabhijānaṃ aparijānaṃ avirājayaṃ appajahaṃ abhabbo dukkhakkhayāyā”ti evamādīhi desanāhi saṃsandatīti ayaṃ catubyūho hāro.",
  "tika-s0401t:224_36": "Viyūhīyanti vibhāgena piṇḍīyanti etena,",
  "tika-s0401t:224_37": "ettha vāti byūho,",
  "tika-s0401t:224_38": "nibbacanādīnaṃ catunnaṃ byūhoti catubyūho,",
  "tika-s0401t:224_39": "catunnaṃ vā byūho etthāti catubyūho.",
  "tika-s0401t:224_40": "Nibbacanādhippāyādīnaṃ catunnaṃ vibhāgalakkhaṇo hi catubyūho hāro.",
  "tika-s0401t:224_41": "Vuttañhetaṃ –",
  "tika-s0401t:225_0": "“Neruttamadhippāyo, byañjanamatha desanānidānañca;",
  "tika-s0401t:226_0": "Pubbāparānusandhī, eso hāro catubyūho”ti. ;",
  "tika-s0401t:227_0": "“Nāhaṃ,",
  "tika-s0401t:227_1": "bhikkhave, aññaṃ…pe…",
  "tika-s0401t:227_2": "itthirūpa”nti etena ayonisomanasikāro dīpito.",
  "tika-s0401t:227_3": "Yaṃ tattha cittaṃ pariyādiyati,",
  "tika-s0401t:227_4": "tena yonisomanasikāro.",
  "tika-s0401t:227_5": "Tattha ayonisomanasikaroto taṇhāvijjā parivaḍḍhanti,",
  "tika-s0401t:227_6": "tāsu taṇhāgahaṇena nava taṇhāmūlakā dhammā āvaṭṭanti,",
  "tika-s0401t:227_7": "avijjāgahaṇena avijjāmūlakaṃ sabbaṃ bhavacakkaṃ āvaṭṭati,",
  "tika-s0401t:227_8": "yonisomanasikāraggahaṇena ca yonisomanasikāramūlakā dhammā āvaṭṭanti,",
  "tika-s0401t:227_9": "catubbidhañca sampatticakkanti.",
  "tika-s0401t:227_10": "Ayaṃ āvaṭṭo hāro.",
  "tika-s0401t:227_11": "Āvaṭṭayanti etena,",
  "tika-s0401t:227_12": "ettha vā sabhāgavisabhāgā ca dhammā,",
  "tika-s0401t:227_13": "tesaṃ vā āvaṭṭananti āvaṭṭo.",
  "tika-s0401t:227_14": "Desanāya gahitadhammānaṃ sabhāgāsabhāgadhammavasena āvaṭṭanalakkhaṇo hi āvaṭṭo hāro.",
  "tika-s0401t:227_15": "Vuttampi cetaṃ –",
  "tika-s0401t:228_0": "“Ekamhi padaṭṭhāne, pariyesati sesakaṃ padaṭṭhānaṃ;",
  "tika-s0401t:229_0": "Āvaṭṭati paṭipakkhe, āvaṭṭo nāma so hāro”ti. ;",
  "tika-s0401t:230_0": "Rūpaṃ catubbidhaṃ kammasamuṭṭhānaṃ,",
  "tika-s0401t:230_1": "cittasamuṭṭhānaṃ,",
  "tika-s0401t:230_2": "utusamuṭṭhānaṃ,",
  "tika-s0401t:230_3": "āhārasamuṭṭhānaṃ,",
  "tika-s0401t:230_4": "tathā iṭṭhaṃ iṭṭhamajjhattaṃ aniṭṭhaṃ aniṭṭhamajjhattanti.",
  "tika-s0401t:230_5": "Idha pana iṭṭhaṃ adhippetaṃ.",
  "tika-s0401t:230_6": "Cittaṃ kusalacittamettha veditabbaṃ.",
  "tika-s0401t:230_7": "Taṃ kāmāvacaraṃ,",
  "tika-s0401t:230_8": "rūpāvacaraṃ,",
  "tika-s0401t:230_9": "arūpāvacaraṃ,",
  "tika-s0401t:230_10": "lokuttaranti catubbidhaṃ.",
  "tika-s0401t:230_11": "Vedanādisampayuttadhammabhedato anekavidhanti ayaṃ vibhattihāro.",
  "tika-s0401t:230_12": "Vibhajīyanti etena,",
  "tika-s0401t:230_13": "ettha vā sādhāraṇāsādhāraṇānaṃ saṃkilesavodānadhammānaṃ bhūmiyoti vibhatti.",
  "tika-s0401t:230_14": "Vibhajanaṃ vā etesaṃ bhūmiyoti vibhatti.",
  "tika-s0401t:230_15": "Saṃkilesadhamme vodānadhamme ca sādhāraṇāsādhāraṇato padaṭṭhānato bhūmito vibhajanalakkhaṇo hi vibhattihāro.",
  "tika-s0401t:230_16": "Vuttampi cetaṃ –",
  "tika-s0401t:231_0": "“Dhammañca padaṭṭhānaṃ, bhūmiñca vibhajjate ayaṃ hāro;",
  "tika-s0401t:232_0": "Sādhāraṇe asādhāraṇe ca neyyo vibhattī”ti. ;",
  "tika-s0401t:233_0": "Itthirūpaṃ purisassa cittaṃ pariyādāya tiṭṭhati ayoniso manasikaroto,",
  "tika-s0401t:233_1": "yoniso manasikaroto na pariyādiyati susaṃvutindriyattā sīlesu samāhitassāti ayaṃ parivatto hāro.",
  "tika-s0401t:233_2": "Paṭipakkhavasena parivattīyanti iminā,",
  "tika-s0401t:233_3": "ettha vā sutte vuttadhammā,",
  "tika-s0401t:233_4": "parivattanaṃ vā tesanti parivatto.",
  "tika-s0401t:233_5": "Niddiṭṭhānaṃ dhammānaṃ paṭipakkhato parivattanalakkhaṇo hi parivatto hāro.",
  "tika-s0401t:233_6": "Vuttañhetaṃ –",
  "tika-s0401t:234_0": "“Kusalākusale dhamme, niddiṭṭhe bhāvite pahīne ca;",
  "tika-s0401t:235_0": "Parivattati paṭipakkhe, hāro parivattano nāmā”ti. ;",
  "tika-s0401t:236_0": "Bhikkhave,",
  "tika-s0401t:236_1": "samaṇā pabbajitāti pariyāyavacanaṃ.",
  "tika-s0401t:236_2": "Aññaṃ paraṃ kiñcīti pariyāyavacanaṃ.",
  "tika-s0401t:236_3": "Rūpaṃ vaṇṇaṃ cakkhuviññeyyanti pariyāyavacanaṃ.",
  "tika-s0401t:236_4": "Samanupassāmi olokessāmi jānāmīti pariyāyavacanaṃ.",
  "tika-s0401t:236_5": "Evaṃ itthaṃ imaṃ pakāranti pariyāyavacanaṃ.",
  "tika-s0401t:236_6": "Purisassa puggalassāti pariyāyavacanaṃ.",
  "tika-s0401t:236_7": "Cittaṃ viññāṇaṃ manoti pariyāyavacanaṃ.",
  "tika-s0401t:236_8": "Pariyādāya gahetvā khepetvāti pariyāyavacanaṃ.",
  "tika-s0401t:236_9": "Tiṭṭhati dharati ṭhātīti pariyāyavacanaṃ.",
  "tika-s0401t:236_10": "Yathā yena pakārena yenākārenāti pariyāyavacanaṃ.",
  "tika-s0401t:236_11": "Itthī nārī mātugāmoti pariyāyavacananti ayaṃ vevacano hāro.",
  "tika-s0401t:236_12": "Vividhaṃ vacanaṃ ekassevatthassa vācakametthāti vivacanaṃ,",
  "tika-s0401t:236_13": "vivacanameva vevacanaṃ.",
  "tika-s0401t:236_14": "Vividhaṃ vuccati etena atthoti vā vivacanaṃ,",
  "tika-s0401t:236_15": "vivacanameva vevacanaṃ.",
  "tika-s0401t:236_16": "Ekasmiṃ atthe anekapariyāyasaddappayojanalakkhaṇo hi vevacano hāro.",
  "tika-s0401t:236_17": "Vuttañhetaṃ –",
  "tika-s0401t:237_0": "“Vevacanāni bahūni tu, sutte vuttāni ekadhammassa;",
  "tika-s0401t:238_0": "Yo jānāti suttavidū, vevacano nāma so hāro”ti. ;",
  "tika-s0401t:239_0": "Rūpaṃ kāḷasāmādivasena anekadhā paññattaṃ.",
  "tika-s0401t:239_1": "Puriso khattiyādivasena anekadhā paññatto.",
  "tika-s0401t:239_2": "Cittaṃ parittamahaggatādivasena anekadhā paññattaṃ.",
  "tika-s0401t:239_3": "“Pariyādāyā”ti ettha pariyādānaṃ pariyādāyakānaṃ pāpadhammānaṃ vasena vītikkamapariyuṭṭhānādinā ca anekadhā paññattaṃ.",
  "tika-s0401t:239_4": "Ayaṃ paññattihāro. Pakārehi,",
  "tika-s0401t:239_5": "pabhedato vā ñāpīyanti iminā,",
  "tika-s0401t:239_6": "ettha vā atthāti paññatti.",
  "tika-s0401t:239_7": "Ekekassa dhammassa anekāhi paññattīhi paññāpetabbākāravibhāvanalakkhaṇo hi paññattihāro.",
  "tika-s0401t:239_8": "Vuttañhetaṃ –",
  "tika-s0401t:240_0": "“Ekaṃ bhagavā dhammaṃ, paññattīhi vividhāhi deseti;",
  "tika-s0401t:241_0": "So ākāro ñeyyo, paññattī nāma so hāro”ti. ;",
  "tika-s0401t:242_0": "Virodhipaccayasamavāye visadisuppattiruppanavaṇṇavikārāpattiyā taṃsamaṅgino hadayaṅgatabhāvappakāsanaṃ rūpaṭṭhoti aniccatāmukhena otaraṇaṃ,",
  "tika-s0401t:242_1": "aniccassa pana dukkhattā dukkhatāmukhena,",
  "tika-s0401t:242_2": "dukkhassa ca anattakattā suññatāmukhena otaraṇaṃ.",
  "tika-s0401t:242_3": "Cittaṃ manoviññāṇadhātu,",
  "tika-s0401t:242_4": "tassā pariyādāyikā taṇhā tadekaṭṭhā ca pāpadhammā dhammadhātūti dhātumukhena otaraṇaṃ.",
  "tika-s0401t:242_5": "Evaṃ khandhāyatanādimukhehipi otaraṇaṃ vattabbanti ayaṃ otaraṇo hāro.",
  "tika-s0401t:242_6": "Otārīyanti anuppavesīyanti etena,",
  "tika-s0401t:242_7": "ettha vā suttāgatā dhammā paṭiccasamuppādādīsūti otaraṇo.",
  "tika-s0401t:242_8": "Paṭiccasamuppādādimukhena suttatthassa otaraṇalakkhaṇo hi otaraṇo hāro.",
  "tika-s0401t:242_9": "Vuttañhetaṃ –",
  "tika-s0401t:243_0": "“Yo ca paṭiccuppādo, indriyakhandhā ca dhātuāyatanā;",
  "tika-s0401t:244_0": "Etehi otarati yo, otaraṇo nāma so hāro”ti. ;",
  "tika-s0401t:245_0": "Nāhaṃ,",
  "tika-s0401t:245_1": "bhikkhave…pe…",
  "tika-s0401t:245_2": "samanupassāmīti ārambho.",
  "tika-s0401t:245_3": "Evaṃ purisassa cittaṃ pariyādāya tiṭṭhatīti padasuddhi,",
  "tika-s0401t:245_4": "na pana ārambhasuddhi.",
  "tika-s0401t:245_5": "Yathayidantiādi padasuddhi ceva ārambhasuddhi cāti ayaṃ sodhano hāro.",
  "tika-s0401t:245_6": "Sodhīyanti samādhīyanti etena,",
  "tika-s0401t:245_7": "ettha vā sutte padapadatthapañhārambhāti sodhano.",
  "tika-s0401t:245_8": "Sutte padapadatthapañhārambhānaṃ sodhanalakkhaṇo hi sodhano hāro.",
  "tika-s0401t:245_9": "Vuttañhetaṃ –",
  "tika-s0401t:246_0": "“Vissajjitamhi pañhe, gāthāyaṃ pucchitāyamārabbha;",
  "tika-s0401t:247_0": "Suddhāsuddhaparikkhā, hāro so sodhano nāmā”ti. ;",
  "tika-s0401t:248_0": "Aññanti sāmaññato adhiṭṭhānaṃ kassaci visesassa anāmaṭṭhattā.",
  "tika-s0401t:248_1": "Ekarūpampīti taṃ avikappetvā visesavacanaṃ.",
  "tika-s0401t:248_2": "Yathayidanti sāmaññato adhiṭṭhānaṃ aniyamavacanabhāvato.",
  "tika-s0401t:248_3": "Itthirūpanti taṃ avikappetvā visesavacananti ayaṃ adhiṭṭhāno hāro.",
  "tika-s0401t:248_4": "Adhiṭṭhīyanti anuppavattīyanti etena,",
  "tika-s0401t:248_5": "ettha vā sāmaññavisesabhūtā dhammā vinā vikappenāti adhiṭṭhāno.",
  "tika-s0401t:248_6": "Suttāgatānaṃ dhammānaṃ avikappanavaseneva sāmaññavisesaniddhāraṇalakkhaṇo hi adhiṭṭhāno hāro.",
  "tika-s0401t:248_7": "Vuttampi cetaṃ –",
  "tika-s0401t:249_0": "“Ekattatāya dhammā, yepi ca vemattatāya niddiṭṭhā;",
  "tika-s0401t:250_0": "Tena vikappayitabbā, eso hāro adhiṭṭhāno”ti. ;",
  "tika-s0401t:251_0": "Rūpassa kammāvijjādayo kammacittādayo ca hetu.",
  "tika-s0401t:251_1": "Samanupassanāya āvajjanādayo.",
  "tika-s0401t:251_2": "Kusalassa cittassa yoniso manasikārādayo.",
  "tika-s0401t:251_3": "Pariyādāyāti ettha pariyādānassa ayonisomanasikārādayoti ayaṃ parikkhāro hāro.",
  "tika-s0401t:251_4": "Parikaroti abhisaṅkharoti phalanti parikkhāro,",
  "tika-s0401t:251_5": "hetu paccayo ca.",
  "tika-s0401t:251_6": "Parikkhāraṃ ācikkhatīti parikkhāro, hāro.",
  "tika-s0401t:251_7": "Parikkhāravisayattā,",
  "tika-s0401t:251_8": "parikkhārasahacaraṇato vā parikkhāro.",
  "tika-s0401t:251_9": "Sutte āgatadhammānaṃ parikkhārasaṅkhātahetupaccaye niddhāretvā saṃvaṇṇanālakkhaṇo hi parikkhāro hāro.",
  "tika-s0401t:251_10": "Vuttañhetaṃ –",
  "tika-s0401t:252_0": "“Ye dhammā yaṃ dhammaṃ, janayantippaccayā paramparato;",
  "tika-s0401t:253_0": "Hetumavakaḍḍhayitvā, eso hāro parikkhāro”ti. ;",
  "tika-s0401t:254_0": "Purisassa cittaṃ pariyādāya tiṭṭhatīti ettha pariyādāyikā visesato taṇhāvijjā veditabbā tāsaṃ vasena pariyādānasambhavato.",
  "tika-s0401t:254_1": "Tāsu taṇhāya rūpamadhiṭṭhānaṃ,",
  "tika-s0401t:254_2": "avijjāya arūpaṃ.",
  "tika-s0401t:254_3": "Visesato taṇhāya samatho paṭipakkho,",
  "tika-s0401t:254_4": "avijjāya vipassanā.",
  "tika-s0401t:254_5": "Samathassa cetovimutti,",
  "tika-s0401t:254_6": "phalavipassanāya paññāvimutti.",
  "tika-s0401t:254_7": "Tathā hi tā rāgavirāgā avijjāvirāgāti visesetvā vuccantīti ayaṃ samāropano hāro.",
  "tika-s0401t:254_8": "Samāropīyanti etena,",
  "tika-s0401t:254_9": "ettha vā padaṭṭhānādimukhena dhammāti samāropano.",
  "tika-s0401t:254_10": "Sutte āgatadhammānaṃ padaṭṭhānavevacanabhāvanāpahānasamāropanavicāraṇalakkhaṇo hi samāropano hāro.",
  "tika-s0401t:254_11": "Vuttañhetaṃ –",
  "tika-s0401t:255_0": "“Ye dhammā yaṃ mūlā, ye cekatthā pakāsitā muninā;",
  "tika-s0401t:256_0": "Te samāropayitabbā, esa samāropano hāro”ti. ;",
  "tika-s0401t:257_0": "Ettāvatā ca –",
  "tika-s0401t:258_0": "“Desanā vicayo yutti, padaṭṭhāno ca lakkhaṇo;",
  "tika-s0401t:259_0": "Catubyūho ca āvaṭṭo, vibhatti parivattano.",
  "tika-s0401t:260_0": "Vevacano ca paññatti, otaraṇo ca sodhano;",
  "tika-s0401t:261_0": "Adhiṭṭhāno parikkhāro, samāropano soḷaso”ti. –",
  "tika-s0401t:262_0": "Evaṃ vuttā soḷasa hārā dassitāti veditabbā.",
  "tika-s0401t:262_1": "Harīyanti etehi,",
  "tika-s0401t:262_2": "ettha vā suttageyyādivisayā aññāṇasaṃsayavipallāsāti hārā.",
  "tika-s0401t:262_3": "Haranti vā sayaṃ tāni,",
  "tika-s0401t:262_4": "haraṇamattameva vāti hārā phalūpacārena.",
  "tika-s0401t:262_5": "Atha vā harīyanti voharīyanti dhammasaṃvaṇṇakadhammappaṭiggāhakehi dhammassa dānaggahaṇavasenāti hārā.",
  "tika-s0401t:262_6": "Atha vā hārā viyāti hārā.",
  "tika-s0401t:262_7": "Yathā hi anekaratanāvalisamūho hārasaṅkhāto attano avayavabhūtaratanasamphassehi samupajaniyamānahilādasukho",
  "tika-s0401t:262_8": "hutvā tadupabhogijanasarīrasantāpaṃ nidāghapariḷāhūpajanitaṃ vūpasameti,",
  "tika-s0401t:262_9": "evameva tepi nānāvidhaparamattharatanappabandhā saṃvaṇṇanāvisesā attano avayavabhūtaparamattharatanādhigamena",
  "tika-s0401t:262_10": "samuppādiyamānanibbutisukhā dhammappaṭiggāhakajanahadayaparitāpaṃ kāmarāgādikilesahetukaṃ vūpasamentīti.",
  "tika-s0401t:262_11": "Atha vā hārayanti aññāṇādinīhāraṃ apagamaṃ karonti ācikkhantīti vā hārā.",
  "tika-s0401t:262_12": "Atha vā sotujanacittassa haraṇato ramaṇato ca hārā niruttinayena yathā “bhavesu vantagamano bhagavā”ti.",
  "tika-s0401t:263_0": "Ito paraṃ pana nandiyāvaṭṭādipañcavidhanayā veditabbā –",
  "tika-s0401t:263_1": "tattha taṇhāvijjā samudayasaccaṃ,",
  "tika-s0401t:263_2": "tāsaṃ adhiṭṭhānādibhūtā rūpadhammā dukkhasaccaṃ,",
  "tika-s0401t:263_3": "tesaṃ appavatti nirodhasaccaṃ,",
  "tika-s0401t:263_4": "nirodhappajānanā paṭipadā maggasaccaṃ.",
  "tika-s0401t:263_5": "Taṇhāgahaṇena cettha māyāsāṭheyyamānātimānamadappamādapāpicchatāpāpamittatāahirikaanottappādivasena akusalapakkho netabbo.",
  "tika-s0401t:263_6": "Avijjāgahaṇena viparītamanasikārakodhūpanāhamakkhapaḷāsaissāmacchariya-",
  "tika-s0401t:263_7": "sārambhadovacassatābhavadiṭṭhivibhavadiṭṭhiādivasena akusalapakkho netabbo.",
  "tika-s0401t:263_8": "Vuttavipariyāyato kusalapakkho netabbo. Kathaṃ?",
  "tika-s0401t:263_9": "Amāyāasāṭheyyādivasena aviparītamanasikārādivasena ca.",
  "tika-s0401t:263_10": "Tathā samathapakkhiyānaṃ saddhindriyādīnaṃ,",
  "tika-s0401t:263_11": "vipassanāpakkhiyānaṃ aniccasaññādīnañca vasena vodānapakkho netabboti ayaṃ nandiyāvaṭṭassa nayassa bhūmi.",
  "tika-s0401t:263_12": "Yo hi taṇhāavijjāhi saṃkilesapakkhassa suttatthassa samathavipassanāhi vodānapakkhassa ca catusaccayojanamukhena nayanalakkhaṇo saṃvaṇṇanāviseso,",
  "tika-s0401t:263_13": "ayaṃ nandiyāvaṭṭanayo nāma.",
  "tika-s0401t:263_14": "Vuttañhetaṃ –",
  "tika-s0401t:264_0": "“Taṇhañca avijjampi ca, samathena vipassanāya yo neti;",
  "tika-s0401t:265_0": "Saccehi yojayitvā, ayaṃ nayo nandiyāvaṭṭo”ti. ;",
  "tika-s0401t:266_0": "Nandiyāvaṭṭassa viya āvaṭṭo etassāti nandiyāvaṭṭo.",
  "tika-s0401t:266_1": "Yathā hi nandiyāvaṭṭo anto ṭhitena padhānāvayavena bahiddhā āvaṭṭati,",
  "tika-s0401t:266_2": "evamayampi nayoti attho.",
  "tika-s0401t:266_3": "Atha vā nandiyā taṇhāya pamodassa vā āvaṭṭo etthāti nandiyāvaṭṭo.",
  "tika-s0401t:267_0": "Heṭṭhā vuttanayena gahitesu taṇhāvijjātappakkhiyadhammesu taṇhā lobho,",
  "tika-s0401t:267_1": "avijjā moho,",
  "tika-s0401t:267_2": "avijjāya sampayutto lohite sati pubbo viya taṇhāya sati sijjhamāno āghāto doso iti tīhi akusalamūlehi gahitehi,",
  "tika-s0401t:267_3": "tappaṭipakkhato kusalacittaggahaṇena ca tīṇi kusalamūlāni gahitāni eva honti.",
  "tika-s0401t:267_4": "Idhāpi lobho sabbāni vā sāsavakusalamūlāni samudayasaccaṃ,",
  "tika-s0401t:267_5": "tannibbattā tesaṃ adhiṭṭhānagocarabhūtā upādānakkhandhā dukkhasaccantiādinā saccayojanā veditabbā.",
  "tika-s0401t:267_6": "Phalaṃ panettha vimokkhattayavasena niddhāretabbaṃ,",
  "tika-s0401t:267_7": "tīhi akusalamūlehi tividhaduccaritasaṃkilesamalavisamaakusalasaññāvitakkādivasena akusalapakkho netabbo,",
  "tika-s0401t:267_8": "tathā tīhi kusalamūlehi tividhasucaritasamakusalasaññāvitakkasaddhammasamādhivimokkhamukhādivasena vodānapakkho",
  "tika-s0401t:267_9": "netabboti ayaṃ tipukkhalassa nayassa bhūmi.",
  "tika-s0401t:267_10": "Yo hi akusalamūlehi saṃkilesapakkhassa kusalamūlehi vodānapakkhassa suttatthassa ca catusaccayojanāmukhena nayanalakkhaṇo saṃvaṇṇanāviseso,",
  "tika-s0401t:267_11": "ayaṃ tipukkhalanayo nāma.",
  "tika-s0401t:267_12": "Tīhi avayavehi lobhādīhi saṃkilesapakkhe,",
  "tika-s0401t:267_13": "alobhādīhi ca vodānapakkhe pukkhalo sobhanoti tipukkhalo.",
  "tika-s0401t:267_14": "Vuttañhetaṃ –",
  "tika-s0401t:268_0": "“Yo akusale samūlehi,",
  "tika-s0401t:269_0": "Neti kusale ca kusalamūlehi;",
  "tika-s0401t:270_0": "Bhūtaṃ tathaṃ avitathaṃ,",
  "tika-s0401t:271_0": "Tipukkhalaṃ taṃ nayaṃ āhū”ti. ;",
  "tika-s0401t:272_0": "Vuttanayena gahitesu taṇhāvijjātappakkhiyadhammesu visesato taṇhādiṭṭhīnaṃ vasena asubhe “subha”nti,",
  "tika-s0401t:272_1": "dukkhe “sukha”nti ca vipallāsā,",
  "tika-s0401t:272_2": "avijjādiṭṭhīnaṃ vasena anicce “nicca”nti,",
  "tika-s0401t:272_3": "anattani “attā”ti vipallāsā veditabbā.",
  "tika-s0401t:272_4": "Tesaṃ paṭipakkhato kusalacittaggahaṇena siddhehi sativīriyasamādhipaññindriyehi cattāri satipaṭṭhānāni siddhāniyeva honti.",
  "tika-s0401t:273_0": "Tattha catūhi indriyehi cattāro puggalā niddisitabbā. Kathaṃ?",
  "tika-s0401t:273_1": "Duvidho hi taṇhācarito mudindriyo tikkhindriyoti,",
  "tika-s0401t:273_2": "tathā diṭṭhicarito.",
  "tika-s0401t:273_3": "Tesu paṭhamo asubhe “subha”nti vipariyesaggāhī satibalena yathābhūtaṃ kāyasabhāvaṃ sallakkhento bhāvanābalena",
  "tika-s0401t:273_4": "taṃ vipallāsaṃ samugghātetvā sammattaniyāmaṃ okkamati.",
  "tika-s0401t:273_5": "Dutiyo asukhe “sukha”nti vipariyesaggāhī “uppannaṃ kāmavitakkaṃ nādhivāsetī”tiādinā vuttena vīriyasaṃvarabhūtena",
  "tika-s0401t:273_6": "vīriyabalena paṭipakkhaṃ vinodento bhāvanābalena taṃ vipallāsaṃ vidhametvā sammattaniyāmaṃ okkamati.",
  "tika-s0401t:273_7": "Tatiyo anicce “nicca”nti vipallāsaggāhī samathabalena samāhitacitto saṅkhārānaṃ khaṇikabhāvaṃ sallakkhento",
  "tika-s0401t:273_8": "bhāvanābalena taṃ vipallāsaṃ samugghātetvā sammattaniyāmaṃ okkamati.",
  "tika-s0401t:273_9": "Catuttho santatisamūhakiccārammaṇaghanavañcitatāya phassādidhammapuñjamatte anattani “attā”ti micchābhinivesī",
  "tika-s0401t:273_10": "catukoṭikasuññatāmanasikārena taṃ micchābhinivesaṃ viddhaṃsento sāmaññaphalaṃ sacchikaroti.",
  "tika-s0401t:273_11": "Subhasaññādīhi catūhipi vā vipallāsehi samudayasaccaṃ,",
  "tika-s0401t:273_12": "tesamadhiṭṭhānārammaṇabhūtā pañcupādānakkhandhā dukkhasaccantiādinā saccayojanā veditabbā.",
  "tika-s0401t:273_13": "Phalaṃ panettha cattāri sāmaññaphalāni,",
  "tika-s0401t:273_14": "catūhi cettha vipallāsehi caturāsavoghayogaganthaagatitaṇhupādānasallaviññāṇaṭṭhitiapariññādivasena akusalapakkho netabbo,",
  "tika-s0401t:273_15": "tathā catūhi satipaṭṭhānehi catubbidhajjhānavihārādhiṭṭhānasukhabhāgiyadhammaappamaññāsammappadhānaiddhipādādivasena",
  "tika-s0401t:273_16": "vodānapakkho netabboti ayaṃ sīhavikkīḷitassa nayassa bhūmi.",
  "tika-s0401t:273_17": "Yo hi subhasaññādīhi vipallāsehi sakalassa saṃkilesapakkhassa saddhindriyādīhi ca vodānapakkhassa catusaccayojanāvasena",
  "tika-s0401t:273_18": "nayanalakkhaṇo saṃvaṇṇanāviseso,",
  "tika-s0401t:273_19": "ayaṃ sīhavikkīḷito nāma.",
  "tika-s0401t:273_20": "Vuttañhetaṃ –",
  "tika-s0401t:274_0": "“Yo neti vipallāsehi,",
  "tika-s0401t:275_0": "Kilese indriyehi saddhamme;",
  "tika-s0401t:276_0": "Etaṃ nayaṃ nayavidū,",
  "tika-s0401t:277_0": "Sīhavikkīḷitaṃ āhū”ti. ;",
  "tika-s0401t:278_0": "Asantāsanajavaparakkamādivisesayogena sīho bhagavā,",
  "tika-s0401t:278_1": "tassa vikkīḷitaṃ desanā vacīkammabhūto vihāroti katvā vipallāsatappaṭipakkhaparidīpanato sīhassa vikkīḷitaṃ etthāti sīhavikkīḷito, nayo.",
  "tika-s0401t:278_2": "Balavisesayogadīpanato vā sīhavikkīḷitasadisattā nayo sīhavikkīḷito.",
  "tika-s0401t:278_3": "Balaviseso cettha saddhādibalaṃ,",
  "tika-s0401t:278_4": "dasabalāni eva vā.",
  "tika-s0401t:279_0": "Imesaṃ pana tiṇṇaṃ atthanayānaṃ siddhiyā vohāranayadvayaṃ siddhameva hoti.",
  "tika-s0401t:279_1": "Tathā hi atthanayattayadisābhāvena kusalādidhammānaṃ ālocanaṃ disālocanaṃ.",
  "tika-s0401t:279_2": "Vuttañhetaṃ –",
  "tika-s0401t:280_0": "“Veyyākaraṇesu hi ye,",
  "tika-s0401t:281_0": "Kusalākusalā tahiṃ tahiṃ vuttā;",
  "tika-s0401t:282_0": "Manasā olokayate,",
  "tika-s0401t:283_0": "Taṃ khu disālocanaṃ āhū”ti. ;",
  "tika-s0401t:284_0": "Tathā ālocitānaṃ tesaṃ dhammānaṃ atthanayattayayojane samānayanato aṅkuso viya aṅkuso. Vuttañhetaṃ –",
  "tika-s0401t:285_0": "“Oloketvā disalocanena, ukkhipiya yaṃ samāneti;",
  "tika-s0401t:286_0": "Sabbe kusalākusale, ayaṃ nayo aṅkuso nāmā”ti. ;",
  "tika-s0401t:287_0": "Tasmā manasāva atthanayānaṃ disābhūtadhammānaṃ locanaṃ disālocanaṃ,",
  "tika-s0401t:287_1": "tesaṃ samānayanaṃ aṅkusoti pañcapi nayāni yuttāni honti.",
  "tika-s0401t:288_0": "Ettāvatā ca –",
  "tika-s0401t:289_0": "“Paṭhamo nandiyāvaṭṭo, dutiyo ca tipukkhalo;",
  "tika-s0401t:290_0": "Sīhavikkīḷito nāma, tatiyo nayalañjako.",
  "tika-s0401t:291_0": "Disālocanamāhaṃsu, catutthaṃ nayamuttamaṃ;",
  "tika-s0401t:292_0": "Pañcamo aṅkuso nāma, sabbe pañca nayā gatā”ti. –",
  "tika-s0401t:293_0": "Evaṃ vuttapañcanayāpi ettha dassitāti veditabbā.",
  "tika-s0401t:293_1": "Nayati saṃkilesaṃ vodānañca vibhāgato ñāpetīti nayo,",
  "tika-s0401t:293_2": "lañjeti pakāseti suttatthanti lañjako,",
  "tika-s0401t:293_3": "nayo ca so lañjako cāti nayalañjako.",
  "tika-s0401t:293_4": "Idañca suttaṃ soḷasavidhe suttantapaṭṭhāne saṃkilesabhāgiyaṃ byatirekamukhena nibbedhāsekkhabhāgiyanti daṭṭhabbaṃ.",
  "tika-s0401t:293_5": "Aṭṭhavīsatividhe pana suttantapaṭṭhāne lokiyalokuttaraṃ sattadhammādhiṭṭhānaṃ ñāṇaññeyyaṃ dassanabhāvanaṃ",
  "tika-s0401t:293_6": "sakavacanaṃ vissajjanīyaṃ kusalākusalaṃ anuññātaṃ paṭikkhittañcāti veditabbaṃ.",
  "tika-s0401t:294_0": "Tattha soḷasavidhasuttantaṃ paṭṭhānaṃ nāma “saṃkilesabhāgiyaṃ suttaṃ,",
  "tika-s0401t:294_1": "vāsanābhāgiyaṃ suttaṃ,",
  "tika-s0401t:294_2": "nibbedhabhāgiyaṃ suttaṃ,",
  "tika-s0401t:294_3": "asekkhabhāgiyaṃ suttaṃ,",
  "tika-s0401t:294_4": "saṃkilesabhāgiyañca vāsanābhāgiyañca suttaṃ,",
  "tika-s0401t:294_5": "saṃkilesabhāgiyañca nibbedhabhāgiyañca suttaṃ,",
  "tika-s0401t:294_6": "saṃkilesabhāgiyañca asekkhabhāgiyañca suttaṃ,",
  "tika-s0401t:294_7": "vāsanābhāgiyañca nibbedhabhāgiyañca suttaṃ,",
  "tika-s0401t:294_8": "vāsanābhāgiyañca asekkhabhāgiyañca suttaṃ,",
  "tika-s0401t:294_9": "nibbedhabhāgiyañca asekkhabhāgiyañca suttaṃ,",
  "tika-s0401t:294_10": "saṃkilesabhāgiyañca vāsanābhāgiyañca nibbedhabhāgiyañca suttaṃ,",
  "tika-s0401t:294_11": "saṃkilesabhāgiyañca vāsanābhāgiyañca asekkhabhāgiyañca suttaṃ,",
  "tika-s0401t:294_12": "saṃkilesabhāgiyañca nibbedhabhāgiyañca asekkhabhāgiyañca suttaṃ,",
  "tika-s0401t:294_13": "vāsanābhāgiyañca nibbedhabhāgiyañca asekkhabhāgiyañca suttaṃ,",
  "tika-s0401t:294_14": "saṃkilesabhāgiyañca vāsanābhāgiyañca nibbedhabhāgiyañca asekkhabhāgiyañca suttaṃ,",
  "tika-s0401t:294_15": "neva saṃkilesabhāgiyaṃ na vāsanābhāgiyaṃ na nibbedhabhāgiyaṃ na asekkhabhāgiyaṃ sutta”nti evaṃ vuttasoḷasasāsanapaṭṭhānāni.",
  "tika-s0401t:295_0": "Tattha saṃkilissanti etenāti saṃkileso,",
  "tika-s0401t:295_1": "saṃkilesabhāge saṃkilesakoṭṭhāse pavattaṃ saṃkilesabhāgiyaṃ.",
  "tika-s0401t:295_2": "Vāsanā puññabhāvanā,",
  "tika-s0401t:295_3": "vāsanābhāge pavattaṃ vāsanābhāgiyaṃ,",
  "tika-s0401t:295_4": "vāsanaṃ bhajāpetīti vā vāsanābhāgiyaṃ.",
  "tika-s0401t:295_5": "Nibbijjhanaṃ lobhakkhandhādīnaṃ padālanaṃ nibbedho,",
  "tika-s0401t:295_6": "nibbedhabhāge pavattaṃ,",
  "tika-s0401t:295_7": "nibbedhaṃ bhajāpetīti vā nibbedhabhāgiyaṃ.",
  "tika-s0401t:295_8": "Pariniṭṭhitasikkhā dhammā asekkhā,",
  "tika-s0401t:295_9": "asekkhabhāge pavattaṃ,",
  "tika-s0401t:295_10": "asekkhe bhajāpetīti vā asekkhabhāgiyaṃ.",
  "tika-s0401t:295_11": "Tesu yattha taṇhādisaṃkileso vibhatto,",
  "tika-s0401t:295_12": "idaṃ saṃkilesabhāgiyaṃ.",
  "tika-s0401t:295_13": "Yattha dānādipuññakiriyavatthu vibhattaṃ,",
  "tika-s0401t:295_14": "idaṃ vāsanābhāgiyaṃ.",
  "tika-s0401t:295_15": "Yattha sekkhā sīlakkhandhādayo vibhattā,",
  "tika-s0401t:295_16": "idaṃ nibbedhabhāgiyaṃ.",
  "tika-s0401t:295_17": "Yattha pana asekkhā sīlakkhandhādayo vibhattā,",
  "tika-s0401t:295_18": "idaṃ asekkhabhāgiyaṃ.",
  "tika-s0401t:295_19": "Itarāni tesaṃ vomissakanayavasena vuttāni.",
  "tika-s0401t:295_20": "Sabbāsavasaṃvarapariyāyādīnaṃ vasena sabbabhāgiyaṃ veditabbaṃ.",
  "tika-s0401t:295_21": "Tattha hi saṃkilesadhammā lokiyasucaritadhammā sekkhā dhammā asekkhā dhammā ca vibhattā.",
  "tika-s0401t:295_22": "Sabbabhāgiyaṃ pana “passaṃ na passatī”tiādikaṃ udakādianuvādavacanaṃ veditabbaṃ.",
  "tika-s0401t:296_0": "Aṭṭhavīsatividhaṃ suttantapaṭṭhānaṃ pana “lokiyaṃ,",
  "tika-s0401t:296_1": "lokuttaraṃ,",
  "tika-s0401t:296_2": "lokiyañca lokuttarañca,",
  "tika-s0401t:296_3": "sattādhiṭṭhānaṃ,",
  "tika-s0401t:296_4": "dhammādhiṭṭhānaṃ,",
  "tika-s0401t:296_5": "sattādhiṭṭhānañca dhammādhiṭṭhānañca, ñāṇaṃ, ñeyyaṃ,",
  "tika-s0401t:296_6": "ñāṇañca ñeyyañca, dassanaṃ, bhāvanā,",
  "tika-s0401t:296_7": "dassanañca bhāvanā ca,",
  "tika-s0401t:296_8": "sakavacanaṃ,",
  "tika-s0401t:296_9": "paravacanaṃ,",
  "tika-s0401t:296_10": "sakavacanañca paravacanañca,",
  "tika-s0401t:296_11": "vissajjanīyaṃ,",
  "tika-s0401t:296_12": "avissajjanīyaṃ,",
  "tika-s0401t:296_13": "vissajjanīyañca avissajjanīyañca, kammaṃ, vipāko,",
  "tika-s0401t:296_14": "kammañca vipāko ca kusalaṃ, akusalaṃ,",
  "tika-s0401t:296_15": "kusalañca akusalañca anuññātaṃ,",
  "tika-s0401t:296_16": "paṭikkhittaṃ,",
  "tika-s0401t:296_17": "anuññātañca paṭikkhittañca,",
  "tika-s0401t:296_18": "thavo”ti evamāgatāni aṭṭhavīsati sāsanapaṭṭhānāni.",
  "tika-s0401t:296_19": "Tattha lokiyanti loke niyutto,",
  "tika-s0401t:296_20": "loke vā vidito lokiyo.",
  "tika-s0401t:296_21": "Idha pana lokiyo attho yasmiṃ sutte vutto,",
  "tika-s0401t:296_22": "taṃ suttaṃ lokiyaṃ.",
  "tika-s0401t:296_23": "Tathā lokuttaraṃ.",
  "tika-s0401t:296_24": "Yasmiṃ pana sutte padesena lokiyaṃ,",
  "tika-s0401t:296_25": "padesena lokuttaraṃ vuttaṃ,",
  "tika-s0401t:296_26": "taṃ lokiyañca lokuttarañca.",
  "tika-s0401t:296_27": "Sattaadhippāyasattapaññattimukhena desitaṃ sattādhiṭṭhānaṃ.",
  "tika-s0401t:296_28": "Dhammavasena desitaṃ dhammādhiṭṭhānaṃ.",
  "tika-s0401t:296_29": "Ubhayavasena desitaṃ sattādhiṭṭhānañca dhammādhiṭṭhānañca.",
  "tika-s0401t:296_30": "Iminā nayena sabbapadesu attho veditabbo.",
  "tika-s0401t:296_31": "Buddhādīnaṃ pana guṇābhitthavanavasena pavattaṃ suttaṃ thavo nāma –",
  "tika-s0401t:297_0": "“Maggānaṭṭhaṅgiko seṭṭho, saccānaṃ caturo padā;",
  "tika-s0401t:298_0": "Virāgo seṭṭho dhammānaṃ, dvipadānañca cakkhumā”ti. ādikaṃ viya –",
  "tika-s0401t:299_0": "Nettinayavaṇṇanā niṭṭhitā.",
  "tika-s0401t:300_0": "2.",
  "tika-s0401t:300_1": "Saddagarukādīnanti ādisaddena gandharasaphoṭṭhabbagaruke saṅgaṇhāti.",
  "tika-s0401t:300_2": "Āsayavasenāti ajjhāsayavasena.",
  "tika-s0401t:300_3": "Utusamuṭṭhānopi itthisantānagato saddo labbhati,",
  "tika-s0401t:300_4": "so idha nādhippetoti “cittasamuṭṭhāno”ti vuttaṃ.",
  "tika-s0401t:300_5": "Kathitasaddo ālāpādisaddo.",
  "tika-s0401t:300_6": "Gītasaddo sarena gāyanasaddo.",
  "tika-s0401t:300_7": "Itthiyā hasanasaddopettha saṅgahetabbo tassapi purisena assādetabbato. Tenāha –",
  "tika-s0401t:300_8": "“apica kho mātugāmassa saddaṃ suṇāti tirokuṭṭā vā tiropākārā vā hasantiyā vā bhaṇantiyā vā gāyantiyā vā,",
  "tika-s0401t:300_9": "so tadassādetī”tiādi.",
  "tika-s0401t:300_10": "Nivatthanivāsanassāti khalitthaddhassa nivāsanassa.",
  "tika-s0401t:300_11": "Alaṅkārassāti nūpurādikassa alaṅkārassa.",
  "tika-s0401t:300_12": "Itthisaddotveva veditabboti itthipaṭibaddhabhāvato vuttaṃ. Tenāha –",
  "tika-s0401t:300_13": "“sabbopī”tiādi.",
  "tika-s0401t:300_14": "Avidūraṭṭhāneti tassa hatthikulassa vasanaṭṭhānato avidūraṭṭhāne.",
  "tika-s0401t:300_15": "Kāyūpapannoti sampannakāyo thirakathinamahākāyo.",
  "tika-s0401t:300_16": "Mahāhatthīti mahānubhāvo hatthī.",
  "tika-s0401t:300_17": "Jeṭṭhakaṃ katvāti yūthapatiṃ katvā.",
  "tika-s0401t:301_0": "Kathinatikkhabhāvena siṅgasadisattā aḷasaṅkhātāni siṅgāni etassa atthīti siṅgī,",
  "tika-s0401t:301_1": "suvaṇṇavaṇṇatāya mahābalatāya ca sīhahatthiādimigasadisattā migo viyāti migo.",
  "tika-s0401t:301_2": "Tattha tattha kiccaṃ netubhāvena cakkhuyeva nettaṃ,",
  "tika-s0401t:301_3": "taṃ uggataṭṭhena āyataṃ etassāti āyatacakkhunetto.",
  "tika-s0401t:301_4": "Aṭṭhi eva taco etassāti aṭṭhittaco.",
  "tika-s0401t:301_5": "Tenābhibhūtoti tena migena abhibhūto ajjhotthaṭo niccalaggahito hutvā.",
  "tika-s0401t:301_6": "Karuṇaṃ rudāmīti kāruññapatto hutvā rodāmi viravāmi.",
  "tika-s0401t:301_7": "Paccatthikabhayato mutti nāma yathā tathā sahāyavato hoti,",
  "tika-s0401t:301_8": "na ekākinoti āha –",
  "tika-s0401t:301_9": "“mā heva maṃ pāṇasamaṃ jaheyyā”ti.",
  "tika-s0401t:301_10": "Tattha mā heva manti maṃ evarūpaṃ byasanaṃ pattaṃ attano pāṇasamaṃ piyasāmikaṃ tvaṃ māheva jahi.",
  "tika-s0401t:302_0": "Kuñce girikūṭe ramati abhiramati,",
  "tika-s0401t:302_1": "tattha vā vicarati,",
  "tika-s0401t:302_2": "koñjanādaṃ nadanto vā vicarati,",
  "tika-s0401t:302_3": "ku vā pathavī,",
  "tika-s0401t:302_4": "tadabhighātena jīratīti kuñjaro.",
  "tika-s0401t:302_5": "Saṭṭhihāyananti jātiyā saṭṭhivassakālasmiṃ kuñjarā thāmena parihāyanti,",
  "tika-s0401t:302_6": "taṃ sandhāya evamāha.",
  "tika-s0401t:302_7": "Pathabyā cāturantāyāti catūsu disāsu samuddaṃ patvā ṭhitāya cāturantāya pathaviyā.",
  "tika-s0401t:302_8": "Suppiyoti suṭṭhu piyo.",
  "tika-s0401t:302_9": "Tesaṃ tvaṃ vārijo seṭṭhoti ye samudde vā gaṅgāya vā yamunāya vā nammadānadiyā vā kuḷīrā,",
  "tika-s0401t:302_10": "tesaṃ sabbesaṃ vaṇṇasampattiyā mahantattena ca vārimhi jātattā vārijo tvameva seṭṭho pasatthataro.",
  "tika-s0401t:302_11": "Muñca rodantiyā patinti sabbesaṃ seṭṭhattā tameva yācāmi,",
  "tika-s0401t:302_12": "rodamānāya mayhaṃ sāmikaṃ muñca.",
  "tika-s0401t:302_13": "Athāti gahaṇassa sithilakaraṇasamanantarameva.",
  "tika-s0401t:302_14": "Etassāti paṭisattumaddanassa.",
  "tika-s0401t:303_0": "Pabbatagahanaṃ nissāyāti tisso pabbatarājiyo atikkamitvā catutthāya pabbatarājiyaṃ pabbatagahanaṃ upanissāya.",
  "tika-s0401t:303_1": "Evaṃ vadatīti “udetayaṃ cakkhumā”tiādinā imaṃ buddhamantaṃ mantento vadati.",
  "tika-s0401t:304_0": "Tattha udetīti pācīnalokadhātuto uggacchati.",
  "tika-s0401t:304_1": "Cakkhumāti sakalacakkavāḷavāsīnaṃ andhakāraṃ vidhamitvā cakkhuppaṭilābhakaraṇena yantena tesaṃ dinnaṃ cakkhu,",
  "tika-s0401t:304_2": "tena cakkhunā cakkhumā.",
  "tika-s0401t:304_3": "Ekarājāti sakalacakkavāḷe ālokakarānaṃ antare seṭṭhaṭṭhena rañjanaṭṭhena ca ekarājā.",
  "tika-s0401t:304_4": "Harissavaṇṇoti harisamānavaṇṇo,",
  "tika-s0401t:304_5": "suvaṇṇavaṇṇoti attho.",
  "tika-s0401t:304_6": "Pathaviṃ pabhāsetīti pathavippabhāso.",
  "tika-s0401t:304_7": "Taṃ taṃ namassāmīti tasmā taṃ evarūpaṃ bhavantaṃ namassāmi vandāmi.",
  "tika-s0401t:304_8": "Tayājja guttā viharemha divasanti tayā ajja rakkhitā hutvā imaṃ divasaṃ catuiriyāpathavihārena sukhaṃ vihareyyāma.",
  "tika-s0401t:305_0": "Evaṃ bodhisatto imāya gāthāya sūriyaṃ namassitvā dutiyagāthāya atīte parinibbute buddhe ceva buddhaguṇe ca namassati “ye brāhmaṇā”tiādinā.",
  "tika-s0401t:305_1": "Tattha ye brāhmaṇāti ye bāhitapāpā parisuddhā brāhmaṇā.",
  "tika-s0401t:305_2": "Vedagūti vedānaṃ pāraṃ gatā,",
  "tika-s0401t:305_3": "vedehi pāraṃ gatāti vā vedagū.",
  "tika-s0401t:305_4": "Idha pana sabbe saṅkhatadhamme vidite pākaṭe katvā katāti vedagū.",
  "tika-s0401t:305_5": "Tenevāha –",
  "tika-s0401t:305_6": "“sabbadhamme”ti.",
  "tika-s0401t:305_7": "Sabbe khandhāyatanadhātudhamme salakkhaṇasāmaññalakkhaṇavasena attano ñāṇassa vidite pākaṭe katvā tiṇṇaṃ",
  "tika-s0401t:305_8": "mārānaṃ matthakaṃ madditvā sammāsambodhiṃ pattā,",
  "tika-s0401t:305_9": "saṃsāraṃ vā atikkantāti attho.",
  "tika-s0401t:305_10": "Te me namoti te mama imaṃ namakkāraṃ paṭicchantu.",
  "tika-s0401t:305_11": "Te ca maṃ pālayantūti evaṃ mayā namassitā ca te bhagavanto maṃ pālayantu rakkhantu.",
  "tika-s0401t:305_12": "Namattu buddhānaṃ…pe…",
  "tika-s0401t:305_13": "vimuttiyāti ayaṃ mama namakkāro atītānaṃ parinibbutānaṃ buddhānaṃ atthu,",
  "tika-s0401t:305_14": "tesaṃyeva catūsu phalesu ñāṇasaṅkhātāya bodhiyā atthu,",
  "tika-s0401t:305_15": "tathā tesaññeva arahattaphalavimuttiyā vimuttānaṃ atthu,",
  "tika-s0401t:305_16": "yā ca nesaṃ tadaṅgavikkhambhanasamucchedappaṭippassaddhinissaraṇasaṅkhātā pañcavidhā vimutti,",
  "tika-s0401t:305_17": "tāya vimuttiyāpi ayaṃ mayhaṃ namakkāro atthūti attho.",
  "tika-s0401t:305_18": "Imaṃ so parittaṃ katvā,",
  "tika-s0401t:305_19": "moro carati esanāti idaṃ pana padadvayaṃ satthā abhisambuddho hutvā āha.",
  "tika-s0401t:305_20": "Tassattho –",
  "tika-s0401t:305_21": "bhikkhave,",
  "tika-s0401t:305_22": "so moro imaṃ parittaṃ imaṃ rakkhaṃ katvā attano gocarabhūmiyaṃ pupphaphalādīnaṃ atthāya nānappakārāya esanāya caratīti.",
  "tika-s0401t:306_0": "Evaṃ divasaṃ caritvā sāyaṃ pabbatamatthake nisīditvā atthaṃ gacchantaṃ sūriyaṃ olokento buddhaguṇe āvajjetvā",
  "tika-s0401t:306_1": "nivāsaṭṭhāne rakkhāvaraṇatthāya puna brahmamantaṃ vadanto “apetaya”ntiādimāha.",
  "tika-s0401t:306_2": "Tenevāha –",
  "tika-s0401t:306_3": "“divasaṃ gocaraṃ gahetvā”tiādi.",
  "tika-s0401t:306_4": "Tattha apetīti apayāti atthaṃ gacchati.",
  "tika-s0401t:306_5": "Imaṃ so parittaṃ katvā moro vāsamakappayīti idampi abhisambuddho hutvā āha.",
  "tika-s0401t:306_6": "Tassattho –",
  "tika-s0401t:306_7": "bhikkhave,",
  "tika-s0401t:306_8": "so moro imaṃ parittaṃ imaṃ rakkhaṃ katvā attano nivāsaṭṭhāne vāsaṃ saṃkappayitthāti.",
  "tika-s0401t:306_9": "Parittakammato puretaramevāti parittakammakaraṇato puretarameva.",
  "tika-s0401t:306_10": "Morakukkuṭikāyāti kukkuṭikāsadisāya moracchāpikāya.",
  "tika-s0401t:307_0": "3.",
  "tika-s0401t:307_1": "Tatiye rūpāyatanassa viya gandhāyatanassapi samuṭṭhāpakapaccayavasena viseso natthīti āha –",
  "tika-s0401t:307_2": "“catusamuṭṭhānika”nti.",
  "tika-s0401t:307_3": "Itthiyā sarīragandhassa kāyāruḷhaanulepanādigandhassa ca tappaṭibaddhabhāvato avisesena gahaṇappasaṅge",
  "tika-s0401t:307_4": "idhādhippetagandhaṃ niddhārento “svāya”ntiādimāha.",
  "tika-s0401t:307_5": "Tattha itthiyāti pākatikāya itthiyā.",
  "tika-s0401t:307_6": "Duggandhoti pākatikāya itthiyā sarīragandhabhāvato duggandho hoti.",
  "tika-s0401t:307_7": "Idhādhippetoti iṭṭhabhāvato assādetabbattā vuttaṃ.",
  "tika-s0401t:307_8": "Kathaṃ pana itthiyā sarīragandhassa duggandhabhāvoti āha –",
  "tika-s0401t:307_9": "“ekaccā hī”tiādi.",
  "tika-s0401t:307_10": "Tattha assassa viya gandho assā atthīti assagandhinī.",
  "tika-s0401t:307_11": "Meṇḍakassa viya gandho assā atthīti meṇḍakagandhinī.",
  "tika-s0401t:307_12": "Sedassa viya gandho assā atthīti sedagandhinī.",
  "tika-s0401t:307_13": "Soṇitassa viya gandho assā atthīti soṇitagandhinī.",
  "tika-s0401t:307_14": "Rajjatevāti anādimati saṃsāre avijjādikilesavāsanāya parikaḍḍhitahadayattā phoṭṭhabbassādagadhitacittatāya",
  "tika-s0401t:307_15": "ca andhabālo evarūpāyapi duggandhasarīrāya itthiyā rajjatiyeva.",
  "tika-s0401t:307_16": "Pākatikāya itthiyā sarīragandhassa duggandhabhāvaṃ dassetvā idāni visiṭṭhāya ekaccāya itthiyā tadabhāvaṃ dassetuṃ –",
  "tika-s0401t:307_17": "“cakkavattino panā”tiādimāha.",
  "tika-s0401t:307_18": "Yadi evaṃ īdisāya itthiyā sarīragandhopi idha kasmā nādhippetoti āha –",
  "tika-s0401t:307_19": "“ayaṃ na sabbāsaṃ hotī”tiādi.",
  "tika-s0401t:307_20": "Tiracchānagatāya itthiyā ekaccāya ca manussitthiyā sarīragandhassa ativiya assādetabbabhāvadassanato",
  "tika-s0401t:307_21": "puna tampi avisesena anujānanto “itthikāye gandho vā hotū”tiādimāha.",
  "tika-s0401t:307_22": "Itthigandhotveva veditabboti tappaṭibaddhabhāvato vuttaṃ.",
  "tika-s0401t:308_0": "4.",
  "tika-s0401t:308_1": "Catutthādīsu kiṃ tenāti jivhāviññeyyarase idhādhippete kiṃ tena avayavarasādinā vuttena payojanaṃ.",
  "tika-s0401t:308_2": "Oṭṭhamaṃsaṃ sammakkhetīti oṭṭhamaṃsasammakkhano,",
  "tika-s0401t:308_3": "kheḷādīni.",
  "tika-s0401t:308_4": "Ādisaddena oṭṭhamaṃsamakkhano tambulamukhavāsādiraso gayhati.",
  "tika-s0401t:308_5": "Sabbo so itthirasoti itthiyāvassa gahetabbattā.",
  "tika-s0401t:309_0": "5.",
  "tika-s0401t:309_1": "Itthiphoṭṭhabboti etthāpi eseva nayo.",
  "tika-s0401t:309_2": "Yadi panettha itthigatāni rūpārammaṇādīni avisesato purisassa cittaṃ pariyādāya tiṭṭhanti,",
  "tika-s0401t:309_3": "atha kasmā bhagavatā tāni visuṃ visuṃ gahetvā desitānīti āha –",
  "tika-s0401t:309_4": "“iti satthā”tiādi.",
  "tika-s0401t:309_5": "Yathā hītiādinā tamevatthaṃ samattheti.",
  "tika-s0401t:309_6": "Gametīti vikkhepaṃ gameti,",
  "tika-s0401t:309_7": "ayameva vā pāṭho.",
  "tika-s0401t:309_8": "Gametīti ca saṅgameti.",
  "tika-s0401t:309_9": "Na tathā sesā saddādayo,",
  "tika-s0401t:309_10": "na tathā rūpādīni ārammaṇānīti etena sattesu rūpādigarukatā asaṃkiṇṇā viya dassitā,",
  "tika-s0401t:309_11": "na kho panetaṃ evaṃ daṭṭhabbaṃ anekavidhattā sattānaṃ ajjhāsayassāti dassetuṃ –",
  "tika-s0401t:309_12": "“ekaccassa cā”tiādi vuttaṃ.",
  "tika-s0401t:309_13": "Pañcagarukavasenāti pañcārammaṇagarukavasena.",
  "tika-s0401t:309_14": "Ekaccassa hi purisassa yathāvuttesu pañcasupi ārammaṇesu garukatā hoti,",
  "tika-s0401t:309_15": "ekaccassa tattha katipayesu,",
  "tika-s0401t:309_16": "ekasmiṃ eva vā,",
  "tika-s0401t:309_17": "te sabbepi pañcagarukātveva veditabbā yathā “sattisayo aṭṭhavimokkhā”ti.",
  "tika-s0401t:309_18": "Na pañcagarukajātakavasena ekekārammaṇe garukasseva nādhippetattā.",
  "tika-s0401t:309_19": "Ekekārammaṇagarukānañhi pañcannaṃ puggalānaṃ tattha āgatattā taṃ jātakaṃ “pañcagarukajātaka”nti vuttaṃ.",
  "tika-s0401t:309_20": "Yadi evaṃ tena idha payojanaṃ natthīti āha –",
  "tika-s0401t:309_21": "“sakkhibhāvatthāyā”ti.",
  "tika-s0401t:309_22": "Āharitvā kathetabbanti rūpādigarukatāya ete anayabyasanaṃ pattāti dassetuṃ kathetabbaṃ.",
  "tika-s0401t:310_0": "6- 8.",
  "tika-s0401t:310_1": "Tesanti suttānaṃ.",
  "tika-s0401t:310_2": "Uppaṇḍetvā gaṇhituṃ na icchīti tassa thokaṃ virūpadhātukattā na icchi.",
  "tika-s0401t:310_3": "Anatikkamantoti saṃsandento.",
  "tika-s0401t:310_4": "Dve hatthaṃ pattānīti dve uppalāni hatthaṃ gatāni.",
  "tika-s0401t:310_5": "Pahaṭṭhākāraṃ dassetvāti aparāhi itthīhi ekekaṃ laddhaṃ,",
  "tika-s0401t:310_6": "mayā dve laddhānīti santuṭṭhākāraṃ dassetvā.",
  "tika-s0401t:310_7": "Parodīti tassā pubbasāmikassa mukhagandhaṃ saritvā.",
  "tika-s0401t:310_8": "Tassa hi mukhato uppalagandho vāyati.",
  "tika-s0401t:310_9": "Hāretvāti tasmā ṭhānā apanetvā,",
  "tika-s0401t:310_10": "“harāpetvā”ti vā pāṭho,",
  "tika-s0401t:310_11": "ayamevattho.",
  "tika-s0401t:311_0": "Sādhu sādhūti bhāsatoti dhammakathāya anumodanavasena “sādhu sādhū”ti bhāsato.",
  "tika-s0401t:311_1": "Uppalaṃva yathodaketi yathā uppalaṃ uppalagandho mukhato nibbattoti.",
  "tika-s0401t:311_2": "Vaṭṭameva kathitanti yathārutavasena vuttaṃ.",
  "tika-s0401t:311_3": "Yadipi evaṃ vuttaṃ,",
  "tika-s0401t:311_4": "tathāpi yathārutamatthe avatvā vivaṭṭaṃ nīharitvā kathetabbaṃ vimuttirasattā bhagavato desanāya.",
  "tika-s0401t:312_0": "Rūpādivaggavaṇṇanā niṭṭhitā.",
  "tika-s0401t:313_0": "Iti manorathapūraṇiyā aṅguttaranikāya-aṭṭhakathāya",
  "tika-s0401t:314_0": "Paṭhamavaggavaṇṇanāya anuttānatthadīpanā niṭṭhitā.",
  "tika-s0401t:315_0": "2. Nīvaraṇappahānavaggavaṇṇanā",
  "tika-s0401t:316_0": "11.",
  "tika-s0401t:316_1": "Dutiyassāti dutiyavaggassa.",
  "tika-s0401t:316_2": "Ekadhammampīti ettha “ekasabhāvampī”ti iminā sabhāvatthoyaṃ dhammasaddo “kusalā dhammā”tiādīsu viyāti dassitaṃ hoti.",
  "tika-s0401t:316_3": "Yadaggena ca sabhāvattho,",
  "tika-s0401t:316_4": "tadaggena nissattattho siddho evāti “nissattaṭṭhena dhammo veditabbo”ti vuttaṃ.",
  "tika-s0401t:316_5": "Subhanimittanti dhammapariyāyena vuttaṃ.",
  "tika-s0401t:316_6": "Tañhi atthato kāmacchando vā siyā.",
  "tika-s0401t:316_7": "So hi attano gahaṇākārena subhanti,",
  "tika-s0401t:316_8": "tenākārena pavattanakassa aññassa kāmacchandassa nimittattā “subhanimitta”nti ca vuccati.",
  "tika-s0401t:316_9": "Tassa ārammaṇaṃ vā subhanimittaṃ.",
  "tika-s0401t:316_10": "Iṭṭhañhi iṭṭhākārena vā gayhamānaṃ rūpādiārammaṇaṃ “subhanimitta”nti vuccati.",
  "tika-s0401t:316_11": "Ārammaṇameva cettha nimittaṃ.",
  "tika-s0401t:316_12": "Tathā hi vakkhati –",
  "tika-s0401t:316_13": "“subhanimittanti rāgaṭṭhāniyaṃ ārammaṇa”nti.",
  "tika-s0401t:316_14": "Samuccayattho vā-",
  "tika-s0401t:316_15": "saddo anekatthattā nipātānaṃ.",
  "tika-s0401t:316_16": "Bhiyyobhāvāyāti punappunaṃ bhāvāya.",
  "tika-s0401t:316_17": "Vepullāyāti vipulabhāvāya,",
  "tika-s0401t:316_18": "vaḍḍhiyāti attho.",
  "tika-s0401t:316_19": "Ajāto nijjāto.",
  "tika-s0401t:316_20": "Sesapadāni tasseva vevacanāni.",
  "tika-s0401t:316_21": "Kāmesūti pañcasu kāmaguṇesu.",
  "tika-s0401t:316_22": "Kāmacchandoti kāmasaṅkhāto chando,",
  "tika-s0401t:316_23": "na kattukamyatāchando na dhammacchando.",
  "tika-s0401t:316_24": "Kāmanavasena rajjanavasena ca kāmo eva rāgo kāmarāgo.",
  "tika-s0401t:316_25": "Kāmanavasena nandanavasena ca kāmo eva nandīti kāmanandī.",
  "tika-s0401t:316_26": "Kāmanavasena taṇhāyanavasena ca kāmataṇhā.",
  "tika-s0401t:316_27": "Ādisaddena “kāmasneho kāmapariḷāho kāmamucchā kāmajjhosāna”nti etesaṃ padānaṃ saṅgaho daṭṭhabbo.",
  "tika-s0401t:316_28": "Tattha vuttanayeneva kāmatthaṃ viditvā sinehanaṭṭhena kāmasneho,",
  "tika-s0401t:316_29": "pariḷāhanaṭṭhena kāmapariḷāho,",
  "tika-s0401t:316_30": "mucchanaṭṭhena kāmamucchā,",
  "tika-s0401t:316_31": "gilitvā pariniṭṭhāpanaṭṭhena kāmajjhosānaṃ veditabbaṃ.",
  "tika-s0401t:316_32": "Kāmacchando eva kusalappavattito cittassa nīvaraṇaṭṭhena kāmacchandanīvaraṇaṃ,",
  "tika-s0401t:316_33": "soti kāmacchando.",
  "tika-s0401t:316_34": "Asamudācāravasenāti asamudācārabhāvena.",
  "tika-s0401t:316_35": "Ananubhūtārammaṇavasenāti “idaṃ nāmeta”nti vatthuvasena utvā tasmiṃ attabhāve ananubhūtassa ārammaṇassa vasena.",
  "tika-s0401t:316_36": "Rūpasaddādibhedaṃ pana ārammaṇaṃ ekasmimpi attabhāve ananubhūtaṃ nāma nattheva,",
  "tika-s0401t:316_37": "kimaṅgaṃ pana anādimati saṃsāre.",
  "tika-s0401t:317_0": "Yaṃ vuttaṃ –",
  "tika-s0401t:317_1": "“asamudācāravasena cā”tiādi,",
  "tika-s0401t:317_2": "taṃ atisaṃkhittanti vitthārato dassetuṃ –",
  "tika-s0401t:317_3": "“tatthā”tiādimāha.",
  "tika-s0401t:317_4": "Tattha bhavaggahaṇena mahaggatabhavo gahito.",
  "tika-s0401t:317_5": "So hi oḷārikakilesasamudācārarahito.",
  "tika-s0401t:317_6": "Tajjanīyakammakatādikāle pārivāsikakāle ca caritabbāni dveasīti khuddakavattāni nāma.",
  "tika-s0401t:317_7": "Na hi tāni sabbāsu avatthāsu caritabbāni,",
  "tika-s0401t:317_8": "tasmā tāni na mahāvattesu antogadhānīti “cuddasa mahāvattānī”ti vuttaṃ.",
  "tika-s0401t:317_9": "Tathā āgantukavattaāvāsikagamika-",
  "tika-s0401t:317_10": "anumodanabhattagga-",
  "tika-s0401t:317_11": "piṇḍacārikaāraññakasenāsanajantāgharavaccakuṭiupajjhāya-",
  "tika-s0401t:317_12": "saddhivihārikaācariya-",
  "tika-s0401t:317_13": "antevāsikavattānīti etāni cuddasa mahāvattāni nāmāti vuttaṃ.",
  "tika-s0401t:317_14": "Itarāni pana “pārivāsikānaṃ bhikkhūnaṃ vattaṃ paññāpessāmī”ti ārabhitvā “na upasampādetabbaṃ,",
  "tika-s0401t:317_15": "na chamāyaṃ caṅkamante caṅkame caṅkamitabba”nti vuttāni pakatatte caritabbavattāni chasaṭṭhi,",
  "tika-s0401t:317_16": "tato paraṃ “na,",
  "tika-s0401t:317_17": "bhikkhave,",
  "tika-s0401t:317_18": "pārivāsikena bhikkhunā pārivāsikavuḍḍhatarena bhikkhunā saddhiṃ,",
  "tika-s0401t:317_19": "mūlāyapaṭikassanārahena,",
  "tika-s0401t:317_20": "mānattārahena,",
  "tika-s0401t:317_21": "mānattacārikena,",
  "tika-s0401t:317_22": "abbhānārahena bhikkhunā saddiṃ ekacchanne āvāse vatthabba”ntiādīni pakatatte caritabbehi anaññattā visuṃ",
  "tika-s0401t:317_23": "visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā ekekaṃ katvā",
  "tika-s0401t:317_24": "gaṇitāni pañcāti ekasattativattāni.",
  "tika-s0401t:317_25": "Ukkhepanīyakammakatavattesu vattapaññāpanavasena vuttaṃ –",
  "tika-s0401t:317_26": "“na pakatattassa bhikkhuno abhivādanaṃ paccuṭṭhānaṃ…pe…",
  "tika-s0401t:317_27": "piṭṭhiparikammaṃ sāditabba”nti idaṃ abhivādanādīnaṃ assādiyanaṃ ekaṃ,",
  "tika-s0401t:317_28": "“na pakatatto bhikkhu sīlavipattiyā anuddhaṃsetabbo”tiādīni ca dasāti evaṃ dvāsīti honti.",
  "tika-s0401t:317_29": "Etesveva pana kānici tajjanīyakammakatādivattāni kānici pārivāsikādivattānīti aggahitaggahaṇena dvāvīsativattanti veditabbaṃ.",
  "tika-s0401t:317_30": "“Cuddasa mahāvattānī”ti vatvāpi “āgantukagamikavattāni cā”ti imesaṃ visuṃ gahaṇaṃ imāni abhiṇhaṃ sambhavantīti katvā.",
  "tika-s0401t:317_31": "Kileso okāsaṃ na labhati sabbadā vattappaṭipattiyaṃyeva byāvaṭacittatāya.",
  "tika-s0401t:317_32": "Ayonisomanasikāranti aniccādīsu “nicca”ntiādinā pavattaṃ anupāyamanasikāraṃ.",
  "tika-s0401t:317_33": "Sativossagganti satiyā vissajjanaṃ,",
  "tika-s0401t:317_34": "sativirahanti attho.",
  "tika-s0401t:317_35": "Evampīti vakkhamānāpekkhāya avuttasampiṇḍanattho pi- saddo.",
  "tika-s0401t:318_0": "Anusandhivasenāti pucchānusandhiādianusandhivasena.",
  "tika-s0401t:318_1": "Pubbāparavasenāti pubbāparaganthasallakkhaṇavasena.",
  "tika-s0401t:318_2": "Gaṇhantassāti ācariyamukhato gaṇhantassa.",
  "tika-s0401t:318_3": "Sajjhāyantassāti ācariyamukhato uggahitaganthaṃ sajjhāyantassa.",
  "tika-s0401t:318_4": "Vācentassāti pāḷiṃ tadatthañca uggaṇhāpanavasena paresaṃ vācentassa.",
  "tika-s0401t:318_5": "Desentassāti desanāvasena paresaṃ dhammaṃ desentassa.",
  "tika-s0401t:318_6": "Pakāsentassāti attano attano saṃsayaṭṭhāne pucchantānaṃ yāthāvato atthaṃ pakāsentassa.",
  "tika-s0401t:318_7": "Kileso okāsaṃ na labhati rattindivaṃ ganthakammesuyeva byāvaṭacittatāya.",
  "tika-s0401t:318_8": "Evampīti vuttasampiṇḍanattho pi- saddo.",
  "tika-s0401t:318_9": "Evaṃ sesesupi.",
  "tika-s0401t:319_0": "Dhutaṅgadharo hotīti vuttamevatthaṃ pakāseti “terasa dhutaṅgaguṇe samādāya vattatī”ti.",
  "tika-s0401t:319_1": "Bāhullāyāti cīvarādipaccayabāhullāya.",
  "tika-s0401t:319_2": "Yathā cīvarādayo paccayā bahulaṃ uppajjanti,",
  "tika-s0401t:319_3": "tathā āvattassa pavattassāti attho.",
  "tika-s0401t:319_4": "Parihīnajjhānassāti jhānantarāyakarena visabhāgarūpadassanādinā kenaci nimittena parihīnajjhānassa.",
  "tika-s0401t:319_5": "Vissaṭṭhajjhānassāti asamāpajjanavasena pariccattajjhānassa.",
  "tika-s0401t:319_6": "Bhassādīsūti ādi-",
  "tika-s0401t:319_7": "saddena gaṇasaṅgaṇikaniddānavakammādiṃ saṅgaṇhāti.",
  "tika-s0401t:319_8": "Sattasu vā anupassanāsūti ettha satta anupassanā nāma aniccānupassanā dukkhānupassanā anattānupassanā",
  "tika-s0401t:319_9": "nibbidānupassanā virāgānupassanā nirodhānupassanā paṭinissaggānupassanā khayānupassanā vayānupassanā",
  "tika-s0401t:319_10": "vipariṇāmānupassanā animittānupassanā appaṇihitānupassanā suññatānupassanā adhipaññādhammavipassanā yathābhūtañāṇadassanaṃ",
  "tika-s0401t:319_11": "ādīnavānupassanā paṭisaṅkhānupassanā vivaṭṭānupassanāti imāsu aṭṭhārasasu mahāvipassanāsu ādito vuttā",
  "tika-s0401t:319_12": "aniccānupassanādi-",
  "tika-s0401t:319_13": "paṭinissaggānupassanāpariyantā satta.",
  "tika-s0401t:319_14": "Ettha yaṃ vattabbaṃ,",
  "tika-s0401t:319_15": "taṃ visuddhimaggasaṃvaṇṇanāto gahetabbaṃ.",
  "tika-s0401t:320_0": "Anāsevanatāyāti purimattabhāve jhānena vikkhambhitakilesassa kāmacchandādiāsevanāya abhāvato.",
  "tika-s0401t:320_1": "Ananubhūtapubbanti tasmiṃ attabhāve ananubhūtapubbaṃ.",
  "tika-s0401t:320_2": "Jātoti etasseva vevacanaṃ sañjātotiādi.",
  "tika-s0401t:320_3": "Nanu ca khaṇikattā sabbadhammānaṃ uppannassa kāmacchandassa taṅkhaṇaṃyeva avassaṃ nirodhasambhavato niruddhe",
  "tika-s0401t:320_4": "ca tasmiṃ puna aññasseva uppajjanato ca kathaṃ tassa punappunabhāvo rāsibhāvo cāti āha –",
  "tika-s0401t:320_5": "“tattha sakiṃ uppanno kāmacchando”tiādi.",
  "tika-s0401t:320_6": "Aṭṭhānametanti akāraṇametaṃ.",
  "tika-s0401t:320_7": "Yena kāraṇena uppanno kāmacchando na nirujjhati,",
  "tika-s0401t:320_8": "niruddho ca sveva puna uppajjissati,",
  "tika-s0401t:320_9": "tādisaṃ kāraṇaṃ natthīti attho.",
  "tika-s0401t:321_0": "Rāgaṭṭhāniyanti rāgajanakaṃ.",
  "tika-s0401t:321_1": "Aniccādīsu niccādivasena viparītamanasikāro,",
  "tika-s0401t:321_2": "idha ayonisomanasikāroti āha –",
  "tika-s0401t:321_3": "“anicce nicca”ntiādi.",
  "tika-s0401t:321_4": "Ayonisomanasikāroti anupāyamanasikāro,",
  "tika-s0401t:321_5": "kusaladhammappavattiyā akāraṇabhūto manasikāroti attho.",
  "tika-s0401t:321_6": "Uppathamanasikāroti kusaladhammappavattiyā amaggabhūto manasikāro.",
  "tika-s0401t:321_7": "Saccavippaṭikūlenāti saccābhisamayassa anunulomavasena.",
  "tika-s0401t:321_8": "Āvajjanātiādinā āvajjanāya paccayabhūtā tato purimuppannā manodvārikā akusalajavanappavatti phalavohārena tathā vuttā.",
  "tika-s0401t:321_9": "Tassa hi vasena sā akusalappavattiyā upanissayo hoti.",
  "tika-s0401t:321_10": "Āvajjanāti bhavaṅgacittaṃ āvajjayatīti āvajjanā.",
  "tika-s0401t:321_11": "Anu anu āvajjetīti anvāvajjanā.",
  "tika-s0401t:321_12": "Bhavaṅgārammaṇato aññaṃ ābhujatīti ābhogo.",
  "tika-s0401t:321_13": "Samannāharatīti samannāhāro.",
  "tika-s0401t:321_14": "Tadevārammaṇaṃ attānaṃ anubandhitvā uppajjamāno manasi karoti ṭhapetīti manasikāro.",
  "tika-s0401t:321_15": "Ayaṃ vuccati ayonisomanasikāroti ayaṃ anupāyauppathamanasikāralakkhaṇo ayonisomanasikāro nāma vuccati.",
  "tika-s0401t:322_0": "12.",
  "tika-s0401t:322_1": "Dutiye bhattabyāpatti viyāti bhattassa pūtibhāvena vippakārappatti viya,",
  "tika-s0401t:322_2": "cittassa byāpajjananti cittassa vikārabhāvāpādanaṃ.",
  "tika-s0401t:322_3": "Tenevāha –",
  "tika-s0401t:322_4": "“pakativijahanabhāvo”ti.",
  "tika-s0401t:322_5": "Byāpajjati tena cittaṃ pūtikummāsādayo viya purimapakatiṃ jahatīti byāpādo.",
  "tika-s0401t:322_6": "Paṭighoyeva uparūpari uppajjamānassa paṭighassa nimittabhāvato paṭighanimittaṃ,",
  "tika-s0401t:322_7": "paṭighassa ca kāraṇabhūtaṃ ārammaṇaṃ paṭighanimittanti āha –",
  "tika-s0401t:322_8": "“paṭighassapi paṭighārammaṇassapi etaṃ adhivacana”nti.",
  "tika-s0401t:322_9": "Aṭṭhakathāyanti mahāaṭṭhakathāyaṃ.",
  "tika-s0401t:323_0": "13.",
  "tika-s0401t:323_1": "Tatiye thinatā thinaṃ,",
  "tika-s0401t:323_2": "sappipiṇḍo viya avipphārikatāya cittassa ghanabhāvo baddhatāti attho.",
  "tika-s0401t:323_3": "Medhatīti middhaṃ,",
  "tika-s0401t:323_4": "akammaññabhāvena hiṃsatīti attho.",
  "tika-s0401t:323_5": "“Yā tasmiṃ samaye cittassa akalyatā”tiādinā thinassa,",
  "tika-s0401t:323_6": "“yā tasmiṃ samaye kāyassa akalyatā”tiādinā ca middhassa abhidhamme niddiṭṭhattā vuttaṃ –",
  "tika-s0401t:323_7": "“cittassa akammaññatā thinaṃ,",
  "tika-s0401t:323_8": "tiṇṇaṃ khandhānaṃ akammaññatā middha”nti.",
  "tika-s0401t:323_9": "Satipi aññamaññāvippayoge cittakāyalahutādīnaṃ viya cittacetasikānaṃ yathākkamaṃ taṃtaṃviseso siyā,",
  "tika-s0401t:323_10": "yā tesaṃ akalyatādīnaṃ visesapaccayatā,",
  "tika-s0401t:323_11": "ayametesaṃ sabhāvoti daṭṭhabbaṃ.",
  "tika-s0401t:323_12": "Kapimiddhassāti vuttamevatthaṃ vibhāveti “pacalāyikabhāvassā”ti.",
  "tika-s0401t:323_13": "Akkhidalānaṃ pacalabhāvaṃ karotīti pacalāyiko,",
  "tika-s0401t:323_14": "pacalāyikassa bhāvo pacalāyikabhāvo,",
  "tika-s0401t:323_15": "pacalāyikattanti vuttaṃ hoti.",
  "tika-s0401t:323_16": "Ubhinnanti thinamiddhānaṃ.",
  "tika-s0401t:323_17": "“Vitthāro veditabbo”ti iminā sambandho veditabbo.",
  "tika-s0401t:323_18": "Cittassa akalyatāti cittassa gilānabhāvo.",
  "tika-s0401t:323_19": "Gilāno hi akalyakoti vuccati.",
  "tika-s0401t:323_20": "Vinayepi vuttaṃ – “nāhaṃ, bhante,",
  "tika-s0401t:323_21": "akalyako”ti.",
  "tika-s0401t:323_22": "Kālaṃ khamatīti hi kalyaṃ, arogatā,",
  "tika-s0401t:323_23": "tassaṃ niyutto kalyako,",
  "tika-s0401t:323_24": "na kalyako akalyako.",
  "tika-s0401t:323_25": "Akammaññatāti cittagelaññasaṅkhātova akammaññatākāro.",
  "tika-s0401t:323_26": "Olīyanāti olīyanākāro.",
  "tika-s0401t:323_27": "Iriyāpathūpatthambhitañhi cittaṃ iriyāpathaṃ sandhāretuṃ asakkontaṃ rukkhe vagguli viya khīle laggitaphāṇitavārako viya ca olīyati lambati,",
  "tika-s0401t:323_28": "tassa taṃ ākāraṃ sandhāya –",
  "tika-s0401t:323_29": "“olīyanā”ti vuttaṃ.",
  "tika-s0401t:323_30": "Dutiyapadaṃ upasaggena vaḍḍhitaṃ.",
  "tika-s0401t:323_31": "Kāyassāti vedanādikkhandhattayasaṅkhātassa nāmakāyassa.",
  "tika-s0401t:323_32": "Akalyatā akammaññatāti heṭṭhā vuttanayameva.",
  "tika-s0401t:323_33": "Megho viya ākāsaṃ onayhatīti onāho.",
  "tika-s0401t:323_34": "Onayhatīti ca chādeti avattharati vāti attho.",
  "tika-s0401t:323_35": "Sabbatobhāgena onāhoti pariyonāho.",
  "tika-s0401t:323_36": "Aratiādīnaṃ attho vibhaṅge vuttanayeneva veditabboti tattha vuttapāḷiyā dassetuṃ –",
  "tika-s0401t:323_37": "“vuttaṃ heta”ntiādimāha.",
  "tika-s0401t:324_0": "Tattha pantesūti dūresu,",
  "tika-s0401t:324_1": "vivittesu vā.",
  "tika-s0401t:324_2": "Adhikusalesūti samathavipassanādhammesu.",
  "tika-s0401t:324_3": "Aratīti ratippaṭikkhepo.",
  "tika-s0401t:324_4": "Aratitāti aramanākāro.",
  "tika-s0401t:324_5": "Anabhiratīti anabhiratabhāvo.",
  "tika-s0401t:324_6": "Anabhiramanāti anabhiramanākāro.",
  "tika-s0401t:324_7": "Ukkaṇṭhitāti ukkaṇṭhanākāro.",
  "tika-s0401t:324_8": "Paritassitāti ukkaṇṭhanavaseneva paritassanā,",
  "tika-s0401t:324_9": "ukkaṇṭhitasseva tattha tattha taṇhāyanāti vuttaṃ hoti.",
  "tika-s0401t:324_10": "Paritassitāti vā kampanā.",
  "tika-s0401t:324_11": "Tandīti jātiālasiyaṃ,",
  "tika-s0401t:324_12": "pakatiālasiyanti attho.",
  "tika-s0401t:324_13": "Tathā hi kusalakaraṇe kāyassa avipphārikatā līnatā jātiālasiyaṃ tandī nāma,",
  "tika-s0401t:324_14": "na rogautujādīhi kāyagelaññaṃ.",
  "tika-s0401t:324_15": "Tandiyanāti tandiyanākāro.",
  "tika-s0401t:324_16": "Tandimanatāti tandiyā abhibhūtacittatā.",
  "tika-s0401t:324_17": "Alasassa bhāvo ālasyaṃ,",
  "tika-s0401t:324_18": "ālasyāyanākāro ālasyāyanā.",
  "tika-s0401t:324_19": "Ālasyāyitassa bhāvo ālasyāyitattaṃ.",
  "tika-s0401t:324_20": "Iti sabbehipi imehi padehi kilesavasena kāyālasiyaṃ kathitaṃ.",
  "tika-s0401t:324_21": "Thinamiddhakāraṇānañhi rāgādikilesānaṃ vasena nāmakāyassa ālasiyaṃ,",
  "tika-s0401t:324_22": "tadeva rūpakāyassāpīti daṭṭhabbaṃ.",
  "tika-s0401t:324_23": "Jambhanāti phandanā.",
  "tika-s0401t:324_24": "Punappunaṃ jambhanā vijambhanā.",
  "tika-s0401t:324_25": "Ānamanāti purato namanā.",
  "tika-s0401t:324_26": "Vinamanāti pacchato namanā.",
  "tika-s0401t:324_27": "Sannamanāti samantato namanā.",
  "tika-s0401t:324_28": "Paṇamanāti yathā tantato uṭṭhitapesakāro kismiñcideva gahetvā ujuṃ kāyaṃ ussāpeti,",
  "tika-s0401t:324_29": "evaṃ kāyassa uddhaṃ ṭhapanā.",
  "tika-s0401t:324_30": "Byādhiyakanti uppannabyādhitā.",
  "tika-s0401t:324_31": "Iti sabbehipi imehi padehi thinamiddhakāraṇānaṃ rāgādikilesānaṃ vasena kāyabaddhanameva kathitaṃ.",
  "tika-s0401t:324_32": "Bhuttāvissāti bhuttavato.",
  "tika-s0401t:324_33": "Bhattamucchāti bhattagelaññaṃ.",
  "tika-s0401t:324_34": "Balavabhattena hi mucchāpatto viya hoti.",
  "tika-s0401t:324_35": "Bhattakilamathoti bhattena kilantabhāvo.",
  "tika-s0401t:324_36": "Bhattapariḷāhoti bhattadaratho.",
  "tika-s0401t:324_37": "Tasmiñhi samaye pariḷāhuppattiyā upahatindriyo hoti,",
  "tika-s0401t:324_38": "kāyo jīratīti.",
  "tika-s0401t:324_39": "Kāyaduṭṭhullanti bhattaṃ nissāya kāyassa akammaññataṃ.",
  "tika-s0401t:324_40": "Akalyatātiādi heṭṭhā vuttanayameva.",
  "tika-s0401t:324_41": "Līnanti avipphārikatāya paṭikuṭitaṃ.",
  "tika-s0401t:324_42": "Itare dve ākārabhāvaniddesā.",
  "tika-s0401t:324_43": "Thinanti sappipiṇḍo viya avipphārikatāya ghanabhāvena ṭhitaṃ.",
  "tika-s0401t:324_44": "Thiyanāti ākāraniddeso.",
  "tika-s0401t:324_45": "Thiyibhāvo thiyitattaṃ,",
  "tika-s0401t:324_46": "avipphāravaseneva baddhatāti attho.",
  "tika-s0401t:324_47": "Imehi pana sabbehipi padehi thinamiddhakāraṇānaṃ rāgādikilesānaṃ vasena cittassa gilānākāro kathitoti veditabbo.",
  "tika-s0401t:324_48": "Purimā cattāro dhammāti arati, tandī,",
  "tika-s0401t:324_49": "vijambhitā,",
  "tika-s0401t:324_50": "bhattasammadoti ete cattāro dhammā.",
  "tika-s0401t:324_51": "Yadā thinamiddhaṃ uppannaṃ hoti,",
  "tika-s0401t:324_52": "tadā aratiādīnampi sambhavato “upanissayakoṭiyā pana hotī”ti vuttaṃ,",
  "tika-s0401t:324_53": "upanissayakoṭiyā paccayo hotīti attho.",
  "tika-s0401t:325_0": "14.",
  "tika-s0401t:325_1": "Catutthe uddatassa bhāvo uddhaccaṃ.",
  "tika-s0401t:325_2": "Yassa dhammassa vasena uddhataṃ hoti cittaṃ,",
  "tika-s0401t:325_3": "taṃsampayuttā vā dhammā,",
  "tika-s0401t:325_4": "so dhammo uddaccaṃ.",
  "tika-s0401t:325_5": "Kucchitaṃ kataṃ kukataṃ,",
  "tika-s0401t:325_6": "duccaritaṃ sucaritañca.",
  "tika-s0401t:325_7": "Akatampi hi kukatameva.",
  "tika-s0401t:325_8": "Evañhi vattāro honti “yaṃ mayā na kataṃ,",
  "tika-s0401t:325_9": "taṃ kukata”nti.",
  "tika-s0401t:325_10": "Evaṃ katākataṃ duccaritaṃ sucaritañca kukataṃ,",
  "tika-s0401t:325_11": "taṃ ārabbha vippaṭisāravasena pavattaṃ pana cittaṃ idha kukatanti veditabbaṃ.",
  "tika-s0401t:325_12": "Tassa bhāvo kukkuccaṃ.",
  "tika-s0401t:325_13": "Cittassa uddhatākāroti cittassa avūpasamākārova vutto.",
  "tika-s0401t:325_14": "Avūpasamalakkhaṇañhi uddhaccaṃ.",
  "tika-s0401t:325_15": "Yathāpavattassa katākatākāravisiṭṭhassa duccaritasucaritassa anusocanavasena virūpaṃ paṭisaraṇaṃ vippaṭisāro.",
  "tika-s0401t:325_16": "Kukkuccassapi katākatānusocanavasena cittavikkhepabhāvato avūpasamākāro sambhavatīti āha –",
  "tika-s0401t:325_17": "“cetaso avūpasamoti uddhaccakukkuccassevataṃ nāma”nti.",
  "tika-s0401t:325_18": "Sveva ca cetaso avūpasamoti uddhaccakukkuccameva niddiṭṭhaṃ.",
  "tika-s0401t:325_19": "Tañca attanova attanā sahajātaṃ na hotīti āha –",
  "tika-s0401t:325_20": "“ayaṃ pana upanissayakoṭiyā paccayo hotī”ti.",
  "tika-s0401t:325_21": "Upanissayapaccayatā ca purimuppannavasena veditabbā.",
  "tika-s0401t:326_0": "15. Pañcame vigatā cikicchā assāti vicikicchā. Sabhāvaṃ vicinanto tāya kicchatīti vā vicikicchā.",
  "tika-s0401t:327_0": "16.",
  "tika-s0401t:327_1": "Chaṭṭhe hetuṃ vā paccayaṃ vā na labhatīti ettha hetuggahaṇena janakaṃ kāraṇamāha,",
  "tika-s0401t:327_2": "paccayaggahaṇena anupālanakaṃ kāraṇaṃ.",
  "tika-s0401t:327_3": "Hetunti vā upādānakāraṇaṃ.",
  "tika-s0401t:327_4": "Paccayanti sahakāraṇaṃ vuttaṃ.",
  "tika-s0401t:327_5": "Tanti kilesaṃ.",
  "tika-s0401t:327_6": "Vivaṭṭetvā arahattaṃ gaṇhātīti vivaṭṭābhimukhaṃ cittaṃ pesetvā vipassanaṃ vaḍḍhento arahattaphalaṃ gaṇhāti.",
  "tika-s0401t:327_7": "Bhikkhāya caranti etthāti bhikkhācāro,",
  "tika-s0401t:327_8": "gocaragāmassetaṃ adhivacanaṃ,",
  "tika-s0401t:327_9": "tasmiṃ bhikkhācāre.",
  "tika-s0401t:327_10": "Vayaṃ āgammāti dārabharaṇānurūpaṃ vayaṃ āgamma.",
  "tika-s0401t:327_11": "Āyūhantoti upacinanto.",
  "tika-s0401t:327_12": "Aṅgārapakkanti vītaccikaṅgāresu pakkaṃ.",
  "tika-s0401t:327_13": "Kiṃ nāmetanti bhikkhū garahanto āha.",
  "tika-s0401t:327_14": "Jīvamānapetakasattoti jīvamāno hutvā “teneva attabhāvena petabhāvaṃ pattasatto bhavissatī”ti parikappavasena vuttaṃ.",
  "tika-s0401t:327_15": "Kuṭanti pānīyaghaṭaṃ.",
  "tika-s0401t:327_16": "Yāva dāruṇanti ativiya dāruṇaṃ.",
  "tika-s0401t:327_17": "Vipāko kīdiso bhavissatīti tayā katakammassa āyatiṃ anubhavitabbavipāko kīdiso bhavissati.",
  "tika-s0401t:328_0": "Visaṅkharitvāti chedanabhedanādīhi vināsetvā.",
  "tika-s0401t:328_1": "Dīpakamigapakkhinoti attano nisinnabhāvassa dīpanato evaṃladdhanāmā migapakkhino,",
  "tika-s0401t:328_2": "yena araññaṃ netvā nesādo tesaṃ saddena āgatāgate migapakkhino vadhitvā gaṇhāti.",
  "tika-s0401t:328_3": "Theranti cūḷapiṇḍapātikatissattheraṃ.",
  "tika-s0401t:328_4": "Iddhiyā abhisaṅkharitvāti adhiṭṭhānādivasena iddhiṃ abhisaṅkharitvā.",
  "tika-s0401t:328_5": "Upayogatthe cetaṃ karaṇavacanaṃ.",
  "tika-s0401t:328_6": "Aggipapaṭikanti accikaraṇaṃ,",
  "tika-s0401t:328_7": "vipphuliṅganti attho.",
  "tika-s0401t:328_8": "Passantassevāti anādare sāmivacanaṃ.",
  "tika-s0401t:328_9": "Tassa therassāti tassa milakkhatissattherassa.",
  "tika-s0401t:328_10": "Tassāti tassā aggipapaṭikāya.",
  "tika-s0401t:328_11": "Paṭibalassāti uggahaṇasajjhāyādīsu paṭibalassa.",
  "tika-s0401t:328_12": "Dukkhaṃ upanisā kāraṇametissāti dukkhūpanisā,",
  "tika-s0401t:328_13": "dukkhanibandhanā dukkhahetukā saddhāti vuttaṃ hoti.",
  "tika-s0401t:328_14": "Vattamukhena kammaṭṭhānassa kathitattā “vattasīse ṭhatvā”ti vuttaṃ.",
  "tika-s0401t:328_15": "Palālavaraṇakanti palālapuñjaṃ.",
  "tika-s0401t:329_0": "Ārambhathāti samathavipassanādīsu vīriyaṃ karotha.",
  "tika-s0401t:329_1": "Nikkamathāti kosajjato nikkhamatha,",
  "tika-s0401t:329_2": "kāmānaṃ vā panūdanāya nikkhamatha,",
  "tika-s0401t:329_3": "ubhayenapi vīriyameva vuttaṃ.",
  "tika-s0401t:329_4": "Vīriyañhi ārambhanakavasena ārambho,",
  "tika-s0401t:329_5": "kosajjato nikkhamanavasena “nikkamo”ti vuccati.",
  "tika-s0401t:329_6": "Yuñjatha buddhasāsaneti buddhassa bhagavato pariyattipaṭipattipaṭivedhasaṅkhāte tividhasāsane yuñjatha yogaṃ karotha.",
  "tika-s0401t:329_7": "Evamanuyuñjantā maccuno senaṃ dhunātha viddhaṃsetha.",
  "tika-s0401t:329_8": "Tattha maccuno senanti –",
  "tika-s0401t:330_0": "“Kāmā te paṭhamā senā, dutiyā arati vuccati;",
  "tika-s0401t:331_0": "Tatiyā khuppipāsā te, catutthī taṇhā pavuccati.",
  "tika-s0401t:332_0": "“Pañcamaṃ thinamiddhaṃ te, chaṭṭhā bhīrū pavuccati;",
  "tika-s0401t:333_0": "Sattamī vicikicchā te, makkho thambho te aṭṭhamo.",
  "tika-s0401t:334_0": "“Lābho siloko sakkāro,",
  "tika-s0401t:335_0": "Micchāladdho ca yo yaso;",
  "tika-s0401t:336_0": "Yo cattānaṃ samukkaṃse,",
  "tika-s0401t:337_0": "Pare ca avajānāti.",
  "tika-s0401t:338_0": "“Esā namuci te senā, kaṇhassābhippahārinī;",
  "tika-s0401t:339_0": "Na naṃ asūro jināti, jetvā ca labhate sukha”nti. –",
  "tika-s0401t:340_0": "Evamāgataṃ kāmādibhedaṃ maccuno senaṃ.",
  "tika-s0401t:340_1": "Ettha ca yasmā āditova agāriyabhūte satte vatthukāmesu kilesakāmā mosayanti,",
  "tika-s0401t:340_2": "te abhibhuyya anagāriyabhāvaṃ upagatānaṃ pantesu senāsanesu aññataraññataresu vā adhikusalesu dhammesu arati uppajjati.",
  "tika-s0401t:340_3": "Vuttañhetaṃ –",
  "tika-s0401t:340_4": "“pabbajitena kho, āvuso,",
  "tika-s0401t:340_5": "abhirati dukkarā”ti.",
  "tika-s0401t:340_6": "Tato te parappaṭibaddhajīvikattā khuppipāsā bādhati,",
  "tika-s0401t:340_7": "tāya bādhitānaṃ pariyesanataṇhā cittaṃ kilamayati.",
  "tika-s0401t:340_8": "Atha nesaṃ kilantacittānaṃ thinamiddhaṃ okkamati,",
  "tika-s0401t:340_9": "tato visesamanadhigacchantānaṃ durabhisambhavesu araññavanapatthesu pantesu senāsanesu viharataṃ utrāsasaññitā bhīru jāyati.",
  "tika-s0401t:340_10": "Tesaṃ ussaṅkitaparisaṅkitānaṃ dīgharattaṃ vivekarasamanassādayamānānaṃ viharataṃ “na siyā nu kho esa maggo”ti paṭipattiyaṃ vicikicchā uppajjati.",
  "tika-s0401t:340_11": "Taṃ vinodetvā viharataṃ appamattakena visesādhigamena mānamakkhathambhā jāyanti.",
  "tika-s0401t:340_12": "Tepi vinodetvā viharataṃ tato adhikataraṃ visesādhigamanaṃ nissāya lābhasakkārasilokā uppajjanti.",
  "tika-s0401t:340_13": "Lābhādīhi mucchitvā dhammappatirūpakāni pakāsento micchāyasaṃ adhigantvā tattha ṭhitā jātiādīhi attānaṃ ukkaṃsenti,",
  "tika-s0401t:340_14": "paraṃ vambhenti,",
  "tika-s0401t:340_15": "tasmā kāmādīnaṃ paṭhamasenādibhāvo veditabbo.",
  "tika-s0401t:340_16": "Naḷāgāranti naḷehi vinaddhatiṇacchannagehaṃ.",
  "tika-s0401t:341_0": "Vihassatīti uggahaṇasajjhāyanamanasikārādīhi viharissati.",
  "tika-s0401t:341_1": "Jātisaṃsāranti punappunaṃ jātisaṅkhātasaṃsāravaṭṭaṃ.",
  "tika-s0401t:341_2": "Dukkhassantaṃ karissatīti dukkhassa antasaṅkhātaṃ nibbānaṃ sacchikarissati.",
  "tika-s0401t:341_3": "Palālapuñjāhanti palālapuñjaṃ ahanti padacchedo.",
  "tika-s0401t:341_4": "Tatiyaṃ ṭhānanti anāgāmiphalaṃ sandhāya vadati.",
  "tika-s0401t:342_0": "Tivassabhikkhukāleti upasampadato tīṇi vassāni assāti tivasso,",
  "tika-s0401t:342_1": "tivasso ca so bhikkhu cāti tivassabhikkhu, tassa,",
  "tika-s0401t:342_2": "tena vā upalakkhito kālo tivassabhikkhukālo, tasmiṃ.",
  "tika-s0401t:342_3": "Yadā so tivasso bhikkhu nāma hoti,",
  "tika-s0401t:342_4": "tadāti vuttaṃ hoti.",
  "tika-s0401t:342_5": "Kammaṃ karotīti bhāvanākammaṃ karoti.",
  "tika-s0401t:342_6": "Ganthakammanti ganthavisayaṃ uggahaṇādikammaṃ.",
  "tika-s0401t:342_7": "Piṇḍāpacitiṃ katvāti antovasse temāsaṃ dinnapiṇḍassa kilesakkhayakaraṇena apacitiṃ pūjaṃ katvā.",
  "tika-s0401t:342_8": "Piṇḍāpacitiṃ karonto hi bhikkhu yehi attano yo piṇḍapāto dinno,",
  "tika-s0401t:342_9": "tesaṃ tassa mahapphalabhāvaṃ icchanto attano santānameva kilesakkhayakaraṇena visodhetvā arahattaṃ gaṇhāti.",
  "tika-s0401t:343_0": "Mahābhūtīti ettha pūjāvacano mahantasaddo,",
  "tika-s0401t:343_1": "bhūtīti ca nāmekadesena tissabhūtittheraṃ ālapati.",
  "tika-s0401t:343_2": "Bhavati hi nāmekadesenapi vohāro yathā “devadatto datto”ti.",
  "tika-s0401t:343_3": "Mahābhūtīti vā piyasamudāhāro,",
  "tika-s0401t:343_4": "so mahati bhūti vibhūti puññañāṇādisampadā assāti mahābhūti.",
  "tika-s0401t:343_5": "Channaṃ sepaṇṇigacchamūlanti sākhāpalāsādīhi channaṃ ghanacchāyaṃ sepaṇṇigacchamūlaṃ.",
  "tika-s0401t:343_6": "Asubhakammaṭṭhānaṃ pādakaṃ katvāti kesādiasubhakoṭṭhāsabhāvanāya paṭiladdhaṃ upacārasamādhiṃ appanāsamādhiṃ vā pādakaṃ katvā.",
  "tika-s0401t:343_7": "Asubhavisayaṃ upacārajjhānādikammamevettha upari pavattetabbabhāvanākammassa kāraṇabhāvato ṭhānanti kammaṭṭhānaṃ.",
  "tika-s0401t:344_0": "Sahassadvisahassasaṅkhāmattattā “mahāgaṇe”ti vuttaṃ.",
  "tika-s0401t:344_1": "Attano vasanaṭṭhānato therassa santikaṃ gantvāti attano vasanaṭṭhānato ākāsena gantvā vihārasamīpe otaritvā",
  "tika-s0401t:344_2": "divāṭṭhāne nisinnattherassa santikaṃ gantvā.",
  "tika-s0401t:344_3": "Kiṃ āgatosīti kiṃkāraṇā āgatosi.",
  "tika-s0401t:344_4": "Sabbesu rattidivasabhāgesu okāsaṃ alabhantoti so kira thero “tuyhaṃ okāso na bhavissati,",
  "tika-s0401t:344_5": "āvuso”ti vuttepi “vitakkamāḷake ṭhitakāle pucchissāmi,",
  "tika-s0401t:344_6": "bhante”ti vatvā “tasmiṃ ṭhāne aññe pucchissantī”ti vutte “bhikkhācāramagge,",
  "tika-s0401t:344_7": "bhante”ti vatvā “tatrāpi aññe pucchantī”ti vutte dupaṭṭanivāsanaṭṭhāne,",
  "tika-s0401t:344_8": "saṅghāṭipārupanaṭṭhāne,",
  "tika-s0401t:344_9": "pattanīharaṇaṭṭhāne,",
  "tika-s0401t:344_10": "gāme caritvā āsanasālāya yāgupītakāle, bhanteti.",
  "tika-s0401t:344_11": "Tatthāpi therā attano kaṅkhaṃ vinodenti, āvusoti.",
  "tika-s0401t:344_12": "Antogāmato nikkhamanakāle pucchissāmi, bhanteti.",
  "tika-s0401t:344_13": "Tatrāpi aññe pucchanti, āvusoti.",
  "tika-s0401t:344_14": "Antarāmagge, bhanteti.",
  "tika-s0401t:344_15": "Bhojanasālāya bhattakiccapariyosāne, bhante.",
  "tika-s0401t:344_16": "Divāṭṭhāne pādadhovanakāle, bhanteti.",
  "tika-s0401t:344_17": "Tato paṭṭhāya yāva aruṇā apare pucchanti, āvusoti.",
  "tika-s0401t:344_18": "Dantakaṭṭhaṃ gahetvā mukhadhovanatthaṃ gamanakāle, bhanteti.",
  "tika-s0401t:344_19": "Tadāpi aññe pucchantīti.",
  "tika-s0401t:344_20": "Mukhaṃ dhovitvā āgamanakāle, bhanteti.",
  "tika-s0401t:344_21": "Tatrāpi aññe pucchissantīti.",
  "tika-s0401t:344_22": "Senāsanaṃ pavisitvā nisinnakāle, bhanteti.",
  "tika-s0401t:344_23": "Tatrāpi aññe pucchanti, āvusoti.",
  "tika-s0401t:344_24": "Evaṃ sabbesu rattidivasabhāgesu yācamāno okāsaṃ na labhi,",
  "tika-s0401t:344_25": "taṃ sandhāyetaṃ vuttaṃ –",
  "tika-s0401t:344_26": "“evaṃ okāse asati maraṇassa kathaṃ okāsaṃ labhissathā”ti. Bhante,",
  "tika-s0401t:344_27": "nanu mukhaṃ dhovitvā senāsanaṃ pavisitvā tayo cattāro pallaṅke uṇhāpetvā yonisomanasikārakammaṃ karontānaṃ",
  "tika-s0401t:344_28": "okāsalābhena bhavitabbaṃ siyāti adhippāyena vadati.",
  "tika-s0401t:344_29": "Maṇivaṇṇeti indanīlamaṇivaṇṇe.",
  "tika-s0401t:345_0": "Ghaṭentassevāti vāyāmantasseva.",
  "tika-s0401t:345_1": "Visuddhipavāraṇanti “parisuddho aha”nti evaṃ pavattaṃ visuddhipavāraṇaṃ.",
  "tika-s0401t:345_2": "Arahantānameva hesā pavāraṇā.",
  "tika-s0401t:345_3": "Kāḷakaṃ vāti mahantaṃ kāḷakaṃ sandhāya vadati,",
  "tika-s0401t:345_4": "tilako vāti khuddakaṃ sandhāya.",
  "tika-s0401t:345_5": "Ubhayenapi sīlassa parisuddhabhāvameva vibhāveti.",
  "tika-s0401t:346_0": "Padhānakammikāti padhānakamme niyuttā.",
  "tika-s0401t:346_1": "Laddhamagganti laddhūpāyaṃ,",
  "tika-s0401t:346_2": "paṭhamameva laddhūpadesanti vuttaṃ hoti.",
  "tika-s0401t:346_3": "Apattānīti chaḍḍitāni.",
  "tika-s0401t:346_4": "Alābūneva sāradeti saradakāle vātātapahatāni tattha tattha vippakiṇṇaalābūni viya.",
  "tika-s0401t:346_5": "Kāpotakānīti kapotakavaṇṇāni.",
  "tika-s0401t:346_6": "Tāni disvāna kā ratīti tāni evarūpāni aṭṭhīni disvā tumhākaṃ kā nāma rati,",
  "tika-s0401t:346_7": "nanu appamattakāpi rati kātuṃ na vaṭṭatiyevāti attho.",
  "tika-s0401t:346_8": "Dutiyakathaṃ akathitapubboti attano vuḍḍhatarena saddhiṃ vuttavacanassa paccanīkaṃ dutiyakathaṃ akathitapubbo.",
  "tika-s0401t:347_0": "Tadaṅgena,",
  "tika-s0401t:347_1": "tadaṅgassa pahānaṃ tadaṅgappahānaṃ.",
  "tika-s0401t:347_2": "Yañhi rattibhāge samujjalitena dīpena andhakārassa viya tena tena vipassanāya avayavabhūtena ñāṇaṅgena",
  "tika-s0401t:347_3": "paṭipakkhavaseneva tassa tassa pahātabbadhammassa pahānamidaṃ tadaṅgappahānaṃ nāma.",
  "tika-s0401t:347_4": "Yathā kāmacchandādayo na cittaṃ pariyuṭṭhāya tiṭṭhanti,",
  "tika-s0401t:347_5": "evaṃ pariyuṭṭhānassa nisedhanaṃ appavattikaraṇaṃ vikkhambhanaṃ vikkhambhanappahānaṃ.",
  "tika-s0401t:347_6": "Yañhi sasevāle udake pakkhittena ghaṭena sevālassa viya tena tena lokiyasamādhinā nīvaraṇādīnaṃ paccanīkadhammānaṃ",
  "tika-s0401t:347_7": "vikkhambhanamidaṃ vikkhambhanappahānaṃ nāma.",
  "tika-s0401t:347_8": "Sammā upacchijjanti etena kilesāti samucchedo,",
  "tika-s0401t:347_9": "pahīyanti etena kilesāti pahānaṃ,",
  "tika-s0401t:347_10": "samucchedasaṅkhātaṃ pahānaṃ niravasesappahānanti samucchedappahānaṃ.",
  "tika-s0401t:347_11": "Yañhi asanivicakkābhihatassa rukkhassa viya ariyamaggañāṇena saṃyojanādīnaṃ dhammānaṃ yathā na puna vattanti,",
  "tika-s0401t:347_12": "evaṃ pahānamidaṃ samucchedappahānaṃ nāma.",
  "tika-s0401t:347_13": "Paṭippassambhati vūpasammati kilesadaratho etāyāti paṭippassaddhi, phalaṃ,",
  "tika-s0401t:347_14": "sāyeva pahānanti paṭippassaddhippahānaṃ.",
  "tika-s0401t:347_15": "Sabbe kilesā sabbasaṅkhatā vā nissaranti apagacchanti etenāti nissaraṇaṃ, nibbānaṃ,",
  "tika-s0401t:347_16": "tadeva pahānanti nissaraṇappahānaṃ.",
  "tika-s0401t:347_17": "Paṭippassambhayamānanti paṭippassambhaṃ kilesavūpasamaṃ kurumānaṃ.",
  "tika-s0401t:347_18": "Lokiyalokuttarehīti tadaṅgavikkhambhanappahānānaṃ lokiyattā,",
  "tika-s0401t:347_19": "itaresaṃ lokuttarattā vuttaṃ.",
  "tika-s0401t:348_0": "Nimīyati phalaṃ etena uppajjanaṭṭhāne pakkhipamānaṃ viya hotīti nimittaṃ,",
  "tika-s0401t:348_1": "kāraṇassetaṃ adhivacanaṃ.",
  "tika-s0401t:348_2": "Asubhassa nimittaṃ,",
  "tika-s0401t:348_3": "asubhameva vā nimittanti asubhanimittaṃ.",
  "tika-s0401t:348_4": "Asubhanissitampi hi jhānaṃ nissite nissayavohārena asubhanti voharīyati yathā “mañcā ukkuṭṭhiṃ karontī”ti.",
  "tika-s0401t:348_5": "Tenevāha –",
  "tika-s0401t:348_6": "“dasasu asubhesu uppannaṃ sārammaṇaṃ paṭhamajjhāna”nti.",
  "tika-s0401t:348_7": "Anicce aniccantiādinā nayena vuttassāti iminā catubbidhaṃ yonisomanasikāraṃ dasseti.",
  "tika-s0401t:348_8": "Heṭṭhā cettha idha ca catubbidhassa ayonisomanasikārassa yonisomanasikārassa ca gahaṇaṃ niravasesadassanatthaṃ katanti daṭṭhabbaṃ.",
  "tika-s0401t:348_9": "Tesu pana asubhe “asubha”nti manasikāro idhādhippeto,",
  "tika-s0401t:348_10": "tadanukūlattā vā itaresampi gahaṇaṃ daṭṭhabbaṃ.",
  "tika-s0401t:349_0": "Ekādasasu asubhesu paṭikūlākārassa uggaṇhanaṃ,",
  "tika-s0401t:349_1": "yathā vā tattha uggahanimittaṃ uppajjati,",
  "tika-s0401t:349_2": "tathā paṭipatti asubhanimittassa uggaho.",
  "tika-s0401t:349_3": "Upacārappanāvahāya asubhabhāvanāya anuyuñjanaṃ asubhabhāvanānuyogo.",
  "tika-s0401t:349_4": "Bhojane mattaññuno thinamiddhābhibhavābhāvā otāraṃ alabhamāno kāmacchando pahīyatīti vadanti.",
  "tika-s0401t:349_5": "Bhojananissitaṃ pana āhāre paṭikūlasaññaṃ,",
  "tika-s0401t:349_6": "tabbipariṇāmassa tadādhārassa tassa ca udariyabhūtassa asubhatādassanaṃ,",
  "tika-s0401t:349_7": "kāyassa ca āhāraṭṭhitikatādassanaṃ yo uppādeti,",
  "tika-s0401t:349_8": "so visesato bhojane pamāṇaññū nāma,",
  "tika-s0401t:349_9": "tassa ca kāmacchando pahīyateva.",
  "tika-s0401t:349_10": "Dasavidhañhi asubhanimittanti pākaṭavasena vuttaṃ.",
  "tika-s0401t:349_11": "Kāyagatāsatiṃ pana gahetvā ekādasavidhampi asubhanimittaṃ veditabbaṃ.",
  "tika-s0401t:350_0": "Abhutvā udakaṃ piveti pānīyassa okāsadānatthaṃ cattāro pañca ālope abhutvā pānīyaṃ piveyyāti attho.",
  "tika-s0401t:350_1": "Tena vuttaṃ –",
  "tika-s0401t:350_2": "“catunnaṃ pañcannaṃ ālopānaṃ okāse satī”ti.",
  "tika-s0401t:350_3": "Abhidhammaṭīkākārena panettha “cattāro pañca ālope,",
  "tika-s0401t:350_4": "bhutvāna udakaṃ pive”ti pāṭhaṃ parikappetvā aññathā attho vaṇṇito,",
  "tika-s0401t:350_5": "so aṭṭhakathāya na sameti.",
  "tika-s0401t:350_6": "Asubhakammikatissatthero dantaṭṭhidassāvī.",
  "tika-s0401t:351_0": "17.",
  "tika-s0401t:351_1": "Sattame mijjati hitapharaṇavasena siniyhatīti mitto,",
  "tika-s0401t:351_2": "hitesī puggalo,",
  "tika-s0401t:351_3": "tasmiṃ mitte bhavā,",
  "tika-s0401t:351_4": "mittassa vā esāti mettā, hitesitā.",
  "tika-s0401t:351_5": "Tattha “mettā”ti vutte appanāpi upacāropi vaṭṭati sādhāraṇavacanabhāvatoti āha –",
  "tika-s0401t:351_6": "“mettāti ettāvatā pubbabhāgopi vaṭṭatī”ti. Api-",
  "tika-s0401t:351_7": "saddo appanaṃ sampiṇḍeti.",
  "tika-s0401t:351_8": "Appanaṃ appattāya mettāya suṭṭhu muccanassa abhāvato cetovimuttīti “appanāva adhippetā”ti vuttaṃ.",
  "tika-s0401t:352_0": "Sattesu mettāyanassa hitūpasaṃhārassa uppādanaṃ pavattanaṃ mettānimittassa uggaho.",
  "tika-s0401t:352_1": "Paṭhamuppanno mettāmanasikāro parato uppajjanakassa kāraṇabhāvato mettāmanasikārova mettānimittaṃ.",
  "tika-s0401t:352_2": "Kammaṃyeva sakaṃ etesanti kammassakā, sattā,",
  "tika-s0401t:352_3": "tabbhāvo kammassakatā,",
  "tika-s0401t:352_4": "kammadāyādatā.",
  "tika-s0401t:352_5": "Dosamettāsu yāthāvato ādīnavānisaṃsānaṃ paṭisaṅkhānavīmaṃsā idha paṭisaṅkhānaṃ.",
  "tika-s0401t:352_6": "Mettāvihārīkalyāṇamittavantatā idha kalyāṇamittatā.",
  "tika-s0401t:352_7": "Odissakaanodissakadisāpharaṇānanti attaatipiyamajjhattaverivasena odissakatā,",
  "tika-s0401t:352_8": "sīmāsambhede kate anodissakatā,",
  "tika-s0401t:352_9": "ekādidisāpharaṇavasena disāpharaṇatā mettāya uggahaṇe veditabbā.",
  "tika-s0401t:352_10": "Vihāraracchagāmādivasena vā odissakadisāpharaṇaṃ.",
  "tika-s0401t:352_11": "Vihārādiuddesarahitaṃ puratthimādidisāvasena anodissakadisāpharaṇaṃ.",
  "tika-s0401t:352_12": "Evaṃ vā dvidhā uggahaṇaṃ sandhāya –",
  "tika-s0401t:352_13": "“odissakaanodissakadisāpharaṇa”nti vuttaṃ.",
  "tika-s0401t:352_14": "Uggaho ca yāva upacārā daṭṭhabbo.",
  "tika-s0401t:352_15": "Uggahitāya āsevanā bhāvanā.",
  "tika-s0401t:352_16": "Tattha sabbe sattā, pāṇā, bhūtā, puggalā,",
  "tika-s0401t:352_17": "attabhāvapariyāpannāti etesaṃ vasena pañcavidhā.",
  "tika-s0401t:352_18": "Ekekasmiṃ averā hontu,",
  "tika-s0401t:352_19": "abyāpajjhā, anīghā,",
  "tika-s0401t:352_20": "sukhī attānaṃ pariharantūti catudhā pavattito vīsatividhā anodhisopharaṇā mettā.",
  "tika-s0401t:352_21": "Sabbā itthiyo, purisā, ariyā, anariyā, devā, manussā,",
  "tika-s0401t:352_22": "vinipātikāti sattādhikaraṇavasena pavattā sattavidhā aṭṭhavīsatividhā vā,",
  "tika-s0401t:352_23": "dasahi disāhi disādhikaraṇavasena pavattā dasavidhā ca,",
  "tika-s0401t:352_24": "ekekāya vā disāya sattādiitthādiaverādibhedena asītādhikacatusatappabhedā ca odhisopharaṇā veditabbā.",
  "tika-s0401t:352_25": "Mettaṃ bhāventassāti mettājhānaṃ bhāventassa.",
  "tika-s0401t:352_26": "Tvaṃ etassa kuddhotiādi paccavekkhaṇāvidhidassanaṃ.",
  "tika-s0401t:352_27": "Appaṭicchitapaheṇakaṃ viyāti asampaṭicchitapaṇṇākāraṃ viya.",
  "tika-s0401t:352_28": "Paṭisaṅkhāneti vīmaṃsāyaṃ.",
  "tika-s0401t:352_29": "Vattaniaṭaviyaṃ attaguttattherasadise.",
  "tika-s0401t:353_0": "18.",
  "tika-s0401t:353_1": "Aṭṭhame kusaladhammasampaṭipattiyā paṭṭhapanasabhāvatāya tappaṭipakkhānaṃ visosanasabhāvatāya ca ārambhadhātuādito pavattavīriyanti āha –",
  "tika-s0401t:353_2": "“paṭhamārambhavīriya”nti.",
  "tika-s0401t:353_3": "Yasmā paṭhamārambhamattassa kosajjavidhamanaṃ thāmagamanañca natthi,",
  "tika-s0401t:353_4": "tasmā vuttaṃ –",
  "tika-s0401t:353_5": "“kosajjato nikkhantattā tato balavatara”nti.",
  "tika-s0401t:353_6": "Yasmā pana aparāparuppattiyā laddhāsevanaṃ uparūpari visesaṃ āvahantaṃ ativiya thāmagatameva hoti,",
  "tika-s0401t:353_7": "tasmā vuttaṃ –",
  "tika-s0401t:353_8": "“paraṃ paraṃ ṭhānaṃ akkamanato tatopi balavatara”nti.",
  "tika-s0401t:353_9": "Panūdanāyāti nīharaṇāya.",
  "tika-s0401t:353_10": "Yathā mahato palighassa ugghāṭakajanassa mahanto ussāho icchitabbo,",
  "tika-s0401t:353_11": "evamidhāpīti “nikkamo cetaso palighugghāṭanāyā”ti vuttaṃ.",
  "tika-s0401t:353_12": "Mahāparakkamo eva parena kataṃ bandhanaṃ chindeyya,",
  "tika-s0401t:353_13": "evamidhāpīti vuttaṃ –",
  "tika-s0401t:353_14": "“parakkamo cetaso bandhanacchedanāyā”ti.",
  "tika-s0401t:354_0": "Āraddhaṃ saṃsādhitaṃ paripūritaṃ vīriyaṃ etassāti āraddhavīriyo,",
  "tika-s0401t:354_1": "nipphannavīriyo,",
  "tika-s0401t:354_2": "āraddhaṃ paṭṭhapitaṃ vīriyaṃ etassāti āraddhavīriyo.",
  "tika-s0401t:354_3": "Vīriyārambhappasutoti āha –",
  "tika-s0401t:354_4": "“āraddhavīriyassāti paripuṇṇavīriyassaceva paggahitavīriyassa cā”ti.",
  "tika-s0401t:354_5": "Catudosāpagatanti atilīnatādīhi catūhi dosehi apagataṃ.",
  "tika-s0401t:354_6": "Catudosāpagatattameva vibhāveti “na ca atilīna”ntiādinā.",
  "tika-s0401t:354_7": "Atilīnañhi bhāvanācittaṃ kosajjapakkhikaṃ siyā,",
  "tika-s0401t:354_8": "atipaggahitañca uddhaccapakkhikaṃ.",
  "tika-s0401t:354_9": "Bhāvanāvīthiṃ anajjhogāhetvā saṅkocāpatti atilīnatā.",
  "tika-s0401t:354_10": "Ajjhogāhetvā antosaṅkoco ajjhattaṃ saṃkhittatā.",
  "tika-s0401t:354_11": "Atipaggahitatā accāraddhavīriyatā.",
  "tika-s0401t:354_12": "Bahiddhā vikkhittatā bahivisaṭavitakkānudhāvanā.",
  "tika-s0401t:354_13": "Tadetaṃ vīriyaṃ caṅkamādikāyikappayogāvahaṃ kāyikaṃ,",
  "tika-s0401t:354_14": "tadaññaṃ cetasikaṃ.",
  "tika-s0401t:354_15": "Rattidivassa pañca koṭṭhāseti pubbaṇhasāyanhapaṭhamamajjhimapacchimayāmasaṅkhāte pañca koṭṭhāse.",
  "tika-s0401t:354_16": "Tadubhayampīti kāyikaṃ cetasikañca vīriyaṃ.",
  "tika-s0401t:354_17": "Milakkhatissattherassa mahāsīvattherassa ca vatthu heṭṭhā dassitameva.",
  "tika-s0401t:355_0": "Pītimallakattherassa vatthu pana evaṃ veditabbaṃ.",
  "tika-s0401t:355_1": "So kira gihikāle mallayuddhāya āhiṇḍanto tīsu rajjesu paṭākaṃ gahetvā tambapaṇṇidīpaṃ āgamma rājānaṃ",
  "tika-s0401t:355_2": "disvā raññā katānuggaho ekadivasaṃ kilañcakāsanasālādvārena gacchanto “rūpaṃ,",
  "tika-s0401t:355_3": "bhikkhave,",
  "tika-s0401t:355_4": "na tumhākaṃ,",
  "tika-s0401t:355_5": "taṃ pajahatha,",
  "tika-s0401t:355_6": "taṃ vo pahīnaṃ dīgharattaṃ hitāya sukhāya bhavissatī”ti natumhākavaggaṃ sutvā cintesi –",
  "tika-s0401t:355_7": "“neva kira rūpaṃ attano,",
  "tika-s0401t:355_8": "na vedanā”ti.",
  "tika-s0401t:355_9": "So taṃyeva aṅkusaṃ katvā nikkhamitvā mahāvihāraṃ gantvā pabbajjaṃ yācitvā pabbajito upasampanno dvemātikā",
  "tika-s0401t:355_10": "paguṇaṃ katvā tiṃsa bhikkhū gahetvā avaravāliyaaṅgaṇaṃ gantvā samaṇadhammaṃ akāsi.",
  "tika-s0401t:355_11": "Pādesu avahantesu jaṇṇukehi caṅkamati.",
  "tika-s0401t:355_12": "Tamenaṃ rattiṃ eko migaluddako “migo”ti maññamāno pahari,",
  "tika-s0401t:355_13": "satti vinivijjhitvā gatā.",
  "tika-s0401t:355_14": "So taṃ sattiṃ harāpetvā pahāramukhāni tiṇavaṭṭiyā pūrāpetvā pāsāṇapiṭṭhiyaṃ attānaṃ nisīdāpetvā okāsaṃ",
  "tika-s0401t:355_15": "kāretvā vipassanaṃ vaḍḍhetvā saha paṭisambhidāhi arahattaṃ patvā ukkāsitasaddena āgatānaṃ bhikkhūnaṃ",
  "tika-s0401t:355_16": "byākaritvā imaṃ udānaṃ udānesi –",
  "tika-s0401t:356_0": "“Bhāsitaṃ buddhaseṭṭhassa, sabbalokaggavādino;",
  "tika-s0401t:357_0": "Na tumhākaṃ idaṃ rūpaṃ, taṃ jaheyyātha bhikkhavo. ;",
  "tika-s0401t:358_0": "“Aniccā vata saṅkhārā, uppādavayadhammino;",
  "tika-s0401t:359_0": "Uppajjitvā nirujjhanti, tesaṃ vūpasamo sukho”ti. ;",
  "tika-s0401t:360_0": "Kuṭumbiyaputtatissattherassapi vatthu evaṃ veditabbaṃ.",
  "tika-s0401t:360_1": "Sāvatthiyaṃ kira tisso nāma kuṭumbiyaputto cattālīsa hiraññakoṭiyo pahāya pabbajitvā agāmake araññe viharati,",
  "tika-s0401t:360_2": "tassa kaniṭṭhabhātubhariyā “gacchatha,",
  "tika-s0401t:360_3": "naṃ jīvitā voropethā”ti pañcasate core pesesi,",
  "tika-s0401t:360_4": "te gantvā theraṃ parivāretvā nisīdiṃsu.",
  "tika-s0401t:360_5": "Thero āha –",
  "tika-s0401t:360_6": "“kasmā āgatattha upāsakā”ti?",
  "tika-s0401t:360_7": "Taṃ jīvitā voropessāmāti.",
  "tika-s0401t:360_8": "Pāṭibhogaṃ me upāsakā gahetvā ajjekarattiṃ jīvitaṃ dethāti. Ko te, samaṇa,",
  "tika-s0401t:360_9": "imasmiṃ ṭhāne pāṭibhogo bhavissatīti?",
  "tika-s0401t:360_10": "Thero mahantaṃ pāsāṇaṃ gahetvā ūruṭṭhīni bhinditvā “vaṭṭati upāsakā pāṭibhogo”ti āha.",
  "tika-s0401t:360_11": "Te apakkamitvā caṅkamanasīse aggiṃ katvā nipajjiṃsu.",
  "tika-s0401t:360_12": "Therassa vedanaṃ vikkhambhetvā sīlaṃ paccavekkhato parisuddhasīlaṃ nissāya pītipāmojjaṃ uppajji.",
  "tika-s0401t:360_13": "Tato anukkamena vipassanaṃ vaḍḍhento tiyāmarattiṃ samaṇadhammaṃ katvā aruṇuggamane arahattaṃ patto imaṃ udānaṃ udānesi –",
  "tika-s0401t:361_0": "“Ubho pādāni bhinditvā, saññapessāmi vo ahaṃ;",
  "tika-s0401t:362_0": "Aṭṭiyāmi harāyāmi, sarāgamaraṇaṃ ahaṃ.",
  "tika-s0401t:363_0": "“Evāhaṃ cintayitvāna, yathābhūtaṃ vipassisaṃ;",
  "tika-s0401t:364_0": "Sampatte aruṇuggamhi, arahattaṃ apāpuṇi”nti. ;",
  "tika-s0401t:365_0": "Atibhojane nimittaggāhoti atibhojane thinamiddhassa nimittaggāho,",
  "tika-s0401t:365_1": "“ettake bhutte taṃ bhojanaṃ thinamiddhassa kāraṇaṃ hoti,",
  "tika-s0401t:365_2": "ettake na hotī”ti thinamiddhassa kāraṇākāraṇaggāho hotīti attho.",
  "tika-s0401t:365_3": "Byatirekavasena cetaṃ vuttaṃ,",
  "tika-s0401t:365_4": "tasmā ettake bhutte taṃ bhojanaṃ thinamiddhassa kāraṇaṃ na hotīti bhojane mattaññutāva atthato dassitāti daṭṭhabbaṃ. Tenāha –",
  "tika-s0401t:365_5": "“catupañca…pe…",
  "tika-s0401t:365_6": "taṃ na hotī”ti.",
  "tika-s0401t:365_7": "Divā sūriyālokanti divā gahitanimittaṃ sūriyālokaṃ rattiyaṃ manasikarontassapīti evamettha attho veditabbo.",
  "tika-s0401t:365_8": "Dhutaṅgānaṃ vīriyanissitattā vuttaṃ –",
  "tika-s0401t:365_9": "“dhutaṅganissitasappāyakathāyapī”ti.",
  "tika-s0401t:366_0": "19.",
  "tika-s0401t:366_1": "Navame jhānena vā vipassanāya vā vūpasamitacittassāti jhānena vā vipassanāya vā avūpasamakarakilesavigamanena vūpasamitacittassa.",
  "tika-s0401t:366_2": "Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇanti ubhayassa pahānakāraṇaṃ abhinnaṃ katvā vuttaṃ.",
  "tika-s0401t:366_3": "Bahussutassa ganthato atthato ca suttādīni vicārentassa tabbahulavihārino atthavedādippaṭilābhasambhavato vikkhepo na hoti.",
  "tika-s0401t:366_4": "Yathā vidhippaṭipattiyā yathānurūpapattikārappavattiyā ca vikkhepo ca katākatānusocanañca na hotīti “bāhusaccenapi uddhaccakukkuccaṃ pahīyatī”ti āha.",
  "tika-s0401t:366_5": "Yadaggena bāhusaccena uddhaccakukkuccaṃ pahīyati,",
  "tika-s0401t:366_6": "tadaggena paripucchakatāvinayappakataññutāhipi taṃ pahīyatīti daṭṭhabbaṃ.",
  "tika-s0401t:366_7": "Vuddhasevitā ca vuddhasīlitaṃ āvahatīti cetaso vūpasamakarattā “uddhaccakukkuccappahānakārī”ti vuttaṃ,",
  "tika-s0401t:366_8": "vuddhataṃ pana anapekkhitvā kukkuccavinodakā vinayadharā kalyāṇamittāti vuttāti daṭṭhabbaṃ.",
  "tika-s0401t:366_9": "Vikkhepo ca pabbajitānaṃ yebhuyyena kukkuccahetuko hotīti “kappiyākappiyaparipucchābahulassā”tiādinā vinayanayeneva paripucchakatādayo niddiṭṭhā.",
  "tika-s0401t:367_0": "20.",
  "tika-s0401t:367_1": "Dasame bahussutānaṃ dhammasabhāvāvabodhasambhavato vicikicchā anavakāsā evāti āha –",
  "tika-s0401t:367_2": "“bāhusaccenapi…pe…",
  "tika-s0401t:367_3": "vicikicchā pahīyatī”ti.",
  "tika-s0401t:367_4": "Kāmaṃ bāhusaccaparipucchakatāhi sabbāpi aṭṭhavatthukā vicikicchā pahīyati,",
  "tika-s0401t:367_5": "tathāpi ratanattayavicikicchāmūlikā sesavicikicchāti āha –",
  "tika-s0401t:367_6": "“tīṇi ratanāni ārabbha paripucchābahulassapī”ti.",
  "tika-s0401t:367_7": "Ratanattayaguṇāvabodhehi “satthari kaṅkhatī”tiādivicikicchāya asambhavoti.",
  "tika-s0401t:367_8": "Vinaye pakataññutā “sikkhāya kaṅkhatī”ti vuttāya vicikicchāya pahānaṃ karotīti āha –",
  "tika-s0401t:367_9": "“vinaye ciṇṇavasībhāvassapī”ti.",
  "tika-s0401t:367_10": "Okappaniyasaddhāsaṅkhātaadhimokkhabahulassāti saddheyyavatthuno anuppavisanasaddhāsaṅkhātaadhimokkhena adhimuccanabahulassa.",
  "tika-s0401t:367_11": "Adhimuccanañca adhimokkhuppādanamevāti daṭṭhabbaṃ.",
  "tika-s0401t:367_12": "Saddhāya vā taṃninnapoṇatā adhimutti adhimokkho.",
  "tika-s0401t:367_13": "Nīvaraṇānaṃ paccayassa ceva paccayaghātassa ca vibhāvitattā vuttaṃ –",
  "tika-s0401t:367_14": "“vaṭṭavivaṭṭaṃ kathita”nti.",
  "tika-s0401t:368_0": "Nīvaraṇappahānavaggavaṇṇanā niṭṭhitā.",
  "tika-s0401t:369_0": "3. Akammaniyavaggavaṇṇanā",
  "tika-s0401t:370_0": "21.",
  "tika-s0401t:370_1": "Tatiyassa paṭhame abhāvitanti samathavipassanābhāvanāvasena na bhāvitaṃ tathā abhāvitattā.",
  "tika-s0401t:370_2": "Tañhi “avaḍḍhita”nti vuccati paṭipakkhābhibhavena paribrūhanābhāvato.",
  "tika-s0401t:370_3": "Tenāha bhagavā –",
  "tika-s0401t:370_4": "“akammaniyaṃ hotī”ti.",
  "tika-s0401t:371_0": "22.",
  "tika-s0401t:371_1": "Dutiye vuttavipariyāyena attho veditabbo.",
  "tika-s0401t:371_2": "Paṭhameti tatiyavaggassa paṭhamasutte.",
  "tika-s0401t:371_3": "Vaṭṭavasenāti vipākavaṭṭavasena.",
  "tika-s0401t:371_4": "Tebhūmakavaṭṭanti tebhūmakavipākavaṭṭaṃ.",
  "tika-s0401t:371_5": "Vaṭṭapaṭilābhāya kammanti vipākavaṭṭassa paṭilābhāya upanissayabhūtaṃ kammaṃ,",
  "tika-s0401t:371_6": "tassa sahāyabhūtaṃ kilesavaṭṭampi kammaggahaṇeneva saṅgahitanti daṭṭhabbaṃ.",
  "tika-s0401t:371_7": "Vivaṭṭapaṭilābhāya kammanti vivaṭṭādhigamassa upanissayabhūtaṃ kammaṃ.",
  "tika-s0401t:371_8": "Yaṃ pana carimabhavanibbattakaṃ kammaṃ,",
  "tika-s0401t:371_9": "taṃ vivaṭṭappaṭilābhāya kammaṃ hoti,",
  "tika-s0401t:371_10": "na hotīti?",
  "tika-s0401t:371_11": "Na hoti vaṭṭapādakabhāvato.",
  "tika-s0401t:371_12": "Carimabhavapaṭisandhi viya pana vivaṭṭūpanissayoti sakkā viññātuṃ.",
  "tika-s0401t:371_13": "Na hi kadāci tihetukapaṭisandhiyā vinā visesādhigamo sambhavati.",
  "tika-s0401t:371_14": "Imesu suttesūti imesu pana paṭhamadutiyasuttesu yathākkamaṃ vaṭṭavivaṭṭameva kathitaṃ.",
  "tika-s0401t:372_0": "23.",
  "tika-s0401t:372_1": "Tatiye abhāvitanti ettha bhāvanā nāma samādhibhāvanā.",
  "tika-s0401t:372_2": "Sā yattha āsaṅkitabbā,",
  "tika-s0401t:372_3": "taṃ kāmāvacarapaṭhamamahākusalacittādiabhāvitanti adhippetanti āha –",
  "tika-s0401t:372_4": "“devamanussasampattiyo”tiādi.",
  "tika-s0401t:373_0": "24.",
  "tika-s0401t:373_1": "Catutthe yasmā cittanti vivaṭṭavaseneva uppannacittaṃ adhippetaṃ,",
  "tika-s0401t:373_2": "tasmā jātijarābyādhimaraṇasokādidukkhassa anibbattanato mahato atthāya saṃvattatīti yojanā veditabbā.",
  "tika-s0401t:374_0": "25- 26.",
  "tika-s0401t:374_1": "Pañcamachaṭṭhesu uppannanti avigatuppādādikhaṇattayampi abhāvitaṃ bhāvanārahitaṃ apātubhūtameva paṇḍitasammatassa",
  "tika-s0401t:374_2": "uppannakiccassa asādhanato yathā “aputto”ti.",
  "tika-s0401t:374_3": "So hi samattho hutvā pitu puttakiccaṃ asādhento aputtoti loke vuccati,",
  "tika-s0401t:374_4": "evaṃ sampadamidaṃ. Tenāha –",
  "tika-s0401t:374_5": "“kasmā”tiādi.",
  "tika-s0401t:374_6": "Tesu dhammesūti lokuttarapādakajjhānādīsu.",
  "tika-s0401t:374_7": "Thero pana matthakappattameva bhāvitaṃ cittaṃ dassento “maggacittamevā”ti āha.",
  "tika-s0401t:375_0": "27- 28.",
  "tika-s0401t:375_1": "Sattamaṭṭhamesu punappunaṃ akatanti bhāvanābahulīkāravasena punappunaṃ na kataṃ.",
  "tika-s0401t:375_2": "Imānipi dveti imesu dvīsu suttesu āgatāni imānipi dve cittāni.",
  "tika-s0401t:376_0": "29- 30.",
  "tika-s0401t:376_1": "Navame adhivahatīti āneti.",
  "tika-s0401t:376_2": "Dukkhenāti kicchena.",
  "tika-s0401t:376_3": "Duppesanatoti dukkhena pesetabbato.",
  "tika-s0401t:376_4": "Matthakappattaṃ vipassanāsukhaṃ pākatikajjhānasukhato santatarapaṇītataramevāti āha –",
  "tika-s0401t:376_5": "“jhānasukhato vipassanāsukha”nti.",
  "tika-s0401t:376_6": "Tenāha bhagavā –",
  "tika-s0401t:377_0": "“Suññāgāraṃ paviṭṭhassa, santacittassa bhikkhuno;",
  "tika-s0401t:378_0": "Amānusī rati hoti, sammā dhammaṃ vipassato.",
  "tika-s0401t:379_0": "“Yato yato sammasati, khandhānaṃ udayabbayaṃ;",
  "tika-s0401t:380_0": "Labhatī pītipāmojjaṃ, amataṃ taṃ vijānata”nti. ;",
  "tika-s0401t:381_0": "Tañhi cittaṃ vissaṭṭhaindavajirasadisaṃ amoghabhāvato.",
  "tika-s0401t:382_0": "Akammaniyavaggavaṇṇanā niṭṭhitā.",
  "tika-s0401t:383_0": "4. Adantavaggavaṇṇanā",
  "tika-s0401t:384_0": "31- 36.",
  "tika-s0401t:384_1": "Catutthassa paṭhame adantanti cittabhāvanāya vinā na dantaṃ. Tenāha –",
  "tika-s0401t:384_2": "“satisaṃvararahita”nti.",
  "tika-s0401t:384_3": "Catutthe tatiye vuttavipariyāyena attho veditabbo.",
  "tika-s0401t:384_4": "Pañcamachaṭṭhesu purimasadisoyevāti tatiyacatutthasadiso eva.",
  "tika-s0401t:385_0": "37- 38.",
  "tika-s0401t:385_1": "Sattamaṭṭhamesu upamā panetthāti yathā paṭhamādīsu adantahatthiassādayo upamābhāvena gahitā,",
  "tika-s0401t:385_2": "evamettha satthamaṭṭhamesu “asaṃvutagharadvārādivasena veditabbā”ti vuttaṃ.",
  "tika-s0401t:386_0": "39- 40.",
  "tika-s0401t:386_1": "Navamadasamesu catūhipi padehīti adantādīhi catūhi padehi yojetvā navamadasamāni suttāni vuttānīti yojanā.",
  "tika-s0401t:387_0": "Adantavaggavaṇṇanā niṭṭhitā.",
  "tika-s0401t:388_0": "5. Paṇihitaacchavaggavaṇṇanā",
  "tika-s0401t:389_0": "41.",
  "tika-s0401t:389_1": "Pañcamassa paṭhame upamāva opammaṃ,",
  "tika-s0401t:389_2": "so eva attho,",
  "tika-s0401t:389_3": "tasmiṃ opammatthe bodhetabbe nipāto.",
  "tika-s0401t:389_4": "Seyyathāpīti yathāti attho.",
  "tika-s0401t:389_5": "Ettha ca tatra bhagavā katthaci atthena upamaṃ parivāretvā dasseti vatthasutte viya,",
  "tika-s0401t:389_6": "pāricchattakopama aggikkhandhopamādi suttesu viya ca.",
  "tika-s0401t:389_7": "Katthaci upamāya atthaṃ parivāretvā dasseti loṇambilasutte viya,",
  "tika-s0401t:389_8": "suvaṇṇakārasattasūriyopamādisuttesu viya ca.",
  "tika-s0401t:389_9": "Imasmiṃ pana sālisūkopame upamāya atthaṃ parivāretvā dassento “seyyathāpi,",
  "tika-s0401t:389_10": "bhikkhave”tiādimāhāti potthakesu likhanti,",
  "tika-s0401t:389_11": "taṃ majjhimaṭṭhakathāya vatthasuttavaṇṇanāya na sameti.",
  "tika-s0401t:389_12": "Tattha hi idaṃ vuttaṃ –",
  "tika-s0401t:390_0": "Seyyathāpi,",
  "tika-s0401t:390_1": "bhikkhave,",
  "tika-s0401t:390_2": "vatthanti upamāvacanamevetaṃ.",
  "tika-s0401t:390_3": "Upamaṃ karonto ca bhagavā katthaci paṭhamaṃyeva upamaṃ dassetvā pacchā atthaṃ dasseti,",
  "tika-s0401t:390_4": "katthaci paṭhamaṃ atthaṃ dassetvā pacchā upamaṃ,",
  "tika-s0401t:390_5": "katthaci upamāya atthaṃ parivāretvā dasseti,",
  "tika-s0401t:390_6": "katthaci atthena upamaṃ.",
  "tika-s0401t:390_7": "Tathā hesa “seyyathāpissu,",
  "tika-s0401t:390_8": "bhikkhave,",
  "tika-s0401t:390_9": "dve agārā sadvārā,",
  "tika-s0401t:390_10": "tattha cakkhumā puriso majjhe ṭhito passeyyā”ti sakalampi devadūtasuttaṃ upamaṃ paṭhamaṃ dassetvā pacchā atthaṃ dassento āha.",
  "tika-s0401t:390_11": "“Tirokuṭṭaṃ tiropākāraṃ tiropabbataṃ asajjamāno gacchati,",
  "tika-s0401t:390_12": "seyyathāpi,",
  "tika-s0401t:390_13": "ākāse”tiādinā pana nayena sakalampi iddhividhaṃ atthaṃ paṭhamaṃ dassetvā pacchā upamaṃ dassento āha.",
  "tika-s0401t:390_14": "“Seyyathāpi,",
  "tika-s0401t:390_15": "brāhmaṇapuriso sāratthiko sāragavesī”tiādinā nayena sakalampi cūḷasāropamasuttaṃ upamāya atthaṃ parivāretvā dassento āha.",
  "tika-s0401t:390_16": "“Idha pana,",
  "tika-s0401t:390_17": "bhikkhave,",
  "tika-s0401t:390_18": "ekacce kulaputtā dhammaṃ pariyāpuṇanti suttaṃ…pe…",
  "tika-s0401t:390_19": "seyyathāpi,",
  "tika-s0401t:390_20": "bhikkhave,",
  "tika-s0401t:390_21": "puriso alagaddatthiko”tiādinā nayena sakalampi alagaddasuttaṃ mahāsāropamasuttanti evamādīni suttāni atthena upamaṃ parivāretvā dassento āha.",
  "tika-s0401t:390_22": "Svāyaṃ idha paṭhamaṃ upamaṃ dassetvā pacchā atthaṃ dassetīti.",
  "tika-s0401t:391_0": "Ettha hi cūḷasāropamādīsu paṭhamaṃ upamaṃ vatvā tadanantaraṃ upameyyatthaṃ vatvā puna upamaṃ vadanto upamāya atthaṃ parivāretvā dassetīti vutto.",
  "tika-s0401t:391_1": "Alagaddūpamasuttādīsu pana atthaṃ paṭhamaṃ vatvā tadanantaraṃ upamaṃ vatvā puna atthaṃ vadanto atthena upamaṃ parivāretvā dassetīti vutto.",
  "tika-s0401t:391_2": "Tenevettha līnatthappakāsiniyaṃ vuttaṃ –",
  "tika-s0401t:391_3": "“upameyyatthaṃ paṭhamaṃ vatvā tadanantaraṃ atthaṃ vatvā puna upamaṃ vadanto upamāya atthaṃ parivāretvā dassetī”ti vutto.",
  "tika-s0401t:391_4": "Atthena upamaṃ parivāretvāti etthāpi eseva nayoti.",
  "tika-s0401t:391_5": "Idha pana katthaci atthena upamaṃ parivāretvā dasseti.",
  "tika-s0401t:391_6": "“Vatthasutte viya pāricchattakopamaaggikkhandhopamādisuttesu viya cā”ti vuttaṃ.",
  "tika-s0401t:391_7": "Tattha vatthasutte tāva “seyyathāpi,",
  "tika-s0401t:391_8": "bhikkhave,",
  "tika-s0401t:391_9": "vatthaṃ saṃkiliṭṭhaṃ malaggahitaṃ,",
  "tika-s0401t:391_10": "tamenaṃ rajako yasmiṃ yasmiṃ raṅgajāte upasaṃhareyya.",
  "tika-s0401t:391_11": "Yadi nīlakāya,",
  "tika-s0401t:391_12": "yadi pītakāya,",
  "tika-s0401t:391_13": "yadi lohitakāya,",
  "tika-s0401t:391_14": "yadi mañjiṭṭhakāya,",
  "tika-s0401t:391_15": "durattavaṇṇamevassa aparisuddhavaṇṇamevassa.",
  "tika-s0401t:391_16": "Taṃ kissa hetu?",
  "tika-s0401t:391_17": "Aparisuddhattā,",
  "tika-s0401t:391_18": "bhikkhave,",
  "tika-s0401t:391_19": "vatthassa.",
  "tika-s0401t:391_20": "Evameva kho,",
  "tika-s0401t:391_21": "bhikkhave,",
  "tika-s0401t:391_22": "citte saṃkiliṭṭhe duggati pāṭikaṅkhā”tiādinā paṭhamaṃ upamaṃ dassetvā pacchā upameyyattho vutto,",
  "tika-s0401t:391_23": "na pana paṭhamaṃ atthaṃ vatvā tadanantaraṃ upamaṃ dassetvā puna attho vutto.",
  "tika-s0401t:391_24": "Yena katthaci atthena upamaṃ parivāretvā dasseti.",
  "tika-s0401t:391_25": "Vatthasutte viyāti vadeyya.",
  "tika-s0401t:392_0": "Tathā pāricchattakopamepi “yasmiṃ,",
  "tika-s0401t:392_1": "bhikkhave,",
  "tika-s0401t:392_2": "samaye devānaṃ tāvatiṃsānaṃ pāricchattako koviḷāro paṇḍupalāso hoti, attamanā,",
  "tika-s0401t:392_3": "bhikkhave,",
  "tika-s0401t:392_4": "devā tāvatiṃsā,",
  "tika-s0401t:392_5": "tasmiṃ samaye honti paṇḍupalāso dāni pāricchattako koviḷāro,",
  "tika-s0401t:392_6": "na cirasseva dāni pannapalāso bhavissati…pe…",
  "tika-s0401t:392_7": "evameva kho,",
  "tika-s0401t:392_8": "bhikkhave,",
  "tika-s0401t:392_9": "yasmiṃ samaye ariyasāvako agārasmā anagāriyaṃ pabbajjāya ceteti.",
  "tika-s0401t:392_10": "Paṇḍupalāso,",
  "tika-s0401t:392_11": "bhikkhave,",
  "tika-s0401t:392_12": "ariyasāvako tasmiṃ samaye hotī”tiādinā paṭhamaṃ upamaṃ dassetvā pacchā attho vutto.",
  "tika-s0401t:392_13": "Aggikkhandhopame “passatha no tumhe,",
  "tika-s0401t:392_14": "bhikkhave,",
  "tika-s0401t:392_15": "amuṃ mahantaṃ aggikkhandhaṃ ādittaṃ sampajjalitaṃ sajotibhūtanti. Evaṃ, bhanteti.",
  "tika-s0401t:392_16": "Taṃ kiṃ maññatha,",
  "tika-s0401t:392_17": "bhikkhave,",
  "tika-s0401t:392_18": "katamaṃ nu kho varaṃ yaṃ amuṃ mahantaṃ aggikkhandhaṃ ādittaṃ sampajjalitaṃ sajotibhūtaṃ āliṅgetvā upanisīdeyya vā upanipajjeyya vā,",
  "tika-s0401t:392_19": "yaṃ khattiyakaññaṃ vā brāhmaṇakaññaṃ vā gahapatikaññaṃ vā mudutalunahatthapādaṃ āliṅgetvā upanisīdeyya",
  "tika-s0401t:392_20": "vā upanipajjeyya vā”tiādinā paṭhamaṃ upamaṃyeva dassetvā pacchā attho vutto,",
  "tika-s0401t:392_21": "na pana paṭhamaṃ atthaṃ vatvā tadanantaraṃ upamaṃ dassetvā puna attho vutto,",
  "tika-s0401t:392_22": "tasmā “katthaci atthena upamaṃ parivāretvā dasseti vatthasutte viya pāricchattakopamaaggikkhandhopamādisuttesu viya cā”ti na vattabbaṃ.",
  "tika-s0401t:393_0": "Keci panettha evaṃ vaṇṇayanti “atthaṃ paṭhamaṃ vatvā pacchā ca upamaṃ dassento atthena upamaṃ parivāretvā dasseti nāma,",
  "tika-s0401t:393_1": "upamaṃ pana paṭhamaṃ vatvā pacchā atthaṃ dassento upamāya atthaṃ parivāretvā dasseti nāma,",
  "tika-s0401t:393_2": "tadubhayassapi āgataṭṭhānaṃ nidassento ‘vatthasutte viyā’tiādimāhā”ti.",
  "tika-s0401t:393_3": "Tampi “katthaci atthena upamaṃ parivāretvā dasseti vatthasutte viya pāricchattakopamaaggikkhandhopamādisuttesu viya cā”ti vattabbaṃ,",
  "tika-s0401t:393_4": "evañca vuccamāne “katthaci upamāya atthaṃ parivāretvā dasseti loṇambilasutte viyā”ti visuṃ na vattabbaṃ",
  "tika-s0401t:393_5": "“aggikkhandhopamādisutte viyā”ti ettha ādisaddeneva saṅgahitattā.",
  "tika-s0401t:393_6": "Loṇambilasuttepi hi –",
  "tika-s0401t:394_0": "“Seyyathāpi,",
  "tika-s0401t:394_1": "bhikkhave,",
  "tika-s0401t:394_2": "paṇḍito byatto kusalo sūdo rājānaṃ vā rājamahāmattaṃ vā nānaccayehi sūpehi paccupaṭṭhito assa ambilaggehipi",
  "tika-s0401t:394_3": "tittakaggehipi kaṭukaggehipi madhuraggehipi khārikehipi akhārikehipi loṇikehipi aloṇikehipi.",
  "tika-s0401t:395_0": "“Sa kho so,",
  "tika-s0401t:395_1": "bhikkhave,",
  "tika-s0401t:395_2": "paṇḍito byatto kusalo sūdo sakassa bhattassa nimittaṃ uggaṇhāti ‘idaṃ vā me ajja bhattasūpeyyaṃ ruccati,",
  "tika-s0401t:395_3": "imassa vā abhiharati,",
  "tika-s0401t:395_4": "imassa vā bahuṃ gaṇhāti,",
  "tika-s0401t:395_5": "imassa vā vaṇṇaṃ bhāsati.",
  "tika-s0401t:395_6": "Ambilaggaṃ vā me ajja bhattasūpeyyaṃ ruccati,",
  "tika-s0401t:395_7": "ambilaggassa vā abhiharati,",
  "tika-s0401t:395_8": "ambilaggassa vā bahuṃ gaṇhāti,",
  "tika-s0401t:395_9": "ambilaggassa vā vaṇṇaṃ bhāsati…pe…",
  "tika-s0401t:395_10": "aloṇikassa vā vaṇṇaṃ bhāsatī’ti.",
  "tika-s0401t:395_11": "Sa kho so,",
  "tika-s0401t:395_12": "bhikkhave,",
  "tika-s0401t:395_13": "paṇḍito byatto kusalo sūdo lābhī ceva hoti acchādanassa,",
  "tika-s0401t:395_14": "lābhī vetanassa,",
  "tika-s0401t:395_15": "lābhī abhihārānaṃ.",
  "tika-s0401t:395_16": "Taṃ kissa hetu?",
  "tika-s0401t:395_17": "Tathā hi so,",
  "tika-s0401t:395_18": "bhikkhave,",
  "tika-s0401t:395_19": "paṇḍito byatto kusalo sūdo sakassa bhattanimittaṃ uggaṇhāti.",
  "tika-s0401t:395_20": "Evameva kho,",
  "tika-s0401t:395_21": "bhikkhave,",
  "tika-s0401t:395_22": "idhekacco paṇḍito byatto kusalo bhikkhu kāye kāyānupassī viharati…pe…",
  "tika-s0401t:395_23": "vedanāsu…pe… citte…pe…",
  "tika-s0401t:395_24": "dhammesu dhammānupassī viharati ātāpī sampajāno satimā vineyya loke abhijjhādomanassaṃ.",
  "tika-s0401t:395_25": "Tassa dhammesu dhammānupassino viharato cittaṃ samādhiyati,",
  "tika-s0401t:395_26": "upakkilesā pahīyanti,",
  "tika-s0401t:395_27": "so taṃ nimittaṃ uggaṇhāti.",
  "tika-s0401t:396_0": "“Sa kho,",
  "tika-s0401t:396_1": "bhikkhave,",
  "tika-s0401t:396_2": "paṇḍito byatto kusalo bhikkhu lābhī ceva hoti diṭṭheva dhamme sukhavihārānaṃ,",
  "tika-s0401t:396_3": "lābhī hoti satisampajaññassa.",
  "tika-s0401t:396_4": "Taṃ kissa hetu?",
  "tika-s0401t:396_5": "Tathā hi so,",
  "tika-s0401t:396_6": "bhikkhave,",
  "tika-s0401t:396_7": "paṇḍito byatto kusalo bhikkhu sakassa cittassa nimittaṃ uggaṇhātī”ti –",
  "tika-s0401t:397_0": "Evaṃ paṭhamaṃ upamaṃ dassetvā pacchā attho vutto.",
  "tika-s0401t:397_1": "“Suvaṇṇakārasūriyopamādisuttesu viya cā”ti idañca udāharaṇamattena saṅgahaṃ gacchati suvaṇṇakārasuttādīsu paṭhamaṃ upamāya adassitattā.",
  "tika-s0401t:397_2": "Etesu hi suvaṇṇakāropamasutte tāva –",
  "tika-s0401t:398_0": "“Adhicittamanuyuttena,",
  "tika-s0401t:398_1": "bhikkhave,",
  "tika-s0401t:398_2": "bhikkhunā tīṇi nimittāni kālena kālaṃ manasi kātabbāni,",
  "tika-s0401t:398_3": "kālena kālaṃ samādhinimittaṃ manasi kātabbaṃ,",
  "tika-s0401t:398_4": "kālena kālaṃ paggahanimittaṃ manasi kātabbaṃ,",
  "tika-s0401t:398_5": "kālena kālaṃ upekkhānimittaṃ manasi kātabbaṃ. Sace,",
  "tika-s0401t:398_6": "bhikkhave,",
  "tika-s0401t:398_7": "adhicittamanuyutto bhikkhu ekantaṃ samādhinimittaṃyeva manasi kareyya,",
  "tika-s0401t:398_8": "ṭhānaṃ taṃ cittaṃ kosajjāya saṃvatteyya. Sace,",
  "tika-s0401t:398_9": "bhikkhave,",
  "tika-s0401t:398_10": "adhicittamanuyutto bhikkhu ekantaṃ paggahanimittaṃyeva manasi kareyya,",
  "tika-s0401t:398_11": "ṭhānaṃ taṃ cittaṃ uddhaccāya saṃvatteyya. Sace,",
  "tika-s0401t:398_12": "bhikkhave,",
  "tika-s0401t:398_13": "adhicittamanuyutto bhikkhu ekantaṃ upekkhānimittaṃyeva manasi kareyya,",
  "tika-s0401t:398_14": "ṭhānaṃ taṃ cittaṃ na sammā samādhiyeyya āsavānaṃ khayāya.",
  "tika-s0401t:398_15": "Yato ca kho,",
  "tika-s0401t:398_16": "bhikkhave,",
  "tika-s0401t:398_17": "adhicittamanuyutto bhikkhu kālena kālaṃ samādhinimittaṃ…pe…",
  "tika-s0401t:398_18": "paggahanimittaṃ…pe…",
  "tika-s0401t:398_19": "upekkhānimittaṃ manasi karoti,",
  "tika-s0401t:398_20": "taṃ hoti cittaṃ muduñca kammaniyañca pabhassarañca,",
  "tika-s0401t:398_21": "na ca pabhaṅgu,",
  "tika-s0401t:398_22": "sammā samādhiyati āsavānaṃ khayāya.",
  "tika-s0401t:399_0": "“Seyyathāpi,",
  "tika-s0401t:399_1": "bhikkhave,",
  "tika-s0401t:399_2": "suvaṇṇakāro vā suvaṇṇakārantevāsī vā ukkaṃ bandheyya,",
  "tika-s0401t:399_3": "ukkaṃ bandhitvā ukkāmukhaṃ ālimpeyya,",
  "tika-s0401t:399_4": "ukkāmukhaṃ ālimpitvā saṇḍāsena jātarūpaṃ gahetvā ukkāmukhe pakkhipeyya,",
  "tika-s0401t:399_5": "ukkāmukhe pakkhipitvā kālena kālaṃ abhidhamati,",
  "tika-s0401t:399_6": "kālena kālaṃ udakena paripphoseti,",
  "tika-s0401t:399_7": "kālena kālaṃ ajjhupekkhati. Sace,",
  "tika-s0401t:399_8": "bhikkhave,",
  "tika-s0401t:399_9": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ abhidhameyya,",
  "tika-s0401t:399_10": "ṭhānaṃ taṃ jātarūpaṃ daheyya. Sace,",
  "tika-s0401t:399_11": "bhikkhave,",
  "tika-s0401t:399_12": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ udakena paripphoseyya,",
  "tika-s0401t:399_13": "ṭhānaṃ taṃ jātarūpaṃ nibbāpeyya. Sace,",
  "tika-s0401t:399_14": "bhikkhave,",
  "tika-s0401t:399_15": "suvaṇṇakāro vā suvaṇṇakārantevāsī vā taṃ jātarūpaṃ ekantaṃ ajjhupekkheyya,",
  "tika-s0401t:399_16": "ṭhānaṃ taṃ jātarūpaṃ na sammā paripākaṃ gaccheyya.",
  "tika-s0401t:399_17": "Yato ca kho,",
  "tika-s0401t:399_18": "bhikkhave,",
  "tika-s0401t:399_19": "suvaṇṇakāro vā suvaṇṇakārantevāsī vā taṃ jātarūpaṃ kālena kālaṃ abhidhamati,",
  "tika-s0401t:399_20": "kālena kālaṃ udakena paripphoseti,",
  "tika-s0401t:399_21": "kālena kālaṃ ajjhupekkhati,",
  "tika-s0401t:399_22": "taṃ hoti jātarūpaṃ muduñca kammaniyañca pabhassarañca,",
  "tika-s0401t:399_23": "na ca pabhaṅgu,",
  "tika-s0401t:399_24": "sammā upeti kammāya.",
  "tika-s0401t:399_25": "Yassā yassā ca piḷandhanavikatiyā ākaṅkhati,",
  "tika-s0401t:399_26": "yadi paṭṭikāya yadi kuṇḍalāya yadi gīveyyakena yadi suvaṇṇamālāya,",
  "tika-s0401t:399_27": "tañcassa atthaṃ anubhoti.",
  "tika-s0401t:400_0": "“Evameva kho,",
  "tika-s0401t:400_1": "bhikkhave,",
  "tika-s0401t:400_2": "adhicittamanuyuttena bhikkhu…pe…",
  "tika-s0401t:400_3": "sammā samādhiyati āsavānaṃ khayāya.",
  "tika-s0401t:400_4": "Yassa yassa ca abhiññāsacchikaraṇīyassa dhammassa cittaṃ abhininnāmeti abhiññāsacchikiriyāya,",
  "tika-s0401t:400_5": "tatra tatreva sakkhibhabbataṃ pāpuṇāti sati satiāyatane”ti –",
  "tika-s0401t:401_0": "Evaṃ paṭhamaṃ atthaṃ dassetvā tadatantaraṃ upamaṃ vatvā punapi attho evaṃ paṭhamaṃ atthaṃ dassetvā tadanantaraṃ upamaṃ vatvā punapi attho vutto.",
  "tika-s0401t:402_0": "Sattasūriyopame ca –",
  "tika-s0401t:403_0": "“Aniccā,",
  "tika-s0401t:403_1": "bhikkhave, saṅkhārā, adhuvā,",
  "tika-s0401t:403_2": "bhikkhave, saṅkhārā,",
  "tika-s0401t:403_3": "anassāsikā,",
  "tika-s0401t:403_4": "bhikkhave, saṅkhārā,",
  "tika-s0401t:403_5": "yāvañcidaṃ,",
  "tika-s0401t:403_6": "bhikkhave,",
  "tika-s0401t:403_7": "alameva sabbasaṅkhāresu nibbindituṃ alaṃ virajjituṃ alaṃ vimuccituṃ. Sineru,",
  "tika-s0401t:403_8": "bhikkhave,",
  "tika-s0401t:403_9": "pabbatarājā caturāsītiyojanasahassāni āyāmena,",
  "tika-s0401t:403_10": "caturāsītiyojanasahassāni vitthārena,",
  "tika-s0401t:403_11": "caturāsītiyojanasahassāni mahāsamudde ajjhogāḷho,",
  "tika-s0401t:403_12": "caturāsītiyojanasahassāni mahāsamuddā accuggato.",
  "tika-s0401t:403_13": "Hoti so kho,",
  "tika-s0401t:403_14": "bhikkhave, samayo,",
  "tika-s0401t:403_15": "yaṃ kadāci karahaci dīghassa addhuno accayena bahūni vassāni bahūni vassasatāni bahūni vassasahassāni bahūni vassasatasahassāni devo na vassati,",
  "tika-s0401t:403_16": "deve kho pana,",
  "tika-s0401t:403_17": "bhikkhave,",
  "tika-s0401t:403_18": "avassante ye kecime bījagāmabhūtagāmā osadhitiṇavanappatayo,",
  "tika-s0401t:403_19": "te ussussanti visussanti na bhavanti.",
  "tika-s0401t:403_20": "Evaṃ aniccā,",
  "tika-s0401t:403_21": "bhikkhave, saṅkhārā,",
  "tika-s0401t:403_22": "evaṃ adhuvā,",
  "tika-s0401t:403_23": "bhikkhave,",
  "tika-s0401t:403_24": "saṅkhārā”tiādinā –",
  "tika-s0401t:404_0": "Paṭhamaṃ atthaṃ dassetvā tadanantaraṃ upamaṃ vatvā punapi attho vutto.",
  "tika-s0401t:404_1": "Atha vā “sūriyassa,",
  "tika-s0401t:404_2": "bhikkhave,",
  "tika-s0401t:404_3": "udayato etaṃ pubbaṅgamaṃ etaṃ pubbanimittaṃ,",
  "tika-s0401t:404_4": "yadidaṃ aruṇuggaṃ.",
  "tika-s0401t:404_5": "Evameva kho,",
  "tika-s0401t:404_6": "bhikkhave,",
  "tika-s0401t:404_7": "bhikkhuno ariyassa aṭṭhaṅgikassa maggassa uppādāya etaṃ pubbaṅgamaṃ etaṃ pubbanimittaṃ,",
  "tika-s0401t:404_8": "yadidaṃ kalyāṇamittatā”ti yadetaṃ saṃyuttanikāye āgataṃ,",
  "tika-s0401t:404_9": "taṃ idha sūriyopamasuttanti adhippetaṃ siyā.",
  "tika-s0401t:404_10": "Tampi “katthaci upamāya atthaṃ parivāretvā dassetī”ti iminā na sameti paṭhamaṃ upamaṃ vatvā tadanantaraṃ atthaṃ dassetvā puna upamāya avuttattā.",
  "tika-s0401t:404_11": "Paṭhamameva hi tattha upamā dassitā,",
  "tika-s0401t:404_12": "“imasmiṃ pana sālisūkopame upamāya atthaṃ parivāretvā dassento seyyathāpi,",
  "tika-s0401t:404_13": "bhikkhaveti ādimāhā”ti.",
  "tika-s0401t:404_14": "Idampi vacanamasaṅgahitaṃ vatthasuttassa imassa ca visesābhāvato.",
  "tika-s0401t:404_15": "Ubhayatthāpi hi paṭhamaṃ upamaṃ dassetvā pacchā attho vutto,",
  "tika-s0401t:404_16": "tasmā evamettha pāṭhena bhavitabbaṃ “tatra bhagavā katthaci paṭhamaṃyeva upamaṃ dassetvā pacchā atthaṃ dasseti vatthasutte viya pāricchattakopama-",
  "tika-s0401t:404_17": "aggikkhandhopamādisuttesu viya ca,",
  "tika-s0401t:404_18": "katthaci atthena upamaṃ parivāretvā dasseti suvaṇṇakārasattasūriyopamādisuttesu viya,",
  "tika-s0401t:404_19": "imasmiṃ pana sālisūkopame paṭhamaṃ upamaṃ dassetvā pacchā atthaṃ dassento seyyathāpi,",
  "tika-s0401t:404_20": "bhikkhaveti ādimāhā”ti.",
  "tika-s0401t:404_21": "Aññathā majjhimaṭṭhakathāya virujjhati.",
  "tika-s0401t:404_22": "Idhāpi ca pubbenāparaṃ na sameti.",
  "tika-s0401t:404_23": "Majjhimaṭṭhakathāya vuttanayeneva vā idhāpi pāṭho gahetabbo.",
  "tika-s0401t:405_0": "Kaṇasadiso sāliphalassa tuṇḍe uppajjanakavālo sālisūkaṃ,",
  "tika-s0401t:405_1": "tathā yavasūkaṃ.",
  "tika-s0401t:405_2": "Sūkassa tanukabhāvato bhedavato bhedo nātimahā hotīti āha –",
  "tika-s0401t:405_3": "“bhindissati,",
  "tika-s0401t:405_4": "chaviṃ chindissatīti attho”ti.",
  "tika-s0401t:405_5": "Yathā micchāṭhapitasālisūkādi akkantampi hatthādiṃ na bhindati bhindituṃ ayoggabhāvena ṭhitattā,",
  "tika-s0401t:405_6": "evaṃ ācayagāmicittaṃ avijjaṃ na bhindati bhindituṃ ayoggabhāvena uppannattāti imamatthaṃ dasseti “micchāṭhapitenā”tiādinā.",
  "tika-s0401t:405_7": "Aṭṭhasu ṭhānesūti “dukkhe aññāṇa”ntiādinā vuttesu dukkhādīsu catūsu saccesu pubbantādīsu catūsu cāti aṭṭhasu ṭhānesu.",
  "tika-s0401t:405_8": "Ghanabahalanti cirakālaparibhāvanāya ativiya bahalaṃ.",
  "tika-s0401t:405_9": "Mahāvisayatāya mahāpaṭipakkhatāya bahuparivāratāya bahudukkhatāya ca mahatī avijjāti mahāavijjā.",
  "tika-s0401t:405_10": "Taṃ mahāavijjaṃ.",
  "tika-s0401t:405_11": "Mahāsaddo hi bahubhāvatthopi hoti “mahājano”tiādīsu viya.",
  "tika-s0401t:405_12": "Taṇhāvānato nikkhantabhāvenāti tattha taṇhāya abhāvameva vadati.",
  "tika-s0401t:406_0": "42.",
  "tika-s0401t:406_1": "Dutiye pādeneva avamaddite akkantanti vuccamāne hatthena avamadditaṃ akkantaṃ viya akkantanti ruḷhī hesāti āha –",
  "tika-s0401t:406_2": "“akkantanteva vutta”nti.",
  "tika-s0401t:406_3": "Ariyavohāroti ariyadesavāsīnaṃ vohāro.",
  "tika-s0401t:406_4": "Mahantaṃ aggahetvā appamattakasseva gahaṇe payojanaṃ dassetuṃ –",
  "tika-s0401t:406_5": "“kasmā panā”tiādi āraddhaṃ.",
  "tika-s0401t:406_6": "Tena “vivaṭṭūpanissayakusalaṃ nāma yoniso uppāditaṃ appaka”nti na cintetabbaṃ,",
  "tika-s0401t:406_7": "anukkamena laddhapaccayaṃ hutvā vaḍḍhamānaṃ khuddakanadī viya pakkhandamahoghā samuddaṃ,",
  "tika-s0401t:406_8": "anukkamena nibbānamahāsamuddameva purisaṃ pāpetīti dīpeti.",
  "tika-s0401t:406_9": "Paccekabodhiṃ buddhabhūminti ca paccatte upayogavacanaṃ.",
  "tika-s0401t:406_10": "Vaṭṭavivaṭṭaṃ kathitanti yathākkamena vuttaṃ.",
  "tika-s0401t:407_0": "43.",
  "tika-s0401t:407_1": "Tatiye dosena paduṭṭhacittanti sampayuttadhammānaṃ,",
  "tika-s0401t:407_2": "yasmiṃ santāne uppajjati,",
  "tika-s0401t:407_3": "tassa ca dūsanena visasaṃsaṭṭhapūtimuttasadisena dosena padūsitacittaṃ.",
  "tika-s0401t:407_4": "Attano cittenāti attano cetopariyañāṇena sabbaññutaññāṇena vā sahitena cittena.",
  "tika-s0401t:407_5": "Paricchinditvāti ñāṇena paricchinditvā.",
  "tika-s0401t:407_6": "Iṭṭhākārena etīti ayo, sukhaṃ.",
  "tika-s0401t:407_7": "Sabbaso apeto ayo etassa,",
  "tika-s0401t:407_8": "etasmāti vā apāyo,",
  "tika-s0401t:407_9": "kāyikassa cetasikassa ca dukkhassa gati pavattiṭṭhānanti duggati,",
  "tika-s0401t:407_10": "kāraṇāvasena vividhaṃ vikārena ca nipātiyanti etthāti vinipāto,",
  "tika-s0401t:407_11": "appakopi natthi ayo sukhaṃ etthāti nirayoti evamettha attho veditabbo.",
  "tika-s0401t:408_0": "44.",
  "tika-s0401t:408_1": "Catutthe saddhāpasādena pasannanti saddhāsaṅkhātena pasādena pasannaṃ,",
  "tika-s0401t:408_2": "na indriyānaṃ avippasannatāya.",
  "tika-s0401t:408_3": "Sukhassa gatinti sukhassa pavattiṭṭhānaṃ.",
  "tika-s0401t:408_4": "Sukhamevettha gacchanti,",
  "tika-s0401t:408_5": "na dukkhanti vā sugati.",
  "tika-s0401t:408_6": "Manāpiyarūpāditāya saha aggehīti saggaṃ, lokaṃ.",
  "tika-s0401t:409_0": "45.",
  "tika-s0401t:409_1": "Pañcame pariḷāhavūpasamakaro rahado etthāti rahado,",
  "tika-s0401t:409_2": "udakapuṇṇo rahado udakarahado.",
  "tika-s0401t:409_3": "Udakaṃ dahati dhāretīti udakadaho.",
  "tika-s0401t:409_4": "Āviloti kalalabahulatāya ākulo. Tenāha –",
  "tika-s0401t:409_5": "“avippasanno”ti.",
  "tika-s0401t:409_6": "Luḷitoti vātena āloḷito. Tenāha –",
  "tika-s0401t:409_7": "“aparisaṇṭhito”ti.",
  "tika-s0401t:409_8": "Vātābhighātena vīcitaraṅgamalasamākulatāya hi parito na saṇṭhito vā aparisaṇṭhito.",
  "tika-s0401t:409_9": "Vātābhighātena udakassa ca appabhāvena kalalībhūto kaddamabhāvappattoti āha –",
  "tika-s0401t:409_10": "“kaddamībhūto”ti.",
  "tika-s0401t:409_11": "Sippiyo muttasippiādayo.",
  "tika-s0401t:409_12": "Sambukā saṅkhasalākavisesā.",
  "tika-s0401t:409_13": "Carantampi tiṭṭhantampīti yathālābhavacanametaṃ daṭṭhabbaṃ.",
  "tika-s0401t:409_14": "Tameva hi yathālābhavacanataṃ dassetuṃ –",
  "tika-s0401t:409_15": "“etthā”tiādi āraddhaṃ.",
  "tika-s0401t:410_0": "Pariyonaddhenāti paṭicchāditena.",
  "tika-s0401t:410_1": "Tayidaṃ kāraṇena āvilabhāvassa dassanaṃ.",
  "tika-s0401t:410_2": "Diṭṭhadhamme imasmiṃ attabhāve bhavo diṭṭhadhammiko,",
  "tika-s0401t:410_3": "so pana lokiyopi hoti lokuttaropīti āha –",
  "tika-s0401t:410_4": "“lokiyalokuttaramissako”ti.",
  "tika-s0401t:410_5": "Pecca samparetabbato samparāyo, paraloko. Tenāha –",
  "tika-s0401t:410_6": "“so hi parattha atthoti parattho”ti.",
  "tika-s0401t:410_7": "Iti dvidhāpi sakasantatipariyāpanno eva gahitoti itarampi saṅgahetvā dassetuṃ –",
  "tika-s0401t:410_8": "“apicā”tiādimāha.",
  "tika-s0401t:410_9": "Ayanti kusalakammapathasaṅkhāto dasavidho dhammo.",
  "tika-s0401t:410_10": "Satthantarakappāvasāneti idaṃ tassa āsannabhāvaṃ sandhāya vuttaṃ.",
  "tika-s0401t:410_11": "Yassa kassaci antarakappassāvasāneti veditabbaṃ.",
  "tika-s0401t:410_12": "Ariyānaṃ yuttanti ariyānaṃ ariyabhāvāya yuttaṃ,",
  "tika-s0401t:410_13": "tato eva ariyabhāvaṃ kātuṃ samatthaṃ.",
  "tika-s0401t:410_14": "Ñāṇameva ñeyyassa paccakkhakaraṇaṭṭhena dassananti āha –",
  "tika-s0401t:410_15": "“ñāṇameva hī”tiādi.",
  "tika-s0401t:410_16": "Kiṃ pana tanti āha –",
  "tika-s0401t:410_17": "“dibbacakkhū”tiādi.",
  "tika-s0401t:411_0": "46.",
  "tika-s0401t:411_1": "Chaṭṭhe acchoti tanuko.",
  "tika-s0401t:411_2": "Tanubhāvameva hi sandhāya “abahalo”ti vuttaṃ.",
  "tika-s0401t:411_3": "Yasmā pasanno nāma accho na bahalo,",
  "tika-s0401t:411_4": "tasmā “pasannotipi vaṭṭatī”ti vuttaṃ.",
  "tika-s0401t:411_5": "Vippasannoti visesena pasanno.",
  "tika-s0401t:411_6": "So pana sammā pasanno nāma hotīti āha –",
  "tika-s0401t:411_7": "“suṭṭhu pasanno”ti.",
  "tika-s0401t:411_8": "Anāviloti akaluso. Tenāha –",
  "tika-s0401t:411_9": "“parisuddho”tiādi.",
  "tika-s0401t:411_10": "Saṅkhanti khuddakasevālaṃ,",
  "tika-s0401t:411_11": "yaṃ “tilabījaka”nti vuccati.",
  "tika-s0401t:411_12": "Sevālanti kaṇṇikasevālaṃ.",
  "tika-s0401t:411_13": "Paṇakanti udakamalaṃ.",
  "tika-s0401t:411_14": "Cittassa āvilabhāvo nīvaraṇahetukoti āha –",
  "tika-s0401t:411_15": "“anāvilenāti pañcanīvaraṇavimuttenā”ti.",
  "tika-s0401t:412_0": "47.",
  "tika-s0401t:412_1": "Sattame rukkhajātānīti ettha jātasaddena padavaḍḍhanameva kataṃ yathā “kosajāta”nti āha –",
  "tika-s0401t:412_2": "“rukkhānamevetaṃ adhivacana”nti.",
  "tika-s0401t:412_3": "Koci hi rukkho vaṇṇena aggo hoti yathā taṃ rattacandanādi.",
  "tika-s0401t:412_4": "Koci gandhena yathā taṃ gosītacandanaṃ.",
  "tika-s0401t:412_5": "Koci rasena khadirādi.",
  "tika-s0401t:412_6": "Koci thaddhatāya campakādi.",
  "tika-s0401t:412_7": "Maggaphalāvahatāya vipassanāvasena bhāvitampi gahitaṃ.",
  "tika-s0401t:412_8": "“Tattha tattheva sakkhibhabbataṃ pāpuṇātī”ti vacanato “abhiññāpādakacatutthajjhānacittameva,",
  "tika-s0401t:412_9": "āvuso”ti phussamittatthero vadati.",
  "tika-s0401t:413_0": "48.",
  "tika-s0401t:413_1": "Aṭṭhame cittassa parivattanaṃ uppādanirodhā evāti āha –",
  "tika-s0401t:413_2": "“evaṃ lahuṃ uppajjitvā lahuṃ nirujjhanaka”nti.",
  "tika-s0401t:413_3": "Adhimattapamāṇattheti atikkantapamāṇatthe,",
  "tika-s0401t:413_4": "pamāṇātītatāyanti attho. Tenāha –",
  "tika-s0401t:413_5": "“ativiya na sukarā”ti.",
  "tika-s0401t:413_6": "Cakkhuviññāṇampi adhippetamevāti sabbassapi cittassa samānakhaṇattā vuttaṃ.",
  "tika-s0401t:413_7": "Cittassa ativiya lahuparivattibhāvaṃ theravādena dīpetuṃ –",
  "tika-s0401t:413_8": "“imasmiṃ panatthe”tiādi vuttaṃ.",
  "tika-s0401t:413_9": "Cittasaṅkhārāti sasampayuttaṃ cittaṃ vadati.",
  "tika-s0401t:413_10": "Vāhasatānaṃ kho, mahārāja,",
  "tika-s0401t:413_11": "vīhīnanti potthakesu likhanti,",
  "tika-s0401t:413_12": "“vāhasataṃ kho, mahārāja,",
  "tika-s0401t:413_13": "vīhīna”nti pana pāṭhena bhavitabbaṃ.",
  "tika-s0401t:413_14": "Milindapañhepi hi katthaci ayameva pāṭho dissati.",
  "tika-s0401t:413_15": "“Vāhasatāna”nti vā paccatte sāmivacanaṃ byattayena vuttanti daṭṭhabbaṃ.",
  "tika-s0401t:413_16": "Aḍḍhacūḷanti thokena ūnaṃ upaḍḍhaṃ.",
  "tika-s0401t:413_17": "Kassa pana upaḍḍhanti?",
  "tika-s0401t:413_18": "Adhikārato vāhassāti viññāyati.",
  "tika-s0401t:413_19": "“Aḍḍhacuddasa”nti keci.",
  "tika-s0401t:413_20": "“Aḍḍhacatuttha”nti apare.",
  "tika-s0401t:413_21": "Sādhikaṃ diyaḍḍhasataṃ vāhāti daḷhaṃ katvā vadanti,",
  "tika-s0401t:413_22": "vīmaṃsitabbaṃ.",
  "tika-s0401t:413_23": "Catunāḷiko tumbo.",
  "tika-s0401t:413_24": "Pucchāya abhāvenāti “sakkā pana, bhante,",
  "tika-s0401t:413_25": "upamaṃ kātu”nti evaṃ pavattāya pucchāya abhāvena na katā upamā.",
  "tika-s0401t:413_26": "Dhammadesanāpariyosāneti sannipatitaparisāya yathāraddhadhammadesanāya pariyosāne.",
  "tika-s0401t:414_0": "49.",
  "tika-s0401t:414_1": "Navame pabhassaranti pariyodātaṃ sabhāvaparisuddhaṭṭhena. Tenāha –",
  "tika-s0401t:414_2": "“paṇḍaraṃ parisuddha”nti.",
  "tika-s0401t:414_3": "Pabhassaratādayo nāma vaṇṇadhātuyaṃ labbhanakavisesāti āha –",
  "tika-s0401t:414_4": "“kiṃ pana cittassa vaṇṇo nāma atthī”ti?",
  "tika-s0401t:414_5": "Itaro arūpatāya “natthī”ti paṭikkhipitvā pariyāyakathā ayaṃ tādisassa cittassa parisuddhabhāvanādīpanāyāti dassento “nīlādīna”ntiādimāha.",
  "tika-s0401t:414_6": "Tathā hi “so evaṃ samāhite citte parisuddhe pariyodāte”ti vuttaṃ.",
  "tika-s0401t:414_7": "Tenevāha –",
  "tika-s0401t:414_8": "“idampi nirupakkilesatāya parisuddhanti pabhassara”nti.",
  "tika-s0401t:414_9": "Kiṃ pana bhavaṅgacittaṃ nirupakkilesanti?",
  "tika-s0401t:414_10": "Āma sabhāvato nirupakkilesaṃ,",
  "tika-s0401t:414_11": "āgantukaupakkilesavasena pana siyā upakkiliṭṭhaṃ. Tenāha –",
  "tika-s0401t:414_12": "“tañca kho”tiādi.",
  "tika-s0401t:414_13": "Tattha attano tesañca bhikkhūnaṃ paccakkhabhāvato pubbe “ida”nti vatvā idāni paccāmasanavasena “ta”nti āha. Ca-",
  "tika-s0401t:414_14": "saddo atthūpanayane. Kho-",
  "tika-s0401t:414_15": "saddo vacanālaṅkāre,",
  "tika-s0401t:414_16": "avadhāraṇe vā.",
  "tika-s0401t:414_17": "Vakkhamānassa atthassa nicchitabhāvato bhavaṅgacittena sahāvaṭṭhānābhāvato upakkilesānaṃ āgantukatāti āha –",
  "tika-s0401t:414_18": "“asahajātehī”tiādi.",
  "tika-s0401t:414_19": "Rāgādayo upecca cittasantānaṃ kilissanti vibādhenti upatāpenti cāti āha –",
  "tika-s0401t:414_20": "“upakkilesehīti rāgādīhī”ti.",
  "tika-s0401t:414_21": "Bhavaṅgacittassa nippariyāyato upakkilesehi upakkiliṭṭhatā nāma natthi asaṃsaṭṭhabhāvato,",
  "tika-s0401t:414_22": "ekasantatipariyāpannatāya pana siyā upakkiliṭṭhatāpariyāyoti āha –",
  "tika-s0401t:414_23": "“upakkiliṭṭhaṃ nāmāti vuccatī”ti.",
  "tika-s0401t:414_24": "Idāni tamatthaṃ upamāya vibhāvetuṃ “yathā hī”tiādimāha.",
  "tika-s0401t:414_25": "Tena bhinnasantānagatāyapi nāma iriyāya loke gārayhatā dissati,",
  "tika-s0401t:414_26": "pageva ekasantānagatāya iriyāyāti imaṃ visesaṃ dasseti. Tenāha –",
  "tika-s0401t:414_27": "“javanakkhaṇe…pe…",
  "tika-s0401t:414_28": "upakkiliṭṭhaṃ nāma hotī”ti.",
  "tika-s0401t:415_0": "50.",
  "tika-s0401t:415_1": "Dasame bhavaṅgacittameva cittanti “pabhassaramidaṃ,",
  "tika-s0401t:415_2": "bhikkhave,",
  "tika-s0401t:415_3": "citta”nti vuttaṃ bhavaṅgacittameva.",
  "tika-s0401t:415_4": "Yadaggena bhavaṅgacittaṃ tādisapaccayasamavāye upakkiliṭṭhaṃ nāma vuccati,",
  "tika-s0401t:415_5": "tadaggena tabbidhurapaccayasamavāye upakkilesato vimuttanti vuccati. Tenāha –",
  "tika-s0401t:415_6": "“upakkilesehi vippamuttaṃ nāma hotī”ti.",
  "tika-s0401t:415_7": "Sesamettha navamasutte vuttanayānusārena veditabbaṃ.",
  "tika-s0401t:416_0": "Paṇihitaacchavaggavaṇṇanā niṭṭhitā.",
  "tika-s0401t:417_0": "6. Accharāsaṅghātavaggavaṇṇanā",
  "tika-s0401t:418_0": "51.",
  "tika-s0401t:418_1": "Chaṭṭhassa paṭhame assutavāti ettha “sādhu paññāṇavā naro”tiādīsu atthitāmattassa bodhako vā- saddo.",
  "tika-s0401t:418_2": "“Sīlavā hoti kalyāṇadhammo”tiādīsu pasaṃsāvisiṭṭhāya atthitāya.",
  "tika-s0401t:418_3": "“Paññavā hoti udayatthagāminiyā paññāya samannāgato”tiādīsu atisayatthavisiṭṭhāya atthitāya,",
  "tika-s0401t:418_4": "tasmā yassa pasatthaṃ atisayena vā sutaṃ atthi,",
  "tika-s0401t:418_5": "so sutavā,",
  "tika-s0401t:418_6": "saṃkilesaviddhaṃsanasamatthaṃ pariyattidhammassavanaṃ,",
  "tika-s0401t:418_7": "taṃ sutvā tathattāya paṭipatti ca “sutavā”ti iminā padena pakāsitā.",
  "tika-s0401t:418_8": "Sotabbayuttaṃ sutvā kattabbanipphattivasena suṇīti vā sutavā,",
  "tika-s0401t:418_9": "tappaṭikkhepena na sutavāti assutavā.",
  "tika-s0401t:419_0": "Ayañhi akāro “ahetukā dhammā,",
  "tika-s0401t:419_1": "abhikkhuko āvāso”tiādīsu taṃsamāyoganivattiyaṃ diṭṭho.",
  "tika-s0401t:419_2": "“Appaccayā dhammā”ti taṃsambandhibhāvanivattiyaṃ.",
  "tika-s0401t:419_3": "Paccayuppannañhi paccayasambandhīti apaccayuppannattā ataṃsambandhitā ettha jotitā.",
  "tika-s0401t:419_4": "“Anidassanā dhammā”ti taṃsabhāvanivattiyaṃ.",
  "tika-s0401t:419_5": "Nidassanañhi ettha daṭṭhabbatā.",
  "tika-s0401t:419_6": "Atha vā passatīti nidassanaṃ,",
  "tika-s0401t:419_7": "cakkhuviññāṇaṃ.",
  "tika-s0401t:419_8": "Taggahetabbatānivattiyaṃ,",
  "tika-s0401t:419_9": "tathā “anāsavā dhammā”ti.",
  "tika-s0401t:419_10": "“Appaṭighā dhammā anārammaṇā dhammā”ti taṃkiccanivattiyaṃ.",
  "tika-s0401t:419_11": "“Arūpino dhammā acetasikādhammā”ti taṃsabhāvanivattiyaṃ.",
  "tika-s0401t:419_12": "Tadaññatā hi idha pakāsitā.",
  "tika-s0401t:419_13": "“Amanusso”ti tabbhāvamattanivattiyaṃ.",
  "tika-s0401t:419_14": "Manussattamattaṃ natthi,",
  "tika-s0401t:419_15": "aññaṃ taṃsadisanti.",
  "tika-s0401t:419_16": "Sadisatā hi ettha sūcitā.",
  "tika-s0401t:419_17": "“Assamaṇo samaṇapaṭiñño abrahmacārī brahmacāripaṭiñño”ti ca taṃsambhāvanīyaguṇanivattiyaṃ.",
  "tika-s0401t:419_18": "Garahā hi idha ñāyati.",
  "tika-s0401t:419_19": "“Kacci bhoto anāmayaṃ anudarā kaññā”ti ca tadanappabhāvanivattiyaṃ.",
  "tika-s0401t:419_20": "“Anuppannā dhammā”ti taṃsadisabhāvanivattiyaṃ.",
  "tika-s0401t:419_21": "Atītānañhi uppannapubbattā uppādidhammānañca paccayekadesasiddhiyā āraddhuppādabhāvato kālavinimuttassa ca vijjamānattā uppannānukūlatā,",
  "tika-s0401t:419_22": "pageva paccuppannānanti tabbidhuratā hettha viññāyati.",
  "tika-s0401t:419_23": "“Asekkhā dhammā”ti tadapariyosānanivattiyaṃ.",
  "tika-s0401t:419_24": "Tanniṭṭhānañhettha pakāsitanti evaṃ anekesaṃ atthānaṃ jotako.",
  "tika-s0401t:419_25": "Idha pana “arūpino dhammā,",
  "tika-s0401t:419_26": "acetasikā dhammā”tiādīsu viya taṃsabhāvanivattiyaṃ daṭṭhabbo,",
  "tika-s0401t:419_27": "aññattheti attho.",
  "tika-s0401t:419_28": "Etenassa sutādiñāṇavirahaṃ dasseti.",
  "tika-s0401t:419_29": "Tena vuttaṃ –",
  "tika-s0401t:419_30": "“āgamādhigamābhāvā ñeyyo assutavā itī”ti.",
  "tika-s0401t:420_0": "Idāni tassatthaṃ vivaranto “yo hī”tiādimāha.",
  "tika-s0401t:420_1": "Tattha yasmā khandhadhātādikosallenapi upakkilesaupakkiliṭṭhānaṃ jānanahetubhūtaṃ bāhusaccaṃ hoti. Yathāha –",
  "tika-s0401t:420_2": "“kittāvatā nu kho, bhante,",
  "tika-s0401t:420_3": "bahussuto hoti? Yato kho, bhikkhu,",
  "tika-s0401t:420_4": "khandhakusalo hoti. Dhātu…pe…",
  "tika-s0401t:420_5": "āyatana…pe…",
  "tika-s0401t:420_6": "paṭiccasamuppādakusalo hoti.",
  "tika-s0401t:420_7": "Ettāvatā kho, bhikkhu,",
  "tika-s0401t:420_8": "bahussuto hotī”ti.",
  "tika-s0401t:420_9": "Tasmā “yassa ca khandhadhātuāyatanapaccayākārasatipaṭṭhānādīsū”tiādi vuttaṃ.",
  "tika-s0401t:420_10": "Tattha vācuggatakaraṇaṃ uggaho.",
  "tika-s0401t:420_11": "Atthaparipucchanaṃ puripucchā.",
  "tika-s0401t:420_12": "Kusalehi saha codanāpariharaṇavasena vinicchayakaraṇaṃ vinicchayo.",
  "tika-s0401t:420_13": "Ācariye pana payirupāsitvā atthadhammānaṃ āgamanaṃ sutamayañāṇavasena avabujjhanaṃ āgamo.",
  "tika-s0401t:420_14": "Maggaphalanibbānānaṃ sacchikiriyā adhigamo.",
  "tika-s0401t:421_0": "Bahūnaṃ nānappakārānaṃ sakkāyadiṭṭhādīnaṃ avihatattā tā janenti,",
  "tika-s0401t:421_1": "tāhi vā janitāti puthujjanā.",
  "tika-s0401t:421_2": "Avighātameva vā jana-",
  "tika-s0401t:421_3": "saddo vadati.",
  "tika-s0401t:421_4": "Puthu satthārānaṃ mukhullokikāti ettha puthū janā satthupaṭiññā etesanti puthujjanā.",
  "tika-s0401t:421_5": "Sabbagatīhi avuṭṭhitāti ettha janetabbā,",
  "tika-s0401t:421_6": "jāyanti vā ettha sattāti janā, gatiyo,",
  "tika-s0401t:421_7": "tā puthū etesanti puthujjanā.",
  "tika-s0401t:421_8": "Ito pare jāyanti etehīti janā,",
  "tika-s0401t:421_9": "abhisaṅkhārādayo,",
  "tika-s0401t:421_10": "te etesaṃ puthū vijjantīti puthujjanā.",
  "tika-s0401t:421_11": "Abhisaṅkhārādiattho eva vā jana-",
  "tika-s0401t:421_12": "saddo daṭṭhabbo.",
  "tika-s0401t:421_13": "Oghā kāmoghādayo.",
  "tika-s0401t:421_14": "Rāgaggiādayo santāpā.",
  "tika-s0401t:421_15": "Te eva sabbepi vā kilesā pariḷāhā.",
  "tika-s0401t:421_16": "Puthu pañcasu kāmaguṇesu rattāti ettha jāyatīti jano,",
  "tika-s0401t:421_17": "rāgo gedhoti evamādiko,",
  "tika-s0401t:421_18": "puthu jano etesanti puthujjanā.",
  "tika-s0401t:421_19": "Puthūsu janā jātā rattāti evaṃ rāgādiattho eva vā jana-",
  "tika-s0401t:421_20": "saddo daṭṭhabbo.",
  "tika-s0401t:422_0": "Rattāti vatthaṃ viya raṅgajātena cittassa vipariṇāmakarena chandarāgena rattā sārattā.",
  "tika-s0401t:422_1": "Giddhāti abhikaṅkhanasabhāvena abhigijjhanena giddhā gedhaṃ āpannā.",
  "tika-s0401t:422_2": "Gadhitāti ganthitā viya dummocanīyabhāvena tattha paṭibaddhā.",
  "tika-s0401t:422_3": "Mucchitāti kilesavasena visaññibhūtā viya anaññakiccā mohamāpannā.",
  "tika-s0401t:422_4": "Ajjhopannāti anaññasādhāraṇe viya katvā gilitvā pariniṭṭhāpetvā ṭhitā.",
  "tika-s0401t:422_5": "Laggāti vaṅkakaṇṭake viya āsattā,",
  "tika-s0401t:422_6": "mahāpalipe yāva nāsikaggā palipannapuriso viya uddharituṃ asakkuṇeyyabhāvena nimuggā.",
  "tika-s0401t:422_7": "Laggitāti makkaṭālepe ālaggabhāvena sammasito viya makkaṭo pañcannaṃ indriyānaṃ vasena ālaggitā.",
  "tika-s0401t:422_8": "Palibuddhāti sambaddhā,",
  "tika-s0401t:422_9": "upaddutā vā.",
  "tika-s0401t:422_10": "Āvutāti āvaritā.",
  "tika-s0401t:422_11": "Nivutāti nivāritā.",
  "tika-s0401t:422_12": "Ovutāti paliguṇṭhitā,",
  "tika-s0401t:422_13": "pariyonaddhā vā.",
  "tika-s0401t:422_14": "Pihitāti pidahitā.",
  "tika-s0401t:422_15": "Paṭicchannāti chāditā.",
  "tika-s0401t:422_16": "Paṭikujjitāti heṭṭhāmukhajātā.",
  "tika-s0401t:423_0": "“Assutavā”ti etena avijjandhatā vuttāti āha –",
  "tika-s0401t:423_1": "“andhaputhujjano vutto”ti.",
  "tika-s0401t:423_2": "Cittaṭṭhiti cittapariggaho natthīti yāya paṭipattiyā cittassa upakkilesaṃ tato vippamuttiñca yathāsabhāvato jāneyya,",
  "tika-s0401t:423_3": "sā cittabhāvanā cittaṭṭhiti.",
  "tika-s0401t:423_4": "Ekārammaṇe suṭṭhu samādhānavasena avaṭṭhitiṃ pādakaṃ katvā pavattitā sampayuttadhammehi nissayārammaṇehi",
  "tika-s0401t:423_5": "ca saddhiṃ cittassa pariggahasaññitā vipassanābhāvanāpi natthi,",
  "tika-s0401t:423_6": "yāya vuttamatthaṃ yathāsabhāvato jāneyya.",
  "tika-s0401t:424_0": "52.",
  "tika-s0401t:424_1": "Dutiye sutavāti padassa attho anantarasutte vuttoyeva.",
  "tika-s0401t:424_2": "Ariyasāvakoti ettha catukkaṃ sambhavatīti taṃ dassetuṃ –",
  "tika-s0401t:424_3": "“atthi ariyo”tiādi āraddhaṃ.",
  "tika-s0401t:424_4": "Paccekaṃ saccāni buddhavantoti paccekabuddhā.",
  "tika-s0401t:424_5": "Nanu sabbepi ariyā paccekameva saccāni paṭivijjhanti dhammassa paccattavedanīyabhāvato?",
  "tika-s0401t:424_6": "Nayidamīdisaṃ paṭivedhaṃ sandhāya vuttaṃ.",
  "tika-s0401t:424_7": "Yathā pana sāvakā aññesaṃ nissayena saccāni paṭivijjhanti paratoghosena vinā tesaṃ dassanamaggassa anuppajjanato.",
  "tika-s0401t:424_8": "Yathā ca sammāsambuddhā aññesaṃ nissayabhāvena saccāni abhisambujjhanti,",
  "tika-s0401t:424_9": "na evamete,",
  "tika-s0401t:424_10": "ete pana aparaneyyā hutvā aparanāyakabhāvena saccāni paṭivijjhanti.",
  "tika-s0401t:424_11": "Tena vuttaṃ –",
  "tika-s0401t:424_12": "“paccekaṃ saccāni buddhavantoti paccekabuddhā”ti.",
  "tika-s0401t:425_0": "Atthi sāvako na ariyoti ettha pothujjanikāya saddhāya ratanattaye abhippasanno saddhopi gahito eva.",
  "tika-s0401t:425_1": "Gihī anāgataphaloti idaṃ pana nidassanamattaṃ daṭṭhabbaṃ.",
  "tika-s0401t:425_2": "Yathāvuttapuggalo hi saraṇagamanato paṭṭhāya sotāpattiphalasacchikiriyāya paṭipannoicceva vattabbataṃ labhati.",
  "tika-s0401t:425_3": "Svāyamattho dakkhiṇāvisuddhisuttena dīpetabbo.",
  "tika-s0401t:425_4": "Sutavāti ettha vuttaattho nāma attahitaparahitappaṭipatti,",
  "tika-s0401t:425_5": "tassa vasena sutasampanno.",
  "tika-s0401t:425_6": "Yaṃ sandhāya vuttaṃ –",
  "tika-s0401t:425_7": "“so ca hoti sutena upapanno,",
  "tika-s0401t:425_8": "appampi ce sahitaṃ bhāsamāno”ti ca ādi.",
  "tika-s0401t:425_9": "Ariyasāvakoti veditabboti ariyassa bhagavato dhammassavanakicce yuttappayuttabhāvato vuttaṃ.",
  "tika-s0401t:425_10": "Upakkilesehi vippamutti anupakkiliṭṭhatā,",
  "tika-s0401t:425_11": "tassā yathāsabhāvajānanaṃ daḷhatarāya eva cittabhāvanāya sati hoti,",
  "tika-s0401t:425_12": "na aññathāti “balavavipassanā kathitā”ti vuttaṃ.",
  "tika-s0401t:426_0": "53.",
  "tika-s0401t:426_1": "Tatiye aggikkhandhopamasuttantaaṭṭhuppattiyanti aggikkhandhopamasutte desanāaṭṭhuppattiyaṃ.",
  "tika-s0401t:426_2": "Taṃdesanāhetukañhi ekaccānaṃ bhikkhūnaṃ micchāpaṭipattiṃ nimittaṃ katvā bhagavā imaṃ suttaṃ desesi.",
  "tika-s0401t:426_3": "Avijahitameva hoti sabbakālaṃ suppatiṭṭhitasatisampajaññattā.",
  "tika-s0401t:426_4": "Yasmā buddhānaṃ rūpakāyo bāhirabbhantarehi malehi anupakkiliṭṭho sudhotajātimaṇisadiso,",
  "tika-s0401t:426_5": "tasmā vuttaṃ –",
  "tika-s0401t:426_6": "“upaṭṭhākānuggahatthaṃ sarīraphāsukatthañcā”ti.",
  "tika-s0401t:426_7": "Vītināmetvāti phalasamāpattīhi vītināmetvā.",
  "tika-s0401t:426_8": "Kālaparicchedavasena vivittāsane vītināmanaṃ vivekaninnatāya ceva paresaṃ diṭṭhānugatiāpajjanatthañca.",
  "tika-s0401t:426_9": "Nivāsetvāti vihāranivāsanaparivattanavasena nivāsetvā.",
  "tika-s0401t:426_10": "Kadāci ekakassa,",
  "tika-s0401t:426_11": "kadāci bhikkhusaṅghaparivutassa,",
  "tika-s0401t:426_12": "kadāci pakatiyā,",
  "tika-s0401t:426_13": "kadāci pāṭihāriyehi vattamānehi ca gāmappaveso tathā tathā vinetabbapuggalavasena.",
  "tika-s0401t:426_14": "Upasaṃharitvāti himavantādīsu pupphitarukkhādito ānetvā.",
  "tika-s0401t:426_15": "Oṇatuṇṇatāya bhūmiyā satthu padanikkhepasamaye samabhāvāpatti,",
  "tika-s0401t:426_16": "sukhasamphassavikasitapadumasampaṭicchanañca suppatiṭṭhitapādatāya nissandaphalaṃ,",
  "tika-s0401t:426_17": "na iddhinimmānaṃ.",
  "tika-s0401t:426_18": "Nidassanamattañcetaṃ sakkharākaṭhalakaṇṭakasaṅkukalalādiapagamo sucibhāvāpattīti evamādīnampi tadā labbhanato.",
  "tika-s0401t:427_0": "Indakhīlassa anto ṭhapitamatteti idaṃ yāvadeva veneyyajanavinayatthāya satthu pāṭihāriyaṃ pavattanti katvā vuttaṃ.",
  "tika-s0401t:427_1": "Dakkhiṇapādeti idaṃ buddhānaṃ sabbapadakkhiṇatāya.",
  "tika-s0401t:427_2": "“Chabbaṇṇarasmiyo”ti vatvāpi “suvaṇṇarasapiñjarāni viyā”ti idaṃ buddhānaṃ sarīre pītābhāya yebhuyyatāya vuttaṃ.",
  "tika-s0401t:427_3": "Madhurenākārena saddaṃ karonti daṭṭhabbasārassa diṭṭhatāya.",
  "tika-s0401t:427_4": "Bheriādīnaṃ pana saddāyanaṃ dhammatāva.",
  "tika-s0401t:427_5": "Paṭimānentīti “sudullabhaṃ idaṃ ajja amhehi labbhati,",
  "tika-s0401t:427_6": "ye mayaṃ īdisena paṇītena āhārena bhagavantaṃ upaṭṭhahāmā”ti patītamānasā mānenti pūjenti.",
  "tika-s0401t:427_7": "Tesaṃ santānāni oloketvāti tesaṃ tathā upaṭṭhākānaṃ puggalānaṃ atīte etarahi ca pavattacittasantānāni oloketvā.",
  "tika-s0401t:427_8": "Arahatte patiṭṭhahantīti sambandho.",
  "tika-s0401t:427_9": "Tatthāti vihāre.",
  "tika-s0401t:427_10": "Gandhamaṇḍalamāḷeti catujjātiyagandhena kataparibhaṇḍe maṇḍalamāḷe.",
  "tika-s0401t:428_0": "Dullabhā khaṇasampattīti satipi manussattappaṭilābhe patirūpadesavāsaindriyāvekallasaddhāpaṭilābhādayo guṇā dullabhāti attho.",
  "tika-s0401t:428_1": "Cātumahārājika…pe…",
  "tika-s0401t:428_2": "vasavattibhavanaṃ gacchantīti idaṃ tattha suññavimānāni sandhāya vuttaṃ.",
  "tika-s0401t:428_3": "Bhagavā gandhakuṭiṃ pavisitvā pacchābhattaṃ tayo bhāge katvā paṭhamabhāge sace ākaṅkhati,",
  "tika-s0401t:428_4": "dakkhiṇena passena sīhaseyyaṃ kappeti.",
  "tika-s0401t:428_5": "Sace ākaṅkhati,",
  "tika-s0401t:428_6": "buddhāciṇṇaphalasamāpattiṃ samāpajjati.",
  "tika-s0401t:428_7": "Atha yathākālaparicchedaṃ tato vuṭṭhahitvā dutiyabhāge pacchimayāme tatiyakoṭṭhāse viya lokaṃ voloketi veneyyānaṃ ñāṇaparipākaṃ passituṃ. Tenāha –",
  "tika-s0401t:428_8": "“sace ākaṅkhatī”tiādi.",
  "tika-s0401t:429_0": "Kālayuttanti pattakallaṃ,",
  "tika-s0401t:429_1": "“imissā velāya imassa evaṃ vattabba”nti taṃkālānurūpaṃ.",
  "tika-s0401t:429_2": "Samayayuttanti tasseva vevacanaṃ,",
  "tika-s0401t:429_3": "aṭṭhuppattianurūpaṃ vā.",
  "tika-s0401t:429_4": "Samayayuttanti vā ariyasamayasaṃyuttaṃ.",
  "tika-s0401t:429_5": "Desakālānurūpameva hi buddhā bhagavanto dhammaṃ desenti,",
  "tika-s0401t:429_6": "desentā ca ariyasammataṃ paṭiccasamuppādanayaṃ dīpentāva desenti.",
  "tika-s0401t:429_7": "Atha vā samayayuttanti hetūdāharaṇasahitaṃ.",
  "tika-s0401t:429_8": "Kālena sāpadesañhi bhagavā dhammaṃ deseti,",
  "tika-s0401t:429_9": "kālaṃ viditvā parisaṃ uyyojeti,",
  "tika-s0401t:429_10": "na yāva samandhakārā dhammaṃ deseti.",
  "tika-s0401t:430_0": "Utuṃ gaṇhāpeti,",
  "tika-s0401t:430_1": "na pana malaṃ pakkhāletīti adhippāyo.",
  "tika-s0401t:430_2": "Na hi bhagavato kāye rajojallaṃ upalimpatīti.",
  "tika-s0401t:430_3": "Tato tatoti attano attano divāṭṭhānādito.",
  "tika-s0401t:430_4": "Okāsaṃ labhamānāti purebhattapacchābhattapurimayāmesu okāsaṃ alabhitvā idāni majjhimayāme okāsaṃ labhamānā,",
  "tika-s0401t:430_5": "bhagavatā vā katokāsatāya okāsaṃ labhamānā.",
  "tika-s0401t:430_6": "Pacchābhattassa tīsu bhāgesu paṭhamabhāge sīhaseyyakappanaṃ ekantikaṃ na hotīti āha –",
  "tika-s0401t:430_7": "“purebhattato paṭṭhāya nisajjāpīḷitassa sarīrassā”ti.",
  "tika-s0401t:430_8": "Teneva hi tattha “sace ākaṅkhatī”ti tadā sīhaseyyakappanassa anibaddhatā vibhāvitā.",
  "tika-s0401t:430_9": "Kilāsubhāvo parissamo.",
  "tika-s0401t:430_10": "Sīhaseyyaṃ kappeti sarīrassa kilāsubhāvamocanatthanti yojetabbaṃ.",
  "tika-s0401t:430_11": "Buddhacakkhunā lokaṃ voloketīti idaṃ pacchimayāme bhagavato bahulaṃ āciṇṇavasena vuttaṃ.",
  "tika-s0401t:430_12": "Appekadā avasiṭṭhabalañāṇehi sabbaññutaññāṇeneva ca bhagavā tamatthaṃ sādhetīti.",
  "tika-s0401t:431_0": "Imasmiṃyeva kicceti pacchimayāmakicce.",
  "tika-s0401t:431_1": "Balavatā paccanutāpena saṃvaḍḍhamānena karajakāye mahāpariḷāho uppajjatīti āha –",
  "tika-s0401t:431_2": "“nāmakāye santatte karajakāyo santatto”ti.",
  "tika-s0401t:431_3": "Nidhānagatanti sannicitalohitaṃ sandhāya vuttaṃ.",
  "tika-s0401t:431_4": "Uṇhaṃ lohitaṃ mukhato uggañchīti lohitaṃ uṇhaṃ hutvā mukhato uggañchi.",
  "tika-s0401t:431_5": "Ṭhānanti bhikkhupaṭiññaṃ.",
  "tika-s0401t:431_6": "Taṃ pāpaṃ vaḍḍhamānanti bhikkhupaṭiññāya avijahitattā tathā pavaḍḍhamānapāpaṃ.",
  "tika-s0401t:431_7": "Antimavatthuajjhāpannānampi upāyena pavattiyamāno yonisomanasikāro sātthako hotiyevāti dassento “jātasaṃvegā”tiādimāha.",
  "tika-s0401t:431_8": "Aho sallekhitanti aho ativiya sallekhena itaṃ pavattaṃ.",
  "tika-s0401t:431_9": "Kāsāvapajjototi bhikkhūnaṃ bahubhāvato ito cito ca vicarantānaṃ tesaṃ kāsāvajutiyā pajjotito.",
  "tika-s0401t:431_10": "Isivātaparivātoti sīlakkhandhādīnaṃ nibbānassa ca esanato isīnaṃ bhikkhūnaṃ guṇagandhena ceva guṇagandhavāsitena",
  "tika-s0401t:431_11": "sarīragandhena ca parito samantato vāyito.",
  "tika-s0401t:432_0": "Dhammasaṃvego uppajji anāvajjanena pubbe tassa atthassa asaṃviditattā.",
  "tika-s0401t:432_1": "Dhammasaṃvegoti ca tādise atthe dhammatāvasena uppajjanakaṃ sahottappañāṇaṃ.",
  "tika-s0401t:432_2": "Assāsaṭṭhānanti cittassāsakāraṇaṃ kammaṭṭhānaṃ.",
  "tika-s0401t:432_3": "Sabbesaṃ kiccānaṃ pubbabhāgo sabbapubbabhāgo.",
  "tika-s0401t:432_4": "“Sabbe sattā averā hontū”tiādinā hi cittassa paṭṭhānaṃ upaṭṭhānaṃ hitapharaṇaṃ.",
  "tika-s0401t:432_5": "Itaraṃ ito thokaṃ mahantanti katvā idaṃ “cūḷaccharāsaṅghātasutta”nti vuttaṃ.",
  "tika-s0401t:432_6": "Accharāsaṅghāto vuccati aṅguliphoṭanakkhaṇo akkhinimisakālo,",
  "tika-s0401t:432_7": "yo ekassa akkharassa uccāraṇakkhaṇo. Tenāha –",
  "tika-s0401t:432_8": "“dve aṅguliyo paharitvā saddakaraṇamatta”nti.",
  "tika-s0401t:432_9": "Sabbasattānaṃ hitapharaṇacittanti sabbesampi sattānaṃ sammadeva hitesitavasena pavattacittaṃ.",
  "tika-s0401t:432_10": "Āvajjento āsevatīti hitesitavasena āvajjento.",
  "tika-s0401t:432_11": "Āvajjanena ābhujantopi āsevati nāma ñāṇavippayuttena.",
  "tika-s0401t:432_12": "Jānantoti tathā ñāṇamattaṃ uppādentopi.",
  "tika-s0401t:432_13": "Passantoti tathā ñāṇacakkhunā paccakkhato viya vipassantopi.",
  "tika-s0401t:432_14": "Paccavekkhantoti tamatthaṃ pati pati avekkhantopi.",
  "tika-s0401t:432_15": "Saddhāya adhimuccantotiādi pañcannaṃ indriyānaṃ vasena vuttaṃ.",
  "tika-s0401t:432_16": "Abhiññeyyantiādi catusaccavasena vuttaṃ.",
  "tika-s0401t:432_17": "Sabbameva cetaṃ vitthārato,",
  "tika-s0401t:432_18": "sāmaññena āsevanadassanamevāti idhādhippetameva āsevanatthaṃ dassetuṃ –",
  "tika-s0401t:432_19": "“idha panā”tiādi vuttaṃ.",
  "tika-s0401t:433_0": "Arittajjhānoti avirahitajjhāno.",
  "tika-s0401t:433_1": "Atucchajjhānoti jhānena atuccho.",
  "tika-s0401t:433_2": "Cāgo vā vevacananti āha –",
  "tika-s0401t:433_3": "“apariccattajjhāno”ti.",
  "tika-s0401t:433_4": "Viharatīti padassa vibhaṅge āgatanayena atthaṃ dassento “viharatīti iriyatī”tiādimāha.",
  "tika-s0401t:433_5": "Ayaṃ panettha saddattho –",
  "tika-s0401t:433_6": "viharatīti ettha vi-",
  "tika-s0401t:433_7": "saddo vicchedatthajotano.",
  "tika-s0401t:433_8": "Haratīti neti,",
  "tika-s0401t:433_9": "pavattetīti attho,",
  "tika-s0401t:433_10": "vicchinditvā harati viharatīti vuttaṃ hoti.",
  "tika-s0401t:433_11": "So hi ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ harati pavatteti,",
  "tika-s0401t:433_12": "tasmā “viharatī”ti vuccati.",
  "tika-s0401t:433_13": "Iriyatīti ṭhānanisajjādikiriyaṃ karonto pavattati.",
  "tika-s0401t:433_14": "Pavattatīti ṭhānādisamaṅgī hutvā pavattati.",
  "tika-s0401t:433_15": "Pāletīti ekaṃ iriyāpathabādhanaṃ iriyāpathantarehi rakkhanto pāleti.",
  "tika-s0401t:433_16": "Yapeti yāpetīti tasseva vevacanaṃ.",
  "tika-s0401t:433_17": "Ekañhi iriyāpathabādhanaṃ aññena iriyāpathena vicchinditvā aparipatantaṃ attabhāvaṃ pālento yapeti yāpetīti vuccati.",
  "tika-s0401t:433_18": "Caratīti ṭhānanisajjādīsu aññatarasamaṅgī hutvā pavattati.",
  "tika-s0401t:433_19": "Iminā padenāti “viharatī”ti iminā padena.",
  "tika-s0401t:434_0": "Iriyāpathavihāroti ettha iriyanaṃ pavattanaṃ iriyā,",
  "tika-s0401t:434_1": "kāyappayogo kāyikakiriyā.",
  "tika-s0401t:434_2": "Tassā pavattanūpāyabhāvato iriyāya patho iriyāpatho,",
  "tika-s0401t:434_3": "ṭhānanisajjādi.",
  "tika-s0401t:434_4": "Na hi ṭhānanisajjādīhi avatthāhi vinā kiñci kāyikakiriyaṃ pavattetuṃ sakkā.",
  "tika-s0401t:434_5": "Ṭhānasamaṅgī vā hi kāyena kiñci kareyya,",
  "tika-s0401t:434_6": "gamanādīsu aññatarasamaṅgī vā.",
  "tika-s0401t:434_7": "Viharaṇaṃ,",
  "tika-s0401t:434_8": "viharati etenāti vā vihāro,",
  "tika-s0401t:434_9": "iriyāpathova vihāro iriyāpathavihāro,",
  "tika-s0401t:434_10": "so ca atthato ṭhānanisajjādiākārappavatto catusantatirūpappabandho eva.",
  "tika-s0401t:434_11": "Ovādānusāsanīnaṃ ekānekavārādivisiṭṭhoyeva bhedo,",
  "tika-s0401t:434_12": "na pana paramatthato tesaṃ nānākaraṇanti dassetuṃ –",
  "tika-s0401t:434_13": "“paramatthato panā”tiādimāha.",
  "tika-s0401t:434_14": "Tattha ese eke ekaṭṭhetiādīsu eso eko ekatthotiādinā attho veditabbo.",
  "tika-s0401t:435_0": "Raṭṭhassa,",
  "tika-s0401t:435_1": "raṭṭhato vā laddho piṇḍo raṭṭhapiṇḍo. Tenāha –",
  "tika-s0401t:435_2": "“ñātiparivaṭṭaṃ pahāyā”tiādi.",
  "tika-s0401t:435_3": "Tattha “amhākamete”ti viññāyantīti ñātī,",
  "tika-s0401t:435_4": "pitāmahapituputtādivasena parivaṭṭanaṭṭhena parivaṭṭo,",
  "tika-s0401t:435_5": "ñātiyeva parivaṭṭo ñātiparivaṭṭo.",
  "tika-s0401t:435_6": "Theyyaparibhogo nāma anarahassa paribhogo.",
  "tika-s0401t:435_7": "Bhagavatā hi attano sāsane sīlavato paccayā anuññātā,",
  "tika-s0401t:435_8": "na dussīlassa.",
  "tika-s0401t:435_9": "Dāyakānampi sīlavato eva pariccāgo,",
  "tika-s0401t:435_10": "na dussīlassa attano kārānaṃ mahapphalabhāvassa paccāsīsanato.",
  "tika-s0401t:435_11": "Iti satthārā ananuññātattā dāyakehi ca apariccattattā saṅghamajjhepi nisīditvā paribhuñjantassa dussīlassa",
  "tika-s0401t:435_12": "paribhogo theyyāya paribhogo theyyaparibhogo.",
  "tika-s0401t:435_13": "Iṇavasena paribhogo iṇaparibhogo paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho.",
  "tika-s0401t:436_0": "Dātabbaṭṭhena dāyaṃ,",
  "tika-s0401t:436_1": "taṃ ādiyantīti dāyādā,",
  "tika-s0401t:436_2": "puttānametaṃ adhivacanaṃ,",
  "tika-s0401t:436_3": "tesaṃ bhāvo dāyajjaṃ,",
  "tika-s0401t:436_4": "dāyajjavasena paribhogo dāyajjaparibhogo,",
  "tika-s0401t:436_5": "puttabhāvena paribhogoti vuttaṃ hoti.",
  "tika-s0401t:436_6": "Sekkhā hi bhikkhū bhagavato orasaputtā,",
  "tika-s0401t:436_7": "te pitu santakānaṃ dāyādā hutvā te paccaye paribhuñjanti.",
  "tika-s0401t:436_8": "Kiṃ pana te bhagavato paccaye paribhuñjanti,",
  "tika-s0401t:436_9": "udāhu gihīnanti?",
  "tika-s0401t:436_10": "Gihīhi dinnāpi bhagavatā anuññātattā bhagavato santakā ananuññātesu sabbena sabbaṃ paribhogābhāvato,",
  "tika-s0401t:436_11": "anuññātesuyeva ca paribhogasambhavato.",
  "tika-s0401t:436_12": "Dhammadāyādasuttañcettha sādhakaṃ.",
  "tika-s0401t:437_0": "Vītarāgā eva taṇhāya dāsabyaṃ atītattā sāmino hutvā paribhuñjantīti āha –",
  "tika-s0401t:437_1": "“khīṇāsavassa paribhogo sāmiparibhogo nāmā”ti.",
  "tika-s0401t:437_2": "Avītarāgānañhi taṇhāparavasatāya paccayaparibhoge sāmibhāvo natthi,",
  "tika-s0401t:437_3": "tadabhāvena vītarāgānaṃ tattha sāmibhāvo yathāruciparibhogasambhavato.",
  "tika-s0401t:437_4": "Tathā hi te paṭikūlampi appaṭikūlākārena,",
  "tika-s0401t:437_5": "appaṭikūlampi paṭikūlākārena,",
  "tika-s0401t:437_6": "tadubhayampi vajjetvā ajjhupekkhanākārena paccaye paribhuñjanti,",
  "tika-s0401t:437_7": "dāyakānañca manorathaṃ pūrenti.",
  "tika-s0401t:437_8": "Yo panāyaṃ sīlavato paccavekkhitaparibhogo,",
  "tika-s0401t:437_9": "so iṇaparibhogassa paccanīkattā āṇaṇyaparibhogo nāma hoti.",
  "tika-s0401t:437_10": "Yathā hi iṇāyiko attano ruciyā icchitaṃ desaṃ gantuṃ na labhati,",
  "tika-s0401t:437_11": "evaṃ iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo “āṇaṇyaparibhogo”ti vuccati,",
  "tika-s0401t:437_12": "tasmā nippariyāyato catuparibhogavinimutto visuṃyevāyaṃ paribhogoti veditabbo.",
  "tika-s0401t:437_13": "So idha visuṃ na vutto,",
  "tika-s0401t:437_14": "dāyajjaparibhogeyeva vā saṅgahaṃ gacchati.",
  "tika-s0401t:437_15": "Sīlavāpi hi imāya sikkhāya samannāgatattā “sekho”tveva vuccati.",
  "tika-s0401t:437_16": "Imesu paribhogesu sāmiparibhogo dāyajjaparibhogo ca ariyānaṃ puthujjanānañca vaṭṭati,",
  "tika-s0401t:437_17": "iṇaparibhogo na vaṭṭati.",
  "tika-s0401t:437_18": "Theyyaparibhoge kathāyeva natthi.",
  "tika-s0401t:437_19": "Kathaṃ panettha sāmiparibhogo dāyajjaparibhogo ca puthujjanānaṃ sambhavati?",
  "tika-s0401t:437_20": "Upacāravasena.",
  "tika-s0401t:437_21": "Yo hi puthujjanassapi sallekhappaṭipattiyaṃ ṭhitassa paccayagedhaṃ pahāya tattha anupalittena cittena paribhogo,",
  "tika-s0401t:437_22": "so sāmiparibhogo viya hoti.",
  "tika-s0401t:437_23": "Sīlavato pana paccavekkhitaparibhogo dāyajjaparibhogo viya hoti dāyakānaṃ manorathassa avirādhanato.",
  "tika-s0401t:437_24": "Kalyāṇaputhujjanassa paribhoge vattabbameva natthi tassa sekkhasaṅgahato.",
  "tika-s0401t:437_25": "Sekkhasuttaṃ hetassa atthassa sādhakaṃ.",
  "tika-s0401t:438_0": "Imassa bhikkhunoti accharāsaṅghātamattampi kālaṃ mettacittaṃ āsevantassa bhikkhuno.",
  "tika-s0401t:438_1": "Amogho raṭṭhapiṇḍaparibhogoti “ayaṃ pabbajito samaṇo bhikkhūti āmisaṃ dentānaṃ tāya mettāsevanāya attano",
  "tika-s0401t:438_2": "santāne dosamalassa vā tadekaṭṭhānañca pāpadhammānaṃ pabbājanato vūpasamanato saṃsāre ca bhayassa sammāva",
  "tika-s0401t:438_3": "ikkhaṇato ajjhāsayassa avisaṃvādanenassa amogho raṭṭhapiṇḍaparibhogo.",
  "tika-s0401t:438_4": "Mahaṭṭhiyanti mahatthikaṃ mahāpayojanaṃ.",
  "tika-s0401t:438_5": "Mahapphalanti vipulapphalaṃ.",
  "tika-s0401t:438_6": "Mahānisaṃsanti mahānissandapphalaṃ.",
  "tika-s0401t:438_7": "Mahājutikanti mahānubhāvaṃ.",
  "tika-s0401t:438_8": "Mahāvipphāranti mahāvitthāraṃ.",
  "tika-s0401t:438_9": "Ettha ca paṭhamaṃ kāraṇaṃ mettāsevanāya tassa bhikkhuno sāmiādibhāvena raṭṭhapiṇḍaparibhogārahatā,",
  "tika-s0401t:438_10": "dutiyaṃ parehi dinnassa dānassa mahaṭṭhiyabhāvakaraṇaṃ.",
  "tika-s0401t:438_11": "Ko pana vādoti mettāya āsevanamattampi evaṃmahānubhāvaṃ,",
  "tika-s0401t:438_12": "ko pana vādo bahulīkāre,",
  "tika-s0401t:438_13": "ettha vattabbameva natthī”ti attho.",
  "tika-s0401t:439_0": "54. Catutthe uppādeti vaḍḍhetīti ettha bhāvanāsaddassa uppādanavaḍḍhanatthatā pubbe vuttā eva.",
  "tika-s0401t:440_0": "55.",
  "tika-s0401t:440_1": "Pañcame imesu dvīsūti catutthapañcamesu.",
  "tika-s0401t:440_2": "“Tatiye vuttanayeneva veditabba”nti vatvā tathā veditabbataṃ dassetuṃ –",
  "tika-s0401t:440_3": "“yo hi āsevatī”tiādi vuttaṃ.",
  "tika-s0401t:440_4": "Tena āsevanābhāvanāmanasikārānaṃ atthavisesābhāvamāha.",
  "tika-s0401t:440_5": "Yadi evaṃ suttantassa desanā kathanti āha –",
  "tika-s0401t:440_6": "“sammāsambuddho panā”tiādi.",
  "tika-s0401t:440_7": "Yāya dhammadhātuyāti sabbaññutaññāṇamāha.",
  "tika-s0401t:440_8": "Tena hi dhammānaṃ ākārabhedaṃ ñatvā tadanurūpaṃ ekampi dhammaṃ tathā vibhajitvā bhagavā dasseti.",
  "tika-s0401t:440_9": "Tīhi koṭṭhāsehīti āsevanābhāvanāmanasikārabhāgehi.",
  "tika-s0401t:440_10": "Mettā hi sabbavatthuno mettāyanavasena ānītā sevanā āsevanā,",
  "tika-s0401t:440_11": "tassā vaḍḍhanā bhāvanā,",
  "tika-s0401t:440_12": "avissajjetvā manasi ṭhapanaṃ manasikāro.",
  "tika-s0401t:441_0": "56.",
  "tika-s0401t:441_1": "Chaṭṭhe aniyamitavacanaṃ “ime nāmā”ti niyametvā avuttattā.",
  "tika-s0401t:441_2": "Niyamitavacanaṃ “akusalā”ti sarūpeneva vuttattā.",
  "tika-s0401t:441_3": "Asesato pariyādinnā honti appakassapi akusalabhāgassa aggahitassa abhāvato.",
  "tika-s0401t:441_4": "Akusalaṃ bhajantīti akusalabhāgiyā.",
  "tika-s0401t:441_5": "Akusalapakkhe bhavāti akusalapakkhikā. Tenāha –",
  "tika-s0401t:441_6": "“akusalāyevā”tiādi.",
  "tika-s0401t:441_7": "Paṭhamataraṃ gacchatīti paṭhamataraṃ pavattati,",
  "tika-s0401t:441_8": "paṭhamo padhāno hutvā vattatīti attho.",
  "tika-s0401t:441_9": "Ekuppādādivasena hi ekajjhaṃ pavattamānesu catūsu arūpakkhandhesu ayameva paṭhamaṃ uppajjatīti idaṃ natthi,",
  "tika-s0401t:441_10": "lokuttaramaggesu viya pana paññindriyassa,",
  "tika-s0401t:441_11": "lokiyadhammesu manindriyassa puretarassa bhāvo sātisayoti “sabbete manopubbaṅgamā”ti vuttaṃ.",
  "tika-s0401t:441_12": "Tathā hi abhidhammepi “yasmiṃ samaye kāmāvacaraṃ kusalaṃ cittaṃ uppannaṃ hotī”ti cittaṃ pubbaṅgamaṃ jeṭṭhaṃ katvā desanā pavattā.",
  "tika-s0401t:441_13": "Suttesupi vuttaṃ –",
  "tika-s0401t:441_14": "“manopubbaṅgamā dhammā,",
  "tika-s0401t:441_15": "chadvārādhipati rājā”ti. Tenāha –",
  "tika-s0401t:441_16": "“ete hī”tiādi.",
  "tika-s0401t:441_17": "Tesaṃ mano uppādakoti ca yadaggena mano sampayuttadhammānaṃ jeṭṭhako hutvā pavattati,",
  "tika-s0401t:441_18": "tadaggena te attānaṃ anuvattāpento te tathā uppādento nāma hotīti katvā vuttaṃ.",
  "tika-s0401t:441_19": "Aṭṭhakathāyaṃ pana cittassa jeṭṭhakabhāvameva sandhāya rājagamanaññāyena sahuppattipi paṭhamuppatti viya katvā vuttāti ayamattho dassito.",
  "tika-s0401t:441_20": "Anvadevāti eteneva cittassa khaṇavasena paṭhamuppattiyā abhāvo dīpitoti daṭṭhabbo.",
  "tika-s0401t:441_21": "Tenevāha –",
  "tika-s0401t:441_22": "“ekatoyevāti attho”ti.",
  "tika-s0401t:442_0": "57.",
  "tika-s0401t:442_1": "Sattame catubhūmakāpi kusalā dhammā kathitāti “ye keci kusalā dhammā”ti anavasesapariyādānato vuttaṃ.",
  "tika-s0401t:443_0": "58.",
  "tika-s0401t:443_1": "Aṭṭhame idanti liṅgavipallāsena niddeso,",
  "tika-s0401t:443_2": "nipātapadaṃ vā etaṃ “yadida”ntiādīsu viyāti āha –",
  "tika-s0401t:443_3": "“ayaṃ pamādoti attho”ti.",
  "tika-s0401t:443_4": "Pamajjanākāroti pamādāpatti.",
  "tika-s0401t:443_5": "Cittassa vossaggoti imesu ettakesu ṭhānesu satiyā aniggaṇhitvā cittassa vossajjanaṃ sativiraho.",
  "tika-s0401t:443_6": "Vossaggānuppadānanti vossaggassa anu anu padānaṃ punappunaṃ vissajjanaṃ.",
  "tika-s0401t:443_7": "Asakkaccakiriyatāti etesaṃ dānādīnaṃ kusaladhammānaṃ pavattane puggalassa vā deyyadhammassa vā asakkaccakiriyā.",
  "tika-s0401t:443_8": "Satatabhāvo sātaccaṃ,",
  "tika-s0401t:443_9": "sātaccena kiriyā sātaccakiriyā,",
  "tika-s0401t:443_10": "sāyeva sātaccakiriyatā,",
  "tika-s0401t:443_11": "na sātaccakiriyatā asātaccakiriyatā.",
  "tika-s0401t:443_12": "Anaṭṭhitakiriyatāti aniṭṭhitakiriyatā nirantaraṃ na anuṭṭhitakiriyatā ca.",
  "tika-s0401t:443_13": "Olīnavuttitāti nirantarakaraṇasaṅkhātassa vipphārassa abhāvena olīnavuttitā.",
  "tika-s0401t:443_14": "Nikkhittachandatāti kusalakiriyāya vīriyachandassa nikkhittabhāvo.",
  "tika-s0401t:443_15": "Nikkhittadhuratāti vīriyadhurassa oropanaṃ,",
  "tika-s0401t:443_16": "osakkitamānasatāti attho.",
  "tika-s0401t:443_17": "Anadhiṭṭhānanti kusalakaraṇe appatiṭṭhitabhāvo.",
  "tika-s0401t:443_18": "Ananuyogoti ananuyuñjanaṃ.",
  "tika-s0401t:443_19": "Kusaladhammesu āsevanādīnaṃ abhāvo anāsevanādayo.",
  "tika-s0401t:443_20": "Pamādoti sarūpaniddeso.",
  "tika-s0401t:443_21": "Pamajjanāti ākāraniddeso.",
  "tika-s0401t:443_22": "Pamajjitattanti bhāvaniddeso.",
  "tika-s0401t:443_23": "Parihāyantīti iminā pamādassa sāvajjataṃ dasseti.",
  "tika-s0401t:443_24": "Tayidaṃ lokiyānaṃ vasena,",
  "tika-s0401t:443_25": "na lokuttarānanti āha –",
  "tika-s0401t:443_26": "“uppannā…pe…",
  "tika-s0401t:443_27": "ida”ntiādi.",
  "tika-s0401t:444_0": "59.",
  "tika-s0401t:444_1": "Navame na pamajjati etenāti appamādo,",
  "tika-s0401t:444_2": "pamādassa paṭipakkho satiyā avippavāso.",
  "tika-s0401t:444_3": "Atthato niccaṃ upaṭṭhitāya satiyā etaṃ nāmaṃ.",
  "tika-s0401t:444_4": "Pamādo pana satiyā satisampajaññassa vā paṭipakkhabhūto akusalacittuppādo daṭṭhabbo. Tenāha –",
  "tika-s0401t:444_5": "“pamādassa paṭipakkhavasena vitthārato veditabbo”ti.",
  "tika-s0401t:445_0": "60.",
  "tika-s0401t:445_1": "Dasame kucchitaṃ sīdatīti kusīto da-",
  "tika-s0401t:445_2": "kārassa ta-",
  "tika-s0401t:445_3": "kāraṃ katvā,",
  "tika-s0401t:445_4": "tassa bhāvo kosajjaṃ,",
  "tika-s0401t:445_5": "ālasiyanti attho.",
  "tika-s0401t:446_0": "Accharāsaṅghātavaggavaṇṇanā niṭṭhitā.",
  "tika-s0401t:447_0": "7. Vīriyārambhādivaggavaṇṇanā",
  "tika-s0401t:448_0": "61.",
  "tika-s0401t:448_1": "Sattamassa paṭhame vīrānaṃ kammanti vīriyaṃ,",
  "tika-s0401t:448_2": "vidhinā vā īrayitabbaṃ pavattetabbanti vīriyaṃ,",
  "tika-s0401t:448_3": "tadeva kusalakiriyāya padhānaṭṭhena ārambho vīriyārambho.",
  "tika-s0401t:448_4": "Āraddhavīriyatā paggahitavīriyatā paripuṇṇavīriyatāti paccekaṃ vīriyatāsaddo yojetabbo.",
  "tika-s0401t:449_0": "62.",
  "tika-s0401t:449_1": "Dutiye mahatī icchā etassāti mahiccho,",
  "tika-s0401t:449_2": "tassa bhāvo mahicchatā.",
  "tika-s0401t:449_3": "Mahāvisayo lobho mahālobho mahantānaṃ vatthūnaṃ bahūnañca abhigijjhanato.",
  "tika-s0401t:449_4": "Itarītarātiādinā pabbajitānaṃ uppajjanamahicchatā vuttā.",
  "tika-s0401t:449_5": "Pañcahi kāmaguṇehītiādi gahaṭṭhānaṃ vasena vuttaṃ.",
  "tika-s0401t:449_6": "Icchāti sabhāvaniddeso.",
  "tika-s0401t:449_7": "Icchāgatāti icchāpavattā.",
  "tika-s0401t:449_8": "Mahicchatāti mahāicchatā.",
  "tika-s0401t:449_9": "Atthato panāyaṃ rāgo evāti vuttaṃ –",
  "tika-s0401t:449_10": "“rāgo sārāgo”tiādi.",
  "tika-s0401t:450_0": "63.",
  "tika-s0401t:450_1": "Tatiye appicchassāti ettha appa-",
  "tika-s0401t:450_2": "saddo abhāvattho “appābādho hoti appātaṅko”tiādīsu viyāti āha –",
  "tika-s0401t:450_3": "“anicchassā”ti.",
  "tika-s0401t:450_4": "Loke pākaṭassa hi akkhirogakucchirogādibhedassa ābādhassa abhāvaṃ sandhāya “appābādho”ti vuttaṃ.",
  "tika-s0401t:450_5": "Idāni vuttamevatthaṃ pākaṭataraṃ kātuṃ “ettha hī”tiādi vuttaṃ.",
  "tika-s0401t:450_6": "Byañjanaṃ sāvasesaṃ viya parittakepi appasaddassa dissamānattā.",
  "tika-s0401t:450_7": "Attho pana niravaseso sabbaso paccayicchāya abhāvassa adhippetattā. Tenāha –",
  "tika-s0401t:450_8": "“na hī”tiādi.",
  "tika-s0401t:451_0": "Icchāya abhāveneva appiccho nāma hotīti imamatthaṃ pakārantarena dīpetuṃ –",
  "tika-s0401t:451_1": "“apicā”tiādi vuttaṃ.",
  "tika-s0401t:451_2": "Atricchatā nāma atra atra icchā.",
  "tika-s0401t:451_3": "Asantaguṇasambhāvanatāya pāpā lāmikā nihīnā icchā pāpicchatā.",
  "tika-s0401t:451_4": "Yāya paccayuppādanatthaṃ attani vijjamānaguṇe sambhāveti,",
  "tika-s0401t:451_5": "paccayānaṃ paṭiggahaṇe ca na mattaṃ jānāti,",
  "tika-s0401t:451_6": "ayaṃ mahicchatā.",
  "tika-s0401t:451_7": "Asantaguṇasambhāvanatāti attani avijjamānānaṃ guṇānaṃ vijjamānānaṃ viya paresaṃ pakāsanā.",
  "tika-s0401t:451_8": "Santaguṇasambhāvanatāti icchācāre ṭhatvā attani vijjamānasīladhutadhammādiguṇavibhāvanā.",
  "tika-s0401t:451_9": "Tādisassapi paṭiggahaṇe amattaññutāpi hoti,",
  "tika-s0401t:451_10": "sāpi abhidhamme āgatāyevāti sambandho.",
  "tika-s0401t:451_11": "Dussantappayoti duttappayo.",
  "tika-s0401t:452_0": "Atilūkhabhāvanti pattacīvaravasena ativiya lūkhabhāvaṃ.",
  "tika-s0401t:452_1": "Tadassa disvā manussā “ayaṃ amaṅgaladivaso,",
  "tika-s0401t:452_2": "sumbhakasiniddhapattacīvaro ayyo pubbaṅgamo kātabbo”ti cintetvā, “bhante,",
  "tika-s0401t:452_3": "thokaṃ bahi hothā”ti āhaṃsu.",
  "tika-s0401t:452_4": "Ummujjīti manussānaṃ ajānantānaṃyeva pathaviyaṃ nimujjitvā gaṇhantoyeva ummujji.",
  "tika-s0401t:452_5": "Yadi thero “khīṇāsavabhāvaṃ jānantū”ti iccheyya,",
  "tika-s0401t:452_6": "na naṃ manussā “bahi hothā”ti vadeyyuṃ,",
  "tika-s0401t:452_7": "khīṇāsavānaṃ pana tathācittameva na uppajjeyya.",
  "tika-s0401t:453_0": "Appicchatāpadhānaṃ puggalādhiṭṭhānaṃ catubbidhaicchāpabhedaṃ dassetvā punapi puggalādhiṭṭhānena catubbidhaṃ",
  "tika-s0401t:453_1": "icchābhedaṃ dassento “aparopi catubbidho appiccho”tiādimāha.",
  "tika-s0401t:453_2": "Paccayaappicchoti paccayesu icchārahito.",
  "tika-s0401t:453_3": "Dhutaṅgaappicchoti dhutaguṇasambhāvanāya icchārahito.",
  "tika-s0401t:453_4": "Pariyattiappicchoti bahussutasambhāvanāya icchārahito.",
  "tika-s0401t:453_5": "Adhigamaappicchoti “ariyo”ti sambhāvanāya icchārahito.",
  "tika-s0401t:453_6": "Dāyakassa vasanti appaṃ vā yaṃ dātukāmo bahuṃ vāti dāyakassa cittassa vasaṃ,",
  "tika-s0401t:453_7": "ajjhāsayanti attho.",
  "tika-s0401t:453_8": "Deyyadhammassa vasanti deyyadhammassa abahubhāvaṃ.",
  "tika-s0401t:453_9": "Attano thāmanti attano pamāṇaṃ.",
  "tika-s0401t:453_10": "Yattakena attā yāpeti,",
  "tika-s0401t:453_11": "tattakasseva gahaṇaṃ.",
  "tika-s0401t:453_12": "Yadi hītiādi saṅkhepato vuttassa atthassa vivaraṇaṃ.",
  "tika-s0401t:453_13": "Pamāṇenevāti yāpanappamāṇeneva.",
  "tika-s0401t:454_0": "Ekabhikkhupi nāññāsīti sosānikavatte sammadeva vattitattā ekopi bhikkhu na aññāsi.",
  "tika-s0401t:454_1": "Abbokiṇṇanti avicchedaṃ.",
  "tika-s0401t:454_2": "Dutiyo maṃ jāneyyāti dutiyo sahāyabhūtopi yathā maṃ jānituṃ na sakkuṇeyya,",
  "tika-s0401t:454_3": "tathā saṭṭhi vassāni nirantaraṃ susāne vasāmi,",
  "tika-s0401t:454_4": "tasmā ahaṃ aho sosānikuttamo.",
  "tika-s0401t:454_5": "Upakāro hutvāti uggahaparipucchādīhi pariyattidhammavasena upakāro hutvā.",
  "tika-s0401t:454_6": "Dhammakathāya janapadaṃ khobhetvāti lomahaṃsanasādhukāradānacelukkhepādivasena sannipatitaṃ itarañca",
  "tika-s0401t:454_7": "“kathaṃ nu kho appaṃ ayyassa santike dhammaṃ sossāmā”ti kolāhalavasena mahājanaṃ khobhetvā?",
  "tika-s0401t:454_8": "Yadi thero bahussutabhāvaṃ jānāpetuṃ iccheyya,",
  "tika-s0401t:454_9": "pubbeva janapadaṃ khobhento dhammaṃ katheyya.",
  "tika-s0401t:454_10": "Gatoti “ayaṃ so,",
  "tika-s0401t:454_11": "yena rattiyaṃ dhammakathā katā”ti jānanabhāvena pariyattiappicchatāya purāruṇāva gato.",
  "tika-s0401t:455_0": "Tayo kulaputtā viyāti pācīnavaṃsadāye sāmaggivāsaṃvuṭṭhā anuruddho, nandiyo,",
  "tika-s0401t:455_1": "kimiloti ime tayo kulaputtā viya.",
  "tika-s0401t:455_2": "Etesupi hi anuruddhattherena bhagavatā “atthi pana vo anuruddhā evaṃ appamattānaṃ ātāpīnaṃ pahitattānaṃ",
  "tika-s0401t:455_3": "viharantānaṃ uttarimanussadhammo alamariyañāṇadassanaviseso adhigato phāsuvihāro”ti puṭṭhena “idha pana mayaṃ, bhante,",
  "tika-s0401t:455_4": "yāvadeva ākaṅkhāma,",
  "tika-s0401t:455_5": "vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ",
  "tika-s0401t:455_6": "upasampajja viharāmā”tiādinā anupubbavihārasamāpattīsu ārocitāsu itare therā na icchiṃsu.",
  "tika-s0401t:455_7": "Tathā hi te pakkante bhagavati āyasmantaṃ anuruddhaṃ etadavocuṃ –",
  "tika-s0401t:455_8": "“kinnu mayaṃ āyasmato anuruddhassa evamārocimha ‘imāsañca imāsañca vihārasamāpattīnaṃ mayaṃ lābhino’ti?",
  "tika-s0401t:455_9": "Yaṃ no āyasmā anuruddho bhagavato sammukhāpi āsavānaṃ khayaṃ pakāsetī”ti?",
  "tika-s0401t:455_10": "Ghaṭīkāropi attano ariyabhāve kikissa rañño bhagavatā ārocite na attamano ahosi? Tenāha –",
  "tika-s0401t:455_11": "“ghaṭīkārakumbhakāro viyā”ti.",
  "tika-s0401t:455_12": "Imasmiṃ panattheti “yathayidaṃ,",
  "tika-s0401t:455_13": "bhikkhave,",
  "tika-s0401t:455_14": "appicchatā”ti vutte appicchatāsaṅkhāte atthe.",
  "tika-s0401t:455_15": "Balavaalobhenāti daḷhatarappavattikena alobhena.",
  "tika-s0401t:456_0": "64.",
  "tika-s0401t:456_1": "Catutthe natthi etassa santuṭṭhīti asantuṭṭhi,",
  "tika-s0401t:456_2": "tassa bhāvo asantuṭṭhitā.",
  "tika-s0401t:456_3": "Taṃ pana sarūpato dassento “asantuṭṭhe puggale…pe…",
  "tika-s0401t:456_4": "lobho”ti āha.",
  "tika-s0401t:456_5": "Sevantassātiādīni aññamaññavevacanāni.",
  "tika-s0401t:457_0": "65- 67.",
  "tika-s0401t:457_1": "Pañcame tussanaṃ tuṭṭhi, samaṃ, sakena,",
  "tika-s0401t:457_2": "santena vā tuṭṭhi etassāti santuṭṭhi,",
  "tika-s0401t:457_3": "tassa bhāvo santuṭṭhitā.",
  "tika-s0401t:457_4": "Yassa santosassa atthitāya bhikkhu “santuṭṭho”ti vuccati,",
  "tika-s0401t:457_5": "taṃ dassento “itarītarapaccayasantosena samannāgatassā”ti āha –",
  "tika-s0401t:457_6": "cīvarādike yattha katthaci kappiye paccaye santussanena samaṅgībhūtassāti attho.",
  "tika-s0401t:457_7": "Atha vā itaraṃ vuccati hīnaṃ paṇītato aññattā,",
  "tika-s0401t:457_8": "tathā paṇītampi itaraṃ hīnato aññattā.",
  "tika-s0401t:457_9": "Apekkhāsiddhā hi itaratā.",
  "tika-s0401t:457_10": "Iti yena dhammena hīnena vā paṇītena vā cīvarādipaccayena santussati,",
  "tika-s0401t:457_11": "so tathā pavatto alobho itarītarapaccayasantoso,",
  "tika-s0401t:457_12": "tena samannāgatassa.",
  "tika-s0401t:457_13": "Yathālābhaṃ attano lābhānurūpaṃ santoso yathālābhasantoso.",
  "tika-s0401t:457_14": "Sesapadadvayepi eseva nayo.",
  "tika-s0401t:457_15": "Labbhatīti vā lābho,",
  "tika-s0401t:457_16": "yo yo lābho yathālābho,",
  "tika-s0401t:457_17": "tena santoso yathālābhasantoso.",
  "tika-s0401t:457_18": "Balanti kāyabalaṃ.",
  "tika-s0401t:457_19": "Sāruppanti bhikkhuno anucchavikatā.",
  "tika-s0401t:458_0": "Yathāladdhato aññassa apatthanā nāma siyā appicchatāpi pavattiākāroti tato vinivecitameva santosassa sarūpaṃ dassento “labhantopi na gaṇhātī”ti āha.",
  "tika-s0401t:458_1": "Taṃ parivattetvā pakatidubbalādīnaṃ garucīvaraṃ aphāsubhāvāvahaṃ sarīrakhedāvahañca hotīti payojanavasena",
  "tika-s0401t:458_2": "na atricchatādivasena taṃ parivattetvā lahukacīvaraparibhogo santosavirodhi na hotīti āha –",
  "tika-s0401t:458_3": "“lahukena yāpentopi santuṭṭhova hotī”ti.",
  "tika-s0401t:458_4": "Mahagghacīvaraṃ bahūni vā cīvarāni labhitvā tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti āha –",
  "tika-s0401t:458_5": "“tesaṃ…pe…",
  "tika-s0401t:458_6": "dhārentopi santuṭṭhova hotī”ti.",
  "tika-s0401t:458_7": "Evaṃ sesapaccayesupi yathāsāruppaniddese api-",
  "tika-s0401t:458_8": "saddaggahaṇe adhippāyo veditabbo.",
  "tika-s0401t:458_9": "Muttaharītakanti gomuttaparibhāvitaṃ,",
  "tika-s0401t:458_10": "pūtibhāvena vā chaḍḍitaṃ harītakaṃ.",
  "tika-s0401t:458_11": "Buddhādīhi vaṇṇitanti appicchatāsantuṭṭhīsu bhikkhū niyojetuṃ “pūtimuttabhesajjaṃ nissāya pabbajjā”tiādinā buddhādīhi pasatthaṃ.",
  "tika-s0401t:458_12": "Paramasantuṭṭhova hoti paramena ukkaṃsagatena santosena samannāgatattā.",
  "tika-s0401t:458_13": "Yathāsāruppasantosova aggoti tattha tattha bhikkhu sāruppaṃyeva nissāya santussanavasena pavattanato aggo.",
  "tika-s0401t:458_14": "Chaṭṭhasattamesu natthi vattabbaṃ.",
  "tika-s0401t:459_0": "68- 69.",
  "tika-s0401t:459_1": "Aṭṭhamanavamesu na sampajānātīti asampajāno,",
  "tika-s0401t:459_2": "tassa bhāvo asampajaññaṃ.",
  "tika-s0401t:459_3": "Vuttappaṭipakkhena sampajaññaṃ veditabbaṃ.",
  "tika-s0401t:460_0": "70.",
  "tika-s0401t:460_1": "Dasame pāpamittā devadattasadisā.",
  "tika-s0401t:460_2": "Te hi hīnācāratāya,",
  "tika-s0401t:460_3": "dukkhassa vā sampāpakatāya “pāpā”ti vuccanti.",
  "tika-s0401t:460_4": "Tenākārena pavattānanti yo pāpamittassa khanti ruci adhimutti tanninnatātaṃsampavaṅkatādiākāro,",
  "tika-s0401t:460_5": "tenākārena pavattānaṃ.",
  "tika-s0401t:460_6": "Catunnaṃ khandhānamevetaṃ nāmanti catunnaṃ arūpakkhandhānaṃ “pāpamittatā”ti etaṃ nāmaṃ.",
  "tika-s0401t:460_7": "Yasmā assaddhiyādipāpadhammasamannāgatā puggalā visesato pāpā puññadhammavimokkhatāya,",
  "tika-s0401t:460_8": "te yassa mittā sahāyā,",
  "tika-s0401t:460_9": "so pāpamitto,",
  "tika-s0401t:460_10": "tassa bhāvo pāpamittatā. Tenāha –",
  "tika-s0401t:460_11": "“ye te puggalā assaddhā”tiādi.",
  "tika-s0401t:461_0": "Vīriyārambhādivaggavaṇṇanā niṭṭhitā.",
  "tika-s0401t:462_0": "8. Kalyāṇamittādivaggavaṇṇanā",
  "tika-s0401t:463_0": "71.",
  "tika-s0401t:463_1": "Aṭṭhamassa paṭhame buddhā,",
  "tika-s0401t:463_2": "sāriputtādayo vā kalyāṇamittā.",
  "tika-s0401t:463_3": "Vuttapaṭipakkhanayenāti “pāpamittatā”ti pade vuttassa paṭipakkhanayena.",
  "tika-s0401t:464_0": "72- 73.",
  "tika-s0401t:464_1": "Dutiye yogoti samaṅgībhāvo.",
  "tika-s0401t:464_2": "Payogoti payuñjanaṃ paṭipatti.",
  "tika-s0401t:464_3": "Ayogoti asamaṅgībhāvo.",
  "tika-s0401t:464_4": "Appayogoti appayuñjanaṃ appaṭipatti.",
  "tika-s0401t:464_5": "Anuyogenāti anuyogahetu.",
  "tika-s0401t:465_0": "74.",
  "tika-s0401t:465_1": "Catutthe bujjhanakasattassāti catunnaṃ ariyasaccānaṃ paṭivijjhanakapuggalassa.",
  "tika-s0401t:465_2": "Aṅgabhūtāti tasseva paṭivedhassa kāraṇabhūtā.",
  "tika-s0401t:465_3": "Ettha ca cattāri ariyasaccāni bujjhati,",
  "tika-s0401t:465_4": "aññāṇaniddāya vāpi bujjhatīti bodhīti laddhanāmo ariyasāvako bujjhanakasatto,",
  "tika-s0401t:465_5": "tassa bujjhanakasattassa.",
  "tika-s0401t:465_6": "Bodhiyāti tassā dhammasāmaggisaṅkhātāya bodhiyā.",
  "tika-s0401t:465_7": "Bujjhanaṭṭhena bodhiyo,",
  "tika-s0401t:465_8": "bodhiyo eva saccasampaṭibodhassa aṅgāti vuttaṃ.",
  "tika-s0401t:465_9": "“Bujjhantīti bojjhaṅgā”ti.",
  "tika-s0401t:465_10": "Vipassanādīnaṃ kāraṇānaṃ bujjhitabbānañca saccānaṃ anurūpaṃ bujjhanato anubujjhantīti bojjhaṅgā,",
  "tika-s0401t:465_11": "paṭimukhaṃ paccakkhabhāvena abhimukhaṃ bujjhanato paṭibujjhantīti bojjhaṅgā,",
  "tika-s0401t:465_12": "sammā aviparītato bujjhanato sambujjhantīti bojjhaṅgāti evaṃ atthavisesadīpakehi upasaggehi anubujjhantītiādi vuttaṃ.",
  "tika-s0401t:465_13": "Bodhisaddo sabbavisesayuttaṃ bujjhanasāmaññena saṅgaṇhāti.",
  "tika-s0401t:465_14": "Bodhāya saṃvattantīti iminā tassā dhammasāmaggiyā bujjhanassa ekantakāraṇataṃ dasseti.",
  "tika-s0401t:465_15": "Evaṃ panetaṃ padaṃ vibhattamevāti vuttappakārena etaṃ “bojjhaṅgā”ti padaṃ niddese paṭisambhidāmagge vibhattameva.",
  "tika-s0401t:466_0": "75.",
  "tika-s0401t:466_1": "Pañcame yāthāvasarasabhūmīti yāthāvato sakiccakaraṇabhūmi.",
  "tika-s0401t:466_2": "Sāti yāthāvasarasabhūmi.",
  "tika-s0401t:466_3": "Vipassanāti balavavipassanā.",
  "tika-s0401t:466_4": "Keci “bhaṅgañāṇato paṭṭhāyā”ti vadanti.",
  "tika-s0401t:466_5": "Vipassanāya pādakajjhāne ca satiādayo bojjhaṅgapakkhikā eva pariyāyabodhipakkhiyabhāvato.",
  "tika-s0401t:466_6": "Tatthātiādi catubbidhānaṃ bojjhaṅgānaṃ bhūmivibhāgadassanaṃ.",
  "tika-s0401t:467_0": "76.",
  "tika-s0401t:467_1": "Chaṭṭhe tesaṃ antareti tesaṃ bhikkhūnaṃ antare.",
  "tika-s0401t:467_2": "Kāmaṃ saṅgītiāruḷhavasena appakamidaṃ suttapadaṃ,",
  "tika-s0401t:467_3": "bhagavā panettha sannipatitaparisāya ajjhāsayānurūpaṃ vitthārikaṃ karotīti katvā idaṃ vuttaṃ –",
  "tika-s0401t:467_4": "“mahatī desanā bhavissatī”ti.",
  "tika-s0401t:467_5": "Gāmanigamādikathā natthīti tassā kathāya atiracchānakathābhāvamāhu.",
  "tika-s0401t:467_6": "Tathā hi sā pubbe bahuñātikaṃ ahosi bahupakkhaṃ,",
  "tika-s0401t:467_7": "idāni appañātikaṃ appapakkhanti aniccatāmukhena niyyānikapakkhikā jātā.",
  "tika-s0401t:467_8": "Etāyāti yathāvuttāya parihāniyā.",
  "tika-s0401t:467_9": "Patikiṭṭhanti nihīnaṃ.",
  "tika-s0401t:467_10": "Mama sāsaneti idaṃ kammassakatajjhānapaññānampi visesanameva.",
  "tika-s0401t:467_11": "Tadubhayampi hi bāhirakānaṃ tappaññādvayato sātisayameva sabbaññubuddhānaṃ desanāya laddhavisesato vivaṭṭūpanissayato ca.",
  "tika-s0401t:468_0": "77.",
  "tika-s0401t:468_1": "Sattame tesaṃ cittācāraṃ ñatvāti tathā kathentānaṃ tesaṃ bhikkhūnaṃ tattha upagamanena attano desanāya bhājanabhūtaṃ cittappavattiṃ ñatvā.",
  "tika-s0401t:468_2": "Kammassakatādīti ādisaddena jhānapaññādīnaṃ catunnampi paññānaṃ gahaṇaṃ.",
  "tika-s0401t:469_0": "78- 80.",
  "tika-s0401t:469_1": "Aṭṭhamādīsu heṭṭhā vuttanayenevāti “yā esa mama sāsane”tiādinā heṭṭhā vuttanayeneva.",
  "tika-s0401t:469_2": "Sesamettha uttānatthameva.",
  "tika-s0401t:470_0": "Kalyāṇamittādivaggavaṇṇanā niṭṭhitā.",
  "tika-s0401t:471_0": "81-82. Navame vagge natthi vattabbaṃ.",
  "tika-s0401t:472_0": "10. Dutiyapamādādivaggavaṇṇanā",
  "tika-s0401t:473_0": "98- 115.",
  "tika-s0401t:473_1": "Dasame vagge ajjhattasantāne bhavaṃ ajjhattikaṃ.",
  "tika-s0401t:473_2": "Ajjhattasantānato bahiddhā bhavaṃ bāhiraṃ.",
  "tika-s0401t:473_3": "Vuttapaṭipakkhanayenāti “avināsāyā”ti evamādinā attho gahetabbo.",
  "tika-s0401t:473_4": "Catukkoṭiketi “anuyogo akusalānaṃ,",
  "tika-s0401t:473_5": "ananuyogo kusalānaṃ,",
  "tika-s0401t:473_6": "anuyogo kusalānaṃ,",
  "tika-s0401t:473_7": "ananuyogo akusalāna”nti evaṃ pariyosānasutte āgatanayaṃ gahetvā “nāhaṃ,",
  "tika-s0401t:473_8": "bhikkhave,",
  "tika-s0401t:473_9": "aññaṃ ekadhammampi samanupassāmī”tiādinā āgatasuttānaṃ samaññā jātā.",
  "tika-s0401t:474_0": "130.",
  "tika-s0401t:474_1": "Suttantanaye yathācodanā saṃkilesadhammānaṃ vipariyesanaṃ,",
  "tika-s0401t:474_2": "taṃtaṃdhammakoṭṭhāsānañca ūnato adhikato ca pavedanaṃ adhammaṃ dhammoti dīpanaṃ.",
  "tika-s0401t:474_3": "Tesaṃyeva pana aviparītato anūnādhikato ca pavedanaṃ dhammaṃ dhammoti dīpanaṃ.",
  "tika-s0401t:474_4": "Evaṃ vinayappaṭipattiyā ayathāvidhippavedanaṃ adhammaṃ dhammoti dīpanaṃ.",
  "tika-s0401t:474_5": "Yathāvidhippavedanaṃ dhammaṃ dhammoti dīpanaṃ.",
  "tika-s0401t:474_6": "Suttantanayena pañcavidho saṃvaravinayo pahānavinayo ca vinayo,",
  "tika-s0401t:474_7": "tappaṭipakkhena avinayo.",
  "tika-s0401t:474_8": "Vinayanayena vatthusampadādinā yathāvidhippaṭipatti eva vinayo,",
  "tika-s0401t:474_9": "tabbipariyāyena avinayo veditabbo.",
  "tika-s0401t:474_10": "Tiṃsa nissaggiyā pācittiyāti ettha iti-",
  "tika-s0401t:474_11": "saddo ādyattho.",
  "tika-s0401t:474_12": "Tena dvenavuti pācittiyā,",
  "tika-s0401t:474_13": "cattāro pāṭidesaniyā,",
  "tika-s0401t:474_14": "satta adhikaraṇasamathāti imesaṃ saṅgaho.",
  "tika-s0401t:474_15": "Ekatiṃsa nissaggiyāti ettha “tenavuti pācittiyā”tiādinā vattabbaṃ.",
  "tika-s0401t:474_16": "Sesamettha suviññeyyameva.",
  "tika-s0401t:475_0": "Adhigantabbato adhigamo,",
  "tika-s0401t:475_1": "maggaphalāni.",
  "tika-s0401t:475_2": "Nibbānaṃ pana antaradhānābhāvato idha na gayhati.",
  "tika-s0401t:475_3": "Paṭipajjanaṃ paṭipatti,",
  "tika-s0401t:475_4": "sikkhattayasamāyogo.",
  "tika-s0401t:475_5": "Paṭipajjitabbato vā paṭipatti.",
  "tika-s0401t:475_6": "Pariyāpuṇitabbato pariyatti,",
  "tika-s0401t:475_7": "piṭakattayaṃ.",
  "tika-s0401t:475_8": "Maggaggahaṇena gahitāpi tatiyavijjāchaṭṭhābhiññā vijjābhiññāsāmaññato “tisso vijjā cha abhiññā”ti punapi gahitā.",
  "tika-s0401t:475_9": "Tato paraṃ cha abhiññāti vassasahassato paraṃ cha abhiññā nibbattetuṃ sakkonti,",
  "tika-s0401t:475_10": "na paṭisambhidāti adhippāyo.",
  "tika-s0401t:475_11": "Tatoti abhiññākālato pacchā.",
  "tika-s0401t:475_12": "Tāti abhiññāyo.",
  "tika-s0401t:475_13": "Pubbabhāge jhānasinehābhāvena kevalāya vipassanāya ṭhatvā aggaphalappattā sukkhavipassakā nāma,",
  "tika-s0401t:475_14": "maggakkhaṇe pana “jhānasineho natthī”ti na vattabbo “samathavipassanaṃ yuganaddhaṃ bhāvetī”ti vacanato.",
  "tika-s0401t:475_15": "Pacchimakassāti sabbapacchimassa.",
  "tika-s0401t:475_16": "Kiñcāpi ariyo aparihānadhammo,",
  "tika-s0401t:475_17": "sotāpannassa pana uddhaṃ jīvitapariyādānā adhigatadhammo uppanno nāma natthi,",
  "tika-s0401t:475_18": "paccayasāmaggiyā asati yāva uparivisesaṃ nibbattetuṃ na sakkonti,",
  "tika-s0401t:475_19": "tāva adhigamassa asambhavo evāti āha –",
  "tika-s0401t:475_20": "“sotāpannassa…pe…",
  "tika-s0401t:475_21": "nāma hotī”ti.",
  "tika-s0401t:475_22": "Tassidaṃ manussalokavasena vuttanti daṭṭhabbaṃ.",
  "tika-s0401t:476_0": "Na codentīti aññamaññasmiṃ vijjamānaṃ dosaṃ jānantāpi na codenti na sārenti.",
  "tika-s0401t:476_1": "Akukkuccakā hontīti kukkuccaṃ na uppādenti.",
  "tika-s0401t:476_2": "“Asakkaccakārino hontī”ti ca paṭhanti,",
  "tika-s0401t:476_3": "sāthalikatāya sikkhāsu asakkaccakārino hontīti attho.",
  "tika-s0401t:476_4": "Bhikkhūnaṃ satepi sahassepi dharamāneti idaṃ bāhullavasena vuttaṃ.",
  "tika-s0401t:476_5": "Antimavatthuanajjhāpannesu katipayamattesupi bhikkhūsu dharantesu,",
  "tika-s0401t:476_6": "ekasmiṃ vā dharante paṭipatti anantarahitā eva nāma hoti.",
  "tika-s0401t:476_7": "Tenevāha –",
  "tika-s0401t:476_8": "“pacchimakassa…pe…",
  "tika-s0401t:476_9": "antarahitā hotī”ti.",
  "tika-s0401t:477_0": "Antevāsike gahetunti antevāsike saṅgahetuṃ.",
  "tika-s0401t:477_1": "Atthavasenāti aṭṭhakathāvasena.",
  "tika-s0401t:477_2": "Matthakato paṭṭhāyāti uparito paṭṭhāya.",
  "tika-s0401t:477_3": "Uposathakkhandhakamattanti vinayamātikāpāḷimāha.",
  "tika-s0401t:477_4": "Āḷavakapañhādīnaṃ viya devesu pariyattiyā pavatti appamāṇanti āha –",
  "tika-s0401t:477_5": "“manussesū”ti.",
  "tika-s0401t:478_0": "Oṭṭhaṭṭhivaṇṇanti oṭṭhānaṃ aṭṭhivaṇṇaṃ,",
  "tika-s0401t:478_1": "dantakasāvaṃ ekaṃ vā dve vā vāre rajitvā dantavaṇṇaṃ katvā dhārentīti vuttaṃ hoti.",
  "tika-s0401t:478_2": "Kesesu vā allīyāpentīti tena kāsāvakhaṇḍena kese bandhantā allīyāpenti.",
  "tika-s0401t:478_3": "Bhikkhugottassa abhibhavanato vināsanato gotrabhuno.",
  "tika-s0401t:478_4": "Atha vā gottaṃ vuccati sādhāraṇaṃ nāmaṃ,",
  "tika-s0401t:478_5": "mattasaddo luttaniddiṭṭho,",
  "tika-s0401t:478_6": "tasmā “samaṇā”ti gottamattaṃ anubhavanti dhārentīti gotrabhuno,",
  "tika-s0401t:478_7": "nāmamattasamaṇāti attho.",
  "tika-s0401t:478_8": "Kāsāvagatakaṇṭhatāya,",
  "tika-s0401t:478_9": "kāsāvaggahaṇahetuuppajjanakasokatāya vā kāsāvakaṇṭhā.",
  "tika-s0401t:478_10": "Saṅghagatanti saṅghaṃ uddissa dinnattā saṅghagataṃ.",
  "tika-s0401t:478_11": "Taṃ sarīranti taṃ dhātusarīraṃ.",
  "tika-s0401t:479_0": "Tenevāti pariyattiantaradhānamūlakattā eva itaraantaradhānassa.",
  "tika-s0401t:479_1": "Sakko devarājā chātakabhaye paratīragamanāya bhikkhū ussukkamakāsīti adhippāyo.",
  "tika-s0401t:479_2": "Neti ubhayepi paṃsukūlikatthere dhammakathikatthere ca.",
  "tika-s0401t:479_3": "Therāti tattha ṭhitā sakkhibhūtā therā.",
  "tika-s0401t:479_4": "Dhammakathikattherā “yāva tiṭṭhanti suttantā…pe…",
  "tika-s0401t:479_5": "yogakkhemā na dhaṃsatī”ti idaṃ suttaṃ āharitvā “suttante rakkhite sante,",
  "tika-s0401t:479_6": "paṭipatti hoti rakkhitā”ti iminā vacanena paṃsukūlikatthere appaṭibhāne akaṃsu.",
  "tika-s0401t:479_7": "Idāni pariyattiyā anantaradhānameva itaresaṃ anantaradhānahetūti imamatthaṃ byatirekato anvayato ca upamāhi vibhāvetuṃ “yathā hī”tiādi vuttaṃ.",
  "tika-s0401t:479_8": "Taṃ suviññeyyameva.",
  "tika-s0401t:480_0": "Dutiyapamādādivaggavaṇṇanā niṭṭhitā.",
  "tika-s0401t:481_0": "140-150. Ekādasamadvādasamavaggā suviññeyyā eva.",
  "tika-s0401t:482_0": "13. Ekapuggalavaggavaṇṇanā",
  "tika-s0401t:483_0": "170.",
  "tika-s0401t:483_1": "Ekapuggalassāti ekapuggalavaggassa. Tenāha –",
  "tika-s0401t:483_2": "“paṭhame”ti.",
  "tika-s0401t:483_3": "Ekoti gaṇanaparicchedo,",
  "tika-s0401t:483_4": "tato eva dutiyādipaṭikkhepattho.",
  "tika-s0401t:483_5": "Padhānāsahāyatthopi ekasaddo hotīti tannivattanatthaṃ “gaṇanaparicchedo”ti āha.",
  "tika-s0401t:483_6": "Sammutiyā desanā sammutidesanā.",
  "tika-s0401t:483_7": "Paramatthassa desanā paramatthadesanā.",
  "tika-s0401t:483_8": "Tatthāti sammutiparamatthadesanāsu,",
  "tika-s0401t:483_9": "na sammutiparamatthesu. Tenāha –",
  "tika-s0401t:483_10": "“evarūpā sammutidesanā,",
  "tika-s0401t:483_11": "evarūpā paramatthadesanā”ti.",
  "tika-s0401t:483_12": "Tatridaṃ sammutiparamatthānaṃ lakkhaṇaṃ –",
  "tika-s0401t:483_13": "yasmiṃ bhinne,",
  "tika-s0401t:483_14": "buddhiyā vā avayavavinibbhoge kate na taṃsamaññā,",
  "tika-s0401t:483_15": "sā ghaṭapaṭādippabhedā sammuti,",
  "tika-s0401t:483_16": "tabbipariyāyena paramatthā.",
  "tika-s0401t:483_17": "Na hi kakkhaḷaphusanādisabhāve so nayo labbhati.",
  "tika-s0401t:483_18": "Tattha rūpādidhammasamūhaṃ santānavasena pavattamānaṃ upādāya puggalavohāroti puggaloti sammutidesanā.",
  "tika-s0401t:483_19": "Sesapadesupi eseva nayo.",
  "tika-s0401t:483_20": "Uppādavayavanto sabhāvadhammā na niccāti aniccāti āha –",
  "tika-s0401t:483_21": "“aniccanti paramatthadesanā”ti.",
  "tika-s0401t:483_22": "Esa nayo sesapadesupi.",
  "tika-s0401t:483_23": "Nanu khandhadesanāpi sammutidesanāva.",
  "tika-s0401t:483_24": "Rāsaṭṭho vā hi khandhaṭṭho koṭṭhāsaṭṭho vāti?",
  "tika-s0401t:483_25": "Saccametaṃ,",
  "tika-s0401t:483_26": "ayaṃ pana khandhasamaññā phassādīsu pavattatajjāpaññatti viya paramatthasannissayā tassa āsannatarā,",
  "tika-s0401t:483_27": "puggalasamaññādayo viya na dūreti paramatthasaṅgahā vuttā.",
  "tika-s0401t:483_28": "Khandhasīsena vā tadupādānasabhāvadhammā eva gahitā.",
  "tika-s0401t:483_29": "Nanu ca sabhāvadhammā sabbepi sammutimukheneva desanaṃ ārohanti,",
  "tika-s0401t:483_30": "na samukhenāti sabbāpi desanā sammutidesanāva siyāti?",
  "tika-s0401t:483_31": "Nayidamevaṃ,",
  "tika-s0401t:483_32": "desetabbadhammavibhāgena desanāvibhāgassa adhippetattā.",
  "tika-s0401t:483_33": "Na hi saddo kenaci pavattinimittena vinā atthaṃ pakāsetīti.",
  "tika-s0401t:484_0": "Sammutivasena desanaṃ sutvāti “idhekacco puggalo attantapo hoti attaparitāpānuyogamanuyutto”tiādinā sammutimukhena",
  "tika-s0401t:484_1": "pavattitadesanaṃ sutamayañāṇuppādavasena sutvā.",
  "tika-s0401t:484_2": "Atthaṃ paṭivijjhitvāti tadanusārena catusaccasaṅkhātaṃ atthaṃ saha vipassanāya maggapaññāya paṭivijjhitvā.",
  "tika-s0401t:484_3": "Mohaṃ pahāyāti tadekaṭṭhakilesehi saddhiṃ anavasesaṃ mohaṃ pajahitvā.",
  "tika-s0401t:484_4": "Visesanti aggaphalanibbānasaṅkhātaṃ visesaṃ.",
  "tika-s0401t:484_5": "Tesanti tādisānaṃ veneyyānaṃ.",
  "tika-s0401t:484_6": "Paramatthavasenāti “pañcimāni,",
  "tika-s0401t:484_7": "bhikkhave,",
  "tika-s0401t:484_8": "indriyānī”tiādinā paramatthadhammavasena.",
  "tika-s0401t:484_9": "Sesaṃ anantaranaye vuttasadisameva.",
  "tika-s0401t:485_0": "Tatrāti tassaṃ sammutivasena paramatthavasena ca desanāyaṃ.",
  "tika-s0401t:485_1": "Desabhāsākusaloti nānādesabhāsāsu kusalo.",
  "tika-s0401t:485_2": "Tiṇṇaṃ vedānanti nidassanamattaṃ,",
  "tika-s0401t:485_3": "tiṇṇaṃ vedānaṃ sippuggahaṇaṭṭhānānampīti adhippāyo.",
  "tika-s0401t:485_4": "Teneva sippuggahaṇaṃ parato vakkhati.",
  "tika-s0401t:485_5": "Sippāni vā vijjāṭṭhānabhāvena vedantogadhāni katvā “tiṇṇaṃ vedāna”nti vuttaṃ.",
  "tika-s0401t:485_6": "Kathetabbabhāvena ṭhitāni,",
  "tika-s0401t:485_7": "na katthaci sannicitabhāvenāti vedānampi kathetabbabhāveneva ṭhānaṃ dīpento “guhā tīṇi nihitā na gayhantī”tiādimicchāvādaṃ paṭikkhipati.",
  "tika-s0401t:485_8": "Nānāvidhā desabhāsā etesanti nānādesabhāsā.",
  "tika-s0401t:486_0": "Paramo uttamo attho paramattho,",
  "tika-s0401t:486_1": "dhammānaṃ yathābhūtasabhāvo.",
  "tika-s0401t:486_2": "Lokasaṅketamattasiddhā sammuti.",
  "tika-s0401t:486_3": "Yadi evaṃ kathaṃ sammutikathāya saccatāti āha –",
  "tika-s0401t:486_4": "“lokasammutikāraṇā”ti,",
  "tika-s0401t:486_5": "lokasamaññaṃ nissāya pavattanatoti attho.",
  "tika-s0401t:486_6": "Lokasamaññā hi abhinivesena viññeyyā,",
  "tika-s0401t:486_7": "nāññāpanā ekaccassa sutassa sāvanā viya na musā anatidhāvitabbato tassā.",
  "tika-s0401t:486_8": "Tenāha bhagavā –",
  "tika-s0401t:486_9": "“janapadaniruttiṃ nābhiniveseyya,",
  "tika-s0401t:486_10": "samaññaṃ nātidhāvaye”ti.",
  "tika-s0401t:486_11": "Dhammānanti sabhāvadhammānaṃ.",
  "tika-s0401t:486_12": "Bhūtakāraṇāti yathābhūtakāraṇā yathābhūtaṃ nissāya pavattanato.",
  "tika-s0401t:486_13": "Sammutiṃ voharantassāti “puggalo,",
  "tika-s0401t:486_14": "satto”tiādinā lokasamaññaṃ kathentassa.",
  "tika-s0401t:487_0": "Hirottappadīpanatthanti lokapālanakicce hirottappadhamme kiccato pakāsetuṃ.",
  "tika-s0401t:487_1": "Tesañhi kiccaṃ sattasantāne eva pākaṭaṃ hotīti puggalādhiṭṭhānāya kathāya taṃ vattabbaṃ.",
  "tika-s0401t:487_2": "Esa nayo sesesupi.",
  "tika-s0401t:487_3": "Yasmiñhi cittuppāde kammaṃ uppannaṃ,",
  "tika-s0401t:487_4": "taṃsantāne eva tassa phalassa uppatti kammassakatā.",
  "tika-s0401t:487_5": "Evañhi kataviññāṇanāso akatāgamo ca natthīti sā puggalādhiṭṭhānāya eva desanāya dīpetabbā.",
  "tika-s0401t:487_6": "Tehi sattehi kātabbapuññakiriyā paccattapurisakāro.",
  "tika-s0401t:487_7": "Sopi santānavasena niṭṭhapetabbato puggalādhiṭṭhānāya eva kathāya dīpetabbo.",
  "tika-s0401t:487_8": "Ānantariyadīpanatthanti cutianantaraṃ phalaṃ anantaraṃ nāma,",
  "tika-s0401t:487_9": "tasmiṃ anantare niyuttāni taṃnibbattanena anantarakaraṇasīlāni,",
  "tika-s0401t:487_10": "anantarakaraṇapayojanāni vāti ānantariyāni,",
  "tika-s0401t:487_11": "mātughātādīni,",
  "tika-s0401t:487_12": "tesaṃ dīpanatthaṃ.",
  "tika-s0401t:487_13": "Tānipi hi santānavasena niṭṭhapetabbato “mātaraṃ jīvitā voropetī”tiādinā puggalādhiṭṭhānāya eva kathāya dīpetabbāni,",
  "tika-s0401t:487_14": "tathā “so mettāsahagatena cetasā ekaṃ disaṃ pharitvā viharatī”tiādinā “so anekavihitaṃ pubbenivāsaṃ anussarati ekampi jāti”ntiādinā,",
  "tika-s0401t:487_15": "“atthi dakkhiṇā dāyakato visujjhati,",
  "tika-s0401t:487_16": "no paṭiggāhakato”tiādinā ca pavattā brahmavihārapubbenivāsadakkhiṇāvisuddhikathā puggalādhiṭṭhānā eva katvā dīpetabbā sattasantānavisayattā.",
  "tika-s0401t:487_17": "“Aṭṭha purisapuggalā na samayavimutto puggalo”tiādinā ca paramatthakathaṃ kathentopi lokasammutiyā appahānatthaṃ puggalakathaṃ katheti.",
  "tika-s0401t:487_18": "Etena vuttāvasesāya kathāya puggalādhiṭṭhānabhāve payojanaṃ sāmaññavasena saṅgahitanti daṭṭhabbaṃ.",
  "tika-s0401t:487_19": "Kāmañcetaṃ sabbaṃ apariññātavatthukānaṃ vasena vuttaṃ,",
  "tika-s0401t:487_20": "pariññātavatthukānampi pana evaṃ desanā sukhāvahā hoti.",
  "tika-s0401t:488_0": "Ekapuggaloti visiṭṭhasamācārāpassayavirahito ekapuggalo.",
  "tika-s0401t:488_1": "Buddhānañhi sīlādiguṇena sadevake loke visiṭṭho nāma koci natthi,",
  "tika-s0401t:488_2": "tathā sadisopi samānakāle. Tenāha –",
  "tika-s0401t:488_3": "“na imasmiṃ loke parasmiṃ vā pana buddhena seṭṭho sadiso ca vijjatī”ti,",
  "tika-s0401t:488_4": "tasmā sadisopi koci natthi.",
  "tika-s0401t:488_5": "Hīnopi apassayabhūto nattheva.",
  "tika-s0401t:488_6": "Tena vuttaṃ –",
  "tika-s0401t:488_7": "“visiṭṭhasamācārāpassayavirahito ekapuggalo”ti.",
  "tika-s0401t:488_8": "Ye ca sīlādiguṇehi natthi etesaṃ samāti asamā,",
  "tika-s0401t:488_9": "purimakā sammāsambuddhā.",
  "tika-s0401t:488_10": "Tehi samo majjhe bhinnasuvaṇṇanekkhaṃ viya nibbisiṭṭhoti asamasamaṭṭhenapi ekapuggalo aññassa tādisassa abhāvā.",
  "tika-s0401t:488_11": "Tena vuttaṃ –",
  "tika-s0401t:488_12": "“asadisaṭṭhenā”tiādi.",
  "tika-s0401t:489_0": "Sattaloko adhippeto sattanikāye uppajjanato.",
  "tika-s0401t:489_1": "Manussaloke eva uppajjati devabrahmalokānaṃ buddhānaṃ uppattiyā anokāsabhāvato.",
  "tika-s0401t:489_2": "Kāmadevaloke tāva nuppajjati brahmacariyavāsassa aṭṭhānabhāvato tathā anacchariyabhāvato.",
  "tika-s0401t:489_3": "Acchariyadhammā hi buddhā bhagavanto.",
  "tika-s0401t:489_4": "Tesaṃ sā acchariyadhammatā devattabhāve ṭhitānaṃ loke na pākaṭā hoti yathā manussabhūtānaṃ.",
  "tika-s0401t:489_5": "Devabhūte hi sammāsambuddhe dissamānaṃ buddhānubhāvaṃ devānubhāvatova loke dahati,",
  "tika-s0401t:489_6": "na buddhānubhāvato.",
  "tika-s0401t:489_7": "Tathā sati “ayaṃ sammāsambuddho”ti nādhimuccati na sampasīdati,",
  "tika-s0401t:489_8": "issarakuttaggāhaṃ na vissajjeti,",
  "tika-s0401t:489_9": "devattabhāvassa ca cirakālāvaṭṭhānato ekaccasassatavādato na parimuccati.",
  "tika-s0401t:489_10": "Brahmaloke nuppajjatīti etthāpi eseva nayo.",
  "tika-s0401t:489_11": "Sattānaṃ tādisaggāhavinimocanatthañhi buddhā bhagavanto manussasugatiyaṃyeva uppajjanti,",
  "tika-s0401t:489_12": "na devasugatiyaṃ.",
  "tika-s0401t:489_13": "Yasmā imaṃ cakkavāḷaṃ majjhe katvā iminā saddhiṃ cakkavāḷānaṃ dasasahassasseva jātikkhettabhāvo dīpito",
  "tika-s0401t:489_14": "ito aññassa buddhānaṃ uppattiṭṭhānassa tepiṭake buddhavacane āgataṭṭhānassa abhāvato.",
  "tika-s0401t:489_15": "Tasmā vuttaṃ –",
  "tika-s0401t:489_16": "“imasmiṃyeva cakkavāḷe uppajjatī”ti.",
  "tika-s0401t:490_0": "Idha uppajjantopi kasmā jambudīpe eva uppajjati,",
  "tika-s0401t:490_1": "na sesadīpesūti?",
  "tika-s0401t:490_2": "Keci tāva āhu –",
  "tika-s0401t:490_3": "“yasmā pathaviyā nābhibhūtā buddhabhāvasahā acalaṭṭhānabhūtā bodhimaṇḍabhūmi jambudīpe eva,",
  "tika-s0401t:490_4": "tasmā jambudīpe eva uppajjatī”ti.",
  "tika-s0401t:490_5": "Eteneva “tattha majjhimadese eva uppajjatī”ti etampi saṃvaṇṇitanti daṭṭhabbaṃ tathā itaresampi avijahitaṭṭhānānaṃ tattheva labbhanato.",
  "tika-s0401t:490_6": "Yasmā purimabuddhānaṃ mahābodhisattānaṃ paccekabuddhānañca nibbattiyā sāvakabodhisattānaṃ sāvakabodhiyā",
  "tika-s0401t:490_7": "abhinīhāro sāvakapāramiyā sambharaṇaparipācanañca buddhakkhettabhūte imasmiṃyeva cakkavāḷe jambudīpe",
  "tika-s0401t:490_8": "eva ijjhati,",
  "tika-s0401t:490_9": "na aññattha.",
  "tika-s0401t:490_10": "Veneyyajanavinayanattho ca buddhuppādo,",
  "tika-s0401t:490_11": "tasmā aggasāvakamahāsāvakādiveneyyavisesāpekkhāya imasmiṃ jambudīpe eva buddhā nibbattanti,",
  "tika-s0401t:490_12": "na sesadīpesu.",
  "tika-s0401t:490_13": "Ayañca nayo sabbabuddhānaṃ āciṇṇasamāciṇṇoti tesaṃ uttamapurisānaṃ tattheva uppatti sampatticakkānaṃ viya aññamaññūpanissayatāya daṭṭhabbā.",
  "tika-s0401t:490_14": "Tena vuttaṃ –",
  "tika-s0401t:490_15": "aṭṭhakathāyaṃ “tīsu dīpesu buddhā na nibbattanti,",
  "tika-s0401t:490_16": "jambudīpe eva nibbattantīti dīpaṃ passī”ti.",
  "tika-s0401t:491_0": "Ubhayampidaṃ vippakatavacanameva uppādakiriyāya vattamānakālikattā.",
  "tika-s0401t:491_1": "Uppajjamānoti vā uppajjituṃ samattho.",
  "tika-s0401t:491_2": "Sattiattho cāyaṃ māna- saddo.",
  "tika-s0401t:491_3": "Yāvatā hi sāmatthiyena mahābodhisattānaṃ carimabhave uppatti icchitabbā,",
  "tika-s0401t:491_4": "tatthakena bodhisambhārasambhūtena paripuṇṇena samannāgatoti attho.",
  "tika-s0401t:491_5": "Bhedoti viseso.",
  "tika-s0401t:491_6": "Tameva hi tividhaṃ visesaṃ dassetuṃ –",
  "tika-s0401t:491_7": "“esa hī”tiādi vuttaṃ.",
  "tika-s0401t:491_8": "Aṭṭhaṅgasamannāgatassa mahābhinīhārassa siddhakālato paṭṭhāya mahābodhisatto buddhabhāvāya niyatabhāvappattatāya",
  "tika-s0401t:491_9": "bodhisambhārapaṭipadaṃ paṭipajjamāno yathāvuttasāmatthiyayogena uppajjamāno nāmāti attho uppādassa ekantikattā.",
  "tika-s0401t:491_10": "Pariyesantoti vicinanto.",
  "tika-s0401t:491_11": "Paripakkagate ñāṇeti iminā tato pubbe ñāṇassa aparipakkatāya eva laddhāvasarāya kammapilotiyā vasena bodhisatto tathā mahāpadhānaṃ padahīti dasseti.",
  "tika-s0401t:491_12": "Arahattaphalakkhaṇe uppanno nāma “uppanno hotī”ti vattabbattā.",
  "tika-s0401t:491_13": "Āgatova nāma hetusampadāya sammadeva nipphannattā.",
  "tika-s0401t:492_0": "Hitatthāyāti lokiyalokuttarassa hitassa siddhiyā.",
  "tika-s0401t:492_1": "Sukhatthāyāti etthāpi eseva nayo.",
  "tika-s0401t:492_2": "Tassāti tassa sattalokassa.",
  "tika-s0401t:492_3": "So panāyaṃ sattaloko yena anukkamena dhammābhisamayaṃ pāpuṇi,",
  "tika-s0401t:492_4": "taṃ teneva anukkamena dassento “mahābodhimaṇḍe”tiādimāha.",
  "tika-s0401t:492_5": "Yāvajjadivasāti ettha ajja-",
  "tika-s0401t:492_6": "saddena sāsanassa avaṭṭhānakālaṃ vadati.",
  "tika-s0401t:492_7": "Devamanussānanti ukkaṭṭhaniddesoti dassetuṃ –",
  "tika-s0401t:492_8": "“na kevala”ntiādi vuttaṃ.",
  "tika-s0401t:492_9": "Etesampīti nāgasupaṇṇādīnampi.",
  "tika-s0401t:493_0": "Ayaṃ pucchāti iminā “katamo”ti padassa sāmaññato pucchābhāvo dassito,",
  "tika-s0401t:493_1": "na visesatoti tassa pucchāvisesabhāvañāpanatthaṃ mahāniddese āgatā sabbāpi pucchā atthuddhāranayena dasseti “pucchā ca nāmesā”tiādinā.",
  "tika-s0401t:493_2": "Adiṭṭhaṃ jotīyati etāyāti adiṭṭhajotanā.",
  "tika-s0401t:493_3": "Diṭṭhaṃ saṃsandīyati etāyāti diṭṭhasaṃsandanā.",
  "tika-s0401t:493_4": "Saṃsandanañca sākacchāvasena vinicchayakaraṇaṃ.",
  "tika-s0401t:493_5": "Vimatiṃ chindati etāyāti vimaticchedanā.",
  "tika-s0401t:493_6": "Anumatiyā pucchā anumatipucchā.",
  "tika-s0401t:493_7": "“Taṃ kiṃ maññatha,",
  "tika-s0401t:493_8": "bhikkhave”tiādi pucchāya “kā tumhākaṃ anumatī”ti anumati pucchitā hoti.",
  "tika-s0401t:493_9": "Kathetukamyatāpucchāti kathetukamyatāya pucchā.",
  "tika-s0401t:493_10": "Lakkhaṇanti ñātuṃ icchito yo koci sabhāvo.",
  "tika-s0401t:493_11": "Aññātanti yena kenaci ñāṇena aññātabhāvamāha.",
  "tika-s0401t:493_12": "Adiṭṭhanti dassanabhūtena ñāṇena paccakkhaṃ viya adiṭṭhataṃ.",
  "tika-s0401t:493_13": "Atulitanti “ettakaṃ eta”nti tulābhūtena atulitataṃ.",
  "tika-s0401t:493_14": "Atīritanti tīraṇabhūtena akatañāṇakiriyāsamāpanataṃ.",
  "tika-s0401t:493_15": "Avibhūtanti ñāṇassa apākaṭabhāvaṃ.",
  "tika-s0401t:493_16": "Avibhāvitanti ñāṇena apākaṭakatabhāvaṃ.",
  "tika-s0401t:494_0": "Yehi guṇavisesehi nimittabhūtehi bhagavati “tathāgato”ti ayaṃ samaññā pavattā,",
  "tika-s0401t:494_1": "taṃdassanatthaṃ “aṭṭhahi kāraṇehi bhagavā tathāgato”tiādi vuttaṃ.",
  "tika-s0401t:494_2": "Guṇavisesanemittikāneva hi bhagavato sabbāni nāmāni. Yathāha –",
  "tika-s0401t:495_0": "“Asaṅkhyeyyāni nāmāni, saguṇena mahesino;",
  "tika-s0401t:496_0": "Guṇena nāmamuddheyyaṃ, api nāmasahassato”ti. ;",
  "tika-s0401t:497_0": "Tathā āgatoti ettha ākāraniyamanavasena opammasampaṭipādanattho tathā- saddo.",
  "tika-s0401t:497_1": "Sāmaññajotanāpi hi visese avatiṭṭhatīti.",
  "tika-s0401t:497_2": "Paṭipadāgamanattho āgata- saddo,",
  "tika-s0401t:497_3": "na ñāṇagamanattho “tathalakkhaṇaṃ āgato”tiādīsu viya,",
  "tika-s0401t:497_4": "nāpi kāyagamanattho “āgato kho mahāsamaṇo,",
  "tika-s0401t:497_5": "magadhānaṃ giribbaja”ntiādīsu viya.",
  "tika-s0401t:497_6": "Tattha yadākāraniyamanavasena opammasampaṭipādanattho tathā- saddo,",
  "tika-s0401t:497_7": "taṃkaruṇāpadhānattā mahākaruṇāmukhena purimabuddhānaṃ āgamanappaṭipadaṃ udāharaṇavasena sāmaññato dassento yaṃ- taṃ-",
  "tika-s0401t:497_8": "saddānaṃ ekantasambandhabhāvato “yathā sabbaloka…pe…",
  "tika-s0401t:497_9": "āgatā”ti sādhāraṇato vatvā puna taṃ paṭipadaṃ mahāpadhānasuttādīsu sambahulaniddesena supākaṭānaṃ āsannānañca",
  "tika-s0401t:497_10": "vipassiādīnaṃ channaṃ sammāsambuddhānaṃ vasena nidassento “yathā vipassī bhagavā”tiādimāha.",
  "tika-s0401t:497_11": "Tattha yena abhinīhārenāti manussattaliṅgasampattihetusatthudassanapabbajjāabhiññādiguṇasampattiadhikāracchandānaṃ",
  "tika-s0401t:497_12": "vasena aṭṭhaṅgasamannāgatena mahāpaṇidhānena.",
  "tika-s0401t:497_13": "Sabbesañhi buddhānaṃ kāyappaṇidhānaṃ imināva abhinīhārena samijjhatīti.",
  "tika-s0401t:497_14": "Evaṃ mahābhinīhāravisesena “tathāgato”ti padassa atthaṃ dassetvā idāni pāramipūraṇavasena dassetuṃ –",
  "tika-s0401t:497_15": "“yathā vipassī bhagavā…pe…",
  "tika-s0401t:497_16": "kassapo bhagavā dānapāramiṃ pūretvā”tiādimāha.",
  "tika-s0401t:498_0": "Ettha ca suttantikānaṃ mahābodhippaṭipadāya kosallajananatthaṃ kā panetā pāramiyo,",
  "tika-s0401t:498_1": "kenaṭṭhena pāramiyo,",
  "tika-s0401t:498_2": "katividhā cetā,",
  "tika-s0401t:498_3": "ko tāsaṃ kamo,",
  "tika-s0401t:498_4": "kāni lakkhaṇarasapaccupaṭṭhānapadaṭṭhānāni,",
  "tika-s0401t:498_5": "ko paccayo,",
  "tika-s0401t:498_6": "ko saṃkileso,",
  "tika-s0401t:498_7": "kiṃ vodānaṃ,",
  "tika-s0401t:498_8": "ko paṭipakkho,",
  "tika-s0401t:498_9": "kā paṭipatti,",
  "tika-s0401t:498_10": "ko vibhāgo,",
  "tika-s0401t:498_11": "ko saṅgaho,",
  "tika-s0401t:498_12": "ko sampādanūpāyo,",
  "tika-s0401t:498_13": "kittakena kālena sampādanaṃ,",
  "tika-s0401t:498_14": "ko ānisaṃso,",
  "tika-s0401t:498_15": "kiñcetāsaṃ phalanti pāramīsu ayaṃ vitthārakathā veditabbā.",
  "tika-s0401t:498_16": "Sā panesā icchantena dīghāgamaṭīkāyaṃ vuttanayeneva veditabbā,",
  "tika-s0401t:498_17": "na idha dassitā.",
  "tika-s0401t:498_18": "Yathāvuttāya paṭipadāya yathāvuttavibhāgānaṃ pāramīnaṃ pūritabhāvaṃ sandhāyāha –",
  "tika-s0401t:498_19": "“samatiṃsa pāramiyo pūretvā”ti.",
  "tika-s0401t:499_0": "Satipi mahāpariccāgānaṃ dānapāramibhāve pariccāgavisesabhāvadassanatthañceva sudukkarabhāvadassanatthañca mahāpariccāgehi visuṃ gahaṇaṃ.",
  "tika-s0401t:499_1": "Tatoyeva ca aṅgapariccāgato visuṃ nayanapariccāgaggahaṇaṃ,",
  "tika-s0401t:499_2": "pariccāgabhāvasāmaññepi dhanarajjapariccāgato puttadārapariccāgaggahaṇañca kataṃ.",
  "tika-s0401t:499_3": "Gatapaccāgatikavattasaṅkhātāya pubbabhāgappaṭipadāya saddhiṃ abhiññāsamāpattinipphādanaṃ pubbayogo.",
  "tika-s0401t:499_4": "Dānādīsuyeva sātisayappaṭipattinipphādanaṃ pubbacariyā,",
  "tika-s0401t:499_5": "yā vā cariyāpiṭakasaṅgahitā.",
  "tika-s0401t:499_6": "“Abhinīhāro pubbayogo,",
  "tika-s0401t:499_7": "dānādippaṭipatti vā kāyavivekavasena ekacariyā vā pubbacariyā”ti keci.",
  "tika-s0401t:499_8": "Dānādīnañceva appicchatādīnañca saṃsāranibbānesu ādīnavānisaṃsānañca vibhāvanavasena sattānaṃ bodhittaye",
  "tika-s0401t:499_9": "patiṭṭhāpanaparipācanavasena ca pavattā kathā dhammakkhānaṃ.",
  "tika-s0401t:499_10": "Ñātīnaṃ atthacariyā ñātatthacariyā.",
  "tika-s0401t:499_11": "Sāpi karuṇāyanavaseneva. Ādi-",
  "tika-s0401t:499_12": "saddena lokatthacariyādayo saṅgaṇhāti.",
  "tika-s0401t:499_13": "Kammassakatañāṇavasena anavajjakammāyatanasippāyatanavijjāṭṭhānaparicayavasena khandhāyatanādiparicayavasena",
  "tika-s0401t:499_14": "lakkhaṇattayatīraṇavasena ca ñāṇacāro buddhicariyā.",
  "tika-s0401t:499_15": "Sā pana atthato paññāpāramīyeva,",
  "tika-s0401t:499_16": "ñāṇasambhāradassanatthaṃ visuṃ gahaṇaṃ.",
  "tika-s0401t:499_17": "Koṭīti pariyanto,",
  "tika-s0401t:499_18": "ukkaṃsoti attho.",
  "tika-s0401t:499_19": "Cattāro satipaṭṭhāne bhāvetvāti sambandho.",
  "tika-s0401t:499_20": "Tattha bhāvetvāti uppādetvā.",
  "tika-s0401t:499_21": "Brūhetvāti vaḍḍhetvā.",
  "tika-s0401t:499_22": "Satipaṭṭhānādiggahaṇena āgamanappaṭipadaṃ matthakaṃ pāpetvā dasseti.",
  "tika-s0401t:499_23": "Vipassanāsahagatā eva vā satipaṭṭhānādayo daṭṭhabbā.",
  "tika-s0401t:499_24": "Ettha ca “yena abhinīhārenā”tiādinā āgamanappaṭipadāya ādiṃ dasseti,",
  "tika-s0401t:499_25": "“dānapārami”ntiādinā majjhaṃ,",
  "tika-s0401t:499_26": "“cattāro satipaṭṭhāne”tiādinā pariyosānanti veditabbaṃ.",
  "tika-s0401t:500_0": "Sampatijātoti muhuttajāto nikkhantamatto.",
  "tika-s0401t:500_1": "Nikkhantamattañhi mahāsattaṃ paṭhamaṃ brahmāno suvaṇṇajālena paṭiggaṇhiṃsu,",
  "tika-s0401t:500_2": "tesaṃ hatthato cattāro mahārājāno ajinappaveṇiyā,",
  "tika-s0401t:500_3": "tesaṃ hatthato manussā dukūlacumbaṭakena paṭiggaṇhiṃsu,",
  "tika-s0401t:500_4": "manussānaṃ hatthato muccitvā pathaviyaṃ patiṭṭhito.",
  "tika-s0401t:500_5": "Yathāhātiādinā mahāpadānadesanāya vuttavacanaṃ nidasseti.",
  "tika-s0401t:500_6": "Setamhi chatteti dibbasetacchatte.",
  "tika-s0401t:500_7": "Anudhāriyamāneti dhāriyamāne.",
  "tika-s0401t:500_8": "Ettha ca chattaggahaṇeneva khaggādīni pañca kakudhabhaṇḍāni vuttānevāti daṭṭhabbaṃ.",
  "tika-s0401t:500_9": "Khaggatālavaṇṭamorahatthakavālabījaniuṇhīsapaṭṭāpi hi chattena saha tadā upaṭṭhitā ahesuṃ.",
  "tika-s0401t:500_10": "Chattādīniyeva ca tadā paññāyiṃsu,",
  "tika-s0401t:500_11": "na chattādiggāhakā.",
  "tika-s0401t:500_12": "Sabbā ca disāti dasa disā,",
  "tika-s0401t:500_13": "nayidaṃ sabbadisāvilokanaṃ sattapadavītihāruttarakālaṃ.",
  "tika-s0401t:500_14": "Mahāsatto hi manussānaṃ hatthato muccitvā puratthimaṃ disaṃ olokesi,",
  "tika-s0401t:500_15": "tattha devamanussā gandhamālādīhi pūjayamānā,",
  "tika-s0401t:500_16": "“mahāpurisa,",
  "tika-s0401t:500_17": "idha tumhehi sadisopi natthi,",
  "tika-s0401t:500_18": "kuto uttaritaro”ti āhaṃsu.",
  "tika-s0401t:500_19": "Evaṃ catasso disā catasso anudisā heṭṭhā uparīti sabbā disā anuviloketvā sabbattha attanā sadisaṃ adisvā",
  "tika-s0401t:500_20": "“ayaṃ uttarā disā”ti sattapadavītihārena agamāsi.",
  "tika-s0401t:500_21": "Āsabhinti uttamaṃ.",
  "tika-s0401t:500_22": "Aggoti sabbapaṭhamo.",
  "tika-s0401t:500_23": "Jeṭṭhoti seṭṭhoti ca tasseva vevacanaṃ.",
  "tika-s0401t:500_24": "Ayamantimā jāti,",
  "tika-s0401t:500_25": "natthi dāni punabbhavoti imasmiṃ attabhāve pattabbaṃ arahattaṃ byākāsi.",
  "tika-s0401t:500_26": "“Anekesaṃ visesādhigamānaṃ pubbanimittabhāvenā”ti saṃkhittena vuttamatthaṃ “yañhī”tiādinā vitthārato dasseti.",
  "tika-s0401t:500_27": "Tattha etthāti –",
  "tika-s0401t:501_0": "“Anekasākhañca sahassamaṇḍalaṃ,",
  "tika-s0401t:502_0": "Chattaṃ marū dhārayumantalikkhe;",
  "tika-s0401t:503_0": "Suvaṇṇadaṇḍā vītipatanti cāmarā,",
  "tika-s0401t:504_0": "Na dissare cāmarachattagāhakā”ti. –",
  "tika-s0401t:505_0": "Imissā gāthāya.",
  "tika-s0401t:505_1": "Sabbaññutaññāṇameva sabbattha appaṭihatacāratāya anāvaraṇañāṇanti āha –",
  "tika-s0401t:505_2": "“sabbaññutānāvaraṇañāṇapaṭilābhassā”ti.",
  "tika-s0401t:505_3": "Tathā ayaṃ bhagavāpi gato…pe…",
  "tika-s0401t:505_4": "pubbanimittabhāvenāti etena abhijātiyaṃ dhammatāvasena uppajjanakavisesā sabbabodhisattānaṃ sādhāraṇāti dasseti.",
  "tika-s0401t:505_5": "Pāramitānissandā hi teti.",
  "tika-s0401t:506_0": "Vikkamīti agamāsi.",
  "tika-s0401t:506_1": "Marūti devā.",
  "tika-s0401t:506_2": "Samāti vilokanasamatāya samā sadisiyo.",
  "tika-s0401t:506_3": "Mahāpuriso hi yathā ekaṃ disaṃ vilokesi,",
  "tika-s0401t:506_4": "evaṃ sesadisāpi,",
  "tika-s0401t:506_5": "na katthaci vilokane vibandho tassa ahosīti.",
  "tika-s0401t:506_6": "Samāti vā viloketuṃ yuttāti attho.",
  "tika-s0401t:506_7": "Na hi tadā bodhisattassa virūpabībhacchavisamarūpāni viloketuṃ ayuttāni disāsu upaṭṭhahantīti.",
  "tika-s0401t:507_0": "“Evaṃ tathā gato”ti kāyagamanaṭṭhena gatasaddena tathāgatasaddaṃ niddisitvā idāni ñāṇagamanaṭṭhena taṃ dassetuṃ –",
  "tika-s0401t:507_1": "“atha vā”tiādimāha.",
  "tika-s0401t:507_2": "Tattha nekkhammenāti alobhappadhānena kusalacittuppādena.",
  "tika-s0401t:507_3": "Kusalā hi dhammā idha nekkhammaṃ,",
  "tika-s0401t:507_4": "na pabbajjādayo.",
  "tika-s0401t:507_5": "“Paṭhamajjhānenā”ti ca vadanti.",
  "tika-s0401t:507_6": "Pahāyāti pajahitvā.",
  "tika-s0401t:507_7": "Gato adhigato,",
  "tika-s0401t:507_8": "paṭipanno uttarivisesanti attho.",
  "tika-s0401t:507_9": "Pahāyāti vā pahānahetu,",
  "tika-s0401t:507_10": "pahānalakkhaṇaṃ vā.",
  "tika-s0401t:507_11": "Hetulakkhaṇattho hi ayaṃ pahāyasaddo.",
  "tika-s0401t:507_12": "Kāmacchandādippahānahetukañhi “gato”ti ettha vuttaṃ gamanaṃ avabodho,",
  "tika-s0401t:507_13": "paṭipatti eva vā kāmacchandādippahānena ca lakkhīyati.",
  "tika-s0401t:507_14": "Esa nayo padāletvātiādīsupi.",
  "tika-s0401t:507_15": "Abyāpādenāti mettāya.",
  "tika-s0401t:507_16": "Ālokasaññāyāti vibhūtaṃ katvā manasikaraṇena upaṭṭhitaālokasañjānanena.",
  "tika-s0401t:507_17": "Avikkhepenāti samādhinā.",
  "tika-s0401t:507_18": "Dhammavavatthānenāti kusalādidhammānaṃ yāthāvanicchayena.",
  "tika-s0401t:507_19": "“Sappaccayanāmarūpavavatthānenā”tipi vadanti.",
  "tika-s0401t:507_20": "Evaṃ kāmacchandādinīvaraṇappahānena “abhijjhaṃ loke pahāyā”tiādinā vuttāya paṭhamajjhānassa pubbabhāgappaṭipadāya",
  "tika-s0401t:507_21": "bhagavato tathāgatabhāvaṃ dassetvā idāni saha upāyena aṭṭhahi samāpattīhi aṭṭhārasahi ca mahāvipassanāhi",
  "tika-s0401t:507_22": "taṃ dassetuṃ –",
  "tika-s0401t:507_23": "“ñāṇenā”tiādimāha.",
  "tika-s0401t:507_24": "Nāmarūpapariggahakaṅkhāvitaraṇānañhi vibandhabhūtassa mohassa dūrīkaraṇena ñātapariññāyaṃ ṭhitassa aniccasaññādayo sijjhanti,",
  "tika-s0401t:507_25": "tathā jhānasamāpattīsu abhiratinimittena pāmojjena tattha anabhiratiyā vinoditāya jhānādīnaṃ samadhigamoti",
  "tika-s0401t:507_26": "samāpattivipassanānaṃ arativinodanaavijjāpadālanādiupāyo,",
  "tika-s0401t:507_27": "uppaṭipāṭiniddeso pana nīvaraṇasabhāvāya avijjāya heṭṭhā nīvaraṇesupi saṅgahadassanatthanti daṭṭhabbo.",
  "tika-s0401t:507_28": "Samāpattivihārappavesavibandhanena nīvaraṇāni kavāṭasadisānīti āha –",
  "tika-s0401t:507_29": "“nīvaraṇakavāṭaṃ ugghāṭetvā”ti.",
  "tika-s0401t:508_0": "“Rattiṃ vitakketvā vicāretvā divā kammante payojetī”ti vuttaṭṭhāne vitakkavicārā dhūmāyanā adhippetāti āha –",
  "tika-s0401t:508_1": "“vitakkavicāradhūma”nti.",
  "tika-s0401t:508_2": "Kiñcāpi paṭhamajjhānūpacāreyeva dukkhaṃ,",
  "tika-s0401t:508_3": "catutthajjhānopacāreyeva ca sukhaṃ pahīyati,",
  "tika-s0401t:508_4": "atisayappahānaṃ pana sandhāyāha –",
  "tika-s0401t:508_5": "“catutthajjhānena sukhadukkhaṃ pahāyā”ti.",
  "tika-s0401t:508_6": "Rūpasaññāti saññāsīsena rūpāvacarajjhānāni ceva tadārammaṇāni ca vuttāni.",
  "tika-s0401t:508_7": "Rūpāvacarajjhānampi hi “rūpa”nti vuccati uttarapadalopena “rūpī rūpāni passatī”tiādīsu.",
  "tika-s0401t:508_8": "Tassa ārammaṇampi kasiṇarūpaṃ “rūpa”nti vuccati purimapadalopena “bahiddhā rūpāni passati suvaṇṇadubbaṇṇānī”tiādīsu.",
  "tika-s0401t:508_9": "Tasmā idha rūpe rūpajjhāne taṃsahagatasaññā rūpasaññāti evaṃ saññāsīsena rūpāvacarajjhānāni vuttāni.",
  "tika-s0401t:508_10": "Rūpaṃ saññā assāti rūpasaññaṃ,",
  "tika-s0401t:508_11": "rūpassa nāmanti vuttaṃ hoti.",
  "tika-s0401t:508_12": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "tika-s0401t:508_13": "Paṭighasaññāti cakkhādīnaṃ vatthūnaṃ rūpādīnaṃ ārammaṇānañca paṭighātena paṭihananena visayivisayasamodhāne",
  "tika-s0401t:508_14": "samuppannā dvipañcaviññāṇasahagatā saññā paṭighasaññā.",
  "tika-s0401t:508_15": "Nānattasaññāyoti nānatte gocare pavattā saññā,",
  "tika-s0401t:508_16": "nānattā vā saññā nānattasaññā,",
  "tika-s0401t:508_17": "aṭṭha kāmāvacarakusalasaññā,",
  "tika-s0401t:508_18": "dvādasa akusalasaññā,",
  "tika-s0401t:508_19": "ekādasa kāmāvacarakusalavipākasaññā,",
  "tika-s0401t:508_20": "dve akusalavipākasaññā,",
  "tika-s0401t:508_21": "ekādasa kāmāvacarakiriyasaññāti etāsaṃ catucattālīsasaññānametaṃ adhivacanaṃ.",
  "tika-s0401t:508_22": "Etā hi yasmā rūpasaññādibhede nānatte nānāsabhāve gocare pavattanti,",
  "tika-s0401t:508_23": "yasmā ca nānattā nānāsabhāvā aññamaññaṃ asadisā,",
  "tika-s0401t:508_24": "tasmā “nānattasaññā”ti vuccanti.",
  "tika-s0401t:509_0": "Aniccassa,",
  "tika-s0401t:509_1": "aniccanti vā anupassanā aniccānupassanā,",
  "tika-s0401t:509_2": "tebhūmakadhammānaṃ aniccataṃ gahetvā pavattāya anupassanāyetaṃ nāmaṃ.",
  "tika-s0401t:509_3": "Niccasaññanti saṅkhatadhamme “niccā sassatā”ti pavattaṃ micchāsaññaṃ.",
  "tika-s0401t:509_4": "Saññāsīsena diṭṭhicittānampi gahaṇaṃ daṭṭhabbaṃ.",
  "tika-s0401t:509_5": "Esa nayo ito paresupi.",
  "tika-s0401t:509_6": "Nibbidānupassanāyāti saṅkhāresu nibbijjanākārena pavattāya anupassanāya.",
  "tika-s0401t:509_7": "Nandinti sappītikataṇhaṃ.",
  "tika-s0401t:509_8": "Virāgānupassanāyāti saṅkhāresu virajjanākārena pavattāya anupassanāya.",
  "tika-s0401t:509_9": "Nirodhānupassanāyāti saṅkhārānaṃ nirodhassa anupassanāya.",
  "tika-s0401t:509_10": "“Te saṅkhārā nirujjhantiyeva,",
  "tika-s0401t:509_11": "āyatiṃ samudayavasena na uppajjantī”ti evaṃ vā anupassanā nirodhānupassanā.",
  "tika-s0401t:509_12": "Tenevāha –",
  "tika-s0401t:509_13": "“nirodhānupassanāya nirodheti,",
  "tika-s0401t:509_14": "no samudetī”ti.",
  "tika-s0401t:509_15": "Muccitukamyatā hi ayaṃ balappattāti.",
  "tika-s0401t:509_16": "Paṭinissajjanākārena pavattā anupassanā paṭinissaggānupassanā.",
  "tika-s0401t:509_17": "Paṭisaṅkhā santiṭṭhanā hi ayaṃ.",
  "tika-s0401t:509_18": "Ādānanti niccādivasena gahaṇaṃ.",
  "tika-s0401t:509_19": "Santatisamūhakiccārammaṇānaṃ vasena ekattaggahaṇaṃ ghanasaññā.",
  "tika-s0401t:509_20": "Āyūhanaṃ abhisaṅkharaṇaṃ.",
  "tika-s0401t:509_21": "Avatthāvisesāpatti vipariṇāmo.",
  "tika-s0401t:509_22": "Dhuvasaññanti thirabhāvaggahaṇaṃ.",
  "tika-s0401t:509_23": "Nimittanti samūhādighanavasena sakiccaparicchedatāya ca saṅkhārānaṃ saviggahaggahaṇaṃ.",
  "tika-s0401t:509_24": "Paṇidhinti rāgādipaṇidhiṃ.",
  "tika-s0401t:509_25": "Sā panatthato taṇhāvasena saṅkhāresu nanditā.",
  "tika-s0401t:509_26": "Abhinivesanti attānudiṭṭhiṃ.",
  "tika-s0401t:510_0": "Aniccadukkhādivasena sabbadhammatīraṇaṃ adhipaññādhammavipassanā.",
  "tika-s0401t:510_1": "Sārādānābhinivesanti asāre sāraggahaṇavipallāsaṃ.",
  "tika-s0401t:510_2": "Issarakuttādivasena loko samuppannoti abhiniveso sammohābhiniveso.",
  "tika-s0401t:510_3": "Keci pana “ahosiṃ nu kho ahamatītamaddhānantiādinā pavattasaṃsayāpatti sammohābhiniveso”ti vadanti.",
  "tika-s0401t:510_4": "Saṅkhāresu leṇatāṇabhāvaggahaṇaṃ ālayābhiniveso.",
  "tika-s0401t:510_5": "“Ālayaratā ālayasammuditā”ti vacanato ālayo taṇhā,",
  "tika-s0401t:510_6": "sāyeva cakkhādīsu rūpādīsu ca abhinivesavasena pavattiyā ālayābhinivesoti keci.",
  "tika-s0401t:510_7": "“Evaṃvidhā saṅkhārā paṭinissajjīyantī”ti pavattaṃ ñāṇaṃ paṭisaṅkhānupassanā.",
  "tika-s0401t:510_8": "Vaṭṭato vigatattā vivaṭṭaṃ, nibbānaṃ.",
  "tika-s0401t:510_9": "Tattha ārammaṇakaraṇasaṅkhātena anupassanena pavattiyā vivaṭṭānupassanā, gotrabhū.",
  "tika-s0401t:510_10": "Saṃyogābhinivesanti saṃyujjanavasena saṅkhāresu abhinivisanaṃ.",
  "tika-s0401t:510_11": "Diṭṭhekaṭṭheti diṭṭhiyā sahajātekaṭṭhe pahānekaṭṭhe ca.",
  "tika-s0401t:510_12": "Oḷāriketi uparimaggavajjhe kilese apekkhitvā vuttaṃ,",
  "tika-s0401t:510_13": "aññathā dassanapahātabbāpi dutiyamaggavajjhehi oḷārikāti.",
  "tika-s0401t:510_14": "Aṇusahagateti aṇubhūte.",
  "tika-s0401t:510_15": "Idaṃ heṭṭhimamaggavajjhe apekkhitvā vuttaṃ.",
  "tika-s0401t:510_16": "Sabbakileseti avasiṭṭhasabbakilese.",
  "tika-s0401t:510_17": "Na hi paṭhamādimaggehipi pahīnā kilesā puna pahīyantīti.",
  "tika-s0401t:511_0": "Kakkhaḷattaṃ kathinabhāvo.",
  "tika-s0401t:511_1": "Paggharaṇaṃ dravabhāvo.",
  "tika-s0401t:511_2": "Lokiyavāyunā bhastāya viya yena taṃtaṃkalāpassa uddhumāyanaṃ,",
  "tika-s0401t:511_3": "thaddhabhāvo vā,",
  "tika-s0401t:511_4": "taṃ vitthambhanaṃ.",
  "tika-s0401t:511_5": "Vijjamānepi kalāpantarabhūtānaṃ kalāpantarabhūtehi phuṭṭhabhāve taṃtaṃbhūtavivittatā rūpapariyanto ākāsoti yesaṃ yo paricchedo,",
  "tika-s0401t:511_6": "tehi so asamphuṭṭhova,",
  "tika-s0401t:511_7": "aññathā bhūtānaṃ paricchedabhāvo na siyā byāpitabhāvāpattito.",
  "tika-s0401t:511_8": "Yasmiṃ kalāpe bhūtānaṃ paricchedo,",
  "tika-s0401t:511_9": "tehi asamphuṭṭhabhāvo asamphuṭṭhalakkhaṇaṃ. Tenāha –",
  "tika-s0401t:511_10": "bhagavā ākāsadhātuniddese “asamphuṭṭho catūhi mahābhūtehī”ti.",
  "tika-s0401t:512_0": "Virodhipaccayasannipāte visadisuppatti ruppanaṃ.",
  "tika-s0401t:512_1": "Cetanāpadhānattā saṅkhārakkhandhadhammānaṃ cetanāvasenetaṃ vuttaṃ –",
  "tika-s0401t:512_2": "“saṅkhārānaṃ abhisaṅkharaṇalakkhaṇa”nti.",
  "tika-s0401t:512_3": "Tathā hi suttantabhājanīye saṅkhārakkhandhavibhaṅge “cakkhusamphassajā cetanā”tiādinā cetanāva vibhattā.",
  "tika-s0401t:512_4": "Abhisaṅkharalakkhaṇā ca cetanā. Yathāha –",
  "tika-s0401t:512_5": "“tattha katamo puññābhisaṅkhāro,",
  "tika-s0401t:512_6": "kusalā cetanā kāmāvacarā”tiādi.",
  "tika-s0401t:512_7": "Pharaṇaṃ savipphārikatā.",
  "tika-s0401t:512_8": "Assaddhiyeti assaddhiyahetu.",
  "tika-s0401t:512_9": "Nimittatthe bhummaṃ.",
  "tika-s0401t:512_10": "Esa nayo kosajjetiādīsu.",
  "tika-s0401t:512_11": "Vūpasamalakkhaṇanti kāyacittapariḷāhūpasamalakkhaṇaṃ.",
  "tika-s0401t:512_12": "Līnuddhaccarahite adhicitte pavattamāne paggahaniggahasampahaṃsanesu abyāvaṭatāya ajjhupekkhanaṃ paṭisaṅkhānaṃ pakkhapātupacchedato.",
  "tika-s0401t:513_0": "Musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā,",
  "tika-s0401t:513_1": "siniddhabhāvato sampayuttadhamme sammāvācāpaccayasubhāsitānaṃ sotārañca puggalaṃ pariggaṇhātīti sā pariggahalakkhaṇā.",
  "tika-s0401t:513_2": "Kāyikakiriyā kiñci kattabbaṃ samuṭṭhāpeti,",
  "tika-s0401t:513_3": "sayañca samuṭṭhahanaṃ ghaṭanaṃ hotīti sammākammantasaṅkhātā viratīpi samuṭṭhānalakkhaṇā daṭṭhabbā,",
  "tika-s0401t:513_4": "sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "tika-s0401t:513_5": "Jīvamānassa sattassa,",
  "tika-s0401t:513_6": "sampayuttadhammānaṃ vā jīvitindriyapavattiyā,",
  "tika-s0401t:513_7": "ājīvasseva vā suddhi vodānaṃ.",
  "tika-s0401t:513_8": "“Saṅkhārā”ti idha cetanā adhippetāti vuttaṃ –",
  "tika-s0401t:513_9": "“saṅkhārānaṃ cetanālakkhaṇa”nti.",
  "tika-s0401t:513_10": "Namanaṃ ārammaṇābhimukhabhāvo.",
  "tika-s0401t:513_11": "Āyatanaṃ pavattanaṃ.",
  "tika-s0401t:513_12": "Āyatanavasena hi āyasaṅkhātānaṃ cittacetasikānaṃ pavatti.",
  "tika-s0401t:513_13": "Taṇhāya hetulakkhaṇanti vaṭṭassa janakahetubhāvo,",
  "tika-s0401t:513_14": "maggassa pana nibbānasampāpakattanti ayametesaṃ viseso.",
  "tika-s0401t:514_0": "Tathalakkhaṇaṃ aviparītasabhāvo.",
  "tika-s0401t:514_1": "Ekaraso aññamaññanātivattanaṃ anūnādhikabhāvo.",
  "tika-s0401t:514_2": "Yuganaddhā samathavipassanāva.",
  "tika-s0401t:514_3": "“Saddhāpaññā paggahāvikkhepā”tipi vadanti.",
  "tika-s0401t:514_4": "Khayoti kilesakkhayo maggo.",
  "tika-s0401t:514_5": "Anuppādapariyosānatāya anuppādo phalaṃ.",
  "tika-s0401t:514_6": "Passaddhi kilesavūpasamo.",
  "tika-s0401t:514_7": "Chandassāti kattukāmatāchandassa.",
  "tika-s0401t:514_8": "Mūlalakkhaṇaṃ patiṭṭhābhāvo.",
  "tika-s0401t:514_9": "Samuṭṭhānalakkhaṇaṃ ārammaṇappaṭipādakatāya sampayuttadhammānaṃ uppattihetutā.",
  "tika-s0401t:514_10": "Samodhānaṃ visayādisannipātena gahetabbākāro,",
  "tika-s0401t:514_11": "yā saṅgatīti vuccati. Samaṃ,",
  "tika-s0401t:514_12": "saha odahanti anena sampayuttadhammāti vā samodhānaṃ, phasso.",
  "tika-s0401t:514_13": "Samosaranti sannipatanti etthāti samosaraṇaṃ.",
  "tika-s0401t:514_14": "Vedanāya vinā appavattamānā sampayuttadhammā vedanānubhavananimittaṃ samosaṭā viya hontīti evaṃ vuttaṃ.",
  "tika-s0401t:514_15": "Gopānasīnaṃ kūṭaṃ viya sampayuttānaṃ pāmokkhabhāvo pamukhalakkhaṇaṃ. Tato,",
  "tika-s0401t:514_16": "tesaṃ vā sampayuttadhammānaṃ uttari padhānanti tatuttari.",
  "tika-s0401t:514_17": "Paññuttarā hi kusalā dhammā.",
  "tika-s0401t:514_18": "Vimuttiyāti phalassa.",
  "tika-s0401t:514_19": "Tañhi sīlādiguṇasārassa paramukkaṃsabhāvena sāraṃ.",
  "tika-s0401t:514_20": "Ayañca lakkhaṇavibhāgo chadhātupañcajhānaṅgādivasena taṃtaṃsuttapadānusārena porāṇaṭṭhakathāyaṃ āgatanayena ca katoti daṭṭhabbaṃ.",
  "tika-s0401t:514_21": "Tathā hi pubbe vuttopi koci dhammo pariyāyantarappakāsanatthaṃ puna dassito,",
  "tika-s0401t:514_22": "tato eva ca “chandamūlakā kusalā dhammā manasikārasamuṭṭhānā phassasamodhānā vedanāsamosaraṇā”ti,",
  "tika-s0401t:514_23": "“paññuttarā kusalā dhammā”ti,",
  "tika-s0401t:514_24": "“vimuttisāramidaṃ brahmacariya”nti,",
  "tika-s0401t:514_25": "“nibbānogadhañhi, āvuso,",
  "tika-s0401t:514_26": "brahmacariyaṃ nibbānapariyosāna”nti ca suttapadānaṃ vasena “chandassa mūlalakkhaṇa”ntiādi vuttaṃ.",
  "tika-s0401t:515_0": "Tathadhammā nāma cattāri ariyasaccāni aviparītasabhāvattā.",
  "tika-s0401t:515_1": "Tathāni taṃsabhāvattā,",
  "tika-s0401t:515_2": "avitathāni amusāsabhāvattā,",
  "tika-s0401t:515_3": "anaññathāni aññākārarahitattā.",
  "tika-s0401t:515_4": "Jātipaccayasambhūtasamudāgataṭṭhoti jātipaccayā sambhūtaṃ hutvā sahitassa attano paccayānurūpassa uddhaṃ uddhaṃ āgatabhāvo,",
  "tika-s0401t:515_5": "anupavattatthoti attho.",
  "tika-s0401t:515_6": "Atha vā sambhūtaṭṭho ca samudāgataṭṭho ca sambhūtasamudāgataṭṭho,",
  "tika-s0401t:515_7": "na jātito jarāmaraṇaṃ na hoti,",
  "tika-s0401t:515_8": "na ca jātiṃ vinā aññato hotīti jātipaccayasambhūtaṭṭho,",
  "tika-s0401t:515_9": "itthañca jātito samudāgacchatīti jātipaccayasamudāgataṭṭho.",
  "tika-s0401t:515_10": "Yā yā jāti yathā yathā paccayo hoti,",
  "tika-s0401t:515_11": "tadanurūpaṃ pātubhāvoti attho.",
  "tika-s0401t:515_12": "Avijjāya saṅkhārānaṃ paccayaṭṭhoti etthāpi na avijjā saṅkhārānaṃ paccayo na hoti,",
  "tika-s0401t:515_13": "na ca avijjaṃ vinā saṅkhārā uppajjanti.",
  "tika-s0401t:515_14": "Yā yā avijjā yesaṃ yesaṃ saṅkhārānaṃ yathā yathā paccayo hoti,",
  "tika-s0401t:515_15": "ayaṃ avijjāya saṅkhārānaṃ paccayaṭṭho,",
  "tika-s0401t:515_16": "paccayabhāvoti attho.",
  "tika-s0401t:516_0": "Bhagavā taṃ jānāti passatīti sambandho.",
  "tika-s0401t:516_1": "Tenāti bhagavatā.",
  "tika-s0401t:516_2": "Taṃ vibhajjamānanti yojetabbaṃ.",
  "tika-s0401t:516_3": "Tanti rūpāyatanaṃ.",
  "tika-s0401t:516_4": "Iṭṭhāniṭṭhādīti ādi-",
  "tika-s0401t:516_5": "saddena majjhattaṃ saṅgaṇhāti,",
  "tika-s0401t:516_6": "tathā atītānāgatapaccuppannaparittaajjhattabahiddhātadubhayādibhedaṃ.",
  "tika-s0401t:516_7": "Labbhamānakapadavasenāti “rūpāyatanaṃ diṭṭhaṃ,",
  "tika-s0401t:516_8": "saddāyatanaṃ sutaṃ,",
  "tika-s0401t:516_9": "gandhāyatanaṃ rasāyatanaṃ phoṭṭhabbāyatanaṃ mutaṃ,",
  "tika-s0401t:516_10": "sabbaṃ rūpaṃ manasā viññāta”nti vacanato diṭṭhapadañca viññātapadañca rūpārammaṇe labbhati.",
  "tika-s0401t:516_11": "Anekehi nāmehīti “rūpārammaṇaṃ iṭṭhaṃ aniṭṭhaṃ majjhattaṃ parittaṃ atītaṃ anāgataṃ paccuppannaṃ ajjhattaṃ",
  "tika-s0401t:516_12": "bahiddhā diṭṭhaṃ viññātaṃ rūpaṃ rūpāyatanaṃ rūpadhātu vaṇṇanibhā sanidassanaṃ sappaṭighaṃ nīlaṃ pītaka”nti",
  "tika-s0401t:516_13": "evamādīhi anekehi nāmehi.",
  "tika-s0401t:516_14": "Terasahi vārehīti rūpakaṇḍe āgate terasa niddesavāre sandhāyāha.",
  "tika-s0401t:516_15": "Dvepaññāsāya nayehīti ekekasmiṃ vāre catunnaṃ catunnaṃ vavatthāpananayānaṃ vasena dvipaññāsāya nayehi.",
  "tika-s0401t:516_16": "Tathamevāti aviparītadassitāya appaṭivattiyadesanatāya ca tathameva hoti.",
  "tika-s0401t:516_17": "Jānāmi abbhaññāsinti vattamānātītakālesu ñāṇappavattidassanena anāgatepi ñāṇappavatti vuttāyevāti daṭṭhabbā. Vidita-",
  "tika-s0401t:516_18": "saddo anāmaṭṭhakālaviseso veditabbo “diṭṭhaṃ sutaṃ muta”ntiādīsu viya.",
  "tika-s0401t:516_19": "Na upaṭṭhāsīti attattaniyavasena na upagañchi.",
  "tika-s0401t:516_20": "Yathā rūpārammaṇādayo dhammā yaṃsabhāvā yaṃpakārā ca,",
  "tika-s0401t:516_21": "tathā ne passati jānāti gacchatīti tathāgatoti evaṃ padasambhavo veditabbo.",
  "tika-s0401t:516_22": "Keci pana “niruttinayena pisodarādipakkhepena vā dassīsaddassa lopaṃ, āgata-",
  "tika-s0401t:516_23": "saddassa cāgamaṃ katvā tathāgato”ti vaṇṇenti.",
  "tika-s0401t:517_0": "Yaṃ rattinti yassaṃ rattiyaṃ.",
  "tika-s0401t:517_1": "Accantasaṃyoge cetaṃ upayogavacanaṃ.",
  "tika-s0401t:517_2": "Tiṇṇaṃ mārānanti kilesābhisaṅkhāradevaputtasaṅkhātānaṃ tiṇṇaṃ mārānaṃ.",
  "tika-s0401t:517_3": "Anupavajjanti niddosatāya na upavajjaṃ.",
  "tika-s0401t:517_4": "Anūnanti pakkhipitabbābhāvena na ūnaṃ.",
  "tika-s0401t:517_5": "Anadhikanti apanetabbābhāvena na adhikaṃ.",
  "tika-s0401t:517_6": "Sabbākāraparipuṇṇanti atthabyañjanādisampattiyā sabbākārena paripuṇṇaṃ.",
  "tika-s0401t:517_7": "No aññathāti “tathevā”ti vuttamevatthaṃ byatirekena sampādeti.",
  "tika-s0401t:517_8": "Tena yadatthaṃ bhāsitaṃ,",
  "tika-s0401t:517_9": "tadatthanipphādanato yathā bhāsitaṃ bhagavatā,",
  "tika-s0401t:517_10": "tathevāti aviparītadesanataṃ dasseti.",
  "tika-s0401t:517_11": "Gadatthoti etena tathaṃ gadatīti tathāgatoti da-",
  "tika-s0401t:517_12": "kārassa ta-",
  "tika-s0401t:517_13": "kāraṃ katvā niruttinayena vuttanti dasseti.",
  "tika-s0401t:517_14": "Tathā gatamassāti tathāgato.",
  "tika-s0401t:517_15": "Gatanti ca kāyassa vācāya vā pavattīti attho.",
  "tika-s0401t:517_16": "Tathāti ca vutte yaṃ- taṃ-",
  "tika-s0401t:517_17": "saddānaṃ abyabhicāritasambandhatāya yathāti ayamattho upaṭṭhitoyeva hoti.",
  "tika-s0401t:517_18": "Kāyavācākiriyānañca aññamaññānulomena vacanicchāyaṃ kāyassa vācā,",
  "tika-s0401t:517_19": "vācāya ca kāyo sambandhabhāvena upatiṭṭhatīti imamatthaṃ dassento āha –",
  "tika-s0401t:517_20": "“bhagavato hī”tiādi.",
  "tika-s0401t:517_21": "Imasmiṃ pana atthe tathāvāditāya tathāgatoti ayampi attho siddho hoti.",
  "tika-s0401t:517_22": "So pana pubbe pakārantarena dassitoti āha –",
  "tika-s0401t:517_23": "“evaṃ tathākāritāya tathāgato”ti.",
  "tika-s0401t:518_0": "Tiriyaṃ aparimāṇāsu lokadhātūsūti etena yadeke “tiriyaṃ viya upari adho ca santi lokadhātuyo”ti vadanti,",
  "tika-s0401t:518_1": "taṃ paṭisedheti.",
  "tika-s0401t:518_2": "Desanāvilāsoyeva desanāvilāsamayo yathā “puññamayaṃ dānamaya”ntiādīsu.",
  "tika-s0401t:518_3": "Nipātānaṃ vācakasaddasannidhāne tadatthajotanabhāvena pavattanato gata-",
  "tika-s0401t:518_4": "saddoyeva avagatatthaṃ atītatthañca vadatīti āha –",
  "tika-s0401t:518_5": "“gatoti avagato atīto”ti.",
  "tika-s0401t:518_6": "Atha vā abhinīhārato paṭṭhāya yāva sambodhi,",
  "tika-s0401t:518_7": "etthantare mahābodhiyānapaṭipattiyā hānaṭṭhānasaṃkilesanivattīnaṃ abhāvato yathā paṇidhānaṃ,",
  "tika-s0401t:518_8": "tathā gato abhinīhārānurūpaṃ paṭipannoti tathāgato.",
  "tika-s0401t:518_9": "Atha vā mahiddhikatāya paṭisambhidānaṃ ukkaṃsādhigamena anāvaraṇañāṇatāya ca katthacipi paṭighātābhāvato yathā ruci,",
  "tika-s0401t:518_10": "tathā kāyavācācittānaṃ gatāni gamanāni pavattiyo etassāti tathāgato.",
  "tika-s0401t:518_11": "Yasmā ca loke vidhayuttagatapakārasaddā samānatthā dissanti,",
  "tika-s0401t:518_12": "tasmā yathāvidhā vipassiādayo bhagavanto,",
  "tika-s0401t:518_13": "ayampi bhagavā tathāvidhoti tathāgato.",
  "tika-s0401t:518_14": "Yathā yuttā ca te bhagavanto,",
  "tika-s0401t:518_15": "ayampi bhagavā tathā yuttoti tathāgato.",
  "tika-s0401t:518_16": "Atha vā yasmā saccaṃ tatvaṃ tacchaṃ tathanti ñāṇassetaṃ adhivacanaṃ,",
  "tika-s0401t:518_17": "tasmā tathena ñāṇena āgatoti tathāgatoti evampi tathāgatasaddassa attho veditabbo.",
  "tika-s0401t:519_0": "“Pahāya kāmādimale yathā gatā,",
  "tika-s0401t:520_0": "Samādhiñāṇehi vipassiādayo;",
  "tika-s0401t:521_0": "Mahesino sakyamunī jutindharo,",
  "tika-s0401t:522_0": "Tathāgato tena tathāgato mato.",
  "tika-s0401t:523_0": "“Tathañca dhātāyatanādilakkhaṇaṃ,",
  "tika-s0401t:524_0": "Sabhāvasāmaññavibhāgabhedato;",
  "tika-s0401t:525_0": "Sayambhuñāṇena jinoyamāgato,",
  "tika-s0401t:526_0": "Tathāgato vuccati sakyapuṅgavo.",
  "tika-s0401t:527_0": "“Tathāni saccāni samantacakkhunā,",
  "tika-s0401t:528_0": "Tathā idappaccayatā ca sabbaso;",
  "tika-s0401t:529_0": "Anaññaneyyena yato vibhāvitā,",
  "tika-s0401t:530_0": "Yāthāvato tena jino tathāgato.",
  "tika-s0401t:531_0": "“Anekabhedāsupi lokadhātusu,",
  "tika-s0401t:532_0": "Jinassa rupāyatanādigocare;",
  "tika-s0401t:533_0": "Vicittabhede tathameva dassanaṃ,",
  "tika-s0401t:534_0": "Tathāgato tena samantalocano.",
  "tika-s0401t:535_0": "“Yato ca dhammaṃ tathameva bhāsati,",
  "tika-s0401t:536_0": "Karoti vācāyanulomamattano;",
  "tika-s0401t:537_0": "Guṇehi lokaṃ abhibhuyyirīyati,",
  "tika-s0401t:538_0": "Tathāgato tenapi lokanāyako.",
  "tika-s0401t:539_0": "“Yathābhinīhāramato yathāruci,",
  "tika-s0401t:540_0": "Pavattavācā tanucittabhāvato;",
  "tika-s0401t:541_0": "Yathāvidhā yena purā mahesino,",
  "tika-s0401t:542_0": "Tathāvidho tena jino tathāgato”ti. –",
  "tika-s0401t:543_0": "Saṅgahagāthā mukhamattameva, kasmā?",
  "tika-s0401t:543_1": "Appamādapadaṃ viya sakalakusaladhammasampaṭipattiyā sabbabuddhaguṇānaṃ saṅgāhakattā.",
  "tika-s0401t:543_2": "Tenevāha –",
  "tika-s0401t:543_3": "“sabbākārenā”tiādi.",
  "tika-s0401t:543_4": "Sesamettha uttānatthameva.",
  "tika-s0401t:544_0": "171.",
  "tika-s0401t:544_1": "Dutiye uppattīti paṭhamāya jātiyā nibbattiṃ vatvā ariyāya jātiyā nibbattiṃ dassetuṃ –",
  "tika-s0401t:544_2": "“nipphattī”ti āha.",
  "tika-s0401t:544_3": "Tadā hissa buddhabhāvanipphattīti.",
  "tika-s0401t:544_4": "“Dullabho”tiādiṃ vatvā kāraṇassa dūrasambhārabhāvato tattha kāraṇaṃ dassento “ekavāra”ntiādimāha.",
  "tika-s0401t:544_5": "Idaṃ vuttaṃ hoti –",
  "tika-s0401t:544_6": "tattha vāragaṇanā nāma māsasaṃvaccharakappagaṇanādikā,",
  "tika-s0401t:544_7": "kappānaṃ ekaṃ asaṅkhyeyyaṃ dve asaṅkhyeyyāni tīṇi asaṅkhyeyyānipi pāramiyo pūretvāpi buddhena bhavituṃ na sakkā,",
  "tika-s0401t:544_8": "heṭṭhimakoṭiyā pana cattāri asaṅkhyeyyāni kappasatasahassañca nirantaraṃ dasa pāramiyo pūretvā buddhabhāvaṃ pattuṃ sakkā,",
  "tika-s0401t:544_9": "na ito aññathāti iminā kāraṇena dullabho pātubhāvo buddhānanti.",
  "tika-s0401t:545_0": "172.",
  "tika-s0401t:545_1": "Tatiye niccaṃ na hotīti abhiṇhappavattikaṃ na hoti kadācideva sambhavato.",
  "tika-s0401t:545_2": "Yebhuyyena manussā acchariyaṃ disvā accharaṃ paharanti,",
  "tika-s0401t:545_3": "taṃ sandhāya vuttaṃ –",
  "tika-s0401t:545_4": "“accharaṃ paharitvā passitabbo”ti.",
  "tika-s0401t:545_5": "Samannāgatattāti etena acchariyā guṇadhammā etasmiṃ santīti acchariyoti dasseti.",
  "tika-s0401t:545_6": "Apica ādito pabhuti abhinīhārāvaho,",
  "tika-s0401t:545_7": "tato parampi anaññasādhāraṇe guṇadhamme āciṇṇavāti acchariyoti āha –",
  "tika-s0401t:545_8": "“āciṇṇamanussotipi acchariyamanusso”tiādi.",
  "tika-s0401t:545_9": "Mahābodhiñāṇameva maṇḍabhūtaṃ mahābodhimaṇḍo.",
  "tika-s0401t:545_10": "Sabbaññutaññāṇapadaṭṭhānañhi maggañāṇaṃ,",
  "tika-s0401t:545_11": "maggañāṇapadaṭṭhānañca sabbaññutaññāṇaṃ “mahābodhī”ti vuccati.",
  "tika-s0401t:545_12": "Anivattakenāti bodhiyā niyatabhāvāpattiyā mahābodhisattabhāvato anivattanasabhāvena.",
  "tika-s0401t:545_13": "Buddhakārakadhammānaṃ pūraṇampi na aññassa kassaci āciṇṇantiādinā hetuavatthāya phalāvatthāya sattānaṃ",
  "tika-s0401t:545_14": "upakārāvatthāya cāti tīsupi avatthāsu lokanātho anaññasādhāraṇānaṃ guṇadhammānaṃ āciṇṇatāya acchariyamanusso",
  "tika-s0401t:545_15": "vuttoti dasseti.",
  "tika-s0401t:546_0": "173.",
  "tika-s0401t:546_1": "Catutthe kāle kiriyāti kālakiriyā.",
  "tika-s0401t:546_2": "Katarasmiṃ kāle kīdisī kiriyā.",
  "tika-s0401t:546_3": "Sāmaññajotanā hi visese avatiṭṭhati,",
  "tika-s0401t:546_4": "visesatthinā ca viseso anuppayojitabboti āha –",
  "tika-s0401t:546_5": "“ekasmiṃ kāle pākaṭā kiriyā”ti.",
  "tika-s0401t:546_6": "Katarasmiṃ pana ekasmiṃ kāle,",
  "tika-s0401t:546_7": "kathañca pākaṭāti?",
  "tika-s0401t:546_8": "Kappānaṃ satasahassādhikāni anekāni asaṅkhyeyyāni abhikkamitvā yathādhippetamanorathapāripūrivasena samupaladdhe ekasmiṃ kāle,",
  "tika-s0401t:546_9": "sadevaloke ativiya acchariyamanussassa parinibbānanti accantapākaṭā.",
  "tika-s0401t:546_10": "Anutāpakarāti cetodukkhāvahā.",
  "tika-s0401t:546_11": "Dasasahassacakkavāḷesūti vuttaṃ tassa buddhakkhettabhāvena paricchinnattā,",
  "tika-s0401t:546_12": "tadaññesañca avisayattā.",
  "tika-s0401t:547_0": "174.",
  "tika-s0401t:547_1": "Pañcame dutiyassa buddhassāti dutiyassa sabbaññubuddhassa abhāvā.",
  "tika-s0401t:547_2": "Sutabuddho nāma sutamayena ñāṇena bujjhitabbassa buddhattā.",
  "tika-s0401t:547_3": "Catusaccabuddho nāma catunnaṃ ariyasaccānaṃ anavasesato buddhattā.",
  "tika-s0401t:547_4": "Paccekabuddho nāma paccekaṃ attanoyeva yathā catusaccasambodho hoti,",
  "tika-s0401t:547_5": "evaṃ buddhattā.",
  "tika-s0401t:547_6": "Sammāsambuddho eva hi yathā sadevakassa lokassa catusaccasambodho hoti,",
  "tika-s0401t:547_7": "evaṃ saccāni abhisambujjhati.",
  "tika-s0401t:547_8": "Cattāri vā aṭṭha vā soḷasa vāti idaṃ katamahābhinīhārānaṃ mahābodhisattānaṃ paññādhikasaddhādhikavīriyādhikavibhāgavasena vuttaṃ.",
  "tika-s0401t:547_9": "“Paññādhikānañhi saddhā mandā hoti,",
  "tika-s0401t:547_10": "paññā tikkhā.",
  "tika-s0401t:547_11": "Saddhādhikānaṃ paññā majjhimā hoti.",
  "tika-s0401t:547_12": "Vīriyādhikānaṃ paññā mandā,",
  "tika-s0401t:547_13": "paññānubhāvena ca sammāsambodhi adhigantabbā”ti aṭṭhakathāyaṃ vuttaṃ.",
  "tika-s0401t:547_14": "Avisesena pana vimuttiparipācanīyadhammānaṃ tikkhamajjhimamudubhāvena tayopete bhedā yuttāti vadanti.",
  "tika-s0401t:547_15": "Tividhā hi bodhisattā abhinīhārakkhaṇe bhavanti ugghaṭitaññuvipañcitaññuneyyabhedena.",
  "tika-s0401t:547_16": "Tesu ugghaṭitaññū sammāsambuddhassa sammukhā cātuppadikaṃ gāthaṃ suṇanto tatiyapade apariyositeyeva chahi",
  "tika-s0401t:547_17": "abhiññāhi saha paṭisambhidāhi arahattaṃ pattuṃ samatthūpanissayo hoti.",
  "tika-s0401t:547_18": "Dutiyo satthu sammukhā ekaṃ gāthaṃ suṇanto apariyositeyeva catutthapade chahi abhiññāhi arahattaṃ pattuṃ samatthūpanissayo hoti.",
  "tika-s0401t:547_19": "Itaro bhagavato sammukhā cātuppadikagāthaṃ sutvā pariyositāya gāthāya chahi abhiññāhi arahattaṃ pattuṃ samatthūpanissayo hoti.",
  "tika-s0401t:547_20": "Tayopete vinā kālabhedena katābhinīhārā laddhabyākaraṇā pāramiyo pūrento yathākkamaṃ yathāvuttabhedena kālena sammāsambodhiṃ pāpuṇanti,",
  "tika-s0401t:547_21": "tesu tesu pana kālabhedesu aparipuṇṇesu te te mahāsattā divase divase vessantaradānasadisaṃ dānaṃ dentāpi",
  "tika-s0401t:547_22": "tadanurūpaṃ sīlādisesapāramidhamme ācinantāpi antarā buddhā bhavissantīti akāraṇametaṃ. Kasmā?",
  "tika-s0401t:547_23": "Ñāṇassa aparipaccanato.",
  "tika-s0401t:547_24": "Paricchinnakālanipphāditaṃ viya hi sassaṃ paricchinnakāle nipphāditā sammāsambodhi tadantarā sabbussāhena",
  "tika-s0401t:547_25": "vāyamantenapi na sakkā pāpuṇitunti pāramipūrī yathāvuttakālavisesena sampajjatīti veditabbaṃ.",
  "tika-s0401t:547_26": "Saddhinti samānakāle.",
  "tika-s0401t:548_0": "Asahāyoti nippariyāyato vuttaṃ.",
  "tika-s0401t:548_1": "Sahaayanaṭṭho hi sahāyaṭṭho.",
  "tika-s0401t:548_2": "Paṭipattivasena bhagavatā saha samaṃ ayanaṃ nāma kassacipi nattheva.",
  "tika-s0401t:548_3": "Hatthādiavayavato paṭi paṭi minitabbato paṭimā vuccati attabhāvo.",
  "tika-s0401t:548_4": "Samattho nāma natthīti devo vā māro vā brahmā vā koci natthi.",
  "tika-s0401t:548_5": "Paṭisamoti paṭinidhibhāvena samo.",
  "tika-s0401t:548_6": "Paṭibhāgaṃ dātunti “cattāro satipaṭṭhānā”tiādinā vuttassa dhammabhāgassa dhammakoṭṭhāsassa paṭipakkhabhūtaṃ",
  "tika-s0401t:548_7": "katvā bhāgaṃ koṭṭhāsaṃ paṭivacanaṃ dātuṃ samattho nāma natthi.",
  "tika-s0401t:548_8": "Natthi etassa sīlādiguṇehi paṭibimbabhūto puggaloti appaṭipuggalo. Tenāha –",
  "tika-s0401t:548_9": "“añño kocī”tiādi.",
  "tika-s0401t:548_10": "Tisahassimahāsahassīnaṃ vibhāgo parato āvi bhavissati.",
  "tika-s0401t:548_11": "Sesamettha suviññeyyameva.",
  "tika-s0401t:549_0": "175.",
  "tika-s0401t:549_1": "Chaṭṭhādīsu tasmiṃ puggaleti sammāsambuddhe.",
  "tika-s0401t:549_2": "Tanti paññācakkhu.",
  "tika-s0401t:549_3": "Pātubhūtameva hoti tassa sahassa uppajjanato.",
  "tika-s0401t:549_4": "Uppattīti uppajjanaṃ.",
  "tika-s0401t:549_5": "Nipphattīti parivuddhi.",
  "tika-s0401t:549_6": "Kīvarūpassāti kīdisassa.",
  "tika-s0401t:549_7": "Sāvakavisayeva hatthagataṃ paññācakkhu nāma dvinnaṃ aggasāvakānaṃyevāti āha –",
  "tika-s0401t:549_8": "“sāriputtattherassā”tiādi.",
  "tika-s0401t:549_9": "Samādhipaññāti samādhisahagatā paññā.",
  "tika-s0401t:549_10": "“Samādhisaṃvattanikā khippanisantiādivisesāvahā paññā”ti keci.",
  "tika-s0401t:549_11": "Ālokoti paññāāloko eva.",
  "tika-s0401t:549_12": "Tathā obhāso.",
  "tika-s0401t:549_13": "Tīṇipīti tīṇipi suttāni.",
  "tika-s0401t:549_14": "Lokiyalokuttaramissakānīti pubbabhāgapaññāya adhippetattā vuttaṃ.",
  "tika-s0401t:550_0": "Uttamadhammānanti attano uttaritarassa abhāvena seṭṭhadhammānaṃ.",
  "tika-s0401t:550_1": "Daṭṭhabbato dassanaṃ,",
  "tika-s0401t:550_2": "bhagavato rūpakāyo.",
  "tika-s0401t:550_3": "Tatthapi visesato rūpāyatanaṃ. Tenāha –",
  "tika-s0401t:550_4": "“cakkhuviññāṇena daṭṭhuṃ labhatī”ti.",
  "tika-s0401t:550_5": "Natthi ito uttaranti anuttaraṃ,",
  "tika-s0401t:550_6": "tadeva anuttariyaṃ,",
  "tika-s0401t:550_7": "dassanañca taṃ anuttariyañcāti dassanānuttariyaṃ.",
  "tika-s0401t:550_8": "Sesapadesupi eseva nayo.",
  "tika-s0401t:550_9": "Ayaṃ pana padaviseso –",
  "tika-s0401t:550_10": "suyyatīti savanaṃ,",
  "tika-s0401t:550_11": "bhagavato vacanaṃ.",
  "tika-s0401t:550_12": "Labbhatīti lābho,",
  "tika-s0401t:550_13": "bhagavati saddhā.",
  "tika-s0401t:550_14": "Sikkhitabbato sikkhā.",
  "tika-s0401t:550_15": "Sīlasamādhipaññāparicaraṇaṃ pāricariyā,",
  "tika-s0401t:550_16": "upaṭṭhānaṃ.",
  "tika-s0401t:550_17": "Anussaraṇaṃ anussati,",
  "tika-s0401t:550_18": "satthu guṇānussaraṇaṃ.",
  "tika-s0401t:550_19": "Imesanti yathāvuttānaṃ channaṃ anuttariyānaṃ.",
  "tika-s0401t:550_20": "Pātubhāvo hotīti tathāgatassa pātubhāvā tappaṭibaddhattā tabbisayattā ca pātubhāvo hoti.",
  "tika-s0401t:550_21": "“Dassanānuttariya”nti ca sadevake loke uttaritarassa bhagavato rūpassa na dassanamattaṃ adhippetaṃ,",
  "tika-s0401t:550_22": "atha kho tassa rūpadassanamukhena aveccappasādena buddhaguṇe okappetvā ogāhetvā dassanaṃ daṭṭhabbaṃ. Tenāha –",
  "tika-s0401t:550_23": "“āyasmā hī”tiādi.",
  "tika-s0401t:550_24": "Idampi dassanānuttariyanti pubbe vuttato nibbisesattā vuttaṃ.",
  "tika-s0401t:550_25": "Dasabalaṃ dassanāya labhitvāti ānandatthero viya pasādabhattimettāpubbakaṃ dasabalaṃ dassanāya labhitvā.",
  "tika-s0401t:550_26": "Dassanaṃ vaḍḍhetvāti dassanamukhena pavattaṃ vipassanācāraṃ vaḍḍhetvā.",
  "tika-s0401t:550_27": "Dassanamukhena yāva anulomañāṇaṃ vipassanācāraṃ vaḍḍhetvā tadanantaraṃ aṭṭhamakamahābhūmiṃ okkamanto dassanaṃ sotāpattimaggaṃ pāpeti nāma.",
  "tika-s0401t:550_28": "Idha parato pavattaṃ dassanaṃ dassanameva nāma,",
  "tika-s0401t:550_29": "mūladassanaṃ pana saccadassanassapi kāraṇabhāvato dassanānuttariyaṃ nāma.",
  "tika-s0401t:550_30": "Esa nayo sesānuttariyesupi.",
  "tika-s0401t:551_0": "Dasabale saddhaṃ paṭilabhatīti sammāsambuddhe bhagavati saddhaṃ paṭilabhati.",
  "tika-s0401t:551_1": "Tisso sikkhā sikkhitvāti tisso pubbabhāgasikkhā sikkhitvā.",
  "tika-s0401t:551_2": "Paricaratīti upaṭṭhānaṃ karoti.",
  "tika-s0401t:551_3": "“Itipi so bhagavā”tiādinā buddhānussativasena anussatijjhānaṃ uppādetvā taṃ padaṭṭhānaṃ katvā vipassanaṃ vaḍḍhento “anussatiṃ vaḍḍhetvā”ti vutto.",
  "tika-s0401t:552_0": "Sacchikiriyā hotīti paccakkhakaraṇaṃ hoti.",
  "tika-s0401t:552_1": "Maggakkhaṇe hi labbhamānā paṭisambhidā phalakkhaṇe sacchikatā nāma hoti tato paraṃ atthādīsu yathicchitaṃ viniyogakkhamabhāvato.",
  "tika-s0401t:552_2": "Catassoti gaṇanaparicchedo.",
  "tika-s0401t:552_3": "Paṭisambhidāti pabhedā.",
  "tika-s0401t:552_4": "Kassa pana pabhedāti?",
  "tika-s0401t:552_5": "“Atthe ñāṇaṃ atthapaṭisambhidā”tiādivacanato ñāṇassetā pabhedā.",
  "tika-s0401t:552_6": "Tasmā catasso paṭisambhidāti cattāro ñāṇappabhedāti attho.",
  "tika-s0401t:552_7": "Atthapaṭisambhidāti atthe paṭisambhidā,",
  "tika-s0401t:552_8": "atthapabhedassa salakkhaṇavibhāvanavavatthānakaraṇasamatthaṃ atthe pabhedagataṃ ñāṇanti attho.",
  "tika-s0401t:552_9": "Tathā dhammapabhedassa salakkhaṇavibhāvanavavatthānakaraṇasamatthaṃ dhamme pabhedagataṃ ñāṇaṃ dhammapaṭisambhidā.",
  "tika-s0401t:552_10": "Niruttipabhedassa salakkhaṇavibhāvanavavatthānakaraṇasamatthaṃ niruttābhilāpe pabhedagataṃ ñāṇaṃ niruttipaṭisambhidā.",
  "tika-s0401t:552_11": "Paṭibhānapabhedassa salakkhaṇavibhāvanavavatthānakaraṇasamatthaṃ paṭibhāne pabhedagataṃ ñāṇaṃ paṭibhānapaṭisambhidā.",
  "tika-s0401t:553_0": "Atthesu ñāṇantiādīsu atthoti saṅkhepato hetuphalaṃ.",
  "tika-s0401t:553_1": "Tañhi hetuvasena araṇīyaṃ gantabbaṃ pattabbaṃ,",
  "tika-s0401t:553_2": "tasmā “attho”ti vuccati.",
  "tika-s0401t:553_3": "Pabhedato pana yaṃ kiñci paccayuppannaṃ, nibbānaṃ,",
  "tika-s0401t:553_4": "bhāsitattho, vipāko,",
  "tika-s0401t:553_5": "kiriyāti ime pañca dhammā “attho”ti veditabbā.",
  "tika-s0401t:553_6": "Taṃ atthaṃ paccavekkhantassa tasmiṃ pabhedagataṃ ñāṇaṃ atthapaṭisambhidā.",
  "tika-s0401t:553_7": "Dhammoti saṅkhepato paccayo.",
  "tika-s0401t:553_8": "So hi yasmā tanti dahati vidahati pavatteti ceva pāpeti ca ṭhapeti ca,",
  "tika-s0401t:553_9": "tasmā “dhammo”ti vuccati.",
  "tika-s0401t:553_10": "Pabhedato pana yo koci phalanibbattako hetu ariyamaggo bhāsitaṃ kusalaṃ akusalanti pañcavidhoti veditabbo,",
  "tika-s0401t:553_11": "taṃ dhammaṃ paccavekkhantassa tasmiṃ dhamme pabhedagataṃ ñāṇaṃ dhammapaṭisambhidā.",
  "tika-s0401t:554_0": "Atthadhammaniruttābhilāpe ñāṇanti tasmiṃ atthe ca dhamme ca sabhāvaniruttisaddaṃ ārammaṇaṃ katvā paccavekkhantassa",
  "tika-s0401t:554_1": "tasmiṃ sabhāvaniruttiabhilāpe pabhedagataṃ ñāṇaṃ.",
  "tika-s0401t:554_2": "Evamayaṃ niruttipaṭisambhidā saddārammaṇā nāma jātā,",
  "tika-s0401t:554_3": "na paññattiārammaṇā. Kasmā?",
  "tika-s0401t:554_4": "Yasmā saddaṃ sutvā “ayaṃ sabhāvanirutti,",
  "tika-s0401t:554_5": "ayaṃ na sabhāvaniruttī”ti pajānāti.",
  "tika-s0401t:554_6": "Paṭisambhidāpatto hi “phasso”ti vutte “ayaṃ sabhāvaniruttī”ti jānāti,",
  "tika-s0401t:554_7": "“phassā”ti vā “phassa”nti vā vutte “ayaṃ na sabhāvaniruttī”ti jānāti.",
  "tika-s0401t:554_8": "Vedanādīsupi eseva nayo.",
  "tika-s0401t:554_9": "Ayaṃ panesa nāmākhyātopasaggābyayapadampi jānātiyeva sabhāvaniruttiyā yāthāvato jānanato.",
  "tika-s0401t:554_10": "Ñāṇesu ñāṇanti sabbatthakañāṇaṃ ārammaṇaṃ katvā paccavekkhantassa pabhedagataṃ ñāṇaṃ.",
  "tika-s0401t:555_0": "Imā pana catasso paṭisambhidā sekkhabhūmiyaṃ asekkhabhūmiyanti dvīsu ṭhānesu pabhedaṃ gacchanti.",
  "tika-s0401t:555_1": "Adhigamo pariyatti savanaṃ paripucchā pubbayogoti imehi pañcahi kāraṇehi visadā honti.",
  "tika-s0401t:555_2": "Adhigamo nāma saccappaṭivedho.",
  "tika-s0401t:555_3": "Pariyatti nāma buddhavacanaṃ.",
  "tika-s0401t:555_4": "Tañhi gaṇhantassa paṭisambhidā visadā honti.",
  "tika-s0401t:555_5": "Savanaṃ nāma dhammassavanaṃ.",
  "tika-s0401t:555_6": "Sakkaccaṃ dhammaṃ suṇantassapi hi paṭisambhidā visadā honti.",
  "tika-s0401t:555_7": "Paripucchā nāma aṭṭhakathā.",
  "tika-s0401t:555_8": "Uggahitapāḷiyā atthaṃ kathentassapi hi paṭisambhidā visadā honti.",
  "tika-s0401t:555_9": "Pubbayogo nāma pubbayogāvacaratā.",
  "tika-s0401t:555_10": "Haraṇapaccāharaṇanayena paṭipākaṭakammaṭṭhānassapi paṭisambhidā visadā hontīti.",
  "tika-s0401t:555_11": "Lokiyalokuttarā vāti ettha tisso paṭisambhidā lokiyā,",
  "tika-s0401t:555_12": "atthapaṭisambhidā siyā lokiyā,",
  "tika-s0401t:555_13": "siyā lokuttarāti evaṃ vibhajitvā attho veditabbo.",
  "tika-s0401t:556_0": "Buddhuppādeyevāti avadhāraṇena buddhuppāde eva labbhanato,",
  "tika-s0401t:556_1": "abuddhuppāde alabbhanato anaññasādhāraṇo paṭivedho adhippeto.",
  "tika-s0401t:556_2": "Evañca katvā “mahato cakkhussā”tiādīsu paññāmahattādikampi anaññasādhāraṇameva adhippetanti daṭṭhabbaṃ.",
  "tika-s0401t:556_3": "Tathā vijjāvimuttiphalasacchikiriyādayopi paresaṃ tabbhāvāvahā daṭṭhabbā.",
  "tika-s0401t:556_4": "Yā kāci dhātuyo lokiyā lokuttarā vā,",
  "tika-s0401t:556_5": "sabbā tā imāheva saṅgahitā,",
  "tika-s0401t:556_6": "ettheva antogadhāti vuttaṃ –",
  "tika-s0401t:556_7": "“imāva aṭṭhārasa dhātuyo nānāsabhāvato nānādhātuyo”ti.",
  "tika-s0401t:556_8": "Svāyamattho anekadhātunānādhātuñāṇavibhaṅgena dīpetabbo.",
  "tika-s0401t:556_9": "“Sacchikiriyā”ti vuttattā “vijjāti phale ñāṇa”nti vuttaṃ.",
  "tika-s0401t:557_0": "187.",
  "tika-s0401t:557_1": "Yasmā cakkati aparāparaṃ parivattatīti cakkaṃ,",
  "tika-s0401t:557_2": "tasmā iriyāpathāpi aparāparaṃ parivattanaṭṭhena cakkasadisattā cakkanti vuttā,",
  "tika-s0401t:557_3": "tathā patirūpadesavāsādisampattiyo.",
  "tika-s0401t:557_4": "Tato paṭṭhāya dhammacakkaṃ abhinīharati nāmāti ettha tadā mahāsatto attānaṃ abhinīhārayogaṃ karonto “dhammacakkaṃ",
  "tika-s0401t:557_5": "abhinīharati nāmā”ti vutto tato paṭṭhāya dhammacakkābhinīhāravibandhakaradhammānuppajjanato.",
  "tika-s0401t:557_6": "Abhinīhaṭaṃ nāmāti etthapi ayameva nayo.",
  "tika-s0401t:557_7": "Arahattamaggaṃ paṭivijjhantopi dhammacakkaṃ uppādetiyeva nāma tadatthaṃ ñāṇaṃ paripācetīti katvā.",
  "tika-s0401t:557_8": "Arahattaphalakkhaṇe dhammacakkaṃ uppāditaṃ nāma tasmiṃ khaṇe dhammacakkassa uppādanāya kātabbakiccassa kassaci abhāvā.",
  "tika-s0401t:557_9": "Paṭivedhañāṇañhi idha “dhammacakka”nti adhippetaṃ.",
  "tika-s0401t:557_10": "Idāni desanāñāṇavasena dhammacakkaṃ dassetuṃ –",
  "tika-s0401t:557_11": "“kadā pavatteti nāmā”tiādimāha.",
  "tika-s0401t:557_12": "Na kevalaṃ therasseva,",
  "tika-s0401t:557_13": "atha kho sabbesampi sāsanikānaṃ dhammakathā bhagavato dhammadesanā catunnaṃ ariyasaccānaṃ catunnañca ekattādinayānaṃ avirādhanatoti dassetuṃ –",
  "tika-s0401t:557_14": "“yo hi koci bhikkhu vā”tiādi āraddhaṃ.",
  "tika-s0401t:557_15": "Sesaṃ suviññeyyameva.",
  "tika-s0401t:558_0": "Ekapuggalavaggavaṇṇanā niṭṭhitā.",
  "tika-s0401t:559_0": "14. Etadaggavaggo",
  "tika-s0401t:560_0": "(14) 1. Paṭhamaetadaggavaggo",
  "tika-s0401t:561_0": "Etadaggapadavaṇṇanā",
  "tika-s0401t:562_0": "188.",
  "tika-s0401t:562_1": "Etadaggesu paṭhamavaggassa paṭhame ādimhi dissatīti ettha aggasaddoti ānetvā yojetabbaṃ.",
  "tika-s0401t:562_2": "Ajjataggeti ajjadivasaṃ ādiṃ katvāti attho.",
  "tika-s0401t:562_3": "Aṅgulaggenāti aṅgulikoṭiyā.",
  "tika-s0401t:562_4": "Ambilagganti ambilakoṭṭhāso.",
  "tika-s0401t:562_5": "Koṭibhūtāti paramakoṭibhūtā tasmiṃ ṭhāne tādisānaṃ aññesaṃ abhāvato.",
  "tika-s0401t:562_6": "Tato eva seṭṭhabhūtātipi aggā.",
  "tika-s0401t:562_7": "Etadaggasannikkhepoti etadagge ṭhapanaṃ aṭṭhuppattiādīhi catūhipi kāraṇehi.",
  "tika-s0401t:562_8": "Mahāpaññatāya therena etadaggaṭṭhānassa laddhabhāvaṃ vitthārato dassetuṃ –",
  "tika-s0401t:562_9": "“katha”ntiādimāha.",
  "tika-s0401t:562_10": "Dve padantarānīti kaṇḍambamūle yugandharapabbateti dvīsu ṭhānesu dve padāni dassetvā.",
  "tika-s0401t:562_11": "Muṇḍapīṭhakanti yaṃ sattaṅgaṃ pañcaṅgaṃ vā na hoti,",
  "tika-s0401t:562_12": "kevalaṃ muṇḍakapīṭhaṃ,",
  "tika-s0401t:562_13": "taṃ sandhāyetaṃ vuttaṃ.",
  "tika-s0401t:562_14": "Avattharitvā nisīdīti buddhānubhāvena ajjhottharitvā nisīdi. Tenāha –",
  "tika-s0401t:562_15": "“evaṃ nisīdanto”tiādi.",
  "tika-s0401t:562_16": "Kāyasakkhiṃ katvāti nāmakāyena desanāya sampaṭicchanavasena sakkhibhūtaṃ katvā.",
  "tika-s0401t:562_17": "Kusalā dhammā akusalā dhammā abyākatā dhammāti iti-",
  "tika-s0401t:562_18": "saddo ādyattho,",
  "tika-s0401t:562_19": "tena sabbaṃ abhidhammadesanaṃ saṅgaṇhāti.",
  "tika-s0401t:563_0": "Pāṭihāriyaṭṭhāneti yamakapāṭihāriyassa kataṭṭhāne.",
  "tika-s0401t:563_1": "Passathāti tesaṃ bahubhāvaṃ sandhāya vuttaṃ.",
  "tika-s0401t:563_2": "Assāti manussasamūhassa ekabhāvaṃ.",
  "tika-s0401t:563_3": "Ākappanti ākāraṃ.",
  "tika-s0401t:563_4": "Mahājanoti sadevake loke sabbo mahājano.",
  "tika-s0401t:563_5": "Yathā nirayadassanaṃ saṃvegajananatthaṃ,",
  "tika-s0401t:563_6": "evaṃ devalokadassanampi saṃvegajananatthameva “anupubbikathāyaṃ saggakathā viya evaṃ sabbasampattisamupetopi saggo anicco addhuvo cavanadhammo”ti.",
  "tika-s0401t:563_7": "Sajjetvāti samapaṇṇāsāya mucchanāhi yathā kāmena nivādetuṃ sakkā,",
  "tika-s0401t:563_8": "evaṃ sajjetvā.",
  "tika-s0401t:564_0": "Puthujjanapañcakaṃ pañhanti puthujjanapañhaṃ ādiṃ katvā pavattitaṃ khīṇāsavapañhapariyantaṃ pañhapañcakaṃ.",
  "tika-s0401t:564_1": "Paṭhamaṃ…pe…",
  "tika-s0401t:564_2": "pucchīti puthujjanavisaye pañhaṃ pucchi.",
  "tika-s0401t:564_3": "Paṭisambhidā yathābhinīhāraṃ yathāsakaṃ vipassanābhinīhārena paṭhamabhūmiyādayo viya pavattitavisayāti vuttaṃ –",
  "tika-s0401t:564_4": "“te attano attano paṭisambhidāvisaye ṭhatvā kathayiṃsū”ti.",
  "tika-s0401t:564_5": "Buddhavisaye pañhaṃ pucchīti –",
  "tika-s0401t:565_0": "“Ye ca saṅkhātadhammāse, ye ca sekhā puthū idha;",
  "tika-s0401t:566_0": "Tesaṃ me nipako iriyaṃ, puṭṭho pabrūhi mārisā”ti. –",
  "tika-s0401t:567_0": "Idaṃ pañhaṃ pucchi.",
  "tika-s0401t:567_1": "Tattha saṅkhātadhammāti saṅkhātā ñātā catusaccadhammā,",
  "tika-s0401t:567_2": "ye ca saṅkhātadhammā catūhi maggehi paṭividdhacatusaccadhammāti attho.",
  "tika-s0401t:567_3": "Iminā asekkhā kathitā. Puthu-",
  "tika-s0401t:567_4": "saddo ubhayatthapi yojetabbo “ye puthū saṅkhātadhammā,",
  "tika-s0401t:567_5": "ye ca puthū sekhā”ti.",
  "tika-s0401t:567_6": "Tesanti tesaṃ dvinnaṃ sekkhāsekkhapuggalānaṃ me puṭṭhoti yojetabbaṃ,",
  "tika-s0401t:567_7": "mayā puṭṭhoti attho.",
  "tika-s0401t:567_8": "Iriyanti sekkhāsekkhabhūmiyā āgamanappaṭipadaṃ.",
  "tika-s0401t:567_9": "Iriyati gacchati sekkhabhūmiṃ asekkhabhūmiñca etāyāti iriyā,",
  "tika-s0401t:567_10": "taṃ tesaṃ iriyaṃ āgamanappaṭipadaṃ mayā puṭṭho pabrūhi kathehīti attho.",
  "tika-s0401t:567_11": "Evaṃ bhagavā buddhavisaye pañhaṃ pucchitvā “imassa nu kho,",
  "tika-s0401t:567_12": "sāriputta,",
  "tika-s0401t:567_13": "saṃkhittena bhāsitassa kathaṃ vitthārena attho daṭṭhabbo”ti āha.",
  "tika-s0401t:567_14": "Thero pañhaṃ oloketvā “satthā maṃ sekkhāsekkhānaṃ bhikkhūnaṃ āgamanappaṭipadaṃ pucchatī”ti pañhe nikkaṅkho",
  "tika-s0401t:567_15": "hutvā “āgamanappaṭipadā nāma khandhādivasena bahūhipi mukhehi sakkā kathetuṃ,",
  "tika-s0401t:567_16": "katarākārena nu kho kathento satthu ajjhāsayaṃ gaṇhituṃ sakkhissāmī”ti ajjhāsaye kaṅkhi,",
  "tika-s0401t:567_17": "taṃ sandhāyetaṃ vuttaṃ –",
  "tika-s0401t:567_18": "“dhammasenāpati…pe…",
  "tika-s0401t:567_19": "na sakkotī”ti.",
  "tika-s0401t:567_20": "Pucchitapañhaṃ vissajjetuṃ paṭibhāne asati disāvilokanaṃ sattānaṃ sabhāvoti dassento,",
  "tika-s0401t:567_21": "“puratthima…pe...",
  "tika-s0401t:567_22": "nāsakkhī”ti āha.",
  "tika-s0401t:567_23": "Tattha pañhuppattiṭṭhānanti pañhuppattikāraṇaṃ.",
  "tika-s0401t:568_0": "Therassa kilamanabhāvaṃ jānitvāti “sāriputto pañhe nikkaṅkho,",
  "tika-s0401t:568_1": "ajjhāsaye me kaṅkhamāno kilamatī”ti therassa kilamanabhāvaṃ ñatvā.",
  "tika-s0401t:568_2": "Catumahābhūtikakāyapariggahanti etena khandhamukhena nāmarūpapariggaho vutto.",
  "tika-s0401t:568_3": "“Bhūtamidanti,",
  "tika-s0401t:568_4": "sāriputta,",
  "tika-s0401t:568_5": "samanupassasī”ti hi vadantena bhagavatā khandhavasena nāmarūpapariggaho dassito.",
  "tika-s0401t:568_6": "Evaṃ kirassa bhagavato ahosi “sāriputto mayā naye adinne kathetuṃ na sakkhissati,",
  "tika-s0401t:568_7": "dinne pana naye mamajjhāsayaṃ gahetvā khandhavasena kathessatī”ti.",
  "tika-s0401t:568_8": "Therassa saha nayadānena so pañho nayasatena nayasahassena upaṭṭhāsi. Tenāha –",
  "tika-s0401t:568_9": "“aññātaṃ bhagavā,",
  "tika-s0401t:568_10": "aññātaṃ sugatā”ti.",
  "tika-s0401t:569_0": "Arūpāvacare paṭisandhi nāma na hotīti bodhisambhārasambharaṇassa anokāsabhāvato vuttaṃ. Tenāha –",
  "tika-s0401t:569_1": "“abhabbaṭṭhānattā”ti,",
  "tika-s0401t:569_2": "laddhabyākaraṇānaṃ bodhisattānaṃ uppattiyā abhabbadesattāti attho.",
  "tika-s0401t:569_3": "Rūpāvacare nibbattīti kammavasitāsambhavato arūpāvacare anibbattitvā rūpāvacare nibbatti.",
  "tika-s0401t:570_0": "Parosahassantiādinā parosahassajātakaṃ dasseti.",
  "tika-s0401t:570_1": "Tattha parosahassampīti atirekasahassampi.",
  "tika-s0401t:570_2": "Samāgatānanti sannipatitānaṃ bhāsitassa atthaṃ jānituṃ asakkontānaṃ bālānaṃ.",
  "tika-s0401t:570_3": "Kandeyyuṃ te vassasataṃ apaññāti te evaṃ samāgatā apaññā ime bālattā sasā viya vassasatampi vassasahassampi rodeyyuṃ parideveyyuṃ.",
  "tika-s0401t:570_4": "Rodamānāpi pana atthaṃ vā kāraṇaṃ vā neva jāneyyunti dīpeti.",
  "tika-s0401t:570_5": "Ekova seyyo puriso sapaññoti evarūpānaṃ bālānaṃ parosahassatopi eko paṇḍitapurisova seyyo varataroti attho.",
  "tika-s0401t:570_6": "Kīdiso sapaññoti āha –",
  "tika-s0401t:570_7": "“yo bhāsitassa vijānāti attha”nti,",
  "tika-s0401t:570_8": "ayaṃ jeṭṭhantevāsiko viya yo bhāsitassa atthaṃ jānāti,",
  "tika-s0401t:570_9": "so tādiso sapañño varataroti attho.",
  "tika-s0401t:570_10": "Dutiye parosatajātake jhāyeyyunti yāthāvato atthaṃ jānituṃ samāhitā hutvā cinteyyuṃ.",
  "tika-s0401t:570_11": "Sesamettha vuttanayameva.",
  "tika-s0401t:571_0": "Tatiyajātake ye saññinoti ṭhapetvā nevasaññānāsaññāyatanalābhino avasesacittakasatte dasseti.",
  "tika-s0401t:571_1": "Tepi duggatāti tassā nevasaññānāsaññāyatanasamāpattiyā alābhato tepi duggatā dukkhaṃ upagatā saññībhave.",
  "tika-s0401t:571_2": "“Saññā rogo saññā gaṇḍo saññā salla”nti hi te saññāya ādīnavadassino.",
  "tika-s0401t:571_3": "Yepi asaññinoti asaññībhave nibbatte acittakasatte dasseti.",
  "tika-s0401t:571_4": "Tepi imissāyeva samāpattiyā alābhato duggatāyeva.",
  "tika-s0401t:571_5": "Jhānasukhaṃ anaṅgaṇaṃ niddosaṃ yathāvuttadosābhāvato.",
  "tika-s0401t:571_6": "Balavacittekaggatāsabhāvenapi taṃ anaṅgaṇaṃ nāma jātaṃ.",
  "tika-s0401t:571_7": "Nevasaññī nāsaññīti āhāti atīte kira bārāṇasiyaṃ brahmadatte rajjaṃ kārente bodhisatto araññāyatane kālaṃ",
  "tika-s0401t:571_8": "karonto antevāsikehi puṭṭho “nevasaññī nāsaññī”ti āha.",
  "tika-s0401t:571_9": "Purimajātake vuttanayeneva tāpasā jeṭṭhantevāsikassa kathaṃ na gaṇhiṃsu.",
  "tika-s0401t:571_10": "Bodhisatto ābhassarato āgantvā ākāse ṭhatvā imaṃ gāthamāha.",
  "tika-s0401t:571_11": "Tena vuttaṃ –",
  "tika-s0401t:571_12": "“sesaṃ vuttanayeneva veditabba”nti.",
  "tika-s0401t:572_0": "Catutthajātake candassa viya ābhā etassāti candābhaṃ,",
  "tika-s0401t:572_1": "odātakasiṇaṃ.",
  "tika-s0401t:572_2": "Sūriyābhanti sūriyassa viya ābhā etassāti sūriyābhaṃ,",
  "tika-s0401t:572_3": "pītakasiṇaṃ.",
  "tika-s0401t:572_4": "Yodha paññāya gādhatīti yo puggalo idha sattaloke idaṃ kasiṇadvayaṃ paññāya gādhati,",
  "tika-s0401t:572_5": "ārammaṇaṃ katvā anuppavisati,",
  "tika-s0401t:572_6": "tattha vā patiṭṭhahati.",
  "tika-s0401t:572_7": "Avitakkena dutiyajjhānena ābhassarūpago hotīti so puggalo tathā katvā paṭiladdhena dutiyena jhānena ābhassarabrahmalokūpago hoti.",
  "tika-s0401t:572_8": "Sesaṃ purimanayeneva veditabbanti iminā imaṃ dasseti –",
  "tika-s0401t:572_9": "atīte bārāṇasiyaṃ brahmadatte rajjaṃ kārente bodhisatto araññāyatane kālaṃ karonto antevāsikehi pucchito",
  "tika-s0401t:572_10": "“candābhaṃ sūriyābha”nti vatvā ābhassare nibbatto.",
  "tika-s0401t:572_11": "Tāpasā jeṭṭhantevāsikassa na saddahiṃsu.",
  "tika-s0401t:572_12": "Bodhisatto āgantvā ākāse ṭhito imaṃ gāthaṃ abhāsi.",
  "tika-s0401t:573_0": "Pañcamajātake āsīsethevāti āsācchedaṃ akatvā attano kammesu āsaṃ kareyyeva.",
  "tika-s0401t:573_1": "Na nibbindeyyāti na nibbedaṃ uppādeyya,",
  "tika-s0401t:573_2": "na ukkaṇṭheyyāti attho.",
  "tika-s0401t:573_3": "Voti nipātamattaṃ.",
  "tika-s0401t:573_4": "Yathā icchinti ahañhi saṭṭhihatthā narakā uṭṭhānaṃ icchiṃ,",
  "tika-s0401t:573_5": "somhi tatheva jāto,",
  "tika-s0401t:573_6": "tato uṭṭhitoyevāti dīpeti.",
  "tika-s0401t:574_0": "Atīte kira bārāṇasiyaṃ brahmadatte rajjaṃ kārente bodhisatto sarabhamigayoniyaṃ nibbattitvā araññe paṭivasati.",
  "tika-s0401t:574_1": "Rājā migavittako ahosi thāmasampanno.",
  "tika-s0401t:574_2": "Ekadivasaṃ gantvā amacce āha –",
  "tika-s0401t:574_3": "“yassa passena migo palāyati,",
  "tika-s0401t:574_4": "teneva so dātabbo”ti.",
  "tika-s0401t:574_5": "Athekadivasaṃ sarabhamigo uṭṭhāya rañño ṭhitaṭṭhānena palāyi.",
  "tika-s0401t:574_6": "Atha naṃ amaccā uppaṇḍesuṃ.",
  "tika-s0401t:574_7": "Rājā cintesi –",
  "tika-s0401t:574_8": "“ime maṃ parihāsanti,",
  "tika-s0401t:574_9": "mama pamāṇaṃ na jānantī”ti gāḷhaṃ nivāsetvā pattikova khaggaṃ ādāya “sarabhaṃ gaṇhissāmī”ti vegena pakkhandi.",
  "tika-s0401t:574_10": "Atha naṃ disvā tīṇi yojanāni anubandhi.",
  "tika-s0401t:574_11": "Sarabho araññaṃ pāvisi.",
  "tika-s0401t:574_12": "Rājāpi pāvisiyeva.",
  "tika-s0401t:574_13": "Tattha sarabhamigassa gamanamagge saṭṭhihatthamatto mahāpūtipātanarakaāvāṭo atthi,",
  "tika-s0401t:574_14": "so tiṃsahatthamattaṃ udakena puṇṇo tiṇehi ca paṭicchanno.",
  "tika-s0401t:574_15": "Sarabho udakagandhaṃ ghāyitvāva āvāṭabhāvaṃ ñatvā thokaṃ osakkitvā gato.",
  "tika-s0401t:574_16": "Rājā pana ujukameva āgacchanto tasmiṃ pati.",
  "tika-s0401t:575_0": "Sarabho tassa padasaddaṃ asuṇanto nivattitvā taṃ apassanto “narakaāvāṭe patito bhavissatī”ti ñatvā āgantvā",
  "tika-s0401t:575_1": "olokento taṃ gambhīre udake appatiṭṭhe kilamantaṃ disvā tena katāparādhaṃ hadaye akatvā sañjātakāruñño",
  "tika-s0401t:575_2": "“mā mayi passante varāko nassatu,",
  "tika-s0401t:575_3": "imamhā taṃ dukkhā mocessāmī”ti āvāṭatīre ṭhito “mā bhāyi, mahārāja,",
  "tika-s0401t:575_4": "ahaṃ taṃ dukkhā mocessāmī”ti vatvā attano piyaputtaṃ uddharituṃ ussāhaṃ karonto viya tassuddharaṇatthāya",
  "tika-s0401t:575_5": "silāya yoggaṃ katvā “vijjhissāmī”ti āgataṃ rājānaṃ saṭṭhihatthā narakā uddharitvā assāsetvā piṭṭhiṃ āropetvā",
  "tika-s0401t:575_6": "araññā nīharitvā senāya avidūre otāretvā ovādamassa datvā pañcasu sīlesu patiṭṭhāpesi.",
  "tika-s0401t:575_7": "Rājā senaṅgaparivuto nagaraṃ gantvā “ito paṭṭhāya sakalaraṭṭhavāsino pañca sīlāni rakkhantū”ti dhammabheriṃ carāpesi.",
  "tika-s0401t:575_8": "Mahāsattena pana attano kataguṇaṃ kassaci akathetvā sāyaṃ nānaggarasabhojanaṃ bhuñjitvā alaṅkatasayane",
  "tika-s0401t:575_9": "sayitvā paccūsakāle mahāsattassa guṇaṃ saritvā uṭṭhāya sayanapiṭṭhe pallaṅkena nisīditvā pītipuṇṇena",
  "tika-s0401t:575_10": "hadayena udānaṃ udānento “āsīsetheva puriso”tiādinā imā cha gāthā abhāsi.",
  "tika-s0401t:576_0": "Tattha ahitā hitā cāti dukkhaphassā sukhaphassā ca,",
  "tika-s0401t:576_1": "maraṇaphassā,",
  "tika-s0401t:576_2": "jīvitaphassātipi attho.",
  "tika-s0401t:576_3": "Sattānañhi maraṇaphasso ahito,",
  "tika-s0401t:576_4": "jīvitaphasso hito.",
  "tika-s0401t:576_5": "Tesaṃ acintito maraṇaphasso āgacchatīti dasseti.",
  "tika-s0401t:576_6": "Acintitampīti mayā “āvāṭe patissāmī”ti na cintitaṃ,",
  "tika-s0401t:576_7": "“sarabhaṃ māressāmī”ti cintitaṃ.",
  "tika-s0401t:576_8": "Idāni pana me cintitaṃ naṭṭhaṃ,",
  "tika-s0401t:576_9": "acintitameva jātanti udānavasena vadati.",
  "tika-s0401t:576_10": "Bhogāti yasaparivārā,",
  "tika-s0401t:576_11": "ete cintāmayā na honti.",
  "tika-s0401t:576_12": "Tasmā ñāṇavatā vīriyameva kātabbanti vadati.",
  "tika-s0401t:576_13": "Vīriyavato hi acintitampi hotiyeva.",
  "tika-s0401t:577_0": "Tassetaṃ udānaṃ udānentasseva aruṇaṃ uṭṭhahi.",
  "tika-s0401t:577_1": "Purohito pātova sukhaseyyapucchanatthaṃ āgantvā dvāre ṭhito tassa udānagītasaddaṃ sutvā cintesi –",
  "tika-s0401t:577_2": "“rājā hiyyo migavaṃ agamāsi,",
  "tika-s0401t:577_3": "tattha sarabhamigaṃ viddho bhavissati,",
  "tika-s0401t:577_4": "tena maññe udānaṃ udānetī”ti.",
  "tika-s0401t:577_5": "Evaṃ brāhmaṇassa rañño paripuṇṇabyañjanaṃ udānaṃ sutvā sumajjite ādāse mukhaṃ olokentassa chāyā viya raññā ca sarabhena ca katakāraṇaṃ pākaṭaṃ ahosi,",
  "tika-s0401t:577_6": "so nakhaggena dvāraṃ ākoṭesi.",
  "tika-s0401t:577_7": "Rājā “ko eso”ti pucchi. Ahaṃ, deva,",
  "tika-s0401t:577_8": "purohitoti.",
  "tika-s0401t:577_9": "Athassa dvāraṃ vivaritvā “ito ehācariyā”ti āha.",
  "tika-s0401t:577_10": "So pavisitvā rājānaṃ jayāpetvā ekamantaṃ ṭhito “ahaṃ, mahārāja,",
  "tika-s0401t:577_11": "tayā araññe katakāraṇaṃ jānāmi,",
  "tika-s0401t:577_12": "tvaṃ ekaṃ sarabhamigaṃ anubandhanto narake patito,",
  "tika-s0401t:577_13": "atha naṃ so sarabho silāya yoggaṃ katvā narakato uddhari,",
  "tika-s0401t:577_14": "so tvaṃ tassa guṇaṃ saritvā udānaṃ udānesī”ti vatvā “sarabhaṃ giriduggasmi”ntiādinā dve gāthā abhāsi.",
  "tika-s0401t:578_0": "Tattha anusarīti anubandhi.",
  "tika-s0401t:578_1": "Vikkantanti uddharaṇatthāya kataparakkamaṃ.",
  "tika-s0401t:578_2": "Anujīvasīti upajīvasi,",
  "tika-s0401t:578_3": "tassānubhāvena tayā jīvitaṃ laddhanti attho.",
  "tika-s0401t:578_4": "Samuddharīti uddharaṇaṃ akāsi.",
  "tika-s0401t:578_5": "Silāya yoggaṃ sarabho karitvāti silāya sopānasadisāya narakato uddharaṇayoggataṃ karitvā.",
  "tika-s0401t:578_6": "Alīnacittanti saṅkocaṃ appattacittaṃ.",
  "tika-s0401t:578_7": "Ta migaṃ vadesīti suvaṇṇasarabhamigaṃ idha sirisayane nipanno vaṇṇesi.",
  "tika-s0401t:578_8": "Taṃ sutvā rājā,",
  "tika-s0401t:578_9": "“ayaṃ mayā saddhiṃ na migavaṃ āgato,",
  "tika-s0401t:578_10": "sabbañca pavattiṃ jānāti,",
  "tika-s0401t:578_11": "kathaṃ nu kho jānāti,",
  "tika-s0401t:578_12": "pucchissāmi na”nti cintetvā –",
  "tika-s0401t:578_13": "“kiṃ tvaṃ nu tatthevā”ti navamagāthamāha.",
  "tika-s0401t:578_14": "Tattha bhiṃsarūpanti kiṃ nu te ñāṇaṃ balavajātikaṃ,",
  "tika-s0401t:578_15": "tenetaṃ jānāsīti vadati.",
  "tika-s0401t:578_16": "Brāhmaṇo “nāhaṃ sabbaññubuddho,",
  "tika-s0401t:578_17": "byañjanaṃ amakkhetvā tayā kathitagāthāya pana mayhaṃ attho upaṭṭhātī”ti dīpento “na cevaha”nti dasamagāthamāha.",
  "tika-s0401t:578_18": "Tattha subhāsitānanti byañjanaṃ amakkhetvā suṭṭhu bhāsitānaṃ.",
  "tika-s0401t:578_19": "Atthaṃ tadānentīti yo tesaṃ attho,",
  "tika-s0401t:578_20": "taṃ ānenti upadhārentīti attho.",
  "tika-s0401t:578_21": "Tadā purohito dhammasenāpati ahosi.",
  "tika-s0401t:578_22": "Tenevāha –",
  "tika-s0401t:578_23": "“atītepī”tiādi.",
  "tika-s0401t:578_24": "Sesaṃ uttānatthameva.",
  "tika-s0401t:579_0": "Aññāsikoṇḍaññattheravatthu",
  "tika-s0401t:580_0": "Aññāsikoṇḍaññattherādayotiādīsu pana yāthāvasarasaguṇavasenāti yathāsabhāvaguṇavasena.",
  "tika-s0401t:580_1": "Pabbajjāvasena paṭivedhavasena suciraṃ sunipuṇaṃ rattindivaparicchedajānanavasena ca rattaññutā veditabbāti",
  "tika-s0401t:580_2": "taṃ dassento “ṭhapetvā hi sammāsambuddha”ntiādimāha.",
  "tika-s0401t:580_3": "Pākaṭova hotīti satipaññāvepullappattiko pākaṭo vibhūto hoti.",
  "tika-s0401t:580_4": "Aññāsikoṇḍaññoti sāvakesu sabbapaṭhamaṃ cattāri ariyasaccāni ñātakoṇḍañño.",
  "tika-s0401t:580_5": "Sabbesupi etadaggesūti sabbesupi etadaggasuttesu,",
  "tika-s0401t:580_6": "sabbesu vā etadaggaṭṭhapanesu.",
  "tika-s0401t:581_0": "Dhurapattānīti pattānaṃ pamukhabhūtāni bāhirapattāni.",
  "tika-s0401t:581_1": "Navutihatthānīti majjhimapurisassa hatthena navutiratanāni.",
  "tika-s0401t:581_2": "Padumeneva taṃ taṃ padesaṃ uttarati atikkamatīti padumuttaro, bhagavā.",
  "tika-s0401t:581_3": "Gandhadāmamālādāmādīhīti ādisaddena pattadāmādiṃ saṅgaṇhāti.",
  "tika-s0401t:581_4": "Tattha gandhadāmehi katamālā gandhadāmaṃ.",
  "tika-s0401t:581_5": "Lavaṅgatakkolajātipupphādīhi katamālā mālādāmaṃ.",
  "tika-s0401t:581_6": "Tamālapattādīhi katamālā pattadāmaṃ.",
  "tika-s0401t:581_7": "Vaṅgapaṭṭeti vaṅgadese uppannaghanasukhumavatthe.",
  "tika-s0401t:581_8": "Uttamasukhumavatthanti kāsikavatthamāha.",
  "tika-s0401t:582_0": "Teparivaṭṭadhammacakkappavattanasuttantapariyosāneti ettha “idaṃ dukkhaṃ ariyasacca”ntiādinā saccavasena,",
  "tika-s0401t:582_1": "“dukkhaṃ ariyasaccaṃ pariññeyya”ntiādinā kiccavasena,",
  "tika-s0401t:582_2": "“dukkhaṃ ariyasaccaṃ pariññāta”ntiādinā katavasena ca tīhi ākārehi parivaṭṭetvā catunnaṃ saccānaṃ desitattā",
  "tika-s0401t:582_3": "tayo parivaṭṭā etassa atthīti tiparivaṭṭaṃ,",
  "tika-s0401t:582_4": "tiparivaṭṭameva teparivaṭṭaṃ,",
  "tika-s0401t:582_5": "teparivaṭṭañca taṃ dhammacakkappavattanañcāti teparivaṭṭadhammacakkappavattanaṃ,",
  "tika-s0401t:582_6": "tadeva suttantaṃ,",
  "tika-s0401t:582_7": "tassa pariyosāneti attho.",
  "tika-s0401t:583_0": "Sāligabbhaṃ phāletvā ādāyāti sāligabbhaṃ phāletvā tattha labbhamānaṃ sālikhīrarasaṃ ādāya.",
  "tika-s0401t:583_1": "Anucchavikanti buddhānaṃ anucchavikaṃ khīrapāyasaṃ pacāpema.",
  "tika-s0401t:583_2": "Veṇiyo purisabhāvavasena bandhitvā kalāpakaraṇe kalāpaggaṃ.",
  "tika-s0401t:583_3": "Khale kalāpānaṃ ṭhapanadivase khalaggaṃ.",
  "tika-s0401t:583_4": "Madditvā vīhīnaṃ rāsikaraṇadivase khalabhaṇḍaggaṃ.",
  "tika-s0401t:583_5": "Koṭṭhesu hi dhaññassa pakkhipanadivase koṭṭhaggaṃ.",
  "tika-s0401t:584_0": "Dve gatiyoti dve eva nipphattiyo,",
  "tika-s0401t:584_1": "dve niṭṭhāti attho.",
  "tika-s0401t:584_2": "Tasmiṃ kumāre sabbaññutaṃ patteti koṇḍaññamāṇavasseva laddhiyaṃ ṭhatvā itarepi cha janā putte anusāsiṃsu.",
  "tika-s0401t:584_3": "Bodhirukkhamūle pācīnapassaṃ acalaṭṭhānaṃ nāma,",
  "tika-s0401t:584_4": "yaṃ “vajirāsana”ntipi vuccati.",
  "tika-s0401t:584_5": "Mahataṃ mahatiyo vahatīti “pācīnamukho”ti avatvā “pācīnalokadhātuabhimukho”ti vuttaṃ.",
  "tika-s0401t:584_6": "Maṃsacakkhupi lokanāthassa appaṭighātaṃ mahāvisayañcāti.",
  "tika-s0401t:584_7": "Caturaṅgasamannāgatanti “kāmaṃ taco ca nhāru ca,",
  "tika-s0401t:584_8": "aṭṭhi ca avasissatū”tiādinā vuttacaturaṅgasamannāgataṃ.",
  "tika-s0401t:585_0": "Idaṃ pana sabbamevāti “kassa nu kho ahaṃ paṭhamaṃ dhammaṃ desessāmī”tiādinayappavattaṃ sabbameva.",
  "tika-s0401t:585_1": "Parivitakkamattameva tathā atthasiddhiyā abhāvato.",
  "tika-s0401t:585_2": "Pupphitaphalitaṃ katvāti abhiññāpaṭisambhidāhi sabbapāliphullaṃ,",
  "tika-s0401t:585_3": "maggaphalehi sabbaso phalabhārabharitañca karonto pupphitaṃ phalitaṃ katvā.",
  "tika-s0401t:585_4": "Apakkamitukāmo hutvāti dvepi aggasāvake attano nipaccakāraṃ karonte disvā tesaṃ guṇātirekataṃ bahu maññanto buddhānaṃ santikā apakkamitukāmo hutvā.",
  "tika-s0401t:585_5": "Tatthevāti chaddantadahatīreyeva.",
  "tika-s0401t:586_0": "Sāriputta-moggallānattheravatthu",
  "tika-s0401t:587_0": "189- 190.",
  "tika-s0401t:587_1": "Dutiyatatiyesu iddhimantānanti ettha manta-",
  "tika-s0401t:587_2": "saddo atisayatthavisayoti therassa atisayikaiddhitaṃ dassetuṃ –",
  "tika-s0401t:587_3": "“iddhiyā sampannāna”nti vuttaṃ.",
  "tika-s0401t:587_4": "Saha paṃsūhi kīḷiṃsūti sahapaṃsukīḷitā.",
  "tika-s0401t:587_5": "Idhalokattabhāvamevāti diṭṭhadhammikaattabhāvameva.",
  "tika-s0401t:587_6": "Soḷasa paññā paṭivijjhitvā ṭhitoti majjhimanikāye anupadasuttantadesanāya “mahāpañño,",
  "tika-s0401t:587_7": "bhikkhave,",
  "tika-s0401t:587_8": "sāriputto,",
  "tika-s0401t:587_9": "puthupañño,",
  "tika-s0401t:587_10": "bhikkhave,",
  "tika-s0401t:587_11": "sāriputto,",
  "tika-s0401t:587_12": "hāsapañño,",
  "tika-s0401t:587_13": "bhikkhave,",
  "tika-s0401t:587_14": "sāriputto,",
  "tika-s0401t:587_15": "javanapañño,",
  "tika-s0401t:587_16": "bhikkhave,",
  "tika-s0401t:587_17": "sāriputto,",
  "tika-s0401t:587_18": "tikkhapañño,",
  "tika-s0401t:587_19": "bhikkhave,",
  "tika-s0401t:587_20": "sāriputto,",
  "tika-s0401t:587_21": "nibbedhikapañño,",
  "tika-s0401t:587_22": "bhikkhave,",
  "tika-s0401t:587_23": "sāriputto”ti evamāgatā mahāpaññādikā cha,",
  "tika-s0401t:587_24": "tasmiṃyeva sutte āgatā navānupubbavihārasamāpattipaññā,",
  "tika-s0401t:587_25": "arahattamaggapaññāti imā soḷasavidhā paññā paṭivijjhitvā sacchikatvā ṭhito.",
  "tika-s0401t:588_0": "Pañhasākacchanti pañhassa pucchanavasena vissajjanavasena ca sākacchaṃ karoti.",
  "tika-s0401t:588_1": "Atthikehi upaññātaṃ magganti etaṃ anubandhanassa kāraṇavacanaṃ.",
  "tika-s0401t:588_2": "Idañhi vuttaṃ hoti –",
  "tika-s0401t:588_3": "yaṃnūnāhaṃ imaṃ bhikkhuṃ piṭṭhito piṭṭhito anubandheyyaṃ. Kasmā?",
  "tika-s0401t:588_4": "Yasmā idaṃ piṭṭhito piṭṭhito anubandhanaṃ nāma atthikehi upaññātaṃ maggaṃ,",
  "tika-s0401t:588_5": "ñāto ceva upagato ca maggoti attho.",
  "tika-s0401t:588_6": "Atha vā atthikehi amhehi maraṇe sati amatenapi bhavitabbanti evaṃ kevalaṃ atthīti upaññātaṃ,",
  "tika-s0401t:588_7": "anumānañāṇena upagantvā ñātaṃ nibbānaṃ nāma atthi,",
  "tika-s0401t:588_8": "taṃ magganto pariyesantoti evampettha attho daṭṭhabbo.",
  "tika-s0401t:589_0": "Nesaṃ parisāyāti dvinnaṃ aggasāvakānaṃ parivārabhūtaparisāya.",
  "tika-s0401t:589_1": "Dve aggasāvaketi sāriputtamoggallāne dve mahānubhāve sāvake.",
  "tika-s0401t:589_2": "Ṭhānantareti aggasāvakattasaññite ṭhānantare ṭhapesi.",
  "tika-s0401t:589_3": "Kasmā panettha “aggasāvake”ti avatvā “mahāsāvake”ti vuttaṃ.",
  "tika-s0401t:589_4": "Yadi aññepi mahātherā abhiññātādiguṇavisesayogena “mahāsāvakā”ti vattabbataṃ labhanti,",
  "tika-s0401t:589_5": "imeyeva pana sāvakesu anaññasādhāraṇabhūtā visesato “mahāsāvakā”ti vattabbāti dassanatthaṃ “dvepi mahāsāvake”ti vuttaṃ.",
  "tika-s0401t:590_0": "Mahākassapattheravatthu",
  "tika-s0401t:591_0": "191.",
  "tika-s0401t:591_1": "Catutthe yasmā dhutavādadhutadhammadhutaṅgāni dhutamūlakāni,",
  "tika-s0401t:591_2": "tasmā “dhuto veditabbo”ti āraddhaṃ,",
  "tika-s0401t:591_3": "tattha kilese dhuni dhutavāti dhuto,",
  "tika-s0401t:591_4": "dhutakileso puggalo,",
  "tika-s0401t:591_5": "kilesadhunano vā dhammo,",
  "tika-s0401t:591_6": "kilesadhunano dhammoti ca sapubbabhāgo ariyamaggo daṭṭhabbo.",
  "tika-s0401t:591_7": "Taṃ dhutasaññitaṃ kilesadhunanadhammaṃ vadati,",
  "tika-s0401t:591_8": "pare tattha patiṭṭhāpetīti dhutavādo.",
  "tika-s0401t:591_9": "Catukkañcettha sambhavatīti taṃ dassetuṃ –",
  "tika-s0401t:591_10": "“ettha panā”tiādi āraddhaṃ.",
  "tika-s0401t:591_11": "Tayidanti nipāto,",
  "tika-s0401t:591_12": "tassa so ayanti attho.",
  "tika-s0401t:591_13": "Dhutabhūtassa dhutabhūtā dhammā dhutadhammā.",
  "tika-s0401t:591_14": "Appicchatā santuṭṭhitā heṭṭhā vuttā eva.",
  "tika-s0401t:591_15": "Kilese sammā likhati tacchatīti sallekho,",
  "tika-s0401t:591_16": "kilesajegucchī,",
  "tika-s0401t:591_17": "tassa bhāvo sallekhatā.",
  "tika-s0401t:591_18": "Dvīhipi kāmehi viviccatīti paviveko,",
  "tika-s0401t:591_19": "yonisomanasikārabahulo puggalo,",
  "tika-s0401t:591_20": "tassa bhāvo pavivekatā.",
  "tika-s0401t:591_21": "Iminā sarīraṭṭhapanamattena atthīti idamaṭṭhi ttha-",
  "tika-s0401t:591_22": "kārassa ṭṭha-",
  "tika-s0401t:591_23": "kāraṃ katvā,",
  "tika-s0401t:591_24": "tassa bhāvo idamaṭṭhitā,",
  "tika-s0401t:591_25": "imehi vā kusaladhammehi atthi idamaṭṭhi,",
  "tika-s0401t:591_26": "yena ñāṇena “pabbajitena nāma paṃsukūlikaṅgādīsu patiṭṭhitena bhavitabba”nti yathānusiṭṭhaṃ dhutaguṇe samādiyati ceva pariharati ca,",
  "tika-s0401t:591_27": "taṃ ñāṇaṃ idamaṭṭhitā. Tenāha –",
  "tika-s0401t:591_28": "“idamaṭṭhitā ñāṇamevā”ti.",
  "tika-s0401t:591_29": "Dhutadhammā nāmāti dhutaṅgasevanāya paṭipakkhabhūtānaṃ pāpadhammānaṃ dhunanavasena pavattiyā dhutoti",
  "tika-s0401t:591_30": "laddhanāmāya dhutaṅgacetanāya upakārakā dhammāti katvā dhutadhammā nāma.",
  "tika-s0401t:591_31": "Anupatantīti tadantogadhā tappariyāpannā honti tadubhayasseva pavattivisesabhāvato.",
  "tika-s0401t:591_32": "Paṭikkhepavatthūsūti dhutaṅgasevanāya paṭikkhipitabbavatthūsu pahātabbavatthūsu.",
  "tika-s0401t:592_0": "Paṃsukūlikaṅgaṃ…pe…",
  "tika-s0401t:592_1": "nesajjikaṅganti uddesopi peyyālanayena dassito.",
  "tika-s0401t:592_2": "Yadettha vattabbaṃ,",
  "tika-s0401t:592_3": "taṃ sabbaṃ visuddhimagge vitthārato vuttaṃ.",
  "tika-s0401t:592_4": "Dhutavādaggahaṇeneva therassa dhutabhāvopi gahito hotīti “dhutavādāna”nteva vuttaṃ.",
  "tika-s0401t:592_5": "Ayaṃ mahāti abhinīhārādimahantatāyapi sāsanassa upakāritāyapi ayaṃ thero mahā,",
  "tika-s0401t:592_6": "guṇamahantatāya pasaṃsāvacanameva vā etaṃ therassa yadidaṃ mahākassapoti yathā “mahāmoggallāno”ti.",
  "tika-s0401t:593_0": "Satthu dhammadesanāya vatthuttaye sañjātappasādatāya upāsakabhāve ṭhitattā vuttaṃ –",
  "tika-s0401t:593_1": "“uposathaṅgāni adhiṭṭhāyā”tiādi.",
  "tika-s0401t:593_2": "Etassa aggabhāvassāti yojetabbaṃ.",
  "tika-s0401t:593_3": "Saccakāroti saccabhāvāvaho kāro,",
  "tika-s0401t:593_4": "avisaṃvādanavasena vā tadatthasādhanoti attho.",
  "tika-s0401t:593_5": "Kolāhalanti kutūhalavipphāro.",
  "tika-s0401t:593_6": "Satthā sattame sattame saṃvacchare dhammaṃ kathento sattānaṃ savanayoggaṃ kālaṃ sallakkhento divā sāyanhasamayaṃ katheti,",
  "tika-s0401t:593_7": "rattiyaṃ sakalayāmaṃ. Tenāha –",
  "tika-s0401t:593_8": "“brāhmaṇo brāhmaṇe āha –",
  "tika-s0401t:593_9": "‘bhoti kiṃ rattiṃ dhammaṃ suṇissasi divā”’ti.",
  "tika-s0401t:593_10": "Vissāsikoti vissāsikabhāvo.",
  "tika-s0401t:593_11": "“Tato paṭṭhāya so”ti vā pāṭho.",
  "tika-s0401t:594_0": "Dve asaṅkhyeyyāni pūritapāramissāti idaṃ sā paramparāya sotapatitaṃ atthaṃ gahetvā āha.",
  "tika-s0401t:594_1": "Adinnavipākassāti avipakkavipākassa.",
  "tika-s0401t:594_2": "Bhaddake kāleti yutte kāle.",
  "tika-s0401t:594_3": "Nakkhattanti nakkhattena lakkhitaṃ chaṇaṃ.",
  "tika-s0401t:594_4": "Tasmiṃ tasmiñhi nakkhatte anubhavitabbachaṇāni nakkhattāni nāma,",
  "tika-s0401t:594_5": "itarāni pana chaṇāni nāma.",
  "tika-s0401t:594_6": "Sammāpatitadukkhato vimocanena tato niyyānāvahatāya icchitatthassa labhāpanato ca niyyānikaṃ.",
  "tika-s0401t:594_7": "Tesanti suvaṇṇapadumānaṃ.",
  "tika-s0401t:594_8": "Olambakāti suvaṇṇaratanavicittā ratanadāmā.",
  "tika-s0401t:594_9": "Puññaniyāmenāti puññānubhāvasiddhena niyāmena.",
  "tika-s0401t:594_10": "Svassa bārāṇasirajjaṃ dātuṃ katokāso.",
  "tika-s0401t:594_11": "Phussarathanti maṅgalarathaṃ.",
  "tika-s0401t:594_12": "Setacchattauṇhīsavālabījanikhaggamaṇipādukāni pañcavidhaṃ rājakakudhabhaṇḍanti vadanti.",
  "tika-s0401t:594_13": "Idha pana setacchattaṃ visuṃ gahitanti sīhāsanaṃ pañcamaṃ katvā vadanti.",
  "tika-s0401t:594_14": "Pārupanakaṇṇanti pārupanavatthassa dasantaṃ.",
  "tika-s0401t:594_15": "Dibbavatthadāyipuññānubhāvacodito “nanu tātā thūla”nti āha.",
  "tika-s0401t:594_16": "Aho tapassīti aho kapaṇo ahaṃ rājāti attho.",
  "tika-s0401t:594_17": "Buddhānaṃ saddahitvāti buddhānaṃ sāsanaṃ saddahitvā.",
  "tika-s0401t:594_18": "Caṅkamanasatānīti iti-",
  "tika-s0401t:594_19": "saddo ādyattho.",
  "tika-s0401t:594_20": "Tena hi aggisālādīni pabbajitasāruppāni ṭhānāni saṅgaṇhāti.",
  "tika-s0401t:595_0": "Sādhukīḷitanti ariyānaṃ parinibbutaṭṭhāne kātabbasakkāraṃ vadati.",
  "tika-s0401t:595_1": "Nappamajji,",
  "tika-s0401t:595_2": "nirogā ayyāti pucchitākāradassanaṃ.",
  "tika-s0401t:595_3": "Parinibbutā devāti devī paṭivacanaṃ adāsi.",
  "tika-s0401t:595_4": "Paṭiyādetvāti niyyātetvā.",
  "tika-s0401t:595_5": "Samaṇakapabbajjanti samitapāpehi ariyehi anuṭṭhātabbapabbajjaṃ.",
  "tika-s0401t:595_6": "So hi rājā paccekabuddhānaṃ vesassa diṭṭhattā “idameva bhaddaka”nti tādisaṃyeva liṅgaṃ gaṇhi.",
  "tika-s0401t:595_7": "Tatthevāti brahmaloke eva.",
  "tika-s0401t:595_8": "Vīsatime vasse sampatteti āharitvā sambandho.",
  "tika-s0401t:595_9": "Brahmalokato cavitvā nibbattattā,",
  "tika-s0401t:595_10": "brahmacariyādhikārassa ca cirakālasambhūtattā “evarūpaṃ kathaṃ mā kathethā”ti āha.",
  "tika-s0401t:595_11": "Vīsati dharaṇāni nikkhanti vadanti,",
  "tika-s0401t:595_12": "pañcapalaṃ nikkhanti apare.",
  "tika-s0401t:595_13": "Itthākaroti itthiratanassa uppattiṭṭhānaṃ.",
  "tika-s0401t:595_14": "Ayyadhītāti amhākaṃ ayyassa dhītā,",
  "tika-s0401t:595_15": "bhaddakāpilānīti attho.",
  "tika-s0401t:595_16": "Samānapaṇṇanti sadisapaṇṇaṃ sadisalekhaṃ kumārassa kumārikāya ca yuttaṃ paṇṇalekhaṃ.",
  "tika-s0401t:595_17": "Te purisā samāgataṭṭhānato magadharaṭṭhe mahātitthagāmaṃ maddaraṭṭhe sāgalanagarañca uddissa apakkamantā",
  "tika-s0401t:595_18": "aññamaññaṃ vissajjantā nāma hontīti “ito ca etto ca pesesu”nti vuttā.",
  "tika-s0401t:596_0": "Pupphadāmanti hatthihatthappamāṇaṃ pupphadāmaṃ.",
  "tika-s0401t:596_1": "Tānīti tāni ubhohi ganthāpitāni dve pupphadāmāni.",
  "tika-s0401t:596_2": "Teti ubho bhaddā ceva pippalikumāro ca.",
  "tika-s0401t:596_3": "Lokāmisenāti kāmassādena.",
  "tika-s0401t:596_4": "Asaṃsaṭṭhāti na saṃyuttā ghaṭe jalantena viya padīpena ajjhāsaye samujjalantena vimokkhabījena samussāhitacittattā.",
  "tika-s0401t:596_5": "Yantabaddhānīti sassasampādanatthaṃ tattha tattha dvārakavāṭayojanavasena baddhāni nikkhamanatumbāni.",
  "tika-s0401t:596_6": "Kammantoti kasikammakaraṇaṭṭhānaṃ.",
  "tika-s0401t:596_7": "Dāsikagāmāti dāsānaṃ vasanagāmā.",
  "tika-s0401t:596_8": "Osāretvāti pakkhipitvā.",
  "tika-s0401t:596_9": "Ākappakuttavasenāti ākāravasena kiriyāvasena.",
  "tika-s0401t:596_10": "Ananucchavikanti pabbajitabhāvassa ananurūpaṃ.",
  "tika-s0401t:596_11": "Tassa matthaketi dvedhāpathassa dvidhābhūtaṭṭhāne.",
  "tika-s0401t:596_12": "Etesaṃ saṅgahaṃ kātuṃ vaṭṭatīti nisīdatīti sambandho.",
  "tika-s0401t:596_13": "Sā pana tattha satthu nisajjā edisīti dassetuṃ –",
  "tika-s0401t:596_14": "“nisīdanto panā”tiādi vuttaṃ.",
  "tika-s0401t:596_15": "Tattha yā buddhānaṃ aparimitakālasambhūtācinteyyāpariññeyyapuññasambhārūpacayanibbattā rūpappabhāvabuddhaguṇavijjotitā",
  "tika-s0401t:596_16": "dvattiṃsamahāpurisalakkhaṇaasītianubyañjanasamujjalitā byāmappabhāketumālālaṅkatā sabhāvasiddhitāya akittimā",
  "tika-s0401t:596_17": "rūpakāyasirī,",
  "tika-s0401t:596_18": "taṃyeva mahākassapassa adiṭṭhapubbappasādasaṃvaddhanatthaṃ aniggūhitvā nisinno bhagavā “buddhavesaṃ gahetvā…pe…",
  "tika-s0401t:596_19": "nisīdī”ti vutto.",
  "tika-s0401t:596_20": "Asītihatthappadesaṃ byāpetvā pavattiyā asītihatthāti vuttā.",
  "tika-s0401t:596_21": "Satasākhoti bahusākho anekasākho.",
  "tika-s0401t:596_22": "Suvaṇṇavaṇṇova ahosi nirantaraṃ buddharasmīhi samantato samokiṇṇabhāvato.",
  "tika-s0401t:597_0": "Tīsu ṭhānesūti dūrato nātidūre āsanneti tīsu ṭhānesu.",
  "tika-s0401t:597_1": "Tīhi ovādehīti “tasmātiha te, kassapa,",
  "tika-s0401t:597_2": "evaṃ sikkhitabbaṃ ‘tibbaṃ me hirottappaṃ paccupaṭṭhitaṃ bhavissati theresu navesu majjhimesū’ti.",
  "tika-s0401t:597_3": "Evañhi te, kassapa,",
  "tika-s0401t:597_4": "sikkhitabbaṃ.",
  "tika-s0401t:597_5": "Tasmātiha te, kassapa,",
  "tika-s0401t:597_6": "evaṃ sikkhitabbaṃ ‘yaṃ kiñci dhammaṃ suṇissāmi kusalūpasaṃhitaṃ,",
  "tika-s0401t:597_7": "sabbaṃ taṃ aṭṭhiṃ katvā manasi karitvā sabbaṃ cetasā samannāharitvā ohitasoto dhammaṃ suṇissāmī’ti,",
  "tika-s0401t:597_8": "evañhi te, kassapa,",
  "tika-s0401t:597_9": "sikkhitabbaṃ.",
  "tika-s0401t:597_10": "Tasmātiha te, kassapa,",
  "tika-s0401t:597_11": "evaṃ sikkhitabbaṃ ‘sātasahagatā ca me kāyagatāsati na vijahissatī’ti,",
  "tika-s0401t:597_12": "evañhi te, kassapa,",
  "tika-s0401t:597_13": "sikkhitabba”nti imehi tīhi ovādehi.",
  "tika-s0401t:597_14": "Ettha hi bhagavā paṭhamaṃ ovādaṃ therassa brāhmaṇajātikattā jātimānappahānatthamabhāsi,",
  "tika-s0401t:597_15": "dutiyaṃ bāhusaccaṃ nissāya uppajjanakaahaṃkārappahānatthaṃ,",
  "tika-s0401t:597_16": "tatiyaṃ upadhisampattiṃ nissāya uppajjanakaattasinehappahānatthaṃ.",
  "tika-s0401t:597_17": "Mudukā kho tyāyanti mudukā kho te ayaṃ.",
  "tika-s0401t:597_18": "Kasmā pana bhagavā evamāha?",
  "tika-s0401t:597_19": "Therena saha cīvaraṃ parivattetukāmatāya.",
  "tika-s0401t:597_20": "Kasmā parivattetukāmo jātoti?",
  "tika-s0401t:597_21": "Theraṃ attano ṭhāne ṭhapetukāmatāya.",
  "tika-s0401t:597_22": "Kiṃ sāriputtamoggallānā natthīti? Atthi,",
  "tika-s0401t:597_23": "evaṃ panassa ahosi “imena ciraṃ ṭhassanti,",
  "tika-s0401t:597_24": "kassapo pana vīsativassasatāyuko,",
  "tika-s0401t:597_25": "so mayi parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇakālappavattanakaṃ",
  "tika-s0401t:597_26": "karissatīti attano ṭhāne ṭhapesi.",
  "tika-s0401t:597_27": "Evaṃ bhikkhū kassapassa sussūsitabbaṃ maññissantī”ti.",
  "tika-s0401t:597_28": "Tasmā evamāha.",
  "tika-s0401t:598_0": "Candūpamoti candasadiso hutvā.",
  "tika-s0401t:598_1": "Kiṃ parimaṇḍalatāya? No,",
  "tika-s0401t:598_2": "apica kho yathā cando gaganatalaṃ pakkhandamāno na kenaci saddhiṃ santhavaṃ vā sinehaṃ vā ālayaṃ vā karoti,",
  "tika-s0401t:598_3": "na ca na hoti mahājanassa piyo manāpo,",
  "tika-s0401t:598_4": "ayampi evaṃ kenaci saddhiṃ santhavādīnaṃ akaraṇena bahujanassa piyo manāpo candūpamo hutvā khattiyakulādīni cattāri kulāni upasaṅkamatīti attho.",
  "tika-s0401t:598_5": "Apakasseva kāyaṃ apakassa cittanti teneva santhavādīnaṃ akaraṇena kāyañca cittañca apakaḍḍhitvā,",
  "tika-s0401t:598_6": "apanetvāti attho.",
  "tika-s0401t:598_7": "Niccaṃ navoti niccanavakova,",
  "tika-s0401t:598_8": "āgantukasadiso hutvāti attho.",
  "tika-s0401t:598_9": "Āgantuko hi paṭipāṭiyā sampattagehaṃ pavisitvā sace naṃ gharasāmikā disvā “amhākampi puttabhātaro vippavāsaṃ",
  "tika-s0401t:598_10": "gantvā evaṃ vicariṃsū”ti anukampamānā nisīdāpetvā bhojenti,",
  "tika-s0401t:598_11": "bhuttamattoyeva “tumhākaṃ bhājanaṃ gaṇhathā”ti uṭṭhāya pakkamati,",
  "tika-s0401t:598_12": "na tehi saddhiṃ santhavaṃ vā karoti,",
  "tika-s0401t:598_13": "kiccakaraṇīyāni vā saṃvidahati,",
  "tika-s0401t:598_14": "evamayampi paṭipāṭiyā sampattaṃ gharaṃ pavisitvā yaṃ iriyāpathe pasannā manussā denti,",
  "tika-s0401t:598_15": "taṃ gahetvā chinnasanthavo tesaṃ kiccakaraṇīye abyāvaṭo hutvā nikkhamatīti dīpeti.",
  "tika-s0401t:599_0": "Appagabbhoti nappagabbho,",
  "tika-s0401t:599_1": "aṭṭhaṭṭhānena kāyapāgabbhiyena,",
  "tika-s0401t:599_2": "catuṭṭhānena vacīpāgabbhiyena,",
  "tika-s0401t:599_3": "anekaṭṭhānena manopāgabbhiyena ca virahitoti attho.",
  "tika-s0401t:599_4": "Aṭṭhaṭṭhānaṃ kāyapāgabbhiyaṃ nāma saṅghagaṇapuggalabhojanasālajantāgharanahānatitthabhikkhācāramaggesu",
  "tika-s0401t:599_5": "antaragharapavesane ca kāyena appatirūpakaraṇaṃ.",
  "tika-s0401t:599_6": "Catuṭṭhānaṃ vacīpāgabbhiyaṃ nāma saṅghagaṇapuggalaantaragharesu appatirūpavācānicchāraṇaṃ.",
  "tika-s0401t:599_7": "Anekaṭṭhānaṃ manopāgabbhiyaṃ nāma tesu tesu ṭhānesu kāyavācāhi ajjhācāraṃ anāpajjitvāpi manasā kāmavitakkādīnaṃ vitakkanaṃ.",
  "tika-s0401t:599_8": "Sabbesampi imesaṃ pāgabbhiyānaṃ abhāvena appagabbho hutvā kulāni upasaṅkamatīti attho.",
  "tika-s0401t:599_9": "Kassapasaṃyuttena ca candūpamappaṭipadāditherassa dhutavādesu aggabhāvassa bodhitattā vuttaṃ “etadeva kassapasaṃyuttaṃ aṭṭhuppattiṃ katvā”ti.",
  "tika-s0401t:600_0": "Anuruddhattheravatthu",
  "tika-s0401t:601_0": "192.",
  "tika-s0401t:601_1": "Pañcame bhojanapapañcamattanti gocaragāme piṇḍāya caraṇāhāraparibhogasaññitaṃ bhojanapapañcamattaṃ.",
  "tika-s0401t:601_2": "Dīparukkhānanti lohadantakaṭṭhamayānaṃ mahantānaṃ dīparukkhānaṃ.",
  "tika-s0401t:601_3": "Lohamayesupi hi tesu dīpādhāresu dīparukkhakāti ruḷhiresā daṭṭhabbā.",
  "tika-s0401t:601_4": "Olambakadīpamaṇḍaladīpasañcaraṇadīpādikā sesadīpā.",
  "tika-s0401t:602_0": "Anupariyāyi padakkhiṇakaraṇavasena.",
  "tika-s0401t:602_1": "Ahaṃ tenāti yena tuyhaṃ attho,",
  "tika-s0401t:602_2": "ahaṃ tena pavāremi,",
  "tika-s0401t:602_3": "tasmā taṃ āharāpetvā gaṇhāti attho.",
  "tika-s0401t:602_4": "Suvaṇṇapātiyaṃyevassa bhattaṃ uppajjīti devatānubhāvena uppajji,",
  "tika-s0401t:602_5": "na kiñci pacanakiccaṃ atthi.",
  "tika-s0401t:602_6": "Satta mahāpurisavitakke vitakkesīti “appicchassāyaṃ dhammo,",
  "tika-s0401t:602_7": "nāyaṃ dhammo mahicchassā”tiādike satta mahāpurisavitakke vitakkesi.",
  "tika-s0401t:602_8": "Aṭṭhameti “nippapañcārāmassāyaṃ dhammo,",
  "tika-s0401t:602_9": "nāyaṃ dhammo papañcārāmassā”ti etasmiṃ purisavitakke.",
  "tika-s0401t:603_0": "Mama saṅkappamaññāyāti “appicchassāyaṃ dhammo,",
  "tika-s0401t:603_1": "nāyaṃ dhammo mahicchassā”tiādinā mahāpurisavitakkavasena āraddhamattaṃ matthakaṃ pāpetuṃ asamatthabhāvena ṭhitaṃ mama saṅkappaṃ jānitvā.",
  "tika-s0401t:603_2": "Manomayenāti manomayena viya manasā nimmitasadisena,",
  "tika-s0401t:603_3": "pariṇāmitenāti attho.",
  "tika-s0401t:603_4": "Iddhiyāti “ayaṃ kāyo idaṃ cittaṃ viya hotū”ti evaṃ pavattāya adhiṭṭhāniddhiyā.",
  "tika-s0401t:604_0": "Yadā me ahu saṅkappoti yasmiṃ kāle mayhaṃ “kīdiso nu kho aṭṭhamo mahāpurisavitakko”ti parivitakko ahosi,",
  "tika-s0401t:604_1": "yadā me ahu saṅkappo,",
  "tika-s0401t:604_2": "tato mama saṅkappamaññāya iddhiyā upasaṅkami,",
  "tika-s0401t:604_3": "uttari desayīti yojanā.",
  "tika-s0401t:604_4": "Uttari desayīti “nippapañcārāmassāyaṃ dhammo nippapañcaratino,",
  "tika-s0401t:604_5": "nāyaṃ dhammo papañcārāmassa papañcaratino”ti imaṃ aṭṭhamaṃ mahāpurisavitakkaṃ pūrento upari desayi.",
  "tika-s0401t:604_6": "Taṃ pana desitaṃ dassento āha –",
  "tika-s0401t:604_7": "“nippapañcarato buddho,",
  "tika-s0401t:604_8": "nippapañcamadesayī”ti,",
  "tika-s0401t:604_9": "papañcā nāma rāgādayo kilesā,",
  "tika-s0401t:604_10": "tesaṃ vūpasamanatāya tadabhāvato ca lokuttaradhammā nippapañcā nāma.",
  "tika-s0401t:604_11": "Yathā taṃ pāpuṇāti,",
  "tika-s0401t:604_12": "tathā dhammaṃ desesi,",
  "tika-s0401t:604_13": "sāmukkaṃsikaṃ catusaccadesanaṃ adesayīti attho.",
  "tika-s0401t:605_0": "Tassāhaṃ dhammamaññāyāti tassa satthu desanādhammaṃ jānitvā.",
  "tika-s0401t:605_1": "Vihāsinti yathānusiṭṭhaṃ paṭipajjanto vihariṃ.",
  "tika-s0401t:605_2": "Sāsane ratoti sikkhattayasaṅgahe sāsane abhirato.",
  "tika-s0401t:605_3": "Tisso vijjā anuppattāti pubbenivāsañāṇaṃ,",
  "tika-s0401t:605_4": "dibbacakkhuñāṇaṃ,",
  "tika-s0401t:605_5": "āsavakkhayañāṇanti imā tisso vijjā mayā anuppattā sacchikatā.",
  "tika-s0401t:605_6": "Tato eva kataṃ buddhassa sāsanaṃ,",
  "tika-s0401t:605_7": "anusiṭṭhi ovādo anuṭṭhitoti attho.",
  "tika-s0401t:606_0": "Bhaddiyattheravatthu",
  "tika-s0401t:607_0": "193.",
  "tika-s0401t:607_1": "Chaṭṭhe ucca-",
  "tika-s0401t:607_2": "saddena samānattho uccā-",
  "tika-s0401t:607_3": "saddoti āha –",
  "tika-s0401t:607_4": "“uccākulikānanti ucce kule jātāna”nti.",
  "tika-s0401t:607_5": "Kāḷī sā devīti kāḷavaṇṇatāya kāḷī sā devī.",
  "tika-s0401t:607_6": "Kulānukkamena rajjānuppatti mahākulinassevāti vuttaṃ –",
  "tika-s0401t:607_7": "“soyeva cā”tiādi.",
  "tika-s0401t:608_0": "Lakuṇḍakabhaddiyattheravatthu",
  "tika-s0401t:609_0": "194.",
  "tika-s0401t:609_1": "Sattame rittakoti deyyavatthurahito.",
  "tika-s0401t:609_2": "Guṇe āvajjetvāti bhagavato rūpaguṇe ceva ākappasampadādiguṇe ca attano adhippāyaṃ ñatvā ambapakkassa",
  "tika-s0401t:609_3": "paṭiggahaṇaṃ paribhuñjananti evamādike yathāupaṭṭhite guṇe āvajjetvā.",
  "tika-s0401t:610_0": "Piṇḍolabhāradvājattheravatthu",
  "tika-s0401t:611_0": "195.",
  "tika-s0401t:611_1": "Aṭṭhame abhītanādabhāvena sīhassa viya nādo sīhanādo,",
  "tika-s0401t:611_2": "so etesaṃ atthīti sīhanādikā,",
  "tika-s0401t:611_3": "tesaṃ sīhanādikānaṃ.",
  "tika-s0401t:611_4": "Garahitabbapasaṃsitabbadhamme yāthāvato jānantasseva garahā pasaṃsā ca yuttarūpāti āha –",
  "tika-s0401t:611_5": "“buddhā ca nāmā”tiādi.",
  "tika-s0401t:611_6": "Khīṇā jātītiādīhi paccavekkhaṇañāṇassa bhūmiṃ dasseti.",
  "tika-s0401t:611_7": "Tena hi ñāṇena ariyasāvako paccavekkhanto “khīṇā jātī”tiādiṃ pajānāti.",
  "tika-s0401t:611_8": "Katamā panassa jāti khīṇā,",
  "tika-s0401t:611_9": "kathañca pajānātīti?",
  "tika-s0401t:611_10": "Na tāvassa atītā khīṇā pubbeva khīṇattā,",
  "tika-s0401t:611_11": "na anāgatā anāgate vāyāmābhāvato,",
  "tika-s0401t:611_12": "na paccuppannā vijjamānattā.",
  "tika-s0401t:611_13": "Yā pana maggassa abhāvitattā uppajjeyya ekacatupañcavokārabhavesu ekacatupañcakkhandhappabhedā jāti,",
  "tika-s0401t:611_14": "sā maggassa bhāvitattā anuppādadhammataṃ āpajjanena khīṇā.",
  "tika-s0401t:611_15": "Taṃ so maggabhāvanāya pahīnakilese paccavekkhitvā “kilesābhāve vijjamānampi kammaṃ āyatiṃ appaṭisandhikaṃ hotī”ti jānanto pajānāti.",
  "tika-s0401t:612_0": "Vusitanti vuṭṭhaṃ parivuṭṭhaṃ,",
  "tika-s0401t:612_1": "kataṃ caritaṃ niṭṭhitanti attho.",
  "tika-s0401t:612_2": "Brahmacariyanti maggabrahmacariyaṃ.",
  "tika-s0401t:612_3": "Puthujjanakalyāṇakena hi saddhiṃ satta sekkhā maggabrahmacariyaṃ vasanti nāma,",
  "tika-s0401t:612_4": "khīṇāsavo vuṭṭhavāso.",
  "tika-s0401t:612_5": "Tasmā ariyasāvako attano brahmacariyavāsaṃ paccavekkhanto “vusitaṃ brahmacariya”nti pajānāti.",
  "tika-s0401t:612_6": "Kataṃ karaṇīyanti catūsu saccesu catūhi maggehi pariññāpahānasacchikiriyābhāvanābhisamayavasena soḷasavidhaṃ kiccaṃ niṭṭhāpitanti attho.",
  "tika-s0401t:612_7": "Puthujjanakalyāṇakādayo hi taṃ kiccaṃ karonti,",
  "tika-s0401t:612_8": "khīṇāsavo katakaraṇīyo.",
  "tika-s0401t:612_9": "Tasmā ariyasāvako attano karaṇīyaṃ paccavekkhanto “kataṃ karaṇīya”nti pajānāti.",
  "tika-s0401t:612_10": "Nāparaṃ itthattāyāti idāni puna itthabhāvāya evaṃ soḷasavidhakiccabhāvāya,",
  "tika-s0401t:612_11": "kilesakkhayāya vā maggabhāvanāya kiccaṃ me natthīti pajānāti.",
  "tika-s0401t:612_12": "Atha vā itthattāyāti itthabhāvato imasmā evaṃpakārā idāni vattamānakkhandhasantānā aparaṃ khandhasantānaṃ mayhaṃ natthi,",
  "tika-s0401t:612_13": "ime pana pañcakkhandhā pariññātā tiṭṭhanti chinnamūlakā rukkhā viya,",
  "tika-s0401t:612_14": "te carimakaviññāṇanirodhena anupādāno viya jātavedo nibbāyissantīti pajānāti.",
  "tika-s0401t:613_0": "Mantāṇiputtapuṇṇattheravatthu",
  "tika-s0401t:614_0": "196.",
  "tika-s0401t:614_1": "Navame aṭṭhārasasupi vijjāṭṭhānesu nipphattiṃ gatattā “sabbasippesu kovido hutvā”ti vuttaṃ.",
  "tika-s0401t:614_2": "Abhidayāabbhaññāvahasseva dhammassa tattha upalabbhanato “mokkhadhammaṃ adisvā”ti vuttaṃ. Tenāha –",
  "tika-s0401t:614_3": "“idaṃ vedattayaṃ nāmā”tiādi.",
  "tika-s0401t:614_4": "Tathā hi anena duggatiparimuccanampi dullabhaṃ,",
  "tika-s0401t:614_5": "abhiññāparivārānaṃ aṭṭhannaṃ samāpattīnaṃ lābhitāya sayaṃ ekadesena upasanto paramukkaṃsagataṃ uttamadamathasamathaṃ",
  "tika-s0401t:614_6": "anaññasādhāraṇaṃ bhagavantaṃ sambhāvento “ayaṃ puriso”tiādimāha.",
  "tika-s0401t:614_7": "Piṭakāni gahetvā āgacchantīti phalabhājanāni gahetvā assāmikāya āgacchanti.",
  "tika-s0401t:614_8": "Buddhānanti gāravavasena bahuvacananiddeso kato.",
  "tika-s0401t:614_9": "Paribhuñjīti devatāhi pakkhittadibbojaṃ vanamūlaphalāphalaṃ paribhuñji.",
  "tika-s0401t:614_10": "Patte patiṭṭhāpitasamanantarameva hi devatā tattha dibbojaṃ pakkhipiṃsu.",
  "tika-s0401t:614_11": "Sammasitvāti paccavekkhitvā,",
  "tika-s0401t:614_12": "parivattetvāti ca vadanti.",
  "tika-s0401t:614_13": "Arahattaṃ pāpuṇiṃsūti mahādevattherassa anumodanakathāya anupubbikathāsakkhikāya suvisodhitacittasantānā arahattaṃ pāpuṇiṃsu.",
  "tika-s0401t:615_0": "Dasahi kathāvatthūhīti appicchakathā santuṭṭhikathā pavivekakathā asaṃsaggakathā vīriyārambhakathā sīlasampadākathā",
  "tika-s0401t:615_1": "samādhisampadākathā paññāsampadākathā vimuttisampadākathā vimuttiñāṇadassanasampadākathāti imehi dasahi",
  "tika-s0401t:615_2": "kathāvatthūhi.",
  "tika-s0401t:615_3": "Jātibhūmiraṭṭhavāsinoti jātibhūmivantadesavāsino,",
  "tika-s0401t:615_4": "satthu jātadesavāsinoti attho.",
  "tika-s0401t:615_5": "Sīsānulokikoti purato gacchantassa sīsaṃ anu anu passanto.",
  "tika-s0401t:615_6": "Okāsaṃ sallakkhetvāti sākacchāya avasaraṃ sallakkhetvā.",
  "tika-s0401t:615_7": "Sattavisuddhikkamaṃ pucchīti “kiṃ nu kho, āvuso,",
  "tika-s0401t:615_8": "sīlavisuddhatthaṃ bhagavati brahmacariyaṃ vussatī”tiādinā satta visuddhiyo pucchi.",
  "tika-s0401t:615_9": "Dhammakathikānaṃ aggaṭṭhāne ṭhapesi savisesena dasakathāvatthulābhitāya.",
  "tika-s0401t:616_0": "Mahākaccānattheravatthu",
  "tika-s0401t:617_0": "197.",
  "tika-s0401t:617_1": "Dasame saṃkhittena kathitadhammassāti madhupiṇḍikasuttantadesanāsu viya saṅkhepena desitadhammassa.",
  "tika-s0401t:617_2": "Taṃ desanaṃ vitthāretvāti taṃ saṅkhepadesanaṃ āyatanādivasena vitthāretvā.",
  "tika-s0401t:617_3": "Atthaṃ vibhajamānānanti tassā saṅkhepadesanāya atthaṃ vibhajitvā kathentānaṃ.",
  "tika-s0401t:617_4": "Atthavasena vāti “ettakā etassa atthā”ti atthavasena vā desanaṃ pūretuṃ sakkonti.",
  "tika-s0401t:617_5": "Byañjanavasena vāti “ettakāni ettha byañjanāni desanāvasena vattabbānī”ti byañjanavasena vā pūretuṃ sakkonti.",
  "tika-s0401t:617_6": "Ayaṃ pana mahākaccānatthero ubhayavasenapi sakkoti tassa saṅkhepena uddiṭṭhassa vitthārena satthu ajjhāsayānurūpaṃ desanato,",
  "tika-s0401t:617_7": "tasmā tattha aggoti vutto.",
  "tika-s0401t:617_8": "Vuttanayenevāti “pātova subhojanaṃ bhuñjitvā uposathaṅgāni adhiṭṭhāyā”tiādinā heṭṭhā vuttanayeneva.",
  "tika-s0401t:617_9": "Aññehīti aññāsaṃ itthīnaṃ kesehi ativiya dīghā.",
  "tika-s0401t:617_10": "Na kevalañca dīghā eva,",
  "tika-s0401t:617_11": "atha kho siniddhanīlamudukañcikā ca.",
  "tika-s0401t:617_12": "Nikkesīti appakesī yathā “anudarā kaññā”ti.",
  "tika-s0401t:618_0": "Paṇiyanti vikketabbabhaṇḍaṃ.",
  "tika-s0401t:618_1": "Āvajjetvāti upanissayaṃ kesānaṃ pakatibhāvāpattiñca āvajjetvā.",
  "tika-s0401t:618_2": "Gāravenāti muṇḍasīsāpi there gāravena ekavacaneneva āgantvā.",
  "tika-s0401t:618_3": "Nimantetvāti svātanāya nimantetvā.",
  "tika-s0401t:618_4": "Imissā itthiyāti yathāvuttaseṭṭhidhītaramāha.",
  "tika-s0401t:618_5": "Diṭṭhadhammikovāti avadhāraṇaṃ aṭṭhānapayuttaṃ,",
  "tika-s0401t:618_6": "diṭṭhadhammiko yasapaṭilābhova ahosīti attho.",
  "tika-s0401t:618_7": "Yasapaṭilābhoti ca bhavasampattipaṭilābho.",
  "tika-s0401t:618_8": "Sattasu hi javanacetanāsu paṭhamā diṭṭhadhammavedanīyaphalā,",
  "tika-s0401t:618_9": "pacchimā upapajjavedanīyaphalā,",
  "tika-s0401t:618_10": "majjhe pañca aparāpariyavedanīyaphalā,",
  "tika-s0401t:618_11": "tasmā paṭhamaṃ ekaṃ cetanaṃ ṭhapetvā sesā yathāsakaṃ paripuṇṇaphaladāyino honti,",
  "tika-s0401t:618_12": "paṭhamacetanāya pana diṭṭhadhammiko yasapaṭilābhova ahosi.",
  "tika-s0401t:619_0": "Paṭhamaetadaggavaggavaṇṇanā niṭṭhitā.",
  "tika-s0401t:620_0": "14. Etadaggavaggo",
  "tika-s0401t:621_0": "(14) 2. Dutiyaetadaggavaggavaṇṇanā",
  "tika-s0401t:622_0": "Cūḷapanthakattheravatthu",
  "tika-s0401t:623_0": "198- 200.",
  "tika-s0401t:623_1": "Dutiyassa paṭhame manena nibbattitanti abhiññāmanena uppāditaṃ.",
  "tika-s0401t:623_2": "Manena katakāyoti abhiññācittena desantaraṃ pattakāyo.",
  "tika-s0401t:623_3": "Manena nibbattitakāyoti abhiññāmanasā nimmitakāyo “aññaṃ kāyaṃ abhinimminātī”tiādīsu viya.",
  "tika-s0401t:623_4": "Ekasadiseyevāti attasadiseyeva.",
  "tika-s0401t:623_5": "Ekavidhamevāti attanā katappakārameva.",
  "tika-s0401t:623_6": "Etapparamo hi yebhuyyena sāvakānaṃ iddhinimmānavidhi.",
  "tika-s0401t:623_7": "Aggo nāma jāto ekadesena satthu iddhinimmānānuvidhānato.",
  "tika-s0401t:624_0": "Lābhitāyāti ettha lābhīti īkāro atisayattho.",
  "tika-s0401t:624_1": "Tena therassa catunnaṃ rūpāvacarajjhānānaṃ atisayena savisesalābhitaṃ dasseti.",
  "tika-s0401t:624_2": "Arūpāvacarajjhānānaṃ lābhitāyāti etthāpi eseva nayo.",
  "tika-s0401t:624_3": "Na kevalañcetā cetosaññāvivaṭṭakusalatā rūpārūpajjhānalābhitāya eva,",
  "tika-s0401t:624_4": "atha kho imehipi kāraṇehīti dassetuṃ –",
  "tika-s0401t:624_5": "“cūḷapanthako cā”tiādi vuttaṃ.",
  "tika-s0401t:624_6": "Cetoti cettha cittasīsena samādhi vutto,",
  "tika-s0401t:624_7": "tasmā cetaso samādhissa vivaṭṭanaṃ cetovivaṭṭo,",
  "tika-s0401t:624_8": "ekasmiṃyevārammaṇe samādhicittaṃ vivaṭṭetvā heṭṭhimassa heṭṭhimassa uparūpari hāpanato rūpāvacarajjhānalābhī cetovivaṭṭakusalo nāma.",
  "tika-s0401t:624_9": "“Sabbaso rūpasaññāna”ntiādinā vuttasaññā atikkamitvā “ākāsānañcāyatanasaññāsahagataṃ…pe…",
  "tika-s0401t:624_10": "nevasaññānāsaññāyatanasaññāsahagata”nti saññāsīsena vuttajjhānānaṃ vivaṭṭakusalo,",
  "tika-s0401t:624_11": "tathā itthipurisādisaññā niccasaññādito cittaṃ vivaṭṭetvā kevale rūpārūpadhammamatte asaṅkhate nibbāne",
  "tika-s0401t:624_12": "ca visesato vaṭṭanato ca suññatānupassanābahulo saññāvivaṭṭakusalo.",
  "tika-s0401t:624_13": "Samādhikusalatāya cetovivaṭṭakusalatā tabbahulavihāritāya.",
  "tika-s0401t:624_14": "Tathā vipassanākusalatāya saññāvivaṭṭakusalatā.",
  "tika-s0401t:624_15": "Ekoti cūḷapanthakattheraṃ vadati.",
  "tika-s0401t:624_16": "Samādhilakkhaṇeti savitakkasavicārādisamādhisabhāve.",
  "tika-s0401t:624_17": "Puna ekoti mahāpanthakattheramāha.",
  "tika-s0401t:624_18": "Vipassanālakkhaṇeti sattaanupassanā aṭṭhārasamahāvipassanādivipassanāsabhāve.",
  "tika-s0401t:624_19": "Samādhigāḷhoti samādhismiṃ ogāḷhacitto subhāvitabhāvanatā.",
  "tika-s0401t:624_20": "Aṅgasaṃkhitteti caturaṅgikativaṅgikādivasena jhānaṅgānaṃ saṅkhipane.",
  "tika-s0401t:624_21": "Ārammaṇasaṃkhitteti kasiṇugghāṭimākāsādinibbattanena kasiṇādiārammaṇānaṃ saṃkhipane.",
  "tika-s0401t:624_22": "Aṅgavavatthāpaneti vitakkādīnaṃ jhānaṅgānaṃ vavatthāpane.",
  "tika-s0401t:624_23": "Ārammaṇavavatthāpaneti pathavīkasiṇādijjhānārammaṇānaṃ vavatthāpane.",
  "tika-s0401t:625_0": "Jhānaṅgehīti rūpāvacarajjhānaṅgehi,",
  "tika-s0401t:625_1": "jhānaṅgāneva jhānaṃ.",
  "tika-s0401t:625_2": "Puna jhānaṅgehīti arūpāvacarajjhānaṅgehi.",
  "tika-s0401t:625_3": "Bhātāti jeṭṭhabhātā.",
  "tika-s0401t:625_4": "Assāti kuṭumbiyassa.",
  "tika-s0401t:625_5": "Suvaṇṇapūjanti sovaṇṇamayaṃ pupphapūjaṃ katvā.",
  "tika-s0401t:625_6": "Devapureti tāvatiṃsabhavane sudassanamahānagare.",
  "tika-s0401t:625_7": "Aggadvārenāti tasmiṃ divase aggaṃ sabbapaṭhamaṃ vivaṭena nagaradvārena nikkhamitvā.",
  "tika-s0401t:626_0": "Kokanadanti padumavisesanaṃ yathā “kokāsaka”nti.",
  "tika-s0401t:626_1": "Taṃ kira bahupattaṃ vaṇṇasampannaṃ atisugandhañca hoti.",
  "tika-s0401t:626_2": "“Kokanadaṃ nāma setapaduma”ntipi vadanti.",
  "tika-s0401t:626_3": "Pātoti pageva.",
  "tika-s0401t:626_4": "Ayañhettha attho –",
  "tika-s0401t:626_5": "yathā kokanadasaṅkhātaṃ padumaṃ pāto sūriyuggamanavelāyaṃ phullaṃ vikasitaṃ avītagandhaṃ siyā virocamānaṃ,",
  "tika-s0401t:626_6": "evaṃ sarīragandhena guṇagandhena ca sugandhaṃ saradakāle antalikkhe ādiccamiva attano tejasā tapantaṃ",
  "tika-s0401t:626_7": "aṅgehi niccharaṇakajutiyā aṅgīrasaṃ sammāsambuddhaṃ passāti.",
  "tika-s0401t:627_0": "Cūḷapanthako kira kassapasammāsambuddhakāle pabbajitvā paññavā hutvā aññatarassa dandhabhikkhuno uddesagahaṇakāle parihāsakeḷiṃ akāsi.",
  "tika-s0401t:627_1": "So bhikkhu tena parihāsena lajjito neva uddesaṃ gaṇhi,",
  "tika-s0401t:627_2": "na sajjhāyamakāsi.",
  "tika-s0401t:627_3": "Tena kammenāyaṃ pabbajitvāva dandho jāto,",
  "tika-s0401t:627_4": "tasmā gahitagahitapadaṃ upariuparipadaṃ gaṇhantassa nassati.",
  "tika-s0401t:627_5": "Iddhiyā abhisaṅkharitvā suddhaṃ coḷakhaṇḍaṃ adāsīti tassa pubbahetuṃ disvā tadanurūpe kammaṭṭhāne niyojento suddhaṃ coḷakhaṇḍaṃ adāsi.",
  "tika-s0401t:627_6": "So kira pubbe rājā hutvā nagaraṃ padakkhiṇaṃ karonto nalāṭato sede muccante parisuddhena sāṭakena nalāṭaṃ puñchi,",
  "tika-s0401t:627_7": "sāṭako kiliṭṭho ahosi.",
  "tika-s0401t:627_8": "So “imaṃ sarīraṃ nissāya evarūpo parisuddhasāṭako pakatiṃ jahitvā kiliṭṭho jāto,",
  "tika-s0401t:627_9": "aniccā vata saṅkhārā”ti aniccasaññaṃ paṭilabhi.",
  "tika-s0401t:627_10": "Tena kāraṇenassa rajoharaṇameva paccayo jāto.",
  "tika-s0401t:628_0": "Lomānīti coḷakhaṇḍatantagataaṃsuke vadati.",
  "tika-s0401t:628_1": "“Kiliṭṭhadhātukānī”ti kiliṭṭhasabhāvāni.",
  "tika-s0401t:628_2": "Evaṃgatikamevāti idaṃ cittampi bhavaṅgavasena pakatiyā paṇḍaraṃ parisuddhaṃ rāgādisampayuttadhammavasena saṃkiliṭṭhaṃ jātanti dasseti.",
  "tika-s0401t:628_3": "Nakkhattaṃ samānetvāti nakkhattaṃ samannāharitvā,",
  "tika-s0401t:628_4": "āvajjetvāti attho.",
  "tika-s0401t:628_5": "Biḷārassatthāyāti biḷārassa gocaratthāya.",
  "tika-s0401t:628_6": "Jalapathakammikenāti samuddakammikena.",
  "tika-s0401t:628_7": "Cārinti khāditabbatiṇaṃ.",
  "tika-s0401t:628_8": "Saccakāranti saccabhāvāvahaṃ kāraṃ,",
  "tika-s0401t:628_9": "“attanā gahite bhaṇḍe aññesaṃ na dātabba”nti vatvā dātabbalañjanti vuttaṃ hoti.",
  "tika-s0401t:628_10": "Tatiyena paṭihārenāti tatiyena sāsanena.",
  "tika-s0401t:628_11": "Pattikā hutvāti sāmino hutvā.",
  "tika-s0401t:629_0": "Appakenapīti thokenapi parittenapi.",
  "tika-s0401t:629_1": "Medhāvīti paññavā.",
  "tika-s0401t:629_2": "Pābhatenāti bhaṇḍamūlena.",
  "tika-s0401t:629_3": "Vicakkhaṇoti vohārakusalo.",
  "tika-s0401t:629_4": "Samuṭṭhāpeti attānanti mahantaṃ dhanaṃ yasañca uppādetvā tattha attānaṃ saṇṭhapeti patiṭṭhāpeti.",
  "tika-s0401t:629_5": "Yathā kiṃ?",
  "tika-s0401t:629_6": "Aṇuṃ aggiṃva sandhamaṃ,",
  "tika-s0401t:629_7": "yathā paṇḍito puriso parittakaṃ aggiṃ anukkamena gomayacuṇṇādīni pakkhipitvā mukhavātena dhamento samuṭṭhāpeti vaḍḍheti,",
  "tika-s0401t:629_8": "mahantaṃ aggikkhandhaṃ karoti,",
  "tika-s0401t:629_9": "evameva paṇḍito thokampi pābhataṃ labhitvā nānāupāyehi payojetvā dhanañca yasañca vaḍḍheti,",
  "tika-s0401t:629_10": "vaḍḍhetvā puna tattha attānaṃ patiṭṭhāpeti.",
  "tika-s0401t:629_11": "Tāya eva vā pana dhanassa mahantatāya attānaṃ samuṭṭhāpeti,",
  "tika-s0401t:629_12": "abhiññātaṃ pākaṭaṃ karotīti attho.",
  "tika-s0401t:630_0": "Subhūtittheravatthu",
  "tika-s0401t:631_0": "201- 202.",
  "tika-s0401t:631_1": "Tatiye raṇāti hi rāgādayo kilesā vuccantīti “saraṇā dhammā”tiādīsu rāgādayo kilesā “raṇā”ti vuccanti.",
  "tika-s0401t:631_2": "Raṇanti etehīti raṇā.",
  "tika-s0401t:631_3": "Yehi abhibhūtā sattā nānappakārena kandanti paridevanti,",
  "tika-s0401t:631_4": "tasmā te rāgādayo “raṇā”ti vuttā.",
  "tika-s0401t:631_5": "Desitaniyāmato anokkamitvāti desitānokkamanato anupagantvā deseti,",
  "tika-s0401t:631_6": "satthārā desitaniyāmeneva anodissakaṃ katvā dhammaṃ desetīti vuttaṃ hoti.",
  "tika-s0401t:631_7": "Evanti evaṃ mettājhānato vuṭṭhāya bhikkhāgahaṇe sati.",
  "tika-s0401t:631_8": "Bhikkhādāyakānaṃ mahapphalaṃ bhavissatīti idaṃ cūḷaccharāsaṅghātasuttena dīpetabbaṃ.",
  "tika-s0401t:631_9": "Accharāsaṅghātamattampi hi kālaṃ mettacittaṃ āsevantassa bhikkhuno dinnadānaṃ mahapphalaṃ hoti mahānisaṃsaṃ,",
  "tika-s0401t:631_10": "tena ca so amoghaṃ raṭṭhapiṇḍaṃ bhuñjatīti ayamattho tattha āgatoyeva.",
  "tika-s0401t:631_11": "Nimittaṃ gaṇhitvāti ākāraṃ sallakkhetvā.",
  "tika-s0401t:632_0": "Khadiravaniyarevatattheravatthu",
  "tika-s0401t:633_0": "203.",
  "tika-s0401t:633_1": "Pañcame vanasabhāganti sabhāgaṃ vanaṃ,",
  "tika-s0401t:633_2": "sabhāganti ca sappāyanti attho.",
  "tika-s0401t:633_3": "Yañhi pakativiruddhaṃ byādhiviruddhañca na hoti,",
  "tika-s0401t:633_4": "taṃ “sabhāga”nti vuccati.",
  "tika-s0401t:633_5": "Udakasabhāgantiādīsupi imināva nayena attho veditabbo.",
  "tika-s0401t:633_6": "Kalyāṇakammāyūhanakkhaṇoti kalyāṇakammūpacayassa okāso.",
  "tika-s0401t:633_7": "Tiṇṇaṃ bhātikānanti upatisso, cundo,",
  "tika-s0401t:633_8": "upasenoti imesaṃ tiṇṇaṃ jeṭṭhabhātikānaṃ.",
  "tika-s0401t:633_9": "Tissannañca bhaginīnanti cālā, upacālā,",
  "tika-s0401t:633_10": "sīsupacālāti imesaṃ tissannaṃ jeṭṭhabhaginīnaṃ.",
  "tika-s0401t:633_11": "Ettha ca sāriputtatthero sayaṃ pabbajitvā cālā, upacālā,",
  "tika-s0401t:633_12": "sīsupacālāti tisso bhaginiyo,",
  "tika-s0401t:633_13": "cundo upasenoti ime bhātaro pabbājesi,",
  "tika-s0401t:633_14": "revatakumāro ekova gehe avasissati.",
  "tika-s0401t:633_15": "Tena vuttaṃ –",
  "tika-s0401t:633_16": "“amhākaṃ…pe…",
  "tika-s0401t:633_17": "pabbājentī”ti.",
  "tika-s0401t:633_18": "Mahallakatarāti vuddhatarā.",
  "tika-s0401t:633_19": "Idañca kumārikāya cirajīvitaṃ abhikaṅkhamānā āhaṃsu.",
  "tika-s0401t:633_20": "Sā kira tassa ayyikā vīsativassasatikā khaṇḍadantā palitakesā valittacā tilakāhatagattā gopānasivaṅkā ahosi.",
  "tika-s0401t:633_21": "Vidhāvanikanti vidhāvanakīḷikaṃ.",
  "tika-s0401t:633_22": "Tissannaṃ sampattīnanti anussavavasena manussadevamokkhasampattiyo sandhāya vadati,",
  "tika-s0401t:633_23": "manussadevabrahmasampattiyo vā.",
  "tika-s0401t:633_24": "Sīvalissa puññaṃ vīmaṃsissāmāti “sīvalinā katapuññassa vipākadānaṭṭhānamida”nti ñatvā evamāha.",
  "tika-s0401t:633_25": "Sabhāgaṭṭhānanti samaṃ desaṃ.",
  "tika-s0401t:634_0": "Taṃ bhūmirāmaṇeyyakanti kiñcāpi arahanto gāmante kāyavivekaṃ na labhanti,",
  "tika-s0401t:634_1": "cittavivekaṃ pana labhanteva.",
  "tika-s0401t:634_2": "Tesañhi dibbappaṭibhāgānipi ārammaṇāni cittaṃ cāletuṃ na sakkonti,",
  "tika-s0401t:634_3": "tasmā gāmo vā hotu araññādīnaṃ vā aññataraṃ,",
  "tika-s0401t:634_4": "‘yattha arahanto viharanti,",
  "tika-s0401t:634_5": "taṃ bhūmirāmaṇeyyakaṃ’,",
  "tika-s0401t:634_6": "so bhūmippadeso ramaṇīyo evāti attho.",
  "tika-s0401t:635_0": "Kaṅkhārevatattheravatthu",
  "tika-s0401t:636_0": "204.",
  "tika-s0401t:636_1": "Chaṭṭhe akappiyo, āvuso,",
  "tika-s0401t:636_2": "guḷoti ekadivasaṃ thero antarāmagge guḷakaraṇaṃ okkamitvā guḷe piṭṭhampi chārikampi pakkhitte disvāna “akappiyo guḷo,",
  "tika-s0401t:636_3": "sāmiso na kappati guḷo vikāle paribhuñjitu”nti kukkuccāyanto evamāha.",
  "tika-s0401t:636_4": "Akappiyā muggāti ekadivasaṃ antarāmagge vacce muggaṃ jātaṃ disvā “akappiyā muggā,",
  "tika-s0401t:636_5": "pakkāpi muggā jāyantī”ti kukkuccāyanto evamāha.",
  "tika-s0401t:636_6": "Sesamettha sabbaṃ uttānameva.",
  "tika-s0401t:637_0": "Soṇakoḷivisattheravatthu",
  "tika-s0401t:638_0": "205.",
  "tika-s0401t:638_1": "Sattame hāpetabbameva ahosi accāraddhavīriyattā.",
  "tika-s0401t:638_2": "Udakena samupabyūḷheti udakena thalaṃ ussāretvā tattha tattha rāsikate.",
  "tika-s0401t:638_3": "Haritūpalittāyāti gomayaparibhaṇḍakatāya.",
  "tika-s0401t:638_4": "Tividhena udakena posentīti khīrodakaṃ gandhodakaṃ kevalodakanti evaṃ tividhena udakena posenti paripālenti.",
  "tika-s0401t:638_5": "Parissāvetvāti parisodhetvā gahite taṇḍuleti yojetabbaṃ.",
  "tika-s0401t:638_6": "Devo maññeti devo viya.",
  "tika-s0401t:638_7": "Vīṇovādenāti “taṃ kiṃ maññasi, soṇa,",
  "tika-s0401t:638_8": "yadā te vīṇāya tantiyo accāyatā honti,",
  "tika-s0401t:638_9": "api nu te vīṇā tasmiṃ samaye saravatī vā hoti kammaññā vāti? No hetaṃ, bhanteti.",
  "tika-s0401t:638_10": "Evameva kho, soṇa,",
  "tika-s0401t:638_11": "accāraddhavīriyaṃ uddhaccāya saṃvattati,",
  "tika-s0401t:638_12": "atisithilavīriyaṃ kosajjāya saṃvattati.",
  "tika-s0401t:638_13": "Tasmātiha tvaṃ, soṇa,",
  "tika-s0401t:638_14": "vīriyasamataṃ adhiṭṭhaha,",
  "tika-s0401t:638_15": "indriyānañca samataṃ paṭivijjhā”ti evaṃ vīṇaṃ upamaṃ katvā pavattitena vīṇopamovādena.",
  "tika-s0401t:638_16": "Vīriyasamathayojanatthāyāti vīriyassa samathena yojanatthāya.",
  "tika-s0401t:639_0": "Soṇakuṭikaṇṇattheravatthu",
  "tika-s0401t:640_0": "206.",
  "tika-s0401t:640_1": "Aṭṭhame kuṭikaṇṇoti vuccatīti “koṭikaṇṇo”ti vattabbe “kuṭikaṇṇo”ti voharīyati.",
  "tika-s0401t:640_2": "Kulaghare bhavā kulagharikā.",
  "tika-s0401t:640_3": "Sā kira avantiraṭṭhe kulaghare mahāvibhavassa seṭṭhissa bhariyā.",
  "tika-s0401t:640_4": "Dasabalassa dhammakathaṃ sutvā sotāpattiphale patiṭṭhāya cintesīti idaṃ aṅguttarabhāṇakānaṃ matena vuttaṃ.",
  "tika-s0401t:640_5": "Suttanipātaṭṭhakathāyaṃ pana “sapariso bhagavantaṃ upasaṅkamma dhammadesanaṃ assosi,",
  "tika-s0401t:640_6": "na ca kañci visesaṃ adhigañchi. Kasmā?",
  "tika-s0401t:640_7": "So hi dhammaṃ suṇanto hemavataṃ anussaritvā ‘āgato nu kho me sahāyako,",
  "tika-s0401t:640_8": "no’ti disādisaṃ oloketvā taṃ apassanto ‘vañcito me sahāyo,",
  "tika-s0401t:640_9": "yo evaṃ vicittappaṭibhānaṃ bhagavato desanaṃ na suṇātī’ti vikkhittacitto ahosī”ti vuttaṃ.",
  "tika-s0401t:641_0": "Yasmā paṭisandhijātiabhinikkhamanabodhiparinibbānesveva dvattiṃsa pubbanimittāni hutvāva paṭivigacchanti,",
  "tika-s0401t:641_1": "na ciraṭṭhitikāni honti,",
  "tika-s0401t:641_2": "dhammacakkappavattane pana tāni savisesāni hutvā cirataraṃ ṭhatvā nirujjhanti,",
  "tika-s0401t:641_3": "tasmā vuttaṃ –",
  "tika-s0401t:641_4": "“tiyojanasahassaṃ himavantaṃ akālapupphitaṃ disvā”tiādi.",
  "tika-s0401t:641_5": "Aggabalakāyāti sabbapurato gacchantā balakāyā.",
  "tika-s0401t:641_6": "Kena pupphitabhāvaṃ jānāsīti kena kāraṇena himavantassa pupphitabhāvaṃ jānāsīti,",
  "tika-s0401t:641_7": "yena kāraṇena imaṃ akālapupphapāṭihāriyaṃ jātaṃ,",
  "tika-s0401t:641_8": "taṃ jānāsīti vuttaṃ hoti.",
  "tika-s0401t:641_9": "Tassa pavattitabhāvanti tassa dhammacakkassa bhagavatā pavattitabhāvaṃ.",
  "tika-s0401t:641_10": "Sadde nimittaṃ gaṇhīti sadde ākāraṃ sallakkhesi.",
  "tika-s0401t:641_11": "Tatoti “ahaṃ ‘etaṃ amatadhammaṃ tampi jānāpessāmī’ti tava santikaṃ āgatosmī”ti yaṃ vuttaṃ,",
  "tika-s0401t:641_12": "tadanantaranti attho.",
  "tika-s0401t:642_0": "Sātāgiro hemavatassa buddhuppādaṃ kathetvā taṃ bhagavato santikaṃ ānetukāmo “ajja pannaraso”tiādigāthamāha.",
  "tika-s0401t:642_1": "Tattha ajjāti ayaṃ rattindivo pakkhagaṇanato pannaraso,",
  "tika-s0401t:642_2": "upavasitabbato uposatho.",
  "tika-s0401t:642_3": "Tīsu vā uposathesu ajja pannaraso uposatho,",
  "tika-s0401t:642_4": "na cātuddasiuposatho,",
  "tika-s0401t:642_5": "na sāmaggīuposatho.",
  "tika-s0401t:642_6": "Divi bhavāni dibbāni,",
  "tika-s0401t:642_7": "dibbāni ettha atthīti dibbāni.",
  "tika-s0401t:642_8": "Kāni tāni? Rūpāni.",
  "tika-s0401t:642_9": "Tañhi rattiṃ devānaṃ dasasahassilokadhātuto sannipatitānaṃ sarīravatthābharaṇavimānappabhāhi abbhādiupakkilesavirahitāya",
  "tika-s0401t:642_10": "candappabhāya ca sakalajambudīpo alaṅkato ahosīti ativiya alaṅkato ca parivisuddhidevassa bhagavato sarīrappabhāya.  Tenāha –",
  "tika-s0401t:642_11": "“dibbā ratti upaṭṭhitā”ti.",
  "tika-s0401t:643_0": "Evaṃ rattiguṇavaṇṇanāpadesenapi sahāyassa cittaṃ pasādaṃ janento buddhuppādaṃ kathetvā āha –",
  "tika-s0401t:643_1": "“anomanāmaṃ satthāraṃ,",
  "tika-s0401t:643_2": "handa passāma gotama”nti.",
  "tika-s0401t:643_3": "Tattha anomehi alāmakehi sabbākāraparipūrehi guṇehi nāmaṃ assāti anomanāmo.",
  "tika-s0401t:643_4": "Tathā hissa “bujjhitā saccānīti buddho,",
  "tika-s0401t:643_5": "bodhetā pajāyāti buddho”tiādinā nayena buddhoti anomehi guṇehi nāmaṃ.",
  "tika-s0401t:643_6": "“Bhaggarāgoti bhagavā,",
  "tika-s0401t:643_7": "bhaggadosoti bhagavā”tiādinā nayena bhagavāti anomehi guṇehi nāmaṃ.",
  "tika-s0401t:643_8": "Esa nayo “arahaṃ sammāsambuddho vijjācaraṇasampanno”tiādīsu.",
  "tika-s0401t:643_9": "Diṭṭhadhammikādiatthehi devamanusse anusāsati “imaṃ pajahatha,",
  "tika-s0401t:643_10": "imaṃ samādāya vattathā”ti satthā.",
  "tika-s0401t:643_11": "Taṃ anomanāmaṃ satthāraṃ.",
  "tika-s0401t:643_12": "Handāti vacasāyatthe nipāto.",
  "tika-s0401t:643_13": "Passāmāti tena attānaṃ saha saṅgahetvā paccuppannabahuvacanaṃ.",
  "tika-s0401t:643_14": "Gotamanti gotamagottaṃ.",
  "tika-s0401t:643_15": "Idaṃ vuttaṃ hoti – “satthā,",
  "tika-s0401t:643_16": "na satthā”ti mā vimatiṃ akāsi,",
  "tika-s0401t:643_17": "ekantabyavasito hutvāva ehi passāma gotamanti.",
  "tika-s0401t:644_0": "Evaṃ vutte hemavato “ayaṃ sātāgiro ‘anomanāmaṃ satthāra’nti bhaṇanto tassa sabbaññutaṃ pakāseti,",
  "tika-s0401t:644_1": "sabbaññuno ca dullabhā loke,",
  "tika-s0401t:644_2": "sabbaññupaṭiññehi pūraṇādisadiseheva loko upadduto.",
  "tika-s0401t:644_3": "So pana yadi sabbaññū,",
  "tika-s0401t:644_4": "addhā tādilakkhaṇaṃ patto bhavissati,",
  "tika-s0401t:644_5": "tena evaṃ gahessāmī”ti cintetvā tādilakkhaṇaṃ pucchanto āha –",
  "tika-s0401t:644_6": "“kacci mano”tiādi.",
  "tika-s0401t:644_7": "Tattha kaccīti pucchā.",
  "tika-s0401t:644_8": "Manoti cittaṃ.",
  "tika-s0401t:644_9": "Supaṇihitoti suṭṭhu ṭhapito acalo asampavedhī.",
  "tika-s0401t:644_10": "Sabbesu bhūtesu sabbabhūtesu.",
  "tika-s0401t:644_11": "Tādinoti tādilakkhaṇaṃ pattasseva sato.",
  "tika-s0401t:644_12": "Pucchā eva vā ayaṃ “so tava satthā sabbabhūtesu tādī,",
  "tika-s0401t:644_13": "udāhu no”ti.",
  "tika-s0401t:644_14": "Iṭṭhe aniṭṭhecāti evarūpe ārammaṇe.",
  "tika-s0401t:644_15": "Saṅkappāti vitakkā.",
  "tika-s0401t:644_16": "Vasīkatāti vasaṃ gamitā.",
  "tika-s0401t:644_17": "Idaṃ vuttaṃ hoti –",
  "tika-s0401t:644_18": "yaṃ taṃ satthāraṃ vadasi,",
  "tika-s0401t:644_19": "tassa te satthuno kacci tādilakkhaṇaṃ sampattassa sato sabbabhūtesu mano supaṇihito,",
  "tika-s0401t:644_20": "udāhu yāva paccayaṃ na labhati,",
  "tika-s0401t:644_21": "tāva supaṇihito viya khāyati.",
  "tika-s0401t:644_22": "So vā te satthā kacci sabbabhūtesu sattesu tādī, udāhu no,",
  "tika-s0401t:644_23": "ye ca iṭṭhāniṭṭhesu ārammaṇesu rāgadosavasena saṅkappā uppajjeyyuṃ,",
  "tika-s0401t:644_24": "tyāssa kacci vasīkatā,",
  "tika-s0401t:644_25": "udāhu kadāci tesampi vasena vattatīti.",
  "tika-s0401t:645_0": "Tīṇi vassānīti soṇassa pabbajitadivasato paṭṭhāya tīṇi vassāni.",
  "tika-s0401t:645_1": "Tadā kira bhikkhū yebhuyyena majjhimadeseyeva vasiṃsu,",
  "tika-s0401t:645_2": "tasmā tattha katipayā eva ahesuṃ.",
  "tika-s0401t:645_3": "Te ca ekasmiṃ nigame eko dveti evaṃ visuṃ visuṃ vasiṃsu,",
  "tika-s0401t:645_4": "therānañca katipaye bhikkhū ānetvā aññesu ānīyamānesu pubbaṃ ānītā kenacideva karaṇīyena pakkamiṃsu,",
  "tika-s0401t:645_5": "kañci kālaṃ āgametvā puna tesu ānīyamānesu itare pakkamiṃsu,",
  "tika-s0401t:645_6": "evaṃ punappunaṃ ānayanena sannipāto cireneva ahosi,",
  "tika-s0401t:645_7": "thero ca tadā ekavihārī ahosi.",
  "tika-s0401t:645_8": "Tena vuttaṃ –",
  "tika-s0401t:645_9": "“tīṇi vassāni gaṇaṃ pariyesitvā”ti.",
  "tika-s0401t:645_10": "Tīṇi vassānīti ca accantasaṃyoge upayogavacanaṃ.",
  "tika-s0401t:645_11": "Satthu adhippāyaṃ ñatvāti attano āṇāpaneneva “iminā saddhiṃ ekagandhakuṭiyaṃ vasitukāmo bhagavā”ti satthu adhippāyaṃ jānitvā.",
  "tika-s0401t:645_12": "Bhagavā kira yena saddhiṃ ekagandhakuṭiyaṃ vasitukāmo,",
  "tika-s0401t:645_13": "tassa senāsanapaññattiyaṃ ānandattheraṃ āṇāpeti.",
  "tika-s0401t:646_0": "Ajjhokāse vītināmetvāti ajjhokāse nisajjāya vītināmetvā.",
  "tika-s0401t:646_1": "Yasmā bhagavā āyasmato soṇassa samāpattisamāpajjanena paṭisanthāraṃ karonto sāvakasādhāraṇā sabbā samāpattiyo",
  "tika-s0401t:646_2": "anulomappaṭilomaṃ samāpajjanto bahudeva rattiṃ ajjhokāse nisajjāya vītināmetvā pāde pakkhāletvā vihāraṃ pāvisi,",
  "tika-s0401t:646_3": "tasmā āyasmāpi soṇo bhagavato adhippāyaṃ ñatvā tadanurūpaṃ sabbā tā samāpattiyo samāpajjanto bahudeva",
  "tika-s0401t:646_4": "rattiṃ ajjhokāse nisajjāya vītināmetvā pāde pakkhāletvā vihāraṃ pāvisīti vadanti.",
  "tika-s0401t:646_5": "Pavisitvā ca bhagavatā anuññāto cīvaratirokaraṇiyaṃ katvā bhagavato pādapasse nisajjāya vītināmesi.",
  "tika-s0401t:646_6": "Ajjhesīti āṇāpesi.",
  "tika-s0401t:646_7": "Paṭibhātu taṃ bhikkhu dhammo bhāsitunti bhikkhu tuyhaṃ dhammo bhāsituṃ upaṭṭhātu,",
  "tika-s0401t:646_8": "ñāṇamukhaṃ āgacchatu,",
  "tika-s0401t:646_9": "yathāsutaṃ yathāpariyattaṃ dhammaṃ bhaṇāhīti attho.",
  "tika-s0401t:646_10": "Aṭṭhakavaggiyānīti aṭṭhakavaggabhūtāni kāmasuttādisoḷasasuttāni.",
  "tika-s0401t:646_11": "Suggahitoti sammā uggahito.",
  "tika-s0401t:646_12": "Sabbe vare yācīti vinayadharapañcamena gaṇena upasampadā dhuvanhānaṃ cammattharaṇaṃ gaṇaṅgaṇūpāhanaṃ cīvaravippavāsoti ime pañca vare yāci.",
  "tika-s0401t:646_13": "Sutte āgatamevāti udānapāḷiyaṃ āgatasuttaṃ sandhāya vadati.",
  "tika-s0401t:647_0": "Sīvalittheravatthu",
  "tika-s0401t:648_0": "207.",
  "tika-s0401t:648_1": "Navame sākacchitvā sākacchitvāti raññā saddhiṃ paṭivirujjhanavasena punappunaṃ sākacchaṃ katvā.",
  "tika-s0401t:648_2": "Guḷadadhinti patthinnaṃ guḷasadisaṃ kaṭhinadadhiṃ.",
  "tika-s0401t:648_3": "Atiañchitunti ativiya ākaḍḍhituṃ.",
  "tika-s0401t:648_4": "Kañjiyaṃ vāhetvāti dadhimatthuṃ pavāhetvā,",
  "tika-s0401t:648_5": "parissāvetvāti attho.",
  "tika-s0401t:648_6": "“Dadhito kañjiyaṃ gahetvā”tipi pāṭho.",
  "tika-s0401t:648_7": "Nanti suppavāsaṃ.",
  "tika-s0401t:648_8": "Bījapacchiṃ phusāpentīti iminā sambandho.",
  "tika-s0401t:648_9": "Yāva na ukkaḍḍhantīti yāva dāne na ukkaḍḍhanti,",
  "tika-s0401t:648_10": "dātukāmāva hontīti adhippāyo mahādukkhaṃ anubhosīti pasavanibandhanaṃ mahantaṃ dukkhaṃ anubhosi.",
  "tika-s0401t:648_11": "Sāmikaṃ āmantetvāti sattāhaṃ mūḷhagabbhā tibbāhi kharāhi dukkhavedanāhi phuṭṭhā “sammāsambuddho vata so bhagavā,",
  "tika-s0401t:648_12": "yo imassa evarūpassa dukkhassa pahānāya dhammaṃ deseti.",
  "tika-s0401t:648_13": "Suppaṭipanno vata tassa bhagavato sāvakasaṅgho,",
  "tika-s0401t:648_14": "yo imassa evarūpassa dukkhassa pahānāya paṭipanno.",
  "tika-s0401t:648_15": "Susukhaṃ vata nibbānaṃ,",
  "tika-s0401t:648_16": "yatthidaṃ evarūpaṃ dukkhaṃ na saṃvijjatī”ti imehi tīhi vitakkehi taṃ dukkhaṃ adhivāsentī satthu santikaṃ pesetukāmatāya sāmikaṃ āmantetvā.",
  "tika-s0401t:648_17": "Pure maraṇāti maraṇato puretarameva.",
  "tika-s0401t:648_18": "Iṅgitanti ākāraṃ.",
  "tika-s0401t:648_19": "Jīvitabhattanti jīvitasaṃsaye dātabbabhattaṃ.",
  "tika-s0401t:648_20": "Sabbakammakkhamo ahosīti sattavassikehi dārakehi kātabbaṃ yaṃ kiñci kammaṃ kātuṃ samatthatāya sabbassa kammassa khamo ahosi.",
  "tika-s0401t:648_21": "Teneva so sattāhaṃ mahādāne dīyamāne jātadivasato paṭṭhāya dhammakaraṇaṃ ādāya saṅghassa udakaṃ parissāvetvā adāsi.",
  "tika-s0401t:649_0": "Yomantiādigāthāya “yo bhikkhu imaṃ rāgapalipathañceva kilesaduggañca saṃsāravaṭṭañca catunnaṃ saccānaṃ",
  "tika-s0401t:649_1": "appaṭivijjhanakamohañca atīto cattāro oghe tiṇṇo hutvā pāraṃ anuppatto,",
  "tika-s0401t:649_2": "duvidhena jhānena jhāyī,",
  "tika-s0401t:649_3": "taṇhāya abhāvena anejo,",
  "tika-s0401t:649_4": "kathaṃkathāya abhāvena akathaṃkathī,",
  "tika-s0401t:649_5": "upādānānaṃ abhāvena anupādiyitvā kilesanibbānena nibbuto,",
  "tika-s0401t:649_6": "tamahaṃ brāhmaṇaṃ vadāmī”ti attho.",
  "tika-s0401t:650_0": "Sabbesaṃyeva pana kesānaṃ oropanañca arahattasacchikiriyā ca apacchāapurimā ahosīti iminā therassa khuraggeyeva arahattuppatti dīpitā.",
  "tika-s0401t:650_1": "Ekacce pana ācariyā evaṃ vadanti “heṭṭhā vuttanayena dhammasenāpatinā ovāde dinne ‘yaṃ mayā kātuṃ sakkā,",
  "tika-s0401t:650_2": "tamahaṃ jānissāmī’ti pabbajitvā vipassanākammaṭṭhānaṃ gahetvā taṃ divasaṃyeva aññataraṃ vicittaṃ kuṭikaṃ",
  "tika-s0401t:650_3": "disvā pavisitvā mātukucchiyaṃ satta vassāni attanā anubhūtadukkhaṃ anussaritvā tadanusārena atītānāgate",
  "tika-s0401t:650_4": "ñāṇaṃ nentassa ādittā viya tayo bhavā upaṭṭhahiṃsu.",
  "tika-s0401t:650_5": "Ñāṇassa paripākaṃ gatattā vipassanāvīthiṃ otaritvā tāvadeva maggappaṭipāṭiyā sabbepi āsave khepento arahattaṃ pāpuṇī”ti.",
  "tika-s0401t:650_6": "Ubhayathāpi therassa arahattuppattiyeva pakāsitā,",
  "tika-s0401t:650_7": "thero pana pabhinnappaṭisambhido chaḷabhiñño ahosi.",
  "tika-s0401t:651_0": "Vakkalittheravatthu",
  "tika-s0401t:652_0": "208.",
  "tika-s0401t:652_1": "Dasame āhārakaraṇavelanti bhojanakiccavelaṃ.",
  "tika-s0401t:652_2": "Adhigacche padaṃ santanti saṅkhārūpasamaṃ sukhanti laddhanāmaṃ santaṃ padaṃ nibbānaṃ adhigaccheyya.",
  "tika-s0401t:652_3": "Paṭhamapādena pabbate ṭhitoyevāti paṭhamena pādena gijjhakūṭe pabbate ṭhitoyeva.",
  "tika-s0401t:652_4": "Sesamettha suviññeyyameva.",
  "tika-s0401t:653_0": "Dutiyaetadaggavaggavaṇṇanā niṭṭhitā.",
  "tika-s0401t:654_0": "14. Etadaggavaggo",
  "tika-s0401t:655_0": "(14) 3. Tatiyaetadaggavaggavaṇṇanā",
  "tika-s0401t:656_0": "Rāhula-raṭṭhapālattheravatthu",
  "tika-s0401t:657_0": "209- 210.",
  "tika-s0401t:657_1": "Tatiyassa paṭhamadutiyesu tisso sikkhāti adhisīlaadhicittaadhipaññāsaṅkhātā tisso sikkhā.",
  "tika-s0401t:657_2": "Cuddasa bhattacchede katvāti sattāhaṃ nirāhāratāya ekekasmiṃ divase dvinnaṃ bhattacchedānaṃ vasena cuddasa bhattacchede katvā.",
  "tika-s0401t:658_0": "Tesanti tesaṃ tāpasānaṃ.",
  "tika-s0401t:658_1": "Lābubhājanādiparikkhāraṃ saṃvidhāyāti lābubhājanāditāpasaparikkhāraṃ saṃvidahitvā.",
  "tika-s0401t:658_2": "Sapariḷāhakāyadhātukoti ussannapittatāya sapariḷāhakāyasabhāvo.",
  "tika-s0401t:658_3": "Satasahassāti satasahassaparimāṇā.",
  "tika-s0401t:658_4": "Satasahassaṃ parimāṇaṃ etesanti satasahassā uttarapadalopena yathā “rūpabhavo rūpa”nti,",
  "tika-s0401t:658_5": "atthiatthe vā akārapaccayo daṭṭhabbo.",
  "tika-s0401t:658_6": "Pāṇātipātādiakusaladhammasamudācārasaṅkhāto āmagandho kuṇapagandho natthi etesanti nirāmagandhā,",
  "tika-s0401t:658_7": "yathāvuttakilesasamudācārarahitāti attho.",
  "tika-s0401t:658_8": "Kilesasamudācāro hettha “āmagandho”ti vutto.",
  "tika-s0401t:658_9": "Kiṃkāraṇā?",
  "tika-s0401t:658_10": "Amanuññattā,",
  "tika-s0401t:658_11": "kilesaasucimissattā,",
  "tika-s0401t:658_12": "sabbhi jigucchitattā,",
  "tika-s0401t:658_13": "paramaduggandhabhāvavahattā ca.",
  "tika-s0401t:658_14": "Tathā hi ye ye ussannakilesā sattā,",
  "tika-s0401t:658_15": "te te atiduggandhā honti.",
  "tika-s0401t:658_16": "Teneva nikkilesānaṃ matasarīrampi duggandhaṃ na hoti.",
  "tika-s0401t:658_17": "Dānaggaparivahanaketi dānaggadhuravahanake.",
  "tika-s0401t:658_18": "Māpakoti divase divase parimitaparibbayadānavasena dhaññamāpako.",
  "tika-s0401t:659_0": "Pāḷiyanti vinayapāḷiyaṃ.",
  "tika-s0401t:659_1": "Migajātakaṃ āharitvā kathesīti atīte kira bodhisatto migayoniyaṃ nibbattitvā migagaṇaparivuto araññe vasati.",
  "tika-s0401t:659_2": "Athassa bhaginī attano puttakaṃ upanetvā “bhātika imaṃ bhāgineyyaṃ migamāyaṃ sikkhāpehī”ti āha.",
  "tika-s0401t:659_3": "Bodhisatto “sādhū”ti paṭissuṇitvā “gaccha tāta,",
  "tika-s0401t:659_4": "asukavelāyaṃ nāma āgantvā sikkheyyāsī”ti āha.",
  "tika-s0401t:659_5": "So mātulena vuttavelaṃ anatikkamitvā taṃ upasaṅkamitvā migamāyaṃ sikkhi.",
  "tika-s0401t:659_6": "So ekadivasaṃ vane vicaranto pāsena baddho baddharavaṃ viravi.",
  "tika-s0401t:659_7": "Migagaṇo palāyitvā “putto te pāsena baddho”ti tassa mātuyā ārocesi.",
  "tika-s0401t:659_8": "Sā bhātu santikaṃ gantvā “bhātika bhāgineyyo te migamāyaṃ sikkhāpito”ti pucchi.",
  "tika-s0401t:659_9": "Bodhisatto “mā tvaṃ puttassa kiñci pāpakaṃ āsaṅki,",
  "tika-s0401t:659_10": "suggahitā tena migamāyā,",
  "tika-s0401t:659_11": "idāni taṃ hāsayamāno āgacchissatī”ti vatvā “migaṃ tipallattha”ntiādimāha.",
  "tika-s0401t:660_0": "Tattha miganti bhāgineyyamigaṃ.",
  "tika-s0401t:660_1": "Tipallatthaṃ vuccati sayanaṃ,",
  "tika-s0401t:660_2": "ubhohi passehi ujukameva ca nipannakavasena tīhākārehi pallatthaṃ assa,",
  "tika-s0401t:660_3": "tīṇi vā pallatthāni assāti tipallattho,",
  "tika-s0401t:660_4": "taṃ tipallatthaṃ.",
  "tika-s0401t:660_5": "Anekamāyanti bahumāyaṃ bahuvañcanaṃ.",
  "tika-s0401t:660_6": "Aṭṭhakkhuranti ekekasmiṃ pāde dvinnaṃ dvinnaṃ vasena aṭṭhahi khurehi samannāgataṃ.",
  "tika-s0401t:660_7": "Aḍḍharattāpapāyinti purimayāmaṃ atikkamitvā majjhimayāme araññato āgamma pānīyassa pivanato aḍḍharatte āpaṃ pivatīti aḍḍharattāpapāyī.",
  "tika-s0401t:660_8": "“Aḍḍharatte āpapāyi”ntipi pāṭho.",
  "tika-s0401t:660_9": "Mama bhāgineyyaṃ migaṃ ahaṃ sādhukaṃ migamāyaṃ uggaṇhāpesiṃ. Kathaṃ?",
  "tika-s0401t:660_10": "Yathā ekena sotena chamāyaṃ assasanto chahi kalāhi atibhoti bhāgineyyo.",
  "tika-s0401t:660_11": "Idaṃ vuttaṃ hoti –",
  "tika-s0401t:660_12": "ayañhi tava puttaṃ tathā uggaṇhāpesiṃ,",
  "tika-s0401t:660_13": "yathā ekasmiṃ uparimanāsikāsote vātaṃ sannirumbhitvā pathaviyaṃ allīnena ekena heṭṭhimanāsikāsotena tatheva",
  "tika-s0401t:660_14": "chamāyaṃ assasanto chahi kalāhi luddakaṃ atibhoti,",
  "tika-s0401t:660_15": "chahi koṭṭhāsehi ajjhottharati vañcetīti attho.",
  "tika-s0401t:660_16": "Katamehi chahi?",
  "tika-s0401t:660_17": "Cattāro pāde pasāretvā ekena passena seyyāya,",
  "tika-s0401t:660_18": "khurehi tiṇapaṃsukhaṇanena,",
  "tika-s0401t:660_19": "jivhāninnāmanena,",
  "tika-s0401t:660_20": "udarassa uddhumātabhāvakaraṇena,",
  "tika-s0401t:660_21": "uccārapassāvavissajjanena,",
  "tika-s0401t:660_22": "vātassa nirumbhanenāti.",
  "tika-s0401t:660_23": "Atha vā tathā naṃ uggaṇhāpesiṃ,",
  "tika-s0401t:660_24": "yathā ekena sotena chamāyaṃ assasanto.",
  "tika-s0401t:660_25": "Chahīti heṭṭhā vuttehi chahi kāraṇehi.",
  "tika-s0401t:660_26": "Kalāhīti kalāyissati,",
  "tika-s0401t:660_27": "luddakaṃ vañcessatīti attho.",
  "tika-s0401t:660_28": "Bhotīti bhaginiṃ ālapati.",
  "tika-s0401t:660_29": "Bhāgineyyoti evaṃ chahi kāraṇehi vañcakaṃ bhāgineyyaṃ niddisati.",
  "tika-s0401t:661_0": "Evaṃ bodhisatto bhāgineyyassa migamāyaṃ sādhukaṃ uggahitabhāvaṃ vadanto bhaginiṃ samassāsesi.",
  "tika-s0401t:661_1": "Sopi migapotako pāse baddho anibandhitvāyeva bhūmiyaṃ mahāphāsukapassena pāde pasāretvā nipanno pādānaṃ",
  "tika-s0401t:661_2": "āsannaṭṭhāne khurehi eva paharitvā paṃsuñca tiṇāni ca uppāṭetvā uccārapassāvaṃ vissajjetvā sīsaṃ pātetvā",
  "tika-s0401t:661_3": "jivhaṃ ninnāmetvā sarīraṃ kheḷakilinnaṃ katvā vātaggahaṇena udaraṃ uddhumātakaṃ katvā akkhīni parivattetvā",
  "tika-s0401t:661_4": "heṭṭhānāsikāsotena vātaṃ sañcarāpento uparimanāsikāsotena vātaṃ sannirumbhitvā sakalasarīraṃ thaddhabhāvaṃ",
  "tika-s0401t:661_5": "gāhāpetvā matakākāraṃ dassesi,",
  "tika-s0401t:661_6": "nīlamakkhikāpi naṃ samparivāresuṃ,",
  "tika-s0401t:661_7": "tasmiṃ tasmiṃ ṭhāne kākā nilīyiṃsu.",
  "tika-s0401t:661_8": "Luddo āgantvā udare hatthena paharitvā “pātova baddho bhavissati,",
  "tika-s0401t:661_9": "pūtiko jāto”ti tassa bandhanarajjuṃ mocetvā “ettheva dāni naṃ ukkantitvā maṃsaṃ ādāya gamissāmī”ti nirāsaṅko hutvā sākhāpalāsaṃ gahetuṃ āraddho.",
  "tika-s0401t:661_10": "Migapotakopi uṭṭhāya catūhi pādehi ṭhatvā kāyaṃ vidhunitvā gīvaṃ pasāretvā mahāvātena chinnavalāhako viya vegena mātu santikaṃ agamāsi.",
  "tika-s0401t:661_11": "Satthā “na,",
  "tika-s0401t:661_12": "bhikkhave,",
  "tika-s0401t:661_13": "rāhulo idāneva sikkhākāmo,",
  "tika-s0401t:661_14": "pubbepi sikkhākāmoyevā”ti evaṃ migajātakaṃ āharitvā kathesi.",
  "tika-s0401t:662_0": "Ambalaṭṭhiyarāhulovādaṃ desesīti “passasi no tvaṃ, rāhula,",
  "tika-s0401t:662_1": "imaṃ parittaṃ udakāvasesaṃ udakādāne ṭhapitanti? Evaṃ, bhante.",
  "tika-s0401t:662_2": "Evaṃ parittakaṃ kho, rāhula,",
  "tika-s0401t:662_3": "tesaṃ sāmaññaṃ,",
  "tika-s0401t:662_4": "yesaṃ natthi sampajānamusāvāde lajjā”ti evamādinā ambalaṭṭhiyarāhulovādaṃ kathesi.",
  "tika-s0401t:662_5": "Gehasitaṃ vitakkaṃ vitakkentassāti āyasmā kira rāhulo bhagavato piṭṭhito piṭṭhito gacchantova pādatalato yāva upari kesantā tathāgataṃ olokesi,",
  "tika-s0401t:662_6": "so bhagavato buddhavesavilāsaṃ disvā “sobhati bhagavā dvattiṃsamahāpurisalakkhaṇavicittasarīro byāmappabhāparikkhittatāya",
  "tika-s0401t:662_7": "vippakiṇṇasuvaṇṇacuṇṇamajjhagato viya vijjulatāparikkhitto kanakapabbato viya yantasamākaḍḍhitaratanavicittasuvaṇṇaagghikaṃ",
  "tika-s0401t:662_8": "viya paṃsukūlacīvarappaṭicchannopi rattakambalaparikkhittakanakapabbato viya pavāḷalatāpaṭimaṇḍitasuvaṇṇaghaṭikaṃ",
  "tika-s0401t:662_9": "viya cīnapiṭṭhacuṇṇapūjitasuvaṇṇacetiyaṃ viya lākhārasānulitto kanakathūpo viya rattavalāhakantaragato",
  "tika-s0401t:662_10": "taṅkhaṇamuggatapuṇṇacando viya aho samatiṃsapāramitānubhāvena sajjitassa attabhāvassa sirisampattī”ti cintesi.",
  "tika-s0401t:662_11": "Tato attānampi oloketvā “ahampi sobhāmi,",
  "tika-s0401t:662_12": "sace bhagavā catūsu mahādīpesu cakkavattirajjaṃ akarissa,",
  "tika-s0401t:662_13": "mayhaṃ pariṇāyakaṭṭhānantaramadassa,",
  "tika-s0401t:662_14": "evaṃ sante ativiya jambudīpatalaṃ atisobhissā”ti attabhāvaṃ nissāya gehasitaṃ chandarāgaṃ uppādesi.",
  "tika-s0401t:662_15": "Taṃ sandhāyetaṃ vuttaṃ –",
  "tika-s0401t:662_16": "“satthu ceva attano ca rūpasampattiṃ disvā gehasitaṃ vitakkaṃ vitakkentassā”ti.",
  "tika-s0401t:663_0": "Bhagavāpi purato gacchantova cintesi –",
  "tika-s0401t:663_1": "“paripuṇṇacchavimaṃsalohito dāni rāhulassa attabhāvo,",
  "tika-s0401t:663_2": "rajanīyesu rūpārammaṇādīsu cittassa pakkhandanakālo jāto,",
  "tika-s0401t:663_3": "nipphalatāya nu kho rāhulo vītināmetī”ti.",
  "tika-s0401t:663_4": "Atha sahāvajjaneneva pasanne udake macchaṃ viya parisuddhe ādāsamaṇḍale mukhanimittaṃ viya ca tassa taṃ cittuppādaṃ addasa,",
  "tika-s0401t:663_5": "disvā ca “ayaṃ rāhulo mayhaṃ atrajo hutvā mama pacchato āgacchanto ‘ahaṃ sobhāmi,",
  "tika-s0401t:663_6": "mayhaṃ vaṇṇāyatanaṃ pasanna’nti attabhāvaṃ nissāya gehasitaṃ chandarāgaṃ uppādeti,",
  "tika-s0401t:663_7": "atitthe pakkhando,",
  "tika-s0401t:663_8": "uppathaṃ paṭipanno,",
  "tika-s0401t:663_9": "agocare carati,",
  "tika-s0401t:663_10": "disāmūḷhaaddhiko viya agantabbaṃ disaṃ gacchati,",
  "tika-s0401t:663_11": "ayaṃ kho panassa kileso abbhantare vaḍḍhanto attatthampi yathābhūtaṃ passituṃ na dassissati paratthampi ubhayatthampi,",
  "tika-s0401t:663_12": "tato nirayepi paṭisandhiṃ gaṇhāpessati,",
  "tika-s0401t:663_13": "tiracchānayoniyampi pettivisayepi asurakāyepi sambādhepi mātukucchisminti anamatagge saṃsāravaṭṭe paripātessati.",
  "tika-s0401t:663_14": "Yathā kho pana anekaratanapūrā mahānāvā bhinnaphalakantarena udakaṃ ādiyamānā muhuttampi na ajjhupekkhitabbā hoti,",
  "tika-s0401t:663_15": "vegena vegenassā vivaraṃ pidahituṃ vaṭṭati,",
  "tika-s0401t:663_16": "evameva ayampi na ajjhupekkhitabbo.",
  "tika-s0401t:663_17": "Yāvassa ayaṃ kileso abbhantare sīlaratanādīni na vināseti,",
  "tika-s0401t:663_18": "tāvadeva naṃ niggaṇhissāmī”ti ajjhāsayaṃ akāsi.",
  "tika-s0401t:663_19": "Tato rāhulaṃ āmantetvā “yaṃ kiñci, rāhula,",
  "tika-s0401t:663_20": "rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "tika-s0401t:663_21": "sabbaṃ rūpaṃ ‘netaṃ mama,",
  "tika-s0401t:663_22": "nesohamasmi,",
  "tika-s0401t:663_23": "na meso attā’ti evametaṃ yathābhūtaṃ sammappaññāya daṭṭhabbanti.",
  "tika-s0401t:663_24": "Rūpameva nu kho bhagavā rūpameva nu kho sugatāti.",
  "tika-s0401t:663_25": "Rūpampi rāhula,",
  "tika-s0401t:663_26": "vedanāpi rāhula,",
  "tika-s0401t:663_27": "saññāpi rāhula,",
  "tika-s0401t:663_28": "saṅkhārāpi rāhula,",
  "tika-s0401t:663_29": "viññāṇampi rāhulā”ti mahārāhulovādasuttaṃ abhāsi.",
  "tika-s0401t:663_30": "Taṃ dassetuṃ –",
  "tika-s0401t:663_31": "“yaṃ kiñci rāhula…pe…",
  "tika-s0401t:663_32": "kathesī”ti vuttaṃ.",
  "tika-s0401t:664_0": "Saṃyuttake pana rāhulovādoti rāhulasaṃyutte vuttarāhulovādaṃ sandhāya vadanti.",
  "tika-s0401t:664_1": "Tattha “sādhu me, bhante,",
  "tika-s0401t:664_2": "bhagavā saṃkhittena dhammaṃ desetu, yamahaṃ, bhante,",
  "tika-s0401t:664_3": "bhagavato dhammaṃ sutvā eko vūpakaṭṭho appamatto ātāpī pahitatto vihareyya”nti therena yācito “taṃ kiṃ maññasi, rāhula,",
  "tika-s0401t:664_4": "cakkhu niccaṃ vā aniccaṃ vāti? Aniccaṃ, bhante.",
  "tika-s0401t:664_5": "Yaṃ panāniccaṃ,",
  "tika-s0401t:664_6": "dukkhaṃ vā taṃ sukhaṃ vāti? Dukkhaṃ, bhante.",
  "tika-s0401t:664_7": "Yaṃ panāniccaṃ dukkhaṃ vipariṇāmadhammaṃ,",
  "tika-s0401t:664_8": "kallaṃ nu taṃ samanupassituṃ ‘etaṃ mama,",
  "tika-s0401t:664_9": "esohamasmi,",
  "tika-s0401t:664_10": "eso me attā”’tiādinā rāhulovādaṃ ārabhi.",
  "tika-s0401t:664_11": "Therassa vipassanācāroyeva,",
  "tika-s0401t:664_12": "na pana mahārāhulovādo viya vitakkūpacchedāya vuttoti adhippāyo.",
  "tika-s0401t:665_0": "Athassa satthā ñāṇaparipākaṃ ñatvātiādīsu bhagavato kira rahogatassa paṭisallīnassa evaṃ cetaso parivitakko",
  "tika-s0401t:665_1": "udapādi “paripakkā kho rāhulassa vimuttiparipācanīyā dhammā,",
  "tika-s0401t:665_2": "yannūnāhaṃ rāhulaṃ uttari āsavānaṃ khaye vineyya”nti?",
  "tika-s0401t:665_3": "Athassa bhagavā pubbaṇhasamayaṃ nivāsetvā pattacīvaramādāya sāvatthiyaṃ piṇḍāya caritvā pacchābhattaṃ",
  "tika-s0401t:665_4": "piṇḍapātapaṭikkanto āyasmantaṃ rāhulaṃ āmantesi – “gaṇhāhi, rāhula,",
  "tika-s0401t:665_5": "nisīdanaṃ,",
  "tika-s0401t:665_6": "yena andhavanaṃ tenupasaṅkamissāma divāvihārāyā”ti. “Evaṃ,",
  "tika-s0401t:665_7": "bhante”ti kho āyasmā rāhulo bhagavato paṭissutvā nisīdanaṃ ādāya bhagavato piṭṭhito piṭṭhito anubandhi.",
  "tika-s0401t:665_8": "Tena kho pana samayena anekāni devatāsahassāni bhagavantaṃ abhivanditvā anubandhitā honti “ajja bhagavā",
  "tika-s0401t:665_9": "āyasmantaṃ rāhulaṃ uttari āsavānaṃ khaye vinessatī”ti.",
  "tika-s0401t:665_10": "Atha kho bhagavā andhavanaṃ ajjhogāhetvā aññatarasmiṃ rukkhamūle paññatte āsane nisīdi.",
  "tika-s0401t:665_11": "Āyasmāpi rāhulo bhagavantaṃ abhivādetvā ekamantaṃ nisīdi.",
  "tika-s0401t:665_12": "Atha āyasmantaṃ rāhulaṃ āmantetvā “taṃ kiṃ maññasi, rāhula,",
  "tika-s0401t:665_13": "cakkhu niccaṃ vā aniccaṃ vāti? Aniccaṃ, bhante.",
  "tika-s0401t:665_14": "Yaṃ panāniccaṃ,",
  "tika-s0401t:665_15": "dukkhaṃ vā taṃ sukhaṃ vāti? Dukkhaṃ, bhante.",
  "tika-s0401t:665_16": "Yaṃ panāniccaṃ dukkhaṃ vipariṇāmadhammaṃ,",
  "tika-s0401t:665_17": "kallaṃ nu taṃ samanupassituṃ ‘etaṃ mama,",
  "tika-s0401t:665_18": "esohamasmi,",
  "tika-s0401t:665_19": "eso me attā”’tiādinā rāhulovādaṃ adāsi.",
  "tika-s0401t:665_20": "Taṃ sandhāyetaṃ vuttaṃ –",
  "tika-s0401t:665_21": "“andhavane nisinno cūḷarāhulovādaṃ kathesī”ti.",
  "tika-s0401t:666_0": "Koṭisatasahassadevatāhīti āyasmatā rāhulena padumuttarassa bhagavato pādamūle pathavindhararājakāle patthanaṃ",
  "tika-s0401t:666_1": "ṭhapentena saddhiṃ patthanaṃ ṭhapitadevatāyevetā.",
  "tika-s0401t:666_2": "Tāsu pana kāci bhūmaṭṭhadevatā,",
  "tika-s0401t:666_3": "kāci antalikkhaṭṭhakā,",
  "tika-s0401t:666_4": "kāci cātumahārājikādidevaloke,",
  "tika-s0401t:666_5": "kāci brahmaloke nibbattā,",
  "tika-s0401t:666_6": "imasmiṃ pana divase sabbā ekaṭṭhāne andhavanasmiṃyeva sannipatitā.",
  "tika-s0401t:667_0": "Ābhidosikanti pārivāsikaṃ ekarattātikkantaṃ pūtibhūtaṃ.",
  "tika-s0401t:667_1": "Ekarattātikkantasseva hi nāmasaññā esā,",
  "tika-s0401t:667_2": "yadidaṃ ābhidosikoti.",
  "tika-s0401t:667_3": "Ayaṃ panettha vacanattho –",
  "tika-s0401t:667_4": "pūtibhāvadosena abhibhūtoti abhidoso,",
  "tika-s0401t:667_5": "abhidosoyeva ābhidosiko.",
  "tika-s0401t:667_6": "Kummāsanti yavakummāsaṃ.",
  "tika-s0401t:667_7": "Adhivāsetvāti “tena hi,",
  "tika-s0401t:667_8": "tāta raṭṭhapāla,",
  "tika-s0401t:667_9": "adhivāsehi svātanāya bhatta”nti pitarā nimantito svātanāya bhikkhaṃ adhivāsetvā.",
  "tika-s0401t:667_10": "Ettha ca thero pakatiyā ukkaṭṭhasapadānacāriko svātanāya bhikkhaṃ nāma nādhivāseti,",
  "tika-s0401t:667_11": "mātu anuggahena pana adhivāseti.",
  "tika-s0401t:667_12": "Mātu kirassa theraṃ anussaritvā anussaritvā mahāsoko uppajjati,",
  "tika-s0401t:667_13": "rodaneneva dukkhī viya jātā,",
  "tika-s0401t:667_14": "tasmā thero “sacāhaṃ taṃ apassitvā gamissāmi,",
  "tika-s0401t:667_15": "hadayampissā phaleyyā”ti anuggahena adhivāsesi.",
  "tika-s0401t:667_16": "Paṇḍitā hi bhikkhū mātāpitūnaṃ ācariyupajjhāyānaṃ vā kātabbaṃ anuggahaṃ ajjhupekkhitvā dhutaṅgasuddhikā na bhavanti.",
  "tika-s0401t:668_0": "Alaṅkatapaṭiyatte itthijaneti pitarā uyyojite itthijane.",
  "tika-s0401t:668_1": "Pitā kirassa dutiyadivase sakanivesane mahantaṃ hiraññasuvaṇṇassa puñjaṃ kārāpetvā kilañjehi paṭicchādāpetvā",
  "tika-s0401t:668_2": "āyasmato raṭṭhapālassa purāṇadutiyikāyo “etha tumhe vadhū,",
  "tika-s0401t:668_3": "yena alaṅkārena alaṅkatā pubbe raṭṭhapālassa kulaputtassa piyā hotha manāpā,",
  "tika-s0401t:668_4": "tena alaṅkārena alaṅkarothā”ti āṇāpetvā paṇītaṃ khādanīyaṃ bhojanīyaṃ paṭiyādāpetvā kāle ārocite āgantvā paññatte āsane nisinnaṃ “idaṃ te,",
  "tika-s0401t:668_5": "raṭṭhapāla,",
  "tika-s0401t:668_6": "mattikaṃ dhanaṃ,",
  "tika-s0401t:668_7": "aññaṃ pettikaṃ,",
  "tika-s0401t:668_8": "aññaṃ pitāmahaṃ; sakkā,",
  "tika-s0401t:668_9": "tāta raṭṭhapāla,",
  "tika-s0401t:668_10": "bhoge ca bhuñjituṃ,",
  "tika-s0401t:668_11": "puññāni ca kātuṃ? Ehi tvaṃ,",
  "tika-s0401t:668_12": "tāta raṭṭhapāla,",
  "tika-s0401t:668_13": "sikkhaṃ paccakkhāya hīnāyāvattitvā bhoge ca bhuñjassu,",
  "tika-s0401t:668_14": "puññāni ca karohī”ti yācitvā tena paṭikkhipitvā dhamme desite “ahaṃ imaṃ uppabbājessāmī”ti ānayiṃ,",
  "tika-s0401t:668_15": "so “dāni me dhammakathaṃ kātuṃ āraddho,",
  "tika-s0401t:668_16": "alaṃ me vacanaṃ na karissatī”ti uṭṭhāya gantvā tassa orodhānaṃ dvāraṃ vivarāpetvā “ayaṃ vo sāmiko,",
  "tika-s0401t:668_17": "gacchatha,",
  "tika-s0401t:668_18": "yaṃ kiñci katvāna gaṇhituṃ vāyamathā”ti uyyojesi.",
  "tika-s0401t:668_19": "Tīsu vayesu ṭhitā nāṭakitthiyo theraṃ parivārayiṃsu.",
  "tika-s0401t:668_20": "Tāsu ayaṃ asubhasaññaṃ uppādesi.",
  "tika-s0401t:668_21": "Tena vuttaṃ –",
  "tika-s0401t:668_22": "“alaṅkatapaṭiyatte itthijane asubhasaññaṃ uppādetvā”ti.",
  "tika-s0401t:669_0": "Ṭhitakova dhammaṃ desetvāti –",
  "tika-s0401t:670_0": "“Passa cittakataṃ bimbaṃ, arukāyaṃ samussitaṃ;",
  "tika-s0401t:671_0": "Āturaṃ bahusaṅkappaṃ, yassa natthi dhuvaṃ ṭhiti.",
  "tika-s0401t:672_0": "“Passa cittakataṃ rūpaṃ, maṇinā kuṇḍalena ca;",
  "tika-s0401t:673_0": "Aṭṭhiṃ tacena onaddhaṃ, saha vatthehi sobhati.",
  "tika-s0401t:674_0": "“Alattakakatā pādā, mukhaṃ cuṇṇakamakkhitaṃ;",
  "tika-s0401t:675_0": "Alaṃ bālassa mohāya, no ca pāragavesino.",
  "tika-s0401t:676_0": "“Aṭṭhāpadakatā kesā, nettā añjanamakkhitā;",
  "tika-s0401t:677_0": "Alaṃ bālassa mohāya, no ca pāragavesino.",
  "tika-s0401t:678_0": "“Añjanīvaṇṇavā cittā, pūtikāyo alaṅkato;",
  "tika-s0401t:679_0": "Alaṃ bālassa mohāya, no ca pāragavesino.",
  "tika-s0401t:680_0": "“Odahi migavo pāsaṃ, nāsadā vāguraṃ migo;",
  "tika-s0401t:681_0": "Bhutvā nivāpaṃ gacchāmi, kandante migabandhake”ti. –",
  "tika-s0401t:682_0": "Imāhi gāthāhi dhammaṃ desetvā.",
  "tika-s0401t:683_0": "Ākāsaṃ uppatitvāti ākāsaṃ pakkhanditvā.",
  "tika-s0401t:683_1": "Kasmā pana thero ākāsena gato?",
  "tika-s0401t:683_2": "Pitā kirassa seṭṭhi sattasu dvārakoṭṭhakesu aggaḷāni dāpetvā malle āṇāpesi “sace nikkhamitvā gacchati,",
  "tika-s0401t:683_3": "hatthapādesu naṃ gahetvā kāsāyāni haritvā gihivesaṃ gaṇhāpethā”ti.",
  "tika-s0401t:683_4": "Tasmā thero “ete mādisaṃ mahākhīṇāsavaṃ hatthe vā pāde vā gahetvā apuññaṃ pasaveyyuṃ,",
  "tika-s0401t:683_5": "taṃ nesaṃ mā ahosī”ti cintetvā ākāsena agamāsi.",
  "tika-s0401t:683_6": "Migacīranti evaṃnāmakaṃ uyyānaṃ.",
  "tika-s0401t:683_7": "Catupārijuññapaṭimaṇḍitanti jarāpārijuññaṃ,",
  "tika-s0401t:683_8": "byādhipārijuññaṃ,",
  "tika-s0401t:683_9": "bhogapārijuññaṃ,",
  "tika-s0401t:683_10": "ñātipārijuññanti imehi catūhi pārijuññehi paṭimaṇḍitaṃ.",
  "tika-s0401t:683_11": "Pārijuññanti ca parihānīti attho.",
  "tika-s0401t:683_12": "Sesamettha suviññeyyameva.",
  "tika-s0401t:684_0": "Kuṇḍadhānattheravatthu",
  "tika-s0401t:685_0": "211.",
  "tika-s0401t:685_1": "Tatiye salākaṃ gaṇhantīti salākagāhakā.",
  "tika-s0401t:685_2": "Sunāparantajanapadaṃ gacchantepi paṭhamameva salākaṃ gaṇhīti sambandho.",
  "tika-s0401t:685_3": "Chabbassantareti channaṃ vassānaṃ abbhantare.",
  "tika-s0401t:685_4": "Mettīti mittabhāvo.",
  "tika-s0401t:685_5": "Bhedake satīti bhedakaraṇe sati.",
  "tika-s0401t:685_6": "Gumbasabhāgatoti gumbasamīpato,",
  "tika-s0401t:685_7": "ayameva vā pāṭho.",
  "tika-s0401t:685_8": "Itthī hutvāti itthī viya hutvā,",
  "tika-s0401t:685_9": "manussitthivaṇṇaṃ māpetvāti attho.",
  "tika-s0401t:685_10": "Dīgharattānugatoti dīghakālaṃ anubandho.",
  "tika-s0401t:685_11": "Ettakaṃ addhānanti ettakaṃ kālaṃ.",
  "tika-s0401t:685_12": "Handāvusoti gaṇhāvuso.",
  "tika-s0401t:685_13": "Atthaṃ gahetvāti bhūtatthaṃ gahetvā,",
  "tika-s0401t:685_14": "ayameva vā pāṭho.",
  "tika-s0401t:685_15": "Koṇḍo jātoti dhutto jāto.",
  "tika-s0401t:686_0": "Māvoca pharusaṃ kañcīti kañci ekapuggalaṃ pharusaṃ mā avoca.",
  "tika-s0401t:686_1": "Vuttā paṭivadeyyu tanti tayā pare dussīlāti vuttā tampi tatheva paṭivadeyyuṃ.",
  "tika-s0401t:686_2": "Dukkhā hi sārambhakathāti esā kāraṇuttarā yugaggāhakathā nāma dukkhā.",
  "tika-s0401t:686_3": "Paṭidaṇḍā phuseyyu tanti kāyadaṇḍādīhi paraṃ paharantassa tādisāva paṭidaṇḍā tava matthake pateyyuṃ.",
  "tika-s0401t:687_0": "Sace neresi attānanti sace attānaṃ niccalaṃ kātuṃ sakkhissasi.",
  "tika-s0401t:687_1": "Kaṃso upahato yathāti mukhavaṭṭiyaṃ chinditvā talamattaṃ katvā ṭhapitaṃ kaṃsatālaṃ viya.",
  "tika-s0401t:687_2": "Tādisañhi hatthehi pādehi daṇḍena vā pahatampi saddaṃ na karoti.",
  "tika-s0401t:687_3": "Esa pattosi nibbānanti sace evarūpo bhavituṃ sakkhissasi,",
  "tika-s0401t:687_4": "imaṃ paṭipadaṃ pūrayamāno eso tvaṃ idāni appattopi nibbānaṃ pattosi nāma.",
  "tika-s0401t:687_5": "Sārambho te na vijjatīti “evañca sati tvaṃ dussīlo,",
  "tika-s0401t:687_6": "ahaṃ susīlo”ti evamādiko uttarikaraṇavācālakkhaṇo sārambho te na vijjati,",
  "tika-s0401t:687_7": "na bhavissatiyevāti attho.",
  "tika-s0401t:687_8": "Parikkilesenāti saṃkilesahetunā.",
  "tika-s0401t:688_0": "Vaṅgīsattheravatthu",
  "tika-s0401t:689_0": "212.",
  "tika-s0401t:689_1": "Catutthe sampannapaṭibhānānanti paripuṇṇapaṭibhānānaṃ.",
  "tika-s0401t:689_2": "Cutiṃ yo vedi…pe…",
  "tika-s0401t:689_3": "sabbasoti yo sattānaṃ cutiñca paṭisandhiñca sabbākārena pākaṭaṃ katvā jānāti,",
  "tika-s0401t:689_4": "taṃ ahaṃ alagganatāya asattaṃ,",
  "tika-s0401t:689_5": "paṭipattiyā suṭṭhu gatattā sugataṃ,",
  "tika-s0401t:689_6": "catunnaṃ saccānaṃ sambuddhattā buddhaṃ brāhmaṇaṃ vadāmīti attho.",
  "tika-s0401t:689_7": "Yassa gatinti yassete devādayo gatiṃ na jānanti,",
  "tika-s0401t:689_8": "tamahaṃ āsavānaṃ khīṇatāya khīṇāsavaṃ,",
  "tika-s0401t:689_9": "kilesehi ārakattā arahantaṃ brāhmaṇaṃ vadāmīti attho.",
  "tika-s0401t:690_0": "Upasenavaṅgantaputtattheravatthu",
  "tika-s0401t:691_0": "213.",
  "tika-s0401t:691_1": "Pañcame sabbapāsādikānanti sabbaso pasādaṃ janentānaṃ.",
  "tika-s0401t:691_2": "Kintāyanti kiṃ te ayaṃ.",
  "tika-s0401t:691_3": "Atilahunti atisīghaṃ.",
  "tika-s0401t:691_4": "Yassa tasmiṃ attabhāve uppajjanārahānaṃ maggaphalānaṃ upanissayo natthi,",
  "tika-s0401t:691_5": "taṃ buddhā “moghapuriso”ti vadanti ariṭṭhalāḷudāyiādike viya.",
  "tika-s0401t:691_6": "Upanissaye satipi tasmiṃ khaṇe magge vā phale vā asati “moghapurisā”ti vadantiyeva dhaniyattherādike viya.",
  "tika-s0401t:691_7": "Imassapi tasmiṃ khaṇe maggaphalānaṃ abhāvato “moghapurisā”ti āha,",
  "tika-s0401t:691_8": "tucchamanussāti attho.",
  "tika-s0401t:691_9": "Bāhullāyāti parisabāhullāya.",
  "tika-s0401t:691_10": "Anekapariyāyenāti anekakāraṇena.",
  "tika-s0401t:692_0": "Icchāmahaṃ,",
  "tika-s0401t:692_1": "bhikkhaveti bhagavā kira taṃ addhamāsaṃ na kañci bodhaneyyasattaṃ addasa,",
  "tika-s0401t:692_2": "tasmā evamāha,",
  "tika-s0401t:692_3": "evaṃ santepi tantivasena dhammadesanā kattabbā siyā.",
  "tika-s0401t:692_4": "Yasmā panassa etadahosi –",
  "tika-s0401t:692_5": "“mayi okāsaṃ kāretvā paṭisallīne bhikkhū adhammikaṃ katikavattaṃ karissanti,",
  "tika-s0401t:692_6": "taṃ upaseno bhindissati,",
  "tika-s0401t:692_7": "ahaṃ tassa pasīditvā bhikkhūnaṃ dassanaṃ anujānissāmi.",
  "tika-s0401t:692_8": "Tato maṃ passitukāmā bahū bhikkhū dhutaṅgāni samādiyissanti,",
  "tika-s0401t:692_9": "ahañca tehi ujjhitasanthatapaccayā sikkhāpadaṃ paññapessāmī”ti,",
  "tika-s0401t:692_10": "tasmā evamāha.",
  "tika-s0401t:692_11": "Therassāti upasenattherassa.",
  "tika-s0401t:692_12": "Manāpāni te bhikkhu paṃsukūlānīti “bhikkhu tava imāni paṃsukūlāni manāpāni attano ruciyā khantiyā gahitānī”ti pucchati.",
  "tika-s0401t:692_13": "Na kho me, bhante,",
  "tika-s0401t:692_14": "manāpāni paṃsukūlānīti, bhante,",
  "tika-s0401t:692_15": "na mayā attano ruciyā khantiyā gahitāni,",
  "tika-s0401t:692_16": "galaggāhena viya matthakatāḷanena viya ca gāhito mayāti dasseti.",
  "tika-s0401t:692_17": "Pāḷiyaṃ āgatamevāti vinayapāḷiṃ sandhāya vadati.",
  "tika-s0401t:693_0": "Dabbattheravatthu",
  "tika-s0401t:694_0": "214.",
  "tika-s0401t:694_1": "Chaṭṭhe aṭṭhārasasu mahāvihāresūti rājagahassa samantato ṭhitesu aṭṭhārasasu mahāvihāresu.",
  "tika-s0401t:694_2": "Upavijaññāti āsannapasūtikālā.",
  "tika-s0401t:694_3": "Rahogatoti rahasi gato.",
  "tika-s0401t:694_4": "Saṅghassa veyyāvaccakaraṇe kāyaṃ yojetukāmo cintesīti thero kira attano katakiccabhāvaṃ disvā “ahaṃ imaṃ sarīraṃ dhāremi,",
  "tika-s0401t:694_5": "tañca kho vātamukhe ṭhitapadīpo viya aniccatāmukhe ṭhitaṃ nacirasseva nibbāyanadhammaṃ yāva na nibbāyati,",
  "tika-s0401t:694_6": "tāva kiṃ nu kho ahaṃ saṅghassa veyyāvaccaṃ kareyya”nti cintento iti paṭisañcikkhati “tiroraṭṭhesu bahū kulaputtā bhagavantaṃ adisvāva pabbajanti,",
  "tika-s0401t:694_7": "te ‘bhagavantaṃ passissāma ceva vandissāmā’ti ca dūratopi āgacchanti,",
  "tika-s0401t:694_8": "tatra yesaṃ senāsanaṃ nappahoti,",
  "tika-s0401t:694_9": "te silāpattakepi seyyaṃ kappenti.",
  "tika-s0401t:694_10": "Pahomi kho panāhaṃ attano ānubhāvena tesaṃ tesaṃ kulaputtānaṃ icchāvasena pāsādavihāraaḍḍhayogādīni mañcapīṭhattharaṇāni nimminitvā dātuṃ?",
  "tika-s0401t:694_11": "Punadivase cettha ekacce ativiya kilantarūpā honti,",
  "tika-s0401t:694_12": "te gāravena bhikkhūnaṃ purato ṭhatvā bhattānipi na uddisāpenti,",
  "tika-s0401t:694_13": "ahaṃ kho pana tesaṃ bhattānipi uddisituṃ pahomī”ti.",
  "tika-s0401t:694_14": "Iti paṭisañcikkhanto “yaṃnūnāhaṃ saṅghassa senāsanañca paññapeyyaṃ,",
  "tika-s0401t:694_15": "bhattāni ca uddiseyya”nti cintesi.",
  "tika-s0401t:694_16": "Sabhāgasabhāgānanti suttantikādiguṇavasena sabhāgānaṃ,",
  "tika-s0401t:694_17": "na mittasanthavavasena.",
  "tika-s0401t:694_18": "Thero hi yāvatikā suttantikā honti,",
  "tika-s0401t:694_19": "te uccinitvā uccinitvā ekato tesaṃ anurūpameva senāsanaṃ paññapeti.",
  "tika-s0401t:694_20": "Venayikābhidhammikakammaṭṭhānikakāyadaḷhibahulesupi eseva nayo.",
  "tika-s0401t:694_21": "Teneva pāḷiyaṃ vuttaṃ –",
  "tika-s0401t:694_22": "“yete bhikkhū suttantikā,",
  "tika-s0401t:694_23": "tesaṃ ekajjhaṃ senāsanaṃ paññapetī”tiādi.",
  "tika-s0401t:695_0": "Aṅguliyā jalamānāyāti tejokasiṇacatutthajjhānaṃ samāpajjitvā vuṭṭhāya abhiññāñāṇena aṅgulijalanaṃ adhiṭṭhahitvā",
  "tika-s0401t:695_1": "teneva tejodhātusamāpattijanitena aggijālena aṅguliyā jalamānāya.",
  "tika-s0401t:695_2": "Ayaṃ mañcotiādīsu pana there “ayaṃ mañco”tiādiṃ vadante nimmitāpi attano attano gataṭṭhāne “ayaṃ mañco”tiādiṃ vadanti.",
  "tika-s0401t:695_3": "Ayañhi nimmitānaṃ dhammatā.",
  "tika-s0401t:696_0": "“Ekasmiṃ bhāsamānasmiṃ, sabbe bhāsanti nimmitā;",
  "tika-s0401t:697_0": "Ekasmiṃ tuṇhimāsine, sabbe tuṇhī bhavanti te”ti. ;",
  "tika-s0401t:698_0": "Yasmiṃ pana vihāre mañcapīṭhādīni na paripūrenti,",
  "tika-s0401t:698_1": "tattha attano ānubhāvena pūrenti,",
  "tika-s0401t:698_2": "tena nimmitānaṃ avatthukaṃ vacanaṃ na hoti sabbattha mañcapīṭhādīnaṃ sabbhāvato.",
  "tika-s0401t:698_3": "Sabbavihāresu ca gamanamagge samappamāṇe katvā adhiṭṭhāti.",
  "tika-s0401t:698_4": "Katikasaṇṭhānādīnaṃ pana nānappakārattā tasmiṃ tasmiṃ vihāre katikavattāni visuṃ visuṃ kathāpetīti veditabbaṃ.",
  "tika-s0401t:698_5": "Aniyametvā nimmitānañhi “ekasmiṃ bhāsamānasmi”ntiādidhammatā vuttā.",
  "tika-s0401t:698_6": "Tathā hi ye vaṇṇavayasarīrāvayavaparikkhārakiriyāvisesādīhi niyamaṃ akatvā nimmitā honti,",
  "tika-s0401t:698_7": "te aniyametvā nimmitattā iddhimatā sadisāva honti.",
  "tika-s0401t:698_8": "Ṭhānanisajjādīsu bhāsitatuṇhībhāvādīsu vā yaṃ yaṃ iddhimā karoti,",
  "tika-s0401t:698_9": "taṃ tadeva karonti.",
  "tika-s0401t:698_10": "Sace pana nānappakāre kātukāmo hoti,",
  "tika-s0401t:698_11": "keci paṭhamavaye,",
  "tika-s0401t:698_12": "keci majjhimavaye,",
  "tika-s0401t:698_13": "keci pacchimavaye,",
  "tika-s0401t:698_14": "tathā dīghakese upaḍḍhamuṇḍe missakakese upaḍḍharattacīvare paṇḍukacīvare,",
  "tika-s0401t:698_15": "padabhāṇadhammakathāsarabhaññapañhapucchanapañhavissajjanarajanapacanacīvarasibbanadhovanādīni karonte,",
  "tika-s0401t:698_16": "aparepi vā nānappakāre kātukāmo hoti,",
  "tika-s0401t:698_17": "tena pādakajjhānato vuṭṭhāya “ettakā bhikkhū paṭhamavayā hontū”tiādinā nayena parikammaṃ katvā puna samāpajjitvā",
  "tika-s0401t:698_18": "vuṭṭhāya adhiṭṭhite adhiṭṭhānacittena saddhiṃ icchiticchitappakārāyeva honti.",
  "tika-s0401t:698_19": "Puna attano vasanaṭṭhānameva āgacchatīti tehi saddhiṃ janapadakathaṃ kathento anisīditvā attano vasanaṭṭhānaṃ veḷuvanameva paccāgacchati.",
  "tika-s0401t:698_20": "Pāḷiyanti vinayapāḷiyaṃ.",
  "tika-s0401t:699_0": "Pilindavacchattheravatthu",
  "tika-s0401t:700_0": "215.",
  "tika-s0401t:700_1": "Sattame piyānanti piyāyitabbānaṃ.",
  "tika-s0401t:700_2": "Manāpānanti manavaḍḍhanakānaṃ.",
  "tika-s0401t:700_3": "Pilindoti panassa gottaṃ,",
  "tika-s0401t:700_4": "vacchoti nāmanti ettha vuttavipariyāyenapi vadanti “pilindoti nāmaṃ,",
  "tika-s0401t:700_5": "vacchoti gotta”nti.",
  "tika-s0401t:700_6": "Teneva ācariyadhammapālattherena theragāthāsaṃvaṇṇanāya vuttaṃ –",
  "tika-s0401t:700_7": "“pilindotissa nāmaṃ akaṃsu,",
  "tika-s0401t:700_8": "vacchoti pana gottaṃ.",
  "tika-s0401t:700_9": "Tena so aparabhāge pilindavacchoti paññāyitthā”ti.",
  "tika-s0401t:700_10": "Saṃsandetvāti ekato katvā.",
  "tika-s0401t:701_0": "Satthu dhammadesanaṃ sutvā paṭiladdhasaddho pabbajitvāti idaṃ aṅguttarabhāṇakānaṃ kathāmaggena vuttaṃ.",
  "tika-s0401t:701_1": "Apare pana bhaṇanti –",
  "tika-s0401t:701_2": "anuppanneyeva amhākaṃ bhagavati sāvatthiyaṃ brāhmaṇagehe nibbattitvā pilindavacchoti paññāto saṃsāre",
  "tika-s0401t:701_3": "saṃvegabahulatāya paribbājakapabbajjaṃ pabbajitvā cūḷagandhāraṃ nāma vijjaṃ sādhetvā ākāsacārī paracittavidū",
  "tika-s0401t:701_4": "ca hutvā rājagahe lābhaggayasaggappatto paṭivasati.",
  "tika-s0401t:701_5": "Atha yadā amhākaṃ bhagavā abhisambuddho hutvā anukkamena rājagahaṃ upagato,",
  "tika-s0401t:701_6": "tato paṭṭhāya buddhānubhāvena tassa sā vijjā na sampajjati,",
  "tika-s0401t:701_7": "atthakiccaṃ na sādheti.",
  "tika-s0401t:701_8": "So cintesi –",
  "tika-s0401t:701_9": "“sutaṃ kho pana metaṃ ‘ācariyapācariyānaṃ bhāsamānānaṃ yattha mahāgandhāravijjā dharati,",
  "tika-s0401t:701_10": "tattha cūḷagandhāravijjā na sampajjatī’ti.",
  "tika-s0401t:701_11": "Samaṇassa pana gotamassa āgatakālato paṭṭhāya nāyaṃ mama vijjā sampajjati,",
  "tika-s0401t:701_12": "nissaṃsayaṃ samaṇo gotamo mahāgandhāravijjaṃ jānāti,",
  "tika-s0401t:701_13": "yannūnāhaṃ taṃ payirupāsitvā tassa santike vijjaṃ pariyāpuṇeyya”nti.",
  "tika-s0401t:701_14": "So bhagavantaṃ upasaṅkamitvā etadavoca – “ahaṃ,",
  "tika-s0401t:701_15": "mahāsamaṇa,",
  "tika-s0401t:701_16": "tava santike ekaṃ vijjaṃ pariyāpuṇitukāmo,",
  "tika-s0401t:701_17": "okāsaṃ me karohī”ti.",
  "tika-s0401t:701_18": "Bhagavā “tena hi pabbajā”ti āha.",
  "tika-s0401t:701_19": "So “vijjāya parikammaṃ pabbajjā”ti maññamāno pabbajīti.",
  "tika-s0401t:701_20": "Paravambhanavasenāti paresaṃ garahanavasena.",
  "tika-s0401t:702_0": "Akakkasanti apharusaṃ.",
  "tika-s0401t:702_1": "Viññāpaninti atthaviññāpaniṃ.",
  "tika-s0401t:702_2": "Saccanti bhūtatthaṃ.",
  "tika-s0401t:702_3": "Nābhisajeti yāya girāya aññaṃ kujjhāpanavasena na lagāpeyya,",
  "tika-s0401t:702_4": "khīṇāsavo nāma evarūpameva giraṃ na bhāseyya,",
  "tika-s0401t:702_5": "tasmā tamahaṃ brūmi brāhmaṇaṃ vadāmīti attho.",
  "tika-s0401t:703_0": "Anuvicinitvāti anuvicāretvā. Caṇḍikataṃ gacchantanti sīghagatiyā gacchantaṃ.",
  "tika-s0401t:704_0": "Bāhiyadārucīriyattheravatthu",
  "tika-s0401t:705_0": "216.",
  "tika-s0401t:705_1": "Aṭṭhame ekarattivāsena gantvāti devatānubhāvena gantvā.",
  "tika-s0401t:705_2": "“Buddhānubhāvenā”tipi vadanti.",
  "tika-s0401t:705_3": "Evaṃ gato ca vihāraṃ pavisitvā sambahule bhikkhū bhuttapātarāse kāyālasiyavimocanatthāya abbhokāse caṅkamante disvā “kahaṃ etarahi satthā”ti pucchi.",
  "tika-s0401t:705_4": "Bhikkhū “sāvatthiyaṃ piṇḍāya paviṭṭho”ti vatvā taṃ pucchiṃsu –",
  "tika-s0401t:705_5": "“tvaṃ pana kuto āgato”ti?",
  "tika-s0401t:705_6": "Suppārakā āgatomhīti.",
  "tika-s0401t:705_7": "Kadā nikkhantosīti?",
  "tika-s0401t:705_8": "Hiyyo sāyaṃ nikkhantomhīti.",
  "tika-s0401t:705_9": "Dūrato āgato,",
  "tika-s0401t:705_10": "tava pāde dhovitvā telena makkhetvā thokaṃ vissamāhi,",
  "tika-s0401t:705_11": "āgatakāle satthāraṃ dakkhissatīti. Ahaṃ, bhante,",
  "tika-s0401t:705_12": "satthu vā attano vā jīvitantarāyaṃ na jānāmi,",
  "tika-s0401t:705_13": "ekarattenevamhi katthaci aṭṭhatvā anisīditvā vīsayojanasatikaṃ maggaṃ āgato,",
  "tika-s0401t:705_14": "satthāraṃ passitvāva vissamissāmīti.",
  "tika-s0401t:705_15": "So evaṃ vatvā taramānarūpo sāvatthiṃ pavisitvā bhagavantaṃ anopamāya buddhasiriyā piṇḍāya carantaṃ disvā",
  "tika-s0401t:705_16": "“cirassaṃ vata me diṭṭho sammāsambuddho”ti diṭṭhaṭṭhānato paṭṭhāya oṇatasarīro gantvā antaravīthiyameva",
  "tika-s0401t:705_17": "pañcapatiṭṭhitena vanditvā gopphakesu daḷhaṃ gahetvā evamāha –",
  "tika-s0401t:705_18": "“desetu me, bhante,",
  "tika-s0401t:705_19": "bhagavā dhammaṃ,",
  "tika-s0401t:705_20": "desetu me sugato dhammaṃ,",
  "tika-s0401t:705_21": "yaṃ mamassa dīgharattaṃ hitāya sukhāyā”ti.",
  "tika-s0401t:706_0": "Atha naṃ satthā “akālo kho tāva, bāhiya,",
  "tika-s0401t:706_1": "antaragharaṃ paviṭṭhomhi piṇḍāyā”ti paṭikkhipi.",
  "tika-s0401t:706_2": "Taṃ sutvā bāhiyo, “bhante,",
  "tika-s0401t:706_3": "saṃsāre saṃsarantena kabaḷīkārāhāro na no laddhapubbo,",
  "tika-s0401t:706_4": "tumhākaṃ vā mayhaṃ vā jīvitantarāyaṃ na jānāmi,",
  "tika-s0401t:706_5": "desetha me dhamma”nti.",
  "tika-s0401t:706_6": "Satthā dutiyampi paṭikkhipiyeva.",
  "tika-s0401t:706_7": "Evaṃ kirassa ahosi “imassa maṃ diṭṭhakālato paṭṭhāya sakalasarīraṃ pītiyā nirantaraṃ ajjhotthaṭaṃ hoti,",
  "tika-s0401t:706_8": "balavapītivegena dhammaṃ sutvāpi na sakkhissati paṭivijjhituṃ,",
  "tika-s0401t:706_9": "majjhattupekkhā tāva tiṭṭhatu,",
  "tika-s0401t:706_10": "ekaratteneva vīsayojanasataṃ maggaṃ āgatattā darathopissa balavā,",
  "tika-s0401t:706_11": "sopi tāva paṭippassambhatū”ti.",
  "tika-s0401t:706_12": "Tasmā dvikkhattuṃ paṭikkhipitvā tatiyaṃ yācito antaravīthiyaṃ ṭhitova “tasmātiha te, bāhiya,",
  "tika-s0401t:706_13": "evaṃ sikkhitabbaṃ diṭṭhe diṭṭhamattaṃ bhavissatī”tiādinā nayena dhammaṃ deseti.",
  "tika-s0401t:706_14": "Imamatthaṃ saṃkhipitvā dassento “satthāraṃ piṇḍāya paviṭṭha”ntiādimāha.",
  "tika-s0401t:706_15": "Tattha antaraghareti antaravīthiyaṃ.",
  "tika-s0401t:707_0": "Aparipuṇṇapattacīvaratāya pattacīvaraṃ pariyesantoti so kira vīsativassasahassāni samaṇadhammaṃ karonto",
  "tika-s0401t:707_1": "“bhikkhunā nāma attano paccaye labhitvā aññaṃ anoloketvā sayameva bhuñjituṃ vaṭṭatī”ti ekabhikkhussapi",
  "tika-s0401t:707_2": "pattena vā cīvarena vā saṅgahaṃ nākāsi.",
  "tika-s0401t:707_3": "Tenassa “iddhimayapattacīvaraṃ na uppajjissatī”ti ñatvā ehibhikkhubhāvena pabbajjaṃ na adāsi.",
  "tika-s0401t:707_4": "Tāvadeva ca pabbajjaṃ yācito “paripuṇṇaṃ te pattacīvara”nti pucchitvā “aparipuṇṇa”nti vutte “tena hi pattacīvaraṃ pariyesāhī”ti vatvā pakkāmi.",
  "tika-s0401t:707_5": "Tasmā so pattacīvaraṃ pariyesanto saṅkāraṭṭhānato coḷakhaṇḍāni saṃkaḍḍhati.",
  "tika-s0401t:708_0": "Sahassamapīti paricchedavacanaṃ.",
  "tika-s0401t:708_1": "Ekasahassaṃ dvesahassānīti evaṃ sahassena ce paricchinnā gāthā honti,",
  "tika-s0401t:708_2": "tā ca anatthapadasaṃhitā ākāsavaṇṇapabbatavaṇṇādīni pakāsakehi anibbānadīpakehi anatthakehi padehi saṃhitā yāva bahukā honti,",
  "tika-s0401t:708_3": "tāva pāpikā evāti attho.",
  "tika-s0401t:708_4": "Ekaṃ gāthāpadaṃ seyyoti “appamādo amatapadaṃ…pe…",
  "tika-s0401t:708_5": "yathā matā”ti evarūpā ekagāthāpi seyyoti attho.",
  "tika-s0401t:709_0": "Kumārakassapattheravatthu",
  "tika-s0401t:710_0": "217.",
  "tika-s0401t:710_1": "Navame ekaṃ buddhantaraṃ sampattiṃ anubhavamānoti sāvakabodhiyā niyatatāya puññasambhārassa ca sātisayattā",
  "tika-s0401t:710_2": "vinipātaṃ agantvā ekaṃ buddhantaraṃ devesu ca manussesu ca sampattiṃ anubhavamāno.",
  "tika-s0401t:710_3": "“Ekissā kuladārikāya kucchimhi uppanno”ti vatvā tamevassa uppannabhāvaṃ mūlato paṭṭhāya dassetuṃ –",
  "tika-s0401t:710_4": "“sā cā”tiādi vuttaṃ.",
  "tika-s0401t:710_5": "Tattha sāti kuladārikā. Ca-",
  "tika-s0401t:710_6": "saddo byatirekattho.",
  "tika-s0401t:710_7": "Tena vuccamānaṃ visesaṃ jotayati.",
  "tika-s0401t:710_8": "Kulagharanti patikulagehaṃ.",
  "tika-s0401t:710_9": "Gabbhanimittanti gabbhassa saṇṭhitabhāvaviggahaṃ.",
  "tika-s0401t:710_10": "Satipi visākhāya sāvatthivāsikulapariyāpannatte tassā tattha padhānabhāvadassanatthaṃ “visākhañcā”tiādi vuttaṃ yathā “brāhmaṇā āgatā,",
  "tika-s0401t:710_11": "vāsiṭṭhopi āgato”ti.",
  "tika-s0401t:710_12": "Bhagavatā evaṃ gahitanāmattāti yojanā.",
  "tika-s0401t:710_13": "Yasmā rājaputtā loke “kumārā”ti voharīyanti,",
  "tika-s0401t:710_14": "ayañca rañño kittimaputto,",
  "tika-s0401t:710_15": "tasmā āha –",
  "tika-s0401t:710_16": "“rañño…pe…",
  "tika-s0401t:710_17": "sañjāniṃsū”ti.",
  "tika-s0401t:711_0": "Pañcadasa pañhe abhisaṅkharitvāti “bhikkhu, bhikkhu,",
  "tika-s0401t:711_1": "ayaṃ vammiko rattiṃ dhūpāyati,",
  "tika-s0401t:711_2": "divā pajjalatī”tiādinā vammikasutte āgatanayena pañcadasa pañhe abhisaṅkharitvā.",
  "tika-s0401t:711_3": "Pāyāsiraññoti “natthi paraloko,",
  "tika-s0401t:711_4": "natthi sattā opapātikā,",
  "tika-s0401t:711_5": "natthi sukatadukkaṭānaṃ kammānaṃ phalaṃ vipāko”ti evaṃladdhikassa pāyāsirājassa.",
  "tika-s0401t:711_6": "Rājā hi tadā anabhisitto hutvā pasenadinā kosalena dinnasetabyanagaraṃ ajjhāvasanto imaṃ diṭṭhiṃ gaṇhi.",
  "tika-s0401t:711_7": "Pañcadasahi pañhehi paṭimaṇḍetvāti “taṃ kiṃ maññasi, rājañña,",
  "tika-s0401t:711_8": "ime candimasūriyā imasmiṃ vā loke parasmiṃ vā devā vā te manussā”ti evamādīhi pañcadasahi pañhehi paṭimaṇḍitaṃ katvā.",
  "tika-s0401t:711_9": "Suttanteti pāyāsisuttante.",
  "tika-s0401t:712_0": "Mahākoṭṭhikattheravatthu",
  "tika-s0401t:713_0": "218. Dasamaṃ uttānatthameva.",
  "tika-s0401t:714_0": "Tatiyaetadaggavaggavaṇṇanā niṭṭhitā.",
  "tika-s0401t:715_0": "14. Etadaggavaggo",
  "tika-s0401t:716_0": "(14) 4. Catutthaetadaggavaggavaṇṇanā",
  "tika-s0401t:717_0": "Ānandattheravatthu",
  "tika-s0401t:718_0": "219- 223.",
  "tika-s0401t:718_1": "Catutthavaggassa paṭhame heṭṭhā vuttappamāṇanti heṭṭhā koṇḍaññattherassa vatthumhi “tassa dhurapattāni navutihatthāni honti,",
  "tika-s0401t:718_2": "kesaraṃ tiṃsahatthaṃ,",
  "tika-s0401t:718_3": "kaṇṇikā dvādasahatthā,",
  "tika-s0401t:718_4": "pādena patiṭṭhitaṭṭhānaṃ ekādasahattha”nti evaṃ vuttappamāṇaṃ.",
  "tika-s0401t:718_5": "Rañño pesesīti paccantassa kupitabhāvaṃ ārocetvā pesesi.",
  "tika-s0401t:718_6": "Theragāthāsaṃvaṇṇanāyaṃ pana “paccantassa kupitabhāvaṃ rañño anārocetvā sayameva taṃ vūpasamesi,",
  "tika-s0401t:718_7": "taṃ sutvā rājā tuṭṭhamānaso puttaṃ pakkosāpetvā ‘varaṃ te, sumana, dammi,",
  "tika-s0401t:718_8": "gaṇhāhī’ti āhā”ti vuttaṃ.",
  "tika-s0401t:718_9": "Na metaṃ cittaṃ atthīti mama evarūpaṃ cittaṃ natthi.",
  "tika-s0401t:718_10": "Avañjhanti atucchaṃ.",
  "tika-s0401t:718_11": "Aññaṃ varehīti aññaṃ patthehi,",
  "tika-s0401t:718_12": "aññaṃ gaṇhāhīti vuttaṃ hoti.",
  "tika-s0401t:718_13": "Udakaṃ adhiṭṭhāyāti “udakaṃ hotū”ti adhiṭṭhahitvā.",
  "tika-s0401t:718_14": "Gatenāti gamanena.",
  "tika-s0401t:718_15": "Na āmisacakkhukāti cīvarādipaccayasaṅkhātaṃ āmisaṃ na olokenti.",
  "tika-s0401t:719_0": "Vasanaṭṭhānasabhāgeyevāti vasanaṭṭhānasamīpeyeva.",
  "tika-s0401t:719_1": "Ekantavallabhoti upaṭṭhākaṭṭhāne ekantena vallabho.",
  "tika-s0401t:719_2": "Etassevāti etasseva bhikkhussa.",
  "tika-s0401t:719_3": "Dvejjhakathā na hontīti dvidhābhūtakathā na honti,",
  "tika-s0401t:719_4": "anekantikakathā na hontīti vuttaṃ hoti.",
  "tika-s0401t:719_5": "Anibaddhāti aniyatā.",
  "tika-s0401t:719_6": "Lohitena galantenāti itthambhūtakkhāne karaṇavacanaṃ,",
  "tika-s0401t:719_7": "galantena lohitena yuttoti attho.",
  "tika-s0401t:719_8": "Anvāsattoti anugato. Uṭṭhehi,",
  "tika-s0401t:719_9": "āvuso ānanda, uṭṭhehi,",
  "tika-s0401t:719_10": "āvuso ānandāti turite idamāmeḍitavacanaṃ.",
  "tika-s0401t:719_11": "Duvidhena udakenāti sītudakena uṇhudakena ca.",
  "tika-s0401t:719_12": "Tividhena dantakaṭṭhenāti khuddakaṃ mahantaṃ majjhimanti evaṃ tippakārena dantakaṭṭhena.",
  "tika-s0401t:719_13": "Nava vāre anupariyāyatīti satthari pakkosante paṭivacanadānāya thinamiddhavinodanatthaṃ navakkhattuṃ anupariyāyati.",
  "tika-s0401t:719_14": "Tenevāha –",
  "tika-s0401t:719_15": "“evañhissa ahosī”tiādi.",
  "tika-s0401t:719_16": "Sesamettha suviññeyyameva.",
  "tika-s0401t:720_0": "Uruvelakassapattheravatthu",
  "tika-s0401t:721_0": "224. Dutiye yaṃ vattabbaṃ, taṃ vitthārato vinayapāḷiyaṃ āgatameva.",
  "tika-s0401t:722_0": "Kāḷudāyittheravatthu",
  "tika-s0401t:723_0": "225. Tatiye gamanākappanti gamanākāraṃ. Sesamettha uttānameva.",
  "tika-s0401t:724_0": "Bākulattheravatthu",
  "tika-s0401t:725_0": "226.",
  "tika-s0401t:725_1": "Catutthe nirābādhānanti ābādharahitānaṃ.",
  "tika-s0401t:725_2": "Yathā “dvāvīsati dvattiṃsā”tiādimhi vattabbe “bāvīsati bāttiṃsā”tiādīni vuccanti,",
  "tika-s0401t:725_3": "evamevaṃ dve kulāni assāti dvikulo,",
  "tika-s0401t:725_4": "dvekuloti vā vattabbe bākuloti vuttanti āha –",
  "tika-s0401t:725_5": "“bākuloti dvīsu kulesu vaḍḍhitattā evaṃladdhanāmo”ti.",
  "tika-s0401t:725_6": "Upayogenāti ānubhāvena.",
  "tika-s0401t:725_7": "Phāsukakāleti arogakāle.",
  "tika-s0401t:725_8": "Gadduhanamattampīti goduhanamattampi kālaṃ.",
  "tika-s0401t:725_9": "Idha pana na sakalo goduhanakkhaṇo adhippeto,",
  "tika-s0401t:725_10": "atha kho gāviṃ thane gahetvā ekakhīrabinduduhanakālamattaṃ adhippetaṃ.",
  "tika-s0401t:725_11": "Ārogyasālanti āturānaṃ arogabhāvakaraṇatthāya katasālaṃ.",
  "tika-s0401t:726_0": "Nimujjanummujjanavasenāti jāṇuppamāṇe udake thokaṃyeva nimujjanummujjanavasena.",
  "tika-s0401t:726_1": "Chaḍḍetvā palāyīti macchassa mukhasamīpeyeva chaḍḍetvā palāyi.",
  "tika-s0401t:726_2": "Dārakassa tejenāti dārakassa puññatejena.",
  "tika-s0401t:726_3": "Māriyamānāva marantīti daṇḍādīhi pothetvā māriyamānāva maranti,",
  "tika-s0401t:726_4": "na jālena baddhatāmattena amāriyamānā.",
  "tika-s0401t:726_5": "Nīhaṭamattova matoti nīhaṭakkhaṇeyeva mato.",
  "tika-s0401t:726_6": "Tenassa māraṇatthaṃ upakkamo na kato,",
  "tika-s0401t:726_7": "yena upakkamena dārakassa ābādho siyā.",
  "tika-s0401t:726_8": "Tanti macchaṃ.",
  "tika-s0401t:726_9": "Sakalamevāti avikalameva paripuṇṇāvayavameva.",
  "tika-s0401t:726_10": "Na keḷāyatīti na nandati,",
  "tika-s0401t:726_11": "kismiñci na maññati.",
  "tika-s0401t:726_12": "Piṭṭhito phālentīti dārakassa puññatejena piṭṭhito phālentī.",
  "tika-s0401t:726_13": "Bheriṃ carāpetvāti “puttaṃ labhi”nti ugghosanavasena bheriṃ carāpetvā.",
  "tika-s0401t:726_14": "Pakatiṃ ācikkhīti attano puttabhāvaṃ kathesi.",
  "tika-s0401t:726_15": "Kucchiyā dhāritattā amātā kātuṃ na sakkāti jananībhāvato amātā kātuṃ na sakkā.",
  "tika-s0401t:726_16": "Macchaṃ gaṇhantāpīti macchaṃ vikkiṇitvā gaṇhantāpi.",
  "tika-s0401t:726_17": "Tathā gaṇhantā ca tappariyāpannaṃ sabbaṃ gaṇhanti nāmāti āha –",
  "tika-s0401t:726_18": "“vakkayakanādīni bahi katvā gaṇhantā nāma natthī”ti.",
  "tika-s0401t:726_19": "Ayampi amātā kātuṃ na sakkāti dinnaputtabhāvato na sakkā.",
  "tika-s0401t:727_0": "Sobhitattheravatthu",
  "tika-s0401t:728_0": "227. Pañcamaṃ uttānatthameva.",
  "tika-s0401t:729_0": "Upālittheravatthu",
  "tika-s0401t:730_0": "228.",
  "tika-s0401t:730_1": "Chaṭṭhe bhārukacchakavatthunti aññataro kira bhārukacchadesavāsī bhikkhu supinante purāṇadutiyikāya methunaṃ",
  "tika-s0401t:730_2": "dhammaṃ paṭisevitvā “assamaṇo ahaṃ vibbhamissāmī”ti bhārukacchaṃ gacchanto antarāmagge āyasmantaṃ upāliṃ",
  "tika-s0401t:730_3": "passitvā etamatthaṃ ārocesi.",
  "tika-s0401t:730_4": "Āyasmā upāli, evamāha –",
  "tika-s0401t:730_5": "“anāpatti, āvuso,",
  "tika-s0401t:730_6": "supinantenā”ti.",
  "tika-s0401t:730_7": "Yasmā supinante avisayattā evaṃ hoti.",
  "tika-s0401t:730_8": "Tasmā upālitthero bhagavatā avinicchitapubbampi imaṃ vatthuṃ nayaggāhena evaṃ vinicchini.",
  "tika-s0401t:730_9": "Gahapatino dve dārakā honti putto ca bhāgineyyo ca.",
  "tika-s0401t:730_10": "Atha so gahapati gilāno hutvā āyasmantaṃ ajjukaṃ etadavoca – “imaṃ, bhante,",
  "tika-s0401t:730_11": "okāsaṃ yo imesaṃ dārakānaṃ saddho hoti pasanno,",
  "tika-s0401t:730_12": "tassa ācikkheyyāsī”ti.",
  "tika-s0401t:730_13": "Tena ca samayena tassa ca gahapatino bhāgineyyo saddho hoti pasanno.",
  "tika-s0401t:730_14": "Athāyasmā ajjuko taṃ okāsaṃ tassa dārakassa ācikkhi.",
  "tika-s0401t:730_15": "So tena sāpateyyena kuṭumbañca saṇṭhapesi,",
  "tika-s0401t:730_16": "dānañca paṭṭhapesi.",
  "tika-s0401t:730_17": "Atha tassa gahapatino putto āyasmantaṃ ānandaṃ etadavoca –",
  "tika-s0401t:730_18": "“ko nu kho,",
  "tika-s0401t:730_19": "bhante ānanda,",
  "tika-s0401t:730_20": "pituno dāyajjo putto vā bhāgineyyo vā”ti.",
  "tika-s0401t:730_21": "Putto kho, āvuso,",
  "tika-s0401t:730_22": "pituno dāyajjoti. Āyasmā, bhante,",
  "tika-s0401t:730_23": "ayyo ajjuko amhākaṃ sāpateyyaṃ amhākaṃ methunakassa ācikkhīti. Assamaṇo, āvuso,",
  "tika-s0401t:730_24": "so ajjukoti.",
  "tika-s0401t:730_25": "Athāyasmā ajjuko āyasmantaṃ ānandaṃ etadavoca – “dehi me,",
  "tika-s0401t:730_26": "āvuso ānanda,",
  "tika-s0401t:730_27": "vinicchaya”nti.",
  "tika-s0401t:730_28": "Te ubhopi upālittherassa santikaṃ agamaṃsu.",
  "tika-s0401t:730_29": "Athāyasmā upāli,",
  "tika-s0401t:730_30": "āyasmantaṃ ānandaṃ etadavoca –",
  "tika-s0401t:730_31": "“yo nu kho,",
  "tika-s0401t:730_32": "āvuso ānanda,",
  "tika-s0401t:730_33": "sāmikena ‘imaṃ okāsaṃ itthannāmassa ācikkhā’ti vutto,",
  "tika-s0401t:730_34": "tassa ācikkhati,",
  "tika-s0401t:730_35": "kiṃ so āpajjatī”ti? Na, bhante,",
  "tika-s0401t:730_36": "kiñci āpajjati antamaso dukkaṭamatthampīti. Ayaṃ, āvuso,",
  "tika-s0401t:730_37": "āyasmā ajjuko sāmikena “imaṃ okāsaṃ itthannāmassa ācikkhā”ti vutto tassa ācikkhati, anāpatti, āvuso,",
  "tika-s0401t:730_38": "āyasmato ajjukassāti.",
  "tika-s0401t:730_39": "Bhagavā taṃ sutvā “sukathitaṃ,",
  "tika-s0401t:730_40": "bhikkhave,",
  "tika-s0401t:730_41": "upālinā”ti vatvā sādhukāramadāsi,",
  "tika-s0401t:730_42": "taṃ sandhāyetaṃ vuttaṃ.",
  "tika-s0401t:730_43": "Kumārakassapavatthu pana heṭṭhā āgatameva.",
  "tika-s0401t:731_0": "Channaṃ khattiyānanti bhaddiyo sakyarājā anuruddho ānando bhagu kimilo devadattoti imesaṃ channaṃ khattiyānaṃ.",
  "tika-s0401t:731_1": "Pasādhakoti maṇḍayitā.",
  "tika-s0401t:731_2": "Pāḷiyanti saṅghabhedakkhandhakapāḷiyanti.",
  "tika-s0401t:732_0": "Nandakattheravatthu",
  "tika-s0401t:733_0": "229. Sattame ekasamodhāneti ekasmiṃ samodhāne, ekasmiṃ sannipāteti attho. Sesaṃ suviññeyyameva.",
  "tika-s0401t:734_0": "Nandattheravatthu",
  "tika-s0401t:735_0": "230.",
  "tika-s0401t:735_1": "Aṭṭhame na taṃ catusampajaññavasena aparicchinditvā oloketīti sātthakasappāyagocaraasammohasampajaññasaṅkhātānaṃ",
  "tika-s0401t:735_2": "catunnaṃ sampajaññānaṃ vasena aparicchinditvā taṃ disaṃ na oloketi.",
  "tika-s0401t:735_3": "So hi āyasmā “yamevāhaṃ indriyesu aguttadvārataṃ nissāya sāsane anabhiratiādivippakārappatto,",
  "tika-s0401t:735_4": "tameva suṭṭhu niggahessāmī”ti ussāhajāto balavahirottappo,",
  "tika-s0401t:735_5": "tattha ca katādhikārattā indriyasaṃvaro ukkaṃsapāramippatto catusampajaññaṃ amuñcitvāva sabbadisaṃ āloketi.",
  "tika-s0401t:735_6": "Vuttañcetaṃ bhagavatā –",
  "tika-s0401t:736_0": "“Sace,",
  "tika-s0401t:736_1": "bhikkhave,",
  "tika-s0401t:736_2": "nandassa puratthimā disā āloketabbā hoti,",
  "tika-s0401t:736_3": "sabbaṃ cetaso samannāharitvā nando puratthimaṃ disaṃ āloketi ‘evaṃ me puratthimaṃ disaṃ ālokayato nābhijjhādomanassā",
  "tika-s0401t:736_4": "pāpakā akusalā dhammā anvāsavissantī’ti.",
  "tika-s0401t:736_5": "Itiha tattha sampajāno hoti. Sace,",
  "tika-s0401t:736_6": "bhikkhave,",
  "tika-s0401t:736_7": "nandassa pacchimā disā,",
  "tika-s0401t:736_8": "uttarā disā,",
  "tika-s0401t:736_9": "dakkhiṇā disā, uddhaṃ, adho,",
  "tika-s0401t:736_10": "anudisā anuviloketabbā hoti,",
  "tika-s0401t:736_11": "sabbaṃ cetaso samannāharitvā nando anudisaṃ anuviloketi ‘evaṃ me anudisaṃ anuvilokayato…pe…",
  "tika-s0401t:736_12": "sampajāno hotī”’ti.",
  "tika-s0401t:737_0": "Abhisekagehapavesanaāvāhamaṅgalesu vattamānesūti idha tīṇi maṅgalāni vuttāni,",
  "tika-s0401t:737_1": "vinayaṭṭhakathāyaṃ pana “taṃ divasameva nandakumārassa kesavissajjanaṃ,",
  "tika-s0401t:737_2": "paṭṭabandho,",
  "tika-s0401t:737_3": "gharamaṅgalaṃ,",
  "tika-s0401t:737_4": "chattamaṅgalaṃ,",
  "tika-s0401t:737_5": "āvāhamaṅgalanti pañca maṅgalāni hontī”ti vuttaṃ.",
  "tika-s0401t:737_6": "Tattha kulamariyādavasena kesoropanaṃ kesavissajjanaṃ.",
  "tika-s0401t:737_7": "Yuvarājapaṭṭabandhanaṃ paṭṭabandho.",
  "tika-s0401t:737_8": "Abhinavagharappavesanamaho gharamaṅgalaṃ.",
  "tika-s0401t:737_9": "Vivāhakaraṇamaho āvāhamaṅgalaṃ.",
  "tika-s0401t:737_10": "Yuvarājachattamaho chattamaṅgalaṃ.",
  "tika-s0401t:738_0": "Nandakumāraṃ abhisekamaṅgalaṃ na tathā pīḷesi,",
  "tika-s0401t:738_1": "yathā janapadakalyāṇiyā vuttavacananti ajjhāharitabbaṃ.",
  "tika-s0401t:738_2": "Tadeva pana vacanaṃ sarūpato dassetuṃ –",
  "tika-s0401t:738_3": "“pattaṃ ādāya gamanakāle”tiādi vuttaṃ.",
  "tika-s0401t:738_4": "Janapadakalyāṇīti janapadamhi kalyāṇī uttamā cha sarīradosarahitā pañca kalyāṇasamannāgatā.",
  "tika-s0401t:738_5": "Sā hi yasmā nātidīghā nātirassā nātikisā nātithūlā nātikāḷī nāccodātāti atikkantā mānusavaṇṇaṃ,",
  "tika-s0401t:738_6": "asampattā dibbavaṇṇaṃ,",
  "tika-s0401t:738_7": "tasmā cha sarīradosarahitā.",
  "tika-s0401t:738_8": "Chavikalyāṇaṃ maṃsakalyāṇaṃ nhārukalyāṇaṃ aṭṭhikalyāṇaṃ vayakalyāṇanti imehi pana kalyāṇehi samannāgatattā pañca kalyāṇasamannāgatā nāma.",
  "tika-s0401t:738_9": "Tassā hi āgantukobhāsakiccaṃ natthi,",
  "tika-s0401t:738_10": "attano sarīrobhāseneva dvādasahatthe ṭhāne ālokaṃ karoti,",
  "tika-s0401t:738_11": "piyaṅgusāmā vā hoti suvaṇṇasāmā vā,",
  "tika-s0401t:738_12": "ayamassā chavikalyāṇatā.",
  "tika-s0401t:738_13": "Cattāro panassā hatthapādā mukhapariyosānañca lākhārasaparikammakataṃ viya rattapavāḷarattakambalasadisaṃ hoti,",
  "tika-s0401t:738_14": "ayamassā maṃsakalyāṇatā.",
  "tika-s0401t:738_15": "Vīsati pana nakhapattāni maṃsato amuttaṭṭhāne lākhārasapūritāni viya,",
  "tika-s0401t:738_16": "muttaṭṭhāne khīradhārāsadisāni honti,",
  "tika-s0401t:738_17": "ayamassā nhārukalyāṇatā.",
  "tika-s0401t:738_18": "Dvattiṃsa dantā suphusitā sudhotavajirapanti viya khāyanti,",
  "tika-s0401t:738_19": "ayamassā aṭṭhikalyāṇatā.",
  "tika-s0401t:738_20": "Vīsaṃvassasatikāpi samānā soḷasavassuddesikā viya hoti nippalitena,",
  "tika-s0401t:738_21": "ayamassā vayakalyāṇatā.",
  "tika-s0401t:738_22": "Iti imehi pañcahi kalyāṇehi samannāgatattā “janapadakalyāṇī”ti vuccati.",
  "tika-s0401t:738_23": "Tuvaṭanti sīghaṃ.",
  "tika-s0401t:739_0": "Imasmiṃ ṭhāne nivattessati,",
  "tika-s0401t:739_1": "imasmiṃ ṭhāne nivattessatīti cintentamevāti so kira tathāgate gāravavasena “pattaṃ vo, bhante,",
  "tika-s0401t:739_2": "gaṇhathā”ti vattuṃ avisahanto evaṃ cintesi –",
  "tika-s0401t:739_3": "“sopānasīse pattaṃ gaṇhissatī”ti.",
  "tika-s0401t:739_4": "Satthā tasmimpi ṭhāne na gaṇhi.",
  "tika-s0401t:739_5": "Itaro “sopānapādamūle gaṇhissatī”ti cintesi.",
  "tika-s0401t:739_6": "Satthā tatthāpi na gaṇhi.",
  "tika-s0401t:739_7": "Itaro “rājaṅgaṇe gaṇhissatī”ti cintesi.",
  "tika-s0401t:739_8": "Satthā tatthāpi na gaṇhi.",
  "tika-s0401t:739_9": "Evaṃ “idha gaṇhissati,",
  "tika-s0401t:739_10": "ettha gaṇhissatī”ti cintentameva satthā vihāraṃ netvā pabbājesi.",
  "tika-s0401t:740_0": "Mahākappinattheravatthu",
  "tika-s0401t:741_0": "231.",
  "tika-s0401t:741_1": "Navame sutavittakoti dhammassavanapiyo.",
  "tika-s0401t:741_2": "Paṭihārakassāti dovārikassa.",
  "tika-s0401t:741_3": "Saccakārenāti saccakiriyāya.",
  "tika-s0401t:741_4": "Satthā “uppalavaṇṇā āgacchatū”ti cintesi.",
  "tika-s0401t:741_5": "Therī āgantvā sabbā pabbājetvā bhikkhunīupassayaṃ gatāti idaṃ aṅguttarabhāṇakānaṃ kathāmaggaṃ dassentena vuttaṃ.",
  "tika-s0401t:741_6": "Teneva dhammapadaṭṭhakathāyaṃ vuttaṃ –",
  "tika-s0401t:742_0": "“Tā satthāraṃ vanditvā ekamantaṃ ṭhitā pabbajjaṃ yāciṃsu.",
  "tika-s0401t:742_1": "Evaṃ kira vutte satthā uppalavaṇṇāya āgamanaṃ cintesīti ekacce vadanti.",
  "tika-s0401t:742_2": "Satthā pana tā upāsikāyo āha –",
  "tika-s0401t:742_3": "‘sāvatthiṃ gantvā bhikkhunīupassaye pabbājethā’ti.",
  "tika-s0401t:742_4": "Tā anupubbena janapadacārikaṃ caramānā antarāmagge mahājanena abhihaṭasakkārasammānā padasāva vīsayojanasatikaṃ",
  "tika-s0401t:742_5": "maggaṃ gantvā bhikkhunīupassaye pabbajitvā arahattaṃ pāpuṇiṃsū”ti.",
  "tika-s0401t:743_0": "Dhammapītīti dhammapāyako,",
  "tika-s0401t:743_1": "dhammaṃ pivantoti attho.",
  "tika-s0401t:743_2": "Dhammo ca nāmesa na sakkā bhājanena yāguādīni viya pātuṃ,",
  "tika-s0401t:743_3": "navavidhaṃ pana lokuttaradhammaṃ nāmakāyena phusanto ārammaṇato sacchikaronto pariññābhisamayādīhi dukkhādīni",
  "tika-s0401t:743_4": "ariyasaccāni paṭivijjhanto dhammaṃ pivati nāma.",
  "tika-s0401t:743_5": "Sukhaṃ setīti desanāmattametaṃ,",
  "tika-s0401t:743_6": "catūhipi iriyāpathehi sukhaṃ viharatīti attho.",
  "tika-s0401t:743_7": "Vippasannenāti anāvilena nirupakkilesena.",
  "tika-s0401t:743_8": "Ariyappavediteti buddhādīhi ariyehi pavedite satipaṭṭhānādibhede bodhipakkhiyadhamme.",
  "tika-s0401t:743_9": "Sadā ramatīti evarūpo dhammapīti vippasannena cetasā viharanto paṇḍiccena samannāgato sadā ramati abhiramati.",
  "tika-s0401t:743_10": "Bāhitapāpattā “brāhmaṇā”ti theraṃ ālapati.",
  "tika-s0401t:744_0": "Sāgatattheravatthu",
  "tika-s0401t:745_0": "232.",
  "tika-s0401t:745_1": "Dasame chabbaggiyānaṃ vacanenāti kosambikā kira upāsakā āyasmantaṃ sāgataṃ upasaṅkamitvā abhivādetvā ekamantaṃ ṭhitā evamāhaṃsu – “kiṃ, bhante,",
  "tika-s0401t:745_2": "ayyānaṃ dullabhañca manāpañca,",
  "tika-s0401t:745_3": "kiṃ paṭiyādemā”ti?",
  "tika-s0401t:745_4": "Evaṃ vutte chabbaggiyā bhikkhū kosambike upāsake etadavocuṃ –",
  "tika-s0401t:745_5": "“atthāvuso kāpotikā,",
  "tika-s0401t:745_6": "nāma pasannā bhikkhūnaṃ dullabhā ca manāpā ca,",
  "tika-s0401t:745_7": "taṃ paṭiyādethā”ti.",
  "tika-s0401t:745_8": "Atha kosambikā upāsakā ghare ghare kāpotikaṃ pasannaṃ paṭiyādetvā āyasmantaṃ sāgataṃ piṇḍāya carantaṃ disvā etadavocuṃ – “pivatu, bhante,",
  "tika-s0401t:745_9": "ayyo sāgato kāpotikaṃ pasannaṃ, pivatu, bhante,",
  "tika-s0401t:745_10": "ayyo sāgato kāpotikaṃ pasanna”nti.",
  "tika-s0401t:745_11": "Athāyasmā sāgato ghare ghare kāpotikaṃ pasannaṃ pivitvā nagaramhā nikkhamanto nagaradvāre pati.",
  "tika-s0401t:745_12": "Tena vuttaṃ –",
  "tika-s0401t:745_13": "“chabbaggiyānaṃ vacanena sabbagehesu kāpotikaṃ pasannaṃ paṭiyādetvā”tiādi.",
  "tika-s0401t:745_14": "Tattha kāpotikā nāma kapotapādasamānavaṇṇā rattobhāsā.",
  "tika-s0401t:745_15": "Pasannāti surāmaṇḍassetaṃ adhivacanaṃ.",
  "tika-s0401t:745_16": "Vinaye samuṭṭhitanti surāpānasikkhāpade āgataṃ.",
  "tika-s0401t:746_0": "Rādhattheravatthu",
  "tika-s0401t:747_0": "233.",
  "tika-s0401t:747_1": "Ekādasame satthā sāriputtattherassa saññaṃ adāsīti brāhmaṇaṃ pabbājetuṃ saññaṃ adāsi,",
  "tika-s0401t:747_2": "āṇāpesīti vuttaṃ hoti.",
  "tika-s0401t:747_3": "Bhagavā kira taṃ brāhmaṇaṃ pabbajjaṃ alabhitvā kisaṃ lūkhaṃ dubbaṇṇaṃ uppaṇḍuppaṇḍukajātaṃ disvā bhikkhū āmantesi – “ko,",
  "tika-s0401t:747_4": "bhikkhave,",
  "tika-s0401t:747_5": "tassa brāhmaṇassa adhikāraṃ saratī”ti.",
  "tika-s0401t:747_6": "Evaṃ vutte āyasmā sāriputto bhagavantaṃ etadavoca –",
  "tika-s0401t:747_7": "“ahaṃ kho, bhante,",
  "tika-s0401t:747_8": "tassa brāhmaṇassa adhikāraṃ sarāmī”ti.",
  "tika-s0401t:747_9": "Kiṃ pana tvaṃ,",
  "tika-s0401t:747_10": "sāriputta,",
  "tika-s0401t:747_11": "brāhmaṇassa adhikāraṃ sarasīti. Idha me, bhante,",
  "tika-s0401t:747_12": "so brāhmaṇo rājagahe piṇḍāya carantassa kaṭacchubhikkhaṃ dāpesi,",
  "tika-s0401t:747_13": "imaṃ kho ahaṃ, bhante,",
  "tika-s0401t:747_14": "tassa brāhmaṇassa adhikāraṃ sarāmī”ti.",
  "tika-s0401t:747_15": "Sādhu sādhu,",
  "tika-s0401t:747_16": "sāriputta.",
  "tika-s0401t:747_17": "Kataññuno hi,",
  "tika-s0401t:747_18": "sāriputta,",
  "tika-s0401t:747_19": "sappurisā katavedino,",
  "tika-s0401t:747_20": "tena hi tvaṃ,",
  "tika-s0401t:747_21": "sāriputta,",
  "tika-s0401t:747_22": "taṃ brāhmaṇaṃ pabbājehi upasampādehīti.",
  "tika-s0401t:747_23": "Aṭṭhuppattiyaṃ āgatoti alīnacittajātakassa aṭṭhuppattiyaṃ āgato.",
  "tika-s0401t:748_0": "Nidhīnanti tattha tattha nidahitvā ṭhapitānaṃ hiraññasuvaṇṇādipūrānaṃ nidhikumbhīnaṃ.",
  "tika-s0401t:748_1": "Pavattāranti kicchajīvike duggatamanusse anukampaṃ katvā “ehi,",
  "tika-s0401t:748_2": "te sukhena jīvanupāyaṃ dassessāmī”ti nidhiṭṭhānaṃ netvā hatthaṃ pasāretvā “imaṃ gahetvā sukhaṃ jīvā”ti ācikkhitāraṃ viya.",
  "tika-s0401t:748_3": "Vajjadassinanti dve vajjadassino “iminā naṃ asāruppena vā khalitena vā saṅghamajjhe niggaṇhissāmī”ti randhagavesako ca,",
  "tika-s0401t:748_4": "anaññātaṃ ñāpanatthāya ñātaṃ anuggaṇhanatthāya sīlādīnamassa vuddhikāmatāya taṃ taṃ vajjaṃ olokanena ullumpanasabhāvasaṇṭhito ca.",
  "tika-s0401t:748_5": "Ayaṃ idha adhippeto.",
  "tika-s0401t:748_6": "Yathā hi duggatamanusso “imaṃ gaṇhāhī”ti tajjetvāpi pothetvāpi nidhiṃ dassente kopaṃ na karoti,",
  "tika-s0401t:748_7": "pamuditova hoti,",
  "tika-s0401t:748_8": "evamevaṃ evarūpe puggale asāruppaṃ vā khalitaṃ vā disvā ācikkhante kopo na kātabbo,",
  "tika-s0401t:748_9": "tuṭṭheneva bhavitabbaṃ. “Bhante,",
  "tika-s0401t:748_10": "mahantaṃ vo kammaṃ kataṃ mayhaṃ ācariyupajjhāyaṭṭhāne ṭhatvā ovadantehi,",
  "tika-s0401t:748_11": "punapi maṃ vadeyyāthā”ti pavāretabbameva.",
  "tika-s0401t:749_0": "Niggayhavādinti ekacco hi saddhivihārikādīnaṃ asāruppaṃ vā khalitaṃ vā disvā “ayaṃ me mukhodakadānādīhi sakkaccaṃ upaṭṭhahati,",
  "tika-s0401t:749_1": "sace naṃ vakkhāmi,",
  "tika-s0401t:749_2": "na maṃ upaṭṭhahissati,",
  "tika-s0401t:749_3": "evaṃ me parihāni bhavissatī”ti taṃ vattuṃ avisahanto na niggayhavādī nāma hoti,",
  "tika-s0401t:749_4": "so imasmiṃ sāsane kacavaraṃ ākirati.",
  "tika-s0401t:749_5": "Yo pana tathārūpaṃ vajjaṃ disvā vajjānurūpaṃ tajjento paṇāmento daṇḍakammaṃ karonto vihārā nīharanto sikkhāpeti,",
  "tika-s0401t:749_6": "ayaṃ niggayhavādī nāma seyyathāpi,",
  "tika-s0401t:749_7": "sammāsambuddho.",
  "tika-s0401t:749_8": "Vuttañhetaṃ –",
  "tika-s0401t:749_9": "“niggayha niggayhāhaṃ, ānanda, vakkhāmi,",
  "tika-s0401t:749_10": "pavayha pavayha, ānanda, vakkhāmi, yo sāro,",
  "tika-s0401t:749_11": "so ṭhassatī”ti.",
  "tika-s0401t:749_12": "Medhāvinti dhammojapaññāya samannāgataṃ.",
  "tika-s0401t:749_13": "Tādisanti evarūpaṃ paṇḍitaṃ bhajeyya payirupāseyya.",
  "tika-s0401t:749_14": "Tādisañhi ācariyaṃ bhajamānassa antevāsikassa seyyo hoti na pāpiyo,",
  "tika-s0401t:749_15": "vaḍḍhiyeva hoti,",
  "tika-s0401t:749_16": "no parihānīti.",
  "tika-s0401t:750_0": "Mogharājattheravatthu",
  "tika-s0401t:751_0": "234.",
  "tika-s0401t:751_1": "Dvādasame kaṭṭhavāhananagareti kaṭṭhavāhanena gahitattā evaṃladdhanāmake nagare.",
  "tika-s0401t:751_2": "Atīte kira bārāṇasivāsī eko rukkhavaḍḍhakī sake ācariyake adutiyo.",
  "tika-s0401t:751_3": "Tassa soḷasa sissā ekamekassa sahassaṃ antevāsikā.",
  "tika-s0401t:751_4": "Evaṃ te sattarasādhikā soḷasa sahassā ācariyantevāsikā sabbepi bārāṇasiṃ upanissāya jīvikaṃ kappentā",
  "tika-s0401t:751_5": "pabbatasamīpaṃ gantvā rukkhe gahetvā tattheva nānāpāsādavikatiyo niṭṭhāpetvā kullaṃ bandhitvā gaṅgāya",
  "tika-s0401t:751_6": "bārāṇasiṃ ānetvā sace rājā atthiko hoti,",
  "tika-s0401t:751_7": "rañño ekabhūmakaṃ vā sattabhūmakaṃ vā pāsādaṃ yojetvā denti. No ce,",
  "tika-s0401t:751_8": "aññesampi vikkiṇitvā puttadāraṃ posenti.",
  "tika-s0401t:751_9": "Atha nesaṃ ekadivasaṃ ācariyo “na sakkā vaḍḍhakikammena niccaṃ jīvituṃ,",
  "tika-s0401t:751_10": "dukkarañhi jarākāle etaṃ kamma”nti cintetvā antevāsike āmantesi – “tātā,",
  "tika-s0401t:751_11": "udumbarādayo appasārarukkhe ānethā”ti.",
  "tika-s0401t:751_12": "Te “sādhū”ti paṭissuṇitvā ānayiṃsu.",
  "tika-s0401t:751_13": "So tehi kaṭṭhasakuṇaṃ katvā tassabbhantaraṃ pavisitvā vātena yantaṃ pūresi.",
  "tika-s0401t:751_14": "Kaṭṭhasakuṇo suvaṇṇahaṃsarājā viya ākāse laṅghitvā vanassa upari caritvā antevāsīnaṃ purato oruhi.",
  "tika-s0401t:752_0": "Athācariyo sisse āha –",
  "tika-s0401t:752_1": "“tātā īdisāni kaṭṭhavāhanāni katvā sakkā sakalajambudīpe rajje gahetuṃ,",
  "tika-s0401t:752_2": "tumhepi tātā etāni karotha,",
  "tika-s0401t:752_3": "rajjaṃ gahetvā jīvissāma,",
  "tika-s0401t:752_4": "dukkaraṃ vaḍḍhakisippena jīvitu”nti.",
  "tika-s0401t:752_5": "Te tathā katvā ācariyassa paṭivedesuṃ.",
  "tika-s0401t:752_6": "Tato ne ācariyo āha –",
  "tika-s0401t:752_7": "“katamaṃ tātā rajjaṃ gaṇhāmā”ti?",
  "tika-s0401t:752_8": "Bārāṇasirajjaṃ ācariyāti.",
  "tika-s0401t:752_9": "Alaṃ tātā,",
  "tika-s0401t:752_10": "mā etaṃ rucittha,",
  "tika-s0401t:752_11": "mayañhi taṃ gahetvāpi “vaḍḍhakirājā,",
  "tika-s0401t:752_12": "vaḍḍhakiyuvarājā”ti vaḍḍhakivādā na muccissāma,",
  "tika-s0401t:752_13": "mahanto jambudīpo,",
  "tika-s0401t:752_14": "aññattha gacchāmāti.",
  "tika-s0401t:752_15": "Tato saputtadārakā kaṭṭhavāhanāni abhiruhitvā sajjāvudhā hutvā himavantābhimukhā gantvā himavati aññataraṃ",
  "tika-s0401t:752_16": "nagaraṃ pavisitvā rañño nivesaneyeva paccuṭṭhaṃsu.",
  "tika-s0401t:752_17": "Te tattha rajjaṃ gahetvā ācariyaṃ rajje abhisiñciṃsu.",
  "tika-s0401t:752_18": "So “kaṭṭhavāhano rājā”ti pākaṭo ahosi,",
  "tika-s0401t:752_19": "taṃ nagaraṃ tena gahitattā “kaṭṭhavāhananagara”nteva nāmaṃ labhi.",
  "tika-s0401t:753_0": "Tapacāranti tapacaraṇaṃ.",
  "tika-s0401t:753_1": "Pāsāṇacetiye piṭṭhipāsāṇe nisīdīti pāsāṇakacetiyanti laddhavohāre piṭṭhipāsāṇe sakkena māpite mahāmaṇḍape nisīdi.",
  "tika-s0401t:753_2": "Tattha kira mahato pāsāṇassa upari pubbe devaṭṭhānaṃ ahosi,",
  "tika-s0401t:753_3": "uppanne pana bhagavati vihāro jāto,",
  "tika-s0401t:753_4": "so teneva purimavohārena “pāsāṇacetiya”nti vuccati.",
  "tika-s0401t:754_0": "Tena pucchite dutiyo hutvā satthāraṃ pañhaṃ pucchīti –",
  "tika-s0401t:755_0": "“Muddhaṃ muddhādhipātañca, bāvarī paripucchati;",
  "tika-s0401t:756_0": "Taṃ byākarohi bhagavā, kaṅkhaṃ vinaya no ise”ti. –",
  "tika-s0401t:757_0": "Evaṃ tena pañhe pucchite bhagavatā ca –",
  "tika-s0401t:758_0": "“Avijjā muddhāti jānāhi, vijjā muddhādhipātinī;",
  "tika-s0401t:759_0": "Saddhāsatisamādhīhi, chandavīriyena saṃyutā”ti. –",
  "tika-s0401t:760_0": "Pañhe vissajjite dutiyo hutvā pañhaṃ pucchi.",
  "tika-s0401t:761_0": "Athassa…pe… pañhaṃ kathesīti –",
  "tika-s0401t:762_0": "“Kathaṃ lokaṃ avekkhantaṃ, maccurājā na passatī”ti. –",
  "tika-s0401t:763_0": "Tena pañhe pucchite –",
  "tika-s0401t:764_0": "“Suññato lokaṃ avekkhassu, mogharāja sadā sato;",
  "tika-s0401t:765_0": "Attānudiṭṭhiṃ ūhacca, evaṃ maccutaro siyā;",
  "tika-s0401t:766_0": "Evaṃ lokaṃ avekkhantaṃ, maccurājā na passatī”ti. –",
  "tika-s0401t:767_0": "Pañhaṃ vissajjesi.",
  "tika-s0401t:768_0": "Sesajanāti tasmiṃ samāgame sannipatitā sesajanā.",
  "tika-s0401t:768_1": "Na kathīyantīti “ettakā sotāpannā”tiādinā na vuccanti.",
  "tika-s0401t:768_2": "Evaṃ pārāyane vatthu samuṭṭhitanti pārāyanavagge idaṃ vatthu samuṭṭhitaṃ.",
  "tika-s0401t:769_0": "Catutthaetadaggavaggavaṇṇanā niṭṭhitā.",
  "tika-s0401t:770_0": "Therapāḷisaṃvaṇṇanā niṭṭhitā.",
  "tika-s0401t:771_0": "14. Etadaggavaggo",
  "tika-s0401t:772_0": "(14) 5. Pañcamaetadaggavaggavaṇṇanā",
  "tika-s0401t:773_0": "Mahāpajāpatigotamītherīvatthu",
  "tika-s0401t:774_0": "235.",
  "tika-s0401t:774_1": "Theripāḷisaṃvaṇṇanāya paṭhame yadidaṃ mahāgotamīti ettha “yadidaṃ mahāpajāpati gotamī”ti ca paṭhanti.",
  "tika-s0401t:774_2": "Tattha gotamīti gottaṃ.",
  "tika-s0401t:774_3": "Nāmakaraṇadivase panassā laddhasakkārā brāhmaṇā lakkhaṇasampattiṃ disvā “sace ayaṃ dhītaraṃ labhissati,",
  "tika-s0401t:774_4": "cakkavattirañño mahesī bhavissati.",
  "tika-s0401t:774_5": "Sace puttaṃ labhissati,",
  "tika-s0401t:774_6": "cakkavattirājā bhavissatī”ti ubhayathāpi “mahatīyevassā pajā bhavissatī”ti byākariṃsu,",
  "tika-s0401t:774_7": "tasmā puttapajāya ceva dhītupajāya ca mahantatāya “mahāpajāpatī”ti vohariṃsu.",
  "tika-s0401t:774_8": "Tadubhayaṃ pana saṃsandetvā “mahāpajāpatigotamī”ti vuttaṃ.",
  "tika-s0401t:774_9": "Vārabhikkhanti vārena dātabbaṃ bhikkhaṃ.",
  "tika-s0401t:774_10": "Nāmaṃ akaṃsūti gottaṃyeva nāmaṃ akaṃsu.",
  "tika-s0401t:774_11": "Mātucchanti cūḷamātaraṃ.",
  "tika-s0401t:774_12": "Mātubhaginī hi mātucchāti vuccati.",
  "tika-s0401t:774_13": "Kalahavivādasuttapariyosāneti “kutopahūtā kalahā vivādā”tiādinā suttanipāte āgatassa kalahavivādasuttassa pariyosāne.",
  "tika-s0401t:774_14": "Idañca aṅguttarabhāṇakānaṃ kathāmaggānusārena vuttaṃ.",
  "tika-s0401t:774_15": "Apare pana “tasmiṃyeva suttanipāte ‘attadaṇḍābhayaṃ jāta’ntiādinā āgatassa attadaṇḍasuttassa pariyosāne”ti vadanti.",
  "tika-s0401t:774_16": "Nikkhamitvā pabbajitānanti ettha ehibhikkhupabbajjāya ete pabbajitāti vadanti.",
  "tika-s0401t:774_17": "Teneva suttanipāte attadaṇḍasuttasaṃvaṇṇanāya vuttaṃ –",
  "tika-s0401t:774_18": "“desanāpariyosāne pañcasatā sākiyakumārā koḷiyakumārā ca ehibhikkhupabbajjāya pabbajitā.",
  "tika-s0401t:774_19": "Te gahetvā bhagavā mahāvanaṃ pāvisī”ti.",
  "tika-s0401t:774_20": "Sesamettha suviññeyyameva.",
  "tika-s0401t:775_0": "Khemātherīvatthu",
  "tika-s0401t:776_0": "236.",
  "tika-s0401t:776_1": "Dutiye parapariyāpannā hutvāti paresaṃ dāsī hutvā.",
  "tika-s0401t:776_2": "Suvaṇṇarasapiñjaro ahosīti suvaṇṇarasapiñjaro viya ahosi.",
  "tika-s0401t:777_0": "Makkaṭakova jālanti yathā nāma makkaṭako suttajālaṃ katvā majjhaṭṭhāne nābhimaṇḍale nipanno pariyante",
  "tika-s0401t:777_1": "patitaṃ paṭaṅgaṃ vā makkhikaṃ vā vegena gantvā vijjhitvā tassa rasaṃ pivitvā punāgantvā tasmiṃyeva ṭhāne",
  "tika-s0401t:777_2": "nipajjati,",
  "tika-s0401t:777_3": "evameva ye sattā rāgarattā dosapaduṭṭhā mohamūḷhā sayaṃkataṃ taṇhāsotaṃ anupatanti,",
  "tika-s0401t:777_4": "te taṃ samatikkamituṃ na sakkonti,",
  "tika-s0401t:777_5": "evaṃ duratikkamaṃ.",
  "tika-s0401t:777_6": "Etampi chetvāna vajanti dhīrāti paṇḍitā etaṃ bandhanaṃ chinditvā anapekkhino nirālayā hutvā arahattamaggena",
  "tika-s0401t:777_7": "sabbaṃ dukkhaṃ pahāya vajanti gacchantīti attho.",
  "tika-s0401t:778_0": "Uppalavaṇṇātherīvatthu",
  "tika-s0401t:779_0": "237. Tatiyaṃ uttānatthameva.",
  "tika-s0401t:780_0": "Paṭācārātherīvatthu",
  "tika-s0401t:781_0": "238.",
  "tika-s0401t:781_1": "Catutthe paṭihārasatenapīti dvārasatenapi.",
  "tika-s0401t:781_2": "Paṭihārasaddo hi dvāre dovārike ca dissati.",
  "tika-s0401t:781_3": "Kulasabhāganti attano gehasamīpaṃ.",
  "tika-s0401t:782_0": "Tāṇāyāti tāṇabhāvāya patiṭṭhānatthāya.",
  "tika-s0401t:782_1": "Bandhavāti putte ca pitaro ca ṭhapetvā avasesā ñātisuhajjā.",
  "tika-s0401t:782_2": "Antakenādhipannassāti maraṇena abhibhūtassa.",
  "tika-s0401t:782_3": "Pavattiyañhi puttādayo annapānādidānena ceva uppannakiccanittharaṇena ca tāṇā hutvāpi maraṇakāle kenaci",
  "tika-s0401t:782_4": "upāyena maraṇaṃ paṭibāhituṃ asamatthatāya tāṇatthāya leṇatthāya na santi nāma.",
  "tika-s0401t:782_5": "Teneva vuttaṃ –",
  "tika-s0401t:782_6": "“natthi ñātīsu tāṇatā”ti.",
  "tika-s0401t:783_0": "Etamatthavasanti etaṃ tesaṃ aññamaññassa tāṇaṃ bhavituṃ asamatthabhāvasaṅkhātaṃ kāraṇaṃ jānitvā paṇḍito",
  "tika-s0401t:783_1": "catupārisuddhisīlena saṃvuto rakkhitagopito hutvā nibbānagamanaṃ aṭṭhaṅgikaṃ maggaṃ sīghaṃ sodheyyāti attho.",
  "tika-s0401t:784_0": "Dhammadinnātherīvatthu",
  "tika-s0401t:785_0": "239.",
  "tika-s0401t:785_1": "Pañcame parāyattaṭṭhāneti paresaṃ dāsiṭṭhāne.",
  "tika-s0401t:785_2": "Sujātattherassa adhikārakammaṃ katvāti sā kira attano kese vikkiṇitvā sujātattherassa nāma aggasāvakassa dānaṃ datvā patthanaṃ akāsi.",
  "tika-s0401t:785_3": "Taṃ sandhāyetaṃ vuttaṃ.",
  "tika-s0401t:785_4": "Hatthe pasāriteti tassa hatthāvalambanatthaṃ pubbāciṇṇavasena hatthe pasārite.",
  "tika-s0401t:785_5": "So kira anāgāmī hutvā gehaṃ āgacchanto yathā aññesu divasesu ito cito ca olokento sitaṃ kurumāno hasamāno āgacchati,",
  "tika-s0401t:785_6": "evaṃ anāgantvā santindriyo santamānaso hutvā agamāsi.",
  "tika-s0401t:785_7": "Dhammadinnā sīhapañjaraṃ ugghāṭetvā vīthiṃ olokayamānā tassa āgamanākāraṃ disvā “kiṃ nu kho eta”nti cintetvā",
  "tika-s0401t:785_8": "tassa paccuggamanaṃ kurumānā sopānasīse ṭhatvā olambanatthaṃ hatthaṃ pasāresi.",
  "tika-s0401t:785_9": "Upāsako attano hatthaṃ samiñjesi.",
  "tika-s0401t:785_10": "Sā “pātarāsabhojanakāle jānissāmī”ti cintesi.",
  "tika-s0401t:785_11": "Upāsako pubbe tāya saddhiṃ ekato bhuñjati.",
  "tika-s0401t:785_12": "Taṃ divasaṃ pana taṃ anapaloketvā yogāvacarabhikkhu viya ekakova bhuñji. Tenāha –",
  "tika-s0401t:785_13": "“bhuñjamānopi imaṃ detha,",
  "tika-s0401t:785_14": "imaṃ harathāti na byāharī”ti.",
  "tika-s0401t:785_15": "Tattha imaṃ dethāti imaṃ khādanīyaṃ vā bhojanīyaṃ vā detha.",
  "tika-s0401t:785_16": "Imaṃ harathāti imaṃ khādanīyaṃ vā bhojanīyaṃ vā apaharatha.",
  "tika-s0401t:785_17": "Santhavavasenāti kilesasanthavavasena.",
  "tika-s0401t:785_18": "Cirakālaparibhāvitāya ghaṭadīpajālāya viya abbhantare dibbamānāya hetusampattiyā codiyamānā āha –",
  "tika-s0401t:785_19": "“evaṃ sante…pe…",
  "tika-s0401t:785_20": "mayhaṃ pabbajjaṃ anujānāthā”ti.",
  "tika-s0401t:786_0": "Ayaṃ tāva seṭṭhi gharamajjhe ṭhitova dukkhassantaṃ akāsīti sā kira “dhammadinne tuyhaṃ doso natthi,",
  "tika-s0401t:786_1": "ahaṃ pana ajja paṭṭhāya santhavavasena…pe…",
  "tika-s0401t:786_2": "kulagharaṃ gacchā”ti vutte evaṃ cintesi –",
  "tika-s0401t:786_3": "“pakatipuriso evaṃ vattā nāma natthi,",
  "tika-s0401t:786_4": "addhā etena lokuttaradhammo nāma paṭividdho”ti.",
  "tika-s0401t:786_5": "Tenassā ayaṃ saṅkappo ahosi “ayaṃ tāva seṭṭhi gharamajjhe ṭhitova dukkhassantaṃ akāsī”ti.",
  "tika-s0401t:786_6": "Majjhimanikāyaṭṭhakathāyaṃ pana “atha kasmā mayā saddhiṃ yathāpakatiyā ālāpasallāpamattampi na karothāti so cintesi –",
  "tika-s0401t:786_7": "‘ayaṃ lokuttaradhammo nāma garu bhāriyo na pakāsetabbo;",
  "tika-s0401t:786_8": "sace kho panāhaṃ na kathessāmi,",
  "tika-s0401t:786_9": "ayaṃ hadayaṃ phāletvā ettheva kālaṃ kareyyā’ti tassā anuggahatthāya kathesi –",
  "tika-s0401t:786_10": "‘dhammadinne ahaṃ satthu dhammadesanaṃ sutvā lokuttaradhammaṃ nāma adhigato,",
  "tika-s0401t:786_11": "taṃ adhigatassa evarūpā lokiyakiriyā na vaṭṭatī”’ti vuttaṃ.",
  "tika-s0401t:787_0": "Pañcakkhandhādivasena pañhe pucchīti “sakkāyo sakkāyoti ayye vuccati,",
  "tika-s0401t:787_1": "katamo nu kho ayye sakkāyo vutto bhagavatā”tiādinā cūḷavedallasutte āgatanayena pucchi.",
  "tika-s0401t:787_2": "Pucchitaṃ pucchitaṃ vissajjesīti “pañca kho ime,",
  "tika-s0401t:787_3": "āvuso visākha,",
  "tika-s0401t:787_4": "upādānakkhandhā sakkāyo vutto bhagavatā”tiādinā tattheva āgatanayena vissajjesi.",
  "tika-s0401t:787_5": "Sūrabhāvanti tikkhabhāvaṃ.",
  "tika-s0401t:787_6": "Anadhigataarahattamaggassa uggahena vinā tattha pañho na upaṭṭhātīti āha –",
  "tika-s0401t:787_7": "“uggahavasena arahattamaggepi pucchī”ti.",
  "tika-s0401t:787_8": "Taṃ nivattentīti “vimuttiyā panāyye kiṃ paṭibhāgo”ti pucchite “vimuttiyā kho,",
  "tika-s0401t:787_9": "āvuso visākha,",
  "tika-s0401t:787_10": "nibbānaṃ paṭibhāgo”ti vutte “nibbānassa, panāyye,",
  "tika-s0401t:787_11": "kiṃ paṭibhāgo”ti puna pucchite taṃ nivattentī “accasarāvuso visākhā”tiādimāha.",
  "tika-s0401t:787_12": "Tattha accasarāti apucchitabbaṃ pucchanto pañhaṃ atikkāmitā ahosīti attho.",
  "tika-s0401t:787_13": "Nāsakkhi pañhānaṃ pariyantaṃ gahetunti pañhānaṃ paricchedappamāṇaṃ gahetuṃ nāsakkhi.",
  "tika-s0401t:787_14": "Pañhānañhi paricchedaṃ gahetuṃ yuttaṭṭhāne aṭṭhatvā tato paraṃ pucchanto nāsakkhi pañhānaṃ pariyantaṃ gahetuṃ.",
  "tika-s0401t:787_15": "Appaṭibhāgadhammassa ca paṭibhāgaṃ pucchi.",
  "tika-s0401t:787_16": "Nibbānaṃ nāmetaṃ appaṭibhāgaṃ,",
  "tika-s0401t:787_17": "na sakkā nīlaṃ vā pītakaṃ vāti kenaci dhammena saddhiṃ paṭibhāgaṃ katvā dassetuṃ,",
  "tika-s0401t:787_18": "tañca tvaṃ iminā adhippāyena pucchasīti attho.",
  "tika-s0401t:787_19": "Nibbānogadhanti nibbānaṃ ogāhetvā ṭhitaṃ,",
  "tika-s0401t:787_20": "nibbānantogadhaṃ nibbānaṃ anuppaviṭṭhanti attho.",
  "tika-s0401t:787_21": "Nibbānaparāyaṇanti nibbānaṃ paraṃ ayanamassa parāgati,",
  "tika-s0401t:787_22": "na tato paraṃ gacchatīti attho.",
  "tika-s0401t:787_23": "Nibbānaṃ pariyosānaṃ avasānaṃ assāti nibbānapariyosānaṃ.",
  "tika-s0401t:788_0": "Pureti atītesu khandhesu.",
  "tika-s0401t:788_1": "Pacchāti anāgatesu khandhesu.",
  "tika-s0401t:788_2": "Majjheti paccuppannesu khandhesu.",
  "tika-s0401t:788_3": "Akiñcananti yassa etesu tīsu taṇhāgāhasaṅkhātaṃ kiñcanaṃ natthi,",
  "tika-s0401t:788_4": "tamahaṃ rāgakiñcanādīhi akiñcanaṃ kassaci gahaṇassa abhāvena anādānaṃ brāhmaṇaṃ vadāmīti attho.",
  "tika-s0401t:789_0": "Paṇḍitāti dhātuāyatanādikusalatāsaṅkhātena paṇḍiccena samannāgatā. Vuttañhetaṃ –",
  "tika-s0401t:790_0": "“Kittāvatā nu kho, bhante,",
  "tika-s0401t:790_1": "paṇḍito hoti? Yato kho, ānanda,",
  "tika-s0401t:790_2": "bhikkhu dhātukusalo ca hoti āyatanakusalo ca paṭiccasamuppādakusalo ca ṭhānāṭṭhānakusalo ca,",
  "tika-s0401t:790_3": "ettāvatā kho, ānanda,",
  "tika-s0401t:790_4": "bhikkhu paṇḍito hotī”ti.",
  "tika-s0401t:791_0": "Mahāpaññāti mahante atthe mahante dhamme mahantā niruttiyo mahantāni paṭibhānāni pariggahaṇe samatthāya paññāya samannāgatā.",
  "tika-s0401t:791_1": "Imissā hi theriyā asekkhappaṭisambhidāppattatāya paṭisambhidāyo pūretvā ṭhitatāya paññāmahattaṃ.",
  "tika-s0401t:791_2": "Yathā taṃ dhammadinnāyāti yathā dhammadinnāya bhikkhuniyā byākataṃ,",
  "tika-s0401t:791_3": "ahaṃ evameva byākareyyanti attho.",
  "tika-s0401t:791_4": "Tanti nipātamatthaṃ.",
  "tika-s0401t:792_0": "Nandātherīvatthu",
  "tika-s0401t:793_0": "240.",
  "tika-s0401t:793_1": "Chaṭṭhe aññaṃ maggaṃ apassantīti aññaṃ upāyaṃ apassantī.",
  "tika-s0401t:793_2": "Vissatthāti nirāsaṅkā.",
  "tika-s0401t:793_3": "Itthinimittanti itthiyā subhanimittaṃ,",
  "tika-s0401t:793_4": "subhākāranti vuttaṃ hoti.",
  "tika-s0401t:793_5": "Dhammapade gāthaṃ vatvāti –",
  "tika-s0401t:794_0": "“Aṭṭhīnaṃ nagaraṃ kataṃ, maṃsalohitalepanaṃ;",
  "tika-s0401t:795_0": "Yattha jarā ca maccu ca, māno makkho ca ohito”ti. –",
  "tika-s0401t:796_0": "Imaṃ gāthaṃ vatvā.",
  "tika-s0401t:796_1": "Tatrāyamadhippāyo –",
  "tika-s0401t:796_2": "yatheva hi pubbaṇṇāparaṇṇādīnaṃ odahanatthāya kaṭṭhāni ussāpetvā vallīhi bandhitvā mattikāya vilimpitvā nagarasaṅkhātaṃ bahiddhā gehaṃ karonti,",
  "tika-s0401t:796_3": "evamidaṃ ajjhattikampi tīṇi aṭṭhisatāni ussāpetvā nhāruvinaddhaṃ maṃsalohitalepanaṃ tacapaṭicchannaṃ",
  "tika-s0401t:796_4": "jīraṇalakkhaṇāya jarāya maraṇalakkhaṇassa maccuno ārogyasampadādīni paṭicca uppajjanalakkhaṇassa mānassa",
  "tika-s0401t:796_5": "sukatakāraṇavināsanalakkhaṇassa makkhassa ca odahanatthāya nagaraṃ kataṃ.",
  "tika-s0401t:796_6": "Evarūpo eva hi ettha kāyikacetasiko ābādho ohito,",
  "tika-s0401t:796_7": "ito uddhaṃ kiñci gayhūpagaṃ natthīti.",
  "tika-s0401t:797_0": "Suttaṃ abhāsīti –",
  "tika-s0401t:798_0": "“Caraṃ vā yadi vā tiṭṭhaṃ, nisinno uda vā sayaṃ;",
  "tika-s0401t:799_0": "Samiñjeti pasāreti, esā kāyassa iñjanā.",
  "tika-s0401t:800_0": "“Aṭṭhinahārusaṃyutto, tacamaṃsāvalepano;",
  "tika-s0401t:801_0": "Chaviyā kāyo paṭicchanno, yathābhūtaṃ na dissatī”ti. –",
  "tika-s0401t:802_0": "Ādinā suttamabhāsi.",
  "tika-s0401t:803_0": "Soṇātherīvatthu",
  "tika-s0401t:804_0": "241.",
  "tika-s0401t:804_1": "Sattame sabbepi visuṃ visuṃ gharāvāse patiṭṭhāpesīti ettha sabbepi visuṃ visuṃ gharāvāse patiṭṭhāpetvā “puttāva maṃ paṭijaggissanti,",
  "tika-s0401t:804_2": "kiṃ me visuṃ kuṭumbenā”ti sabbaṃ sāpateyyampi vibhajitvā adāsīti veditabbaṃ.",
  "tika-s0401t:804_3": "Teneva hi tato paṭṭhāya “ayaṃ amhākaṃ kiṃ karissatī”ti attano santikaṃ āgataṃ “mātā”ti saññampi na kariṃsu.",
  "tika-s0401t:804_4": "Tathā hi naṃ katipāhaccayena jeṭṭhaputtassa bhariyā “aho amhākaṃ ayaṃ jeṭṭheputto meti dve koṭṭhāse datvā viya imameva gehaṃ āgacchatī”ti āha.",
  "tika-s0401t:804_5": "Sesaputtānaṃ bhariyāyopi evamevaṃ vadiṃsu.",
  "tika-s0401t:804_6": "Jeṭṭhadhītaraṃ ādiṃ katvā tāsaṃ gehaṃ gatakāle tāpi naṃ evameva vadiṃsu.",
  "tika-s0401t:804_7": "Sā avamānappattā hutvā “kiṃ me imesaṃ santike vutthena,",
  "tika-s0401t:804_8": "bhikkhunī hutvā jīvissāmī”ti bhikkhunīupassayaṃ gantvā pabbajjaṃ yāci,",
  "tika-s0401t:804_9": "tā naṃ pabbājesuṃ.",
  "tika-s0401t:804_10": "Imameva vatthuṃ dassento “bahuputtikasoṇā tesaṃ attani agāravabhāvaṃ ñatvā ‘gharāvāsena kiṃ karissāmī’ti nikkhamitvā pabbajī”ti āha.",
  "tika-s0401t:805_0": "Vihāraṃ gacchantiyoti bhikkhuvihāraṃ gacchantiyo.",
  "tika-s0401t:805_1": "Dhammamuttamanti navavidhalokuttaradhammaṃ.",
  "tika-s0401t:805_2": "So hi uttamadhammo nāma yo hi taṃ na passati,",
  "tika-s0401t:805_3": "tassa vassasatampi jīvanato taṃ dhammaṃ passantassa paṭivijjhantassa ekāhampi ekakkhaṇampi jīvitaṃ seyyo.",
  "tika-s0401t:805_4": "Āgantukajanoti vihāragataṃ bhikkhunījanaṃ sandhāya vadati.",
  "tika-s0401t:805_5": "Anupadhāretvāti asallakkhetvā.",
  "tika-s0401t:806_0": "Bakulātherīvatthu",
  "tika-s0401t:807_0": "242. Aṭṭhamaṃ uttānatthameva.",
  "tika-s0401t:808_0": "Kuṇḍalakesātherīvatthu",
  "tika-s0401t:809_0": "243.",
  "tika-s0401t:809_1": "Navame catukketi vīthicatukke.",
  "tika-s0401t:809_2": "Catunnaṃ samāhāro catukkaṃ.",
  "tika-s0401t:809_3": "Cārakatoti bandhanāgārato.",
  "tika-s0401t:809_4": "Ubbaṭṭetvāti uddharitvā.",
  "tika-s0401t:810_0": "Muhuttamapi cintayeti muhuttaṃ taṅkhaṇampi ṭhānuppattikapaññāya taṅkhaṇānurūpaṃ atthaṃ cintituṃ sakkuṇeyya.",
  "tika-s0401t:810_1": "Sahassamapi ce gāthā,",
  "tika-s0401t:810_2": "anatthapadasaṃhitāti ayaṃ gāthā dārucīriyattherassa bhagavatā bhāsitā,",
  "tika-s0401t:810_3": "idhāpi ca sāyeva gāthā dassitā.",
  "tika-s0401t:810_4": "Therigāthāsaṃvaṇṇanāyaṃ ācariyadhammapālattherenapi kuṇḍalakesittheriyā vatthumhi ayameva gāthā vuttā.",
  "tika-s0401t:810_5": "Dhammapadaṭṭhakathāyaṃ pana kuṇḍalakesittheriyā vatthumhi –",
  "tika-s0401t:811_0": "“Yo ca gāthāsataṃ bhāse, anatthapadasaṃhitā;",
  "tika-s0401t:812_0": "Ekaṃ dhammapadaṃ seyyo, yaṃ sutvā upasammatī”ti. –",
  "tika-s0401t:813_0": "Ayaṃ gāthā āgatā.",
  "tika-s0401t:813_1": "Taṃtaṃbhāṇakānaṃ kathāmaggānusārena tattha tattha tathā vuttanti na idha ācariyassa pubbāparavirodho saṅkitabbo.",
  "tika-s0401t:814_0": "Bhaddākāpilānītherī-bhaddākaccānātherīvatthu",
  "tika-s0401t:815_0": "244-245. Dasamaṃ ekādasamañca uttānatthameva.",
  "tika-s0401t:816_0": "Kisāgotamītherīvatthu",
  "tika-s0401t:817_0": "246.",
  "tika-s0401t:817_1": "Dvādasame tīhi lūkhehīti vatthalūkhasuttalūkharajanalūkhasaṅkhātehi tīhi lūkhehi.",
  "tika-s0401t:817_2": "Siddhatthakanti sāsapabījaṃ.",
  "tika-s0401t:818_0": "Taṃ puttapasusammattanti taṃ rūpabalādisampanne putte ca pasū ca labhitvā “mama puttā abhirūpā balasampannā paṇḍitā sabbakiccasamatthā,",
  "tika-s0401t:818_1": "mama goṇo arogo abhirūpo mahābhāravaho,",
  "tika-s0401t:818_2": "mama gāvī bahukhīrā”ti evaṃ puttehi ca pasūhi ca sammattaṃ naraṃ.",
  "tika-s0401t:818_3": "Byāsattamanasanti cakkhuviññeyyādīsu ārammaṇesu hiraññasuvaṇṇādīsu pattacīvarādīsu vā yaṃ yaṃ laddhaṃ hoti,",
  "tika-s0401t:818_4": "tattha tattheva lagganāya sattamānasaṃ.",
  "tika-s0401t:818_5": "Suttaṃ gāmanti niddaṃ upagataṃ sattakāyaṃ.",
  "tika-s0401t:818_6": "Mahoghovāti yathā evarūpaṃ gāmaṃ gambhīrato vitthārato ca mahanto mahānadiogho antamaso sunakhampi asesetvā sabbaṃ ādāya gacchati,",
  "tika-s0401t:818_7": "evaṃ vuttappakāraṃ naraṃ maccu ādāya gacchatīti attho.",
  "tika-s0401t:818_8": "Amataṃ padanti maraṇarahitaṃ koṭṭhāsaṃ,",
  "tika-s0401t:818_9": "amataṃ mahānibbānanti attho.",
  "tika-s0401t:818_10": "Sesamettha uttānameva.",
  "tika-s0401t:819_0": "Siṅgālakamātātherīvatthu",
  "tika-s0401t:820_0": "247. Terasamaṃ uttānatthameva.",
  "tika-s0401t:821_0": "(Pañcamaetadaggavaggavaṇṇanā niṭṭhitā.)",
  "tika-s0401t:822_0": "Theripāḷisaṃvaṇṇanā niṭṭhitā.",
  "tika-s0401t:823_0": "14. Etadaggavaggo",
  "tika-s0401t:824_0": "(14) 6. Chaṭṭhaetadaggavaggavaṇṇanā",
  "tika-s0401t:825_0": "Tapussa-bhallikavatthu",
  "tika-s0401t:826_0": "248.",
  "tika-s0401t:826_1": "Upāsakapāḷisaṃvaṇṇanāya paṭhame sabbapaṭhamaṃ saraṇaṃ gacchantānanti sabbesaṃ paṭhamaṃ hutvā saraṇaṃ gacchantānaṃ.",
  "tika-s0401t:826_2": "Ito paranti sattasattāhato paraṃ.",
  "tika-s0401t:826_3": "Gamanūpacchedaṃ akāsīti gamanavicchedaṃ akāsi.",
  "tika-s0401t:826_4": "Yathā te goṇā dhuraṃ chaḍḍetvā pothiyamānāpi na gacchanti,",
  "tika-s0401t:826_5": "tathā akāsīti attho.",
  "tika-s0401t:826_6": "Tesanti tapussabhallikānaṃ.",
  "tika-s0401t:826_7": "Adhimuccitvāti āvisitvā.",
  "tika-s0401t:826_8": "Yakkhassa āvaṭṭo yakkhāvaṭṭo.",
  "tika-s0401t:826_9": "Evaṃ sesesupi.",
  "tika-s0401t:826_10": "Atītabuddhānaṃ āciṇṇaṃ olokesīti atītabuddhā kena bhājanena paṭiggaṇhiṃsūti buddhāciṇṇaṃ olokesi.",
  "tika-s0401t:826_11": "Dvevācike saraṇe patiṭṭhāyāti saṅghassa anuppannattā buddhadhammavasena dvevācike saraṇe patiṭṭhahitvā.",
  "tika-s0401t:826_12": "Cetiyanti pūjanīyavatthuṃ.",
  "tika-s0401t:826_13": "Jīvakesadhātuyāti jīvamānassa bhagavato kesadhātuyā.",
  "tika-s0401t:827_0": "Anāthapiṇḍikaseṭṭhivatthu",
  "tika-s0401t:828_0": "249.",
  "tika-s0401t:828_1": "Dutiye teneva guṇenāti teneva dāyakabhāvasaṅkhātena guṇena.",
  "tika-s0401t:828_2": "So hi sabbakāmasamiddhatāya vigatamaccheratāya karuṇādiguṇasamaṅgitāya ca niccakālaṃ anāthānaṃ piṇḍamadāsi.",
  "tika-s0401t:828_3": "Tena sabbakālaṃ upaṭṭhito anāthānaṃ piṇḍo etassa atthīti anāthapiṇḍikoti saṅkhaṃ gato.",
  "tika-s0401t:828_4": "Yojanikavihāre kāretvāti yojane yojane ekamekaṃ vihāraṃ kāretvā.",
  "tika-s0401t:828_5": "“Evarūpaṃ dānaṃ pavattesī”ti vatvā tameva dānaṃ vibhajitvā dassento “devasikaṃ pañca salākabhattāni hontī”tiādimāha.",
  "tika-s0401t:828_6": "Tattha salākāya gāhetabbaṃ bhattaṃ salākabhattaṃ.",
  "tika-s0401t:828_7": "Ekasmiṃ pakkhe ekadivasaṃ dātabbaṃ bhattaṃ pakkhikabhattaṃ.",
  "tika-s0401t:828_8": "Dhuragehe ṭhapetvā dātabbaṃ bhattaṃ dhurabhattaṃ.",
  "tika-s0401t:828_9": "Āgantukānaṃ dātabbaṃ bhattaṃ āgantukabhattaṃ.",
  "tika-s0401t:828_10": "Evaṃ sesesupi.",
  "tika-s0401t:828_11": "Pañca āsanasatāni gehe niccapaññattāneva hontīti gehe nisīdāpetvā bhuñjantānaṃ pañcannaṃ bhikkhusatānaṃ pañca āsanasatāni niccapaññattāni honti.",
  "tika-s0401t:829_0": "Cittagahapativatthu",
  "tika-s0401t:830_0": "250.",
  "tika-s0401t:830_1": "Tatiye migā eva migarūpāni.",
  "tika-s0401t:830_2": "Bhikkhaṃ samādāpetvāti, “bhante,",
  "tika-s0401t:830_3": "mayhaṃ anuggahaṃ karotha,",
  "tika-s0401t:830_4": "idha nisīditvā bhikkhaṃ gaṇhathā”ti bhikkhāgahaṇatthaṃ samādāpetvā.",
  "tika-s0401t:830_5": "Vivaṭṭaṃ uddissa upacitaṃ nibbedhabhāgiyakusalaṃ upanissayo.",
  "tika-s0401t:830_6": "Saḷāyatanavibhattimeva desesīti saḷāyatanavibhāgappaṭisaṃyuttameva dhammakathaṃ kathesi.",
  "tika-s0401t:830_7": "Therenāti tattha sannihitānaṃ sabbesaṃ jeṭṭhena mahātherena.",
  "tika-s0401t:830_8": "Pañhaṃ vissajjetuṃ asakkontenāti cittena gahapatinā “yā imā,",
  "tika-s0401t:830_9": "bhante thera,",
  "tika-s0401t:830_10": "anekavihitā diṭṭhiyo loke uppajjanti,",
  "tika-s0401t:830_11": "‘sassato loko’ti vā,",
  "tika-s0401t:830_12": "‘asassato loko’ti vā,",
  "tika-s0401t:830_13": "‘antavā loko’ti vā,",
  "tika-s0401t:830_14": "‘anantavā loko’ti vā,",
  "tika-s0401t:830_15": "‘taṃ jīvaṃ taṃ sarīra’nti vā,",
  "tika-s0401t:830_16": "‘aññaṃ jīvaṃ aññaṃ sarīra’nti vā,",
  "tika-s0401t:830_17": "‘hoti tathāgato paraṃ maraṇā’ti vā,",
  "tika-s0401t:830_18": "‘na hoti tathāgato paraṃ maraṇā’ti vā,",
  "tika-s0401t:830_19": "‘hoti ca na hoti ca tathāgato paraṃ maraṇā’ti vā,",
  "tika-s0401t:830_20": "‘neva hoti na na hoti tathāgato paraṃ maraṇā’ti vā yāni cimāni dvāsaṭṭhi diṭṭhigatāni brahmajāle gaṇitāni,",
  "tika-s0401t:830_21": "imā nu kho, bhante,",
  "tika-s0401t:830_22": "diṭṭhiyo kismiṃ sati honti,",
  "tika-s0401t:830_23": "kismiṃ asati na hontī”ti evamādinā pañhe puṭṭhe taṃ pañhaṃ vissajjetuṃ asakkontena.",
  "tika-s0401t:830_24": "Imaṃ kira pañhaṃ yāvatatiyaṃ puṭṭho mahāthero tuṇhī ahosi.",
  "tika-s0401t:830_25": "Atha isidattatthero cintesi –",
  "tika-s0401t:830_26": "“ayaṃ thero neva attanā byākaroti,",
  "tika-s0401t:830_27": "na aññaṃ ajjhesati,",
  "tika-s0401t:830_28": "upāsako ca bhikkhusaṅghaṃ vihesati,",
  "tika-s0401t:830_29": "ahametaṃ byākaritvā phāsuvihāraṃ katvā dassāmī”ti.",
  "tika-s0401t:830_30": "Evaṃ cintetvā ca āsanato vuṭṭhāya therassa santikaṃ gantvā “byākaromahaṃ, bhante,",
  "tika-s0401t:830_31": "cittassa gahapatino etaṃ pañha”nti āha.",
  "tika-s0401t:830_32": "Evaṃ vutte thero “byākarohi tvaṃ,",
  "tika-s0401t:830_33": "āvuso isidatta,",
  "tika-s0401t:830_34": "cittassa gahapatino etaṃ pañha”nti isidattaṃ ajjhesi.",
  "tika-s0401t:830_35": "Tena vuttaṃ –",
  "tika-s0401t:830_36": "“pañhaṃ vissajjetuṃ asakkontena ajjhiṭṭho”ti.",
  "tika-s0401t:831_0": "Pañhaṃ vissajjetvāti “yā imā, gahapati,",
  "tika-s0401t:831_1": "anekavihitā diṭṭhiyo loke uppajjanti ‘sassato loko’ti vā,",
  "tika-s0401t:831_2": "‘asassato loko’ti vā…pe…",
  "tika-s0401t:831_3": "yāni cimāni dvāsaṭṭhi diṭṭhigatāni brahmajāle gaṇitāni, imā kho, gahapati,",
  "tika-s0401t:831_4": "diṭṭhiyo sakkāyadiṭṭhiyā sati honti,",
  "tika-s0401t:831_5": "sakkāyadiṭṭhiyā asati na hontī”tiādinā nayena pañhaṃ vissajjetvā.",
  "tika-s0401t:831_6": "Gihisahāyakabhāve ñāteti therassa gihisahāyakabhāve cittena gahapatinā ñāte.",
  "tika-s0401t:831_7": "Citto kira, gahapati,",
  "tika-s0401t:831_8": "tassa pañhaveyyākaraṇe tuṭṭho “kuto, bhante,",
  "tika-s0401t:831_9": "ayyo isidatto āgacchatī”ti vatvā “avantiyā kho ahaṃ, gahapati,",
  "tika-s0401t:831_10": "āgacchāmī”ti vutto “atthi, bhante,",
  "tika-s0401t:831_11": "avantiyā isidatto nāma kulaputto amhākaṃ adiṭṭhasahāyo pabbajito,",
  "tika-s0401t:831_12": "diṭṭho so āyasmatā”ti pucchi.",
  "tika-s0401t:831_13": "Thero ca “evaṃ,",
  "tika-s0401t:831_14": "gahapatī”ti vatvā “kahaṃ nu kho, bhante,",
  "tika-s0401t:831_15": "so āyasmā etarahi viharatī”ti puna puṭṭho tuṇhī ahosi.",
  "tika-s0401t:831_16": "Atha citto gahapati “ayyo no, bhante,",
  "tika-s0401t:831_17": "isidatto”ti pucchitvā “evaṃ,",
  "tika-s0401t:831_18": "gahapatī”ti vutte attano gihisahāyabhāvaṃ aññāsi.",
  "tika-s0401t:832_0": "Tejosamāpattipāṭihāriyaṃ dassetvāti ekasmiṃ kira divase citto gahapati “sādhu me, bhante,",
  "tika-s0401t:832_1": "ayyo uttarimanussadhammā iddhipāṭihāriyaṃ dassetū”ti mahātheraṃ yāci.",
  "tika-s0401t:832_2": "Thero “tena hi tvaṃ, gahapati,",
  "tika-s0401t:832_3": "āḷinde uttarāsaṅgaṃ paññāpetvā tattha tiṇakalāpaṃ okirā”ti vatvā tena ca tathā kate sayaṃ vihāraṃ pavisitvā",
  "tika-s0401t:832_4": "ca ghaṭikaṃ datvā tathārūpaṃ iddhābhisaṅkhāraṃ abhisaṅkhāresi,",
  "tika-s0401t:832_5": "yathā tāḷacchiggaḷena ca aggaḷantarikāya ca acci nikkhamitvā tiṇāni jhāpeti,",
  "tika-s0401t:832_6": "uttarāsaṅgaṃ na jhāpeti.",
  "tika-s0401t:832_7": "Atha citto gahapati uttarāsaṅgaṃ papphoṭetvā saṃviggo lomahaṭṭhajāto ekamantaṃ ṭhito theraṃ bahi nikkhamantaṃ disvā “abhiramatu, bhante,",
  "tika-s0401t:832_8": "ayyo macchikāsaṇḍe,",
  "tika-s0401t:832_9": "ramaṇīyaṃ ambāṭakavanaṃ,",
  "tika-s0401t:832_10": "ahaṃ ayyassa ussukkaṃ karissāmi cīvarapiṇḍapātasenāsanagilānapaccayabhesajjaparikkhārāna”nti āha.",
  "tika-s0401t:832_11": "Tato thero “na dāni idha vasituṃ sakkā”ti tamhā vihārā pakkāmi.",
  "tika-s0401t:832_12": "Taṃ sandhāyetaṃ vuttaṃ –",
  "tika-s0401t:832_13": "“tejosamāpatti pāṭihāriyaṃ dassetvā ‘idāni idha vasituṃ na yutta’nti yathāsukhaṃ pakkāmī”ti.",
  "tika-s0401t:832_14": "Dve aggasāvakātiādīsu yaṃ vattabbaṃ,",
  "tika-s0401t:832_15": "taṃ vitthārato vinayapāḷiyaṃ āgatameva.",
  "tika-s0401t:833_0": "Saddhoti lokiyalokuttarāya saddhāya samannāgato.",
  "tika-s0401t:833_1": "Sīlenāti agāriyasīlaṃ anagāriyasīlanti duvidhaṃ sīlaṃ,",
  "tika-s0401t:833_2": "tesu idha agāriyaṃ sīlaṃ adhippetaṃ,",
  "tika-s0401t:833_3": "tena samannāgatoti attho.",
  "tika-s0401t:833_4": "Yasobhogasamappitoti yādiso anāthapiṇḍikādīnaṃ pañcaupāsakasataparivārasaṅkhāto agāriyo yaso,",
  "tika-s0401t:833_5": "tādiseneva yasena,",
  "tika-s0401t:833_6": "yo ca dhanadhaññādiko ceva sattavidhaariyadhanasaṅkhāto cāti duvidho bhogo,",
  "tika-s0401t:833_7": "tena ca samannāgatoti attho.",
  "tika-s0401t:833_8": "Yaṃ yaṃ padesanti puratthimādīsu disāsu evarūpo kulaputto yaṃ yaṃ padesaṃ bhajati,",
  "tika-s0401t:833_9": "tattha tattha evarūpena lābhasakkārena pūjitova hotīti attho.",
  "tika-s0401t:834_0": "Hatthakaāḷavakavatthu",
  "tika-s0401t:835_0": "251.",
  "tika-s0401t:835_1": "Catutthe catubbidhena saṅgahavatthunāti dānapiyavacanaatthacariyāsamānattatāsaṅkhātena catubbidhena saṅgahavatthunā.",
  "tika-s0401t:835_2": "“Sve bhattacāṭiyā saddhiṃ āḷavakassa pesetabbo ahosī”ti vuttamatthaṃ pākaṭaṃ katvā dassetuṃ –",
  "tika-s0401t:835_3": "“tatrāyaṃ anupubbikathā”tiādimāha.",
  "tika-s0401t:835_4": "Migavatthāya araññaṃ gantvāti āḷavako rājā vividhanāṭakūpabhogaṃ chaḍḍetvā corappaṭibāhanatthañca paṭirājanisedhanatthañca",
  "tika-s0401t:835_5": "byāyāmakaraṇatthañca sattame sattame divase migavaṃ gacchanto ekadivasaṃ balakāyena saddhiṃ “yassa passena",
  "tika-s0401t:835_6": "migo palāyati,",
  "tika-s0401t:835_7": "tasseva so bhāro”ti katakatikavatto migavatthāya araññaṃ gantvā.",
  "tika-s0401t:835_8": "Ekaṃ miganti attano ṭhitaṭṭhānena palātaṃ eṇimigaṃ.",
  "tika-s0401t:835_9": "Anubandhitvāti tiyojanamaggaṃ ekakova anubandhitvā.",
  "tika-s0401t:835_10": "Javasampanno hi rājā dhanuṃ gahetvā pattikova tiyojanaṃ taṃ migamanubandhi.",
  "tika-s0401t:835_11": "Ghātetvāti yasmā eṇimigā tiyojanavegā eva honti,",
  "tika-s0401t:835_12": "tasmā parikkhiṇajavaṃ taṃ migaṃ udakaṃ pavisitvā ṭhitaṃ ghātetvā.",
  "tika-s0401t:835_13": "Dvidhā chetvā dhanukoṭiyaṃ lagetvā nivattetvā āgacchantoti anatthikopi maṃsena “nāsakkhi migaṃ gahetu”nti",
  "tika-s0401t:835_14": "apavādamocanatthaṃ dvidhā chinnaṃ dhanukoṭiyaṃ lagetvā āgacchanto.",
  "tika-s0401t:835_15": "Sandacchāyanti ghanacchāyaṃ bahalapattapalāsaṃ.",
  "tika-s0401t:836_0": "Rukkhe adhivatthā devatāti āḷavakaṃ yakkhaṃ sandhāya vadati.",
  "tika-s0401t:836_1": "So hi mahārājūnaṃ santikā varaṃ labhitvā majjhanhikasamaye tassa rukkhassa chāyāya phuṭṭhokāsaṃ paviṭṭhe pāṇino khādanto tattha paṭivasati.",
  "tika-s0401t:836_2": "Āḷavakassa nisīdanapallaṅke nisīdīti yattha abhilakkhitesu maṅgaladivasādīsu āḷavako nisīditvā siriṃ anubhoti,",
  "tika-s0401t:836_3": "tasmiṃyeva dibbaratanapallaṅke nisīdi.",
  "tika-s0401t:836_4": "Attano gamane asampajjamāne “kiṃ nu kho kāraṇa”nti āvajjentāti tadā kira sātāgirahemavatā bhagavantaṃ",
  "tika-s0401t:836_5": "jetavaneyeva vanditvā “yakkhasamāgamaṃ gamissāmā”ti saparivārā nānāyānehi ākāsena gacchanti,",
  "tika-s0401t:836_6": "ākāse ca yakkhānaṃ na sabbattha maggo atthi,",
  "tika-s0401t:836_7": "ākāsaṭṭhāni vimānāni pariharitvā maggaṭṭhāneneva maggo hoti,",
  "tika-s0401t:836_8": "āḷavakassa pana vimānaṃ bhūmaṭṭhaṃ suguttaṃ pākāraparikkhittaṃ susaṃvihitadvāraṭṭālakagopuraṃ upari kaṃsajālasañchannamañjūsāsadisaṃ",
  "tika-s0401t:836_9": "tiyojanaṃ ubbedhena,",
  "tika-s0401t:836_10": "tassa upari maggo hoti,",
  "tika-s0401t:836_11": "te taṃ padesamāgamma gantumasamatthā ahesuṃ.",
  "tika-s0401t:836_12": "Buddhānañhi nisinnokāsassa uparibhāgena yāva bhavaggā koci gantumasamattho,",
  "tika-s0401t:836_13": "tasmā attano gamane asampajjamāne “kiṃ nu kho kāraṇa”nti āvajjesuṃ.",
  "tika-s0401t:836_14": "Tesaṃ kathaṃ sutvā cintesīti yasmā assaddhassa saddhākathā dukkathā hoti dussīlādīnaṃ sīlakathādayo viya,",
  "tika-s0401t:836_15": "tasmā tesaṃ yakkhānaṃ santikā bhagavato pasaṃsaṃ sutvā eva aggimhi pakkhittaloṇasakkharā viya abbhantare",
  "tika-s0401t:836_16": "uppannakopena paṭapaṭāyamānahadayo hutvā cintesi.",
  "tika-s0401t:836_17": "Pabbatakūṭanti kelāsapabbatakūṭaṃ.",
  "tika-s0401t:837_0": "Ito paṭṭhāya āḷavakayuddhaṃ vitthāretabbanti so kira manosilātale vāmapādena ṭhatvā “passatha dāni tumhākaṃ vā satthā mahānubhāvo,",
  "tika-s0401t:837_1": "ahaṃ vā”ti dakkhiṇapādena saṭṭhiyojanamattaṃ kelāsakūṭapabbataṃ akkami,",
  "tika-s0401t:837_2": "taṃ ayokūṭappahato viya niddhantaayapiṇḍo papaṭikāyo muñci.",
  "tika-s0401t:837_3": "So tatra ṭhatvā “ahaṃ āḷavako”ti ugghosesi,",
  "tika-s0401t:837_4": "sakalajambudīpaṃ saddo phari.",
  "tika-s0401t:837_5": "Tiyojanasahassavitthatahimavāpi sampakampi yakkhassānubhāvena.",
  "tika-s0401t:837_6": "So vātamaṇḍalaṃ samuṭṭhāpesi “eteneva samaṇaṃ palāpessāmī”ti.",
  "tika-s0401t:837_7": "Te puratthimādibhedā vātā samuṭṭhahitvā aḍḍhayojanayojanadviyojanatiyojanappamāṇāni pabbatakūṭāni padāletvā",
  "tika-s0401t:837_8": "vanagaccharukkhādīni ummūletvā āḷavinagaraṃ pakkhandā jiṇṇahatthisālādīni cuṇṇentā chadaniṭṭhakā ākāse bhamentā.",
  "tika-s0401t:837_9": "Bhagavā “mā kassaci uparodho hotū”ti adhiṭṭhāsi.",
  "tika-s0401t:837_10": "Te vātā dasabalaṃ patvā cīvarakaṇṇamattampi cāletuṃ nāsakkhiṃsu.",
  "tika-s0401t:837_11": "Tato mahāvassaṃ samuṭṭhāpesi “udakena ajjhottharitvā samaṇaṃ māressāmī”ti.",
  "tika-s0401t:837_12": "Tassānubhāvena uparūpari satapaṭalasahassapaṭalādibhedā valāhakā uṭṭhahitvā pavassiṃsu.",
  "tika-s0401t:837_13": "Vuṭṭhidhārāvegena pathavī chiddā ahosi.",
  "tika-s0401t:837_14": "Vanarukkhādīnaṃ upari mahogho āgantvā dasabalassa cīvare ussāvabindumattampi temetuṃ nāsakkhi.",
  "tika-s0401t:837_15": "Tato pāsāṇavassaṃ samuṭṭhāpesi.",
  "tika-s0401t:837_16": "Mahantāni mahantāni pabbatakūṭāni dhūmāyantāni pajjalantāni ākāsenāgantvā dasabalaṃ patvā dibbamālāguḷāni sampajjiṃsu.",
  "tika-s0401t:837_17": "Tato paharaṇavassaṃ samuṭṭhāpesi.",
  "tika-s0401t:837_18": "Ekatodhārā ubhatodhārā asisattikhurappādayo dhūmāyantā pajjalantā ākāsenāgantvā dasabalassa pādamūle dibbapupphāni ahesuṃ.",
  "tika-s0401t:838_0": "Tato aṅgāravassaṃ samuṭṭhāpesi.",
  "tika-s0401t:838_1": "Kiṃsukavaṇṇā aṅgārā ākāsenāgantvā dasabalassa pādamūle dibbapupphāni hutvā vikiriṃsu.",
  "tika-s0401t:838_2": "Tato kukkuḷavassaṃ samuṭṭhāpesi.",
  "tika-s0401t:838_3": "Accuṇho kukkuḷo ākāsenāgantvā dasabalassa pādamūle candanacuṇṇaṃ hutvā nipati.",
  "tika-s0401t:838_4": "Tato vālikavassaṃ samuṭṭhāpesi.",
  "tika-s0401t:838_5": "Atisukhumā vālikā dhūmāyantā pajjalantā ākāsenāgantvā dasabalassa pādamūle dibbapupphāni hutvā nipatiṃsu.",
  "tika-s0401t:838_6": "Tato kalalavassaṃ samuṭṭhāpesi.",
  "tika-s0401t:838_7": "Taṃ dhūmāyantaṃ pajjalantaṃ ākāsenāgantvā dasabalassa pādamūle dibbagandhaṃ hutvā nipati.",
  "tika-s0401t:838_8": "Tato andhakāraṃ samuṭṭhāpesi “bhiṃsetvā samaṇaṃ palāpessāmī”ti.",
  "tika-s0401t:838_9": "Caturaṅgasamannāgataṃ andhakārasadisaṃ hutvā dasabalaṃ patvā sūriyappabhāvihatamivandhakāraṃ antaradhāyi.",
  "tika-s0401t:838_10": "Evaṃ yakkho imāhi navahi vātavassapāsāṇapaharaṇaṅgārakukkuḷavālikakalalandhakāravuṭṭhīhi bhagavantaṃ",
  "tika-s0401t:838_11": "palāpetumasakkonto nānāvidhappaharaṇahatthaanekappakārarūpabhūtagaṇasamākulāya caturaṅginiyā senāya sayameva",
  "tika-s0401t:838_12": "bhagavantaṃ abhigato.",
  "tika-s0401t:838_13": "Te bhūtagaṇā anekappakāravikāre katvā “gaṇhatha hanathā”ti bhagavato upari āgacchantā viya ca honti.",
  "tika-s0401t:838_14": "Apica kho niddhantalohapiṇḍaṃ viya makkhikā bhagavantaṃ allīyitumasamatthā eva ahesuṃ.",
  "tika-s0401t:839_0": "Evaṃ sabbarattiṃ anekappakāravibhiṃsākāradassanenapi bhagavantaṃ cāletumasakkonto āḷavako cintesi –",
  "tika-s0401t:839_1": "“yaṃnūnāhaṃ kenaci ajeyyaṃ dussāvudhaṃ muñceyya”nti.",
  "tika-s0401t:839_2": "Sace hi so duṭṭho ākāse taṃ dussāvudhaṃ muñceyya,",
  "tika-s0401t:839_3": "dvādasa vassāni devo na vasseyya.",
  "tika-s0401t:839_4": "Sace pathaviyaṃ muñceyya,",
  "tika-s0401t:839_5": "sabbarukkhatiṇādīni sussitvā dvādasavassantaraṃ na puna ruheyyuṃ.",
  "tika-s0401t:839_6": "Sace samudde muñceyya,",
  "tika-s0401t:839_7": "tattakapāle udakabindu viya sabbaṃ susseyya.",
  "tika-s0401t:839_8": "Sace sinerupabbate muñceyya,",
  "tika-s0401t:839_9": "khaṇḍākhaṇḍaṃ hutvā vikireyya.",
  "tika-s0401t:839_10": "So evaṃmahānubhāvaṃ dussāvudhaṃ uttarisāṭakaṃ muñcitvā aggahesi.",
  "tika-s0401t:839_11": "Yebhuyyena dasasahassilokadhātudevatā vegena sannipatiṃsu “ajja bhagavā āḷavakaṃ damessati,",
  "tika-s0401t:839_12": "tattha dhammaṃ sossāmā”ti.",
  "tika-s0401t:839_13": "Yuddhadassanakāmāpi devatā sannipatiṃsu.",
  "tika-s0401t:839_14": "Evaṃ sakalampi ākāsaṃ devatāhi paripuṇṇaṃ ahosi.",
  "tika-s0401t:839_15": "Athāḷavako bhagavato samīpe uparūpari vicaritvā vatthāvudhaṃ muñci.",
  "tika-s0401t:839_16": "Taṃ asanicakkaṃ viya ākāse bheravasaddaṃ karontaṃ dhūmāyantaṃ pajjalantaṃ bhagavantaṃ patvā yakkhassa",
  "tika-s0401t:839_17": "mānamaddanatthaṃ pādapuñchanacoḷaṃ hutvā pādamūle nipati.",
  "tika-s0401t:839_18": "Āḷavako taṃ disvā chinnavisāṇo viya usabho,",
  "tika-s0401t:839_19": "uddhaṭadāṭho viya sappo nittejo nimmado nipātitamānaddhajo ahosi.",
  "tika-s0401t:839_20": "Evamidaṃ āḷavakayuddhaṃ vitthāretabbaṃ.",
  "tika-s0401t:840_0": "Aṭṭha pañhe pucchīti –",
  "tika-s0401t:841_0": "“Kiṃ sūdha vittaṃ purisassa seṭṭhaṃ,",
  "tika-s0401t:842_0": "Kiṃ su suciṇṇaṃ sukhamāvahāti;",
  "tika-s0401t:843_0": "Kiṃ su have sādutaraṃ rasānaṃ,",
  "tika-s0401t:844_0": "Kathaṃ jīviṃ jīvitamāhu seṭṭha”nti. –",
  "tika-s0401t:845_0": "Ādinā aṭṭha pañhe pucchi. Satthā vissajjesīti –",
  "tika-s0401t:846_0": "“Saddhīdha vittaṃ purisassa seṭṭhaṃ,",
  "tika-s0401t:847_0": "Dhammo suciṇṇo sukhamāvahāti;",
  "tika-s0401t:848_0": "Saccaṃ have sādutaraṃ rasānaṃ,",
  "tika-s0401t:849_0": "Paññājīviṃ jīvitamāhu seṭṭha”nti. –",
  "tika-s0401t:850_0": "Ādinā vissajjesi. Vikkandamānāyāti accantaṃ paridevamānāya.",
  "tika-s0401t:851_0": "Mahānāmasakkavatthu",
  "tika-s0401t:852_0": "252.",
  "tika-s0401t:852_1": "Pañcame satthā tato paraṃ paṭiññaṃ nādāsīti saṃvaccharato paraṃ sikkhāpadapaññattiyā paccayappavāraṇāsādiyanassa vāritattā “paṭiññaṃ nādāsī”ti vuttaṃ.",
  "tika-s0401t:852_2": "Tathā hi bhagavā tatiyavārepi mahānāmena sakkena “icchāmahaṃ, bhante,",
  "tika-s0401t:852_3": "saṅghaṃ yāvajīvaṃ bhesajjena pavāretu”nti vutte “sādhu sādhu, mahānāma,",
  "tika-s0401t:852_4": "tena hi tvaṃ, mahānāma,",
  "tika-s0401t:852_5": "saṅghaṃ yāvajīvaṃ bhesajjena pavārehī”ti paṭiññaṃ adāsiyeva.",
  "tika-s0401t:852_6": "Evaṃ paṭiññaṃ datvā pacchā chabbaggiyehi bhikkhūhi mahānāmassa sakkassa viheṭhitabhāvaṃ sutvā chabbaggiye",
  "tika-s0401t:852_7": "bhikkhū vigarahitvā sikkhāpadaṃ paññapesi “agilānena bhikkhunā cātumāsappaccayapavāraṇā sāditabbā aññatra",
  "tika-s0401t:852_8": "punappavāraṇāya aññatra niccappavāraṇāya.",
  "tika-s0401t:852_9": "Tato ce uttari sādiyeyya,",
  "tika-s0401t:852_10": "pācittiya”nti.",
  "tika-s0401t:852_11": "Tasmā paṭhamaṃ anujānitvāpi pacchā sikkhāpadabandhanena vāritattā “paṭiññaṃ nādāsī”ti vuttaṃ.",
  "tika-s0401t:853_0": "Uggagahapatyādivatthu",
  "tika-s0401t:854_0": "253-256. Chaṭṭhasattamaaṭṭhamanavamāni suviññeyyāneva.",
  "tika-s0401t:855_0": "Nakulapitugahapativatthu",
  "tika-s0401t:856_0": "257.",
  "tika-s0401t:856_1": "Dasame susumāragirinagareti evaṃnāmake nagare.",
  "tika-s0401t:856_2": "Tassa kira nagarassa vatthupariggahadivase avidūre udakarahade susumāro saddamakāsi,",
  "tika-s0401t:856_3": "giraṃ nicchāresi.",
  "tika-s0401t:856_4": "Atha nagare anantarāyena māpite tameva susumāragirakaraṇaṃ subhanimittaṃ katvā “susumāragirī”tvevassa nāmaṃ akaṃsu.",
  "tika-s0401t:856_5": "Keci pana “susumārasaṇṭhānattā susumāro nāma eko giri,",
  "tika-s0401t:856_6": "so tassa nagarassa samīpe,",
  "tika-s0401t:856_7": "tasmā taṃ susumāragiri etassa atthīti susumāragirīti vuccatī”ti vadanti.",
  "tika-s0401t:856_8": "Bhesakaḷāvaneti bhesakaḷānāmake vane.",
  "tika-s0401t:856_9": "“Bhesakalāvane”tipi pāṭho.",
  "tika-s0401t:856_10": "Kathaṃ pana bhagavati nesaṃ puttasaññā patiṭṭhāsīti āha –",
  "tika-s0401t:856_11": "“ayaṃ kirā”tiādi.",
  "tika-s0401t:856_12": "Daharasseva daharā ānītāti me daharasseva sato daharā ānītāti attho.",
  "tika-s0401t:856_13": "Aticaritāti atikkamitvā caranto.",
  "tika-s0401t:857_0": "(Chaṭṭhaetadaggavaggavaṇṇanā niṭṭhitā.)",
  "tika-s0401t:858_0": "Upāsakapāḷisaṃvaṇṇanā niṭṭhitā.",
  "tika-s0401t:859_0": "14. Etadaggavaggo",
  "tika-s0401t:860_0": "(14) 7. Sattamaetadaggavaggavaṇṇanā",
  "tika-s0401t:861_0": "Sujātāvatthu",
  "tika-s0401t:862_0": "258. Upāsikāpāḷisaṃvaṇṇanāya paṭhamaṃ suviññeyyameva.",
  "tika-s0401t:863_0": "Visākhāvatthu",
  "tika-s0401t:864_0": "259.",
  "tika-s0401t:864_1": "Dutiye mahālatāpasādhanassāti mahālatāpiḷandhanassa.",
  "tika-s0401t:864_2": "Tasmiñca piḷandhane catasso vajiranāḷiyo upayogaṃ agamaṃsu.",
  "tika-s0401t:864_3": "Muttānaṃ ekādasa nāḷiyo,",
  "tika-s0401t:864_4": "pavāḷassa dvāvīsati nāḷiyo,",
  "tika-s0401t:864_5": "padumarāgamaṇīnaṃ tettiṃsa nāḷiyo.",
  "tika-s0401t:864_6": "Iti etehi ca aññehi ca indanīlādīhi nīlapītalohitodātamañjiṭṭhasāmakabaravaṇṇavasena sattavaṇṇehi vararatanehi niṭṭhānaṃ agamāsi,",
  "tika-s0401t:864_7": "taṃ sīse paṭimukkaṃ yāva pādapiṭṭhiyā bhassati,",
  "tika-s0401t:864_8": "pañcannaṃ hatthīnaṃ balaṃ dhārayamānāva naṃ itthī dhāretuṃ sakkoti.",
  "tika-s0401t:864_9": "Antoaggi bahi na nīharitabbotiādīnaṃ attho upari āvi bhavissati.",
  "tika-s0401t:864_10": "Sesamettha suviññeyyameva.",
  "tika-s0401t:865_0": "Khujjuttarā-sāmāvatīvatthu",
  "tika-s0401t:866_0": "260- 261.",
  "tika-s0401t:866_1": "Tatiyacatutthesu pāyāsassāti bahalatarassa pāyāsassa.",
  "tika-s0401t:866_2": "Taṃ pāyāsaṃ bhuñjantesūti taṃ bahalataraṃ garusiniddhaṃ pāyāsaṃ bhuñjantesu.",
  "tika-s0401t:866_3": "Jīrāpetuṃ asakkontoti antarāmagge appāhāratāya mandagahaṇikattā jīrāpetuṃ asakkonto.",
  "tika-s0401t:866_4": "Vāḷamigaṭṭhāneti vāḷamigehi adhiṭṭhitaṭṭhāne.",
  "tika-s0401t:866_5": "Anuvijjantoti vicārento.",
  "tika-s0401t:866_6": "Sālāti naḷakārasālā.",
  "tika-s0401t:866_7": "Mudhā na karissatīti mūlyaṃ vinā na karissati.",
  "tika-s0401t:866_8": "Ālimpesīti aggiṃ adāsi,",
  "tika-s0401t:866_9": "aggiṃ jālesīti attho.",
  "tika-s0401t:866_10": "Pekkhāti āgamehi.",
  "tika-s0401t:866_11": "Upadhisampadāti sarīrasampatti.",
  "tika-s0401t:866_12": "Vaṭarukkhaṃ patvāti nigrodharukkhaṃ patvā.",
  "tika-s0401t:866_13": "Suvaṇṇakaṭaketi suvaṇṇavalaye.",
  "tika-s0401t:866_14": "Abbhuṃ meti me avaḍḍhīti attho.",
  "tika-s0401t:866_15": "Anto asodhetvāti paṇṇasālāya anto kassaci atthibhāvaṃ vā natthibhāvaṃ vā anupadhāretvā.",
  "tika-s0401t:866_16": "Sesaṃ suviññeyyameva.",
  "tika-s0401t:867_0": "Uttarānandamātāvatthu",
  "tika-s0401t:868_0": "262.",
  "tika-s0401t:868_1": "Pañcame upanissayaṃ disvāti iminā yathā visesādhigamassa satipi paccuppannapaccayasamavāye avassaṃ upanissayasampadā icchitabbā,",
  "tika-s0401t:868_2": "evaṃ diṭṭhadhammavedanīyabhāvena vipaccanakassa kammassapi paccuppannasamavāyo viya upanissayasampadāpi savisesā icchitabbāti dasseti.",
  "tika-s0401t:868_3": "Tathā hi ukkaṃsagatasappurisūpanissayayonisomanasikāresu labbhamānesupi upanissayarahitassa visesādhigamo na sampajjatevāti.",
  "tika-s0401t:868_4": "Kappiyaṃ katvāti yathā kappiyaṃ hoti,",
  "tika-s0401t:868_5": "tathā katvā.",
  "tika-s0401t:868_6": "Patte patiṭṭhapeyyāti āhāraṃ dānamukhe vissajjeyya.",
  "tika-s0401t:868_7": "Tīhi cetanāhīti pubbabhāgamuñcaanumodanācetanāhi.",
  "tika-s0401t:868_8": "Vuttañhetaṃ –",
  "tika-s0401t:869_0": "“Pubbeva dānā sumano, dadaṃ cittaṃ pasādaye;",
  "tika-s0401t:870_0": "Datvā attamano hoti, esā puññassa sampadā”ti. ;",
  "tika-s0401t:871_0": "Tava manaṃ sandhārehīti “ajja bhattaṃ cirāyita”nti kodhato tava cittaṃ sandhārehi,",
  "tika-s0401t:871_1": "mā kujjhīti attho.",
  "tika-s0401t:871_2": "Olokitolokitaṭṭhānaṃ…pe…",
  "tika-s0401t:871_3": "samparikiṇṇaṃ viya ahosīti tena kasitaṭṭhānaṃ sabbaṃ suvaṇṇabhāvāpattiyā mahākosātakipupphehi sañchannaṃ viya ahosi.",
  "tika-s0401t:871_4": "Tādiseti tayā sadise.",
  "tika-s0401t:871_5": "Na kopemīti na vināsemi,",
  "tika-s0401t:871_6": "jātiyā na hīḷemi.",
  "tika-s0401t:871_7": "Pūjaṃ karotīti sammāsambuddhassa pūjaṃ karoti.",
  "tika-s0401t:871_8": "Antaravatthunti gehaṅgaṇaṃ.",
  "tika-s0401t:871_9": "Bhoti sambodhane nipāto.",
  "tika-s0401t:871_10": "Jeti avaññālapanaṃ.",
  "tika-s0401t:871_11": "Sayaṃ ariyasāvikābhāvato satthuvasena “sapitikā dhītā”ti vatvā satthu sammukhā dhammassavanena tassā",
  "tika-s0401t:871_12": "visesādhigamaṃ paccāsīsantī “dasabale khamanteyeva khamissāmī”ti āha.",
  "tika-s0401t:871_13": "Kadariyanti thaddhamacchariṃ.",
  "tika-s0401t:872_0": "Suppavāsāvatthu",
  "tika-s0401t:873_0": "263.",
  "tika-s0401t:873_1": "Chaṭṭhe paṇītadāyikānanti paṇītarasavatthūnaṃ dāyikānaṃ.",
  "tika-s0401t:873_2": "Āyuno ṭhitihetuṃ bhojanaṃ dentī āyuṃ deti nāma.",
  "tika-s0401t:873_3": "Esa nayo vaṇṇaṃ detītiādīsu. Tenāha –",
  "tika-s0401t:873_4": "“pañca ṭhānānī”ti.",
  "tika-s0401t:873_5": "Kammasarikkhakañcetaṃ phalanti dassento “āyuṃ kho pana datvā”tiādimāha.",
  "tika-s0401t:873_6": "Tattha datvāti dānahetu.",
  "tika-s0401t:873_7": "Bhāginīti bhāgavatī laddhuṃ bhabbā.",
  "tika-s0401t:874_0": "Suppiyāvatthu",
  "tika-s0401t:875_0": "264.",
  "tika-s0401t:875_1": "Sattame ūrumaṃsaṃ chinditvā dāsiyā adāsīti āgataphalā viññātasāsanā ariyasāvikā attano sarīradukkhaṃ",
  "tika-s0401t:875_2": "acintetvā tassa bhikkhuno rogavūpasamameva paccāsīsantī attano ūrumaṃsaṃ chinditvā dāsiyā adāsi.",
  "tika-s0401t:875_3": "Satthāpi tassā tathāpavattaṃ ajjhāsayasampattiṃ disvā “mama sammukhībhāvūpagamanenevassā vaṇo ruhitvā sañchavi jāyati,",
  "tika-s0401t:875_4": "phāsubhāvo hotī”ti ca disvā “pakkosatha na”nti āha.",
  "tika-s0401t:875_5": "Sā cintesīti “sabbalokassa hitānukampako satthā na maṃ dukkhāpetuṃ pakkosati,",
  "tika-s0401t:875_6": "atthettha kāraṇa”nti cintesi.",
  "tika-s0401t:875_7": "Attanā katakāraṇaṃ sabbaṃ kathesīti buddhānubhāvavibhāvanatthaṃ kathesi,",
  "tika-s0401t:875_8": "na attano daḷhajjhāsayatāya vibhāvanatthaṃ.",
  "tika-s0401t:875_9": "Gilānupaṭṭhākīnaṃ aggaṭṭhāne ṭhapesīti agaṇitattadukkhā gilānānaṃ bhikkhūnaṃ gelaññavūpasamane yuttappayuttāti gilānupaṭṭhākīnaṃ aggaṭṭhāne ṭhapesīti.",
  "tika-s0401t:876_0": "Kātiyānīvatthu",
  "tika-s0401t:877_0": "265.",
  "tika-s0401t:877_1": "Aṭṭhame aveccappasannānanti ratanattayaguṇe yāthāvato ñatvā pasannānaṃ,",
  "tika-s0401t:877_2": "so panassa pasādo maggenāgatattā kenaci akampanīyo.",
  "tika-s0401t:877_3": "Adhigatenāti maggādhigameneva adhigatena.",
  "tika-s0401t:877_4": "“Avigatenā”ti vā pāṭho,",
  "tika-s0401t:877_5": "tassattho “kadāci avigacchantenā”ti.",
  "tika-s0401t:877_6": "So appadhaṃsiyo ca hoti,",
  "tika-s0401t:877_7": "tasmā vuttaṃ –",
  "tika-s0401t:877_8": "“adhigatena acalappasādenā”ti.",
  "tika-s0401t:877_9": "Tattha kāyasakkhiṃ katvāti pamukhaṃ katvā,",
  "tika-s0401t:877_10": "vacanatthato pana nāmakāyena desanāya sampaṭicchanavasena sakkhibhūtaṃ katvāti attho.",
  "tika-s0401t:877_11": "Ummaggaṃ khanitvāti gharasandhicchedanena antopavisanamaggaṃ khanitvā.",
  "tika-s0401t:877_12": "Dullabhassavananti dullabhasaddhammassavanaṃ.",
  "tika-s0401t:877_13": "Mahāpathavī pavisitabbā bhaveyyāti avīcippavesanaṃ vadati.",
  "tika-s0401t:878_0": "Nakulamātāvatthu",
  "tika-s0401t:879_0": "266.",
  "tika-s0401t:879_1": "Navame vissāsakathaneneva nakulamātā nakulapitā ca satthuvissāsikā nāma jātāti vuttaṃ –",
  "tika-s0401t:879_2": "“vissāsikānanti vissāsakathaṃ kathentīnaṃ upāsikāna”nti.",
  "tika-s0401t:879_3": "Gahapatānīti gehasāminī.",
  "tika-s0401t:879_4": "Vuttamevāti upāsakapāḷiyaṃ nakulapitukathāyaṃ vuttanayameva.",
  "tika-s0401t:880_0": "Kāḷīkuraragharikāvatthu",
  "tika-s0401t:881_0": "267.",
  "tika-s0401t:881_1": "Dasame anussavenevāti paccakkhato rūpadassanena satthu sammukhā dhammassavanena ca vinā kevalaṃ anussavaneneva",
  "tika-s0401t:881_2": "parassa vacanaṃ anugatassavaneneva uppannena pasādena.",
  "tika-s0401t:881_3": "Anussavikappasādanti anussavato āgatappasādaṃ.",
  "tika-s0401t:882_0": "(Sattamaetadaggavaggavaṇṇanā niṭṭhitā.)",
  "tika-s0401t:883_0": "Upāsikāpāḷisaṃvaṇṇanā samattā.",
  "tika-s0401t:884_0": "Niṭṭhitā ca manorathapūraṇiyā",
  "tika-s0401t:885_0": "Aṅguttaranikāya-aṭṭhakathāya",
  "tika-s0401t:886_0": "Etadaggavaggavaṇṇanāya anuttānatthadīpanā.",
  "tika-s0401t:887_0": "15. Aṭṭhānapāḷi (paṭhamavagga)",
  "tika-s0401t:888_0": "(15) 1. Aṭṭhānapāḷi-paṭhamavaggavaṇṇanā",
  "tika-s0401t:889_0": "268.",
  "tika-s0401t:889_1": "Aṭṭhānapāḷivaṇṇanāyaṃ avijjamānaṃ ṭhānaṃ aṭṭhānaṃ,",
  "tika-s0401t:889_2": "natthi ṭhānanti vā aṭṭhānaṃ.",
  "tika-s0401t:889_3": "Anavakāsoti etthāpi eseva nayo.",
  "tika-s0401t:889_4": "Tadatthanigamanameva hi “netaṃ ṭhānaṃ vijjatī”ti vacananti. Tenāha –",
  "tika-s0401t:889_5": "“ubhayenapī”tiādi.",
  "tika-s0401t:889_6": "Yanti kāraṇatthe paccattavacanaṃ.",
  "tika-s0401t:889_7": "Hetuattho cettha kāraṇatthoti āha –",
  "tika-s0401t:889_8": "“yanti yena kāraṇenā”ti.",
  "tika-s0401t:889_9": "Ukkaṭṭhaniddesenettha diṭṭhisampatti veditabbāti vuttaṃ –",
  "tika-s0401t:889_10": "“maggadiṭṭhiyā sampanno”ti.",
  "tika-s0401t:889_11": "Kuto panāyamattho labbhatīti? Liṅgato,",
  "tika-s0401t:889_12": "liṅgaṃ cetassa niccato upagamanappaṭikkhepo.",
  "tika-s0401t:889_13": "Catubhūmakesūti idaṃ catutthabhūmakasaṅkhārānaṃ ariyasāvakassa visayabhāvūpagamanato vuttaṃ,",
  "tika-s0401t:889_14": "na pana te ārabbha niccato upagamanasabbhāvato.",
  "tika-s0401t:889_15": "Vakkhati hi “tadabhāve catutthabhūmakasaṅkhārā panā”tiādinā.",
  "tika-s0401t:889_16": "Abhisaṅkhatasaṅkhāraabhisaṅkharaṇakasaṅkhārānaṃ sappadesattā nippadesasaṅkhāraggahaṇatthaṃ “saṅkhatasaṅkhāresū”ti vuttaṃ,",
  "tika-s0401t:889_17": "lokuttarasaṅkhārānaṃ pana nivattane kāraṇaṃ sayameva vakkhati.",
  "tika-s0401t:889_18": "Etaṃ kāraṇaṃ natthīti tathā upagamane setughāto natthi.",
  "tika-s0401t:889_19": "Tejussadattāti saṃkilesavidhamanatejassa adhikabhāvato.",
  "tika-s0401t:889_20": "Tathā hi te gambhīrabhāvena duddasā akusalānaṃ ārammaṇaṃ na hontīti.",
  "tika-s0401t:889_21": "Idaṃ pana pakaraṇavasena vuttaṃ.",
  "tika-s0401t:889_22": "Appahīnavipallāsānañhi santānesu kusaladhammānampi te ārammaṇaṃ na honti.",
  "tika-s0401t:890_0": "269.",
  "tika-s0401t:890_1": "Asukhe sukhanti vipallāso ca idha sukhato upagamanassa ṭhānanti dassento “ekanta…pe…",
  "tika-s0401t:890_2": "attadiṭṭhivasenā”ti padhānadiṭṭhimāha.",
  "tika-s0401t:890_3": "Gūthanti gūthaṭṭhānaṃ,",
  "tika-s0401t:890_4": "diṭṭhiyā nibbānassa avisayabhāvo heṭṭhā vutto evāti kasiṇādipaṇṇattisaṅgahatthanti vuttaṃ.",
  "tika-s0401t:891_0": "270.",
  "tika-s0401t:891_1": "Paricchedoti paricchindanaṃ paricchijja tassa gahaṇaṃ.",
  "tika-s0401t:891_2": "Svāyaṃ yesu niccādito upagamanaṃ sambhavati,",
  "tika-s0401t:891_3": "tesaṃ vasenayeva kātabboti dassento “sabbavāresu vā”tiādimāha.",
  "tika-s0401t:891_4": "Sabbavāresūti “niccato upagaccheyyā”tiādinā āgatesu sabbesu suttapadesu.",
  "tika-s0401t:891_5": "Puthujjano hīti hi-",
  "tika-s0401t:891_6": "saddo hetuattho.",
  "tika-s0401t:891_7": "Yasmā yaṃ yaṃ saṅkhāraṃ puthujjano niccādivasena gaṇhāti,",
  "tika-s0401t:891_8": "taṃ taṃ ariyasāvako aniccādivasena gaṇhanto yāthāvato jānanto taṃ gāhaṃ taṃ diṭṭhiṃ vissajjeti,",
  "tika-s0401t:891_9": "tasmā yattha gāho,",
  "tika-s0401t:891_10": "tattha vissajjanāti catubhūmakasaṅkhārā idha saṅkhāraggahaṇena na gayhantīti attho.",
  "tika-s0401t:892_0": "271.",
  "tika-s0401t:892_1": "Puttasambandhena mātupitusamaññā dattakittimādivasenapi puttavohāro loke dissati,",
  "tika-s0401t:892_2": "so ca kho pariyāyenāti nippariyāyena siddhaṃ taṃ dassetuṃ –",
  "tika-s0401t:892_3": "“janikāva mātā,",
  "tika-s0401t:892_4": "janakova pitā”ti vuttaṃ.",
  "tika-s0401t:892_5": "Tathā ānantariyakammassa adhippetattā “manussabhūtova khīṇāsavo arahāti adhippeto”ti vuttaṃ.",
  "tika-s0401t:892_6": "“Aṭṭhānameta”ntiādinā “mātuādīnaṃyeva jīvitā voropane ariyasāvakassa abhabbabhāvadassanato tadaññaṃ ariyasāvako",
  "tika-s0401t:892_7": "jīvitā voropetīti idaṃ atthato āpannamevā”ti maññamāno vadati –",
  "tika-s0401t:892_8": "“kiṃ pana ariyasāvako aññaṃ jīvitā voropeyyā”ti?",
  "tika-s0401t:892_9": "“Aṭṭhānametaṃ anavakāso,",
  "tika-s0401t:892_10": "yaṃ diṭṭhisampanno puggalo sañcicca pāṇaṃ jīvitā voropeyya,",
  "tika-s0401t:892_11": "netaṃ ṭhānaṃ vijjatī”ti vacanato “etampi aṭṭhāna”nti vuttaṃ.",
  "tika-s0401t:892_12": "Tenevāha –",
  "tika-s0401t:892_13": "“sace hī”tiādi.",
  "tika-s0401t:892_14": "Evaṃ sante kasmā “mātara”ntiādinā visesetvā vuttanti āha –",
  "tika-s0401t:892_15": "“puthujjanabhāvassa panā”tiādi.",
  "tika-s0401t:892_16": "Tattha baladīpanatthanti saddhādibalasamannāgamadīpanatthaṃ.",
  "tika-s0401t:892_17": "Ariyamaggenāgatasaddhādhibalavasena hi ariyasāvako tādisaṃ sāvajjaṃ na karoti.",
  "tika-s0401t:893_0": "275.",
  "tika-s0401t:893_1": "Pañcahi kāraṇehīti idamettha nipphādakāni tesaṃ pubbabhāgiyāni ca kāraṇāni kāraṇabhāvasāmaññena ekajjhaṃ gahetvā vuttaṃ,",
  "tika-s0401t:893_2": "na pana sabbesaṃ samānayogakkhamattā.",
  "tika-s0401t:893_3": "Ākārehīti kāraṇehi.",
  "tika-s0401t:893_4": "Anussāvanenāti anurūpaṃ sāvanena.",
  "tika-s0401t:893_5": "Bhedassa anurūpaṃ yathā bhedo hoti,",
  "tika-s0401t:893_6": "evaṃ bhinditabbānaṃ bhikkhūnaṃ attano vacanassa sāvanena viññāpanena. Tenāha –",
  "tika-s0401t:893_7": "“nanu tumhe”tiādi.",
  "tika-s0401t:893_8": "Kaṇṇamūle vacībhedaṃ katvāti etena pākaṭaṃ katvā bhedakaravatthudīpanaṃ vohāro,",
  "tika-s0401t:893_9": "tattha attano nicchitamatthaṃ rahassavasena viññāpanaṃ anussāvananti dasseti.",
  "tika-s0401t:894_0": "Kammameva uddeso vā pamāṇanti tehi saṅghabhedasiddhito vuttaṃ,",
  "tika-s0401t:894_1": "itare pana tesaṃ sambhārabhūtā. Tenāha –",
  "tika-s0401t:894_2": "“vohārā”tiādi.",
  "tika-s0401t:894_3": "Tatthāti voharaṇe.",
  "tika-s0401t:894_4": "Cutianantaraṃ phalaṃ anantaraṃ nāma,",
  "tika-s0401t:894_5": "tasmiṃ anantare niyuttāni,",
  "tika-s0401t:894_6": "tannibbattanena anantarakaraṇasīlāni,",
  "tika-s0401t:894_7": "anantarappayojanāni cāti ānantariyāni,",
  "tika-s0401t:894_8": "tāni eva kammānīti ānantariyakammāni.",
  "tika-s0401t:895_0": "Kammatoti “evaṃ ānantariyakammaṃ hoti,",
  "tika-s0401t:895_1": "evaṃ ānantariyakammasadisa”nti evaṃ kammavibhāgato.",
  "tika-s0401t:895_2": "Dvāratoti kāyadvārato.",
  "tika-s0401t:895_3": "Kappaṭṭhitiyatoti “idaṃ kappaṭṭhitiyavipākaṃ,",
  "tika-s0401t:895_4": "idaṃ na kappaṭṭhitiyavipāka”nti evaṃ kappaṭṭhitiyavibhāgato.",
  "tika-s0401t:895_5": "Pākasādhāraṇādīhīti “idamettha vipaccati,",
  "tika-s0401t:895_6": "idaṃ na vipaccatī”ti vipaccanavibhāgato,",
  "tika-s0401t:895_7": "gahaṭṭhapabbajitānaṃ sādhāraṇāsādhāraṇato, ādi-",
  "tika-s0401t:895_8": "saddena vedanādivibhāgato ca.",
  "tika-s0401t:896_0": "Kammato tāva vinicchayo vuccatīti sambandho.",
  "tika-s0401t:896_1": "Yasmā manussattabhāve ṭhitasseva kusaladhammānaṃ tikkhavisadabhāvāpatti,",
  "tika-s0401t:896_2": "yathā tiṇṇaṃ bodhisattānaṃ bodhittayanibbattiyaṃ,",
  "tika-s0401t:896_3": "evaṃ manussabhāve ṭhitasseva edisānaṃ akusaladhammānampi tikkhavisadabhāvāpattīti āha –",
  "tika-s0401t:896_4": "“manussabhūtassevā”ti.",
  "tika-s0401t:896_5": "Pākatikamanussānampi ca kusaladhammānaṃ visesappatti vimānavatthuaṭṭhakathāyaṃ vuttanayeneva veditabbā.",
  "tika-s0401t:896_6": "Yathāvutto ca attho samānajātiyassa vikopane garutaro,",
  "tika-s0401t:896_7": "na tathā vijātiyassāti vuttaṃ –",
  "tika-s0401t:896_8": "“manussabhūtaṃ mātaraṃ vā pitaraṃ vā”ti.",
  "tika-s0401t:896_9": "Liṅgaparivatte ca so eva ekakammanibbatto bhavaṅgappabandho jīvitindriyapabandho ca,",
  "tika-s0401t:896_10": "na aññoti āha –",
  "tika-s0401t:896_11": "“api parivattaliṅga”nti.",
  "tika-s0401t:896_12": "Arahattaṃ pattepi eseva nayo.",
  "tika-s0401t:896_13": "Tassa vipākantiādi kammassa ānantariyabhāvasamatthanaṃ.",
  "tika-s0401t:896_14": "Catukkoṭiyañcettha sambhavati.",
  "tika-s0401t:896_15": "Tattha paṭhamā koṭi dassitā,",
  "tika-s0401t:896_16": "itarāsu visaṅketabhāvaṃ dassetuṃ –",
  "tika-s0401t:896_17": "“yo panā”tiādi vuttaṃ.",
  "tika-s0401t:896_18": "Yadipi tattha visaṅketo,",
  "tika-s0401t:896_19": "kammaṃ pana garutaraṃ ānantariyasadisaṃ bhāyitabbanti āha –",
  "tika-s0401t:896_20": "“bhāriyaṃ…pe…",
  "tika-s0401t:896_21": "tiṭṭhatī”ti.",
  "tika-s0401t:896_22": "Ayaṃ pañhoti ñāpanicchānibbattā kathā.",
  "tika-s0401t:897_0": "Abhisandhināti adhippāyena.",
  "tika-s0401t:897_1": "Ānantariyaṃ phusatīti maraṇādhippāyeneva ānantariyavatthuno vikopitattā vuttaṃ.",
  "tika-s0401t:897_2": "Ānantariyaṃ na phusatīti ānantariyavatthuabhāvato ānantariyaṃ na hoti.",
  "tika-s0401t:897_3": "Sabbattha hi purimaṃ abhisandhicittaṃ appamāṇaṃ,",
  "tika-s0401t:897_4": "vadhakacittaṃ pana tadārammaṇaṃ jīvitindriyañca ānantariyabhāve pamāṇanti daṭṭhabbaṃ.",
  "tika-s0401t:897_5": "Saṅgāmacatukkaṃ sampattavasena yojetabbaṃ.",
  "tika-s0401t:897_6": "Yo hi parasenāya aññañca yodhaṃ pitarañca kammaṃ karonte disvā yodhassa usuṃ khipati “etaṃ vijjhitvā mama pitaraṃ vijjhissatī”ti,",
  "tika-s0401t:897_7": "yathādhippāyaṃ gate pitughātako hoti.",
  "tika-s0401t:897_8": "“Yodhe viddhe mama pitā palāyissatī”ti khipati,",
  "tika-s0401t:897_9": "usuṃ ayathādhippāyaṃ gantvā pitaraṃ māreti,",
  "tika-s0401t:897_10": "vohāravasena pitughātakoti vuccati,",
  "tika-s0401t:897_11": "ānantariyaṃ pana natthīti.",
  "tika-s0401t:897_12": "Coracatukkaṃ pana yo “coraṃ māressāmī”ti coravesena gacchantaṃ pitaraṃ māreti,",
  "tika-s0401t:897_13": "ānantariyaṃ phusatītiādinā yojetabbaṃ.",
  "tika-s0401t:897_14": "Tenevāti teneva payogena.",
  "tika-s0401t:897_15": "Arahantaghātako hotiyevāti arahato māritattā vuttaṃ,",
  "tika-s0401t:897_16": "puthujjanasseva taṃ dinnaṃ hotīti etthāyamadhippāyo –",
  "tika-s0401t:897_17": "yathā vadhakacetanā paccuppannārammaṇāpi pabandhavicchedanavasena jīvitindriyaṃ ārammaṇaṃ katvā pavattati,",
  "tika-s0401t:897_18": "na evaṃ cāgacetanā.",
  "tika-s0401t:897_19": "Sā hi cajitabbavatthuṃ ārammaṇaṃ katvā cajanamattameva hoti,",
  "tika-s0401t:897_20": "aññasantakabhāvakaraṇañca tassa cajanaṃ,",
  "tika-s0401t:897_21": "tasmā yassa taṃ santakaṃ kataṃ,",
  "tika-s0401t:897_22": "tasseva dinnaṃ hotīti.",
  "tika-s0401t:898_0": "Lohitaṃ samosaratīti abhighātena pakuppamānaṃ sañcitaṃ hoti.",
  "tika-s0401t:898_1": "Mahantataranti garutaraṃ.",
  "tika-s0401t:898_2": "Sarīrappaṭijaggane viyāti satthurūpakāyappaṭijaggane viya.",
  "tika-s0401t:899_0": "Asannipatiteti idaṃ sāmaggiyadīpanaṃ.",
  "tika-s0401t:899_1": "Bhedo ca hotīti saṅghassa bhedo ca hoti.",
  "tika-s0401t:899_2": "Vaṭṭatīti saññāyāti “īdisaṃ karaṇaṃ saṅghabhedāya na hotī”ti saññāya.",
  "tika-s0401t:899_3": "Tathā navato ūnaparisāyāti navato ūnaparisāya karontassa tathāti yojetabbaṃ.",
  "tika-s0401t:899_4": "Tathāti ca iminā “na ānantariyakamma”nti imaṃ ākaḍḍhati,",
  "tika-s0401t:899_5": "na pana “bhedova hotī”ti idaṃ.",
  "tika-s0401t:899_6": "Heṭṭhimantena hi navannameva vasena saṅghabhedo.",
  "tika-s0401t:899_7": "Dhammavādino anavajjāti yathādhammaṃ anavaṭṭhānato.",
  "tika-s0401t:899_8": "Saṅghabhedassa pubbabhāgo saṅgharāji.",
  "tika-s0401t:900_0": "Kāyadvārameva pūrenti kāyakammabhāveneva lakkhitabbato.",
  "tika-s0401t:900_1": "Saṇṭhahantehi kappe…pe…",
  "tika-s0401t:900_2": "muccatīti idaṃ kappaṭṭhakathāya na sameti.",
  "tika-s0401t:900_3": "Tattha hi aṭṭhakathāya vuttaṃ –",
  "tika-s0401t:900_4": "“āpāyikoti idaṃ suttaṃ yaṃ so ekaṃ kappaṃ asītibhāge katvā tato ekabhāgamattaṃ kālaṃ tiṭṭheyya,",
  "tika-s0401t:900_5": "taṃ āyukappaṃ sandhāya vutta”nti.",
  "tika-s0401t:900_6": "Kappavināseyevāti ca āyukappavināse evāti atthe sati natthi virodho.",
  "tika-s0401t:900_7": "Ettha ca saṇṭhahanteti idampi “sveva vinassissatī”ti viya abhūtaparikappavasena vuttaṃ.",
  "tika-s0401t:900_8": "Ekadivasameva niraye paccati,",
  "tika-s0401t:900_9": "tato paraṃ kappābhāve āyukappassapi abhāvatoti avirodhato atthayojanā daṭṭhabbā.",
  "tika-s0401t:900_10": "Sesānīti saṅghabhedato aññāni ānantariyakammāni.",
  "tika-s0401t:901_0": "Yadi tāni ahosikammasaṅkhaṃ gacchanti,",
  "tika-s0401t:901_1": "evaṃ sati kathaṃ nesaṃ ānantariyatā cutianantaraṃ vipākadānābhāvato.",
  "tika-s0401t:901_2": "Atha sati phaladāne cutianantaro eva etesaṃ phalakālo,",
  "tika-s0401t:901_3": "na aññoti phalakālaniyamena niyatatā icchitā,",
  "tika-s0401t:901_4": "na phaladānaniyamena.",
  "tika-s0401t:901_5": "Evampi niyataphalakālānaṃ aññesampi upapajjavedanīyānaṃ diṭṭhadhammavedanīyānañca niyatatā āpajjeyya,",
  "tika-s0401t:901_6": "tasmā vipākadhammadhammānaṃ paccayantaravikalatādīhi avipaccamānānampi attano sabhāvena vipākadhammatā",
  "tika-s0401t:901_7": "viya balavatā ānantariyena vipāke dinne avipaccamānānampi ānantariyānaṃ phaladāne niyatasabhāvā ānantariyasabhāvā",
  "tika-s0401t:901_8": "ca pavattīti attano sabhāvena phaladānaniyameneva niyatā ānantariyatā ca veditabbā.",
  "tika-s0401t:901_9": "Avassañca ānantariyasabhāvā tato eva niyatasabhāvā ca tesaṃ pavattīti sampaṭicchitabbametaṃ,",
  "tika-s0401t:901_10": "aññassa balavato ānantariyassa abhāve sati cutianantaraṃ ekantena phaladānato.",
  "tika-s0401t:902_0": "Nanu evaṃ aññesampi upapajjavedanīyānaṃ aññasmiṃ vipākadāyake asati cutianantarameva ekantena phaladānato",
  "tika-s0401t:902_1": "niyatasabhāvā ānantariyasabhāvā ca pavatti āpajjatīti?",
  "tika-s0401t:902_2": "Nāpajjati asamānajātikena cetopaṇidhivasena upaghātakena ca nivattetabbavipākattā anantare ekantaphaladāyakattābhāvā,",
  "tika-s0401t:902_3": "na pana ānantariyānaṃ paṭhamajjhānādīnaṃ dutiyajjhānādīni viya asamānajātikaṃ phalanivattakaṃ atthi sabbānantariyānaṃ avīciphalattā,",
  "tika-s0401t:902_4": "na ca heṭṭhūpapattiṃ icchato sīlavato cetopaṇidhi viya uparūpapattijanakakammaphalaṃ ānantariyaphalaṃ",
  "tika-s0401t:902_5": "nivattetuṃ samattho cetopaṇidhi atthi anicchantasseva avīcipātanato,",
  "tika-s0401t:902_6": "na ca ānantariyopaghātakaṃ kiñci kammaṃ atthi,",
  "tika-s0401t:902_7": "tasmā tesaṃyeva anantare ekantavipākajanakasabhāvā pavattīti.",
  "tika-s0401t:902_8": "Anekāni ca ānantariyāni katāni ekantena vipāke niyatasabhāvattā uparatāvipaccanasabhāvāsaṅkattā nicchitāni sabhāvato niyatāneva.",
  "tika-s0401t:902_9": "Tesu pana samānasabhāvesu ekena vipāke dinne itarāni attanā kattabbakiccassa teneva katattā na dutiyaṃ tatiyampi ca paṭisandhiṃ karonti,",
  "tika-s0401t:902_10": "na samatthatāvighātattāti natthi tesaṃ ānantariyakatānivatti,",
  "tika-s0401t:902_11": "garugarutarabhāvo pana tesaṃ labbhatevāti saṅghabhedassa siyā garutarabhāvoti “yena…pe…",
  "tika-s0401t:902_12": "vipaccatī”ti āha.",
  "tika-s0401t:902_13": "Ekassa pana aññāni upatthambhakāni hontīti daṭṭhabbāni.",
  "tika-s0401t:902_14": "Paṭisandhivasena vipaccatīti vacanena itaresaṃ pavattivipākadāyitā anuññātā viya dissati.",
  "tika-s0401t:902_15": "No vā tathā sīlavatīti yathā pitā sīlavā,",
  "tika-s0401t:902_16": "tathā sīlavatī no vā hotīti yojanā.",
  "tika-s0401t:902_17": "Sace mātā sīlavatī,",
  "tika-s0401t:902_18": "mātughāto paṭisandhivasena vipaccatīti yojanā.",
  "tika-s0401t:903_0": "Pakatattoti anukkhitto. Samānasaṃvāsakoti apārājiko. Samānasīmāyanti ekasīmāyaṃ.",
  "tika-s0401t:904_0": "276.",
  "tika-s0401t:904_1": "Satthu kiccaṃ kātuṃ asamatthoti yaṃ satthārā kātabbakiccaṃ anusāsanādi,",
  "tika-s0401t:904_2": "naṃ kātuṃ asamatthoti bhagavantaṃ paccakkhāya.",
  "tika-s0401t:904_3": "Aññaṃ titthakaranti aññaṃ satthāraṃ.",
  "tika-s0401t:904_4": "Vuttañhetaṃ –",
  "tika-s0401t:905_0": "“Titthaṃ jānitabbaṃ,",
  "tika-s0401t:905_1": "titthakaro jānitabbo,",
  "tika-s0401t:905_2": "titthiyā jānitabbā,",
  "tika-s0401t:905_3": "titthiyasāvakā jānitabbā.",
  "tika-s0401t:905_4": "Tattha titthaṃ nāma dvāsaṭṭhi diṭṭhiyo.",
  "tika-s0401t:905_5": "Ettha hi satthā taranti uplavanti ummujjanimujjaṃ karonti,",
  "tika-s0401t:905_6": "tasmā titthanti vuccanti.",
  "tika-s0401t:905_7": "Tādisānaṃ diṭṭhīnaṃ uppādetā titthakaro nāma pūraṇakassapādiko.",
  "tika-s0401t:905_8": "Tassa laddhiṃ gahetvā pabbajitā titthiyā nāma.",
  "tika-s0401t:905_9": "Te hi titthe jātāti titthiyā.",
  "tika-s0401t:905_10": "Yathāvuttaṃ vā diṭṭhigatasaṅkhātaṃ titthaṃ etesaṃ atthīti titthikā,",
  "tika-s0401t:905_11": "titthikā eva titthiyā.",
  "tika-s0401t:905_12": "Tesaṃ paccayadāyakā titthiyasāvakāti veditabbā”ti.",
  "tika-s0401t:906_0": "277.",
  "tika-s0401t:906_1": "Abhijātiādīsu pakampanadevatūpasaṅkamanādinā jātacakkavāḷena samānayogakkhamaṃ dasasahassaparimāṇaṃ cakkavāḷaṃ jātikhettaṃ.",
  "tika-s0401t:906_2": "Saraseneva āṇāpavattanaṭṭhānaṃ āṇākhettaṃ.",
  "tika-s0401t:906_3": "Visayabhūtaṃ ṭhānaṃ visayakhettaṃ.",
  "tika-s0401t:906_4": "Dasasahassī lokadhātūti imāya lokadhātuyā saddhiṃ imaṃ lokadhātuṃ parivāretvā ṭhitā dasasahassī lokadhātu.",
  "tika-s0401t:906_5": "Tattakānaṃyeva jātikhettabhāvo dhammatāvasena veditabbo.",
  "tika-s0401t:906_6": "“Pariggahavasenā”ti keci,",
  "tika-s0401t:906_7": "“sabbesaṃyeva buddhānaṃ tattakaṃyeva jātikhettaṃ tannivāsīnaṃyeva devatānaṃ dhammābhisamayo”ti ca vadanti.",
  "tika-s0401t:906_8": "Mātukucchi okkamanakālādīnaṃ channaṃ eva gahaṇaṃ nidassanamattaṃ mahābhinīhārādikālepi tassa pakampanassa labbhanato.",
  "tika-s0401t:906_9": "Āṇākhettaṃ nāma yaṃ ekajjhaṃ saṃvaṭṭati vivaṭṭati ca,",
  "tika-s0401t:906_10": "āṇā pavattati āṇāya tannivāsidevatānaṃ sirasā sampaṭicchanena,",
  "tika-s0401t:906_11": "tañca kho kevalaṃ buddhānaṃ ānubhāveneva,",
  "tika-s0401t:906_12": "na adhippāyavasena.",
  "tika-s0401t:906_13": "Adhippāyavasena pana “yāvatā vā pana ākaṅkheyyā”ti vacanato tato parampi āṇā vatteyyeva.",
  "tika-s0401t:907_0": "Na uppajjantīti pana atthīti “na me ācariyo atthi,",
  "tika-s0401t:907_1": "sadiso me na vijjatī”tiādiṃ imissā lokadhātuyā ṭhatvā vadantena bhagavatā “kiṃ panāvuso,",
  "tika-s0401t:907_2": "sāriputta,",
  "tika-s0401t:907_3": "atthetarahi aññe samaṇā vā brāhmaṇā vā bhagavatā samasamā sambodhiyanti,",
  "tika-s0401t:907_4": "evaṃ puṭṭho ahaṃ, bhante,",
  "tika-s0401t:907_5": "‘no’ti vadeyya”nti vatvā tassa kāraṇaṃ dassetuṃ –",
  "tika-s0401t:907_6": "“aṭṭhānametaṃ anavakāso,",
  "tika-s0401t:907_7": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyu”nti imaṃ suttaṃ āharantena",
  "tika-s0401t:907_8": "dhammasenāpatinā ca buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.",
  "tika-s0401t:908_0": "Ekatoti saha,",
  "tika-s0401t:908_1": "ekasmiṃ kāleti attho,",
  "tika-s0401t:908_2": "so pana kālo kathaṃ paricchinnoti carimabhave paṭisandhiggahaṇato paṭṭhāya yāva dhātuparinibbānāti dassento,",
  "tika-s0401t:908_3": "“tatthā”tiādimāha.",
  "tika-s0401t:908_4": "Anacchariyattāti dvīsupi uppajjamānesu acchariyattābhāvatoti attho.",
  "tika-s0401t:908_5": "Dvīsupi uppajjamānesu anacchariyatā,",
  "tika-s0401t:908_6": "kimaṅgaṃ pana bahūsūti dassento,",
  "tika-s0401t:908_7": "“yadi cā”tiādimāha.",
  "tika-s0401t:908_8": "Buddhā nāma majjhe bhinnasuvaṇṇaṃ viya ekasadisāti tesaṃ desanāpi ekarasā ekadhāti āha –",
  "tika-s0401t:908_9": "“desanāya ca visesābhāvato”ti.",
  "tika-s0401t:908_10": "Etenapi anacchariyattameva sādheti.",
  "tika-s0401t:908_11": "Vivādabhāvatoti etena vivādābhāvatthaṃ dve buddhā ekato na uppajjantīti dasseti.",
  "tika-s0401t:908_12": "Etaṃ kāraṇanti etaṃ anacchariyatādikāraṇaṃ.",
  "tika-s0401t:908_13": "Tatthāti milindapañhe.",
  "tika-s0401t:909_0": "Ekaṃ eva buddhaṃ dhāretīti ekabuddhadhāraṇī.",
  "tika-s0401t:909_1": "Etena evaṃsabhāvā ete buddhaguṇā,",
  "tika-s0401t:909_2": "yena dutiyabuddhaguṇe dhāretuṃ asamatthā ayaṃ lokadhātūti dasseti.",
  "tika-s0401t:909_3": "Paccayavisesanipphannānañhi guṇadhammānaṃ bhāriyo viseso mahāpathaviyāpi dussahoti sakkā viññātuṃ.",
  "tika-s0401t:909_4": "Tathā hi abhisambodhisamaye upagatassa lokanāthassa guṇabhāraṃ bodhirukkhassa tīsupi disāsu mahāpathavī sandhāretuṃ nāsakkhi.",
  "tika-s0401t:909_5": "Tasmā “na dhāreyyā”ti vatvā tameva adhāraṇaṃ pariyāyantarehi pakāsento “caleyyā”tiādimāha.",
  "tika-s0401t:909_6": "Tattha caleyyāti paripphandeyya.",
  "tika-s0401t:909_7": "Kampeyyāti pavedheyya.",
  "tika-s0401t:909_8": "Nameyyāti ekapassena nameyya.",
  "tika-s0401t:909_9": "Onameyyāti osīdeyya.",
  "tika-s0401t:909_10": "Vinameyyāti vividhaṃ ito cito ca nameyya.",
  "tika-s0401t:909_11": "Vikireyyāti vātena thusamuṭṭhi viya vippakireyya.",
  "tika-s0401t:909_12": "Vidhameyyāti vinasseyya.",
  "tika-s0401t:909_13": "Viddhaṃseyyāti sabbaso viddhastā bhaveyya.",
  "tika-s0401t:909_14": "Tathābhūtā ca na katthaci tiṭṭheyyāti āha –",
  "tika-s0401t:909_15": "“na ṭhānamupagaccheyyā”ti.",
  "tika-s0401t:910_0": "Idāni tattha nidassanaṃ dassento, “yathā,",
  "tika-s0401t:910_1": "mahārājā”tiādimāha.",
  "tika-s0401t:910_2": "Tattha eke puriseti ekasmiṃ purise.",
  "tika-s0401t:910_3": "Samupādikāti samaṃ uddhaṃ pajjati pavattatīti samupādikā,",
  "tika-s0401t:910_4": "udakassa upari samaṃ gāminīti attho.",
  "tika-s0401t:910_5": "“Samuppādikā”tipi paṭhanti,",
  "tika-s0401t:910_6": "ayamevattho.",
  "tika-s0401t:910_7": "Vaṇṇenāti saṇṭhānena.",
  "tika-s0401t:910_8": "Pamāṇenāti ārohena.",
  "tika-s0401t:910_9": "Kisathūlenāti kisathūlabhāvena,",
  "tika-s0401t:910_10": "pariṇāhenāti attho.",
  "tika-s0401t:910_11": "Dvinnampīti dvepi,",
  "tika-s0401t:910_12": "dvinnampi vā sarīrabhāraṃ.",
  "tika-s0401t:911_0": "Chādentanti rocentaṃ ruciṃ uppādentaṃ.",
  "tika-s0401t:911_1": "Tandikatoti tena bhojanena tandibhūto.",
  "tika-s0401t:911_2": "Anonamitadaṇḍajātoti yāvadatthaṃ bhojanena onamituṃ asakkuṇeyyatāya anonamanadaṇḍo viya jāto.",
  "tika-s0401t:911_3": "Sakiṃ bhutto vameyyāti ekampi ālopaṃ ajjhoharitvā vameyyāti attho.",
  "tika-s0401t:912_0": "Atidhammabhārena pathavī calatīti dhammena nāma pathavī tiṭṭheyya.",
  "tika-s0401t:912_1": "Sā kiṃ teneva calati vinassatīti adhippāyena pucchati.",
  "tika-s0401t:912_2": "Puna thero “ratanaṃ nāma loke kuṭumbaṃ sandhārentaṃ abhimatañca lokena attano garusabhāvatāya sakaṭabhaṅgassa kāraṇaṃ atibhārabhūtaṃ diṭṭhaṃ.",
  "tika-s0401t:912_3": "Evaṃ dhammo ca hitasukhavisesehi taṃsamaṅgīnaṃ dhārento abhimato ca viññūnaṃ gambhīrappameyyabhāvena",
  "tika-s0401t:912_4": "garusabhāvattā atibhārabhūto pathavīcalanassa kāraṇaṃ hotī”ti dassento, “idha, mahārāja,",
  "tika-s0401t:912_5": "dve sakaṭā”tiādimāha.",
  "tika-s0401t:912_6": "Eteneva tathāgatassa mātukucchiokkamanādikāle pathavīkampanakāraṇaṃ saṃvaṇṇitanti daṭṭhabbaṃ.",
  "tika-s0401t:912_7": "Ekassāti ekasmā,",
  "tika-s0401t:912_8": "ekassa vā sakaṭassa ratanaṃ,",
  "tika-s0401t:912_9": "tasmā sakaṭā gahetvāti attho.",
  "tika-s0401t:913_0": "Osāritanti uccāritaṃ,",
  "tika-s0401t:913_1": "vuttanti attho.",
  "tika-s0401t:913_2": "Aggoti sabbasattehi aggo.",
  "tika-s0401t:913_3": "Jeṭṭhoti vuddhataro.",
  "tika-s0401t:913_4": "Seṭṭhoti pasatthataro.",
  "tika-s0401t:913_5": "Visiṭṭhehi sīlādīhi guṇehi samannāgatattā visiṭṭho.",
  "tika-s0401t:913_6": "Uggatatamoti uttamo.",
  "tika-s0401t:913_7": "Pavaroti tasseva vevacanaṃ.",
  "tika-s0401t:913_8": "Natthi etassa samoti asamo.",
  "tika-s0401t:913_9": "Asamā pubbabuddhā,",
  "tika-s0401t:913_10": "tehi samoti asamasamo.",
  "tika-s0401t:913_11": "Natthi etassa paṭisamo paṭipuggaloti appaṭisamo.",
  "tika-s0401t:913_12": "Natthi etassa paṭibhāgoti appaṭibhāgo.",
  "tika-s0401t:913_13": "Natthi etassa paṭipuggaloti appaṭipuggalo.",
  "tika-s0401t:914_0": "Sabhāvapakatikāti sabhāvabhūtā akittimā pakati.",
  "tika-s0401t:914_1": "Kāraṇamahantattāti kāraṇānaṃ mahantatāya,",
  "tika-s0401t:914_2": "mahantehi buddhakaradhammehi pāramisaṅkhātehi kāraṇehi buddhaguṇānaṃ nibbattitoti vuttaṃ hoti.",
  "tika-s0401t:914_3": "Pathavīādīni mahantāni vatthūni,",
  "tika-s0401t:914_4": "mahantā cakkavāḷādayo attano attano visaye ekekāva,",
  "tika-s0401t:914_5": "evaṃ sammāsambuddhopi mahanto attano visaye eko eva.",
  "tika-s0401t:914_6": "Ko ca tassa visayo?",
  "tika-s0401t:914_7": "Buddhabhūmi,",
  "tika-s0401t:914_8": "yāvatakaṃ vā ñeyyaṃ.",
  "tika-s0401t:914_9": "“Ākāso viya anantavisayo bhagavā eko eva hotī”ti vadanto paracakkavāḷesupi dutiyassa buddhassa abhāvaṃ dasseti.",
  "tika-s0401t:915_0": "Imināva padenāti “ekissā lokadhātuyā”ti iminā eva padena.",
  "tika-s0401t:915_1": "Dasa cakkavāḷasahassāni gahitānīti jātikhettāpekkhāya gahitāni.",
  "tika-s0401t:915_2": "Ekacakkavāḷenevāti iminā eva ekacakkavāḷena,",
  "tika-s0401t:915_3": "na yena kenaci.",
  "tika-s0401t:915_4": "Yathā “imasmiṃyeva cakkavāḷe uppajjantī”ti vutte imasmimpi cakkavāḷe jambudīpe eva,",
  "tika-s0401t:915_5": "tatthāpi majjhimadese evāti paricchindituṃ vaṭṭati,",
  "tika-s0401t:915_6": "evaṃ “ekissā lokadhātuyā”ti jātikhette adhippetepi imināva cakkavāḷena paricchindituṃ vaṭṭati.",
  "tika-s0401t:916_0": "Paṭhamavaggavaṇṇanā niṭṭhitā.",
  "tika-s0401t:917_0": "15. Aṭṭhānapāḷi (dutiyavagga)",
  "tika-s0401t:918_0": "(15) 2. Aṭṭhānapāḷi-dutiyavaggavaṇṇanā",
  "tika-s0401t:919_0": "278.",
  "tika-s0401t:919_1": "Vivādupacchedatoti vivādupacchedakāraṇā.",
  "tika-s0401t:919_2": "Dvīsu uppannesu yo vivādo bhaveyya,",
  "tika-s0401t:919_3": "tassa anuppādoyevettha vivādupacchedo.",
  "tika-s0401t:919_4": "Ekasmiṃ dīpetiādinā dīpantarepi ekajjhaṃ na uppajjati,",
  "tika-s0401t:919_5": "pageva ekadīpeti dasseti.",
  "tika-s0401t:919_6": "Sopi parihāyethāti cakkavāḷassa padese eva pavattitabbattā parihāyeyya.",
  "tika-s0401t:920_0": "279- 280.",
  "tika-s0401t:920_1": "Manussattanti manussabhāvo tasseva pabbajjādiguṇānaṃ yoggabhāvato.",
  "tika-s0401t:920_2": "Liṅgasampattīti purisabhāvo.",
  "tika-s0401t:920_3": "Hetūti manovacīpaṇidhānapubbikā hetusampadā.",
  "tika-s0401t:920_4": "Satthāradassananti satthusammukhībhāvo.",
  "tika-s0401t:920_5": "Pabbajjāti kammakiriyavādīsu tāpasesu,",
  "tika-s0401t:920_6": "bhikkhūsu vā pabbajjā.",
  "tika-s0401t:920_7": "Guṇasampattīti abhiññādiguṇasampadā.",
  "tika-s0401t:920_8": "Adhikāroti buddhe uddissa adhiko kāro,",
  "tika-s0401t:920_9": "savisesā upakārakiriyā adhiko sakkāroti vuttaṃ hoti.",
  "tika-s0401t:920_10": "Chandova chandatā,",
  "tika-s0401t:920_11": "sammāsambodhiṃ uddissa sātisayo kattukamyatākusalacchando.",
  "tika-s0401t:920_12": "Aṭṭhadhammasamodhānāti etesaṃ aṭṭhannaṃ dhammānaṃ samāyogena.",
  "tika-s0401t:920_13": "Abhinīhāroti kāyapaṇidhānaṃ.",
  "tika-s0401t:920_14": "Samijjhatīti nipphajjati.",
  "tika-s0401t:920_15": "Ayamettha saṅkhepo,",
  "tika-s0401t:920_16": "vitthāro pana paramatthadīpaniyā cariyāpiṭakavaṇṇanāya vuttanayena veditabbo.",
  "tika-s0401t:920_17": "Sabbākāraparipūramevāti paripuṇṇalakkhaṇatāya sattuttamādīhi sabbākārena sampannameva.",
  "tika-s0401t:920_18": "Na hi itthiyā kosohitavatthaguyhatādi sambhavati.",
  "tika-s0401t:920_19": "Dutiyapakati ca nāma paṭhamapakatito nihīnā eva.",
  "tika-s0401t:920_20": "Tenevāha –",
  "tika-s0401t:920_21": "anantaravāre “yasmā”tiādi.",
  "tika-s0401t:921_0": "281.",
  "tika-s0401t:921_1": "Idha purisassa tattha nibbattanatoti imasmiṃ manussaloke purisabhūtassa tattha brahmaloke brahmattabhāvena nibbattanato.",
  "tika-s0401t:921_2": "Tena asatipi purisaliṅge purisākārā brahmāno hontīti dasseti.",
  "tika-s0401t:921_3": "Taṃyeva ca purisākāraṃ sandhāya vuttaṃ bhagavatā “yaṃ puriso brahmattaṃ kāreyyā”ti.",
  "tika-s0401t:921_4": "Tenevāha –",
  "tika-s0401t:921_5": "“samānepī”tiādi.",
  "tika-s0401t:921_6": "Yadi evaṃ itthiyo brahmaloke na uppajjeyyunti āha –",
  "tika-s0401t:921_7": "“brahmatta”ntiādi.",
  "tika-s0401t:922_0": "290- 295.",
  "tika-s0401t:922_1": "“Kāyaduccaritassā”tiādipāḷiyā kammaniyāmo nāma kathito.",
  "tika-s0401t:922_2": "Samañjanaṃ samaṅgo,",
  "tika-s0401t:922_3": "samannāgamo,",
  "tika-s0401t:922_4": "so etassa atthīti samaṅgī,",
  "tika-s0401t:922_5": "samannāgato,",
  "tika-s0401t:922_6": "samañjanasīlo vā samaṅgī,",
  "tika-s0401t:922_7": "pubbabhāge upakaraṇasamudāyato pabhuti āyūhanavasena āyūhanasamaṅgītā,",
  "tika-s0401t:922_8": "sanniṭṭhāpakacetanāvasena cetanāsamaṅgitā.",
  "tika-s0401t:922_9": "Cetanāsantativasena vā āyūhanasamaṅgitā,",
  "tika-s0401t:922_10": "taṃtaṃcetanākkhaṇavasena cetanāsamaṅgītā.",
  "tika-s0401t:922_11": "Katūpacitassa avipakkavipākassa kammassa vasena kammasamaṅgitā.",
  "tika-s0401t:922_12": "Kamme pana vipaccituṃ āraddhe vipākappavattivasena vipākasamaṅgitā.",
  "tika-s0401t:922_13": "Kammādīnaṃ upaṭṭhānakālavasena upaṭṭhānasamaṅgitā.",
  "tika-s0401t:922_14": "Kusalākusalakammāyūhanakkhaṇeti kusalakammassa akusalakammassa ca samīhanakkhaṇe.",
  "tika-s0401t:922_15": "Tathāti iminā kusalākusalakammapadaṃ ākaḍḍhati.",
  "tika-s0401t:922_16": "Yathā kataṃ kammaṃ phaladānasamatthaṃ hoti,",
  "tika-s0401t:922_17": "tathā kataṃ upacitaṃ.",
  "tika-s0401t:922_18": "Vipākārahanti dutiyabhavādīsu vipaccanārahaṃ.",
  "tika-s0401t:922_19": "Uppajjamānānaṃ upapattinimittaṃ upaṭṭhātīti yojanā.",
  "tika-s0401t:922_20": "Upapattiyā uppajjanassa nimittaṃ kāraṇanti upapattinimittaṃ, kammaṃ,",
  "tika-s0401t:922_21": "kammanimittaṃ,",
  "tika-s0401t:922_22": "gatinimittañca.",
  "tika-s0401t:922_23": "Aṭṭhakathāyaṃ pana gatinimittavaseneva yojanā dassitā.",
  "tika-s0401t:922_24": "Kammakammanimittānampi upaṭṭhānaṃ yathārahaṃ daṭṭhabbaṃ.",
  "tika-s0401t:922_25": "“Yānissa tāni pubbe katāni kammāni,",
  "tika-s0401t:922_26": "tānissa tasmiṃ samaye olambanti ajjholambanti abhilambanti”ti vacanato sāyanhe mahantānaṃ pabbatakūṭānaṃ",
  "tika-s0401t:922_27": "chāyā viya āsannamaraṇassa sattassa citte supine viya vipaccituṃ katokāsaṃ kammaṃ,",
  "tika-s0401t:922_28": "tassa nimittaṃ gatinimittaṃ upatiṭṭhateva.",
  "tika-s0401t:922_29": "Calatīti parivattati.",
  "tika-s0401t:922_30": "Ekena hi kammunā tajje nimitte upaṭṭhite paccayavisesavasena tato aññena kammunā tadaññassa nimittassa upaṭṭhānaṃ parivattanaṃ.",
  "tika-s0401t:922_31": "Sesā niccalā avasesā catubbidhāpi samaṅgitā niccalā aparivattanato.",
  "tika-s0401t:923_0": "Sunakhavājikoti sunakhehi migavājavasena vajanasīlo,",
  "tika-s0401t:923_1": "sunakhaluddakoti attho.",
  "tika-s0401t:923_2": "Talasantharaṇapūjanti bhūmitalassa pupphehi santharaṇapūjaṃ.",
  "tika-s0401t:923_3": "Āyūhanacetanā kammasamaṅgitāvasenāti kāyaduccaritassa aparāparaṃ āyūhanena sanniṭṭhāpakacetanāya tasseva",
  "tika-s0401t:923_4": "pakappane kammakkhayakarañāṇena akhepitattā yathūpacitakammunā ca samaṅgibhāvassa vasena.",
  "tika-s0401t:924_0": "Kammanti akusalakammaṃ.",
  "tika-s0401t:924_1": "Tasmiṃyeva khaṇeti āyūhanakkhaṇeyeva.",
  "tika-s0401t:924_2": "Tassāti kammasamaṅgino puggalassa saggo vārito,",
  "tika-s0401t:924_3": "tañce kammaṃ vipākavāraṃ labheyyāti adhippāyo.",
  "tika-s0401t:924_4": "Saggo vāritoti ca nidassanamattaṃ.",
  "tika-s0401t:924_5": "Manussalokopissa vāritovāti.",
  "tika-s0401t:924_6": "Apare pana purimehi vipākāvaraṇassa anuddhaṭattā “tasmiṃyeva khaṇe”ti ca avisesena vuttattā taṃ dosaṃ pariharituṃ “āyūhitakammaṃ nāmā”tiādimāha.",
  "tika-s0401t:924_7": "Yadā kammaṃ vipākavāraṃ labhatīti idaṃ katokāsassa appaṭibāhiyattā vuttaṃ.",
  "tika-s0401t:924_8": "Tathā hi bhagavā tatiyapārājikavatthusmiṃ paṭisallīyi,",
  "tika-s0401t:924_9": "imasmiṃ sutte “kāyaduccaritasamaṅgī”ti āgatattā vipākūpaṭṭhānasamaṅgitā na labbhanti.",
  "tika-s0401t:925_0": "(Dutiyavaggavaṇṇanā niṭṭhitā.)",
  "tika-s0401t:926_0": "Aṭṭhānapāḷivaṇṇanāyaṃ anuttānatthadīpanā niṭṭhitā.",
  "tika-s0401t:927_0": "16. Ekadhammapāḷi",
  "tika-s0401t:928_0": "(16) 1. Ekadhammapāḷi-paṭhamavaggavaṇṇanā",
  "tika-s0401t:929_0": "296.",
  "tika-s0401t:929_1": "Ekadhammapāḷivaṇṇanāyaṃ idha dhamma-",
  "tika-s0401t:929_2": "saddo sabhāvattho “kusalā dhammā”tiādīsu viyāti āha –",
  "tika-s0401t:929_3": "“ekasabhāvo”ti.",
  "tika-s0401t:929_4": "Ekantenāti ekaṃsena,",
  "tika-s0401t:929_5": "avassanti attho.",
  "tika-s0401t:929_6": "Vaṭṭeti saṃsāravaṭṭe.",
  "tika-s0401t:929_7": "Nibbindanatthāyāti anabhiramanatthāya.",
  "tika-s0401t:929_8": "Virajjanatthāyāti arajjanatthāya.",
  "tika-s0401t:929_9": "Virajjanāyāti palujjanāya.",
  "tika-s0401t:929_10": "Tenevāha –",
  "tika-s0401t:929_11": "“vigamāyā”ti.",
  "tika-s0401t:929_12": "Rāgādīnaṃ nirodhāyāti maggañāṇena rāgādīnaṃ nirodhanatthāya.",
  "tika-s0401t:929_13": "Maggañāṇena nirodhanaṃ nāma accantaṃ appavattikaraṇanti āha –",
  "tika-s0401t:929_14": "“appavattikaraṇatthāyā”ti.",
  "tika-s0401t:929_15": "Yathā khādanīyassa mukhe katvā khādanaṃ nāma yāvadeva ajjhoharaṇatthaṃ,",
  "tika-s0401t:929_16": "evaṃ rāgādīnaṃ nirodhanaṃ vaṭṭanirodhanatthamevāti vuttaṃ –",
  "tika-s0401t:929_17": "“vaṭṭasseva vā nirujjhanatthāyā”ti.",
  "tika-s0401t:929_18": "Yasmā kilesesu khīṇesu itaraṃ vaṭṭadvayampi khīṇameva hoti,",
  "tika-s0401t:929_19": "tasmā mūlameva gaṇhanto “upasamāyāti kilesavūpasamanatthāyā”ti āha.",
  "tika-s0401t:929_20": "Saṅkhatadhammānaṃ abhijānanaṃ nāma tattha lakkhaṇattayāropanamukhenevāti āha –",
  "tika-s0401t:929_21": "“aniccādi…pe…",
  "tika-s0401t:929_22": "abhijānanatthāyā”ti.",
  "tika-s0401t:929_23": "Sambujjhitabbāni nāma cattāri ariyasaccāni tabbinimuttassa ñeyyassa abhāvato.",
  "tika-s0401t:929_24": "“Catunnaṃ saccānaṃ bujjhanatthāyā”ti vatvā tayidaṃ bujjhanaṃ yassa ñāṇassa vasena ijjhati,",
  "tika-s0401t:929_25": "tassa ñāṇassa vasena dassetuṃ –",
  "tika-s0401t:929_26": "“bodhi vuccatī”tiādi vuttaṃ.",
  "tika-s0401t:929_27": "Appaccayanibbānassāti amatadhātuyā.",
  "tika-s0401t:930_0": "Ussāhajananatthanti kammaṭṭhāne abhiruciuppādanāya.",
  "tika-s0401t:930_1": "Visakaṇṭakoti guḷassa vāṇijasamaññā.",
  "tika-s0401t:930_2": "“Kismiñci dese desabhāsā”ti keci.",
  "tika-s0401t:930_3": "Ucchuraso samapākapakko cuṇṇādīhi missetvā piṇḍīkato guḷo,",
  "tika-s0401t:930_4": "apiṇḍīkato phāṇitaṃ.",
  "tika-s0401t:930_5": "Pākavisesena khaṇḍakhaṇḍasedito khaṇḍo,",
  "tika-s0401t:930_6": "malābhāvaṃ āpanno sakkarā.",
  "tika-s0401t:931_0": "Saratīti sati.",
  "tika-s0401t:931_1": "Anu anu saratīti anussati,",
  "tika-s0401t:931_2": "anu anurūpā satītipi anussati.",
  "tika-s0401t:931_3": "Duvidhaṃ hotīti payojanavasena duvidhaṃ hoti.",
  "tika-s0401t:931_4": "Cittasampahaṃsanatthanti pasādanīyavatthusmiṃ pasāduppādanena bhāvanācittassa paritosanatthaṃ.",
  "tika-s0401t:931_5": "Vipassanatthanti vipassanāsukhatthaṃ.",
  "tika-s0401t:931_6": "Upacārasamādhinā hi citte samāhite vipassanāsukhena ijjhati.",
  "tika-s0401t:931_7": "Cittuppādoti bhāvanāvasena pavatto cittuppādo.",
  "tika-s0401t:931_8": "Upahaññati patihaññati paṭikūlattā ārammaṇassa.",
  "tika-s0401t:931_9": "Tato eva ukkaṇṭhati,",
  "tika-s0401t:931_10": "kammaṭṭhānaṃ riñcati,",
  "tika-s0401t:931_11": "nirassādo hoti bhāvanassādassa alabbhanato.",
  "tika-s0401t:931_12": "Pasīdati buddhaguṇānaṃ pasādanīyattā.",
  "tika-s0401t:931_13": "Tathā ca kaṅkhādicetokhilābhāvena vinīvaraṇo hoti.",
  "tika-s0401t:931_14": "Dametvāti nīvaraṇanirākaraṇena nibbisevanaṃ katvā.",
  "tika-s0401t:931_15": "Evaṃ kammaṭṭhānantarānuyuñjanena cittaparidamanassa upamaṃ dassento,",
  "tika-s0401t:931_16": "“katha”ntiādimāha.",
  "tika-s0401t:932_0": "Ko ayaṃ…pe…",
  "tika-s0401t:932_1": "anussarīti ko ayaṃ mama abbhantare ṭhatvā anussari.",
  "tika-s0401t:932_2": "Pariggaṇhantoti bāhirakaparikappitassa anussarakassa sabbaso abhāvadassanametaṃ. Tenāha –",
  "tika-s0401t:932_3": "“na añño kocī”ti.",
  "tika-s0401t:932_4": "Disvāti pariyesananayena vuttappakāraṃ cittameva anussarīti disvā sabbampetanti etaṃ hadayavatthuādippabhedaṃ sabbampi.",
  "tika-s0401t:932_5": "Idañca rūpaṃ purimañca arūpanti idaṃ ruppanasabhāvattā rūpaṃ,",
  "tika-s0401t:932_6": "purimaṃ ataṃsabhāvattā arūpanti saṅkhepato rūpārūpaṃ vavatthapetvā.",
  "tika-s0401t:932_7": "Pañcakkhandhe vavatthapetvāti yojanā.",
  "tika-s0401t:932_8": "Sambhāvikāti samuṭṭhāpikā.",
  "tika-s0401t:932_9": "Tassāti samudayasaccassa.",
  "tika-s0401t:932_10": "Nirodhoti nirodhanimittaṃ.",
  "tika-s0401t:932_11": "Appanāvāroti yathāraddhāya desanāya nigamanavāro.",
  "tika-s0401t:933_0": "297.",
  "tika-s0401t:933_1": "Eseva nayoti iminā yvāyaṃ “taṃ paneta”ntiādinā atthanayo buddhānussatiyaṃ vibhāvitoti atidisati,",
  "tika-s0401t:933_2": "svāyaṃ atideso payojanavasena navasupi anussatīsu sādhāraṇavasena vuttopi ānāpānassatiādīsu tīsu vipassanatthāneva",
  "tika-s0401t:933_3": "hontīti iminā apavādena nivattitoti tāsaṃ ekappayojanatāva daṭṭhabbā.",
  "tika-s0401t:933_4": "Dhamme anussati dhammānussatīti samāsapadavibhāgadassanampi vacanatthadassanapakkhikamevāti āha –",
  "tika-s0401t:933_5": "“ayaṃ panettha vacanattho”ti.",
  "tika-s0401t:933_6": "Dhammaṃ ārabbhāti hi dhammassa anussatiyā visayabhāvadassanametaṃ.",
  "tika-s0401t:933_7": "Esa nayo sesesupi.",
  "tika-s0401t:933_8": "Sīlaṃ ārabbhāti attano pārisuddhisīlaṃ ārabbha.",
  "tika-s0401t:933_9": "Cāgaṃ ārabbhāti attano cāgaguṇaṃ ārabbha.",
  "tika-s0401t:933_10": "Devatā ārabbhāti ettha devatāguṇasadisatāya attano saddhāsīlasutacāgapaññāsu devatāsamaññā.",
  "tika-s0401t:933_11": "Bhavati hi taṃsadisepi tabbohāro yathā “tāni osadhāni,",
  "tika-s0401t:933_12": "esa brahmadatto”ti ca. Tenāha –",
  "tika-s0401t:933_13": "“devatā sakkhiṭṭhāne ṭhapetvā”tiādi.",
  "tika-s0401t:933_14": "Tattha devatā sakkhiṭṭhāne ṭhapetvāti “yathārūpāya saddhāya samannāgatā tā devatā ito cutā tattha upapannā,",
  "tika-s0401t:933_15": "mayhampi tathārūpā saddhā saṃvijjati.",
  "tika-s0401t:933_16": "Yathārūpena sīlena,",
  "tika-s0401t:933_17": "yathārūpena sutena,",
  "tika-s0401t:933_18": "yathārūpena cāgena,",
  "tika-s0401t:933_19": "yathārūpāya paññāya samannāgatā tā devatā ito cutā tattha upapannā,",
  "tika-s0401t:933_20": "mayhampi tathārūpā paññā saṃvijjatī”ti evaṃ devatā sakkhiṭṭhāne ṭhapetvā.",
  "tika-s0401t:933_21": "Assāsapassāsanimittaṃ nāma tattha laddhabbappaṭibhāganimittaṃ.",
  "tika-s0401t:933_22": "Gatāti ārammaṇakaraṇavasena upagatā pavattā.",
  "tika-s0401t:934_0": "Upasammati ettha dukkhanti upasamo, nibbānaṃ.",
  "tika-s0401t:934_1": "Accantameva ettha upasammati vaṭṭattayanti accantūpasamo,",
  "tika-s0401t:934_2": "nibbānameva.",
  "tika-s0401t:934_3": "Khiṇoti khepeti kileseti khayo,",
  "tika-s0401t:934_4": "ariyamaggo.",
  "tika-s0401t:934_5": "Te eva upasametīti upasamo,",
  "tika-s0401t:934_6": "ariyamaggo eva.",
  "tika-s0401t:934_7": "Khayo ca so upasamo cāti khayūpasamo.",
  "tika-s0401t:934_8": "Tatracāyaṃ upasamo dhammo evāti dhammānussatiyā upasamānussati ekasaṅgahoti?",
  "tika-s0401t:934_9": "Saccaṃ ekasaṅgaho dhammabhāvasāmaññe adhippete,",
  "tika-s0401t:934_10": "saṅkhatadhammato pana asaṅkhatadhammo sātisayo uḷāratamapaṇītatamabhāvatoti dīpetuṃ visuṃ nīharitvā vuttaṃ.",
  "tika-s0401t:934_11": "Imameva hi visesaṃ sandhāya bhagavā –",
  "tika-s0401t:934_12": "“dhammānussatī”ti vatvāpi upasamānussatiṃ avoca anussarantassa savisesaṃ santapaṇītabhāvena upaṭṭhānato.",
  "tika-s0401t:934_13": "Evañca katvā idha khayūpasamaggahaṇampi samatthitanti daṭṭhabbaṃ.",
  "tika-s0401t:934_14": "Yatheva hi samānepi lokuttaradhammabhāve “yāvatā,",
  "tika-s0401t:934_15": "bhikkhave,",
  "tika-s0401t:934_16": "dhammā saṅkhatā vā asaṅkhatā vā,",
  "tika-s0401t:934_17": "virāgo tesaṃ aggamakkhāyatī”tiādivacanato maggaphaladhammehi nibbānadhammo sātisayo,",
  "tika-s0401t:934_18": "evaṃ phaladhammato maggadhammo kilesappahānena acchariyadhammabhāvato,",
  "tika-s0401t:934_19": "tasmā accantūpasamena saddhiṃ khayūpasamopi gahitoti daṭṭhabbaṃ.",
  "tika-s0401t:934_20": "Vipassanatthāneva hontīti kasmā vuttanti?",
  "tika-s0401t:934_21": "“Ekantanibbidāyātiādivacanato”ti keci,",
  "tika-s0401t:934_22": "taṃ akāraṇaṃ buddhānussatiādīsupi tathā desanāya āgatattā.",
  "tika-s0401t:934_23": "Yathā pana buddhānussatiādīni kammaṭṭhānāni vipassanatthāni honti,",
  "tika-s0401t:934_24": "nimittasampahaṃsanatthānipi honti,",
  "tika-s0401t:934_25": "na evametāni,",
  "tika-s0401t:934_26": "etāni pana vipassanatthānevāti tathā vuttaṃ.",
  "tika-s0401t:935_0": "Paṭhamavaggavaṇṇanā niṭṭhitā.",
  "tika-s0401t:936_0": "16. Ekadhammapāḷi",
  "tika-s0401t:937_0": "(16) 2. Ekadhammapāḷi-dutiyavaggavaṇṇanā",
  "tika-s0401t:938_0": "298.",
  "tika-s0401t:938_1": "Micchā passati tāya,",
  "tika-s0401t:938_2": "sayaṃ vā micchā passati,",
  "tika-s0401t:938_3": "micchādassanameva vā tanti micchādiṭṭhi,",
  "tika-s0401t:938_4": "yaṃ kiñci viparītadassanaṃ. Tenāha –",
  "tika-s0401t:938_5": "“dvāsaṭṭhividhāyā”tiādi.",
  "tika-s0401t:938_6": "Micchādiṭṭhi etassāti micchādiṭṭhiko.",
  "tika-s0401t:938_7": "Tassa micchādiṭṭhikassa.",
  "tika-s0401t:939_0": "299.",
  "tika-s0401t:939_1": "Sammā passati tāya,",
  "tika-s0401t:939_2": "sayaṃ vā sammā passati,",
  "tika-s0401t:939_3": "sammādassanamattameva vā tanti sammādiṭṭhi.",
  "tika-s0401t:939_4": "Pañcavidhāyāti kammassakatājhānavipassanāmaggaphalavasena pañcavidhāya.",
  "tika-s0401t:939_5": "Tattha jhānacittuppādapariyāpannaṃ ñāṇaṃ jhānasammādiṭṭhi,",
  "tika-s0401t:939_6": "vipassanāñāṇaṃ vipassanāsammādiṭṭhi.",
  "tika-s0401t:940_0": "302. Pañcasu khandhesu “nicca”ntiādinā pavatto anupāyamanasikāro.",
  "tika-s0401t:941_0": "303.",
  "tika-s0401t:941_1": "“Anicca”ntiādinā pavatto upāyamanasikāro.",
  "tika-s0401t:941_2": "Yāva niyāmokkamanāti yāva micchattaniyāmokkamanā.",
  "tika-s0401t:941_3": "Micchattaniyāmokkamananayo pana sāmaññaphalasuttavaṇṇanāyaṃ taṭṭīkāya ca vuttanayeneva veditabbo.",
  "tika-s0401t:942_0": "304.",
  "tika-s0401t:942_1": "Ayaṃ tividhā saggāvaraṇā ceva hotīti kammapathappattiyā mahāsāvajjabhāvato vuttaṃ.",
  "tika-s0401t:942_2": "Saggāvaraṇāya hontiyā maggavibandhakabhāve vattabbameva natthīti vuttaṃ –",
  "tika-s0401t:942_3": "“maggāvaraṇā cā”ti.",
  "tika-s0401t:942_4": "“Sassato loko”tiādikā dasavatthukā antaggāhikā micchādiṭṭhi.",
  "tika-s0401t:942_5": "Maggāvaraṇāva hoti viparītadassanabhāvato,",
  "tika-s0401t:942_6": "na saggāvaraṇā akammapathapattitoti adhippāyo.",
  "tika-s0401t:942_7": "Idaṃ pana vidhānaṃ paṭikkhipitvāti viparītadassanañca na maggāvaraṇañcāti viruddhametaṃ uddhammabhāvato.",
  "tika-s0401t:942_8": "Tathā hi sati appahīnāya eva sakkāyadiṭṭhiyā maggādhigamena bhavitabbanti adhippāyena yathāvuttavidhānaṃ paṭikkhipitvā.",
  "tika-s0401t:942_9": "“Na saggāvaraṇā”ti saggūpapattiyā avibandhakattaṃ vadantehi diṭṭhiyā saggāvahatāpi nāma anuññātā hotīti",
  "tika-s0401t:942_10": "taṃ vādaṃ paṭikkhipantena “diṭṭhi nāma saggaṃ upanetuṃ samatthā nāma natthī”ti vuttaṃ. Kasmā?",
  "tika-s0401t:942_11": "Ekantagarutarasāvajjabhāvato. Tenāha –",
  "tika-s0401t:942_12": "“ekantaṃ nirayasmiṃyeva nimujjāpetī”tiādi.",
  "tika-s0401t:943_0": "305.",
  "tika-s0401t:943_1": "Vaṭṭaṃ viddhaṃsetīti maggasammādiṭṭhi kilesavaṭṭaṃ kammavaṭṭañca viddhaṃseti.",
  "tika-s0401t:943_2": "Vipākavaṭṭaṃ kā nu viddhaṃseti nāma.",
  "tika-s0401t:943_3": "Evaṃ pana attano kāraṇena viddhastabhavaṃ phalasammādiṭṭhi paṭibāhatīti vuttaṃ avasaradānato.",
  "tika-s0401t:943_4": "Iccetaṃ kusalanti arahattaṃ pāpetuṃ sace sakkoti,",
  "tika-s0401t:943_5": "evametaṃ vipassanāya paṭisandhianākaḍḍhanaṃ kusalaṃ anavajjaṃ.",
  "tika-s0401t:943_6": "Satta bhave detīti sotāpattimaggassa paccayabhūtā vipassanāsammādiṭṭhi tassa puggalassa satta bhave deti.",
  "tika-s0401t:943_7": "Evamayanti pañcavidhampi sammādiṭṭhiṃ sandhāya vuttaṃ. Tenāha –",
  "tika-s0401t:943_8": "“lokiyalokuttarā sammādiṭṭhi kathitā”ti.",
  "tika-s0401t:943_9": "Imasmiṃ panattheti “nāhaṃ,",
  "tika-s0401t:943_10": "bhikkhave,",
  "tika-s0401t:943_11": "aññaṃ ekadhammampi samanupassāmī”tiādinā vutte gatimaggasaṅkhāte atthe.",
  "tika-s0401t:943_12": "“Sugatiṃ saggaṃ lokaṃ upapajjantī”ti vuttattā “lokikā bhavanipphādikāva veditabbā”ti vuttaṃ.",
  "tika-s0401t:944_0": "306.",
  "tika-s0401t:944_1": "Yathādiṭṭhīti atthabyāpanicchāyaṃ yathā- saddo,",
  "tika-s0401t:944_2": "tena uttarapadatthappadhāno samāsoti āha –",
  "tika-s0401t:944_3": "“yā yā diṭṭhī”ti.",
  "tika-s0401t:944_4": "Tassā tassā anurūpanti taṃtaṃdiṭṭhianurūpanti attho.",
  "tika-s0401t:944_5": "Samattanti anavasesaṃ. Tenāha –",
  "tika-s0401t:944_6": "“paripuṇṇa”nti.",
  "tika-s0401t:944_7": "Samādinnanti ādimajjhapariyosānesu samaṃ ekasadisaṃ katvā ādinnaṃ gahitaṃ anissaṭṭhaṃ.",
  "tika-s0401t:944_8": "Tadetanti yadetaṃ “yañceva kāyakamma”ntiādinā vuttaṃ,",
  "tika-s0401t:944_9": "tadetaṃ kāyakammaṃ.",
  "tika-s0401t:944_10": "Yathādiṭṭhiyaṃ ṭhitakāyakammanti yā pana diṭṭhi “natthi tatonidānaṃ pāpa”ntiādinā pavattā,",
  "tika-s0401t:944_11": "tassaṃ diṭṭhiyaṃ ṭhitakassa ṭhitamattassa anissaṭṭhassa taṃdiṭṭhikassa kāyakammaṃ.",
  "tika-s0401t:944_12": "Diṭṭhisahajātaṃ kāyakammanti tassa yathādiṭṭhikassa paresaṃ hatthamuddādinā viññāpanakāle tāya diṭṭhiyā sahajātaṃ kāyakammaṃ.",
  "tika-s0401t:944_13": "Na cettha vacīkammāsaṅkā uppādetabbā pāṇaghātādīnaṃyeva adhippetattā.",
  "tika-s0401t:944_14": "Diṭṭhānulomikaṃ kāyakammanti yathā paresaṃ pākaṭaṃ hoti,",
  "tika-s0401t:944_15": "evaṃ diṭṭhiyā anulomikaṃ katvā pavattitaṃ kāyakammaṃ. Tenāha –",
  "tika-s0401t:944_16": "“samādinnaṃ gahitaṃ parāmaṭṭha”nti.",
  "tika-s0401t:944_17": "Tatthātiādi suviññeyyameva.",
  "tika-s0401t:944_18": "Eseva nayoti iminā yathāvuttāya diṭṭhiyā ṭhitavacīkammaṃ,",
  "tika-s0401t:944_19": "diṭṭhisahajātaṃ vacīkammaṃ,",
  "tika-s0401t:944_20": "diṭṭhānulomikaṃ vacīkammanti tividhaṃ hotīti evamādi atidisati.",
  "tika-s0401t:944_21": "Micchādiṭṭhikassāti kammapathappattāya micchādiṭṭhiyā micchādiṭṭhikassa.",
  "tika-s0401t:944_22": "“Yāya kāyaci micchādiṭṭhiyā micchādiṭṭhikassa sato”ti apare.",
  "tika-s0401t:945_0": "Diṭṭhisahajātāti yathāvuttāya diṭṭhiyā sahajātā cetanā.",
  "tika-s0401t:945_1": "Esa nayo sesapadesupi.",
  "tika-s0401t:945_2": "Patthanāti “idaṃ nāma kareyya”nti taṇhāpatthanā.",
  "tika-s0401t:945_3": "Cetanāpatthanānaṃ vasenāti yathāvuttadiṭṭhigatanissitacetasikanikāmanānaṃ vasena.",
  "tika-s0401t:945_4": "Cittaṭṭhapanāti cittassa paṇidahanā.",
  "tika-s0401t:945_5": "Phassādayoti cetanādiṭṭhitaṇhādivinimuttā phassādidhammā.",
  "tika-s0401t:945_6": "Yasmā diṭṭhi pāpikā,",
  "tika-s0401t:945_7": "tasmā tassa puggalassa sabbe te dhammā aniṭṭhāya…pe…",
  "tika-s0401t:945_8": "saṃvattantīti yojanā.",
  "tika-s0401t:945_9": "Purimassevāti tittakapadasseva.",
  "tika-s0401t:945_10": "Tittakaṃ kaṭukanti ca ubhayaṃ idha aniṭṭhapariyāyaṃ daṭṭhabbaṃ “pacchā te kaṭukaṃ bhavissatī”tiādīsu viya.",
  "tika-s0401t:946_0": "Amboyanti ambo ayaṃ.",
  "tika-s0401t:946_1": "Tameva pūjanti tameva pubbe laddhaparisiñcanadānādipūjaṃ.",
  "tika-s0401t:946_2": "Nivesareti pavisiṃsu.",
  "tika-s0401t:946_3": "Asātasannivāsenāti amadhuranimbamūlasaṃsaggena.",
  "tika-s0401t:947_0": "Taṃ pana paṭikkhipitvā…pe…",
  "tika-s0401t:947_1": "vuttanti sabbāpi micchādiṭṭhi ekantasāvajjattā aniṭṭhāya dukkhāya saṃvattatīti adhippāyena vuttaṃ.",
  "tika-s0401t:947_2": "Anantarasutteti dasamasutte.",
  "tika-s0401t:947_3": "Yojetvā veditabbānīti navamasutte viya yojetvā veditabbāni.",
  "tika-s0401t:947_4": "Cittaṭṭhapanāva patthanāti ettha paṇidhi cāti vattabbaṃ.",
  "tika-s0401t:948_0": "Dutiyavaggavaṇṇanā niṭṭhitā.",
  "tika-s0401t:949_0": "16. Ekadhammapāḷi",
  "tika-s0401t:950_0": "(16) 3. Ekadhammapāḷi-tatiyavaggavaṇṇanā",
  "tika-s0401t:951_0": "308.",
  "tika-s0401t:951_1": "Tatiyassa paṭhame ayāthāvadiṭṭhikoti aniccādibhāvesu dhammesu niccātiādinā uppannadiṭṭhiko. Tenāha –",
  "tika-s0401t:951_2": "“tāyeva micchādiṭṭhiyā viparītadassano”ti saddhammāti ettha santo pasattho sundaro dhammo,",
  "tika-s0401t:951_3": "yo manussadhammotipi vuccati.",
  "tika-s0401t:951_4": "Tato hi micchādiṭṭhiko paraṃ vuṭṭhāpeyya,",
  "tika-s0401t:951_5": "na ariyadhammato. Tenāha –",
  "tika-s0401t:951_6": "“dasakusalakammapathadhammato”ti.",
  "tika-s0401t:951_7": "Evarūpāti iminā pāthikaputtādike saṅgaṇhāti.",
  "tika-s0401t:952_0": "309.",
  "tika-s0401t:952_1": "Sabbaññubodhisattoti sabbaññubhāgī bodhisatto. Ādi-",
  "tika-s0401t:952_2": "saddena pūritapāramikā paccekabodhisattā ekaccasāvakabodhisattā ca saṅgayhanti.",
  "tika-s0401t:953_0": "310.",
  "tika-s0401t:953_1": "Paramāti mahāsāvajjabhāvena paramā,",
  "tika-s0401t:953_2": "ukkaṃsagatāti attho.",
  "tika-s0401t:953_3": "Tesanti ānantariyakammānaṃ.",
  "tika-s0401t:953_4": "Paricchedoti vipākavasena pariyosānaṃ.",
  "tika-s0401t:953_5": "Vaṭṭassa mūlaṃ,",
  "tika-s0401t:953_6": "tato taṃsamaṅgīpuggalo vaṭṭassa khāṇūti vuccati. Tenāha –",
  "tika-s0401t:953_7": "“tāyā”tiādi.",
  "tika-s0401t:953_8": "Tañce gāhaṃ na vissajjeti,",
  "tika-s0401t:953_9": "tassa punapi tabbhāvāvahattā vuttaṃ –",
  "tika-s0401t:953_10": "“bhavato vuṭṭhānaṃ natthī”ti,",
  "tika-s0401t:953_11": "na pana sabbaso vuṭṭhānassa abhāvato.",
  "tika-s0401t:953_12": "Yādise hi paccaye paṭicca ayaṃ taṃ dassanaṃ okkanto puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṃ.",
  "tika-s0401t:953_13": "Akusalañhi nāmetaṃ abalaṃ dubbalaṃ,",
  "tika-s0401t:953_14": "na kusalaṃ viya mahābalaṃ.",
  "tika-s0401t:953_15": "Aññathā sammattaniyāmo viya micchattaniyāmopi accantiko siyā,",
  "tika-s0401t:953_16": "na ca micchattaniyāmo accantiko.",
  "tika-s0401t:953_17": "Teneva papañcasūdaniyaṃ –",
  "tika-s0401t:954_0": "“Kiṃ panesa ekasmiṃyeva attabhāve niyato hoti,",
  "tika-s0401t:954_1": "udāhu aññasmimpīti?",
  "tika-s0401t:954_2": "Ekasmiṃyeva niyato,",
  "tika-s0401t:954_3": "āsevanavasena bhavantarepi taṃ diṭṭhiṃ roceti evā”ti –",
  "tika-s0401t:955_0": "Vuttaṃ. Tatoyeva ca sumaṅgalavilāsiniyampi vuttaṃ –",
  "tika-s0401t:956_0": "“Ye vā pana tesaṃ laddhiṃ gahetvā rattiṭṭhāne divāṭṭhāne nisinnā sajjhāyanti vīmaṃsanti,",
  "tika-s0401t:956_1": "tesaṃ ‘karoto na karīyati pāpaṃ,",
  "tika-s0401t:956_2": "natthi hetu,",
  "tika-s0401t:956_3": "natthi paccayo,",
  "tika-s0401t:956_4": "mato ucchijjatī’ti tasmiṃ ārammaṇe micchāsati santiṭṭhati,",
  "tika-s0401t:956_5": "cittaṃ ekaggaṃ hoti,",
  "tika-s0401t:956_6": "javanāni javanti.",
  "tika-s0401t:956_7": "Paṭhamajavane satekicchā honti,",
  "tika-s0401t:956_8": "tathā dutiyādīsu.",
  "tika-s0401t:956_9": "Sattame buddhānampi atekicchā anivattino ariṭṭhakaṇṭakasadisā,",
  "tika-s0401t:956_10": "tattha koci ekaṃ dassanaṃ okkamati, koci dve,",
  "tika-s0401t:956_11": "koci tīṇipi,",
  "tika-s0401t:956_12": "ekasmiṃ okkantepi dvīsu tīsu okkantesupi niyatamicchādiṭṭhikova hoti.",
  "tika-s0401t:956_13": "Patto saggamaggāvaraṇañceva mokkhamaggāvaraṇañca,",
  "tika-s0401t:956_14": "abhabbo tassattabhāvassa anantaraṃ saggampi gantuṃ,",
  "tika-s0401t:956_15": "pageva mokkhaṃ,",
  "tika-s0401t:956_16": "vaṭṭakhāṇu nāmesa satto pathavigopako,",
  "tika-s0401t:956_17": "yebhuyyena evarūpassa bhavato vuṭṭhānaṃ natthī”ti.",
  "tika-s0401t:957_0": "Piṭṭhicakkavāḷeti jhāyamānacakkavāḷassa parato ekasmiṃ okāse.",
  "tika-s0401t:957_1": "Yaṃ jhāyamānānaṃ ajjhāyamānānañca cakkavāḷānamantaraṃ,",
  "tika-s0401t:957_2": "yattha lokantarikanirayasamaññā,",
  "tika-s0401t:957_3": "tādise ekasmiṃ okāse.",
  "tika-s0401t:957_4": "Paccatiyevāti cakkavāḷe jhāyamāne ajjhāyamānepi attano kammabalena paccatiyeva.",
  "tika-s0401t:958_0": "311.",
  "tika-s0401t:958_1": "Catutthe “mā khalī”ti vacanaṃ upādāya evaṃladdhanāmoti taṃ kira sakaddamāya bhūmiyā telaghaṭaṃ gahetvā gacchantaṃ, “tāta,",
  "tika-s0401t:958_2": "mā khalī”ti sāmiko āha.",
  "tika-s0401t:958_3": "So pamādena khalitvā patitvā sāmikassa bhayena palāyituṃ āraddho.",
  "tika-s0401t:958_4": "Sāmiko upadhāvitvā sāṭakakaṇṇe aggahesi.",
  "tika-s0401t:958_5": "So sāṭakaṃ chaḍḍetvā acelako hutvā palāto paṇṇena vā tiṇena vā paṭicchādetumpi ajānanto jātarūpeneva ekaṃ gāmaṃ pāvisi.",
  "tika-s0401t:958_6": "Manussā taṃ disvā “ayaṃ samaṇo arahā appiccho,",
  "tika-s0401t:958_7": "natthi iminā sadiso”ti pūvabhattādīni gahetvā upasaṅkamitvā “mayhaṃ sāṭakaṃ anivatthabhāvena idaṃ uppanna”nti",
  "tika-s0401t:958_8": "tato paṭṭhāya sāṭakaṃ labhitvāpi na nivāsesi,",
  "tika-s0401t:958_9": "tadeva ca pabbajjaṃ aggahesi.",
  "tika-s0401t:958_10": "Tassa santike aññepi aññepīti pañcasatā manussā pabbajiṃsu.",
  "tika-s0401t:958_11": "Taṃ sandhāyetaṃ vuttaṃ –",
  "tika-s0401t:958_12": "“mā khalīti vacanaṃ upādāya evaṃladdhanāmo titthakaro”ti.",
  "tika-s0401t:959_0": "Samāgataṭṭhāneti dvinnaṃ nadīnaṃ udakappavāhassa sannipātaṭṭhāne.",
  "tika-s0401t:959_1": "Dvinnaṃ udakānanti dvinnaṃ udakappavāhānaṃ.",
  "tika-s0401t:959_2": "Yathāvuttaṭṭhāne macchaggahaṇatthaṃ khipitabbato khippaṃ, kuminaṃ,",
  "tika-s0401t:959_3": "tadeva idha khippanti vuttaṃ. Tenāha –",
  "tika-s0401t:959_4": "“kumina”nti.",
  "tika-s0401t:959_5": "Ucchūhīti udakaucchūhi.",
  "tika-s0401t:959_6": "Tucchapuriso ariyadhammābhāvato.",
  "tika-s0401t:959_7": "Jhānamattampi hi tassa nattheva,",
  "tika-s0401t:959_8": "kuto ariyamaggo.",
  "tika-s0401t:959_9": "Manussakhippaṃ maññeti manussā patitvā byasanappattiatthaṃ oṭṭitaṃ kuminaṃ viya. Tenāha –",
  "tika-s0401t:959_10": "“mahājanassā”tiādi.",
  "tika-s0401t:960_0": "312.",
  "tika-s0401t:960_1": "Pañcamādīsu bāhirakasāsananti avisesena vuttaṃ –",
  "tika-s0401t:960_2": "tassa sabbassapi aniyyānikattā satthupaṭiññassapi asabbaññubhāvato. Tenāha –",
  "tika-s0401t:960_3": "“tattha hī”tiādi.",
  "tika-s0401t:960_4": "Gaṇoti sāvakagaṇo.",
  "tika-s0401t:960_5": "Tathābhāvāyāti ācariyena vuttākāratāya samaṅgibhāvatthaṃ.",
  "tika-s0401t:960_6": "Jaṅghasatanti bahū aneke satte.",
  "tika-s0401t:960_7": "Samakameva akusalaṃ pāpuṇātīti tesaṃ sabbesaṃ ekajjhaṃ samādapanepi tesaṃ akusalena samakameva akusalaṃ",
  "tika-s0401t:960_8": "pāpuṇāti ekajjhaṃ bahūnaṃ samādapanepi tathā ussahanassa balavabhāvato.",
  "tika-s0401t:960_9": "Visuṃ visuṃ samādapane vattabbameva natthi.",
  "tika-s0401t:960_10": "Yathā hi dhammacariyāyaṃ samakamevāti vattabbā kalyāṇamittatā,",
  "tika-s0401t:960_11": "evaṃ adhammacariyāyaṃ akalyāṇamittatāti.",
  "tika-s0401t:961_0": "313.",
  "tika-s0401t:961_1": "Suṭṭhu akkhāteti ekantato niyyānikabhāvena akkhāte.",
  "tika-s0401t:961_2": "Satthā ca sabbaññū hotīti asabbaññuno niyyānikabhāvena kathetuṃ asakkuṇeyyattā.",
  "tika-s0401t:961_3": "Dhammo ca svākkhāto sammāsambuddhappaveditattā.",
  "tika-s0401t:961_4": "Gaṇo ca suppaṭipanno satthārā suvinītattā.",
  "tika-s0401t:961_5": "Samādapako hītiādi suppaṭipattiyā nidassanaṃ daṭṭhabbaṃ.",
  "tika-s0401t:962_0": "314.",
  "tika-s0401t:962_1": "Pamāṇaṃ jānitabbanti “ayaṃ ettakena yāpeti,",
  "tika-s0401t:962_2": "imassa ettakaṃ dātuṃ yutta”nti evaṃ pamāṇaṃ jānitabbaṃ.",
  "tika-s0401t:962_3": "Atireke…pe…",
  "tika-s0401t:962_4": "nibbānasampatti vā natthi durakkhātattā dhammassa.",
  "tika-s0401t:962_5": "Tassāti paṭiggāhakassa.",
  "tika-s0401t:962_6": "Appicchapaṭipadā nāma natthi durakkhāte dhammavinayeti adhippāyo.",
  "tika-s0401t:963_0": "315.",
  "tika-s0401t:963_1": "Dāyakassa vaso nāma uḷāruḷāratābhedo ajjhāsayo.",
  "tika-s0401t:963_2": "Deyyadhammassa pana thokabahutāva deyyadhammassa vaso nāma.",
  "tika-s0401t:963_3": "Attano thāmoti yāpanappamāṇaṃ.",
  "tika-s0401t:963_4": "Yadi hītiādi “katha”ntiādinā saṅkhepato vuttassa atthassa vivaraṇaṃ.",
  "tika-s0401t:963_5": "Anuppannassāti anuppanno assa puggalassa.",
  "tika-s0401t:963_6": "Cakkhubhūto hotīti mahājanassa cakkhu viya hoti.",
  "tika-s0401t:963_7": "Sāsanaṃ ciraṭṭhititaṃ karotīti anuppannalābhuppādanena mahājanassa pasāduppādanena ca ciraṭṭhitikaṃ karoti.",
  "tika-s0401t:964_0": "Kuṭumbariyavihāreti kuṭumbariyagāmasannissitavihāre.",
  "tika-s0401t:964_1": "Bhuñjanatthāyāti tasmiṃyeva gehe nisīditvā bhuñjanatthāya.",
  "tika-s0401t:964_2": "Gahetvā gamanatthāyāti gehato bahi gahetvā gamanatthāya.",
  "tika-s0401t:964_3": "Dhurabhattānīti niccabhattāni.",
  "tika-s0401t:964_4": "Cūḷupaṭṭhākanti veyyāvaccakaraṃ.",
  "tika-s0401t:964_5": "Vīmaṃsitvāti yathā uddissa kataṃ na hoti,",
  "tika-s0401t:964_6": "evaṃ vīmaṃsitvā.",
  "tika-s0401t:964_7": "Mahājano appiccho bhavituṃ maññatīti mahājano sayaṃ appiccho bhavituṃ maññati diṭṭhānugatiṃ āpajjanena.",
  "tika-s0401t:964_8": "Mahājanassāti bahujanassa.",
  "tika-s0401t:964_9": "Avattharitvāti vitthārikaṃ katvā.",
  "tika-s0401t:965_0": "316.",
  "tika-s0401t:965_1": "Pañcātapatappanaṃ catūsu passesu aggisantāpassa upari sūriyasantāpassa ca tappanaṃ,",
  "tika-s0401t:965_2": "tañca kho gimhakāle.",
  "tika-s0401t:965_3": "Chinnappapātapabbatasikharato patanaṃ maruppapātapatanaṃ.",
  "tika-s0401t:965_4": "Pubbaṇhādīsu ādiccābhimukhāvaṭṭanaṃ ādiccānuparivattanaṃ.",
  "tika-s0401t:966_0": "317.",
  "tika-s0401t:966_1": "Ayampīti svākkhāte dhammavinaye kusītopi.",
  "tika-s0401t:966_2": "Sāmaññanti tapacaraṇaṃ.",
  "tika-s0401t:966_3": "Dupparāmaṭṭhanti micchācaritaṃ saṃkiliṭṭhaṃ.",
  "tika-s0401t:966_4": "Nirayāyupakaḍḍhatīti nirayadukkhāya naṃ kaḍḍhati.",
  "tika-s0401t:967_0": "318. Vuttappakāreti pañcātapatappanādike vuttappakāre.",
  "tika-s0401t:968_0": "319.",
  "tika-s0401t:968_1": "Evanti vuttappakārāya cittappasādavhayasuppaṭipattiyā.",
  "tika-s0401t:968_2": "Tena samaṇadhammakaraṇasukhañca saṅgaṇhāti.",
  "tika-s0401t:969_0": "320.",
  "tika-s0401t:969_1": "Navakanipāteti imasmiṃyeva aṅguttaranikāye vakkhamānaṃ navakanipātaṃ sandhāyāha.",
  "tika-s0401t:969_2": "Nava puggalāti sattakkhattuparamakolaṃkolādayo nava puggalā.",
  "tika-s0401t:969_3": "Sabbatthāti imasmiṃ sutte vuttāvasiṭṭhesu sabbesu suttesu.",
  "tika-s0401t:970_0": "Tatiyavaggavaṇṇanā niṭṭhitā.",
  "tika-s0401t:971_0": "16. Ekadhammapāḷi",
  "tika-s0401t:972_0": "(16) 4. Ekadhammapāḷi-catutthavaggavaṇṇanā",
  "tika-s0401t:973_0": "322.",
  "tika-s0401t:973_1": "Catutthassa paṭhame saññāṇabhūtāti upalakkhaṇabhūtā.",
  "tika-s0401t:973_2": "Pañcadasayojanāvaṭṭakkhandhāti pañcadasayojanakkhandhaparikkhepā.",
  "tika-s0401t:973_3": "Yathā cāti ca-",
  "tika-s0401t:973_4": "saddena kadambarukkhādīnaṃ kappaṭṭhāyibhāvaṃ viya yojanasatubbedhādibhāvaṃ samuccinoti,",
  "tika-s0401t:973_5": "na pana jambuyā jambudīpassa viya tehi aparagoyānādīnaṃ saññāṇabhāvaṃ.",
  "tika-s0401t:973_6": "Rāmaṇeyyakanti ramaṇīyabhāvaṃ.",
  "tika-s0401t:973_7": "Sesapadesūti vanarāmaṇeyyakādipadesu.",
  "tika-s0401t:973_8": "Uggataṃ kūlaṃ ussitabhāvo etassāti ukkūlaṃ,",
  "tika-s0401t:973_9": "vigataṃ apagataṃ kūlaṃ etassāti vikūlanti āha –",
  "tika-s0401t:973_10": "“unnataṭṭhānaṃ ninnaṭṭhāna”nti ca.",
  "tika-s0401t:973_11": "Nandiyāvaṭṭamacchapiṭṭhenevāti kujjakakulisakamacchasaṅghātapiṭṭheneva.",
  "tika-s0401t:974_0": "323.",
  "tika-s0401t:974_1": "Dutiyādīsu cattāro apāyā aññatra manussehīti adhippetā,",
  "tika-s0401t:974_2": "na devā aññatra manussehīti hīnāya jātiyā adhippetattā.",
  "tika-s0401t:974_3": "Upādāyupādāyāpi majjhimadeso labbhati,",
  "tika-s0401t:974_4": "yattha gati bhikkhūnaṃ bhikkhunīnaṃ upāsakānaṃ upāsikānaṃ aññesampi kammavādikiriyavādiviññujātikānaṃ,",
  "tika-s0401t:974_5": "yo patirūpadesoti vuccati. Tenāha –",
  "tika-s0401t:974_6": "“sakalopi hī”tiādi.",
  "tika-s0401t:975_0": "324. Eḷāti doso. Tenāha – “niddosamukhāti attho”ti.",
  "tika-s0401t:976_0": "326.",
  "tika-s0401t:976_1": "Tathāgatassa guṇe jānitvā cakkhunāpi dassanaṃ dassanameva,",
  "tika-s0401t:976_2": "ajānitvā pana dassanaṃ tiracchānagatānampi hotiyevāti āha –",
  "tika-s0401t:976_3": "“ye tathāgatassa guṇe jānitvā”tiādi.",
  "tika-s0401t:977_0": "327. Pakāsetvā kathitanti saccāni pakāsetvā kathitaṃ.",
  "tika-s0401t:978_0": "328. Sutānaṃ dhammānaṃ asammoso dhāraṇanti āha – “dhārentīti na pammussantī”ti.",
  "tika-s0401t:979_0": "329.",
  "tika-s0401t:979_1": "Atthānatthaṃ upaparikkhantīti “ayaṃ imissā pāḷiyā attho,",
  "tika-s0401t:979_2": "ayaṃ na attho”ti atthānatthaṃ upaparikkhanti.",
  "tika-s0401t:979_3": "Anatthaparihārena hi atthaggahaṇaṃ yathā adhammaparivajjanena dhammappaṭipatti.",
  "tika-s0401t:980_0": "330. Anulomapaṭipadanti nibbānassa anulomikaṃ paṭipadaṃ.",
  "tika-s0401t:981_0": "331.",
  "tika-s0401t:981_1": "Saṃvegajanakesu kāraṇesūti saṃvegajanakesu jātiādīsu kāraṇesu.",
  "tika-s0401t:981_2": "Saṃvejanīyesu ṭhānesu sahottappañāṇaṃ saṃvego.",
  "tika-s0401t:982_0": "332.",
  "tika-s0401t:982_1": "Upāyenāti yena upāyena vaṭṭūpacchedo,",
  "tika-s0401t:982_2": "tena upāyena.",
  "tika-s0401t:982_3": "Padhānavīriyaṃ karontīti sammappadhānasaṅkhātaṃ vīriyaṃ karonti uppādenti.",
  "tika-s0401t:983_0": "333.",
  "tika-s0401t:983_1": "Vavassajīyanti vissajjīyanti ettha saṅkhārāti vavassaggo,",
  "tika-s0401t:983_2": "asaṅkhatā dhātūti āha –",
  "tika-s0401t:983_3": "“vavassaggo vuccati nibbāna”nti.",
  "tika-s0401t:984_0": "334.",
  "tika-s0401t:984_1": "Uttamannānanti uttamānaṃ pañcannaṃ bhojanānaṃ.",
  "tika-s0401t:984_2": "Uttamarasānanti uttamānaṃ rasānaṃ.",
  "tika-s0401t:984_3": "Uñchācārenāti uñchācariyāya kassaci apariggahabhūtassa kiñci ayācitvā gahaṇaṃ uñchācāro.",
  "tika-s0401t:984_4": "Ettha cātiādinā annādīnaṃ aggabhāvo nāma manāpaparamo icchitakkhaṇalābho,",
  "tika-s0401t:984_5": "na tesaṃ lābhitāmattanti dasseti.",
  "tika-s0401t:984_6": "Paṭilabhantīti denti paṇītabhāvena.",
  "tika-s0401t:984_7": "Bhattassa ekapātīti ekapātipūraṃ bhattaṃ.",
  "tika-s0401t:984_8": "Idaṃ kiṃ nāmāti “idaṃ annaggarasaggaṃ nāma hoti,",
  "tika-s0401t:984_9": "na hotī”ti pucchati.",
  "tika-s0401t:984_10": "Uñchena kapālābhatenāti missakabhattena.",
  "tika-s0401t:984_11": "Yāpenteti yāpanasīsena yāpanahetuṃ bhattaṃ vadati.",
  "tika-s0401t:984_12": "Upādāya aggarasaṃ nāmāti taṃ taṃ upādāyupādāya annaggarasaggaṃ daṭṭhabbanti dasseti.",
  "tika-s0401t:984_13": "Cakkavattiāhārato hi cātumahārājikānaṃ āhāro aggoti evaṃ yāva paranimmitavasavattidevā netabbaṃ.",
  "tika-s0401t:985_0": "335.",
  "tika-s0401t:985_1": "Attharaso nāma cattāri sāmaññaphalāni “ariyamaggānaṃ phalabhūto raso”ti katvā.",
  "tika-s0401t:985_2": "Dhammaraso nāma cattāro maggā “sāmaññaphalassa hetubhūto raso”ti katvā vimuttiraso nāma amataṃ nibbānaṃ “sabbasaṅkhārasamatho”ti katvā.",
  "tika-s0401t:986_0": "Catutthavaggavaṇṇanā niṭṭhitā.",
  "tika-s0401t:987_0": "Jambudīpapeyyālo niṭṭhito.",
  "tika-s0401t:988_0": "17. Pasādakaradhammavaggavaṇṇanā",
  "tika-s0401t:989_0": "366.",
  "tika-s0401t:989_1": "Addhamidanti sandhivasena pāḷiyaṃ rassaṃ katvā vuttaṃ, ma-",
  "tika-s0401t:989_2": "kāro padasandhikaroti āha –",
  "tika-s0401t:989_3": "“addhā ida”nti.",
  "tika-s0401t:989_4": "Ekaṃso esāti ekaṃso hetu esa lābhānaṃ.",
  "tika-s0401t:989_5": "Pāpakaṃ nāmāti appakampi pāpaṃ nāma byattaṃ ekaṃsena na karoti.",
  "tika-s0401t:989_6": "Tathassāti tathā sammāpaṭipajjamānassa assa.",
  "tika-s0401t:989_7": "Āraññikattaṃ…pe…",
  "tika-s0401t:989_8": "tecīvarikattanti imesaṃ dhutadhammānaṃ gahaṇeneva itaresampi taṃsabhāgānaṃ gahitabhāvo daṭṭhabbo.",
  "tika-s0401t:989_9": "Thāvarappattabhāvoti sāsane thirabhāvappatti therabhāvo.",
  "tika-s0401t:989_10": "Ākappassa sampattīti “añño me ākappo karaṇīyo”ti evaṃ vuttassa ākappassa sampatti.",
  "tika-s0401t:989_11": "Kolaputtīti kolaputtiyanti āha –",
  "tika-s0401t:989_12": "“kulaputtabhāvo”ti.",
  "tika-s0401t:989_13": "Sampannarūpatāti upadhisampadā.",
  "tika-s0401t:989_14": "Vacanakiriyāyāti vacanappayogassa madhurabhāvo mañjussaratā.",
  "tika-s0401t:989_15": "Tenassa lābho uppajjatīti idaṃ na lābhuppādanūpāyadassanaparaṃ,",
  "tika-s0401t:989_16": "atha kho evaṃ sammāpaṭipajjamānassa anicchantasseva lābho uppajjatīti lābhassa abyabhicārahetudassanaparaṃ daṭṭhabbaṃ. Yathāha –",
  "tika-s0401t:990_0": "“Ākaṅkheyya ce,",
  "tika-s0401t:990_1": "bhikkhave,",
  "tika-s0401t:990_2": "bhikkhu lābhī assaṃ cīvarapiṇḍapātasenāsanagilānappaccayabhesajjaparikkhārānanti,",
  "tika-s0401t:990_3": "sīlesvevassa paripūrakārī”ti.",
  "tika-s0401t:991_0": "Pasādakaradhammavaggavaṇṇanā niṭṭhitā.",
  "tika-s0401t:992_0": "18. Aparaaccharāsaṅghātavaggavaṇṇanā",
  "tika-s0401t:993_0": "382.",
  "tika-s0401t:993_1": "Idampi suttanti ettha pi-",
  "tika-s0401t:993_2": "saddo heṭṭhā vuttacūḷaccharāsaṅghātasuttaṃ sampiṇḍeti.",
  "tika-s0401t:993_3": "Cūḷaccharāsaṅghātasutte appanaṃ appattāya mettāya tāvamahanto vipāko dassito,",
  "tika-s0401t:993_4": "kimaṅgaṃ pana imissā appanāppattāya mettāyāti dassetuṃ –",
  "tika-s0401t:993_5": "“appanāppattāya hī”tiādimāha.",
  "tika-s0401t:993_6": "Vipākakathāyeva natthīti vipāke kathāyeva natthi,",
  "tika-s0401t:993_7": "ayameva vā pāṭho.",
  "tika-s0401t:993_8": "Gaṇanānupubbatāti gaṇanānupubbatāya.",
  "tika-s0401t:993_9": "Paṭhamaṃ uppannantipi paṭhamaṃ,",
  "tika-s0401t:993_10": "paṭhamaṃ samāpajjatīti idaṃ pana na ekantalakkhaṇaṃ.",
  "tika-s0401t:993_11": "Ciṇṇavasībhāvo hi aṭṭhasamāpattilābhī ādito paṭṭhāya matthakaṃ pāpentopi samāpajjituṃ sakkoti,",
  "tika-s0401t:993_12": "matthakato paṭṭhāya ādiṃ pāpentopi,",
  "tika-s0401t:993_13": "antarantarā okkantopi samāpajjituṃ sakkoti eva.",
  "tika-s0401t:993_14": "Pubbuppattiyaṭṭhena pana paṭhamaṃ nāma hoti.",
  "tika-s0401t:993_15": "Vibhaṅgeti jhānavibhaṅge.",
  "tika-s0401t:993_16": "Vipassanaṃ kayiramānaṃ lakkhaṇūpanijjhānakiccaṃ maggena sijjhati taggatasammohaviddhaṃsanato.",
  "tika-s0401t:993_17": "Apica vipassanāya lakkhaṇūpanijjhānaṃ maggena uppannena sijjhati itarathā parivattanato,",
  "tika-s0401t:993_18": "tasmā maggo lakkhaṇūpanijjhānaṃ,",
  "tika-s0401t:993_19": "na aniccādilakkhaṇānaṃ ārammaṇakaraṇato.",
  "tika-s0401t:993_20": "Yathā phalaṃ nibbānassa asaṅkhatalakkhaṇaṃ ārammaṇakaraṇavasena upanijjhāyati,",
  "tika-s0401t:993_21": "evaṃ maggopi.",
  "tika-s0401t:993_22": "Evampissa lakkhaṇūpanijjhānataṃ veditabbaṃ.",
  "tika-s0401t:993_23": "Vattabbameva natthi arittajjhānatāya.",
  "tika-s0401t:993_24": "Sesaṃ visesaṃ,",
  "tika-s0401t:993_25": "arittajjhānā evāti attho.",
  "tika-s0401t:994_0": "386- 387.",
  "tika-s0401t:994_1": "Hitapharaṇanti sattesu hitānurūpaṃ jhānassa pharitvā pavattanaṃ.",
  "tika-s0401t:994_2": "Cetopaṭipakkhato vimuccati etāyāti cetovimutti,",
  "tika-s0401t:994_3": "appanāppattā mettā. Tenāha –",
  "tika-s0401t:994_4": "“idhā”tiādi.",
  "tika-s0401t:994_5": "Eseva nayoti iminā karuṇādīnampi appanāppattataṃ atidisati.",
  "tika-s0401t:994_6": "Vaṭṭaṃ honti kammavaṭṭabhāvato.",
  "tika-s0401t:994_7": "Vaṭṭapādā hontīti vipākavaṭṭassa kāraṇaṃ honti.",
  "tika-s0401t:995_0": "390.",
  "tika-s0401t:995_1": "Ajjhattaparikammavasenāti attano kesādīsu parikammakaraṇavasena.",
  "tika-s0401t:995_2": "Aṭṭhārasavidheti aṭṭhārasappabhede.",
  "tika-s0401t:995_3": "Kāyeti rūpakāye.",
  "tika-s0401t:995_4": "Rūpakāyo hi idha aṅgapaccaṅgānaṃ kesādīnañca dhammānaṃ samūhaṭṭhena hatthikāyarathakāyādayo viya kāyoti adhippeto.",
  "tika-s0401t:995_5": "Samūhavisayatāya cassa kāyasaddassa samudāyūpādanatāya ca asubhākārassa “kāye”ti ekavacanaṃ.",
  "tika-s0401t:995_6": "Tathā ārammaṇādivibhāgena anekabhedabhinnampi cittaṃ cittabhāvasāmaññena ekajjhaṃ gahetvā “citte”ti ekavacanaṃ kataṃ.",
  "tika-s0401t:995_7": "Kāyānupassīti imassa atthaṃ dassetuṃ –",
  "tika-s0401t:995_8": "“tameva kāyaṃ paññāya anupassanto”ti āha.",
  "tika-s0401t:995_9": "Tameva kāyanti ca avadhāraṇena vedanādianupassanaṃ nivatteti.",
  "tika-s0401t:995_10": "Tena ca puna kāyaggahaṇassa payojanaṃ sūcitanti daṭṭhabbaṃ.",
  "tika-s0401t:995_11": "“Kāye”ti hi vatvāpi puna “kāyānupassī”ti dutiyaṃ kāyaggahaṇaṃ asammissato vavatthānaghanavinibbhogādidassanatthaṃ kataṃ.",
  "tika-s0401t:995_12": "Tena vedanādayopi ettha sitā,",
  "tika-s0401t:995_13": "ettha paṭibaddhāti kāyavedanādianupassanappasaṅgepi āpanne na kāye vedanānupassī cittānupassī dhammānupassī vā.",
  "tika-s0401t:995_14": "Atha kho kāyānupassīyevāti kāyasaṅkhātavatthusmiṃ kāyānupassanākārasseva dassanena asammissato vavatthānaṃ dassitaṃ hoti.",
  "tika-s0401t:995_15": "Tathā na kāye aṅgapaccaṅgavinimuttaekadhammānupassī,",
  "tika-s0401t:995_16": "nāpi kesalomādivinimuttaitthipurisānupassī.",
  "tika-s0401t:995_17": "Yopi cettha kesalomādiko bhūtupādāyasamūhasaṅkhāto kāyo,",
  "tika-s0401t:995_18": "katthapi na bhūtupādāyavinimuttaekadhammānupassī,",
  "tika-s0401t:995_19": "atha kho rathasambhārānupassako viya aṅgapaccaṅgasamūhānupassī,",
  "tika-s0401t:995_20": "nāgarāvayavānupassako viya kesalomādisamūhānupassī,",
  "tika-s0401t:995_21": "kadalikkhandhapattavaṭṭivinibbhujjako rittamuṭṭhiviniveṭhako viya ca bhūtupādāyasamūhānupassīyevāti nānappakārato",
  "tika-s0401t:995_22": "samūhavaseneva kāyasaṅkhātassa vatthuno dassanena ghanavinibbhogo dassito hoti.",
  "tika-s0401t:995_23": "Na hettha yathāvuttasamūhavinimutto kāyo vā itthī vā puriso vā añño vā koci dhammo dissati,",
  "tika-s0401t:995_24": "yathāvuttadhammasamūhamatteyeva pana tathā tathā sattā micchābhinivesaṃ karonti.",
  "tika-s0401t:996_0": "Aṭṭhārasavidhenāti aṭṭhārasavidhā.",
  "tika-s0401t:996_1": "Satipaṭṭhānabhāvakassāti satipaṭṭhānabhāvaṃ bhāventassa.",
  "tika-s0401t:996_2": "Tīsu bhavesu kilese ātapetīti ātāpo,",
  "tika-s0401t:996_3": "vīriyassetaṃ nāmaṃ.",
  "tika-s0401t:996_4": "Yadipi hi kilesānaṃ pahānaṃ ātāpananti,",
  "tika-s0401t:996_5": "taṃ sammādiṭṭhiādīnampi attheva.",
  "tika-s0401t:996_6": "Ātapasaddo viya pana ātāpasaddopi vīriyeva niruḷho.",
  "tika-s0401t:996_7": "Atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati,",
  "tika-s0401t:996_8": "na aññadhammā,",
  "tika-s0401t:996_9": "tasmā ātāpoti vīriyassa nāmaṃ,",
  "tika-s0401t:996_10": "so assa atthīti ātāpī.",
  "tika-s0401t:996_11": "Ayañca īkāro pasaṃsāya atisayassa vā dīpakoti ātāpiggahaṇena sammappadhānasamaṅgitaṃ dasseti.",
  "tika-s0401t:996_12": "Tenevāha –",
  "tika-s0401t:996_13": "“ātāpīti…pe…",
  "tika-s0401t:996_14": "vīriyena vīriyavā”ti.",
  "tika-s0401t:996_15": "Sampajānoti sampajaññasaṅkhātena ñāṇena samannāgato. Tenāha –",
  "tika-s0401t:996_16": "“aṭṭhārasavidhena…pe…",
  "tika-s0401t:996_17": "sammā pajānanto”ti.",
  "tika-s0401t:996_18": "Ayaṃ panettha vacanattho –",
  "tika-s0401t:996_19": "sammā samantato sāmañca pajānanto sampajāno,",
  "tika-s0401t:996_20": "asammissato vavatthāne aññadhammānupassitābhāvena sammā aviparītaṃ sabbākārappajānena samantato uparūparivisesāvahabhāvena",
  "tika-s0401t:996_21": "pavattiyā sammā pajānantoti attho.",
  "tika-s0401t:997_0": "Kāyo ca idha lujjanappalujjanaṭṭhena lokoti adhippetoti āha –",
  "tika-s0401t:997_1": "“tasmiṃyeva kāyasaṅkhāte loke”ti.",
  "tika-s0401t:997_2": "Pañcakāmaguṇikataṇhanti rūpādīsu pañcasu kāmaguṇesu pavattamānaṃ taṇhaṃ.",
  "tika-s0401t:997_3": "Yasmā panettha abhijjhāgahaṇena kāmacchando,",
  "tika-s0401t:997_4": "domanassaggahaṇena byāpādo saṅgahaṃ gacchati,",
  "tika-s0401t:997_5": "tasmā nīvaraṇapariyāpannabalavadhammadvayadassanena nīvaraṇappahānaṃ vuttaṃ hotīti veditabbaṃ.",
  "tika-s0401t:997_6": "Visesena cettha abhijjhāvinayena kāyasampattimūlakassa anurodhassa,",
  "tika-s0401t:997_7": "domanassavinayena kāyavipattimūlakassa virodhassa,",
  "tika-s0401t:997_8": "abhijjhāvinayena ca kāye abhiratiyā,",
  "tika-s0401t:997_9": "domanassavinayena kāyabhāvanāya anabhiratiyā,",
  "tika-s0401t:997_10": "abhijjhāvinayena kāye abhūtānaṃ subhasukhabhāvādīnaṃ pakkhepassa,",
  "tika-s0401t:997_11": "domanassavinayena kāye bhūtānaṃ asubhāsukhabhāvādīnaṃ apanayanassa ca pahānaṃ vuttaṃ.",
  "tika-s0401t:997_12": "Tena yogāvacarassa yogānubhāvo yogasamatthatā ca dīpitā hoti.",
  "tika-s0401t:997_13": "Yogānubhāvo hi esa,",
  "tika-s0401t:997_14": "yadidaṃ anurodhavirodhavippamutto aratiratisaho abhūtapakkhepabhūtāpanayanavirahito ca hoti.",
  "tika-s0401t:997_15": "Anurodhavirodhavippamutto cesa aratiratisaho abhūtaṃ apakkhipanto bhūtañca anapanento yogasamattho hotīti.",
  "tika-s0401t:997_16": "Suddharūpasammasanameva kathitanti kevalaṃ kāyānupassanābhāvato vuttaṃ.",
  "tika-s0401t:998_0": "Sukhādibhedāsu vedanāsūti sukhadukkhaadukkhamasukhasāmisanirāmisabhedāsu vedanāsu.",
  "tika-s0401t:998_1": "Tattha sukhayatīti sukhā,",
  "tika-s0401t:998_2": "sampayuttadhamme kāyañca laddhassāde karotīti attho.",
  "tika-s0401t:998_3": "Suṭṭhu vā khādati,",
  "tika-s0401t:998_4": "khanati vā kāyikaṃ cetasikañca ābādhanti sukhā,",
  "tika-s0401t:998_5": "sukaraṃ okāsadānaṃ etissāti vā sukhā.",
  "tika-s0401t:998_6": "Dukkhayatīti dukkhā,",
  "tika-s0401t:998_7": "sampayuttadhamme kāyañca pīḷeti vibādhatīti attho.",
  "tika-s0401t:998_8": "Duṭṭhu vā khādati,",
  "tika-s0401t:998_9": "khanati vā kāyikaṃ cetasikañca sātanti dukkhā,",
  "tika-s0401t:998_10": "dukkaraṃ okāsadānaṃ etissāti vā dukkhā.",
  "tika-s0401t:998_11": "Dukkhasukhappaṭikkhepena adukkhamasukhāti upekkhā vuttā.",
  "tika-s0401t:998_12": "Vediyati ārammaṇarasaṃ anubhavatīti vedanā.",
  "tika-s0401t:998_13": "Vediyamānoti anubhavamāno.",
  "tika-s0401t:998_14": "Sukhaṃ vedanaṃ vediyāmīti pajānātīti kāyikaṃ vā cetasikaṃ vā sukhaṃ vedanaṃ vediyamāno “ahaṃ sukhaṃ vedanaṃ vediyāmī”ti pajānātīti attho.",
  "tika-s0401t:998_15": "Tattha kāmaṃ uttānaseyyakāpi dārakā thaññapivanādikāle sukhaṃ vedanaṃ vediyamānā “sukhaṃ vedanaṃ vediyāmā”ti pajānanti,",
  "tika-s0401t:998_16": "na panetaṃ evarūpaṃ pajānanaṃ sandhāya vuttaṃ.",
  "tika-s0401t:998_17": "Evarūpañhi jānanaṃ sattupaladdhiṃ na jahati,",
  "tika-s0401t:998_18": "attasaññaṃ na ugghāṭeti,",
  "tika-s0401t:998_19": "kammaṭṭhānaṃ vā satipaṭṭhānabhāvanā vā na hoti.",
  "tika-s0401t:998_20": "Imassa pana bhikkhuno jānanaṃ sattupaladdhiṃ jahati,",
  "tika-s0401t:998_21": "attasaññaṃ ugghāṭeti,",
  "tika-s0401t:998_22": "kammaṭṭhānañceva satipaṭṭhānabhāvanā ca hoti.",
  "tika-s0401t:998_23": "Idañhi “ko vediyati,",
  "tika-s0401t:998_24": "tassa vedanā,",
  "tika-s0401t:998_25": "kiṃ kāraṇā vedanā”ti evaṃ sampajānantassa vediyanaṃ sandhāya vuttaṃ.",
  "tika-s0401t:999_0": "Tattha ko vediyatīti?",
  "tika-s0401t:999_1": "Na koci satto vā puggalo vā vediyati.",
  "tika-s0401t:999_2": "Kassa vedanāti?",
  "tika-s0401t:999_3": "Na kassaci sattassa vā puggalassa vā vedanā.",
  "tika-s0401t:999_4": "Kiṃ kāraṇā vedanāti?",
  "tika-s0401t:999_5": "Vatthuārammaṇā ca panassa vedanāti.",
  "tika-s0401t:999_6": "Tasmā esa evaṃ pajānāti “taṃ taṃ sukhādīnaṃ vatthubhūtaṃ rūpādiṃ ārammaṇaṃ katvā vedanāva vediyati,",
  "tika-s0401t:999_7": "taṃ pana vedanāpavattiṃ upādāya ‘ahaṃ vediyāmī’ti vohāramattaṃ hotī”ti.",
  "tika-s0401t:999_8": "Evaṃ “sukhādīnaṃ vatthubhūtaṃ rūpādiṃ ārammaṇaṃ katvā vedanāva vediyatī”ti sallakkhento esa “sukhaṃ vedanaṃ vediyāmī”ti pajānātīti veditabbo.",
  "tika-s0401t:1000_0": "Atha vā sukhaṃ vedanaṃ vediyāmīti pajānātīti sukhavedanākkhaṇe dukkhāya vedanāya abhāvato sukhaṃ vedanaṃ",
  "tika-s0401t:1000_1": "vediyamāno “sukhaṃ vedanaṃyeva vediyāmī”ti pajānāti.",
  "tika-s0401t:1000_2": "Tena yā pubbe bhūtapubbā dukkhā vedanā,",
  "tika-s0401t:1000_3": "tassā idāni abhāvato imissā ca sukhāya vedanāya ito paraṃ paṭhamaṃ abhāvato “vedanā nāma aniccā addhuvā",
  "tika-s0401t:1000_4": "vipariṇāmadhammā”ti itiha tattha sampajāno hoti.",
  "tika-s0401t:1000_5": "Dukkhaṃ vedanaṃ vediyāmīti pajānātītiādīsupi eseva nayo.",
  "tika-s0401t:1001_0": "Sāmisaṃ vā sukhantiādīsu yasmā kilesehi āmasitabbato āmisā nāma pañca kāmaguṇā.",
  "tika-s0401t:1001_1": "Ārammaṇakaraṇavasena saha āmisehīti sāmisā,",
  "tika-s0401t:1001_2": "tasmā sāmisā sukhā nāma pañcakāmaguṇāmisanissitā chasu dvāresu uppannā chagehassitā somanassavedanā.",
  "tika-s0401t:1001_3": "Sāmisā dukkhā nāma chagehassitā domanassavedanā.",
  "tika-s0401t:1001_4": "Sā ca chasu dvāresu “iṭṭhārammaṇaṃ nānubhavissāmi nānubhavāmī”ti vitakkayato uppannā kāmaguṇanissitā domanassavedanā veditabbā.",
  "tika-s0401t:1001_5": "Nirāmisā sukhā nāma chanekkhammassitā somanassavedanā.",
  "tika-s0401t:1001_6": "Sā ca chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvā ussukkāpetuṃ sakkontassa",
  "tika-s0401t:1001_7": "“ussakkitā me vipassanā”ti somanassajātassa uppannā somanassavedanā daṭṭhabbā.",
  "tika-s0401t:1002_0": "Nirāmisā dukkhā nāma chanekkhammassitā domanassavedanā.",
  "tika-s0401t:1002_1": "Sā pana chasu dvāresu iṭṭhārammaṇe āpāthagate anuttaravimokkhasaṅkhātaariyaphaladhammesu pihaṃ paṭṭhapetvā",
  "tika-s0401t:1002_2": "tadadhigamāya aniccādivasena vipassanaṃ paṭṭhapetvā ussukkāpetuṃ asakkontassa “imampi pakkhaṃ imampi",
  "tika-s0401t:1002_3": "māsaṃ imampi saṃvaccharaṃ vipassanaṃ ussukkāpetvā ariyabhūmiṃ pāpuṇituṃ nāsakkhi”nti anusocato uppannā",
  "tika-s0401t:1002_4": "domanassavedanā.",
  "tika-s0401t:1003_0": "Sāmisā adukkhamasukhā nāma chagehassitā upekkhāvedanā.",
  "tika-s0401t:1003_1": "Sā ca chasu dvāresu iṭṭhārammaṇe āpāthagate guḷapiṇḍake nilīnamakkhikā viya rūpādīni anuvattamānā tattheva",
  "tika-s0401t:1003_2": "laggā laggitā hutvā uppannā kāmaguṇanissitā upekkhāvedanā.",
  "tika-s0401t:1003_3": "Nirāmisā adukkhamasukhā nāma chanekkhammassitā upekkhāvedanā.",
  "tika-s0401t:1003_4": "Sā pana chasu dvāresu iṭṭhādiārammaṇe āpāthagate iṭṭhe arajjantassa,",
  "tika-s0401t:1003_5": "aniṭṭhe adussantassa,",
  "tika-s0401t:1003_6": "asamapekkhanena amuyhantassa uppannā vipassanāñāṇasampayuttā upekkhāvedanā.",
  "tika-s0401t:1003_7": "Evaṃ vuttanti mahāsatipaṭṭhānasutte vuttaṃ.",
  "tika-s0401t:1003_8": "Sāva vedanā veditabbāti lujjanappalujjanaṭṭhena sā vedanā “loko”ti veditabbā.",
  "tika-s0401t:1004_0": "Evaṃ vitthāriteti “sarāgaṃ vā cittaṃ sarāgaṃ cittanti pajānāti,",
  "tika-s0401t:1004_1": "vītarāgaṃ vā cittaṃ…pe…",
  "tika-s0401t:1004_2": "sadosaṃ vā cittaṃ,",
  "tika-s0401t:1004_3": "vītadosaṃ vā cittaṃ,",
  "tika-s0401t:1004_4": "samohaṃ vā cittaṃ,",
  "tika-s0401t:1004_5": "vītamohaṃ vā cittaṃ,",
  "tika-s0401t:1004_6": "saṃkhittaṃ vā cittaṃ,",
  "tika-s0401t:1004_7": "vikkhittaṃ vā cittaṃ,",
  "tika-s0401t:1004_8": "mahaggataṃ vā cittaṃ,",
  "tika-s0401t:1004_9": "amahaggataṃ vā cittaṃ,",
  "tika-s0401t:1004_10": "sauttaraṃ vā cittaṃ,",
  "tika-s0401t:1004_11": "anuttaraṃ vā cittaṃ,",
  "tika-s0401t:1004_12": "samāhitaṃ vā cittaṃ,",
  "tika-s0401t:1004_13": "asamāhitaṃ vā cittaṃ,",
  "tika-s0401t:1004_14": "vimuttaṃ vā cittaṃ,",
  "tika-s0401t:1004_15": "avimuttaṃ vā cittanti pajānātī”ti evaṃ satipaṭṭhānasutte vitthāretvā dassite soḷasavidhe citte.",
  "tika-s0401t:1005_0": "Tattha sarāganti aṭṭhavidhaṃ lobhasahagataṃ.",
  "tika-s0401t:1005_1": "Vītarāganti lokiyakusalābyākataṃ.",
  "tika-s0401t:1005_2": "Idaṃ pana yasmā sammasanaṃ na dhammasamodhānaṃ,",
  "tika-s0401t:1005_3": "tasmā idha ekapadepi lokuttaraṃ na labbhati.",
  "tika-s0401t:1005_4": "Sesāni cattāri akusalacittāni neva purimapadaṃ,",
  "tika-s0401t:1005_5": "na pacchimapadaṃ bhajanti.",
  "tika-s0401t:1005_6": "Sadosanti duvidhaṃ domanassasahagataṃ.",
  "tika-s0401t:1005_7": "Vītadosanti lokiyakusalābyākataṃ.",
  "tika-s0401t:1005_8": "Sesāni dasa akusalacittāni neva purimapadaṃ,",
  "tika-s0401t:1005_9": "na pacchimapadaṃ bhajanti.",
  "tika-s0401t:1005_10": "Samohanti vicikicchāsahagatañceva uddhaccasahagatañcāti duvidhaṃ.",
  "tika-s0401t:1005_11": "Yasmā pana moho sabbākusalesu uppajjati,",
  "tika-s0401t:1005_12": "tasmā sesānipi idha vattantiyeva.",
  "tika-s0401t:1005_13": "Imasmiññeva hi duke dvādasākusalacittāni pariyādinnānīti.",
  "tika-s0401t:1005_14": "Vītamohanti lokiyakusalābyākataṃ.",
  "tika-s0401t:1006_0": "Saṃkhittanti thinamiddhānupatitaṃ.",
  "tika-s0401t:1006_1": "Etañhi saṅkucitacittaṃ nāma ārammaṇe saṅkocavasena pavattanato.",
  "tika-s0401t:1006_2": "Vikkhittanti uddhaccasahagataṃ.",
  "tika-s0401t:1006_3": "Etañhi pasaṭacittaṃ nāma ārammaṇe savisesaṃ vikkhepavasena visaṭabhāvena pavattanato.",
  "tika-s0401t:1006_4": "Mahaggatanti rūpāvacaraṃ arūpāvacarañca.",
  "tika-s0401t:1006_5": "Amahaggatanti kāmāvacaraṃ.",
  "tika-s0401t:1006_6": "Sauttaranti kāmāvacaraṃ.",
  "tika-s0401t:1006_7": "Anuttaranti rūpāvacaraṃ arūpāvacarañca.",
  "tika-s0401t:1006_8": "Tatrāpi sauttaraṃ rūpāvacaraṃ,",
  "tika-s0401t:1006_9": "anuttaraṃ arūpāvacarameva.",
  "tika-s0401t:1006_10": "Samāhitanti yassa appanāsamādhi vā upacārasamādhi vā atthi.",
  "tika-s0401t:1006_11": "Asamāhitanti ubhayasamādhivirahitaṃ.",
  "tika-s0401t:1006_12": "Vimuttanti tadaṅgavikkhambhanavimuttīhi vimuttaṃ.",
  "tika-s0401t:1006_13": "Avimuttanti ubhayavimuttirahitaṃ.",
  "tika-s0401t:1006_14": "Samucchedappaṭippassaddhinissaraṇavimuttīnaṃ pana idha okāsova natthi,",
  "tika-s0401t:1006_15": "okāsābhāvo ca sammasanacārassa adhippetattā veditabbo.",
  "tika-s0401t:1007_0": "Upādānassa khandhā upādānakkhandhā,",
  "tika-s0401t:1007_1": "upādānassa paccayabhūtā dhammapuñjā dhammarāsayoti attho.",
  "tika-s0401t:1007_2": "Upādānehi ārammaṇakaraṇādivasena upādātabbā vā khandhā upādānakkhandhā.",
  "tika-s0401t:1007_3": "Cha ajjhattikabāhirāyatanānīti cakkhu sotaṃ ghānaṃ jivhā kāyo manoti imāni cha ajjhattikāyatanāni ceva,",
  "tika-s0401t:1007_4": "rūpaṃ saddo gandho raso phoṭṭhabbo dhammāti imāni cha bāhirāyatanāni ca.",
  "tika-s0401t:1007_5": "Ettha pana lokuttaradhammā na gahetabbā sammasanacārassa adhippetattā.",
  "tika-s0401t:1007_6": "Satta sambojjhaṅgāti satisambojjhaṅgādayo satta sambojjhaṅgā.",
  "tika-s0401t:1007_7": "Satiādayo hi sambodhissa,",
  "tika-s0401t:1007_8": "sambodhiyā vā aṅgāti sambojjhaṅgā.",
  "tika-s0401t:1007_9": "Tathā hi sambujjhati āraddhavipassakato paṭṭhāya yogāvacaroti sambodhi,",
  "tika-s0401t:1007_10": "yāya vā so satiādikāya sattadhammasāmaggiyā sambujjhati,",
  "tika-s0401t:1007_11": "kilesaniddāto uṭṭhāti,",
  "tika-s0401t:1007_12": "saccāni vā paṭivijjhati,",
  "tika-s0401t:1007_13": "sā dhammasāmaggī sambodhi,",
  "tika-s0401t:1007_14": "tassa sambodhissa,",
  "tika-s0401t:1007_15": "tassā vā sambodhiyā aṅgāti sambojjhaṅgā.",
  "tika-s0401t:1008_0": "Cattāri ariyasaccānīti “dukkhaṃ dukkhasamudayo dukkhanirodho dukkhanirodhagāminipaṭipadā”ti evaṃ vuttāni cattāri ariyasaccāni.",
  "tika-s0401t:1008_1": "Tattha purimāni dve saccāni vaṭṭaṃ pavattihetubhāvato.",
  "tika-s0401t:1008_2": "Pacchimāni vivaṭṭaṃ nivaṭṭatadadhigamūpāyabhāvato.",
  "tika-s0401t:1008_3": "Tesu bhikkhuno vaṭṭe kammaṭṭhānābhiniveso hoti sarūpato pariggahasambhavato.",
  "tika-s0401t:1008_4": "Vivaṭṭe natthi abhiniveso avisayattā avisayatte ca payojanābhāvato.",
  "tika-s0401t:1008_5": "Pañcadhā vuttesūti satipaṭṭhānasutte vuttesu.",
  "tika-s0401t:1008_6": "Suddhaarūpasammasanamevāti rūpena amissitattā kevalaṃ arūpasammasanameva.",
  "tika-s0401t:1008_7": "Khandhāyatanasaccakoṭṭhāsānaṃ pañcakkhandhasaṅgahato “rūpārūpasammasana”nti vuttaṃ.",
  "tika-s0401t:1008_8": "Pubbabhāgiyānampi satipaṭṭhānānaṃ saṅgahitattā “lokiyalokuttaramissakāneva kathitānī”ti āha.",
  "tika-s0401t:1009_0": "394.",
  "tika-s0401t:1009_1": "Anibbattānanti ajātānaṃ.",
  "tika-s0401t:1009_2": "Payogaṃ parakkamanti ettha bhusaṃ yogo payogo,",
  "tika-s0401t:1009_3": "payogova parakkamo,",
  "tika-s0401t:1009_4": "payogasaṅkhātaṃ parakkamanti attho.",
  "tika-s0401t:1009_5": "Cittaṃ ukkhipatīti kosajjapakkhe patituṃ apadānavasena ukkhipati.",
  "tika-s0401t:1009_6": "Padhānavīriyanti sammappadhānalakkhaṇappattavīriyaṃ.",
  "tika-s0401t:1009_7": "Lokiyāti lokiyasammappadhānakathā.",
  "tika-s0401t:1009_8": "Sabbapubbabhāgeti sabbamaggānaṃ pubbabhāge.",
  "tika-s0401t:1009_9": "Kassapasaṃyuttapariyāyenāti kassapasaṃyutte āgatasuttena “uppannā me pāpakā akusalā dhammā appahīyamānā anatthāya saṃvatteyyu”nti āgatattā.",
  "tika-s0401t:1009_10": "Sā lokiyāti veditabbā.",
  "tika-s0401t:1010_0": "Samathavipassanāvāti avadhāraṇena maggaṃ nivattetvā tassa nivattane kāraṇaṃ dassento,",
  "tika-s0401t:1010_1": "“maggo panā”tiādimāha.",
  "tika-s0401t:1010_2": "Sakiṃ uppajjitvāti idaṃ bhūtakathanamattaṃ.",
  "tika-s0401t:1010_3": "Niruddhassa puna anuppajjanato “na koci guṇo”ti āsaṅkeyyāti āha –",
  "tika-s0401t:1010_4": "“so hī”tiādi.",
  "tika-s0401t:1010_5": "Anantarameva yathā phalaṃ uppajjati,",
  "tika-s0401t:1010_6": "tathā pavattiyevassa paccayadānaṃ.",
  "tika-s0401t:1010_7": "Purimasmimpīti “anuppannā me kusalā dhammā uppajjamānā anatthāya saṃvatteyyu”nti etthapi.",
  "tika-s0401t:1010_8": "Vuttanti porāṇaṭṭhakathāyaṃ.",
  "tika-s0401t:1010_9": "Taṃ pana tathāvuttavacanaṃ na yuttaṃ dutiyasmiṃ viya purimasmiṃ maggassa aggahaṇe kāraṇābhāvato.",
  "tika-s0401t:1010_10": "Purimasmiṃ aggahite magge anuppajjamāno maggo anatthāya saṃvatteyyāti āpajjeyya,",
  "tika-s0401t:1010_11": "na cetaṃ yuttaṃ āpajjamāne tasmiṃ padhānatthasambhavato.",
  "tika-s0401t:1010_12": "Catukiccasādhanavasenāti anuppannākusalānuppādanādicatukiccasādhanavasena.",
  "tika-s0401t:1011_0": "Vuttanayenāti “asamudācāravasena vā ananubhūtārammaṇavasena vā”tiādinā vuttanayena.",
  "tika-s0401t:1011_1": "Vijjamānāti dharamānasabhāvā.",
  "tika-s0401t:1011_2": "Khaṇattayapariyāpannattā uppādādisamaṅgino vattamānabhāvena uppannaṃ vattamānuppannaṃ.",
  "tika-s0401t:1011_3": "Tañhi uppādato paṭṭhāya yāva bhaṅgā uddhaṃ pannaṃ pattanti nippariyāyato “uppanna”nti vuccati.",
  "tika-s0401t:1011_4": "Anubhavitvā bhavitvā ca vigataṃ bhutvāvigataṃ.",
  "tika-s0401t:1011_5": "Anubhavanabhavanāni hi bhavanasāmaññena bhutvā-",
  "tika-s0401t:1011_6": "saddena vuttāni.",
  "tika-s0401t:1011_7": "Sāmaññameva hi upasaggena visesīyati.",
  "tika-s0401t:1011_8": "Idha vipākānubhavanavasena tadārammaṇaṃ avipakkavipākassa sabbathā avigatattā bhavitvāvigatamattavasena kammañca “bhutvāvigatuppanna”nti vuttaṃ.",
  "tika-s0401t:1011_9": "Na aṭṭhasāliniyaṃ viya rajjanādivasena anubhūtāpagataṃ javanaṃ uppajjitvā niruddhatāvasena bhūtāpagatañca saṅkhataṃ bhūtāpagatuppannanti.",
  "tika-s0401t:1011_10": "Tasmā idha okāsakatuppannaṃ vipākameva vadati,",
  "tika-s0401t:1011_11": "na tattha viya kammampi.",
  "tika-s0401t:1011_12": "Aṭṭhasāliniyañhi bhūtāvigatuppannaṃ okāsakatuppannañca aññathā dassitaṃ.",
  "tika-s0401t:1011_13": "Vuttañhi tattha –",
  "tika-s0401t:1012_0": "“Ārammaṇarasaṃ anubhavitvā niruddhaṃ anubhūtāpagatasaṅkhātaṃ kusalākusalaṃ,",
  "tika-s0401t:1012_1": "upādādittayaṃ anuppatvā niruddhaṃ bhūtāpagatasaṅkhātaṃ sesasaṅkhatañca bhūtāpagatuppannaṃ nāma.",
  "tika-s0401t:1012_2": "‘Yānissa tāni pubbe katāni kammānī’ti evamādinā nayena vuttaṃ kammaṃ atītampi samānaṃ aññaṃ vipākaṃ paṭibāhitvā attano vipākassokāsaṃ katvā ṭhitattā,",
  "tika-s0401t:1012_3": "tathākatokāsañca vipākaṃ anuppannampi samānaṃ evaṃ kate okāse ekantena uppajjanato okāsakatuppannaṃ nāmā”ti.",
  "tika-s0401t:1013_0": "Idha pana sammohavinodaniyaṃ vuttanayeneva bhutvāvigatuppannaṃ okāsakatuppannañca dassitaṃ. Vuttañhi,",
  "tika-s0401t:1013_1": "sammohavinodaniyaṃ –",
  "tika-s0401t:1014_0": "“Kamme pana jahite ārammaṇarasaṃ anubhavitvā niruddho vipāko bhutvāvigataṃ nāma.",
  "tika-s0401t:1014_1": "Kammaṃ uppajjitvā niruddhaṃ bhutvāvigataṃ nāma.",
  "tika-s0401t:1014_2": "Tadubhayampi bhutvāvigatuppannanti saṅkhyaṃ gacchati.",
  "tika-s0401t:1014_3": "Kusalākusalaṃ kammaṃ aññakammassa vipākaṃ paṭibāhitvā attano vipākassa okāsaṃ karoti.",
  "tika-s0401t:1014_4": "Evaṃ kate okāse vipāko uppajjamāno okāsakaraṇato paṭṭhāya uppannoti vuccati.",
  "tika-s0401t:1014_5": "Idaṃ okāsakatuppannaṃ nāmā”ti.",
  "tika-s0401t:1015_0": "Tattha aṭṭhasāliniyā ayamadhippāyo –",
  "tika-s0401t:1015_1": "“satipi sabbesampi cittuppādānaṃ saṃvedayitasabhāvā ārammaṇānubhavane savipallāse pana santāne cittābhisaṅkhāravasena",
  "tika-s0401t:1015_2": "pavattito abyākatehi visiṭṭho kusalākusalānaṃ sātisayo visayānubhavanākāro.",
  "tika-s0401t:1015_3": "Yathā vikappaggāhavasena rāgādīhi tabbipakkhehi ca akusalaṃ kusalañca nippariyāyato ārammaṇarasaṃ anubhavati,",
  "tika-s0401t:1015_4": "na tathā vipāko kammavegakkhittattā,",
  "tika-s0401t:1015_5": "nāpi kiriyā ahetukānaṃ atidubbalatāya,",
  "tika-s0401t:1015_6": "sahetukānañca khīṇakilesassa chaḷaṅgupekkhāvato uppajjamānānaṃ atisantavuttittā,",
  "tika-s0401t:1015_7": "tasmā rajjanādivasena ārammaṇarasānubhavanaṃ sātisayanti akusalaṃ kusalañca uppajjitvā niruddhatāsāmaññena sesasaṅkhatañca bhūtāpagata”nti vuttaṃ.",
  "tika-s0401t:1015_8": "Sammohavinodaniyā pana vipākānubhavanavasena tadārammaṇaṃ avipakkapākassa sabbathā avigatattā bhavitvāvigatamattavasena",
  "tika-s0401t:1015_9": "kammañca bhutvāpagatanti vuttaṃ.",
  "tika-s0401t:1015_10": "Teneva tattha okāsakatuppannanti vipākamevāha,",
  "tika-s0401t:1015_11": "na kammampi,",
  "tika-s0401t:1015_12": "tasmā idhāpi sammohavinodaniyaṃ vuttanayeneva bhutvāpagatuppannaṃ okāsakatuppannañca vibhattanti daṭṭhabbaṃ.",
  "tika-s0401t:1016_0": "Pañcakkhandhā pana vipassanāya bhūmi nāmāti sammasanassa ṭhānabhāvato vuttaṃ.",
  "tika-s0401t:1016_1": "Tesūti atītādibhedesu.",
  "tika-s0401t:1016_2": "Anusayitakilesāti appahīnā maggena pahātabbā adhippetā. Tenāha –",
  "tika-s0401t:1016_3": "“atītā vā…pe…",
  "tika-s0401t:1016_4": "na vattabbā”ti.",
  "tika-s0401t:1016_5": "Hontu tāva “atītā”ti vā “paccuppannā”ti vā na vattabbā,",
  "tika-s0401t:1016_6": "“anāgatā”ti pana kasmā na vattabbā,",
  "tika-s0401t:1016_7": "nanu kāraṇalābhe uppajjanārahā appahīnaṭṭhena thāmagatā kilesā anusayāti vuccantīti?",
  "tika-s0401t:1016_8": "Saccametaṃ,",
  "tika-s0401t:1016_9": "anāgatabhāvopi nesaṃ na paricchinno itarānāgatakkhandhānaṃ viyāti “anāgatā vāti na vattabbā”ti vuttaṃ.",
  "tika-s0401t:1016_10": "Yadi hi nesaṃ paricchinno anāgatabhāvo siyā,",
  "tika-s0401t:1016_11": "tato “paccuppannā,",
  "tika-s0401t:1016_12": "atītā”ti ca vattabbā siyuṃ,",
  "tika-s0401t:1016_13": "paccayasamavāye pana uppajjanārahataṃ upādāya anāgatavohāro tattha veditabbo.",
  "tika-s0401t:1017_0": "Idaṃ bhūmiladdhuppannaṃ nāmāti idaṃ yathāvuttaṃ kilesajātaṃ appahīnaṭṭhena bhūmiladdhuppannaṃ nāma kāraṇalābhe sati vijjamānakiccakaraṇato.",
  "tika-s0401t:1017_1": "Tāsu tāsu bhūmisūti manussadevādiattabhāvasaṅkhātesu upādānakkhandhesu.",
  "tika-s0401t:1017_2": "Ārammaṇakaraṇavasena hi bhavanti ettha kilesāti bhūmiyo,",
  "tika-s0401t:1017_3": "upādānakkhandhā.",
  "tika-s0401t:1017_4": "Asamugghātagatāti tasmiṃ tasmiṃ santāne anuppattidhammataṃ anāpāditatāya samugghātaṃ samucchedaṃ na gatāti asamugghātagatā.",
  "tika-s0401t:1017_5": "Bhūmiladdhuppannaṃ nāmāti ettha laddhabhūmikaṃ bhūmiladdhanti vuttaṃ aggiāhito viya.",
  "tika-s0401t:1017_6": "Okāsakatuppannasaddepi ca aṭṭhasāliniyaṃ āgatanayena okāso kato etena kusalākusalakammena,",
  "tika-s0401t:1017_7": "okāso kato etassa vipākassāti ca duvidhatthepi evameva katasaddassa paranipāto veditabbo.",
  "tika-s0401t:1017_8": "Idha pana okāsakatuppannasaddena vipākasseva gahitattā “okāso kato etassa vipākassā”ti evaṃ viggaho daṭṭhabbo.",
  "tika-s0401t:1018_0": "Khaṇattayasamaṅgitāya samudācārappattaṃ samudācāruppannaṃ. Tenāha –",
  "tika-s0401t:1018_1": "“sampati vattamānaṃyevā”ti.",
  "tika-s0401t:1018_2": "Ārammaṇaṃ adhiggayha daḷhaṃ gahetvā pavattaṃ ārammaṇādhiggahituppannaṃ.",
  "tika-s0401t:1018_3": "Vikkhambhanappahānavasena appahīnā avikkhambhitā.",
  "tika-s0401t:1018_4": "Samucchedappahānavasena appahīnā asamugghātitā.",
  "tika-s0401t:1018_5": "Nimittaggāhavasena ārammaṇassa adhiggahitattā taṃ ārammaṇaṃ anussaritānussaritakkhaṇe kilesuppattihetubhāvena",
  "tika-s0401t:1018_6": "upatiṭṭhanato adhiggahitameva nāmaṃ hotīti āha –",
  "tika-s0401t:1018_7": "“ārammaṇassa adhiggahitattā”ti.",
  "tika-s0401t:1018_8": "Ettha ca āhaṭakhīrarukkho viya nimittaggāhavasena adhiggahitaṃ ārammaṇaṃ,",
  "tika-s0401t:1018_9": "anāhaṭakhīrarukkho viya avikkhambhitatāya antogatakilesaārammaṇaṃ daṭṭhabbaṃ.",
  "tika-s0401t:1018_10": "Nimittaggāhikā avikkhambhitakilesā vā puggalā vā āhaṭānāhaṭakhīrarukkhasadisā.",
  "tika-s0401t:1018_11": "Purimanayenevāti avikkhambhituppanne vuttanayeneva.",
  "tika-s0401t:1018_12": "Vitthāretabbanti “imasmiṃ nāma ṭhāne nuppajjissantī”ti na vattabbā. Kasmā?",
  "tika-s0401t:1018_13": "Asamugghātitattā.",
  "tika-s0401t:1018_14": "Yathā kiṃ?",
  "tika-s0401t:1018_15": "Yathā sace khīrarukkhaṃ kuṭhāriyā āhaneyyuṃ,",
  "tika-s0401t:1018_16": "imasmiṃ nāma ṭhāne khīraṃ na nikkhameyyāti na vattabbaṃ, evaṃ.",
  "tika-s0401t:1018_17": "Idaṃ asamugghātituppannaṃ nāmāti evaṃ yojetvā vitthāretabbaṃ.",
  "tika-s0401t:1019_0": "Imesu uppannesūti yathāvuttesu aṭṭhasu uppannesu.",
  "tika-s0401t:1019_1": "Idaṃ na maggavajjhaṃ appahātabbavatthuttā.",
  "tika-s0401t:1019_2": "Maggavajjhaṃ maggena paheyyavatthuttā.",
  "tika-s0401t:1019_3": "Rattoti rāgena samannāgato.",
  "tika-s0401t:1019_4": "Esa nayo duṭṭho mūḷhoti etthāpi.",
  "tika-s0401t:1019_5": "Vinibaddhoti mānasaṃyojanena virūpaṃ nibandhito.",
  "tika-s0401t:1019_6": "Parāmaṭṭhoti diṭṭhiparāmāsena dhammasabhāvaṃ atikkamma parato āmaṭṭho.",
  "tika-s0401t:1019_7": "Aniṭṭhaṅgatoti niṭṭhaṃ agato,",
  "tika-s0401t:1019_8": "saṃsayāpannoti attho.",
  "tika-s0401t:1019_9": "Thāmagatoti anusayavasena daḷhataṃ upagato.",
  "tika-s0401t:1019_10": "Yuganaddhāti pahātabbappahāyakayuge naddhā viya vattanakā ekakālikattā.",
  "tika-s0401t:1019_11": "Saṃkilesikāti saṃkilesadhammasahitā.",
  "tika-s0401t:1020_0": "Pāḷiyanti paṭisambhidāpāḷiyaṃ.",
  "tika-s0401t:1020_1": "Tikālikesupi kilesesu vāyāmābhāvadassanatthaṃ ajātaphalataruṇarukkho pāḷiyaṃ nidassito,",
  "tika-s0401t:1020_2": "aṭṭhakathāyaṃ pana jāto satto asamudāhaṭakileso nāma natthīti “jātaphalarukkhena dīpetabba”nti vatvā tamatthaṃ vivarituṃ “yathā hī”tiādi vuttaṃ.",
  "tika-s0401t:1020_3": "Atha vā maggena pahīnakilesānameva atītādibhedena tidhā navattabbataṃ pākaṭaṃ kātuṃ ajātaphalarukkho upamāvasena pāḷiyaṃ ābhato,",
  "tika-s0401t:1020_4": "atītādīnaṃ appahīnatādassanatthampi “jātaphalarukkhena dīpetabba”nti aṭṭhakathāyaṃ vuttaṃ.",
  "tika-s0401t:1020_5": "Tattha yathā acchinne rukkhe nibbattanārahāni phalāni chinne anuppajjamānāni kadāci sasabhāvāni ahesuṃ, honti,",
  "tika-s0401t:1020_6": "bhavissanti vāti atītādibhāvena na vattabbāni,",
  "tika-s0401t:1020_7": "evaṃ maggena pahīnakilesā ca daṭṭhabbā magge anuppanne uppattirahānaṃ uppanne sabbena sabbaṃ abhāvato.",
  "tika-s0401t:1020_8": "Yathā ca chede asati phalāni uppajjissantīti chedanassa sātthakatā,",
  "tika-s0401t:1020_9": "evaṃ maggabhāvanāya ca sātthakatā yojetabbā.",
  "tika-s0401t:1020_10": "Nāpi na pajahatīti uppajjanārahānaṃ pajahanato vuttaṃ.",
  "tika-s0401t:1020_11": "Uppajjitvāti lakkhaṇe tvā- saddo.",
  "tika-s0401t:1020_12": "Maggassa uppajjanakiriyāya hi samudayappahānanibbānasachikaraṇakiriyā viya khandhānaṃ parijānanakiriyā lakkhīyati.",
  "tika-s0401t:1021_0": "Tepi pajahatiyevāti ye tehi kilesehi janetabbā upādinnakkhandhā,",
  "tika-s0401t:1021_1": "tepi pajahatiyeva tannimittassa abhisaṅkhāraviññāṇassa nirodhanato. Tenāha –",
  "tika-s0401t:1021_2": "“vuttampi ceta”ntiādi.",
  "tika-s0401t:1021_3": "Abhisaṅkhāraviññāṇassa nirodhenāti kammaviññāṇassa anuppattidhammatāpādanena.",
  "tika-s0401t:1021_4": "Etthāti etasmiṃ sotāpattimaggañāṇe hetubhūte.",
  "tika-s0401t:1021_5": "Eteti nāmarūpasaññitā saṅkhārā.",
  "tika-s0401t:1021_6": "Sabbabhavehi vuṭṭhātiyevātipi vadantīti arahattamaggo sabbabhavehi vuṭṭhātiyevāti vadanti taduppattito uddhaṃ bhavūpapattiyā kilesassapi abhāvato.",
  "tika-s0401t:1022_0": "Ekacittakkhaṇikattā maggassāti adhippāyena “kathaṃ anuppannānaṃ…pe…",
  "tika-s0401t:1022_1": "ṭhitiyā bhāvanā hotī”ti pucchati.",
  "tika-s0401t:1022_2": "Maggappavattiyāyeva ubhayakiccasiddhito āha –",
  "tika-s0401t:1022_3": "“maggappavattiyāyevā”ti.",
  "tika-s0401t:1022_4": "Maggo hītiādinā tamatthaṃ vivarati.",
  "tika-s0401t:1022_5": "Anuppanno nāma vuccati,",
  "tika-s0401t:1022_6": "tasmā tassa bhāvanā anuppannānaṃ uppādāya bhāvanā vuttāti yojetabbā.",
  "tika-s0401t:1022_7": "Vattuṃ vaṭṭatīti yāvatā maggassa pavattiyeva ṭhiti,",
  "tika-s0401t:1022_8": "tattakāneva nibbattitalokuttarāni.",
  "tika-s0401t:1023_0": "398- 401.",
  "tika-s0401t:1023_1": "Kattukamyatāchandaṃ adhipatiṃ karitvā paṭiladdhasamādhi chandasamādhīti āha –",
  "tika-s0401t:1023_2": "“chandaṃ nissāya pavatto samādhi chandasamādhī”ti padhānasaṅkhārāti catukiccasādhakassa sammappadhānavīriyassetaṃ adhivacanaṃ. Tenāha –",
  "tika-s0401t:1023_3": "“padhānabhūtā saṅkhārā padhānasaṅkhārā”ti.",
  "tika-s0401t:1023_4": "Tattha padhānabhūtāti vīriyabhūtā.",
  "tika-s0401t:1023_5": "Saṅkhatasaṅkhārādinivattanatthaṃ padhānaggahaṇanti.",
  "tika-s0401t:1023_6": "Atha vā taṃ taṃ visesaṃ saṅkharotīti saṅkhāro,",
  "tika-s0401t:1023_7": "sabbaṃ vīriyaṃ.",
  "tika-s0401t:1023_8": "Tattha catukiccasādhakato sesanivattanatthaṃ padhānaggahaṇanti,",
  "tika-s0401t:1023_9": "padhānabhūtā seṭṭhabhūtāti attho.",
  "tika-s0401t:1023_10": "Catubbidhassa pana vīriyassa adhippetattā bahuvacananiddeso kato.",
  "tika-s0401t:1023_11": "Tehi dhammehīti chandasamādhinā padhānasaṅkhārehi ca.",
  "tika-s0401t:1023_12": "Iddhipādanti ettha ijjhatīti iddhi,",
  "tika-s0401t:1023_13": "samijjhati nipphajjatīti attho.",
  "tika-s0401t:1023_14": "Ijjhanti vā etāya sattā iddhā vuddhā ukkaṃsagatā hontītipi iddhi.",
  "tika-s0401t:1023_15": "Paṭhamenatthena iddhi eva pādo iddhipādo,",
  "tika-s0401t:1023_16": "iddhikoṭṭhāsoti attho.",
  "tika-s0401t:1023_17": "Dutiyenatthena iddhiyā pādoti iddhipādo,",
  "tika-s0401t:1023_18": "pādoti patiṭṭhā,",
  "tika-s0401t:1023_19": "adhigamūpāyoti attho.",
  "tika-s0401t:1023_20": "Tena hi yasmā uparūparivisesasaṅkhātaṃ iddhiṃ pajjanti pāpuṇanti,",
  "tika-s0401t:1023_21": "tasmā pādoti vuccati. Tenāha –",
  "tika-s0401t:1023_22": "“iddhiyā pādaṃ,",
  "tika-s0401t:1023_23": "iddhibhūtaṃ vā pādaṃ iddhipāda”nti.",
  "tika-s0401t:1024_0": "Atha vā iddhipādanti nipphattipariyāyena ijjhanaṭṭhena,",
  "tika-s0401t:1024_1": "ijjhanti etāya sattā iddhā vuddhā ukkaṃsagatā hontīti iminā vā pariyāyena iddhīti saṅkhaṃ gatānaṃ upacārajjhānādikusalacittasampayuttānaṃ",
  "tika-s0401t:1024_2": "chandasamādhipadhānasaṅkhārānaṃ adhiṭṭhānaṭṭhena pādabhūtaṃ sesacittacetasikarāsinti attho.",
  "tika-s0401t:1024_3": "Teneva iddhipādavibhaṅge “iddhipādoti tathābhūtassa vedanākkhandho…pe…",
  "tika-s0401t:1024_4": "viññāṇakkhandho”ti vuttaṃ.",
  "tika-s0401t:1024_5": "Sā eva ca tathāvuttā iddhi yasmā heṭṭhimā heṭṭhimā uparimāya uparimāya tayo chandasamādhippadhānasaṅkhārā pādabhūtā adhiṭṭhānabhūtā,",
  "tika-s0401t:1024_6": "tasmā vuttaṃ “iddhibhūtaṃ vā pāda”nti.",
  "tika-s0401t:1024_7": "Tathā heṭṭhā dhammā iddhipi honti iddhipādāpi,",
  "tika-s0401t:1024_8": "sesā pana sampayuttakā cattāro khandhā iddhipādāyeva.",
  "tika-s0401t:1024_9": "Vīriyacittavīmaṃsāsamādhippadhānasaṅkhārasaṅkhātāpi tayo tayo dhammā iddhipi honti iddhipādāpi,",
  "tika-s0401t:1024_10": "sesā pana sampayuttakā cattāro khandhā iddhipādāyeva.",
  "tika-s0401t:1025_0": "Apica pubbabhāgo pubbabhāgo iddhipādo nāma,",
  "tika-s0401t:1025_1": "paṭilābho paṭilābho iddhi nāmāti veditabbā.",
  "tika-s0401t:1025_2": "Ayamattho upacārena vā vipassanāya vā dīpetabbo.",
  "tika-s0401t:1025_3": "Paṭhamajjhānaparikammañhi iddhipādo nāma,",
  "tika-s0401t:1025_4": "paṭhamajjhānaṃ iddhi nāma.",
  "tika-s0401t:1025_5": "Dutiyajhāna…",
  "tika-s0401t:1025_6": "tatiyajhāna…",
  "tika-s0401t:1025_7": "catutthajhāna…",
  "tika-s0401t:1025_8": "ākāsānañcāyatana…",
  "tika-s0401t:1025_9": "viññāṇañcāyatana…",
  "tika-s0401t:1025_10": "ākiñcaññāyatana…",
  "tika-s0401t:1025_11": "nevasaññānāsaññāyatanaparikammaṃ iddhipādo nāma,",
  "tika-s0401t:1025_12": "nevasaññānāsaññāyatanaṃ iddhi nāma.",
  "tika-s0401t:1025_13": "Sotāpattimaggassa vipassanā iddhipādo nāma,",
  "tika-s0401t:1025_14": "sotāpattimaggo iddhi nāma.",
  "tika-s0401t:1025_15": "Sakadāgāmi- anāgāmi-",
  "tika-s0401t:1025_16": "arahattamaggassa vipassanā iddhipādo nāma,",
  "tika-s0401t:1025_17": "arahattamaggo iddhi nāma.",
  "tika-s0401t:1025_18": "Paṭilābhenapi dīpetuṃ vaṭṭatiyeva.",
  "tika-s0401t:1025_19": "Paṭhamajjhānañhi iddhipādo nāma,",
  "tika-s0401t:1025_20": "dutiyajjhānaṃ iddhi nāma.",
  "tika-s0401t:1025_21": "Dutiyajjhānaṃ iddhipādo nāma,",
  "tika-s0401t:1025_22": "tatiyajjhānaṃ iddhi nāma…pe…",
  "tika-s0401t:1025_23": "anāgāmimaggo iddhipādo nāma,",
  "tika-s0401t:1025_24": "arahattamaggo iddhi nāma.",
  "tika-s0401t:1026_0": "Sesesupīti vīriyasamādhiādīsupi.",
  "tika-s0401t:1026_1": "Tattha hi vīriyaṃ, cittaṃ,",
  "tika-s0401t:1026_2": "vīmaṃsaṃ adhipatiṃ karitvā paṭiladdhasamādhi vīriyasamādhi,",
  "tika-s0401t:1026_3": "cittasamādhi,",
  "tika-s0401t:1026_4": "vīmaṃsāsamādhīti attho veditabbo.",
  "tika-s0401t:1026_5": "Chandādīsu ekanti chandādīsu catūsu ādito vuttattā ādibhūtaṃ ekaṃ padhānaṃ chandanti adhippāyo.",
  "tika-s0401t:1026_6": "Tenevāha –",
  "tika-s0401t:1026_7": "“tadāssa paṭhamiddhipādo”ti.",
  "tika-s0401t:1026_8": "Evaṃ sesāpīti etena vīriyaṃ cittaṃ vīmaṃsaṃ nissāya vipassanaṃ vaḍḍhetvā arahattaṃ pāpuṇantānaṃ vasena dutiyavīriyiddhipādādayo yojetabbāti dasseti.",
  "tika-s0401t:1026_9": "Iminā hi suttantena catunnaṃ bhikkhūnaṃ matthakappattaṃ kammaṭṭhānaṃ dassitaṃ.",
  "tika-s0401t:1026_10": "Eko hi bhikkhu chandaṃ avassayati,",
  "tika-s0401t:1026_11": "kattukamyatākusaladhammacchandena atthanipphattiyaṃ sati “ahaṃ lokuttaradhammaṃ nibbattessāmi,",
  "tika-s0401t:1026_12": "natthi mayhaṃ etassa nibbattane bhāro”ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammaṃ nibbatteti.",
  "tika-s0401t:1026_13": "Eko vīriyaṃ avassayati,",
  "tika-s0401t:1026_14": "eko cittaṃ,",
  "tika-s0401t:1026_15": "eko paññaṃ avassayati,",
  "tika-s0401t:1026_16": "paññāya atthanipphattiyaṃ sati “ahaṃ lokuttaradhammaṃ nibbattessāmi,",
  "tika-s0401t:1026_17": "natthi mayhaṃ etassa nibbattane bhāro”ti paññaṃ jeṭṭhakaṃ paññaṃ dhuraṃ paññaṃ pubbaṅgamaṃ katvā lokuttaradhammaṃ nibbatteti.",
  "tika-s0401t:1027_0": "Kathaṃ?",
  "tika-s0401t:1027_1": "Yathā hi catūsu amaccaputtesu ṭhānantaraṃ patthetvā vicarantesu eko upaṭṭhānaṃ avassayati,",
  "tika-s0401t:1027_2": "eko sūrabhāvaṃ,",
  "tika-s0401t:1027_3": "eko jātiṃ,",
  "tika-s0401t:1027_4": "eko mantaṃ. Kathaṃ?",
  "tika-s0401t:1027_5": "Tesu hi paṭhamo upaṭṭhāne appamādakāritāya atthanipphattiyā sati labbhamānaṃ “lacchāmetaṃ ṭhānantara”nti upaṭṭhānaṃ avassayati.",
  "tika-s0401t:1027_6": "Dutiyo upaṭṭhāne appamattopi “ekacco saṅgāme paccupaṭṭhite saṇṭhātuṃ na sakkoti,",
  "tika-s0401t:1027_7": "avassaṃ pana rañño paccanto kuppissati,",
  "tika-s0401t:1027_8": "tasmiṃ kuppite rathassa purato kammaṃ katvā rājānaṃ ārādhetvā āharāpessāmetaṃ ṭhānantara”nti sūrabhāvaṃ avassayati.",
  "tika-s0401t:1027_9": "Tatiyo “sūrabhāvepi sati ekacco hīnajātiko hoti,",
  "tika-s0401t:1027_10": "jātiṃ sodhetvā ṭhānantaraṃ dento mayhaṃ dassatī”ti jātiṃ avassayati.",
  "tika-s0401t:1027_11": "Catuttho “jātimāpi eko amantanīyo hoti,",
  "tika-s0401t:1027_12": "mantena kattabbakicce uppanne āharāpessāmetaṃ ṭhānantara”nti mantaṃ avassayati.",
  "tika-s0401t:1027_13": "Te sabbepi attano attano avassayabalena ṭhānantarāni pāpuṇiṃsu.",
  "tika-s0401t:1028_0": "Tattha upaṭṭhāne appamatto hutvā ṭhānantaraṃ patto viya chandaṃ avassāya kattukamyatākusaladhammacchandena",
  "tika-s0401t:1028_1": "“atthanipphattiyaṃ sati ahaṃ lokuttaradhammaṃ nibbattessāmi,",
  "tika-s0401t:1028_2": "natthi mayhaṃ etassa nibbattane sāro”ti chandaṃ jeṭṭhakaṃ chandaṃ dhuraṃ chandaṃ pubbaṅgamaṃ katvā lokuttaradhammanibbattako",
  "tika-s0401t:1028_3": "daṭṭhabbo raṭṭhapālatthero viya.",
  "tika-s0401t:1028_4": "So hi āyasmā “chande sati kathaṃ nānujānissantī”ti sattāhampi bhattāni abhuñjitvā mātāpitaro anujānāpetvā",
  "tika-s0401t:1028_5": "pabbajitvā chandameva avassāya lokuttaradhammaṃ nibbattesi.",
  "tika-s0401t:1028_6": "Sūrabhāvena rājānaṃ ārādhetvā ṭhānantaraṃ patto viya vīriyaṃ jeṭṭhakaṃ vīriyaṃ dhuraṃ vīriyaṃ pubbaṅgamaṃ",
  "tika-s0401t:1028_7": "katvā lokuttaradhammanibbattako daṭṭhabbo soṇatthero viya.",
  "tika-s0401t:1028_8": "So hi āyasmā vīriyaṃ dhuraṃ katvā lokuttaradhammaṃ nibbattesi.",
  "tika-s0401t:1029_0": "Jātisampattiyā ṭhānantaraṃ pattoviya cittaṃ jeṭṭhakaṃ cittaṃ dhuraṃ cittaṃ pubbaṅgamaṃ katvā lokuttaradhammanibbattako daṭṭhabbo sambhūtatthero viya.",
  "tika-s0401t:1029_1": "So hi āyasmā cittaṃ jeṭṭhakaṃ cittaṃ dhuraṃ cittaṃ pubbaṅgamaṃ katvā lokuttaradhammaṃ nibbattesi.",
  "tika-s0401t:1029_2": "Mantaṃ avassāya ṭhānantaraṃ patto viya vīmaṃsaṃ jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ katvā",
  "tika-s0401t:1029_3": "lokuttaradhammanibbattako daṭṭhabbo thero mogharājā viya.",
  "tika-s0401t:1029_4": "So hi āyasmā vīmaṃsaṃ jeṭṭhakaṃ vīmaṃsaṃ dhuraṃ vīmaṃsaṃ pubbaṅgamaṃ katvā lokuttaradhammaṃ nibbattesi.",
  "tika-s0401t:1029_5": "Tassa hi bhagavā “suññato lokaṃ avekkhassū”ti suññatākathaṃ kathesi.",
  "tika-s0401t:1029_6": "Paññānissitamānaniggahatthañca dvikkhattuṃ pucchito pañhaṃ na kathesi.",
  "tika-s0401t:1029_7": "Ettha ca punappunaṃ chanduppādanaṃ tosanaṃ viya hotīti chandassa upaṭṭhānasadisatā vuttā,",
  "tika-s0401t:1029_8": "thāmabhāvato vīriyassa sūrattasadisatā,",
  "tika-s0401t:1029_9": "“chadvārādhipati rājā”ti vacanato pubbaṅgamatā cittassa visiṭṭhajātisadisatā.",
  "tika-s0401t:1030_0": "402- 406.",
  "tika-s0401t:1030_1": "Attano saddhādhureti attano saddhākicce saddahanakiriyāya.",
  "tika-s0401t:1030_2": "Indaṭṭhaṃ kāretīti anuvattanavasena sampayuttadhammesu indaṭṭhaṃ kāreti,",
  "tika-s0401t:1030_3": "tasmā ādhipateyyaṭṭhena saddhā eva indriyanti saddhindriyaṃ.",
  "tika-s0401t:1030_4": "Tathā vīriyādīnaṃ sakasakakiccesūti āha –",
  "tika-s0401t:1030_5": "“vīriyindriyādīsupi eseva nayo”ti.",
  "tika-s0401t:1030_6": "Visodhentoti vipakkhavivajjanasapakkhanisevanasarikkhūpanissayasaṅgaṇhanalakkhaṇehi tīhi kāraṇehi visodhanavasena sodhento.",
  "tika-s0401t:1031_0": "Assaddhe puggale parivajjayatoti buddhādīsu pasādasinehābhāvena saddhārahite lūkhapuggale sabbaso vajjayato.",
  "tika-s0401t:1031_1": "Saddhe puggale sevatoti buddhādīsu saddhādhimutte vakkalittherasadise sevato.",
  "tika-s0401t:1031_2": "Pasādanīyeti pasādāvahe sampasādanīyasuttādike.",
  "tika-s0401t:1031_3": "Paccavekkhatoti pāḷito atthato ca pati pati avekkhantassa cintentassa.",
  "tika-s0401t:1031_4": "Visujjhatīti paṭipakkhamalavigamato paccayavasena sabhāvasaṃsuddhito visuddhaphalanibbattito ca saddhindriyaṃ visujjhati.",
  "tika-s0401t:1031_5": "Esa nayo sesesupi.",
  "tika-s0401t:1031_6": "Sammappadhāneti sammappadhānappaṭisaṃyutte suttante.",
  "tika-s0401t:1031_7": "Esa nayo sesesupi.",
  "tika-s0401t:1031_8": "Jhānavimokkheti paṭhamajjhānādijjhānāni ceva paṭhamavimokkhādivimokkhe ca.",
  "tika-s0401t:1031_9": "Kāmañcettha jhānāniyeva vimokkhā,",
  "tika-s0401t:1031_10": "pavattiākāravasena pana visuṃ gahaṇaṃ.",
  "tika-s0401t:1032_0": "Gambhīrañāṇacariyanti gambhīrānaṃ ñāṇānaṃ pavattiṭṭhānaṃ. Tenāha –",
  "tika-s0401t:1032_1": "“saṇhasukhuma”ntiādi.",
  "tika-s0401t:1032_2": "Khandhantaranti sabhāvajātibhūmiādivasena khandhānaṃ nānattaṃ.",
  "tika-s0401t:1032_3": "Esa nayo sesesupi.",
  "tika-s0401t:1032_4": "Akatābhinivesoti pubbe akatabhāvanābhiniveso.",
  "tika-s0401t:1032_5": "Saddhādhurādīsūti saddhādhure paññādhure ca.",
  "tika-s0401t:1032_6": "Avasāneti bhāvanāpariyosāne.",
  "tika-s0401t:1032_7": "Vivaṭṭetvāti saṅkhārārammaṇato vivaṭṭetvā nibbānaṃ ārammaṇaṃ katvā.",
  "tika-s0401t:1032_8": "Arahattaṃ gaṇhātīti maggaparamparāya arahattaṃ gaṇhāti.",
  "tika-s0401t:1032_9": "Akampiyaṭṭhenāti paṭipakkhehi akampiyabhāvena.",
  "tika-s0401t:1032_10": "Etenevassa sampayuttadhammesu thirabhāvopi vibhāvito daṭṭhabbo.",
  "tika-s0401t:1032_11": "Na hi sampayuttadhammesu thirabhāvena vinā paṭipakkhehi akampiyatā sambhavati.",
  "tika-s0401t:1032_12": "Sampayuttadhammesu thirabhāveneva hi akusalānaṃ abyākatānañca nesaṃ balavabhāvūpapatti.",
  "tika-s0401t:1032_13": "Assaddhiyeti assaddhiyahetu.",
  "tika-s0401t:1032_14": "Nimittatthe hetaṃ bhummavacanaṃ.",
  "tika-s0401t:1032_15": "Esa nayo sesesupi.",
  "tika-s0401t:1033_0": "418.",
  "tika-s0401t:1033_1": "Ādipadānanti satiādipadānaṃ.",
  "tika-s0401t:1033_2": "Saraṇaṭṭhenāti cirakatacirabhāsitānaṃ anussaraṇaṭṭhena.",
  "tika-s0401t:1033_3": "Upaṭṭhānalakkhaṇāti kāyādīsu asubhākārādisallakkhaṇamukhena tattha upatiṭṭhanasabhāvā.",
  "tika-s0401t:1033_4": "Upatiṭṭhanañca ārammaṇaṃ upagantvā ṭhānaṃ,",
  "tika-s0401t:1033_5": "avissajjanaṃ vā ārammaṇassa.",
  "tika-s0401t:1033_6": "Apilāpanalakkhaṇāti asammussanasabhāvā,",
  "tika-s0401t:1033_7": "udake alābu viya ārammaṇe plavitvā gantuṃ appadānaṃ,",
  "tika-s0401t:1033_8": "pāsāṇassa viya niccalassa ārammaṇassa ṭhapanaṃ sāraṇaṃ asammuṭṭhakaraṇaṃ apilāpanaṃ.",
  "tika-s0401t:1033_9": "Sāpateyyanti santakaṃ.",
  "tika-s0401t:1033_10": "Apilāpanaṃ asammuṭṭhaṃ karoti apilāpeti,",
  "tika-s0401t:1033_11": "sāyaṃ pātañca rājānaṃ issariyasampattiṃ sallakkhāpeti sāretīti attho.",
  "tika-s0401t:1033_12": "Kaṇhasukkasappaṭibhāge dhammeti kaṇhasukkasaṅkhāte sappaṭibhāge dhamme.",
  "tika-s0401t:1033_13": "Kaṇho hi dhammo sukkena,",
  "tika-s0401t:1033_14": "sukko ca kaṇhena sappaṭibhāgo. Vitthāra-",
  "tika-s0401t:1033_15": "saddo ādisaddattho.",
  "tika-s0401t:1033_16": "Tena “ime cattāro dhammā sammappadhānā,",
  "tika-s0401t:1033_17": "ime cattāro iddhipādā,",
  "tika-s0401t:1033_18": "imāni pañcindriyāni,",
  "tika-s0401t:1033_19": "imāni pañca balāni,",
  "tika-s0401t:1033_20": "ime satta bojjhaṅgā,",
  "tika-s0401t:1033_21": "ayaṃ ariyo aṭṭhaṅgiko maggo,",
  "tika-s0401t:1033_22": "ayaṃ samatho,",
  "tika-s0401t:1033_23": "ayaṃ vipassanā,",
  "tika-s0401t:1033_24": "ayaṃ vijjā,",
  "tika-s0401t:1033_25": "ayaṃ vimutti,",
  "tika-s0401t:1033_26": "ime lokuttaradhammāti evaṃ kho, mahārāja,",
  "tika-s0401t:1033_27": "apilāpanalakkhaṇā satī”ti imaṃ pāḷisesaṃ saṅgaṇhāti.",
  "tika-s0401t:1033_28": "Therenāti nāgasenattherena.",
  "tika-s0401t:1033_29": "So hi dhammānaṃ kiccaṃ lakkhaṇaṃ katvā asseti “apilāpanalakkhaṇā sati,",
  "tika-s0401t:1033_30": "ākoṭanalakkhaṇo vitakko”tiādinā.",
  "tika-s0401t:1033_31": "Evañhi dhammā subodhā hontīti.",
  "tika-s0401t:1033_32": "Sammosapaccanīkaṃ kiccaṃ asammoso,",
  "tika-s0401t:1033_33": "na sammosābhāvamattanti āha –",
  "tika-s0401t:1033_34": "“asammosarasā vā”ti.",
  "tika-s0401t:1033_35": "Yassa dhammassa balena sampayuttadhammā ārammaṇābhimukhā bhavanti, sā sati.",
  "tika-s0401t:1033_36": "Tasmā sā tesaṃ ārammaṇābhimukhabhāvaṃ paccupaṭṭhāpesi,",
  "tika-s0401t:1033_37": "sayaṃ vā ārammaṇābhimukhabhāvena paccupatiṭṭhatīti vuttaṃ –",
  "tika-s0401t:1033_38": "“gocarābhimukhībhāvapaccupaṭṭhānā”ti.",
  "tika-s0401t:1033_39": "Sammā pasattho bojjhaṅgoti sambojjhaṅgo.",
  "tika-s0401t:1033_40": "Bodhiyā vakkhamānāya dhammasāmaggiyā,",
  "tika-s0401t:1033_41": "bodhissa vā ariyasāvakassa aṅgoti bojjhaṅgo.",
  "tika-s0401t:1033_42": "Yā hītiādinā tameva saṅkhepato vuttamatthaṃ vivarati.",
  "tika-s0401t:1033_43": "“Yā hi ayaṃ dhammasāmaggī”ti etassa “bodhīti vuccatī”ti iminā sambandho.",
  "tika-s0401t:1033_44": "Dhammasāmaggiyāti dhammasamūhena,",
  "tika-s0401t:1033_45": "yāya dhammasāmaggiyāti sambandho.",
  "tika-s0401t:1033_46": "Patiṭṭhānāyūhanā oghataraṇasuttavaṇṇanāyaṃ “kilesavasena patiṭṭhānaṃ,",
  "tika-s0401t:1033_47": "abhisaṅkhāravasena āyūhanā.",
  "tika-s0401t:1033_48": "Taṇhā diṭṭhivasena patiṭṭhānaṃ,",
  "tika-s0401t:1033_49": "avasesakilesābhisaṅkhārehi āyūhanā.",
  "tika-s0401t:1033_50": "Taṇhāvasena patiṭṭhānaṃ,",
  "tika-s0401t:1033_51": "diṭṭhivasena āyūhanā.",
  "tika-s0401t:1033_52": "Sassatadiṭṭhiyā patiṭṭhānaṃ,",
  "tika-s0401t:1033_53": "ucchedadiṭṭhiyā āyūhanā.",
  "tika-s0401t:1033_54": "Līnavasena patiṭṭhānaṃ,",
  "tika-s0401t:1033_55": "uddhaccavasena āyūhanā.",
  "tika-s0401t:1033_56": "Kāmasukhallikānuyogavasena patiṭṭhānaṃ,",
  "tika-s0401t:1033_57": "attakilamathānuyogavasena āyūhanā.",
  "tika-s0401t:1033_58": "Sabbākusalābhisaṅkhāravasena patiṭṭhānaṃ,",
  "tika-s0401t:1033_59": "sabbalokiyakusalābhisaṅkhāravasena āyūhanā”ti evaṃ vuttesu sattasu pakāresu idha avuttānaṃ vasena veditabbā.",
  "tika-s0401t:1033_60": "Paṭipakkhabhūtāyāti ettha līnappatiṭṭhānakāmasukhallikānuyogaucchedābhinivesānaṃ dhammavicayavīriyapītippadhānā dhammasāmaggī paṭipakkho,",
  "tika-s0401t:1033_61": "uddhaccāyūhanaattakilamathānuyogasassatābhinivesānaṃ passaddhisamādhiupekkhāpadhānā dhammasāmaggī paṭipakkho.",
  "tika-s0401t:1033_62": "Sati pana ubhayatthāpi icchitabbā.",
  "tika-s0401t:1033_63": "Tathā hi sā “sabbatthikā”ti vuttā.",
  "tika-s0401t:1034_0": "Kilesasantānaniddāya uṭṭhahatīti etena sikhāppattavipassanāya sahagatānampi satiādīnaṃ bojjhaṅgabhāvaṃ dasseti.",
  "tika-s0401t:1034_1": "Vuṭṭhānagāminivipassanā hi kilese nirodhentī eva pavattatīti.",
  "tika-s0401t:1034_2": "Cattāri vātiādinā pana maggaphalasahagatānaṃ bojjhaṅgabhāvaṃ dasseti.",
  "tika-s0401t:1034_3": "Sattahi bojjhaṅgehi bhāvitehi saccappaṭivedho hotīti kathamidaṃ jānitabbanti codanaṃ sandhāyāha –",
  "tika-s0401t:1034_4": "“yathāhā”tiādi.",
  "tika-s0401t:1034_5": "Jhānaṅgamaggaṅgādayo viyāti etena bodhibojjhaṅgasaddānaṃ samudāyāvayavavisayataṃ dasseti.",
  "tika-s0401t:1034_6": "Senaṅgarathaṅgādayo viyāti etena puggalapaññattiyā avijjamānapaññattibhāvaṃ dasseti.",
  "tika-s0401t:1035_0": "Bodhāya saṃvattantīti bojjhaṅgāti kāraṇattho aṅgasaddoti katvā vuttaṃ.",
  "tika-s0401t:1035_1": "Bujjhantīti bodhiyo,",
  "tika-s0401t:1035_2": "bodhiyo eva aṅgāni bojjhaṅgānīti vuttaṃ –",
  "tika-s0401t:1035_3": "“bujjhantīti bojjhaṅgā”ti.",
  "tika-s0401t:1035_4": "Vipassanādīnaṃ kāraṇādīnaṃ bujjhitabbānañca saccānaṃ anurūpaṃ paccakkhabhāvena paṭimukhaṃ aviparītatāya",
  "tika-s0401t:1035_5": "sammā ca bujjhantīti evaṃ atthavisesadīpakehi upasaggehi “anubujjhantī”tiādi vuttaṃ.",
  "tika-s0401t:1035_6": "Bodhisaddo hi sabbavisesayuttabujjhanaṃ sāmaññena saṅgaṇhāti. Saṃ-",
  "tika-s0401t:1035_7": "saddo pasaṃsāyaṃ sundarabhāve ca dissatīti āha –",
  "tika-s0401t:1035_8": "“pasattho sundaro ca bojjhaṅgo sambojjhaṅgo”ti.",
  "tika-s0401t:1036_0": "Dhamme vicinatīti dhammavicayo.",
  "tika-s0401t:1036_1": "Tattha dhammeti catusaccadhamme tabbinimuttassa sabhāvadhammassa abhāvato.",
  "tika-s0401t:1036_2": "Tato eva so pavicayalakkhaṇo.",
  "tika-s0401t:1036_3": "Obhāsanarasoti visayobhāsanaraso.",
  "tika-s0401t:1036_4": "Asammuyhanākārena paccupatiṭṭhatīti asammohapaccupaṭṭhāno.",
  "tika-s0401t:1037_0": "Vīrassa bhāvo,",
  "tika-s0401t:1037_1": "kammaṃ vāti vīriyaṃ.",
  "tika-s0401t:1037_2": "Īrayitabbatoti pavattetabbato.",
  "tika-s0401t:1037_3": "Paggahalakkhaṇanti kosajjapakkhe patituṃ adatvā sampayuttadhammānaṃ paggahalakkhaṇaṃ.",
  "tika-s0401t:1037_4": "Tato eva sampayuttadhamme upatthambhanarasaṃ.",
  "tika-s0401t:1037_5": "Anosīdanaṃ asaṃsīdanaṃ.",
  "tika-s0401t:1038_0": "Pīṇayatīti tappeti.",
  "tika-s0401t:1038_1": "Pīṇanakiccena sampayuttadhammānaṃ viya taṃsamuṭṭhānapaṇītarūpehi kāyassābyapanaṃ.",
  "tika-s0401t:1038_2": "Pharaṇapītivasena hetaṃ lakkhaṇaṃ vuttaṃ,",
  "tika-s0401t:1038_3": "tathā rasoti.",
  "tika-s0401t:1038_4": "Udaggabhāvo odagyaṃ,",
  "tika-s0401t:1038_5": "taṃ paccupaṭṭhapetīti odagyapaccupaṭṭhānā.",
  "tika-s0401t:1038_6": "Ubbegapītivasena cetaṃ vuttaṃ.",
  "tika-s0401t:1039_0": "Kāyacittadarathappassambhanatoti kāyadarathassa cittadarathassa ca passambhanato vūpasamanato. Tenāha –",
  "tika-s0401t:1039_1": "“upasamalakkhaṇā”ti,",
  "tika-s0401t:1039_2": "kāyacittadarathānaṃ vūpasamanalakkhaṇāti attho.",
  "tika-s0401t:1039_3": "Kāyoti cettha vedanādayo tayo khandhā.",
  "tika-s0401t:1039_4": "Daratho sārambho,",
  "tika-s0401t:1039_5": "dukkhadomanassapaccayānaṃ uddhaccādikānaṃ kilesānaṃ,",
  "tika-s0401t:1039_6": "tathāpavattānaṃ vā catunnaṃ khandhānametaṃ adhivacanaṃ.",
  "tika-s0401t:1039_7": "Darathanimmaddanena pariḷāhaparipphandanavirahito sītibhāvo aparipphandanasītibhāvo.",
  "tika-s0401t:1040_0": "Sammā cittassa ṭhapanaṃ samādhānaṃ.",
  "tika-s0401t:1040_1": "Avikkhepo sampayuttānaṃ avikkhittatā.",
  "tika-s0401t:1040_2": "Yena sampayuttā avikkhittā honti,",
  "tika-s0401t:1040_3": "so dhammo avikkhepo.",
  "tika-s0401t:1040_4": "Avisāro attano eva avisaraṇabhāvo.",
  "tika-s0401t:1040_5": "Atha vā vikkhepappaṭipakkhatāya avikkhepalakkhaṇo.",
  "tika-s0401t:1040_6": "Nhānīyacuṇṇassa udakaṃ viya sampayuttadhammānaṃ sampiṇḍanakiccatāya avisārabhāvena lakkhitabbo avisāralakkhaṇo.",
  "tika-s0401t:1040_7": "Nivāte dīpacciṭṭhiti viya cetaso ṭhitibhāvena paccupatiṭṭhatīti cittaṭṭhitipaccupaṭṭhāno.",
  "tika-s0401t:1041_0": "Ajjhupekkhanatoti samappavattesu assesu sārathi viya sampayuttadhammānaṃ ajjhupekkhanato.",
  "tika-s0401t:1041_1": "Paṭisaṅkhānalakkhaṇāti majjhattabhāve ṭhatvā vīmaṃsanasaṅkhātappaṭisaṅkhānalakkhaṇā.",
  "tika-s0401t:1041_2": "Samavāhitalakkhaṇāti samaṃ avisamaṃ yathāsakakiccesu sampayuttadhammānaṃ pavattanalakkhaṇā.",
  "tika-s0401t:1041_3": "Udāsīnabhāvena pavattamānāpi sesasampayuttadhamme yathāsakakiccesu pavatteti,",
  "tika-s0401t:1041_4": "yathā rājā tuṇhī nisinnopi atthakaraṇe dhammaṭṭhe yathāsakaṃ kiccesu appamatto pavatteti.",
  "tika-s0401t:1041_5": "Alīnānuddhatappavattipaccayattā ūnādhikanivāraṇarasā.",
  "tika-s0401t:1041_6": "Pakkhapātupacchedanarasāti “idaṃ nihīnakiccaṃ hotu,",
  "tika-s0401t:1041_7": "idaṃ atirekatarakicca”nti evaṃ pakkhapātanavasena viya pavatti pakkhapāto,",
  "tika-s0401t:1041_8": "taṃ upacchindantī viya hotīti pakkhapātupacchedanarasā.",
  "tika-s0401t:1041_9": "Sampayuttadhammānaṃ sakasakakicce majjhattabhāvena paccupatiṭṭhatīti majjhattabhāvapaccupaṭṭhāno.",
  "tika-s0401t:1041_10": "Bojjhaṅgānaṃ uparūpari uppādanameva brūhanaṃ vaḍḍhanañcāti āha –",
  "tika-s0401t:1041_11": "“uppādetī”ti.",
  "tika-s0401t:1042_0": "Sati ca sampajaññañca satisampajaññaṃ,",
  "tika-s0401t:1042_1": "satipadhānaṃ vā sampajaññaṃ satisampajaññaṃ.",
  "tika-s0401t:1042_2": "Taṃ sabbattha satokāribhāvāvahattā satisambojjhaṅgassa uppādāya hoti.",
  "tika-s0401t:1042_3": "Yathā paccanīkadhammappahānaṃ anurūpadhammasevanā ca anuppannānaṃ kusalānaṃ dhammānaṃ uppādāya hoti,",
  "tika-s0401t:1042_4": "evaṃ satirahitapuggalavivajjanā,",
  "tika-s0401t:1042_5": "satokāripuggalasevanā,",
  "tika-s0401t:1042_6": "tattha ca yuttatā satisambojjhaṅgassa uppādāya hotīti imamatthaṃ dasseti,",
  "tika-s0401t:1042_7": "“satisampajañña”ntiādinā.",
  "tika-s0401t:1042_8": "Sattasu ṭhānesūti “abhikkante paṭikkante sampajānakārī hoti,",
  "tika-s0401t:1042_9": "ālokite vilokite sampajānakārī hoti,",
  "tika-s0401t:1042_10": "samiñjite pasārite sampajānakārī hoti,",
  "tika-s0401t:1042_11": "saṅghāṭipattacīvaradhāraṇe sampajānakārī hoti,",
  "tika-s0401t:1042_12": "asite pīte khāyite sāyite sampajānakārī hoti,",
  "tika-s0401t:1042_13": "uccārapassāvakamme sampajānakārī hoti,",
  "tika-s0401t:1042_14": "gate ṭhite nisinne sutte jāgarite bhāsite tuṇhībhāve sampajānakārī hotī”ti evaṃ vuttesu abhikkantādīsu sattasu ṭhānesu.",
  "tika-s0401t:1042_15": "Tissadattatthero nāma yo bodhimaṇḍe suvaṇṇasalākaṃ gahetvā “aṭṭhārasasu bhāsāsu katarabhāsāya dhammaṃ kathemī”ti parisaṃ padhāresi.",
  "tika-s0401t:1042_16": "Abhayattheroti dattābhayattheramāha.",
  "tika-s0401t:1042_17": "Abhinivesanti vipassanābhinivesaṃ.",
  "tika-s0401t:1043_0": "Paripucchakatāti pariyogāhetvā pucchakabhāvo.",
  "tika-s0401t:1043_1": "Ācariye payirupāsitvā pañcapi nikāye saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ,",
  "tika-s0401t:1043_2": "taṃ taṃ “idaṃ, bhante, kathaṃ,",
  "tika-s0401t:1043_3": "imassa ko attho”ti khandhāyatanādiatthaṃ pucchantassa hi dhammavicayasambojjhaṅgo uppajjati. Tenāha –",
  "tika-s0401t:1043_4": "“khandhadhātu…pe…",
  "tika-s0401t:1043_5": "bahulatā”ti.",
  "tika-s0401t:1044_0": "Vatthuvisadakiriyāti ettha cittacetasikānaṃ pavattiṭṭhānabhāvato sarīraṃ tappaṭibaddhāni cīvarādīni ca vatthūnīti adhippetāni.",
  "tika-s0401t:1044_1": "Tāni yathā cittassa sukhāvahāni honti,",
  "tika-s0401t:1044_2": "tathā karaṇaṃ tesaṃ visadakiriyā. Tenāha –",
  "tika-s0401t:1044_3": "“ajjhattikabāhirāna”ntiādi.",
  "tika-s0401t:1044_4": "Ussannadosanti vātapittādivasena upacitadosaṃ.",
  "tika-s0401t:1044_5": "Sedamalamakkhitanti sedena ceva jallikāsaṅkhātena sarīramalena ca makkhitaṃ. Ca-",
  "tika-s0401t:1044_6": "saddena aññampi sarīrassa pīḷāvahaṃ accāsanādiṃ saṅgaṇhāti.",
  "tika-s0401t:1044_7": "Senāsanaṃ vāti vā-",
  "tika-s0401t:1044_8": "saddena malaggahitapattādīnaṃ saṅgaho daṭṭhabbo.",
  "tika-s0401t:1044_9": "Paribhaṇḍakaraṇādīhīti ādi-",
  "tika-s0401t:1044_10": "saddena pattapacanādīnaṃ saṅgaho daṭṭhabbo.",
  "tika-s0401t:1044_11": "Avisadeti vatthumhi avisade sati,",
  "tika-s0401t:1044_12": "visayabhūte vā.",
  "tika-s0401t:1044_13": "Kathaṃ bhāvanamanuyuttassa tāni ajjhattikabāhiravatthūni visayo?",
  "tika-s0401t:1044_14": "Antarantarā pavattanakacittuppādavaseneva vuttaṃ.",
  "tika-s0401t:1044_15": "Te hi cittuppādā cittekaggatāya aparisuddhabhāvāya saṃvattanti.",
  "tika-s0401t:1044_16": "Cittacetasikesūti nissayādipaccayabhūtesu cittacetasikesu.",
  "tika-s0401t:1044_17": "Ñāṇampīti api-",
  "tika-s0401t:1044_18": "saddo sampiṇḍanattho.",
  "tika-s0401t:1044_19": "Tena “na kevalaṃ vatthuyeva,",
  "tika-s0401t:1044_20": "atha kho tasmiṃ aparisuddhe ñāṇampi aparisuddhaṃ hotī”ti nissayāparisuddhiyā taṃnissitāparisuddhi viya",
  "tika-s0401t:1044_21": "visayassa aparisuddhatāya visayino aparisuddhiṃ dasseti.",
  "tika-s0401t:1045_0": "Samabhāvakaraṇanti kiccato anūnādhikabhāvakaraṇaṃ.",
  "tika-s0401t:1045_1": "Saddhindriyaṃ balavaṃ hoti,",
  "tika-s0401t:1045_2": "saddheyyavatthusmiṃ paccayavasena adhimokkhakiccassa paṭutarabhāvena paññāya avisadatāya vīriyādīnañca sithilatādinā saddhindriyaṃ balavaṃ hoti. Tenāha –",
  "tika-s0401t:1045_3": "“itarāni mandānī”ti.",
  "tika-s0401t:1045_4": "Tatoti tasmā,",
  "tika-s0401t:1045_5": "saddhindriyassa balavabhāvato itaresañca mandattāti attho.",
  "tika-s0401t:1045_6": "Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ paggaho.",
  "tika-s0401t:1045_7": "Paggahova kiccaṃ paggahakiccaṃ.",
  "tika-s0401t:1045_8": "Kātuṃ na sakkotīti ānetvā sambandhitabbaṃ.",
  "tika-s0401t:1045_9": "Ārammaṇaṃ upagantvā ṭhānaṃ,",
  "tika-s0401t:1045_10": "anissajjanaṃ vā upaṭṭhānaṃ.",
  "tika-s0401t:1045_11": "Vikkhepappaṭipakkho,",
  "tika-s0401t:1045_12": "yena vā sampayuttā avikkhittā honti,",
  "tika-s0401t:1045_13": "so avikkhepo.",
  "tika-s0401t:1045_14": "Rūpagataṃ viya cakkhunā yena yāthāvato visayasabhāvaṃ passati,",
  "tika-s0401t:1045_15": "taṃ dassanakiccaṃ kātuṃ na sakkoti balavatā saddhindriyena adhibhūtattā.",
  "tika-s0401t:1045_16": "Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ ekadesatāvaseneva atthasiddhi,",
  "tika-s0401t:1045_17": "na aññathā.",
  "tika-s0401t:1045_18": "Tasmāti vuttamevatthaṃ kāraṇabhāvena paccāmasati.",
  "tika-s0401t:1045_19": "Tanti saddhindriyaṃ.",
  "tika-s0401t:1045_20": "Dhammasabhāvapaccavekkhaṇenāti yassa saddheyyassa vatthuno uḷāratādiguṇe adhimuccanassa sātisayappavattiyā saddhindriyaṃ balavaṃ jātaṃ,",
  "tika-s0401t:1045_21": "tassa paccayapaccayuppannatādivibhāgato yāthāvato vīmaṃsanena.",
  "tika-s0401t:1045_22": "Evañhi evaṃdhammatānayena yāthāvasarasato pariggayhamāne savipphāro adhimokkho na hoti “ayaṃ imesaṃ dhammānaṃ",
  "tika-s0401t:1045_23": "sabhāvo”ti parijānanavasena paññābyāpārassa sātisayattā.",
  "tika-s0401t:1045_24": "Dhuriyadhammesu hi yathā saddhāya balavabhāve paññāya mandabhāvo hoti,",
  "tika-s0401t:1045_25": "evaṃ paññāya balavabhāve saddhāya mandabhāvo hoti.",
  "tika-s0401t:1045_26": "Tena vuttaṃ –",
  "tika-s0401t:1045_27": "“taṃ dhammasabhāvapaccavekkhaṇena hāpetabba”nti.",
  "tika-s0401t:1046_0": "Tathā amanasikārenāti yenākārena bhāvanamanuyuñjantassa saddhindriyaṃ balavaṃ jātaṃ,",
  "tika-s0401t:1046_1": "tenākārena bhāvanāya ananuyuñjanatoti vuttaṃ hoti.",
  "tika-s0401t:1046_2": "Idha duvidhena saddhindriyassa balavabhāvo attano vā paccayavisesena kiccuttariyato vīriyādīnaṃ vā mandakiccatāya.",
  "tika-s0401t:1046_3": "Tattha paṭhamavikappe hāpanavidhi dassito,",
  "tika-s0401t:1046_4": "dutiyavikappe pana yathā manasikaroto vīriyādīnaṃ mandakiccatāya saddhindriyaṃ balavaṃ jātaṃ,",
  "tika-s0401t:1046_5": "tathā amanasikārena vīriyādīnaṃ paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ.",
  "tika-s0401t:1046_6": "Iminā nayena sesindriyesupi hāpanavidhi veditabbo.",
  "tika-s0401t:1047_0": "Vakkalittheravatthūti so hi āyasmā saddhādhimuttatāya katādhikāro satthu rūpadassanappasuto eva hutvā viharanto satthārā “kiṃ te, vakkali,",
  "tika-s0401t:1047_1": "iminā pūtikāyena diṭṭhena, yo kho, vakkali,",
  "tika-s0401t:1047_2": "dhammaṃ passati,",
  "tika-s0401t:1047_3": "so maṃ passatī”tiādinā nayena ovaditvā kammaṭṭhāne niyojitopi taṃ ananuyuñjanto paṇāmito attānaṃ vinipātetuṃ papātaṭṭhānaṃ abhiruhi.",
  "tika-s0401t:1047_4": "Atha naṃ satthā yathānisinnova obhāsavissajjanena attānaṃ dassetvā –",
  "tika-s0401t:1048_0": "“Pāmojjabahulo bhikkhu, pasanno buddhasāsane;",
  "tika-s0401t:1049_0": "Adhigacche padaṃ santaṃ, saṅkhārūpasamaṃ sukha”nti. –",
  "tika-s0401t:1050_0": "Gāthaṃ vatvā “ehi,",
  "tika-s0401t:1050_1": "vakkalī”ti āha.",
  "tika-s0401t:1050_2": "So teneva amatena abhisitto haṭṭhatuṭṭho hutvā vipassanaṃ paṭṭhapesi,",
  "tika-s0401t:1050_3": "saddhāya pana balavabhāvena vipassanāvīthiṃ na otari.",
  "tika-s0401t:1050_4": "Taṃ ñatvā bhagavā tassa indriyasamattappaṭipādanāya kammaṭṭhānaṃ sodhetvā adāsi.",
  "tika-s0401t:1050_5": "So satthārā dinnanaye ṭhatvā vipassanaṃ ussukkāpetvā maggappaṭipāṭiyā arahattaṃ pāpuṇi.",
  "tika-s0401t:1050_6": "Tena vuttaṃ –",
  "tika-s0401t:1050_7": "“vakkalittheravatthu cettha nidassana”nti.",
  "tika-s0401t:1050_8": "Etthāti saddhindriyassa adhimattabhāve sesindriyānaṃ sakiccākaraṇe.",
  "tika-s0401t:1050_9": "Itarakiccabhedanti upaṭṭhānādikiccavisesaṃ.",
  "tika-s0401t:1050_10": "Passaddhādīti ādi-",
  "tika-s0401t:1050_11": "saddena samādhiupekkhāsambojjhaṅgānaṃ saṅgaho.",
  "tika-s0401t:1050_12": "Hāpetabbanti yathā saddhindriyassa balavabhāvo dhammasabhāvapaccavekkhaṇena hāyati,",
  "tika-s0401t:1050_13": "evaṃ vīriyindriyassa adhimattatā passaddhiādibhāvanāya hāyati samādhipakkhiyattā tassā.",
  "tika-s0401t:1050_14": "Tathā hi samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa adhimattataṃ",
  "tika-s0401t:1050_15": "uddhaccapātato rakkhantī passaddhādibhāvanā ekaṃsato hāpeti.",
  "tika-s0401t:1050_16": "Tena vuttaṃ –",
  "tika-s0401t:1050_17": "“passaddhādibhāvanāya hāpetabba”nti.",
  "tika-s0401t:1051_0": "Soṇattherassa vatthūti sukhumālasoṇattherassa vatthu.",
  "tika-s0401t:1051_1": "So hi āyasmā satthu santike kammaṭṭhānaṃ gahetvā sītavane viharanto “mama sarīraṃ sukhumālaṃ,",
  "tika-s0401t:1051_2": "na ca sakkā sukheneva sukhaṃ adhigantuṃ,",
  "tika-s0401t:1051_3": "kilametvāpi samaṇadhammo kātabbo”ti ṭhānacaṅkamameva adhiṭṭhāya padhānamanuyuñjanto pādatalesu phoṭesu",
  "tika-s0401t:1051_4": "uṭṭhitesupi vedanaṃ ajjhupekkhitvā daḷhavīriyaṃ karonto accāraddhavīriyatāya visesaṃ nibbattetuṃ nāsakkhi.",
  "tika-s0401t:1051_5": "Satthā tattha gantvā vīṇūpamovādena ovaditvā vīriyasamatāyojanavidhiṃ dassento kammaṭṭhānaṃ visodhetvā gijjhakūṭaṃ gato.",
  "tika-s0401t:1051_6": "Theropi satthārā dinnanayena vīriyasamataṃ yojetvā bhāvento vipassanampi ussukkāpetvā arahatte patiṭṭhāsi.",
  "tika-s0401t:1051_7": "Tena vuttaṃ –",
  "tika-s0401t:1051_8": "“soṇattherassa vatthu dassetabba”nti.",
  "tika-s0401t:1051_9": "Sesesupīti satisamādhipaññindriyesupi.",
  "tika-s0401t:1052_0": "Samatanti saddhāpaññānaṃ aññamaññaṃ anūnādhikabhāvaṃ,",
  "tika-s0401t:1052_1": "tathā samādhivīriyānaṃ.",
  "tika-s0401t:1052_2": "Yathā hi saddhāpaññānaṃ visuṃ dhuriyadhammabhūtānaṃ kiccato aññamaññānativattanaṃ visesato icchitabbaṃ,",
  "tika-s0401t:1052_3": "yato nesaṃ samadhuratāya appanā sampajjati,",
  "tika-s0401t:1052_4": "evaṃ samādhivīriyānaṃ kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ",
  "tika-s0401t:1052_5": "antadvayapātābhāvena sammadeva appanā ijjhati.",
  "tika-s0401t:1052_6": "Balavasaddhotiādi byatirekamukhena vuttassevatthassa samatthanaṃ.",
  "tika-s0401t:1052_7": "Tassattho –",
  "tika-s0401t:1052_8": "yo balavatiyā saddhāya samannāgato avisadañāṇo,",
  "tika-s0401t:1052_9": "so mudhappasanno hoti,",
  "tika-s0401t:1052_10": "na aveccappasanno.",
  "tika-s0401t:1052_11": "Tathā hi avatthusmiṃ pasīdati seyyathāpi titthiyasāvakā.",
  "tika-s0401t:1052_12": "Kerāṭikapakkhanti sāṭheyyapakkhaṃ bhajati.",
  "tika-s0401t:1052_13": "Saddhāhīnāya paññāya atidhāvanto “deyyavatthupariccāgena vinā cittuppādamattenapi dānamayaṃ puññaṃ hotī”tiādīni",
  "tika-s0401t:1052_14": "parikappeti hetuppaṭirūpakehi vañcito,",
  "tika-s0401t:1052_15": "evaṃbhūto sukkhatakkaviluttacitto paṇḍitānaṃ vacanaṃ nādiyati,",
  "tika-s0401t:1052_16": "saññattiṃ na gacchati. Tenāha –",
  "tika-s0401t:1052_17": "“bhesajjasamuṭṭhito viya rogo atekiccho hotī”ti.",
  "tika-s0401t:1052_18": "Yathā cettha saddhāpaññānaṃ aññamaññaṃ samabhāvo atthāvaho,",
  "tika-s0401t:1052_19": "anatthāvaho visamabhāvo,",
  "tika-s0401t:1052_20": "evaṃ samādhivīriyānaṃ aññamaññaṃ avikkhepāvaho samabhāvo,",
  "tika-s0401t:1052_21": "itaro vikkhepāvaho cāti kosajjaṃ abhibhavati,",
  "tika-s0401t:1052_22": "tena appanaṃ na pāpuṇātīti adhippāyo.",
  "tika-s0401t:1052_23": "Uddhaccaṃ abhibhavatīti etthāpi eseva nayo.",
  "tika-s0401t:1052_24": "Taṃ ubhayanti saddhāpaññādvayaṃ samādhivīriyadvayañca.",
  "tika-s0401t:1052_25": "Samaṃ kattabbanti samarasaṃ kātabbaṃ.",
  "tika-s0401t:1053_0": "Samādhikammikassāti samathakammaṭṭhānikassa.",
  "tika-s0401t:1053_1": "Evanti evaṃ sante,",
  "tika-s0401t:1053_2": "saddhāya thokaṃ balavabhāve satīti attho.",
  "tika-s0401t:1053_3": "Saddahantoti “pathavī pathavīti manasikaraṇamattena kathaṃ jhānuppattī”ti acintetvā “addhā sammāsambuddhena",
  "tika-s0401t:1053_4": "vuttavidhi ijjhissatī”ti saddahanto saddhaṃ janento.",
  "tika-s0401t:1053_5": "Okappentoti ārammaṇaṃ anuppavisitvā viya adhimuccanavasena avakappento pakkhandanto.",
  "tika-s0401t:1053_6": "Ekaggatā balavatī vaṭṭati samādhippadhānattā jhānassa.",
  "tika-s0401t:1053_7": "Ubhinnanti samādhipaññānaṃ.",
  "tika-s0401t:1053_8": "Samādhikammikassa samādhino adhimattatā viya paññāya adhimattatāpi icchitabbāti āha –",
  "tika-s0401t:1053_9": "“samatāyapī”ti,",
  "tika-s0401t:1053_10": "samabhāvenapīti attho.",
  "tika-s0401t:1053_11": "Appanāti lokiyaappanā.",
  "tika-s0401t:1053_12": "Tathā hi “hotiyevā”ti sāsaṅkaṃ vadati.",
  "tika-s0401t:1053_13": "Lokuttarappanā pana tesaṃ samabhāveneva icchitā. Yathāha –",
  "tika-s0401t:1053_14": "“samathavipassanaṃ yuganaddhaṃ bhāvetī”ti.",
  "tika-s0401t:1054_0": "Yadi visesato saddhāpaññānaṃ samādhivīriyānañca samatāva icchitā,",
  "tika-s0401t:1054_1": "kathaṃ satīti āha –",
  "tika-s0401t:1054_2": "“sati pana sabbattha balavatī vaṭṭatī”ti.",
  "tika-s0401t:1054_3": "Sabbatthāti līnuddhaccapakkhikesu pañcasu indriyesu.",
  "tika-s0401t:1054_4": "Uddhaccapakkhike gaṇhanto “saddhāvīriyapaññāna”nti āha.",
  "tika-s0401t:1054_5": "Aññathāpīti ca gahetabbā siyā.",
  "tika-s0401t:1054_6": "Tathā hi kosajjapakkhikena ca samādhināicceva vuttaṃ,",
  "tika-s0401t:1054_7": "na “passaddhisamādhiupekkhāhī”ti.",
  "tika-s0401t:1054_8": "Sāti sati.",
  "tika-s0401t:1054_9": "Sabbesu rājakammesu niyutto sabbakammiko.",
  "tika-s0401t:1054_10": "Tenāti tena sabbattha icchitabbatthena kāraṇena.",
  "tika-s0401t:1054_11": "Āha aṭṭhakathāyaṃ.",
  "tika-s0401t:1054_12": "Sabbattha niyuttā sabbatthikā sabbattha līne uddhate ca citte icchitabbattā,",
  "tika-s0401t:1054_13": "sabbena vā līnuddhaccapakkhiyena bojjhaṅgagaṇena atthetabbāti sabbatthā,",
  "tika-s0401t:1054_14": "sāva sabbatthikā.",
  "tika-s0401t:1054_15": "Cittanti kusalacittaṃ.",
  "tika-s0401t:1054_16": "Tassa hi satipaṭisaraṇaṃ parāyaṇaṃ appattassa pattiyā anadhigatassa adhigamāya. Tenāha –",
  "tika-s0401t:1054_17": "“ārakkhapaccupaṭṭhānā”tiādi.",
  "tika-s0401t:1055_0": "Khandhādibhedesu anogāḷhapaññānanti pariyattibāhusaccavasenapi khandhāyatanādīsu appatiṭṭhitabuddhīnaṃ.",
  "tika-s0401t:1055_1": "Bahussutasevanā hi sutamayañāṇāvahā.",
  "tika-s0401t:1055_2": "Taruṇavipassanāsamaṅgīpi bhāvanāmayañāṇe ṭhitattā ekaṃsato paññavā eva nāma hotīti āha –",
  "tika-s0401t:1055_3": "“samapaññāsa…pe…",
  "tika-s0401t:1055_4": "puggalasevanā”ti.",
  "tika-s0401t:1055_5": "Ñeyyadhammassa gambhīrabhāvavasena tapparicchedakañāṇassa gambhīrabhāvaggahaṇanti āha –",
  "tika-s0401t:1055_6": "“gambhīresu khandhādīsu pavattāya gambhīrapaññāyā”ti.",
  "tika-s0401t:1055_7": "Tañhi ñeyyaṃ tādisāya paññāya caritabbato gambhīrañāṇacariyaṃ.",
  "tika-s0401t:1055_8": "Tassā vā paññāya tattha pabhedato pavatti gambhīrañāṇacariyā,",
  "tika-s0401t:1055_9": "tassā paccavekkhaṇāti āha –",
  "tika-s0401t:1055_10": "“gambhīrapaññāya pabhedapaccavekkhaṇā”ti.",
  "tika-s0401t:1056_0": "Pañcavidhabandhanakammakāraṇaṃ niraye nibbattasattassa yebhuyyena sabbapaṭhamaṃ karontīti devadūtasuttādīsu ādito vuttattā ca āha –",
  "tika-s0401t:1056_1": "“pañcavidhabandhanakammakāraṇato paṭṭhāyā”ti.",
  "tika-s0401t:1056_2": "Sakaṭavahanādikāleti ādi-",
  "tika-s0401t:1056_3": "saddena tadaññaṃ manussehi tiracchānehi ca vibādhitabbakālaṃ saṅgaṇhāti.",
  "tika-s0401t:1056_4": "Ekaṃ buddhantaranti idaṃ aparāparesu petesuyeva uppajjanakasattavasena vuttaṃ,",
  "tika-s0401t:1056_5": "ekaccānaṃ vā petānaṃ ekaccatiracchānānaṃ viya dīghāyukatā siyāti tathā vuttaṃ.",
  "tika-s0401t:1056_6": "Tathā hi kāḷo nāgarājā catunnaṃ buddhānaṃ sammukhībhāvaṃ labhitvā ṭhitopi metteyyassapi bhagavato sammukhībhāvaṃ labhissatīti vadanti,",
  "tika-s0401t:1056_7": "yatassa kappāyukatā vuttā.",
  "tika-s0401t:1057_0": "Evaṃ ānisaṃsadassāvinoti vīriyāyatto eva sabbo lokiyo lokuttaro ca visesādhigamoti evaṃ vīriye ānisaṃsadassanasīlassa.",
  "tika-s0401t:1057_1": "Gamanavīthinti sapubbabhāgaṃ nibbānagāminipaṭipadaṃ,",
  "tika-s0401t:1057_2": "saha vipassanāya ariyamaggappaṭipāṭi,",
  "tika-s0401t:1057_3": "sattavisuddhiparamparā vā.",
  "tika-s0401t:1057_4": "Sā hi “bhikkhuno vaṭṭaniyyānāya gantabbā paṭipajjitabbā paṭipadā”ti katvā gamanavīthi nāma.",
  "tika-s0401t:1058_0": "Kāyadaḷhībahuloti yathā tathā kāyassa daḷhīkammappasuto.",
  "tika-s0401t:1058_1": "Piṇḍapātanti raṭṭhapiṇḍaṃ.",
  "tika-s0401t:1058_2": "Paccayadāyakānaṃ attani kārassa attano sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā piṇḍapātāpacāyanaṃ.",
  "tika-s0401t:1059_0": "Nīharantoti pattatthavikato nīharanto.",
  "tika-s0401t:1059_1": "Taṃ saddaṃ sutvāti taṃ upāsikāya vacanaṃ paṇṇasālādvāre ṭhitova pañcābhiññatāya dibbasotena sutvā.",
  "tika-s0401t:1059_2": "Manussasampatti,",
  "tika-s0401t:1059_3": "dibbasampatti,",
  "tika-s0401t:1059_4": "nibbānasampattīti imā tisso sampattiyo.",
  "tika-s0401t:1059_5": "Dātuṃ sakkhissasīti tayi katena dānamayena veyyāvaccamayena ca puññakammena khettavisesabhāvūpagamanena",
  "tika-s0401t:1059_6": "aparāparaṃ devamanussānaṃ sampattiyo ante nibbānasampattiñca dātuṃ sakkhissasīti thero attānaṃ pucchati.",
  "tika-s0401t:1059_7": "Sitaṃ karontoti “akiccheneva mayā vaṭṭadukkhaṃ samatikkanta”nti paccavekkhaṇāvasāne sañjātapāmojjavasena sitaṃ karonto.",
  "tika-s0401t:1060_0": "Nipparissayakāloti nirupaddavakālo,",
  "tika-s0401t:1060_1": "tadā bhikkhusaṅghassa sulabhā paccayā hontīti paccayahetukā cittapīḷā natthīti adhippāyo.",
  "tika-s0401t:1060_2": "Passantānaṃyevāti anādare sāmivacanaṃ.",
  "tika-s0401t:1060_3": "Khīradhenunti khīradāyikaṃ dhenuṃ.",
  "tika-s0401t:1060_4": "Kiñcideva katvāti kiñcideva bhatikammaṃ katvā.",
  "tika-s0401t:1060_5": "Ucchuyantakammanti ucchuyantasālāya kātabbaṃ kiccaṃ.",
  "tika-s0401t:1060_6": "Tameva magganti upāsakena paṭipannamaggaṃ.",
  "tika-s0401t:1060_7": "Upakaṭṭhāyāti āsannāya.",
  "tika-s0401t:1060_8": "Vippaṭipannanti jātidhammakuladhammādilaṅghanena asammāpaṭipannaṃ.",
  "tika-s0401t:1060_9": "Evanti yathā asammāpaṭipanno putto tāya eva asammāpaṭipattiyā kulasantānato bāhiro hutvā pitu santikā dāyajjassa na bhāgī,",
  "tika-s0401t:1060_10": "evaṃ kusītopi teneva kusītabhāvena na sammāpaṭipanno satthu santikā laddhabbaariyadhanadāyajjassa na bhāgī.",
  "tika-s0401t:1060_11": "Āraddhavīriyova labhati sammāpaṭipajjanato.",
  "tika-s0401t:1060_12": "Uppajjati vīriyasambojjhaṅgoti yojanā,",
  "tika-s0401t:1060_13": "evaṃ sabbattha.",
  "tika-s0401t:1061_0": "Mahāti sīlādiguṇehi mahanto vipulo anaññasādhāraṇo.",
  "tika-s0401t:1061_1": "Taṃ panassa guṇamahattaṃ dasasahassilokadhātukampanena loke pākaṭanti dassento “satthuno hī”tiādimāha.",
  "tika-s0401t:1062_0": "Yasmā satthusāsane pabbajitassa pabbajjūpagamanena sakyaputtiyabhāvo sañjāyati,",
  "tika-s0401t:1062_1": "tasmā buddhaputtabhāvaṃ dassento “asambhinnāyā”tiādimāha.",
  "tika-s0401t:1063_0": "Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ",
  "tika-s0401t:1063_1": "tiracchānagatikānaṃ puggalānaṃ dūrato vajjanā kusītapuggalaparivajjanāti āha –",
  "tika-s0401t:1063_2": "“kucchiṃ pūretvā ṭhitaajagarasadise”tiādi.",
  "tika-s0401t:1063_3": "“Divasaṃ caṅkamena nisajjāya āvaraṇīyehi dhammehi cittaṃ parisodhessāmā”tiādinā bhāvanārambhavasena āraddhavīriyānaṃ",
  "tika-s0401t:1063_4": "daḷhaparakkamānaṃ kālena kālaṃ upasaṅkamanā āraddhavīriyapuggalasevanāti āha –",
  "tika-s0401t:1063_5": "“āraddhavīriye”tiādi.",
  "tika-s0401t:1063_6": "Visuddhimagge pana jātimahattapaccavekkhaṇā sabrahmacārimahattapaccavekkhaṇāti idaṃ dvayaṃ na gahitaṃ,",
  "tika-s0401t:1063_7": "thinamiddhavinodanatā sammappadhānapaccavekkhaṇatāti idaṃ dvayaṃ gahitaṃ.",
  "tika-s0401t:1063_8": "Tattha ānisaṃsadassāvitāya eva sammappadhānapaccavekkhaṇā gahitā hoti lokiyalokuttaravisesādhigamassa vīriyāyattatādassanabhāvato,",
  "tika-s0401t:1063_9": "thinamiddhavinodanaṃ pana tadadhimuttatāya eva gahitaṃ hoti.",
  "tika-s0401t:1063_10": "Vīriyuppādane yuttappayuttassa thinamiddhavinodanaṃ atthasiddhamevāti.",
  "tika-s0401t:1063_11": "Tattha thinamiddhavinodanakusītapuggalaparivajjanaāraddhavīriyapuggalasevanatadadhi-",
  "tika-s0401t:1063_12": "muttatāpaṭipakkhavidhamanapaccayūpasaṃhāravasena apāyabhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.",
  "tika-s0401t:1064_0": "Buddhānussatiyā upacārasamādhiniṭṭhattā vuttaṃ –",
  "tika-s0401t:1064_1": "“yāva upacārā”ti.",
  "tika-s0401t:1064_2": "Sakalasarīraṃ pharamānoti pītisamuṭṭhānehi paṇītarūpehi sakalasarīraṃ pharamāno,",
  "tika-s0401t:1064_3": "dhammasaṅghaguṇe anussarantassapi yāva upacārā sakalasarīraṃ pharamāno pītisambojjhaṅgo uppajjatīti evaṃ sesaanussatīsu,",
  "tika-s0401t:1064_4": "pasādanīyasuttantapaccavekkhaṇāya ca yojetabbaṃ tassāpi vimuttāyatanabhāvena taggatikattā.",
  "tika-s0401t:1064_5": "Evarūpe kāleti “dubbhikkhabhayādīsū”ti vuttakāle.",
  "tika-s0401t:1064_6": "Samāpatti…pe…",
  "tika-s0401t:1064_7": "na samudācarantīti idaṃ upasamānussatiyā vasena vuttaṃ.",
  "tika-s0401t:1064_8": "Saṅkhārānañhi vasena sappadesavūpasamepi nippadesavūpasame viya tathā saññāya pavattito bhāvanāmanasikāro",
  "tika-s0401t:1064_9": "kilesavikkhambhanasamattho hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa",
  "tika-s0401t:1064_10": "upādāya hotīti.",
  "tika-s0401t:1064_11": "Tattha “vikkhambhitā kilesā”ti pāṭho.",
  "tika-s0401t:1064_12": "Na samudācarantīti iti-",
  "tika-s0401t:1064_13": "saddo kāraṇattho.",
  "tika-s0401t:1064_14": "Yasmā na samudācaranti,",
  "tika-s0401t:1064_15": "tasmā taṃ nesaṃ asamudācāraṃ paccavekkhantassāti yojanā.",
  "tika-s0401t:1064_16": "Na hi kilese paccavekkhantassa bojjhaṅguppatti yuttā,",
  "tika-s0401t:1064_17": "pasādanīyesu ṭhānesu pasādasinehābhāvena lūkhahadayatāya lūkhatā.",
  "tika-s0401t:1064_18": "Sā tattha ādaragāravākaraṇena viññāyatīti āha –",
  "tika-s0401t:1064_19": "“asakkaccakiriyāya saṃsūcitalūkhabhāve”ti.",
  "tika-s0401t:1065_0": "Paṇītabhojanasevanatāti paṇītasappāyabhojanasevanatā.",
  "tika-s0401t:1065_1": "Utuiriyāpathasukhaggahaṇena sappāyautuiriyāpathaggahaṇaṃ daṭṭhabbaṃ.",
  "tika-s0401t:1065_2": "Tañhi tividhampi sappāyaṃ seviyamānaṃ kāyassa kalyatāpādanavasena cittassa kalyataṃ āvahantaṃ duvidhāyapi passaddhiyā kāraṇaṃ hoti.",
  "tika-s0401t:1065_3": "Ahetukasattesu labbhamānaṃ sukhadukkhanti ayameko anto,",
  "tika-s0401t:1065_4": "issarādivisamahetukanti pana ayaṃ dutiyo.",
  "tika-s0401t:1065_5": "Ete ubho ante anupagamma yathāsakaṃ kammunā hotīti ayaṃ majjhimā paṭipatti.",
  "tika-s0401t:1065_6": "Majjhatto payogo yassa so majjhattapayogo,",
  "tika-s0401t:1065_7": "tassa bhāvo majjhattapayogatā.",
  "tika-s0401t:1065_8": "Ayañhi sabhāvāsāraddhatāya taṃpassaddhakāyatāya kāraṇaṃ hoti,",
  "tika-s0401t:1065_9": "passaddhidvayaṃ āvahati.",
  "tika-s0401t:1065_10": "Eteneva sāraddhakāyapuggalaparivajjanapassaddhakāyapuggalasevanānaṃ tadāvahanatā saṃvaṇṇitāti daṭṭhabbaṃ.",
  "tika-s0401t:1066_0": "Vatthuvisadakiriyā indriyasamattappaṭipādanā ca paññāvahā vuttā,",
  "tika-s0401t:1066_1": "samādhānāvahāpi tā honti.",
  "tika-s0401t:1066_2": "Samādhānāvahabhāveneva paññāvahabhāvatoti vuttaṃ –",
  "tika-s0401t:1066_3": "“vatthuvisadakiriyā…pe…",
  "tika-s0401t:1066_4": "veditabbā”ti.",
  "tika-s0401t:1067_0": "Kāraṇakosallabhāvanākosallānaṃ nānantariyabhāvato rakkhanākosallassa ca taṃmūlakattā “nimittakusalatā",
  "tika-s0401t:1067_1": "nāma kasiṇanimittassa uggahakusalatā”icceva vuttaṃ.",
  "tika-s0401t:1067_2": "Kasiṇanimittassāti ca nidassanamattaṃ daṭṭhabbaṃ.",
  "tika-s0401t:1067_3": "Asubhanimittādikassapi hi yassa kassaci jhānuppattinimittassa uggahakosallaṃ nimittakusalatā evāti.",
  "tika-s0401t:1067_4": "Atisithilavīriyatādīhīti ādi-",
  "tika-s0401t:1067_5": "saddena paññāpayogamandataṃ payogavekallañca saṅgaṇhāti.",
  "tika-s0401t:1067_6": "Tassa paggaṇhananti tassa līnassa cittassa dhammavicayasambojjhaṅgādisamuṭṭhāpanena layāpattito samuddharaṇaṃ.",
  "tika-s0401t:1067_7": "Vuttañhetaṃ bhagavatā –",
  "tika-s0401t:1068_0": "“Yasmiñca kho,",
  "tika-s0401t:1068_1": "bhikkhave,",
  "tika-s0401t:1068_2": "samaye līnaṃ cittaṃ hoti,",
  "tika-s0401t:1068_3": "kālo tasmiṃ samaye dhammavicayasambojjhaṅgassa bhāvanāya,",
  "tika-s0401t:1068_4": "kālo vīriyasambojjhaṅgassa bhāvanāya,",
  "tika-s0401t:1068_5": "kālo pītisambojjhaṅgassa bhāvanāya.",
  "tika-s0401t:1068_6": "Taṃ kissa hetu? Līnaṃ,",
  "tika-s0401t:1068_7": "bhikkhave, cittaṃ,",
  "tika-s0401t:1068_8": "taṃ etehi dhammehi susamuṭṭhāpayaṃ hoti.",
  "tika-s0401t:1068_9": "Seyyathāpi,",
  "tika-s0401t:1068_10": "bhikkhave,",
  "tika-s0401t:1068_11": "puriso parittaṃ aggiṃ ujjāletukāmo assa.",
  "tika-s0401t:1068_12": "So tattha sukkhāni ceva tiṇāni pakkhipeyya,",
  "tika-s0401t:1068_13": "sukkhāni ca gomayāni pakkhipeyya,",
  "tika-s0401t:1068_14": "sukkhāni ca kaṭṭhāni pakkhipeyya,",
  "tika-s0401t:1068_15": "mukhavātañca dadeyya,",
  "tika-s0401t:1068_16": "na ca paṃsukena okireyya,",
  "tika-s0401t:1068_17": "bhabbo nu kho so puriso parittaṃ aggiṃ ujjāletunti? Evaṃ,",
  "tika-s0401t:1068_18": "bhante”ti.",
  "tika-s0401t:1069_0": "Ettha ca yathāsakaṃ āhāravasena dhammavicayasambojjhaṅgādīnaṃ bhāvanā samuṭṭhāpanāti veditabbā,",
  "tika-s0401t:1069_1": "sā anantaraṃ vibhāvitā eva.",
  "tika-s0401t:1070_0": "Accāraddhavīriyatādīhīti ādi-",
  "tika-s0401t:1070_1": "saddena paññāpayogabalavataṃ pamoduppilāpanañca saṅgaṇhāti.",
  "tika-s0401t:1070_2": "Tassa niggaṇhananti tassa uddhatassa cittassa samādhisambojjhaṅgādisamuṭṭhāpanena uddhatāpattito nisedhanaṃ.",
  "tika-s0401t:1070_3": "Vuttampi cetaṃ bhagavatā –",
  "tika-s0401t:1071_0": "“Yasmiñca kho,",
  "tika-s0401t:1071_1": "bhikkhave,",
  "tika-s0401t:1071_2": "samaye uddhataṃ cittaṃ hoti,",
  "tika-s0401t:1071_3": "kālo tasmiṃ samaye passaddhisambojjhaṅgassa bhāvanāya,",
  "tika-s0401t:1071_4": "kālo samādhisambojjhaṅgassa bhāvanāya,",
  "tika-s0401t:1071_5": "kālo upekkhāsambojjhaṅgassa bhāvanāya.",
  "tika-s0401t:1071_6": "Taṃ kissa hetu? Uddhataṃ,",
  "tika-s0401t:1071_7": "bhikkhave, cittaṃ,",
  "tika-s0401t:1071_8": "taṃ etehi dhammehi suvūpasamaṃ hoti.",
  "tika-s0401t:1071_9": "Seyyathāpi,",
  "tika-s0401t:1071_10": "bhikkhave,",
  "tika-s0401t:1071_11": "puriso mahantaṃ aggikkhandhaṃ nibbāpetukāmo assa,",
  "tika-s0401t:1071_12": "so tattha allāni ceva tiṇāni pakkhipeyya,",
  "tika-s0401t:1071_13": "allāni ca gomayāni nikkhipeyya,",
  "tika-s0401t:1071_14": "allāni ca kaṭṭhāni pakkhipeyya,",
  "tika-s0401t:1071_15": "mukhavātañca na dadeyya,",
  "tika-s0401t:1071_16": "paṃsukena ca okireyya,",
  "tika-s0401t:1071_17": "bhabbo nu kho so puriso mahantaṃ aggikkhandhaṃ nibbāpetunti? Evaṃ,",
  "tika-s0401t:1071_18": "bhante”ti.",
  "tika-s0401t:1072_0": "Etthāpi yathāsakaṃ āhāravasena passaddhisambojjhaṅgādīnaṃ bhāvanā samuṭṭhāpanāti veditabbā.",
  "tika-s0401t:1072_1": "Tattha passaddhisambojjhaṅgassa bhāvanā vuttā eva,",
  "tika-s0401t:1072_2": "samādhisambojjhaṅgassa vuccamānā,",
  "tika-s0401t:1072_3": "itarassa anantaraṃ vakkhati.",
  "tika-s0401t:1073_0": "Paññāpayogamandatāyāti paññābyāpārassa appakabhāvena.",
  "tika-s0401t:1073_1": "Yathā hi dānaṃ alobhappadhānaṃ,",
  "tika-s0401t:1073_2": "sīlaṃ adosappadhānaṃ,",
  "tika-s0401t:1073_3": "evaṃ bhāvanā amohappadhānā.",
  "tika-s0401t:1073_4": "Tattha yadā paññā na balavatī hoti,",
  "tika-s0401t:1073_5": "tadā bhāvanā pubbenāparaṃ visesāvahā na hoti.",
  "tika-s0401t:1073_6": "Anabhisaṅgato viya āhāro purisassa,",
  "tika-s0401t:1073_7": "yogino cittassa abhiruciṃ na janeti,",
  "tika-s0401t:1073_8": "tena taṃ nirassādaṃ hoti.",
  "tika-s0401t:1073_9": "Tathā bhāvanāya sammadeva avīthipaṭipattiyā upasamasukhaṃ na vindati,",
  "tika-s0401t:1073_10": "tenapi cittaṃ nirassādaṃ hoti.",
  "tika-s0401t:1073_11": "Tena vuttaṃ –",
  "tika-s0401t:1073_12": "“paññāpayogamandatāyā…pe…",
  "tika-s0401t:1073_13": "nirassādaṃ hotī”ti.",
  "tika-s0401t:1073_14": "Tassa saṃveguppādanaṃ pasāduppādanañca tikicchananti taṃ dassento,",
  "tika-s0401t:1073_15": "“aṭṭha saṃvegavatthūnī”tiādimāha.",
  "tika-s0401t:1073_16": "Tattha jātijarābyādhimaraṇāni yathārahaṃ sugatiyaṃ duggatiyañca hontīti tadaññameva pañcavidhabandhanādikhuppipāsādiaññamaññaviheṭhanādihetukaṃ",
  "tika-s0401t:1073_17": "apāyadukkhaṃ daṭṭhabbaṃ.",
  "tika-s0401t:1073_18": "Tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate ca kāle vaṭṭamūlakadukkhāni visuṃ gahitāni.",
  "tika-s0401t:1073_19": "Ye pana sattā āhārūpajīvino,",
  "tika-s0401t:1073_20": "tattha ca uṭṭhānaphalūpajīvino,",
  "tika-s0401t:1073_21": "tesaṃ aññehi asādhāraṇajīvitadukkhaṃ aṭṭhamaṃ saṃvegavatthu gahitanti daṭṭhabbaṃ.",
  "tika-s0401t:1073_22": "Ayaṃ vuccati samaye sampahaṃsanatāti ayaṃ bhāvanācittassa sampahaṃsitabbasamaye vuttanayeneva saṃvegajananavasena",
  "tika-s0401t:1073_23": "ceva pasāduppādanavasena ca sammadeva pahaṃsanā,",
  "tika-s0401t:1073_24": "saṃvegajananapubbakapasāduppādanena tosanāti attho.",
  "tika-s0401t:1074_0": "Sammāpaṭipattiṃ āgammāti līnuddhaccavirahena samathavīthipaṭipattiyā ca sammā avisamaṃ sammadeva bhāvanāpaṭipattiṃ āgamma.",
  "tika-s0401t:1074_1": "Alīnantiādīsu kosajjapakkhiyānaṃ dhammānaṃ anadhimattatāya alīnaṃ,",
  "tika-s0401t:1074_2": "uddhaccapakkhikānaṃ anadhimattatāya anuddhataṃ,",
  "tika-s0401t:1074_3": "paññāpayogasampattiyā upasamasukhādhigamena ca anirassādaṃ,",
  "tika-s0401t:1074_4": "tato eva ārammaṇe samappavattaṃ samathavīthipaṭipannaṃ.",
  "tika-s0401t:1074_5": "Alīnānuddhatāhi vā ārammaṇe samappavattaṃ,",
  "tika-s0401t:1074_6": "anirassādatāya samathavīthipaṭipannaṃ.",
  "tika-s0401t:1074_7": "Samappavattiyā vā alīnaṃ anuddhataṃ,",
  "tika-s0401t:1074_8": "samathavīthipaṭipattiyā anirassādanti daṭṭhabbaṃ.",
  "tika-s0401t:1074_9": "Tattha alīnatāya paggahe,",
  "tika-s0401t:1074_10": "anuddhatatāya niggahe,",
  "tika-s0401t:1074_11": "anirassādatāya sampahaṃsane na byāpāraṃ āpajjati.",
  "tika-s0401t:1074_12": "Ayaṃ vuccati samaye ajjhupekkhanatāti ayaṃ ajjhupekkhitabbasamaye bhāvanācittassa paggahaniggahasampahaṃsanesu",
  "tika-s0401t:1074_13": "byāvaṭatāsaṅkhātaṃ paṭipakkhaṃ abhibhuyya ajjhupekkhanā vuccati.",
  "tika-s0401t:1074_14": "Paṭipakkhavikkhambhanato vipassanāya adhiṭṭhānabhāvūpagamanato ca upacārajjhānampi samādhānakiccanipphattiyā",
  "tika-s0401t:1074_15": "puggalassa samāhitabhāvasādhanamevāti tattha samadhurabhāvenāha –",
  "tika-s0401t:1074_16": "“upacāraṃ vā appanaṃ vā”ti.",
  "tika-s0401t:1074_17": "Esa uppajjatīti esa samādhisambojjhaṅgo anuppanno uppajjati.",
  "tika-s0401t:1075_0": "Anurodhavirodhappahānavasena majjhattabhāvo upekkhāsambojjhaṅgassa kāraṇaṃ tasmiṃ sati sijjhanato,",
  "tika-s0401t:1075_1": "asati ca asijjhanato,",
  "tika-s0401t:1075_2": "so ca majjhattabhāvo visayavasena duvidhoti āha –",
  "tika-s0401t:1075_3": "“sattamajjhattatā saṅkhāramajjhattatā”ti.",
  "tika-s0401t:1075_4": "Tadubhayena ca virujjhanaṃ passaddhisambojjhaṅgabhāvanāya eva dūrīkatanti anurujjhanasseva pahānavidhiṃ dassetuṃ –",
  "tika-s0401t:1075_5": "“sattamajjhattatā”tiādi vuttaṃ. Tenāha –",
  "tika-s0401t:1075_6": "“sattasaṅkhārakelāyanapuggalaparivajjanatā”ti.",
  "tika-s0401t:1075_7": "Upekkhāya hi visesato rāgo paṭipakkho.",
  "tika-s0401t:1075_8": "Tathā cāha –",
  "tika-s0401t:1075_9": "“upekkhā rāgabahulassa visuddhimaggo”ti.",
  "tika-s0401t:1075_10": "Dvīhākārehīti kammassakatāpaccavekkhaṇaṃ,",
  "tika-s0401t:1075_11": "attasuññatāpaccavekkhaṇanti,",
  "tika-s0401t:1075_12": "imehi dvīhi kāraṇehi.",
  "tika-s0401t:1075_13": "Dvīhevāti avadhāraṇaṃ saṅkhyāsamānatādassanatthaṃ.",
  "tika-s0401t:1075_14": "Saṅkhyā eva hettha samānā,",
  "tika-s0401t:1075_15": "na saṅkhyeyyaṃ sabbathā samānanti.",
  "tika-s0401t:1075_16": "Assāmikabhāvo anattaniyatā.",
  "tika-s0401t:1075_17": "Sati hi attani tassa kiñcanabhāvena cīvaraṃ aññaṃ vā kiñci attaniyaṃ nāma siyā,",
  "tika-s0401t:1075_18": "so pana koci natthevāti adhippāyo.",
  "tika-s0401t:1075_19": "Anaddhaniyanti na addhānakkhamaṃ,",
  "tika-s0401t:1075_20": "na ciraṭṭhāyī ittaraṃ aniccanti attho.",
  "tika-s0401t:1075_21": "Tāvakālikanti tasseva vevacanaṃ.",
  "tika-s0401t:1076_0": "Mamāyatīti mamattaṃ karoti, mamāti taṇhāya pariggayha tiṭṭhati. Dhanāyantāti dhanaṃ dabbaṃ karontā.",
  "tika-s0401t:1077_0": "419.",
  "tika-s0401t:1077_1": "Sammādassanalakkhaṇāti sammā aviparītaṃ aniccādivasena dassanasabhāvā.",
  "tika-s0401t:1077_2": "Sammāabhiniropanalakkhaṇoti sammadeva ārammaṇe cittassa abhiniropanasabhāvo.",
  "tika-s0401t:1077_3": "Caturaṅgasamannāgatā vācā janaṃ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena",
  "tika-s0401t:1077_4": "jane sampayutte ca pariggaṇhanakiccavatī hotīti “pariggahalakkhaṇā”ti vuttā.",
  "tika-s0401t:1077_5": "Visaṃvādanādikiccatāya hi lūkhānaṃ apariggāhakānaṃ musāvādādīnaṃ paṭipakkhabhūtā siniddhabhāvena pariggahaṇasabhāvā",
  "tika-s0401t:1077_6": "sammājappanakiccā sammāvācā tappaccayasubhāsitasampaṭiggāhake jane sampayuttadhamme ca pariggaṇhantī",
  "tika-s0401t:1077_7": "pavattatīti pariggahalakkhaṇā.",
  "tika-s0401t:1077_8": "Yathā cīvarakammādippayogasaṅkhāto kammanto kātabbaṃ cīvararajanādikaṃ samuṭṭhāpeti nipphādeti,",
  "tika-s0401t:1077_9": "taṃtaṃkiriyānipphādako vā cetanāsaṅkhāto kammanto hatthacalanādikaṃ kiriyaṃ samuṭṭhāpeti,",
  "tika-s0401t:1077_10": "evaṃ sāvajjakattabbakiriyāsamuṭṭhāpakamicchākammantappahānena sammākammanto niravajjassa kattabbassa niravajjākārena samuṭṭhāpanakiccavā hotīti āha –",
  "tika-s0401t:1077_11": "“sammāsamuṭṭhāpanalakkhaṇo”ti.",
  "tika-s0401t:1077_12": "Sampayuttadhammānaṃ vā ukkhipanaṃ samuṭṭhāpanaṃ kāyikakiriyāya bhārukkhipanaṃ viya.",
  "tika-s0401t:1077_13": "Sammāvodāpanalakkhaṇoti jīvamānassa puggalassa,",
  "tika-s0401t:1077_14": "sampayuttadhammānaṃ vā jīvitindriyavuttiyā,",
  "tika-s0401t:1077_15": "ājīvasseva vā sammadeva sodhanaṃ vodāpanaṃ lakkhaṇaṃ etassāti sammāvodāpanalakkhaṇo.",
  "tika-s0401t:1077_16": "Atha vā kāyavācānaṃ khandhasantānassa ca saṃkilesabhūtamicchāājīvappahānena sammāājīvo “vodāpanalakkhaṇo”ti vutto.",
  "tika-s0401t:1077_17": "Sammāvāyāmasatisamādhīsu vattabbaṃ heṭṭhā vuttameva.",
  "tika-s0401t:1078_0": "Paññāya kusalānaṃ dhammānaṃ pubbaṅgamabhāvato sabbepi akusalā dhammā tassā paṭipakkhāvāti vuttaṃ –",
  "tika-s0401t:1078_1": "“aññehipi attano paccanīkakilesehi saddhi”nti.",
  "tika-s0401t:1078_2": "Atha vā attano paccanīkakilesā diṭṭhekaṭṭhā avijjādayo paññāya ujupaccanīkabhāvato.",
  "tika-s0401t:1078_3": "Passatīti passantī viya hoti vibandhābhāvato. Tenāha –",
  "tika-s0401t:1078_4": "“tappaṭicchādaka…pe…",
  "tika-s0401t:1078_5": "asammohato”ti.",
  "tika-s0401t:1078_6": "Sammāsaṅkappādīnaṃ micchāsaṅkappādayo ujuvipaccanīkāti āha –",
  "tika-s0401t:1078_7": "“sammāsaṅkappādayo…pe…",
  "tika-s0401t:1078_8": "pajahantī”ti.",
  "tika-s0401t:1078_9": "Tathevāti iminā attano paccanīkakilesehi saddhinti imamatthaṃ anukaḍḍhati.",
  "tika-s0401t:1078_10": "Visesatoti sammādiṭṭhiyā vuttakiccato visesena.",
  "tika-s0401t:1078_11": "Etthāti etesu sammāsaṅkappādīsu.",
  "tika-s0401t:1079_0": "Esā sammādiṭṭhi nāmāti lokiyaṃ lokuttarañca ekajjhaṃ katvā vadati missakatābhāvato. Tenāha –",
  "tika-s0401t:1079_1": "“pubbabhāge”tiādi.",
  "tika-s0401t:1079_2": "Ekārammaṇā nibbānārammaṇattā.",
  "tika-s0401t:1079_3": "Kiccatoti pubbabhāge dukkhādīhi ñāṇehi kātabbakiccassa idha nipphattito,",
  "tika-s0401t:1079_4": "imasseva vā ñāṇassa dukkhādippakāsanakiccato.",
  "tika-s0401t:1079_5": "Cattāri nāmāni labhati dukkhapariññādicatukiccasādhanato.",
  "tika-s0401t:1079_6": "Tīṇi nāmāni labhati kāmasaṅkappādippahānakiccanipphattito.",
  "tika-s0401t:1079_7": "Sikkhāpadavibhaṅge “viraticetanā taṃsampayuttā ca dhammā sikkhāpadānī”ti vuttāni,",
  "tika-s0401t:1079_8": "tattha padhānānaṃ viraticetanānaṃ vasena “viratiyopi honti cetanādayopī”ti āha.",
  "tika-s0401t:1079_9": "“Sammā vadati etāyā”tiādinā atthasambhavato sammāvācādayo tayo viratiyopi honti cetanādayopi.",
  "tika-s0401t:1079_10": "Musāvādādīhi viramaṇakāle viratiyo,",
  "tika-s0401t:1079_11": "subhāsitādivācābhāsanādikāle cetanādayo yojetabbā.",
  "tika-s0401t:1079_12": "Maggakkhaṇe pana viratiyova maggalakkhaṇappattito.",
  "tika-s0401t:1079_13": "Na hi cetanā niyyānasabhāvā.",
  "tika-s0401t:1079_14": "Atha vā ekassa ñāṇassa dukkhādiñāṇatā viya ekāya viratiyā musāvādādiviratibhāvo viya ca ekāya cetanāya",
  "tika-s0401t:1079_15": "sammāvācādikiccattayasādhanasabhāvā sammāvācādibhāvāsiddhito “maggakkhaṇe viratiyovā”ti vuttaṃ.",
  "tika-s0401t:1080_0": "Cattāri nāmāni labhatīti catusammappadhānacatusatipaṭṭhānavasena labhati.",
  "tika-s0401t:1080_1": "Maggakkhaṇeti ānetvā sambandho.",
  "tika-s0401t:1080_2": "Pubbabhāgepi maggakkhaṇepi sammāsamādhi evāti yadipi samādhiupakārakānaṃ abhiniropanānumajjanasampiyāyanabrūhanasantasukhānaṃ",
  "tika-s0401t:1080_3": "vitakkādīnaṃ vasena catūhi jhānehi sammāsamādhi vibhatto,",
  "tika-s0401t:1080_4": "tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0401t:1080_5": "sati viya ca asubhāsukhāniccānattesu kāyādīsu subhādisaññāpahānalakkhaṇaṃ catusatikiccaṃ,",
  "tika-s0401t:1080_6": "eko samādhi catujjhānasamādhikiccaṃ na sādhetīti pubbabhāgepi paṭhamajjhānasamādhi,",
  "tika-s0401t:1080_7": "paṭhamajjhānasamādhi eva maggakkhaṇepi,",
  "tika-s0401t:1080_8": "tathā pubbabhāgepi catutthajjhānasamādhi,",
  "tika-s0401t:1080_9": "catutthajjhānasamādhi eva maggakkhaṇepīti attho.",
  "tika-s0401t:1081_0": "“Kiṃ panāyaṃ maggadhammānaṃ desanānukkamo,",
  "tika-s0401t:1081_1": "kevalaṃ vācāya kamavattinibhāvato,",
  "tika-s0401t:1081_2": "udāhu kañci visesaṃ upādāyā”ti vicāraṇāyaṃ kañci visesaṃ upādāyāti dassento āha –",
  "tika-s0401t:1081_3": "“imesū”tiādi.",
  "tika-s0401t:1081_4": "Tattha bhāvanānubhāvā hitaphalāya sātisayaṃ tikkhavisadabhāvappattiyā acchariyabbhutasamatthatāyogena",
  "tika-s0401t:1081_5": "sabbaso paṭipakkhavidhamanena yāthāvato dhammasabhāvabodhanena ca sammādiṭṭhiyā bahukāratā veditabbā.  Tenāha –",
  "tika-s0401t:1081_6": "“ayaṃ hī”tiādi.",
  "tika-s0401t:1082_0": "Tassāti sammādiṭṭhiyā.",
  "tika-s0401t:1082_1": "Bahukāroti dhammasampaṭivedhe bahūpakāro.",
  "tika-s0401t:1082_2": "Idāni tamatthaṃ upamāhi vibhāvetuṃ,",
  "tika-s0401t:1082_3": "“yathā hī”tiādi vuttaṃ.",
  "tika-s0401t:1083_0": "Vacībhedassa kārako vitakko sāvajjānavajjavacībhedanivattanappavattanākārāya sammāvācāyapi upakārako evāti āha –",
  "tika-s0401t:1083_1": "“svāyaṃ…pe…",
  "tika-s0401t:1083_2": "sammāvācāyapi upakārako”ti.",
  "tika-s0401t:1083_3": "Sammāsaṅkappo hi saccavācāya virativācāyapi visesapaccayo micchāsaṅkappatadekaṭṭhakilesappahānato.",
  "tika-s0401t:1084_0": "Saṃvidahitvātiādīsu sammā vidahanaṃ kammantappayojanañca ekantānavajjavacīkāyakammavasena icchitabbanti",
  "tika-s0401t:1084_1": "virativācāvasena saṃvidahanaṃ viratikammantasseva payojanañca nidassitanti daṭṭhabbaṃ.",
  "tika-s0401t:1084_2": "Evaṃ hissa sammāvācāya sammākammantassāpi bahukāratā jotitā siyā.",
  "tika-s0401t:1084_3": "Vacībhedaniyāmikā hi vacīduccaritavirati kāyikakiriyaniyāmikāya kāyaduccaritaviratiyā upakārikā.",
  "tika-s0401t:1084_4": "Tathā hi visaṃvādanādimicchāvācato avirato micchākammantatopi na viramateva. Yathāha –",
  "tika-s0401t:1084_5": "“ekaṃ dhammaṃ atītassa…pe…",
  "tika-s0401t:1084_6": "natthi pāpaṃ akāriya”nti.",
  "tika-s0401t:1084_7": "Tasmā avisaṃvādanādisammāvācāya ṭhito sammākammantampi pūretiyevāti vacīduccaritavirati kāyaduccaritaviratiyā upakārikā.",
  "tika-s0401t:1085_0": "Yasmā ājīvapārisuddhi nāma dussīlyappahānapubbikā,",
  "tika-s0401t:1085_1": "tasmā sammāvācākammantānantaraṃ sammāājīvo desitoti dassetuṃ –",
  "tika-s0401t:1085_2": "“catubbidhaṃ panā”tiādi vuttaṃ.",
  "tika-s0401t:1085_3": "Ettāvatāti parisuddhasīlājīvikāmattena.",
  "tika-s0401t:1085_4": "Idaṃ vīriyanti catusammappadhānavīriyaṃ.",
  "tika-s0401t:1086_0": "Vīriyārambhopi sammāsatipariggahito eva nibbānāvaho,",
  "tika-s0401t:1086_1": "na kevaloti dassetuṃ –",
  "tika-s0401t:1086_2": "“tato”tiādi vuttaṃ.",
  "tika-s0401t:1086_3": "Sūpaṭṭhitāti bahiddhāvikkhepaṃ pahāya suṭṭhu upaṭṭhitā kātabbā.",
  "tika-s0401t:1086_4": "Samādhissa upakāradhammā nāma yathāvuttavatthuvisadakiriyādayo.",
  "tika-s0401t:1086_5": "Tappaṭipakkhato anupakāradhammā veditabbā.",
  "tika-s0401t:1086_6": "Gatiyoti nipphattiyo.",
  "tika-s0401t:1086_7": "Samanvesitvāti sammā pariyesitvā.",
  "tika-s0401t:1087_0": "427.",
  "tika-s0401t:1087_1": "Yathā itthīsu kathā pavattā adhitthīti vuccati,",
  "tika-s0401t:1087_2": "evaṃ attānaṃ adhikicca pavattā ajjhattaṃ.",
  "tika-s0401t:1087_3": "“Evaṃ pavattamānā mayaṃ ‘attā’ti gahaṇaṃ gamissāmā”ti iminā viya adhippāyena attānaṃ adhikicca uddissa pavattā sattasantatipariyāpannā ajjhattaṃ.",
  "tika-s0401t:1087_4": "Tasmiṃ ajjhattarūpe,",
  "tika-s0401t:1087_5": "attano kesādivatthuke kasiṇarūpeti attho.",
  "tika-s0401t:1087_6": "Parikammavasena ajjhattaṃ rūpasaññīti parikammakaraṇavasena ajjhattaṃ rūpasaññī,",
  "tika-s0401t:1087_7": "na appanāvasena.",
  "tika-s0401t:1087_8": "Na hi paṭibhāganimittārammaṇā appanā ajjhattavisayā sambhavati.",
  "tika-s0401t:1087_9": "Taṃ pana ajjhattaṃ parikammavasena laddhaṃ kasiṇanimittaṃ avisuddhameva hoti,",
  "tika-s0401t:1087_10": "na bahiddhā parikammavasena laddhaṃ viya visuddhaṃ. Tenāha –",
  "tika-s0401t:1087_11": "“taṃ panā”tiādi.",
  "tika-s0401t:1088_0": "Yassevaṃ parikammaṃ ajjhattaṃ uppannanti yassa puggalassa evaṃ vuttappakārena ajjhattaṃ parikammaṃ jātaṃ.",
  "tika-s0401t:1088_1": "Nimittaṃ pana bahiddhāti paṭibhāganimittaṃ sasantatipariyāpannaṃ na hotīti bahiddhā.",
  "tika-s0401t:1088_2": "Parittānīti yathāladdhāni suppasarāvamattāni. Tenāha –",
  "tika-s0401t:1088_3": "“avaḍḍhitānī”ti.",
  "tika-s0401t:1088_4": "Parittavasenevāti vaṇṇavasena ābhoge vijjamānepi parittavaseneva idaṃ abhibhāyatanaṃ vuttaṃ parittatā hettha abhibhavanassa kāraṇaṃ.",
  "tika-s0401t:1088_5": "Vaṇṇābhoge satipi asatipi abhibhavatīti abhibhu,",
  "tika-s0401t:1088_6": "parikammaṃ, ñāṇaṃ vā.",
  "tika-s0401t:1088_7": "Abhibhu āyatanaṃ etassāti abhibhāyatanaṃ, jhānaṃ.",
  "tika-s0401t:1088_8": "Abhibhavitabbaṃ vā ārammaṇasaṅkhātaṃ āyatanaṃ etassāti abhibhāyatanaṃ.",
  "tika-s0401t:1088_9": "Atha vā ārammaṇābhibhavanato abhibhu ca taṃ āyatanañca yogino sukhavisesānaṃ adhiṭṭhānabhāvato manāyatanadhammāyatanabhāvato",
  "tika-s0401t:1088_10": "cāti sasampayuttajjhānaṃ abhibhāyatanaṃ.",
  "tika-s0401t:1088_11": "Abhibhāyatanabhāvanā nāma tikkhapaññasseva sambhavati,",
  "tika-s0401t:1088_12": "na itarassāti āha –",
  "tika-s0401t:1088_13": "“ñāṇuttariko puggalo”ti.",
  "tika-s0401t:1088_14": "Abhibhavitvā samāpajjatīti ettha abhibhavanaṃ samāpajjanañca upacārajjhānādhigamanasamanantarameva appanājhānuppādananti āha –",
  "tika-s0401t:1088_15": "“saha nimittuppādenevettha appanaṃ pāpetī”ti.",
  "tika-s0401t:1088_16": "Saha nimittuppādenāti ca appanāparivāsābhāvassa lakkhaṇavacanametaṃ.",
  "tika-s0401t:1088_17": "Yo khippābhiññoti vuccati,",
  "tika-s0401t:1088_18": "tatopi ñāṇuttarasseva abhibhāyatanabhāvanā.",
  "tika-s0401t:1088_19": "Etthāti etasmiṃ nimitte.",
  "tika-s0401t:1088_20": "Appanaṃ pāpetīti bhāvanāappanaṃ neti.",
  "tika-s0401t:1089_0": "Ettha ca keci “uppanne upacārajjhāne taṃ ārabbha ye heṭṭhimantena dve tayo javanavārā pavattanti,",
  "tika-s0401t:1089_1": "te upacārajjhānapakkhikā eva,",
  "tika-s0401t:1089_2": "tadanantaraṃ bhavaṅgaparivāsena upacārasevanāya ca vinā appanā hoti,",
  "tika-s0401t:1089_3": "saha nimittuppādeneva appanaṃ pāpetī”ti vadanti,",
  "tika-s0401t:1089_4": "taṃ tesaṃ matimattaṃ.",
  "tika-s0401t:1089_5": "Na hi pārivāsikaparikammena appanāvāro icchito,",
  "tika-s0401t:1089_6": "nāpi mahaggatappamāṇajjhānesu viya upacārajjhāne ekantato paccavekkhaṇā icchitabbā.",
  "tika-s0401t:1089_7": "Tasmā upacārajjhānādhigamato paraṃ katipayabhavaṅgacittāvasāne appanaṃ pāpuṇanto “saha nimittuppādenevettha appanaṃ pāpetī”ti vutto.",
  "tika-s0401t:1089_8": "Saha nimittuppādenāti ca adhippāyikamidaṃ vacanaṃ,",
  "tika-s0401t:1089_9": "na nītatthaṃ,",
  "tika-s0401t:1089_10": "tattha adhippāyo vuttanayeneva veditabbo.",
  "tika-s0401t:1089_11": "Na antosamāpattiyaṃ tadā tathārūpassa ābhogassa asambhavato.",
  "tika-s0401t:1089_12": "Samāpattito vuṭṭhitassa ābhogo pubbabhāgabhāvanāvasena jhānakkhaṇe pavattaṃ abhibhavanākāraṃ gahetvā pavattoti daṭṭhabbaṃ.",
  "tika-s0401t:1089_13": "Abhidhammaṭṭhakathāyaṃ pana “imināssa pubbābhogo kathito”ti vuttaṃ.",
  "tika-s0401t:1089_14": "Antosamāpattiyaṃ tadā tathā ābhogābhāve kasmā jhānasaññāyapīti vuttanti āha –",
  "tika-s0401t:1089_15": "“abhibhavasaññā hissa antosamāpattiyampi atthī”ti.",
  "tika-s0401t:1090_0": "Vaḍḍhitappamāṇānīti vipulappamāṇānīti attho,",
  "tika-s0401t:1090_1": "na ekaṅguladvaṅgulādivaḍḍhiṃ pāpitāni tathā vaḍḍhanassevettha asambhavato. Tenāha –",
  "tika-s0401t:1090_2": "“mahantānī”ti.",
  "tika-s0401t:1090_3": "Bhattavaḍḍhitakanti bhuñjanabhājane vaḍḍhetvā dinnaṃ bhattaṃ,",
  "tika-s0401t:1090_4": "ekāsane purisena bhuñjitabbabhattato upaḍḍhabhattanti attho.",
  "tika-s0401t:1091_0": "Rūpe saññā rūpasaññā,",
  "tika-s0401t:1091_1": "sā assa atthīti rūpasaññī,",
  "tika-s0401t:1091_2": "na rūpasaññī arūpasaññī.",
  "tika-s0401t:1091_3": "Saññāsīsena jhānaṃ vadati.",
  "tika-s0401t:1091_4": "Rūpasaññāya anuppādanamevettha alābhitā.",
  "tika-s0401t:1091_5": "Bahiddhāva uppannanti bahiddhāvatthusmiṃyeva uppannaṃ.",
  "tika-s0401t:1091_6": "Ettha ca –",
  "tika-s0401t:1092_0": "“Ajjhattaṃ rūpasaññī bahiddhā rūpāni passati parittāni suvaṇṇadubbaṇṇāni.",
  "tika-s0401t:1092_1": "Ajjhattaṃ rūpasaññī bahiddhā rūpāni passati appamāṇāni suvaṇṇadubbaṇṇāni.",
  "tika-s0401t:1092_2": "Ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni.",
  "tika-s0401t:1092_3": "Ajjhattaṃ arūpasaññī bahiddhā rūpāni passati appamāṇāni suvaṇṇadubbaṇṇānī”ti –",
  "tika-s0401t:1093_0": "Evamidha cattāri abhibhāyatanāni āgatāni.",
  "tika-s0401t:1093_1": "Abhidhamme pana “ajjhattaṃ arūpasaññī bahiddhā rūpāni passati parittāni suvaṇṇadubbaṇṇāni,",
  "tika-s0401t:1093_2": "appamāṇāni suvaṇṇadubbaṇṇānī”ti evamāgatāni.",
  "tika-s0401t:1093_3": "Tattha ca kāraṇaṃ abhidhammaṭṭhakathāyaṃ vuttameva.",
  "tika-s0401t:1093_4": "Tathā hi vuttaṃ aṭṭhasāliniyaṃ –",
  "tika-s0401t:1094_0": "“Kasmā pana yathā suttante ‘ajjhattaṃ rūpasaññī eko bahiddhā rūpāni passati parittānī’tiādi vuttaṃ,",
  "tika-s0401t:1094_1": "evaṃ avatvā idha catūsupi abhibhāyatanesu ajjhattaṃ arūpasaññitāva vuttāti.",
  "tika-s0401t:1094_2": "Ajjhattarūpānaṃ anabhibhavanīyato.",
  "tika-s0401t:1094_3": "Tattha vā hi idha vā bahiddhā rūpāneva abhibhavitabbāni,",
  "tika-s0401t:1094_4": "tasmā tāni niyamato vattabbānī”ti.",
  "tika-s0401t:1095_0": "Tatrāpi idhapi vuttāni “ajjhattaṃ rūpasaññī ajjhattaṃ arūpasaññīti idaṃ pana satthu desanāvilāsamattamevā”ti.",
  "tika-s0401t:1095_1": "Ayaṃ panettha adhippāyo –",
  "tika-s0401t:1095_2": "idha vaṇṇābhogarahitāni sahitāni ca sabbāni parittāni suvaṇṇadubbaṇṇāni abhibhuyyāti.",
  "tika-s0401t:1095_3": "Pariyāyakathā hi suttantadesanāti.",
  "tika-s0401t:1095_4": "Abhidhamme pana nippariyāyadesanattā vaṇṇābhogarahitāni visuṃ vuttāni,",
  "tika-s0401t:1095_5": "tathā sahitāni.",
  "tika-s0401t:1095_6": "Atthi hi ubhayattha abhibhavanavisesoti.",
  "tika-s0401t:1095_7": "Tathā idha pariyāyadesanattā vimokkhānampi abhibhavanapariyāyo atthīti “ajjhattaṃ rūpasaññī”tiādinā paṭhamadutiyaabhibhāyatanesu paṭhamavimokkho,",
  "tika-s0401t:1095_8": "tatiyacatutthaabhibhāyatanesu dutiyavimokkho,",
  "tika-s0401t:1095_9": "vaṇṇābhibhāyatanesu tatiyavimokkho ca abhibhavanapattito saṅgahito.",
  "tika-s0401t:1095_10": "Abhidhamme pana nippariyāyadesanattā vimokkhābhibhāyatanāni asaṅkarato desetuṃ vimokkhe vajjetvā abhibhāyatanāni kathitāni.",
  "tika-s0401t:1095_11": "Sabbāni ca vimokkhakiccāni jhānāni vimokkhadesanāyaṃ vuttāni.",
  "tika-s0401t:1095_12": "Tadetaṃ “ajjhattaṃ rūpasaññī”ti āgatassa abhibhāyatanadvayassa abhidhamme abhibhāyatanesu avacanato “rūpī",
  "tika-s0401t:1095_13": "rūpāni passatī”tiādīnañca sabbavimokkhakiccasādhāraṇavacanabhāvato vavatthānaṃ katanti viññāyati.",
  "tika-s0401t:1096_0": "Ajjhattarūpānaṃ anabhibhavanīyatoti idaṃ abhidhamme katthacipi “ajjhattarūpāni passatī”ti avatvā sabbattha yaṃ vuttaṃ –",
  "tika-s0401t:1096_1": "“bahiddhā rūpāni passatī”ti,",
  "tika-s0401t:1096_2": "tassa kāraṇavacanaṃ.",
  "tika-s0401t:1096_3": "Tena yaṃ aññahetukaṃ suttante “bahiddhā rūpāni passatī”ti vacanaṃ,",
  "tika-s0401t:1096_4": "taṃ tena hetunā vuttaṃ.",
  "tika-s0401t:1096_5": "Yaṃ pana desanāvilāsahetukaṃ ajjhattaṃ arūpasaññitāya eva abhidhamme vacanaṃ,",
  "tika-s0401t:1096_6": "na tassa aññaṃ kāraṇaṃ maggitabbanti dasseti.",
  "tika-s0401t:1096_7": "Ajjhattarūpānaṃ anabhibhavanīyatā ca tesaṃ bahiddhārūpānaṃ viya avibhūtattā.",
  "tika-s0401t:1096_8": "Desanāvilāso ca yathāvuttavavatthānavasena veditabbo veneyyajjhāsayavasena vijjamānapariyāyakathanabhāvato.",
  "tika-s0401t:1096_9": "Desanāvilāso hi nāma veneyyajjhāsayānurūpaṃ vijjamānassa ca pariyāyassa vibhāvanaṃ,",
  "tika-s0401t:1096_10": "na yassa kassaci,",
  "tika-s0401t:1096_11": "tasmā “idha pariyāyadesanattā”tiādinā vuttappakāraṃ vavatthānaṃ desanāvilāsanibandhananti daṭṭhabbaṃ.",
  "tika-s0401t:1097_0": "Suvaṇṇadubbaṇṇānīti eteneva siddhattā na nīlādiabhibhāyatanāni vattabbānīti ce?",
  "tika-s0401t:1097_1": "Na nīlādīsu katādhikārānaṃ nīlādibhāvasseva abhibhavanakāraṇattā.",
  "tika-s0401t:1097_2": "Na hi tesaṃ parisuddhāparisuddhavaṇṇānaṃ parittatā appamāṇatā vā abhibhavanakāraṇaṃ,",
  "tika-s0401t:1097_3": "atha kho nīlādibhāvo evāti.",
  "tika-s0401t:1097_4": "Etesu ca parittādikasiṇarūpesu yaṃyaṃcaritassa imāni abhibhāyatanāni ijjhanti,",
  "tika-s0401t:1097_5": "taṃ dassetuṃ –",
  "tika-s0401t:1097_6": "“imesu panā”tiādi vuttaṃ.",
  "tika-s0401t:1098_0": "Sabbasaṅgāhikavasenāti nīlavaṇṇanīlanidassananīlanibhāsānaṃ sādhāraṇavasena.",
  "tika-s0401t:1098_1": "Vaṇṇavasenāti sabhāvavaṇṇavasena.",
  "tika-s0401t:1098_2": "Nidassanavasenāti passitabbatāvasena,",
  "tika-s0401t:1098_3": "cakkhuviññāṇavīthiyā gahetabbatāvasena.",
  "tika-s0401t:1098_4": "Obhāsavasenāti sappabhāsatāya avabhāsanavasena.",
  "tika-s0401t:1098_5": "Vaṇṇadhātuyā vāti añjanarajatavatthādivaṇṇadhātuyā.",
  "tika-s0401t:1098_6": "Lokiyāneva rūpāvacarajjhānabhāvato.",
  "tika-s0401t:1099_0": "435.",
  "tika-s0401t:1099_1": "Rūpīti ettha yenāyaṃ sasantatipariyāpannena rūpena samannāgato,",
  "tika-s0401t:1099_2": "taṃ yassa jhānassa hetubhāvena visiṭṭharūpaṃ hoti.",
  "tika-s0401t:1099_3": "Yena visiṭṭhena rūpīti vucceyya,",
  "tika-s0401t:1099_4": "tadeva sasantatipariyāpannarūpanimittaṃ jhānaṃ.",
  "tika-s0401t:1099_5": "Idha pana paramatthato rūpibhāvasādhakanti āha –",
  "tika-s0401t:1099_6": "“ajjhattaṃ kesādīsū”tiādi.",
  "tika-s0401t:1099_7": "Rūpajjhānaṃ rūpanti uttarapadalopena vuttaṃ –",
  "tika-s0401t:1099_8": "“rūpūpapattiyā”tiādīsu viya.",
  "tika-s0401t:1100_0": "Subhantveva adhimutto hotīti ayaṃ tatiyavimokkho.",
  "tika-s0401t:1100_1": "Idha suparisuddhanīlādivaṇṇakasiṇajjhānavasena vuttoti dassetvā idāni paṭisambhidāpāḷiyaṃ tassa brahmavihārajjhānavasena āgatabhāvaṃ dassetuṃ –",
  "tika-s0401t:1100_2": "“paṭisambhidāmagge panā”tiādi āraddhaṃ.",
  "tika-s0401t:1100_3": "Idha pana uparipāḷiyaṃyeva brahmavihārānaṃ āgatattā taṃ nayaṃ paṭikkhipitvā parisuddhanīlādivaṇṇakasiṇavaseneva subhavimokkho anuññāto.",
  "tika-s0401t:1101_0": "443.",
  "tika-s0401t:1101_1": "Parikammapathaviyāpīti akatāya vā katāya vā daḷhamaṇḍalādisaṅkhātaparikammapathaviyāpi.",
  "tika-s0401t:1101_2": "Uggahanimittādīnaṃ pathavīkasiṇanti nāmaṃ nissite nissayavohāravasena vuttanti daṭṭhabbaṃ,",
  "tika-s0401t:1101_3": "yathā “mañcā ukkuṭṭhiṃ karontī”ti.",
  "tika-s0401t:1102_0": "Sīlānīti pātimokkhasaṃvarādīni cattāri sīlāni.",
  "tika-s0401t:1102_1": "Sodhetvāti anāpajjanena āpannavuṭṭhāpanena kilesehi appaṭipīḷanena ca visodhetvā.",
  "tika-s0401t:1102_2": "Tividhañhi sīlassa visodhanaṃ nāma –",
  "tika-s0401t:1102_3": "anāpajjanaṃ āpannavuṭṭhāpanaṃ kilesehi ca appaṭipīḷananti.",
  "tika-s0401t:1102_4": "Kammaṭṭhānabhāvanaṃ paribundheti uparodheti pavattituṃ na detīti palibodho rakārassa lakāraṃ katvā,",
  "tika-s0401t:1102_5": "paribandhoti attho.",
  "tika-s0401t:1102_6": "Upacchinditvāti samāpannena saṅgāhaṇena vā uparundhitvā,",
  "tika-s0401t:1102_7": "apalibodhaṃ katvāti attho.",
  "tika-s0401t:1102_8": "Kalyāṇamittaṃ upasaṅkamitvāti –",
  "tika-s0401t:1103_0": "“Piyo garu bhāvanīyo, vattā ca vacanakkhamo;",
  "tika-s0401t:1104_0": "Gambhīrañca kathaṃ kattā, no caṭṭhāne niyojako”ti. –",
  "tika-s0401t:1105_0": "Evamādiguṇasamannāgataṃ ekantahitesiṃ vuddhipakkhe ṭhitaṃ kalyāṇamittaṃ upasaṅkamitvā.",
  "tika-s0401t:1106_0": "Ananurūpaṃ vihāranti aṭṭhārasannaṃ dosānaṃ aññatarena samannāgataṃ. Vuttañhetaṃ aṭṭhakathāsu –",
  "tika-s0401t:1107_0": "“Mahāvāsaṃ navāvāsaṃ, jarāvāsañca panthaniṃ;",
  "tika-s0401t:1108_0": "Soṇḍiṃ paṇṇañca pupphañca, phalaṃ patthitameva ca.",
  "tika-s0401t:1109_0": "“Nagaraṃ dārunā khettaṃ, visabhāgena paṭṭanaṃ;",
  "tika-s0401t:1110_0": "Paccantasīmā sappāyaṃ, yattha mitto na labbhati.",
  "tika-s0401t:1111_0": "“Aṭṭhārasetāni ṭhānāni, iti viññāya paṇḍito;",
  "tika-s0401t:1112_0": "Ārakā parivajjeyya, maggaṃ sappaṭibhayaṃ yathā”ti. ;",
  "tika-s0401t:1113_0": "Anurūpeti gocaragāmato nātidūranaccāsannatādīhi pañcahi aṅgehi samannāgate. Vuttañhetaṃ bhagavatā –",
  "tika-s0401t:1114_0": "“Kathañca,",
  "tika-s0401t:1114_1": "bhikkhave,",
  "tika-s0401t:1114_2": "senāsanaṃ pañcaṅgasamannāgataṃ hoti? Idha,",
  "tika-s0401t:1114_3": "bhikkhave,",
  "tika-s0401t:1114_4": "senāsanaṃ nātidūraṃ hoti naccāsannaṃ gamanāgamanasampannaṃ divā appākiṇṇaṃ rattiṃ appasaddaṃ appanigghosaṃ appaḍaṃsamakasavātātapasarīsapasamphassaṃ.",
  "tika-s0401t:1114_5": "Tasmiṃ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā.",
  "tika-s0401t:1114_6": "Tasmiṃ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā.",
  "tika-s0401t:1114_7": "Te kālena kālaṃ upasaṅkamitvā paripucchati paripañhati ‘idaṃ, bhante,",
  "tika-s0401t:1114_8": "kathaṃ imassa ko attho’ti.",
  "tika-s0401t:1114_9": "Tassa te āyasmanto avivaṭañceva vivaranti,",
  "tika-s0401t:1114_10": "anuttānīkatañca uttāniṃ karonti,",
  "tika-s0401t:1114_11": "anekavihitesu ca kaṅkhāṭhāniyesu dhammesu kaṅkhaṃ paṭivinodenti. Evaṃ kho,",
  "tika-s0401t:1114_12": "bhikkhave,",
  "tika-s0401t:1114_13": "senāsanaṃ pañcaṅgasamannāgataṃ hotī”ti.",
  "tika-s0401t:1115_0": "Ettha ca nātidūraṃ naccāsannaṃ gamanāgamanasampannanti ekaṃ aṅgaṃ,",
  "tika-s0401t:1115_1": "divā appākiṇṇaṃ rattiṃ appasaddaṃ appanigghosanti ekaṃ,",
  "tika-s0401t:1115_2": "appaḍaṃsamakasavātātapasarīsapasamphassanti ekaṃ,",
  "tika-s0401t:1115_3": "tasmiṃ kho pana senāsane viharantassa…pe…",
  "tika-s0401t:1115_4": "parikkhārāti ekaṃ,",
  "tika-s0401t:1115_5": "tasmiṃ kho pana senāsane therā…pe…",
  "tika-s0401t:1115_6": "kaṅkhaṃ paṭivinodentīti ekanti evaṃ pañcaṅgāni veditabbāni.",
  "tika-s0401t:1116_0": "Khuddakapalibodhaṃ upacchinditvāti dīghakesanakhalomānaṃ chedanena cīvarakammacīvararajanapattapacanamañcapīṭhādisodhanavasena",
  "tika-s0401t:1116_1": "khuddakapalibodhaṃ upacchinditvā.",
  "tika-s0401t:1117_0": "453.",
  "tika-s0401t:1117_1": "Uddhumātakādīsūti ettha ādi-",
  "tika-s0401t:1117_2": "saddena vinīlakavipubbakavicchiddakavikkhāyitakahatavikkhittakalohitakapuḷavakaaṭṭhikānaṃ saṅgaho daṭṭhabbo.",
  "tika-s0401t:1117_3": "Tattha bhastā viya vāyunā uddhaṃ jīvitapariyādānā yathānukkamaṃ samuggatena sūnabhāvena dhumātattā uddhumātaṃ,",
  "tika-s0401t:1117_4": "uddhumātameva uddhumātakaṃ,",
  "tika-s0401t:1117_5": "paṭikūlattā vā kucchitaṃ uddhumātanti uddhumātakaṃ,",
  "tika-s0401t:1117_6": "tathārūpassa chavasarīrassetaṃ adhivacanaṃ.",
  "tika-s0401t:1117_7": "Vinīlaṃ vuccati viparibhinnanīlavaṇṇaṃ,",
  "tika-s0401t:1117_8": "vinīlameva vinīlakaṃ,",
  "tika-s0401t:1117_9": "paṭikūlattā vā kucchitaṃ vinīlanti vinīlakaṃ,",
  "tika-s0401t:1117_10": "maṃsussadaṭṭhānesu rattavaṇṇassa,",
  "tika-s0401t:1117_11": "pubbasannicayaṭṭhānesu setavaṇṇassa,",
  "tika-s0401t:1117_12": "yebhuyyena ca nīlavaṇṇassa nilaṭṭhāne nīlasāṭakapārutasseva chavasarīrassetaṃ adhivacanaṃ.",
  "tika-s0401t:1117_13": "Paribhinnaṭṭhānesu vissandamānapubbaṃ vipubbaṃ,",
  "tika-s0401t:1117_14": "vipubbameva vipubbakaṃ,",
  "tika-s0401t:1117_15": "paṭikūlattā vā kucchitaṃ vipubbanti vipubbakaṃ,",
  "tika-s0401t:1117_16": "tathārūpassa chavasarīrassetaṃ adhivacanaṃ.",
  "tika-s0401t:1117_17": "Vicchiddaṃ vuccati dvidhā chindanena apadhāritaṃ,",
  "tika-s0401t:1117_18": "vicchiddameva vicchiddakaṃ,",
  "tika-s0401t:1117_19": "paṭikūlattā vā kucchitaṃ vicchiddanti vicchiddakaṃ,",
  "tika-s0401t:1117_20": "vemajjhe chinnassa chavasarīrassetaṃ adhivacanaṃ.",
  "tika-s0401t:1117_21": "Ito ca etto ca vividhākārena soṇasiṅgālādīhi khāyitaṃ vikkhāyitaṃ,",
  "tika-s0401t:1117_22": "vikkhāyitameva vikkhāyitakaṃ,",
  "tika-s0401t:1117_23": "paṭikūlattā vā kucchitaṃ vikkhāyitanti vikkhāyitakaṃ,",
  "tika-s0401t:1117_24": "tathārūpassa chavasarīrassetaṃ adhivacanaṃ.",
  "tika-s0401t:1118_0": "Vividhā khittaṃ vikkhittaṃ,",
  "tika-s0401t:1118_1": "vikkhittameva vikkhittakaṃ,",
  "tika-s0401t:1118_2": "paṭikūlattā vā kucchitaṃ vikkhittanti vikkhittakaṃ,",
  "tika-s0401t:1118_3": "aññena hatthaṃ,",
  "tika-s0401t:1118_4": "aññena pādaṃ,",
  "tika-s0401t:1118_5": "aññena sīsanti evaṃ tato tato vikkhittassa chavasarīrassetaṃ adhivacanaṃ.",
  "tika-s0401t:1118_6": "Hatañca taṃ purimanayeneva vikkhittakañcāti hatavikkhittakaṃ,",
  "tika-s0401t:1118_7": "kākapadākārena aṅgapaccaṅgesu satthena hanitvā vuttanayeneva vikkhittassa chavasarīrassetaṃ adhivacanaṃ.",
  "tika-s0401t:1118_8": "Lohitaṃ kirati vikkhipati ito cito ca paggharatīti lohitakaṃ,",
  "tika-s0401t:1118_9": "paggharitalohitamakkhitassa chavasarīrassetaṃ adhivacanaṃ.",
  "tika-s0401t:1118_10": "Puḷavā vuccanti kimayo,",
  "tika-s0401t:1118_11": "puḷave kiratīti puḷavakaṃ,",
  "tika-s0401t:1118_12": "kimiparipuṇṇassa chavasarīrassetaṃ adhivacanaṃ.",
  "tika-s0401t:1118_13": "Aṭṭhiyeva aṭṭhikaṃ,",
  "tika-s0401t:1118_14": "paṭikūlattā vā kucchitaṃ aṭṭhīti aṭṭhikaṃ,",
  "tika-s0401t:1118_15": "aṭṭhisaṅkhalikāyapi ekaṭṭhikassapi etaṃ adhivacanaṃ.",
  "tika-s0401t:1118_16": "Imesu dasasu asubhesu paṭhamajjhānameva uppajjati,",
  "tika-s0401t:1118_17": "na dutiyādīni. Tenāha –",
  "tika-s0401t:1118_18": "idha “paṭhamajjhānasahagatā saññā”ti.",
  "tika-s0401t:1118_19": "Tathā hi aparisaṇṭhitajalāya sīghasotāya nadiyā arittabaleneva nāvā tiṭṭhati,",
  "tika-s0401t:1118_20": "vinā arittena na sakkā ṭhapetuṃ.",
  "tika-s0401t:1118_21": "Evamevaṃ dubbalattā ārammaṇassa vitakkabaleneva cittaṃ ekaggaṃ hutvā tiṭṭhati,",
  "tika-s0401t:1118_22": "vinā vitakkena na sakkā ṭhapetuṃ.",
  "tika-s0401t:1118_23": "Tasmā paṭhamajjhānamevettha hoti,",
  "tika-s0401t:1118_24": "na dutiyādīni.",
  "tika-s0401t:1118_25": "Ārammaṇassa dubbalatā cettha paṭikūlabhāvena cittaṃ ṭhapetuṃ asamatthatā.",
  "tika-s0401t:1119_0": "“Rukkho mato,",
  "tika-s0401t:1119_1": "lohaṃ mata”ntiādīsu yaṃ khandhappabandhaṃ upādāya rukkhādisamaññā,",
  "tika-s0401t:1119_2": "tasmiṃ anupacchinnepi allatādivigamanaṃ nissāya matavohāro sammutimaraṇaṃ.",
  "tika-s0401t:1119_3": "Saṅkhārānaṃ khaṇabhaṅgasaṅkhātaṃ khaṇikamaraṇaṃ.",
  "tika-s0401t:1119_4": "Samucchedamaraṇanti arahato santānassa sabbaso ucchedabhūtaṃ maraṇaṃ.",
  "tika-s0401t:1119_5": "Vipassanābhāvanāvasena cetaṃ vuttaṃ.",
  "tika-s0401t:1119_6": "Maraṇānussatibhāvanāyaṃ pana tividhampetaṃ nādhippetaṃ asaṃvegavatthuto anupaṭṭhahanato abāhullato ca.",
  "tika-s0401t:1119_7": "Maraṇānussatiyañhi ekena bhavena paricchinnassa jīvitindriyappabandhassa vicchedo maraṇanti adhippeto saṃvegavatthuto upaṭṭhahanato bāhullato ca.",
  "tika-s0401t:1119_8": "Idāni imameva maraṇaṃ sandhāya vikappantaraṃ dassento,",
  "tika-s0401t:1119_9": "“heṭṭhā vuttalakkhaṇā vā”tiādimāha.",
  "tika-s0401t:1120_0": "Asitapītādibhedeti asitapītakhāyitasāyitappabhede,",
  "tika-s0401t:1120_1": "asitabbakhāditabbasāyitabbavibhāgeti attho kālabhedavacanicchāya abhāvato yathā “duddha”nti.",
  "tika-s0401t:1120_2": "Kabaḷaṃ karīyatīti kabaḷīkāro,",
  "tika-s0401t:1120_3": "āharīyatīti āhāro,",
  "tika-s0401t:1120_4": "kabaḷīkāro ca so āhāro cāti kabaḷīkārāhāro.",
  "tika-s0401t:1120_5": "Vatthuvasena cetaṃ vuttaṃ.",
  "tika-s0401t:1120_6": "Savatthuko eva hi āhāro idha kammaṭṭhānabhāvena adhippeto.",
  "tika-s0401t:1120_7": "Ojālakkhaṇo pana āhāro ojaṭṭhamakaṃ rūpaṃ āharatīti āhāroti vuccati.",
  "tika-s0401t:1120_8": "So idha nādhippeto paṭikūlākāraggahaṇassa asambhavato.",
  "tika-s0401t:1120_9": "Nava paṭikūlānīti gamanapariyesanaparibhogāsayanidānaaparipakkaparipakkaphalanissandappaṭikūlavasena nava paṭikūlāni.",
  "tika-s0401t:1120_10": "Samakkhanappaṭikūlaṃ pana paribhogādīsu labbhamānattā idha visuṃ na gahitaṃ,",
  "tika-s0401t:1120_11": "aññathā tena saddhiṃ “dasa paṭikūlānī”ti vattabbaṃ.",
  "tika-s0401t:1120_12": "Visuddhimagge pana samakkhanaṃ paribhogādīsu labbhamānampi nissandavasena visesato paṭikūlanti visuṃ gahetvā dasahākārehi paṭikūlatā vuttā.",
  "tika-s0401t:1121_0": "Uppajjanakasaññanti paṭikūlākāraggahaṇavasena uppajjanakasaññaṃ.",
  "tika-s0401t:1121_1": "Saññāsaddo cāyaṃ “rūpasaññā saddasaññā”tiādīsu sañjānanalakkhaṇe dhamme āgato,",
  "tika-s0401t:1121_2": "“aniccasaññā dukkhasaññā”tiādīsu vipassanāya āgato,",
  "tika-s0401t:1121_3": "“uddhumātakasaññāti vā sopākarūpasaññāti vā ime dhammā ekaṭṭhā,",
  "tika-s0401t:1121_4": "udāhu nānaṭṭhā”tiādīsu samathe āgato.",
  "tika-s0401t:1121_5": "Idha pana samathassa parikamme daṭṭhabbo.",
  "tika-s0401t:1121_6": "Āhārehi paṭikūlākāraggahaṇaṃ,",
  "tika-s0401t:1121_7": "tappabhāvitaṃ vā upacārajjhānaṃ idha “āhāre paṭikūlasaññā”ti adhippetaṃ.",
  "tika-s0401t:1122_0": "Ukkaṇṭhitasaññanti nibbindanākārena uppajjanakasaññaṃ.",
  "tika-s0401t:1122_1": "Aniccasaññanti ettha aniccaṃ khandhapañcakaṃ uppādavayaññathattabhāvato,",
  "tika-s0401t:1122_2": "hutvā abhāvato vā,",
  "tika-s0401t:1122_3": "tasmiṃ anicce khandhapañcake aniccanti uppajjamānā aniccalakkhaṇapariggāhikā saññā aniccasaññā. Tenāha –",
  "tika-s0401t:1122_4": "“pañcannaṃ upādānakkhandhāna”ntiādi.",
  "tika-s0401t:1122_5": "Tattha udayo nibbattilakkhaṇaṃ,",
  "tika-s0401t:1122_6": "vayo vipariṇāmalakkhaṇaṃ,",
  "tika-s0401t:1122_7": "aññathattaṃ jarā.",
  "tika-s0401t:1122_8": "Udayabbayaññathattaggahaṇena aniccalakkhaṇaṃ dasseti.",
  "tika-s0401t:1122_9": "Uppādavayaññathattabhāvato hi khandhapañcakaṃ aniccanti vuccati.",
  "tika-s0401t:1122_10": "Yassa ca sabhāvena khandhapañcakaṃ aniccanti vuccati,",
  "tika-s0401t:1122_11": "taṃ aniccalakkhaṇaṃ.",
  "tika-s0401t:1122_12": "Tena hi taṃ aniccanti lakkhīyati,",
  "tika-s0401t:1122_13": "aniccalakkhaṇañca udayabbayānaṃ amanasikārā santatiyā paṭicchannattā na upaṭṭhāti,",
  "tika-s0401t:1122_14": "udayabbayaṃ pana pariggahetvā santatiyā vikopitāya aniccalakkhaṇaṃ yāthāvasarasato upaṭṭhāti.",
  "tika-s0401t:1122_15": "Na hi sammadeva udayabbayaṃ sallakkhentassa pubbāpariyena pavattamānānaṃ dhammānaṃ aññoññabhāvaṃ sallakkhaṇena",
  "tika-s0401t:1122_16": "santatiyā ugghāṭitāya dhammā sambandhabhāvena upaṭṭhahanti,",
  "tika-s0401t:1122_17": "atha kho ayosalākā viya asambandhabhāvenāti suṭṭhutaraṃ aniccalakkhaṇaṃ pākaṭaṃ hoti.",
  "tika-s0401t:1123_0": "“Yadaniccaṃ,",
  "tika-s0401t:1123_1": "taṃ dukkha”nti vacanato tadeva khandhapañcakaṃ abhiṇhappaṭipīḷanato dukkhaṃ,",
  "tika-s0401t:1123_2": "abhiṇhappaṭipīḷanākāro pana dukkhalakkhaṇaṃ.",
  "tika-s0401t:1123_3": "Tenevāha –",
  "tika-s0401t:1123_4": "“anicce khandhapañcake…pe…",
  "tika-s0401t:1123_5": "saññaṃ bhāvetī”ti.",
  "tika-s0401t:1123_6": "Tattha paṭipīḷanaṃ nāma yathāpariggahitaṃ udayavayavasena saṅkhārānaṃ nirantaraṃ paṭipīḷiyamānatā vibādhiyamānatā.",
  "tika-s0401t:1123_7": "Dukkhalakkhaṇañca abhiṇhasampaṭipīḷanassa amanasikārā iriyāpathehi paṭicchannattā na upaṭṭhāti,",
  "tika-s0401t:1123_8": "abhiṇhasampaṭipīḷanaṃ pana manasi karitvā iriyāpathe labbhamānadukkhappaṭicchādakabhāve ugghāṭite dukkhalakkhaṇaṃ yāthāvasarasato upaṭṭhāti.",
  "tika-s0401t:1123_9": "Tathā hi iriyāpathehi paṭicchannattā dukkhalakkhaṇaṃ na upaṭṭhāti,",
  "tika-s0401t:1123_10": "te ca iriyāpathā abhiṇhasampaṭipīḷanāmanasikārena paṭicchādakā jātā.",
  "tika-s0401t:1123_11": "Ekasmiñhi iriyāpathe uppannassa dukkhassa vinodakaṃ iriyāpathantaraṃ tassa paṭicchādakaṃ viya hoti,",
  "tika-s0401t:1123_12": "evaṃ sesāpi.",
  "tika-s0401t:1123_13": "Iriyāpathānaṃ pana taṃtaṃdukkhapatitākārabhāve yāthāvato ñāte tesaṃ dukkhappaṭicchādakabhāvo ugghāṭito",
  "tika-s0401t:1123_14": "nāma hoti saṅkhārānaṃ nirantaraṃ dukkhābhitunnatāya pākaṭabhāvato.",
  "tika-s0401t:1123_15": "Tasmā abhiṇhasampaṭipīḷanaṃ manasi karitvā iriyāpathe labbhamānadukkhappaṭicchādakabhāve ugghāṭite dukkhalakkhaṇaṃ yāthāvasarasato upaṭṭhāti.",
  "tika-s0401t:1124_0": "“Yaṃ dukkhaṃ,",
  "tika-s0401t:1124_1": "tadanattā”ti vacanato tadeva khandhapañcakaṃ avasavattanato anattā,",
  "tika-s0401t:1124_2": "avasavattanākāro pana anattalakkhaṇaṃ. Tenāha –",
  "tika-s0401t:1124_3": "“paṭipīḷanaṭṭhenā”tiādi.",
  "tika-s0401t:1124_4": "Anattalakkhaṇañca nānādhātuvinibbhogassa amanasikārā ghanena paṭicchannattā na upaṭṭhāti,",
  "tika-s0401t:1124_5": "nānādhātuyo pana vinibbhujjitvā “aññā pathavīdhātu,",
  "tika-s0401t:1124_6": "aññā āpodhātū”tiādinā,",
  "tika-s0401t:1124_7": "“añño phasso,",
  "tika-s0401t:1124_8": "aññā vedanā”tiādinā ca visuṃ visuṃ katvā ghanavinibbhoge kate samūhaghane kiccārammaṇaghane ca bhedite anattalakkhaṇaṃ yāthāvasarasato upaṭṭhāti.",
  "tika-s0401t:1124_9": "Yā hesā aññamaññūpatthambhesu samuditesu rūpārūpadhammesu ekattābhinivesavasena aparimadditasaṅkhārehi mamāyamānā samūhaghanatā,",
  "tika-s0401t:1124_10": "tathā tesaṃ tesaṃ dhammānaṃ kiccabhedassa satipi paṭiniyatabhāve ekato gayhamānā kiccaghanatā,",
  "tika-s0401t:1124_11": "tathā sārammaṇadhammānaṃ satipi ārammaṇakaraṇabhede ekato gayhamānā ārammaṇaghanatā.",
  "tika-s0401t:1124_12": "Sā catūsu dhātūsu ñāṇena vinibbhujitvā dissamānāsu hatthena parimaddiyamāno pheṇapiṇḍo viya vilīnaṃ āgacchati,",
  "tika-s0401t:1124_13": "yathāpaccayaṃ pavattamānā suññā ete dhammamattāti avasavattanākārasaṅkhātaṃ anattalakkhaṇaṃ pākaṭataraṃ hoti.",
  "tika-s0401t:1125_0": "Aparaaccharāsaṅghātavaggavaṇṇanā niṭṭhitā.",
  "tika-s0401t:1126_0": "19. Kāyagatāsativaggavaṇṇanā",
  "tika-s0401t:1127_0": "563.",
  "tika-s0401t:1127_1": "Cetasā phuṭoti cittena pharito.",
  "tika-s0401t:1127_2": "Cittena pharaṇañca samuddassa dvidhā sambhavatīti āha –",
  "tika-s0401t:1127_3": "“duvidhaṃ pharaṇa”ntiādi.",
  "tika-s0401t:1127_4": "Purimena atthenāti “sampayogavasena vijjaṃ bhajantī”ti vuttena atthena.",
  "tika-s0401t:1127_5": "Pacchimenāti “vijjābhāge vijjākoṭṭhāse vattantī”ti vuttena.",
  "tika-s0401t:1128_0": "564.",
  "tika-s0401t:1128_1": "Mahato saṃvegāya saṃvattatītiādīsu ayaṃ pana aparo nayo.",
  "tika-s0401t:1128_2": "Yāthāvato kāyasabhāvappavedanato mahato saṃvegāya saṃvattati.",
  "tika-s0401t:1128_3": "Atthāyāti diṭṭhadhammikādiatthāya.",
  "tika-s0401t:1128_4": "Yogakkhemāyāti catūhi yogehi khemabhāvāya.",
  "tika-s0401t:1128_5": "Satisampajaññāyāti sabbattha satiavippavāsāya sattaṭṭhāniyasampajaññāya ca.",
  "tika-s0401t:1128_6": "Ñāṇadassanappaṭilābhāyāti vipassanāñāṇādhigamāya.",
  "tika-s0401t:1128_7": "Vijjāvimuttiphalasacchikiriyāyāti tisso vijjā cittassa adhimutti nibbānaṃ cattāri sāmaññaphalānīti etesaṃ paccakkhakaraṇāya.",
  "tika-s0401t:1129_0": "584.",
  "tika-s0401t:1129_1": "Paññāpaṭilābhāyātiādīsu soḷasasu padesu paññāpaṭilābhāya paññāvuddhiyā paññāvepullāya paññābāhullāyāti imāni cattāri paññāvasena bhāvavacanāni,",
  "tika-s0401t:1129_2": "sesāni dvādasa puggalavasena bhāvavacanāni.",
  "tika-s0401t:1129_3": "Sappurisasaṃsevoti sappurisānaṃ bhajanaṃ.",
  "tika-s0401t:1129_4": "Saddhammassavananti tesaṃ sappurisānaṃ santike sīlādippaṭipattidīpakassa saddhammavacanassa savanaṃ.",
  "tika-s0401t:1129_5": "Yoniso manasikāroti sutānaṃ dhammānaṃ atthūpaparikkhāvasena upāyena manasikāro.",
  "tika-s0401t:1129_6": "Dhammānudhammappaṭipattīti lokuttaradhamme anugatassa sīlādippaṭipadādhammassa paṭipajjanaṃ.",
  "tika-s0401t:1130_0": "Channaṃ abhiññāñāṇānanti iddhividhadibbasotacetopariyapubbenivāsadibbacakkhuāsavakkhayañāṇānaṃ.",
  "tika-s0401t:1130_1": "Tesattatīnaṃ ñāṇānanti paṭisambhidāpāḷiyaṃ “sotāvadhāne paññā sutamaye ñāṇaṃ,",
  "tika-s0401t:1130_2": "sutvāna saṃvare paññā sīlamaye ñāṇa”ntiādinā ñāṇakathāya niddiṭṭhānaṃ sāvakasādhāraṇāsādhāraṇānaṃ ñāṇānaṃ.",
  "tika-s0401t:1130_3": "Imesañhi tesattatiñāṇānaṃ sutamayañāṇādīni sattasaṭṭhiñāṇāni sāvakassa sādhāraṇāni,",
  "tika-s0401t:1130_4": "“indriyaparopariyatte ñāṇaṃ,",
  "tika-s0401t:1130_5": "sattānaṃ āsayānusaye ñāṇaṃ,",
  "tika-s0401t:1130_6": "yamakapāṭihīre ñāṇaṃ,",
  "tika-s0401t:1130_7": "mahākaruṇāsamāpattiyā ñāṇaṃ,",
  "tika-s0401t:1130_8": "sabbaññutaññāṇaṃ,",
  "tika-s0401t:1130_9": "anāvaraṇañāṇa”nti imāni cha asādhāraṇañāṇāni sāvakehi.",
  "tika-s0401t:1131_0": "Sattasattatīnaṃ ñāṇānanti ettha –",
  "tika-s0401t:1132_0": "“Jātipaccayā jarāmaraṇanti ñāṇaṃ,",
  "tika-s0401t:1132_1": "asati jātiyā natthi jarāmaraṇanti ñāṇaṃ.",
  "tika-s0401t:1132_2": "Atītampi addhānaṃ jātipaccayā jarāmaraṇanti ñāṇaṃ,",
  "tika-s0401t:1132_3": "asati jātiyā natthi jarāmaraṇanti ñāṇaṃ.",
  "tika-s0401t:1132_4": "Anāgatampi addhānaṃ jātipaccayā jarāmaraṇanti ñāṇaṃ,",
  "tika-s0401t:1132_5": "asati jātiyā natthi jarāmaraṇanti ñāṇaṃ.",
  "tika-s0401t:1132_6": "Yampissa taṃ dhammaṭṭhitiñāṇaṃ,",
  "tika-s0401t:1132_7": "tampi khayadhammaṃ vayadhammaṃ virāgadhammaṃ nirodhadhammanti ñāṇaṃ.",
  "tika-s0401t:1132_8": "Bhavapaccayā jātīti ñāṇaṃ…pe…",
  "tika-s0401t:1132_9": "upādānapaccayā bhavoti ñāṇaṃ,",
  "tika-s0401t:1132_10": "taṇhāpaccayā upādānanti ñāṇaṃ,",
  "tika-s0401t:1132_11": "vedanāpaccayā taṇhāti ñāṇaṃ,",
  "tika-s0401t:1132_12": "phassapaccayā vedanāti ñāṇaṃ,",
  "tika-s0401t:1132_13": "saḷāyatanapaccayā phassoti ñāṇaṃ,",
  "tika-s0401t:1132_14": "nāmarūpapaccayā saḷāyatananti ñāṇaṃ,",
  "tika-s0401t:1132_15": "viññāṇapaccayā nāmarūpanti ñāṇaṃ,",
  "tika-s0401t:1132_16": "saṅkhārapaccayā viññāṇanti ñāṇaṃ,",
  "tika-s0401t:1132_17": "avijjāpaccayā saṅkhārāti ñāṇaṃ,",
  "tika-s0401t:1132_18": "asati avijjāya natthi saṅkhārāti ñāṇaṃ,",
  "tika-s0401t:1132_19": "atītampi addhānaṃ avijjāpaccayā saṅkhārāti ñāṇaṃ,",
  "tika-s0401t:1132_20": "asati avijjāya natthi saṅkhārāti ñāṇaṃ,",
  "tika-s0401t:1132_21": "anāgatampi addhānaṃ avijjāpaccayā saṅkhārāti ñāṇaṃ,",
  "tika-s0401t:1132_22": "asati avijjāya natthi saṅkhārāti ñāṇaṃ,",
  "tika-s0401t:1132_23": "yampissa taṃ dhammaṭṭhitiñāṇaṃ,",
  "tika-s0401t:1132_24": "tampi khayadhamaṃ vayadhammaṃ virāgadhammaṃ nirodhadhammanti ñāṇa”nti –",
  "tika-s0401t:1133_0": "Bhagavatā nidānavagge jarāmaraṇādīsu ekādasasu paṭiccasamuppādaṅgesu paccekaṃ satta satta katvā vuttāni sattasattatiñāṇāni.",
  "tika-s0401t:1134_0": "Tattha dhammaṭṭhitiñāṇanti paccayākārañāṇaṃ.",
  "tika-s0401t:1134_1": "Paccayākāro hi dhammānaṃ pavattisaṅkhātāya ṭhitiyā kāraṇattā “dhammaṭṭhitī”ti vuccati,",
  "tika-s0401t:1134_2": "tattha ñāṇaṃ dhammaṭṭhitiñāṇaṃ,",
  "tika-s0401t:1134_3": "“jātipaccayā jarāmaraṇa”ntiādinā vuttasseva chabbidhassa ñāṇassetaṃ adhivacanaṃ.",
  "tika-s0401t:1134_4": "Khayadhammanti khayagamanasabhāvaṃ.",
  "tika-s0401t:1134_5": "Vayadhammanti vayagamanasabhāvaṃ.",
  "tika-s0401t:1134_6": "Virāgadhammanti virajjanasabhāvaṃ.",
  "tika-s0401t:1134_7": "Nirodhadhammanti nirujjhanasabhāvanti attho.",
  "tika-s0401t:1135_0": "Lābhotiādīsu lābhoyeva upasaggena visesetvā “paṭilābho”ti vutto.",
  "tika-s0401t:1135_1": "Puna tasseva atthavivaraṇavasena “patti sampattī”ti vuttaṃ.",
  "tika-s0401t:1135_2": "Phusanāti adhigamanavasena phusanā.",
  "tika-s0401t:1135_3": "Sacchikiriyāti paṭilābhasacchikiriyā.",
  "tika-s0401t:1135_4": "Upasampadāti nipphādanā.",
  "tika-s0401t:1136_0": "Sattannañca sekkhānanti tisso sikkhā sikkhantīti sekkhasaññitānaṃ sotāpattimaggaṭṭhādīnaṃ sattannaṃ.",
  "tika-s0401t:1136_1": "Puthujjanakalyāṇakassa cāti nibbānagāminiyā paṭipadāya yuttattā sundaraṭṭhena kalyāṇasaññitassa puthujjanassa.",
  "tika-s0401t:1136_2": "Vaḍḍhitaṃ vaḍḍhanaṃ ekāyāti vaḍḍhitavaḍḍhanā.",
  "tika-s0401t:1136_3": "Yathāvuttānaṃ aṭṭhannampi paññānaṃ vasena visesatova arahato paññāvasena paññāvuddhiyā.",
  "tika-s0401t:1136_4": "Tathā paññāvepullāya.",
  "tika-s0401t:1137_0": "Yassa kassacipi visesato anurūpadhammassa mahantaṃ nāma kiccasiddhiyā veditabbanti tadassa kiccasiddhiyā",
  "tika-s0401t:1137_1": "dassento “mahante atthe pariggaṇhātī”tiādimāha.",
  "tika-s0401t:1137_2": "Tattha atthādīnaṃ mahantabhāvo mahāvisayatāya veditabbo,",
  "tika-s0401t:1137_3": "mahāvisayatā ca tesaṃ paṭisambhidāmagge āgatanayena veditabbā.",
  "tika-s0401t:1137_4": "Sīlakkhandhassa pana hetumahantatāya,",
  "tika-s0401t:1137_5": "paccayamahantatāya,",
  "tika-s0401t:1137_6": "nissayamahantatāya,",
  "tika-s0401t:1137_7": "pabhedamahantatāya,",
  "tika-s0401t:1137_8": "kiccamahantatāya,",
  "tika-s0401t:1137_9": "phalamahantatāya,",
  "tika-s0401t:1137_10": "ānisaṃsamahantatāya ca mahantabhāvo veditabbo.",
  "tika-s0401t:1137_11": "Tattha hetu alobhādayo.",
  "tika-s0401t:1137_12": "Paccayo hirottappasaddhāsativīriyādayo.",
  "tika-s0401t:1137_13": "Nissayo sāvakabodhipaccekabodhiniyatatā taṃsamaṅgino ca purisavisesā.",
  "tika-s0401t:1137_14": "Pabhedo cārittavārittādivibhāgo.",
  "tika-s0401t:1137_15": "Kiccaṃ tadaṅgādivasena paṭipakkhavidhamanaṃ.",
  "tika-s0401t:1137_16": "Phalaṃ saggasampadā nibbānasampadā ca.",
  "tika-s0401t:1137_17": "Ānisaṃso piyamanāpatādi.",
  "tika-s0401t:1137_18": "Ayamettha saṅkhepo,",
  "tika-s0401t:1137_19": "vitthāro pana visuddhimagge ākaṅkheyyasuttādīsu ca āgatanayena veditabbo.",
  "tika-s0401t:1137_20": "Iminā nayena samādhikkhandhādīnampi mahantatā yathārahaṃ niddhāretvā vattabbā.",
  "tika-s0401t:1137_21": "Ṭhānāṭṭhānādīnaṃ mahantabhāvo pana mahāvisayatāya veditabbo.",
  "tika-s0401t:1137_22": "Tattha ṭhānāṭṭhānānaṃ mahāvisayatā bahudhātukasuttādīsu āgatanayena veditabbā.",
  "tika-s0401t:1138_0": "Vihārasamāpattīnaṃ mahāvisayatā samādhikkhandhe mahāvisayatāniddhāraṇanayena veditabbā,",
  "tika-s0401t:1138_1": "ariyasaccānaṃ sakalayānasaṅgāhakato saccavibhaṅge taṃsaṃvaṇṇanāsu ca āgatanayena,",
  "tika-s0401t:1138_2": "satipaṭṭhānādīnaṃ satipaṭṭhānavibhaṅgādīsu taṃsaṃvaṇṇanādīsu ca āgatanayena,",
  "tika-s0401t:1138_3": "sāmaññaphalānaṃ mahato hitassa mahato sukhassa mahato atthassa mahato yogakkhemassa nipphattibhāvato santapaṇītaatakkāvacarapaṇḍitavedanīyabhāvato,",
  "tika-s0401t:1138_4": "abhiññānaṃ mahāsambhārato mahāvisayato mahākiccato mahānubhāvato mahānipphattito,",
  "tika-s0401t:1138_5": "nibbānassa madanimmadanādimahatthasiddhito ca mahantabhāvo veditabbo.",
  "tika-s0401t:1138_6": "Pariggaṇhātīti sabhāvādito paricchijja gaṇhāti jānāti,",
  "tika-s0401t:1138_7": "paṭivijjhatīti attho.",
  "tika-s0401t:1139_0": "Puthupaññāti etthāpi vuttanayānusārena attho veditabbo.",
  "tika-s0401t:1139_1": "Ayaṃ pana viseso –",
  "tika-s0401t:1139_2": "puthu nānākkhandhesu ñāṇaṃ pavattatīti “ayaṃ rūpakkhandho nāma…pe…",
  "tika-s0401t:1139_3": "ayaṃ viññāṇakkhandho nāmā”ti evaṃ pañcannaṃ khandhānaṃ nānākaraṇaṃ paṭicca ñāṇaṃ pavattati.",
  "tika-s0401t:1139_4": "Tesupi ekavidhena rūpakkhandho…pe…",
  "tika-s0401t:1139_5": "ekādasavidhena rūpakkhandho.",
  "tika-s0401t:1139_6": "Ekavidhena vedanākkhandho…pe…",
  "tika-s0401t:1139_7": "bahuvidhena vedanākkhandho.",
  "tika-s0401t:1139_8": "Ekavidhena saññākkhandho…pe…",
  "tika-s0401t:1139_9": "bahuvidhena saññākkhandho.",
  "tika-s0401t:1139_10": "Ekavidhena saṅkhārakkhandho…pe…",
  "tika-s0401t:1139_11": "bahuvidhena saṅkhārakkhandho.",
  "tika-s0401t:1139_12": "Ekavidhena viññāṇakkhandho…pe…",
  "tika-s0401t:1139_13": "bahuvidhena viññāṇakkhandhoti evaṃ ekekassa khandhassa ekavidhādivasena atītādivasenapi nānākaraṇaṃ paṭicca ñāṇaṃ pavattati.",
  "tika-s0401t:1140_0": "Puthu nānādhātūsūti “ayaṃ cakkhudhātu nāma…pe…",
  "tika-s0401t:1140_1": "ayaṃ manoviññāṇadhātu nāma.",
  "tika-s0401t:1140_2": "Tattha soḷasa dhātuyo kāmāvacarā,",
  "tika-s0401t:1140_3": "dve cātubhūmikā”ti evaṃ dhātūsu nānākaraṇaṃ paṭicca ñāṇaṃ pavattati.",
  "tika-s0401t:1140_4": "Tayidaṃ upādinnadhātuvasena vuttaṃ.",
  "tika-s0401t:1140_5": "Paccekabuddhānañhi dvinnañca aggasāvakānaṃ upādinnadhātūsu eva nānākaraṇaṃ paṭicca ñāṇaṃ pavattati,",
  "tika-s0401t:1140_6": "tañca kho ekadesatova,",
  "tika-s0401t:1140_7": "na nippadesato.",
  "tika-s0401t:1140_8": "Bahiddhā anupādinnadhātūnaṃ nānākaraṇaṃ tesaṃ avisayova,",
  "tika-s0401t:1140_9": "sabbaññubuddhānaṃyeva pana “imāya dhātuyā ussannattā imassa rukkhassa khandho seto hoti,",
  "tika-s0401t:1140_10": "imassa kāḷo,",
  "tika-s0401t:1140_11": "imassa maṭṭho,",
  "tika-s0401t:1140_12": "imassa kharo,",
  "tika-s0401t:1140_13": "imassa bahalataco,",
  "tika-s0401t:1140_14": "imassa sukkhataco.",
  "tika-s0401t:1140_15": "Imassa pattaṃ vaṇṇasaṇṭhānādivasena evarūpaṃ.",
  "tika-s0401t:1140_16": "Imassa pupphaṃ nīlaṃ, pītaṃ, lohitaṃ, odātaṃ,",
  "tika-s0401t:1140_17": "sugandhaṃ,",
  "tika-s0401t:1140_18": "duggandhaṃ,",
  "tika-s0401t:1140_19": "missakagandhaṃ.",
  "tika-s0401t:1140_20": "Phalaṃ khuddakaṃ, mahantaṃ, dīghaṃ, vaṭṭaṃ, suvaṇṇaṃ,",
  "tika-s0401t:1140_21": "dubbaṇṇaṃ, maṭṭhaṃ, pharusaṃ,",
  "tika-s0401t:1140_22": "sugandhaṃ,",
  "tika-s0401t:1140_23": "duggandhaṃ, madhuraṃ, tittakaṃ, ambilaṃ, kaṭukaṃ, kasāvaṃ.",
  "tika-s0401t:1140_24": "Kaṇṭako tikhiṇo, atikhiṇo, ujuko, kuṭilo, tambo, nīlo, lohito,",
  "tika-s0401t:1140_25": "odāto”tiādinā dhātunānattaṃ paṭicca ñāṇaṃ pavattati.",
  "tika-s0401t:1141_0": "Puthu nānāāyatanesūti “idaṃ cakkhāyatanaṃ nāma…pe…",
  "tika-s0401t:1141_1": "idaṃ dhammāyatanaṃ nāma.",
  "tika-s0401t:1141_2": "Tattha dasāyatanā kāmāvacarā,",
  "tika-s0401t:1141_3": "dve cātubhūmakā”ti evaṃ āyatananānattaṃ paṭicca ñāṇaṃ pavattati.",
  "tika-s0401t:1142_0": "Puthu nānāpaṭiccasamuppādesūti ajjhattabahiddhābhedato santānabhedato ca nānappabhedesu paṭiccasamuppādaṅgesu.",
  "tika-s0401t:1142_1": "Avijjādiaṅgāni hi paccekaṃ paṭiccasamuppādasaññitāni. Tenāha –",
  "tika-s0401t:1142_2": "saṅkhārapiṭake “dvādasa paccayā dvādasa paṭiccasamuppādā”ti.",
  "tika-s0401t:1143_0": "Puthu nānāsuññatamanupalabbhesūti nānāsabhāvesu niccasārādivirahitesu suññasabhāvesu,",
  "tika-s0401t:1143_1": "tato eva itthipurisaattattaniyādivasena anupalabbhamānasabhāvesu. Ma-",
  "tika-s0401t:1143_2": "kāro hettha padasandhikaro.",
  "tika-s0401t:1144_0": "Puthu nānāatthesūti atthapaṭisambhidāvisayesu paccayuppannādinānāatthesu.",
  "tika-s0401t:1144_1": "Dhammesūti dhammapaṭisambhidāvisayesu paccayādinānādhammesu.",
  "tika-s0401t:1144_2": "Niruttīsūti tesaṃyeva atthadhammānaṃ niddhāraṇavacanasaṅkhātesu nānāniruttīsu.",
  "tika-s0401t:1144_3": "Puthu nānāpaṭibhānesūti atthapaṭisambhidādivisayesu imāni ñāṇāni idamatthajotakānīti tathā tathā paṭibhānato",
  "tika-s0401t:1144_4": "upatiṭṭhanato paṭibhānānīti laddhanāmesu nānāñāṇesu.",
  "tika-s0401t:1145_0": "Puthu nānāsīlakkhandhesūtiādīsu sīlassa puthuttaṃ nānattañca vuttameva,",
  "tika-s0401t:1145_1": "itaresaṃ pana vuttanayānusārena suviññeyyattā pākaṭameva.",
  "tika-s0401t:1145_2": "Yaṃ pana abhinnaṃ ekameva nibbānaṃ,",
  "tika-s0401t:1145_3": "tattha upacāravasena puthuttaṃ gahetabbanti āha –",
  "tika-s0401t:1145_4": "“puthu nānājanasādhāraṇe dhamme samatikkammā”ti.",
  "tika-s0401t:1145_5": "Tenassa madanimmadanādipariyāyena puthuttaṃ paridīpitaṃ hoti.",
  "tika-s0401t:1146_0": "Vipule attheti mahante atthe.",
  "tika-s0401t:1146_1": "Mahantapariyāyo hi vipulasaddo.",
  "tika-s0401t:1146_2": "Gambhīresūti sasādīhi viya mahāsamuddo anupacitañāṇasambhārehi alabbhaneyyappatiṭṭhesu khandhesu ñāṇaṃ",
  "tika-s0401t:1146_3": "pavattatīti visayassa gambhīratāya ñāṇassa gambhīratā vibhāvitā.",
  "tika-s0401t:1147_0": "Tikkhavisadabhāvādiguṇehi asādhāraṇattā paresaṃ paññāya na sāmantā,",
  "tika-s0401t:1147_1": "atha kho suvidūravidūreti asamantapaññā ākārassa rassattaṃ katvā.",
  "tika-s0401t:1147_2": "Keci “asamatthapaññā”ti paṭhanti,",
  "tika-s0401t:1147_3": "tesaṃ yathāvuttaguṇehi aññehi asādhāraṇattā natthi etissā kāyaci samatthanti asamatthā paññāti yojanā.",
  "tika-s0401t:1147_4": "Atthavavatthānatoti atthappabhedassa yāthāvato sanniṭṭhānato.",
  "tika-s0401t:1147_5": "Na añño koci sakkoti abhisambhavitunti ñāṇagatiyā sampāpuṇituṃ na añño kocipi sakkoti,",
  "tika-s0401t:1147_6": "tasmā ayaṃ suvidūravidūreti asamantapaññā.",
  "tika-s0401t:1147_7": "Idāni puggalantaravasena asamantapaññaṃ vibhāvetuṃ,",
  "tika-s0401t:1147_8": "“puthujjanakalyāṇakassā”tiādi āraddhaṃ.",
  "tika-s0401t:1148_0": "“Paññāpabhedakusalo abhinnañāṇo adhigatappaṭisambhido catuvesārajjappatto dasabaladhārī purisāsabho purisasīho",
  "tika-s0401t:1148_1": "purisanāgo purisājañño purisadhorayho anantañāṇo anantatejo anantayaso aḍḍho mahaddhano balavā netā vinetā",
  "tika-s0401t:1148_2": "anunetā paññāpetā vinijjhāpetā pekkhatā pasādetā.",
  "tika-s0401t:1148_3": "So hi bhagavā anuppannassa maggassa uppādetā,",
  "tika-s0401t:1148_4": "asañjātassa maggassa sañjanetā,",
  "tika-s0401t:1148_5": "anakkhātassa maggassa akkhātā,",
  "tika-s0401t:1148_6": "maggaññū maggavidū maggakovido.",
  "tika-s0401t:1148_7": "Maggānugāmī ca pana etarahi sāvakā viharanti pacchā samannāgatā.",
  "tika-s0401t:1149_0": "“So hi bhagavā jānaṃ jānāti,",
  "tika-s0401t:1149_1": "passaṃ passati,",
  "tika-s0401t:1149_2": "cakkhubhūto ñāṇabhūto dhammabhūto brahmabhūto vattā pavattā atthassa ninnetā amatassa dātā dhammassāmī tathāgato,",
  "tika-s0401t:1149_3": "natthi tassa bhagavato aññātaṃ adiṭṭhaṃ aviditaṃ asacchikataṃ aphassitaṃ paññāya.",
  "tika-s0401t:1149_4": "Atītaṃ anāgataṃ paccuppannaṃ upādāya sabbe dhammā sabbākārena buddhassa bhagavato ñāṇamukhe āpāthaṃ āgacchanti,",
  "tika-s0401t:1149_5": "yaṃ kiñci neyyaṃ nāma atthi taṃ sabbaṃ jānitabbaṃ,",
  "tika-s0401t:1149_6": "attattho vā parattho vā ubhayattho vā diṭṭhadhammiko vā attho samparāyiko vā attho uttāno vā attho gambhīro",
  "tika-s0401t:1149_7": "vā attho gūḷho vā attho paṭicchanno vā attho neyyo vā attho nīto vā attho anavajjo vā attho nikkileso",
  "tika-s0401t:1149_8": "vā attho vodāno vā attho paramattho vā attho,",
  "tika-s0401t:1149_9": "sabbaṃ taṃ antobuddhañāṇe parivattati.",
  "tika-s0401t:1150_0": "“Sabbaṃ kāyakammaṃ buddhassa bhagavato ñāṇānuparivatti,",
  "tika-s0401t:1150_1": "sabbaṃ vacīkammaṃ buddhassa bhagavato ñāṇānuparivatti,",
  "tika-s0401t:1150_2": "sabbaṃ manokammaṃ buddhassa bhagavato ñāṇānuparivatti.",
  "tika-s0401t:1150_3": "Atīte buddhassa bhagavato appaṭihataṃ ñāṇaṃ,",
  "tika-s0401t:1150_4": "anāgate buddhassa bhagavato appaṭihataṃ ñāṇaṃ,",
  "tika-s0401t:1150_5": "paccuppanne buddhassa bhagavato appaṭihataṃ ñāṇaṃ,",
  "tika-s0401t:1150_6": "yāvatakaṃ neyyaṃ,",
  "tika-s0401t:1150_7": "tāvatakaṃ ñāṇaṃ.",
  "tika-s0401t:1150_8": "Yāvatakaṃ ñāṇaṃ,",
  "tika-s0401t:1150_9": "tāvatakaṃ neyyaṃ.",
  "tika-s0401t:1150_10": "Neyyapariyantikaṃ ñāṇaṃ,",
  "tika-s0401t:1150_11": "ñāṇapariyantikaṃ neyyaṃ,",
  "tika-s0401t:1150_12": "neyyaṃ atikkamitvā ñāṇaṃ nappavattati,",
  "tika-s0401t:1150_13": "ñāṇaṃ atikkamitvā neyyapatho natthi,",
  "tika-s0401t:1150_14": "aññamaññapariyantaṭṭhāyino te dhammā,",
  "tika-s0401t:1150_15": "yathā dvinnaṃ samuggapaṭalānaṃ sammā phusitānaṃ heṭṭhimaṃ samuggapaṭalaṃ uparimaṃ nātivattati,",
  "tika-s0401t:1150_16": "uparimaṃ samuggapaṭalaṃ heṭṭhimaṃ nātivattati,",
  "tika-s0401t:1150_17": "aññamaññapariyantaṭṭhāyino,",
  "tika-s0401t:1150_18": "evamevaṃ buddhassa bhagavato neyyañca ñāṇañca aññamaññapariyantaṭṭhāyino.",
  "tika-s0401t:1150_19": "Yāvatakaṃ neyyaṃ,",
  "tika-s0401t:1150_20": "tāvatakaṃ ñāṇaṃ.",
  "tika-s0401t:1150_21": "Yāvatakaṃ ñāṇaṃ,",
  "tika-s0401t:1150_22": "tāvatakaṃ neyyaṃ,",
  "tika-s0401t:1150_23": "neyyapariyantikaṃ ñāṇaṃ,",
  "tika-s0401t:1150_24": "ñāṇapariyantikaṃ neyyaṃ,",
  "tika-s0401t:1150_25": "neyyaṃ atikkamitvā ñāṇaṃ nappavattati,",
  "tika-s0401t:1150_26": "ñāṇaṃ atikkamitvā neyyapatho natthi.",
  "tika-s0401t:1150_27": "Aññamaññapariyantaṭṭhāyino te dhammā.",
  "tika-s0401t:1150_28": "Sabbadhammesu buddhassa bhagavato ñāṇaṃ pavattati.",
  "tika-s0401t:1151_0": "“Sabbe dhammā buddhassa bhagavato āvajjanappaṭibaddhā ākaṅkhappaṭibaddhā manasikārappaṭibaddhā cittuppādappaṭibaddhā,",
  "tika-s0401t:1151_1": "sabbasattesu buddhassa bhagavato ñāṇaṃ pavattati.",
  "tika-s0401t:1151_2": "Sabbesaṃ sattānaṃ buddho āsayaṃ jānāti,",
  "tika-s0401t:1151_3": "anusayaṃ jānāti,",
  "tika-s0401t:1151_4": "caritaṃ jānāti,",
  "tika-s0401t:1151_5": "adhimuttiṃ jānāti,",
  "tika-s0401t:1151_6": "apparajakkhe mahārajakkhe tikkhindriye mudindriye svākāre dvākāre suviññāpaye duviññāpaye bhabbā sabbe satte pajānāti,",
  "tika-s0401t:1151_7": "sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.",
  "tika-s0401t:1152_0": "“Yathā ye keci macchakacchapā antamaso timitimiṅgalaṃ upādāya antomahāsamudde parivattanti,",
  "tika-s0401t:1152_1": "evameva sadevako loko samārako sabrahmako sassamaṇabrāhmaṇī pajā sadevamanussā antobuddhañāṇe parivattati.",
  "tika-s0401t:1152_2": "Yathā ye keci pakkhino antamaso garuḷaṃ venateyyaṃ upādāya ākāsassa padese parivattanti,",
  "tika-s0401t:1152_3": "evameva yepi te sāriputtasamā paññāya,",
  "tika-s0401t:1152_4": "tepi buddhañāṇassa padese parivattanti,",
  "tika-s0401t:1152_5": "buddhañāṇaṃ devamanussānaṃ paññaṃ pharitvā atighaṃsitvā tiṭṭhati.",
  "tika-s0401t:1152_6": "Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā nipuṇā kataparappavādā vālavedhirūpā,",
  "tika-s0401t:1152_7": "vobhindantā maññe caranti paññāgatena diṭṭhigatāni,",
  "tika-s0401t:1152_8": "te te pañhaṃ abhisaṅkharitvā abhisaṅkharitvā”ti –",
  "tika-s0401t:1153_0": "Ādinā niddiṭṭhapāḷiṃ peyyālamukhena saṃkhipitvā dassento “paññāpabhedakusalo pabhinnañāṇo…pe…",
  "tika-s0401t:1153_1": "te pañhaṃ abhisaṅkharitvā abhisaṅkharitvā”tiādimāha.",
  "tika-s0401t:1154_0": "Tattha pabhinnañāṇoti atthādīsu pabhedagatañāṇo.",
  "tika-s0401t:1154_1": "“Pabhedañāṇo”tipi paṭhanti,",
  "tika-s0401t:1154_2": "soyeva attho.",
  "tika-s0401t:1154_3": "Te pañhanti te te attanā adhippetaṃ pañhaṃ.",
  "tika-s0401t:1154_4": "Niddiṭṭhakāraṇāti vissajjitakāraṇā.",
  "tika-s0401t:1154_5": "Upakkhittakāti bhagavato paññāveyyattiyena samīpe khittakā antevāsikā sampajjanti.",
  "tika-s0401t:1155_0": "Bhavati abhibhavatīti bhūri. Kiṃ? Rāgādiṃ.",
  "tika-s0401t:1155_1": "Upasagge satipi tadeva padaṃ tamatthaṃ vadatīti upasaggena vināpi so attho viññeyyo anekatthattā dhātūnanti vuttaṃ –",
  "tika-s0401t:1155_2": "“abhibhuyyatī”ti.",
  "tika-s0401t:1155_3": "Kārakabyattayena cetaṃ vuttaṃ,",
  "tika-s0401t:1155_4": "tasmā rāgaṃ abhibhuyyatīti sā sā maggapaññā attanā attanā vajjhaṃ rāgaṃ abhibhuyyati abhibhavati,",
  "tika-s0401t:1155_5": "madatīti attho.",
  "tika-s0401t:1155_6": "Abhibhavatīti sā sā phalapaññā taṃ taṃ rāgaṃ bhavi abhibhavi maddīti bhūripaññā.",
  "tika-s0401t:1155_7": "“Abhibhavitā”ti vā pāṭho,",
  "tika-s0401t:1155_8": "“abhibhavitvā”tipi paṭhanti.",
  "tika-s0401t:1155_9": "Abhibhavitvāti ca kiriyāya siddhabhāvadassanaṃ.",
  "tika-s0401t:1155_10": "Paññā ce siddhā,",
  "tika-s0401t:1155_11": "rāgābhibhavo ca siddho evāti.",
  "tika-s0401t:1155_12": "Sesesupi eseva nayo.",
  "tika-s0401t:1156_0": "Rāgādīsu pana rajjanalakkhaṇo rāgo.",
  "tika-s0401t:1156_1": "Dussanalakkhaṇo doso.",
  "tika-s0401t:1156_2": "Muyhanalakkhaṇo moho.",
  "tika-s0401t:1156_3": "Kujjhanalakkhaṇo kodho,",
  "tika-s0401t:1156_4": "upanandhanalakkhaṇo upanāho.",
  "tika-s0401t:1156_5": "Pubbakālaṃ kodho,",
  "tika-s0401t:1156_6": "aparakālaṃ upanāho.",
  "tika-s0401t:1156_7": "Paraguṇamakkhanalakkhaṇo makkho,",
  "tika-s0401t:1156_8": "yugaggāhalakkhaṇo palāso.",
  "tika-s0401t:1156_9": "Parasampattikhīyanalakkhaṇā issā,",
  "tika-s0401t:1156_10": "attano sampattiniggūhanalakkhaṇaṃ macchariyaṃ.",
  "tika-s0401t:1156_11": "Attanā katapāpappaṭicchādanalakkhaṇā māyā,",
  "tika-s0401t:1156_12": "attano avijjamānaguṇappakāsanalakkhaṇaṃ sāṭheyyaṃ.",
  "tika-s0401t:1156_13": "Cittassa uddhumātabhāvalakkhaṇo thambho,",
  "tika-s0401t:1156_14": "karaṇuttariyalakkhaṇo sārambho.",
  "tika-s0401t:1156_15": "Unnatilakkhaṇo māno,",
  "tika-s0401t:1156_16": "abbhunnatilakkhaṇo atimāno.",
  "tika-s0401t:1156_17": "Mattabhāvalakkhaṇo mado,",
  "tika-s0401t:1156_18": "pañcakāmaguṇesu cittavossaggalakkhaṇo pamādo.",
  "tika-s0401t:1156_19": "Bhavati abhibhavati arinti bhūri asarūpato parassa akārassa lopaṃ katvā. Tenāha –",
  "tika-s0401t:1156_20": "“ariṃ maddanipaññāti bhūripaññā”ti.",
  "tika-s0401t:1156_21": "Bhavati ettha thāvarajaṅgamanti bhūri vuccati pathavī yathā “bhūmī”ti bhūri viyāti bhūripaññā vitthatavipulaṭṭhena sabbaṃ sahatāya ca. Tenāha –",
  "tika-s0401t:1156_22": "“tāyā”tiādi.",
  "tika-s0401t:1156_23": "Tattha pathavisamāyāti vitthatavipulaṭṭheneva pathavisamāya.",
  "tika-s0401t:1156_24": "Vitthatāyāti pajānitabbe visaye vitthatāya,",
  "tika-s0401t:1156_25": "na ekadese vattamānāya.",
  "tika-s0401t:1156_26": "Vipulāyāti uḷārabhūtāya.",
  "tika-s0401t:1156_27": "Samannāgatoti puggalo. Iti-",
  "tika-s0401t:1156_28": "saddo kāraṇatthe,",
  "tika-s0401t:1156_29": "iminā kāraṇena puggalassa bhūripaññāya samannāgatattā tassa paññā bhūripaññā nāmāti attho.",
  "tika-s0401t:1156_30": "“Bhūripaññassa paññā bhūripaññapaññā”ti vattabbe ekassa paññāsaddassa lopaṃ katvā “bhūripaññā”ti vuttaṃ.",
  "tika-s0401t:1157_0": "Apicāti paññāpariyāyadassanatthaṃ vuttaṃ.",
  "tika-s0401t:1157_1": "Paññāyametanti paññāya etaṃ.",
  "tika-s0401t:1157_2": "Adhivacananti adhikaṃ vacanaṃ.",
  "tika-s0401t:1157_3": "Bhūrīti bhūte atthe khandhādike ramati saccasabhāvena,",
  "tika-s0401t:1157_4": "diṭṭhi viya na abhūteti bhūri.",
  "tika-s0401t:1157_5": "Medhāti asani viya siluccaye kilese medhati hiṃsatīti medhā,",
  "tika-s0401t:1157_6": "khippaṃ gahaṇadhāraṇaṭṭhena vā medhā.",
  "tika-s0401t:1157_7": "Pariṇāyikāti yassuppajjati,",
  "tika-s0401t:1157_8": "taṃ sattaṃ attahitappaṭipattiyaṃ sampayuttadhamme ca yāthāvalakkhaṇappaṭivedhe pariṇetīti pariṇāyikā.",
  "tika-s0401t:1157_9": "Imeheva aññānipi paññāpariyāyavacanāni honti.",
  "tika-s0401t:1158_0": "Paññābāhullanti paññā bahulā assāti paññābahulo,",
  "tika-s0401t:1158_1": "tassa bhāvo paññābāhullaṃ.",
  "tika-s0401t:1158_2": "Tañca paññāya bāhullaṃ pavatti evāti tamatthaṃ paññāgarukassa puggalassa vasena dassento,",
  "tika-s0401t:1158_3": "“idhekacco paññāgaruko hotī”tiādimāha.",
  "tika-s0401t:1158_4": "Tattha idhekaccoti puthujjanakalyāṇako, ariyo vā.",
  "tika-s0401t:1158_5": "Paññā garu ekassāti paññāgaruko.",
  "tika-s0401t:1158_6": "Paññāya carito pavattito paññācarito,",
  "tika-s0401t:1158_7": "paññāya caritaṃ pavattaṃ assāti vā paññācarito.",
  "tika-s0401t:1158_8": "Anulomikakhantiādivibhāgā paññā āsayo etassāti paññāsayo.",
  "tika-s0401t:1158_9": "Paññāya adhimutto tanninnoti paññādhimutto.",
  "tika-s0401t:1158_10": "Samussitaṭṭhena paññā dhajo etassāti paññādhajo.",
  "tika-s0401t:1158_11": "Paññāketūti tasseva vevacanaṃ.",
  "tika-s0401t:1158_12": "Paññānimittaṃ ādhipateyyaṃ etassāti paññādhipateyyo.",
  "tika-s0401t:1158_13": "Paññāsaṅkhāto vicayo,",
  "tika-s0401t:1158_14": "dhammasabhāvavicinanaṃ vā bahulaṃ etassāti vicayabahulo.",
  "tika-s0401t:1158_15": "Nānappakārena dhammasabhāvavicinanaṃ bahulaṃ assāti pavicayabahulo.",
  "tika-s0401t:1158_16": "Okkhāyanaṃ yāthāvato dhammānaṃ upaṭṭhānaṃ bahulaṃ etassāti okkhāyanabahulo.",
  "tika-s0401t:1158_17": "Paññāya tassa tassa dhammassa sammāpekkhanā sampekkhā,",
  "tika-s0401t:1158_18": "sampekkhāya ayanaṃ pavattanaṃ sampekkhāyanaṃ,",
  "tika-s0401t:1158_19": "sampekkhāyanaṃ dhammo pakati assāti sampekkhāyanadhammo.",
  "tika-s0401t:1158_20": "Sampekkhāyanaṃ vā yāthāvato dassanadhammo sabhāvo etassāti sampekkhāyanadhammo.",
  "tika-s0401t:1158_21": "Sabbaṃ dhammajātaṃ vibhūtaṃ vibhāvitaṃ katvā viharaṇasīloti vibhūtavihārī.",
  "tika-s0401t:1159_0": "Taccaritotiādīsu taṃ-",
  "tika-s0401t:1159_1": "saddena paññā paccāmaṭṭhā,",
  "tika-s0401t:1159_2": "tasmā tattha “paññācarito”tiādinā attho veditabbo.",
  "tika-s0401t:1159_3": "Sā paññā caritā garukā bahulā assāti taccarito taggaruko tabbahulo.",
  "tika-s0401t:1159_4": "Tassaṃ paññāyaṃ ninno poṇo pabbhāro adhimuttoti tanninno tappoṇo tappabbhāro tadadhimutto.",
  "tika-s0401t:1159_5": "Sā paññā adhipati tadadhipati,",
  "tika-s0401t:1159_6": "tadadhipatito āgato tadādhipateyyo.",
  "tika-s0401t:1159_7": "Paññāgarukotiādīni “kāmaṃ sevantaṃyeva jānāti,",
  "tika-s0401t:1159_8": "ayaṃ puggalo nekkhammagaruko”tiādīsu viya purimajātito pabhuti vuttāni.",
  "tika-s0401t:1159_9": "Taccaritotiādīni imissā jātiyā vuttāni.",
  "tika-s0401t:1159_10": "Idāni vuttamevatthaṃ nidassanavasenapi dassetuṃ –",
  "tika-s0401t:1159_11": "“yathā”tiādi vuttaṃ.",
  "tika-s0401t:1159_12": "Evamevantiādīni dassitabbanigamanaṃ.",
  "tika-s0401t:1160_0": "Sīghapaññāti attano visaye sīghappavattikā paññā,",
  "tika-s0401t:1160_1": "yā samāraddhā attano paññākiccaṃ adandhāyantī avitthāyantī khippameva sampāpeti. Tenāha –",
  "tika-s0401t:1160_2": "“sīghaṃ sīghaṃ sīlāni paripūretī”tiādi.",
  "tika-s0401t:1160_3": "Tattha sīghaṃ sīghanti bahūnaṃ sīlādīnaṃ saṅgahatthaṃ dvikkhattuṃ vuttaṃ.",
  "tika-s0401t:1160_4": "Sīlānīti cārittavārittavasena paññattāni pātimokkhasaṃvarasīlāni,",
  "tika-s0401t:1160_5": "ṭhapetvā vā indriyasaṃvaraṃ tassa visuṃ gahitattā itarāni tividhasīlāni.",
  "tika-s0401t:1160_6": "Indriyasaṃvaranti cakkhādīnaṃ channaṃ indriyānaṃ rāgappaṭighappavesaṃ akatvā satikavāṭena nivāraṇaṃ thakanaṃ.",
  "tika-s0401t:1160_7": "Bhojane mattaññutanti paccavekkhitaparibhogavasena bhojane pamāṇaññubhāvaṃ.",
  "tika-s0401t:1160_8": "Jāgariyānuyoganti divasassa tīsu koṭṭhāsesu rattiyā paṭhamamajjhimakoṭṭhāsesu ca jāgarati na niddāyati,",
  "tika-s0401t:1160_9": "samaṇadhammameva karotīti jāgaro,",
  "tika-s0401t:1160_10": "jāgarassa bhāvo,",
  "tika-s0401t:1160_11": "kammaṃ vā jāgariyaṃ,",
  "tika-s0401t:1160_12": "jāgariyassa anuyogo jāgariyānuyogo,",
  "tika-s0401t:1160_13": "taṃ jāgariyānuyogaṃ.",
  "tika-s0401t:1160_14": "Sīlakkhandhanti sekkhaṃ vā asekkhaṃ vā sīlakkhandhaṃ.",
  "tika-s0401t:1160_15": "Evamitarepi khandhā veditabbā.",
  "tika-s0401t:1160_16": "Paññākkhandhanti maggapaññā ca sekkhāsekkhānaṃ lokiyapaññā ca.",
  "tika-s0401t:1160_17": "Vimuttikkhandhanti phalavimutti.",
  "tika-s0401t:1160_18": "Vimuttiñāṇadassanakkhandhanti paccavekkhaṇañāṇaṃ.",
  "tika-s0401t:1160_19": "Sīghapaññāniddesasadisoyeva lahupaññāniddeso,",
  "tika-s0401t:1160_20": "tathā hāsapaññāniddeso.",
  "tika-s0401t:1160_21": "Javanapaññāniddeso pana kalāpasammasananayena pavatto.",
  "tika-s0401t:1160_22": "Tikkhapaññāniddeso vīriyassa ussukkāpanavasena,",
  "tika-s0401t:1160_23": "nibbedhikapaññāniddeso sabbaloke anabhiratasaññāvasena pavatto.",
  "tika-s0401t:1160_24": "Tattha turitakiriyā sīghatā.",
  "tika-s0401t:1160_25": "Adandhatā lahutā.",
  "tika-s0401t:1160_26": "Vegāyitattaṃ khippatā.",
  "tika-s0401t:1161_0": "Hāsabahuloti pītibahulo.",
  "tika-s0401t:1161_1": "Sesapadāni tasseva vevacanāni.",
  "tika-s0401t:1161_2": "Atha vā hāsabahuloti mūlapadaṃ.",
  "tika-s0401t:1161_3": "Vedabahuloti tassā eva pītiyā sampayuttasomanassavedanāvasena niddesapadaṃ.",
  "tika-s0401t:1161_4": "Tuṭṭhibahuloti nātibalavapītiyā tuṭṭhākāravasena.",
  "tika-s0401t:1161_5": "Pāmojjabahuloti balavapītiyā pamuditabhāvavasena.",
  "tika-s0401t:1161_6": "Sīlāni paripūretīti haṭṭhappahaṭṭho udaggūdaggo sampiyāyamāno sīlāni sampādeti.",
  "tika-s0401t:1161_7": "Pītisomanassasahagatā hi paññā abhirativasena ārammaṇe phullitā vikasitā viya pavattati,",
  "tika-s0401t:1161_8": "na evaṃ upekkhāsahagatāti.",
  "tika-s0401t:1162_0": "Aniccato khippaṃ javatīti “khandhapañcakaṃ anicca”nti vegāyitena pavattati,",
  "tika-s0401t:1162_1": "paṭipakkhadūrībhāvena pubbābhisaṅkhārassa sātisayattā indena vissaṭṭhavajiraṃ viya lakkhaṇaṃ avirajjhantī",
  "tika-s0401t:1162_2": "adandhāyantī aniccalakkhaṇaṃ vegasā paṭivijjhati,",
  "tika-s0401t:1162_3": "tasmā sā javanapaññā nāmāti attho.",
  "tika-s0401t:1162_4": "Sesapadesupi eseva nayo.",
  "tika-s0401t:1162_5": "Evaṃ lakkhaṇārammaṇikavipassanāvasena javanapaññaṃ dassetvā balavavipassanāvasena dassetuṃ –",
  "tika-s0401t:1162_6": "“rūpa”ntiādi vuttaṃ.",
  "tika-s0401t:1162_7": "Tattha khayaṭṭhenāti yattha yattha uppajjati,",
  "tika-s0401t:1162_8": "tattha tattheva bhijjanato khayasabhāvattā.",
  "tika-s0401t:1162_9": "Bhayaṭṭhenāti bhayānakabhāvato.",
  "tika-s0401t:1162_10": "Asārakaṭṭhenāti attasāravirahato niccasārādivirahato ca.",
  "tika-s0401t:1162_11": "Tulayitvāti tulābhūtāya vipassanāpaññāya tuletvā.",
  "tika-s0401t:1162_12": "Tīrayitvāti tāya eva tīraṇabhūtāya tīretvā.",
  "tika-s0401t:1162_13": "Vibhāvayitvāti yāthāvato pakāsetvā pākaṭaṃ katvā.",
  "tika-s0401t:1162_14": "Atha vā tulayitvāti kalāpasammasanavasena tulayitvā.",
  "tika-s0401t:1162_15": "Tīrayitvāti udayabbayānupassanāvasena tīretvā.",
  "tika-s0401t:1162_16": "Vibhāvayitvāti bhaṅgānupassanādivasena pākaṭaṃ katvā.",
  "tika-s0401t:1162_17": "Vibhūtaṃ katvāti saṅkhārupekkhānulomavasena phuṭaṃ katvā.",
  "tika-s0401t:1162_18": "Rūpanirodheti rūpakkhandhassa nirodhabhūte nibbāne.",
  "tika-s0401t:1162_19": "Khippaṃ javatīti ninnapoṇapabbhāravasena javati pavattati.",
  "tika-s0401t:1162_20": "Idāni sikhāppattavipassanāvasena javanapaññaṃ dassetuṃ,",
  "tika-s0401t:1162_21": "puna “rūpa”ntiādi vuttaṃ.",
  "tika-s0401t:1163_0": "Ñāṇassa tikkhabhāvo nāma savisesaṃ paṭipakkhasamucchindanena veditabboti “khippaṃ kilese chindatīti tikkhapaññā”ti",
  "tika-s0401t:1163_1": "vatvā te pana kilese vibhāgena dassento,",
  "tika-s0401t:1163_2": "“uppannaṃ kāmavitakka”ntiādimāha.",
  "tika-s0401t:1163_3": "Samathavipassanāhi vikkhambhanatadaṅgavasena pahīnampi ariyamaggena asamūhatattā uppattidhammataṃ anatītatāya asamūhatuppannanti vuccati,",
  "tika-s0401t:1163_4": "taṃ idha “uppanna”nti adhippetaṃ.",
  "tika-s0401t:1163_5": "Nādhivāsetīti santānaṃ āropetvā na vāseti.",
  "tika-s0401t:1163_6": "Pajahatīti samucchedavasena pajahati.",
  "tika-s0401t:1163_7": "Vinodetīti khipati.",
  "tika-s0401t:1163_8": "Byantiṃ karotīti vigatantaṃ karoti.",
  "tika-s0401t:1163_9": "Anabhāvaṃ gametīti anu abhāvaṃ gameti,",
  "tika-s0401t:1163_10": "vipassanākkamena ariyamaggaṃ patvā samucchedavaseneva abhāvaṃ gamayatīti attho.",
  "tika-s0401t:1163_11": "Ettha ca kāmappaṭisaṃyutto vitakko kāmavitakko.",
  "tika-s0401t:1163_12": "“Ime sattā marantū”ti paresaṃ maraṇappaṭisaṃyutto vitakko byāpādavitakko.",
  "tika-s0401t:1163_13": "“Ime sattā vihiṃsiyantū”ti paresaṃ vihiṃsāpaṭisaṃyutto vitakko vihiṃsāvitakko.",
  "tika-s0401t:1163_14": "Pāpaketi lāmake.",
  "tika-s0401t:1163_15": "Akusale dhammeti akosallasambhūte dhamme.",
  "tika-s0401t:1163_16": "Tikkhapañño nāma khippābhiñño hoti,",
  "tika-s0401t:1163_17": "paṭipadā cassa na calatīti āha –",
  "tika-s0401t:1163_18": "“ekamhi āsane cattāro ariyamaggā”tiādi.",
  "tika-s0401t:1164_0": "“Sabbe saṅkhārā aniccā dukkhā vipariṇāmadhammā saṅkhatā paṭiccasamuppannā khayadhammā vayadhammā virāgadhammā",
  "tika-s0401t:1164_1": "nirodhadhammā”ti yāthāvato dassanena saccappaṭivedho ijjhati,",
  "tika-s0401t:1164_2": "na aññathāti kāraṇamukhena nibbedhikapaññaṃ dassetuṃ –",
  "tika-s0401t:1164_3": "“sabbasaṅkhāresu ubbegabahulo hotī”tiādi vuttaṃ.",
  "tika-s0401t:1164_4": "Tattha ubbegabahuloti “sabbe saṅkhārā aniccā”tiādinā nayena sabbasaṅkhāresu abhiṇhappavattasaṃvego.",
  "tika-s0401t:1164_5": "Uttāsabahuloti ñāṇabhayavasena sabbasaṅkhāresu bahuso utrastamānaso.",
  "tika-s0401t:1164_6": "Tena ādīnavānupassanamāha.",
  "tika-s0401t:1164_7": "Ukkaṇṭhanabahuloti saṅkhārato uddhaṃ visaṅkhārābhimukhatāya ukkaṇṭhanabahulo.",
  "tika-s0401t:1164_8": "Iminā nibbidānupassanamāha.",
  "tika-s0401t:1164_9": "Aratibahulotiādinā tassā eva aparāparūpapattiṃ.",
  "tika-s0401t:1164_10": "Bahimukhoti sabbasaṅkhārato bahibhūtaṃ nibbānaṃ uddissa pavattañāṇamukho.",
  "tika-s0401t:1164_11": "Tathā pavattitavimokkhamukho.",
  "tika-s0401t:1164_12": "Nibbijjhanaṃ paṭivijjhanaṃ nibbedho,",
  "tika-s0401t:1164_13": "so etissā atthīti nibbedhikā,",
  "tika-s0401t:1164_14": "nibbijjhatīti vā nibbedhikā,",
  "tika-s0401t:1164_15": "sā eva paññā nibbedhikapaññā.",
  "tika-s0401t:1164_16": "Anibbiddhapubbanti anamatagge saṃsāre antaṃ pāpetvā anividdhapubbaṃ.",
  "tika-s0401t:1164_17": "Appadālitapubbanti tasseva atthavacanaṃ,",
  "tika-s0401t:1164_18": "antakaraṇeneva appadālitapubbanti attho.",
  "tika-s0401t:1164_19": "Lobhakkhandhanti lobharāsiṃ,",
  "tika-s0401t:1164_20": "lobhakoṭṭhāsaṃ vā.",
  "tika-s0401t:1165_0": "Kāyagatāsativaggavaṇṇanā niṭṭhitā.",
  "tika-s0401t:1166_0": "20. Amatavaggavaṇṇanā",
  "tika-s0401t:1167_0": "600- 611.",
  "tika-s0401t:1167_1": "Natthi ettha mataṃ maraṇaṃ vināsoti amataṃ,",
  "tika-s0401t:1167_2": "nibbānanti āha –",
  "tika-s0401t:1167_3": "“maraṇavirahitaṃ nibbānaṃ paribhuñjantī”ti.",
  "tika-s0401t:1167_4": "Amatassa vā nibbānassa adhigamahetutāya amatasadisaatappakasukhapatitatāya ca kāyagatāsati “amata”nti vuttā.",
  "tika-s0401t:1167_5": "Paribhuñjantīti jhānasamāpajjanena vaḷañjanti.",
  "tika-s0401t:1167_6": "Viraddhanti anadhigamena virajjhitaṃ. Tenāha –",
  "tika-s0401t:1167_7": "“virādhitaṃ nādhigata”nti.",
  "tika-s0401t:1167_8": "Āraddhanti sādhitaṃ nipphāditaṃ.",
  "tika-s0401t:1167_9": "Tañca paripuṇṇaṃ nāma hotīti āha –",
  "tika-s0401t:1167_10": "“āraddhanti paripuṇṇa”nti.",
  "tika-s0401t:1167_11": "Pamādiṃsūti kālabyattayenedaṃ vuttanti āha –",
  "tika-s0401t:1167_12": "“pamajjantī”ti.",
  "tika-s0401t:1168_0": "Amatavaggavaṇṇanā niṭṭhitā.",
  "tika-s0401t:1169_0": "Iti manorathapūraṇiyā aṅguttaranikāya-aṭṭhakathāya",
  "tika-s0401t:1170_0": "Ekakanipātavaṇṇanāya anuttānatthadīpanā samattā.",
  "tika-s0401t:1171_0": "Paṭhamo bhāgo niṭṭhito."
}