{
  "atk-s0506a:6_0": "Namo tassa bhagavato arahato sammāsambuddhassa",
  "atk-s0506a:7_0": "Khuddakanikāye",
  "atk-s0506a:8_0": "Vimānavatthu-aṭṭhakathā",
  "atk-s0506a:9_0": "Ganthārambhakathā",
  "atk-s0506a:10_0": "Mahākāruṇikaṃ nāthaṃ, ñeyyasāgarapāraguṃ;",
  "atk-s0506a:11_0": "Vande nipuṇagambhīra-vicitranayadesanaṃ.",
  "atk-s0506a:12_0": "Vijjācaraṇasampannā, yena niyyanti lokato;",
  "atk-s0506a:13_0": "Vande tamuttamaṃ dhammaṃ, sammāsambuddhapūjitaṃ.",
  "atk-s0506a:14_0": "Sīlādiguṇasampanno, ṭhito maggaphalesu yo;",
  "atk-s0506a:15_0": "Vande ariyasaṅghaṃ taṃ, puññakkhettaṃ anuttaraṃ.",
  "atk-s0506a:16_0": "Vandanājanitaṃ puññaṃ, iti yaṃ ratanattaye;",
  "atk-s0506a:17_0": "Hatantarāyo sabbattha, hutvāhaṃ tassa tejasā.",
  "atk-s0506a:18_0": "Devatāhi kataṃ puññaṃ, yaṃ yaṃ purimajātisu;",
  "atk-s0506a:19_0": "Tassa tassa vimānādi-phalasampattibhedato.",
  "atk-s0506a:20_0": "Pucchāvasena yā tāsaṃ, vissajjanavasena ca;",
  "atk-s0506a:21_0": "Pavattā desanā kamma-phalapaccakkhakārinī.",
  "atk-s0506a:22_0": "Vimānavatthu icceva, nāmena vasino pure;",
  "atk-s0506a:23_0": "Yaṃ khuddakanikāyasmiṃ, saṅgāyiṃsu mahesayo.",
  "atk-s0506a:24_0": "Tassāhamavalambitvā, porāṇaṭṭhakathānayaṃ;",
  "atk-s0506a:25_0": "Tattha tattha nidānāni, vibhāvento visesato.",
  "atk-s0506a:26_0": "Suvisuddhaṃ asaṃkiṇṇaṃ, nipuṇatthavinicchayaṃ;",
  "atk-s0506a:27_0": "Mahāvihāravāsīnaṃ, samayaṃ avilomayaṃ.",
  "atk-s0506a:28_0": "Yathābalaṃ karissāmi, atthasaṃvaṇṇanaṃ subhaṃ;",
  "atk-s0506a:29_0": "Sakkaccaṃ bhāsato taṃ me, nisāmayatha sādhavoti.",
  "atk-s0506a:30_0": "Tattha vimānānīti visiṭṭhamānāni devatānaṃ kīḷānivāsaṭṭhānāni.",
  "atk-s0506a:30_1": "Tāni hi tāsaṃ sucaritakammānubhāvanibbattāni yojanikadviyojanikādipamāṇavisesayuttatāya,",
  "atk-s0506a:30_2": "nānāratanasamujjalāni vicittavaṇṇasaṇṭhānāni sobhātisayayogena visesato mānanīyatāya ca “vimānānī”ti vuccanti.",
  "atk-s0506a:30_3": "Vimānānaṃ vatthu kāraṇaṃ etissāti vimānavatthu,",
  "atk-s0506a:30_4": "“pīṭhaṃ te sovaṇṇamaya”ntiādinayappavattā desanā.",
  "atk-s0506a:30_5": "Nidassanamattañcetaṃ tāsaṃ devatānaṃ rūpabhogaparivārādisampattiyo taṃnibbattakakammañca nissāya imissā desanāya pavattattā.",
  "atk-s0506a:30_6": "Vipākamukhena vā kammantaramānassa kāraṇabhāvato vimānavatthūti veditabbaṃ.",
  "atk-s0506a:31_0": "Tayidaṃ kena bhāsitaṃ,",
  "atk-s0506a:31_1": "kattha bhāsitaṃ,",
  "atk-s0506a:31_2": "kadā bhāsitaṃ,",
  "atk-s0506a:31_3": "kasmā ca bhāsitanti? Vuccate –",
  "atk-s0506a:31_4": "idañhi vimānavatthu duvidhena pavattaṃ –",
  "atk-s0506a:31_5": "pucchāvasena vissajjanavasena ca.",
  "atk-s0506a:31_6": "Tattha vissajjanagāthā tāhi tāhi devatāhi bhāsitā,",
  "atk-s0506a:31_7": "pucchāgāthā pana kāci bhagavatā bhāsitā,",
  "atk-s0506a:31_8": "kāci sakkādīhi,",
  "atk-s0506a:31_9": "kāci sāvakehi therehi.",
  "atk-s0506a:31_10": "Tatthāpi yebhuyyena yo so kappānaṃ satasahassādhikaṃ ekaṃ asaṅkhyeyyaṃ buddhassa bhagavato aggasāvakabhāvāya",
  "atk-s0506a:31_11": "puññañāṇasambhāre sambharanto anukkamena sāvakapāramiyo pūretvā,",
  "atk-s0506a:31_12": "chaḷabhiññācatupaṭisambhidādiguṇavisesaparivārassa,",
  "atk-s0506a:31_13": "sakalassa sāvakapāramiñāṇassa matthakaṃ patto dutiye aggasāvakaṭṭhāne ṭhito iddhimantesu ca bhagavatā etadagge ṭhapito āyasmā mahāmoggallāno,",
  "atk-s0506a:31_14": "tena bhāsitā.",
  "atk-s0506a:32_0": "Bhāsantena ca paṭhamaṃ tāva lokahitāya devacārikaṃ carantena devaloke devatānaṃ pucchāvasena puna tato",
  "atk-s0506a:32_1": "manussalokaṃ āgantvā manussānaṃ puññaphalassa paccakkhakaraṇatthaṃ pucchaṃ vissajjanañca ekajjhaṃ katvā",
  "atk-s0506a:32_2": "bhagavato pavedetvā bhikkhūnaṃ bhāsitā,",
  "atk-s0506a:32_3": "sakkena pucchāvasena,",
  "atk-s0506a:32_4": "devatāhi tassa vissajjanavasena bhāsitāpi mahāmoggallānattherassa bhāsitā eva.",
  "atk-s0506a:32_5": "Evaṃ bhagavatā therehi ca devatāhi ca pucchāvasena,",
  "atk-s0506a:32_6": "devatāhi tassā vissajjanavasena ca tattha tattha bhāsitā pacchā dhammavinayaṃ saṅgāyantehi dhammasaṅgāhakehi",
  "atk-s0506a:32_7": "ekato katvā “vimānavatthu”icceva saṅgahaṃ āropitā.",
  "atk-s0506a:32_8": "Ayaṃ tāvettha “kena bhāsita”ntiādīnaṃ padānaṃ saṅkhepato sādhāraṇato ca vissajjanā.",
  "atk-s0506a:33_0": "Vitthārato pana “kena bhāsita”nti padassa anomadassissa bhagavato pādamūle katapaṇidhānato paṭṭhāya mahātherassa āgamanīyapaṭipadā kathetabbā,",
  "atk-s0506a:33_1": "sā pana āgamaṭṭhakathāsu tattha tattha vitthāritāti tattha āgatanayeneva veditabbā.",
  "atk-s0506a:33_2": "Asādhāraṇato “kattha bhāsita”ntiādīnaṃ padānaṃ vissajjanā tassa tassa vimānassa atthavaṇṇanānayeneva āgamissati.",
  "atk-s0506a:34_0": "Apare pana bhaṇanti –",
  "atk-s0506a:34_1": "ekadivasaṃ āyasmato mahāmoggallānassa rahogatassa paṭisallīnassa evaṃ cetaso parivitakko udapādi “etarahi",
  "atk-s0506a:34_2": "kho manussā asatipi vatthusampattiyā khettasampattiyā attano ca cittapasādasampattiyā tāni tāni puññāni",
  "atk-s0506a:34_3": "katvā devaloke nibbattā uḷārasampattiṃ paccanubhonti,",
  "atk-s0506a:34_4": "yaṃnūnāhaṃ devacārikaṃ caranto tā devatā kāyasakkhiṃ katvā tāhi yathūpacitaṃ puññaṃ yathādhigatañca puññaphalaṃ",
  "atk-s0506a:34_5": "kathāpetvā tamatthaṃ bhagavato āroceyyaṃ.",
  "atk-s0506a:34_6": "Evaṃ me satthā gaganatale puṇṇacandaṃ uṭṭhāpento viya manussānaṃ kammaphalaṃ paccakkhato dassento appakānampi",
  "atk-s0506a:34_7": "kārānaṃ āyatanagatāya saddhāya vasena uḷāraphalataṃ vibhāvento taṃ taṃ vimānavatthuṃ aṭṭhuppattiṃ katvā",
  "atk-s0506a:34_8": "mahatiṃ dhammadesanaṃ pavattessati,",
  "atk-s0506a:34_9": "sā hoti bahujanassa atthāya hitāya sukhāya devamanussāna”nti.",
  "atk-s0506a:34_10": "So āsanā vuṭṭhahitvā rattadupaṭṭaṃ nivāsetvā aparaṃ rattadupaṭṭaṃ ekaṃsaṃ katvā samantato jātihiṅgulikadhārā",
  "atk-s0506a:34_11": "vijjulatā viya sañjhāpabhānurañjito viya ca jaṅgamo añjanagirisikharo,",
  "atk-s0506a:34_12": "bhagavantaṃ upasaṅkamitvā abhivādetvā ekamantaṃ nisinno attano adhippāyaṃ ārocetvā bhagavatā anuññāto",
  "atk-s0506a:34_13": "uṭṭhāyāsanā bhagavantaṃ abhivādetvā padakkhiṇaṃ katvā abhiññāpādakaṃ catutthajjhānaṃ samāpajjitvā,",
  "atk-s0506a:34_14": "tato vuṭṭhāya iddhibalena taṅkhaṇaññeva tāvatiṃsabhavanaṃ gantvā tattha tattha tāhi tāhi devatāhi yathūpacitaṃ puññakammaṃ pucchi,",
  "atk-s0506a:34_15": "tassa tā kathesuṃ.",
  "atk-s0506a:34_16": "Tato manussalokaṃ āgantvā taṃ sabbaṃ tattha pavattitaniyāmeneva bhagavato ārocesi,",
  "atk-s0506a:34_17": "taṃ samanuñño satthā ahosi.",
  "atk-s0506a:34_18": "Iccetaṃ aṭṭhuppattiṃ katvā sampattaparisāya vitthārena dhammaṃ desesīti.",
  "atk-s0506a:35_0": "Taṃ panetaṃ vimānavatthu vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ,",
  "atk-s0506a:35_1": "dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu nikāyesu khuddakanikāyapariyāpannaṃ,",
  "atk-s0506a:35_2": "suttaṃ geyyaṃ veyyākaraṇaṃ gāthā udānaṃ itivuttakaṃ jātakaṃ abbhutadhammaṃ vedallanti navasu sāsanaṅgesu gāthāsaṅgahaṃ.",
  "atk-s0506a:36_0": "“Dvāsīti buddhato gaṇhiṃ, dve sahassāni bhikkhuto;",
  "atk-s0506a:37_0": "Caturāsīti sahassāni, ye me dhammā pavattino”ti. –",
  "atk-s0506a:38_0": "Evaṃ dhammabhaṇḍāgārikena paṭiññātesu caturāsītiyā dhammakkhandhasahassesu katipayadhammakkhandhasaṅgahaṃ.",
  "atk-s0506a:38_1": "Vaggato pīṭhavaggo cittalatāvaggo pāricchattakavaggo mañjiṭṭhakavaggo mahārathavaggo pāyāsivaggo sunikkhittavaggoti satta vaggā.",
  "atk-s0506a:38_2": "Vatthuto paṭhame vagge sattarasa vatthūni,",
  "atk-s0506a:38_3": "dutiye ekādasa,",
  "atk-s0506a:38_4": "tatiye dasa,",
  "atk-s0506a:38_5": "catutthe dvādasa,",
  "atk-s0506a:38_6": "pañcame catuddasa,",
  "atk-s0506a:38_7": "chaṭṭhe dasa,",
  "atk-s0506a:38_8": "sattame ekādasāti antaravimānānaṃ aggahaṇe pañcāsīti,",
  "atk-s0506a:38_9": "gahaṇe pana tevīsasataṃ vatthūni,",
  "atk-s0506a:38_10": "gāthāto pana diyaḍḍhasahassagāthā.",
  "atk-s0506a:38_11": "Tassa vaggesu pīṭhavaggo ādi,",
  "atk-s0506a:38_12": "vatthūsu sovaṇṇapīṭhavatthu ādi,",
  "atk-s0506a:38_13": "tassāpi “pīṭhaṃ te sovaṇṇamaya”nti gāthā ādi.",
  "atk-s0506a:39_0": "1. Itthivimānaṃ",
  "atk-s0506a:40_0": "1. Pīṭhavaggo",
  "atk-s0506a:41_0": "1. Paṭhamapīṭhavimānavaṇṇanā",
  "atk-s0506a:42_0": "Tattha paṭhamavatthussa ayaṃ aṭṭhuppatti –",
  "atk-s0506a:42_1": "bhagavati sāvatthiyaṃ viharante jetavane anāthapiṇḍikassa ārāme raññā pasenadinā kosalena buddhappamukhassa",
  "atk-s0506a:42_2": "bhikkhusaṅghassa sattāhaṃ asadisadāne pavattite tadanurūpena anāthapiṇḍikena mahāseṭṭhinā tayo divase,",
  "atk-s0506a:42_3": "tathā visākhāya mahāupāsikāya mahādāne dinne asadisadānassa pavatti sakalajambudīpe pākaṭā ahosi.",
  "atk-s0506a:42_4": "Atha mahājano tattha tattha kathaṃ samuṭṭhāpesi “kiṃ nu kho evaṃ uḷāravibhavapariccāgeneva dānaṃ mahapphalataraṃ bhavissati,",
  "atk-s0506a:42_5": "udāhu attano vibhavānurūpapariccāgenāpī”ti.",
  "atk-s0506a:42_6": "Bhikkhū taṃ kathaṃ sutvā bhagavato ārocesuṃ.",
  "atk-s0506a:42_7": "Bhagavā “na,",
  "atk-s0506a:42_8": "bhikkhave,",
  "atk-s0506a:42_9": "deyyadhammasampattiyāva dānaṃ mahapphalataraṃ bhavissati,",
  "atk-s0506a:42_10": "atha kho cittapasādasampattiyā ca khettasampattiyā ca,",
  "atk-s0506a:42_11": "tasmā kuṇḍakamuṭṭhimattampi pilotikāmattampi tiṇapaṇṇasanthāramattampi pūtimuttaharītakamattampi vippasannena",
  "atk-s0506a:42_12": "cetasā dakkhiṇeyyapuggale patiṭṭhāpitaṃ,",
  "atk-s0506a:42_13": "tampi mahapphalataraṃ bhavissati mahājutikaṃ mahāvipphāra”nti āha.",
  "atk-s0506a:42_14": "Tathā hi vuttaṃ sakkena devānamindena –",
  "atk-s0506a:43_0": "“Natthi citte pasannamhi, appikā nāma dakkhiṇā;",
  "atk-s0506a:44_0": "Tathāgate vā sambuddhe, atha vā tassa sāvake”ti. ;",
  "atk-s0506a:45_0": "Sā panesā kathā sakalajambudīpe vitthārikā ahosi.",
  "atk-s0506a:45_1": "Manussā samaṇabrāhmaṇakapaṇaddhikavaṇibbakayācakānaṃ yathāvibhavaṃ dānāni denti,",
  "atk-s0506a:45_2": "gehaṅgaṇe pānīyaṃ upaṭṭhapenti,",
  "atk-s0506a:45_3": "dvārakoṭṭhakesu āsanāni ṭhapenti.",
  "atk-s0506a:45_4": "Tena ca samayena aññataro piṇḍapātacāriko thero pāsādikena abhikkantena paṭikkantena ālokitena vilokitena",
  "atk-s0506a:45_5": "samiñjitena pasāritena okkhittacakkhu iriyāpathasampanno piṇḍāya caranto upakaṭṭhe kāle aññataraṃ gehaṃ",
  "atk-s0506a:45_6": "sampāpuṇi.",
  "atk-s0506a:45_7": "Tatthekā kuladhītā saddhā pasannā theraṃ passitvā sañjātagāravabahumānā uḷārapītisomanassaṃ uppādetvā",
  "atk-s0506a:45_8": "gehaṃ pavesetvā pañcapatiṭṭhitena vanditvā attano pīṭhaṃ paññāpetvā tassa upari pītakaṃ maṭṭhavatthaṃ",
  "atk-s0506a:45_9": "attharitvā adāsi.",
  "atk-s0506a:45_10": "Atha there tattha nisinne “idaṃ mayhaṃ uttamaṃ puññakkhettaṃ upaṭṭhita”nti pasannacittā yathāvibhavaṃ āhārena parivisi,",
  "atk-s0506a:45_11": "bījaniñca gahetvā bīji.",
  "atk-s0506a:45_12": "So thero katabhattakicco āsanadānabhojanadānādipaṭisaṃyuttaṃ dhammiṃ kathaṃ kathetvā pakkāmi.",
  "atk-s0506a:45_13": "Sā itthī taṃ attano dānaṃ tañca dhammakathaṃ paccavekkhantī pītiyā nirantaraṃ phuṭṭhasarīrā hutvā taṃ pīṭhampi therassa adāsi.",
  "atk-s0506a:46_0": "Tato aparena samayena aññatarena rogena phuṭṭhā kālaṃ katvā tāvatiṃsabhavane dvādasayojanike kanakavimāne nibbatti.",
  "atk-s0506a:46_1": "Accharāsahassaṃ cassā parivāro ahosi,",
  "atk-s0506a:46_2": "pīṭhadānānubhāvena cassā yojaniko kanakapallaṅko nibbatti ākāsacārī sīghajavo upari kūṭāgārasaṇṭhāno,",
  "atk-s0506a:46_3": "tena taṃ “pīṭhavimāna”nti vuccati.",
  "atk-s0506a:46_4": "Tañhi suvaṇṇavaṇṇaṃ vatthaṃ attharitvā dinnattā kammasarikkhataṃ vibhāventaṃ suvaṇṇamayaṃ ahosi,",
  "atk-s0506a:46_5": "pītivegassa balavabhāvena sīghajavaṃ,",
  "atk-s0506a:46_6": "dakkhiṇeyyassa cittarucivasena dinnattā yathārucigāmī,",
  "atk-s0506a:46_7": "pasādasampattiyā uḷāratāya sabbasova pāsādikaṃ sobhātisayayuttañca ahosi.",
  "atk-s0506a:47_0": "Athekasmiṃ ussavadivase devatāsu yathāsakaṃ dibbānubhāvena uyyānakīḷanatthaṃ nandanavanaṃ gacchantīsu",
  "atk-s0506a:47_1": "sā devatā dibbavatthanivatthā dibbābharaṇavibhūsitā accharāsahassaparivārā sakabhavanā nikkhamitvā taṃ",
  "atk-s0506a:47_2": "pīṭhavimānaṃ abhiruyha mahatiyā deviddhiyā mahantena sirisobhaggena samantato cando viya sūriyo viya",
  "atk-s0506a:47_3": "ca obhāsentī uyyānaṃ gacchati.",
  "atk-s0506a:47_4": "Tena ca samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ upagato tassā devatāya avidūre attānaṃ dassesi.",
  "atk-s0506a:47_5": "Atha sā devatā taṃ disvā samuppannabalavapasādagāravā sahasā pallaṅkato oruyha theraṃ upasaṅkamitvā pañcapatiṭṭhitena",
  "atk-s0506a:47_6": "vanditvā dasanakhasamodhānasamujjalaṃ añjaliṃ paggayha namassamānā aṭṭhāsi.",
  "atk-s0506a:47_7": "Thero kiñcāpi tāya aññehi ca sattehi yathūpacitaṃ kusalākusalaṃ attano yathākammūpagañāṇānubhāvena hatthatale",
  "atk-s0506a:47_8": "ṭhapitaāmalakaṃ viya paññābalabhedena paccakkhato passati,",
  "atk-s0506a:47_9": "tathāpi yasmā devatānaṃ upapattisamanantarameva “kuto nu kho ahaṃ cavitvā idhūpapannā,",
  "atk-s0506a:47_10": "kiṃ nu kho kusalakammaṃ katvā imaṃ sampattiṃ paṭilabhāmī”ti atītabhavaṃ yathūpacitañca kammaṃ uddissa yebhuyyena dhammatāsiddhā upadhāraṇā,",
  "atk-s0506a:47_11": "tassā ca yāthāvato ñāṇaṃ uppajjati,",
  "atk-s0506a:47_12": "tasmā tāya devatāya katakammaṃ kathāpetvā sadevakassa lokassa kammaphalaṃ paccakkhaṃ kātukāmo –",
  "atk-s0506a:48_0": "1.",
  "atk-s0506a:49_0": "“Pīṭhaṃ te sovaṇṇamayaṃ uḷāraṃ, manojavaṃ gacchati yenakāmaṃ;",
  "atk-s0506a:50_0": "Alaṅkate malyadhare suvatthe, obhāsasi vijjurivabbha kūṭaṃ.",
  "atk-s0506a:51_0": "2.",
  "atk-s0506a:52_0": "“Kena tetādiso vaṇṇo, kena te idha mijjhati;",
  "atk-s0506a:53_0": "Uppajjanti ca te bhogā, ye keci manaso piyā.",
  "atk-s0506a:54_0": "3.",
  "atk-s0506a:55_0": "“Pucchāmi taṃ devi mahānubhāve,",
  "atk-s0506a:56_0": "Manussabhūtā kimakāsi puññaṃ;",
  "atk-s0506a:57_0": "Kenāsi evaṃ jalitānubhāvā,",
  "atk-s0506a:58_0": "Vaṇṇo ca te sabbadisā pabhāsatī”ti. āha –",
  "atk-s0506a:59_0": "4.",
  "atk-s0506a:60_0": "“Sā devatā attamanā, moggallānena pucchitā;",
  "atk-s0506a:61_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:62_0": "5.",
  "atk-s0506a:63_0": "“Ahaṃ manussesu manussabhūtā, abbhāgatānāsanakaṃ adāsiṃ;",
  "atk-s0506a:64_0": "Abhivādayiṃ añjalikaṃ akāsiṃ, yathānubhāvañca adāsi dānaṃ.",
  "atk-s0506a:65_0": "6.",
  "atk-s0506a:66_0": "“Tena metādiso vaṇṇo, tena me idha mijjhati;",
  "atk-s0506a:67_0": "Uppajjanti ca me bhogā, ye keci manaso piyā.",
  "atk-s0506a:68_0": "7.",
  "atk-s0506a:69_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:70_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:71_0": "1.",
  "atk-s0506a:71_1": "Tattha pīṭhanti yaṃkiñci tādisaṃ dārukkhandhampi āpaṇampi balikaraṇapīṭhampi vettāsanampi masārakādivisesanāmaṃ dārumayādiāsanampi vuccati.",
  "atk-s0506a:71_2": "Tathā hi “pādapīṭhaṃ pādakathalika”nti ettha pādaṭhapanayoggaṃ pīṭhādikaṃ dārukkhandhaṃ vuccati,",
  "atk-s0506a:71_3": "“pīṭhasappī”ti ettha hatthena gahaṇayoggaṃ.",
  "atk-s0506a:71_4": "“Pīṭhikā”ti pana ekaccesu janapadesu desavohārena āpaṇaṃ.",
  "atk-s0506a:71_5": "“Bhūtapīṭhikā devakulapīṭhikā”ti ettha devatānaṃ balikaraṇaṭṭhānabhūtaṃ pīṭhaṃ.",
  "atk-s0506a:71_6": "“Bhaddapīṭha”nti ettha vettalatādīhi upari vītaṃ āsanaṃ,",
  "atk-s0506a:71_7": "yaṃ sandhāya vuttaṃ “bhaddapīṭhaṃ upānayī”ti.",
  "atk-s0506a:71_8": "“Supaññattaṃ mañcapīṭhaṃ.",
  "atk-s0506a:71_9": "Mañcaṃ vā pīṭhaṃ vā kārayamānenā”ti ca ādīsu masārakādibhedaṃ dārumayādiāsanaṃ.",
  "atk-s0506a:71_10": "Idha pana pallaṅkākārasaṇṭhitaṃ devatāya puññānubhāvābhinibbattaṃ yojanikaṃ kanakavimānaṃ veditabbaṃ.",
  "atk-s0506a:72_0": "Teti te-",
  "atk-s0506a:72_1": "saddo “na te sukhaṃ pajānanti,",
  "atk-s0506a:72_2": "ye na passanti nandana”ntiādīsu ta-",
  "atk-s0506a:72_3": "saddassa vasena paccattabahuvacane āgato.",
  "atk-s0506a:72_4": "“Namo te purisājañña,",
  "atk-s0506a:72_5": "namo te purisuttama.",
  "atk-s0506a:72_6": "Namo te buddha vīratthū”ti ca ādīsu tumha-",
  "atk-s0506a:72_7": "saddassa vasena sampadāne,",
  "atk-s0506a:72_8": "tuyhanti attho.",
  "atk-s0506a:72_9": "“Kiṃ te diṭṭhaṃ kinti te sutaṃ.",
  "atk-s0506a:72_10": "Upadhī te samatikkantā,",
  "atk-s0506a:72_11": "āsavā te padālitā”ti ca ādīsu karaṇe.",
  "atk-s0506a:72_12": "“Kiṃ te vataṃ kiṃ pana brahmacariya”ntiādīsu sāmiatthe.",
  "atk-s0506a:72_13": "Idhāpi sāmiatthe daṭṭhabbo.",
  "atk-s0506a:72_14": "Tavāti hi attho.",
  "atk-s0506a:73_0": "Sovaṇṇamayanti ettha suvaṇṇa-",
  "atk-s0506a:73_1": "saddo “suvaṇṇe dubbaṇṇe sugate duggate”ti ca “suvaṇṇatā susaratā”ti ca evamādīsu chavisampattiyaṃ āgato.",
  "atk-s0506a:73_2": "“Kākaṃ suvaṇṇā parivārayantī”tiādīsu garuḷe.",
  "atk-s0506a:73_3": "“Suvaṇṇavaṇṇo kañcanasannibhattaco”tiādīsu jātarūpe.",
  "atk-s0506a:73_4": "Idhāpi jātarūpe eva daṭṭhabbo.",
  "atk-s0506a:73_5": "Tañhi buddhānaṃ samānavaṇṇatāya sobhano vaṇṇo etassāti suvaṇṇanti vuccati.",
  "atk-s0506a:73_6": "Suvaṇṇameva sovaṇṇaṃ yathā “vekataṃ vesama”nti ca. Maya-",
  "atk-s0506a:73_7": "saddo ca “anuññātapaṭiññātā,",
  "atk-s0506a:73_8": "tevijjā mayamasmubho”tiādīsu asmadatthe āgato.",
  "atk-s0506a:73_9": "“Mayaṃ nissāya hemāya,",
  "atk-s0506a:73_10": "jātamaṇḍo darī subhā”ti ettha paññattiyaṃ.",
  "atk-s0506a:73_11": "“Manomayā pītibhakkhā sayaṃpabhā”tiādīsu nibbattiatthe,",
  "atk-s0506a:73_12": "bāhirena paccayena vinā manasāva nibbattāti manomayāti vuttā.",
  "atk-s0506a:73_13": "“Yaṃnūnāhaṃ sāmaṃ cikkhallaṃ madditvā sabbamattikāmayaṃ kuṭikaṃ kareyya”ntiādīsu vikāratthe.",
  "atk-s0506a:73_14": "“Dānamayaṃ sīlamaya”ntiādīsu padapūraṇamatte.",
  "atk-s0506a:73_15": "Idhāpi vikāratthe,",
  "atk-s0506a:73_16": "padapūraṇamatte vā daṭṭhabbo.",
  "atk-s0506a:73_17": "Yadā hi suvaṇṇena nibbattaṃ sovaṇṇamayanti ayamattho,",
  "atk-s0506a:73_18": "tadā suvaṇṇassa vikāro sovaṇṇamayanti vikāratthe maya-",
  "atk-s0506a:73_19": "saddo daṭṭhabbo,",
  "atk-s0506a:73_20": "“nibbattiatthe”tipi vattuṃ vaṭṭatiyeva.",
  "atk-s0506a:73_21": "Yadā pana suvaṇṇena nibbattaṃ sovaṇṇanti ayamattho,",
  "atk-s0506a:73_22": "tadā sovaṇṇameva sovaṇṇamayanti padapūraṇamatte maya-",
  "atk-s0506a:73_23": "saddo daṭṭhabbo.",
  "atk-s0506a:74_0": "Uḷāranti paṇītampi seṭṭhampi mahantampi. Uḷāra-",
  "atk-s0506a:74_1": "saddo hi “pubbenāparaṃ uḷāraṃ visesaṃ adhigacchatī”tiādīsu paṇīte āgato.",
  "atk-s0506a:74_2": "“Uḷārāya khalu bhavaṃ vacchāyano samaṇaṃ gotamaṃ pasaṃsāya pasaṃsatī”tiādīsu seṭṭhe.",
  "atk-s0506a:74_3": "“Uḷārabhogā uḷārayasā oḷārika”nti ca ādīsu mahante.",
  "atk-s0506a:74_4": "Tampi ca vimānaṃ manuññabhāvena upabhuñjantānaṃ atittikaraṇatthena paṇītaṃ,",
  "atk-s0506a:74_5": "samantapāsādikatādinā pasaṃsitatāya seṭṭhaṃ,",
  "atk-s0506a:74_6": "pamāṇamahantatāya ca mahagghatāya ca mahantaṃ,",
  "atk-s0506a:74_7": "tīhipi atthehi uḷāramevāti vuttaṃ uḷāranti.",
  "atk-s0506a:75_0": "Manojavanti ettha manoti cittaṃ.",
  "atk-s0506a:75_1": "Yadipi mano-",
  "atk-s0506a:75_2": "saddo sabbesampi kusalākusalābyākatacittānaṃ sādhāraṇavācī,",
  "atk-s0506a:75_3": "“manojava”nti pana vuttattā yattha katthaci ārammaṇe pavattanakassa kiriyamayacittassa vasena veditabbaṃ.",
  "atk-s0506a:75_4": "Tasmā manaso viya javo etassāti manojavaṃ yathā oṭṭhamukhoti,",
  "atk-s0506a:75_5": "ativiya sīghagamananti attho.",
  "atk-s0506a:75_6": "Mano hi lahuparivattitāya atidūrepi visaye khaṇeneva nipatati,",
  "atk-s0506a:75_7": "tenāha bhagavā – “nāhaṃ,",
  "atk-s0506a:75_8": "bhikkhave,",
  "atk-s0506a:75_9": "aññaṃ ekadhammampi samanupassāmi yaṃ evaṃ lahuparivattaṃ,",
  "atk-s0506a:75_10": "yathayidaṃ,",
  "atk-s0506a:75_11": "bhikkhave,",
  "atk-s0506a:75_12": "citta”nti “dūraṅgamaṃ ekacara”nti ca.",
  "atk-s0506a:75_13": "Gacchatīti tassā devatāya vasanavimānato uyyānaṃ uddissa ākāsena gacchati.",
  "atk-s0506a:76_0": "Yenakāmanti ettha kāma-",
  "atk-s0506a:76_1": "saddo “kāmā hi citrā madhurā manoramā,",
  "atk-s0506a:76_2": "virūparūpena mathenti citta”ntiādīsu manāpiye rūpādivisaye āgato.",
  "atk-s0506a:76_3": "“Chando kāmo rāgo kāmo”tiādīsu chandarāge.",
  "atk-s0506a:76_4": "“Kilesakāmo kāmupādāna”ntiādīsu sabbasmiṃ lobhe.",
  "atk-s0506a:76_5": "“Attakāmapāricariyāya vaṇṇaṃ bhāseyyā”tiādīsu gāmadhamme.",
  "atk-s0506a:76_6": "“Santettha tayo kulaputtā attakāmarūpā viharantī”tiādīsu hitacchande.",
  "atk-s0506a:76_7": "“Attādhīno aparādhīno bhujisso yenakāmaṃgamo”tiādīsu seribhāve.",
  "atk-s0506a:76_8": "Idhāpi seribhāve eva daṭṭhabbo,",
  "atk-s0506a:76_9": "tasmā yenakāmanti yathāruci,",
  "atk-s0506a:76_10": "devatāya icchānurūpanti attho.",
  "atk-s0506a:77_0": "Alaṅkateti alaṅkatagatte,",
  "atk-s0506a:77_1": "nānāvidharaṃsijālasamujjalavividharatanavijjotitehi hatthūpagapādūpagādibhedehi saṭṭhisakaṭabhāraparimāṇehi dibbālaṅkārehi vibhūsitasarīreti attho.",
  "atk-s0506a:77_2": "Sambodhane cetaṃ ekavacanaṃ.",
  "atk-s0506a:77_3": "Malyadhareti kapparukkhapāricchattakasantānakalatādisambhavehi,",
  "atk-s0506a:77_4": "suvisuddhacāmīkaravividharatanamayapattakiñjakkhakesarehi,",
  "atk-s0506a:77_5": "samantato vijjotamānavipphurantakiraṇanikararucirehi dibbakusumehi sumaṇḍitakesahatthāditāya mālābhārinī.",
  "atk-s0506a:77_6": "Suvattheti kappalatānibbattānaṃ,",
  "atk-s0506a:77_7": "nānāvirāgavaṇṇavisesānaṃ suparisuddhabhāsurappabhānaṃ nivāsanuttariyapaṭicchadādīnaṃ dibbavatthānaṃ vasena sundaravatthe.",
  "atk-s0506a:77_8": "Obhāsasīti vijjotasi.",
  "atk-s0506a:77_9": "Vijjurivāti vijjulatā viya.",
  "atk-s0506a:77_10": "Abbhakūṭanti valāhakasikhare.",
  "atk-s0506a:77_11": "Bhummatthe hi etaṃ upayogavacanaṃ.",
  "atk-s0506a:77_12": "Obhāsasīti vā antogadhahetuatthavacanaṃ,",
  "atk-s0506a:77_13": "obhāsesīti attho.",
  "atk-s0506a:77_14": "Imasmiṃ pakkhe “abbhakūṭa”nti upayogatthe eva upayogavacanaṃ daṭṭhabbaṃ.",
  "atk-s0506a:78_0": "Ayañhettha attho –",
  "atk-s0506a:78_1": "yathā nāma sañjhāpabhānurañjitaṃ rattavalāhakasikharaṃ pakatiyāpi obhāsamānaṃ samantato vijjotamānā vijjulatā niccharantī visesato obhāseti,",
  "atk-s0506a:78_2": "evamevaṃ suparisuddhatapanīyamayaṃ nānāratanasamujjalaṃ pakatipabhassaraṃ imaṃ vimānaṃ tvaṃ sabbālaṅkārehi",
  "atk-s0506a:78_3": "vibhūsitā sabbaso vijjotayantīhi attano sarīrappabhāhi vatthābharaṇobhāsehi ca visesato obhāsesīti.",
  "atk-s0506a:79_0": "Ettha hi “pīṭha”nti nidassetabbavacanametaṃ,",
  "atk-s0506a:79_1": "“abbhakūṭa”nti nidassanavacanaṃ.",
  "atk-s0506a:79_2": "Tathā “te”ti nidassetabbavacanaṃ.",
  "atk-s0506a:79_3": "Tañhi “pīṭha”nti idaṃ apekkhitvā sāmivacanena vuttampi “alaṅkate malyadhare suvatthe obhāsasī”ti imāni padāni apekkhitvā paccattavasena pariṇamati,",
  "atk-s0506a:79_4": "tasmā “tva”nti vuttaṃ hoti.",
  "atk-s0506a:79_5": "“Vijjurivā”ti nidassanavacanaṃ.",
  "atk-s0506a:79_6": "“Obhāsasī”ti idaṃ dvinnampi upameyyupamānānaṃ sambandhadassanaṃ.",
  "atk-s0506a:79_7": "“Obhāsasī”ti hi idaṃ “tva”nti padaṃ apekkhitvā majjhimapurisavasena vuttaṃ,",
  "atk-s0506a:79_8": "“pīṭha”nti idaṃ apekkhitvā paṭhamapurisavasena pariṇamati. Ca-",
  "atk-s0506a:79_9": "saddo cettha luttaniddiṭṭho daṭṭhabbo.",
  "atk-s0506a:79_10": "“Gacchati yenakāmaṃ obhāsasī”ti ca “vijjulatobhāsitaṃ abbhakūṭaṃ viyā”ti paccattavasena cetaṃ upayogavacanaṃ pariṇamati.",
  "atk-s0506a:79_11": "Tathā “pīṭha”nti visesitabbavacanametaṃ,",
  "atk-s0506a:79_12": "“te sovaṇṇamayaṃ uḷāra”ntiādi tassa visesanaṃ.",
  "atk-s0506a:80_0": "Nanu ca “sovaṇṇamaya”nti vatvā suvaṇṇassa aggalohatāya seṭṭhabhāvato dibbassa ca idhādhippetattā “uḷāra”nti na vattabbanti? Na,",
  "atk-s0506a:80_1": "kiñci visesasabbhāvato.",
  "atk-s0506a:80_2": "Yatheva hi manussaparibhogasuvaṇṇavikatito rasaviddhaṃ seṭṭhaṃ suvisuddhaṃ,",
  "atk-s0506a:80_3": "tato ākaruppannaṃ,",
  "atk-s0506a:80_4": "tato yaṃkiñci dibbaṃ seṭṭhaṃ,",
  "atk-s0506a:80_5": "evaṃ dibbasuvaṇṇepi cāmīkaraṃ,",
  "atk-s0506a:80_6": "cāmīkarato sātakumbhaṃ,",
  "atk-s0506a:80_7": "sātakumbhato jambunadaṃ,",
  "atk-s0506a:80_8": "jambunadato siṅgīsuvaṇṇaṃ.",
  "atk-s0506a:80_9": "Tañhi sabbaseṭṭhaṃ.",
  "atk-s0506a:80_10": "Tenāha sakko devānamindo –",
  "atk-s0506a:81_0": "“Mutto muttehi saha purāṇajaṭilehi, vippamutto vippamuttehi;",
  "atk-s0506a:82_0": "Siṅgīnikkhasavaṇṇo, rājagahaṃ pāvisi bhagavā”ti. ;",
  "atk-s0506a:83_0": "Tasmā “sovaṇṇamaya”nti vatvāpi “uḷāra”nti vuttaṃ.",
  "atk-s0506a:83_1": "Atha vā “uḷāra”nti idaṃ na tassa seṭṭhapaṇītabhāvameva sandhāya vuttaṃ,",
  "atk-s0506a:83_2": "atha kho mahantabhāvampīti vuttovāyamattho.",
  "atk-s0506a:83_3": "Ettha ca “pīṭha”ntiādi phalassa kammasarikkhatādassanaṃ.",
  "atk-s0506a:83_4": "Tatthāpi “sovaṇṇamaya”nti iminā tassa vimānassa vatthusampadaṃ dasseti,",
  "atk-s0506a:83_5": "“uḷāra”nti iminā sobhātisayasampadaṃ,",
  "atk-s0506a:83_6": "“manojava”nti iminā gamanasampadaṃ.",
  "atk-s0506a:83_7": "“Gacchati yenakāma”nti iminā sīghajavatāya pīṭhasampattibhāvasampadaṃ dasseti.",
  "atk-s0506a:84_0": "Atha vā “sovaṇṇamaya”nti iminā tassa paṇītabhāvaṃ dasseti,",
  "atk-s0506a:84_1": "“uḷāra”nti iminā vepullamahattaṃ.",
  "atk-s0506a:84_2": "“Manojava”nti iminā ānubhāvamahattaṃ.",
  "atk-s0506a:84_3": "“Gacchati yenakāma”nti iminā vihārasukhattaṃ dasseti.",
  "atk-s0506a:84_4": "“Sovaṇṇamaya”nti vā iminā tassa abhirūpataṃ vaṇṇapokkharatañca dasseti,",
  "atk-s0506a:84_5": "“uḷāra”nti iminā dassanīyataṃ pāsādikatañca dasseti,",
  "atk-s0506a:84_6": "“manojava”nti iminā sīghasampadaṃ,",
  "atk-s0506a:84_7": "“gacchati yenakāma”nti iminā katthaci appaṭihatacārataṃ dasseti.",
  "atk-s0506a:85_0": "Atha vā taṃ vimānaṃ yassa puññakammassa nissandaphalaṃ,",
  "atk-s0506a:85_1": "tassa alobhanissandatāya sovaṇṇamayaṃ,",
  "atk-s0506a:85_2": "adosanissandatāya uḷāraṃ,",
  "atk-s0506a:85_3": "amohanissandatāya manojavaṃ gacchati yenakāmaṃ.",
  "atk-s0506a:85_4": "Tathā tassa kammassa saddhānissandabhāvena sovaṇṇamayaṃ,",
  "atk-s0506a:85_5": "paññānissandabhāvena uḷāraṃ,",
  "atk-s0506a:85_6": "vīriyanissandabhāvena manojavaṃ,",
  "atk-s0506a:85_7": "samādhinissandabhāvena gacchati yenakāmaṃ.",
  "atk-s0506a:85_8": "Saddhāsamādhinissandabhāvena vā sovaṇṇamayaṃ,",
  "atk-s0506a:85_9": "samādhipaññānissandabhāvena uḷāraṃ,",
  "atk-s0506a:85_10": "samādhivīriyanissandabhāvena manojavaṃ,",
  "atk-s0506a:85_11": "samādhisatinissandabhāvena gacchati yenakāmanti veditabbaṃ.",
  "atk-s0506a:86_0": "Tattha yathā “pīṭha”ntiādi vimānasampattidassanavasena tassā devatāya puññaphalavibhavasampattikittanaṃ,",
  "atk-s0506a:86_1": "evaṃ “alaṅkate”tiādi attabhāvasampattidassanavasena puññaphalavibhavasampattikittanaṃ.",
  "atk-s0506a:86_2": "Yathā hi susikkhitasippācariyaviracitopi rattasuvaṇṇālaṅkāro vividharaṃsijālasamujjalamaṇiratanakhacito eva sobhati,",
  "atk-s0506a:86_3": "na kevalo,",
  "atk-s0506a:86_4": "evaṃ sabbaṅgasampanno caturassasobhanopi attabhāvo sumaṇḍitapasādhitova sobhati,",
  "atk-s0506a:86_5": "na kevalo.",
  "atk-s0506a:86_6": "Tenassā “alaṅkate”tiādinā āharimaṃ sobhāvisesaṃ dasseti,",
  "atk-s0506a:86_7": "“obhāsasī”ti iminā anāharimaṃ.",
  "atk-s0506a:86_8": "Tathā purimena vattamānapaccayanimittaṃ sobhātisayaṃ dasseti,",
  "atk-s0506a:86_9": "pacchimena atītapaccayanimittaṃ.",
  "atk-s0506a:86_10": "Purimena vā tassā upabhogavatthusampadaṃ dasseti,",
  "atk-s0506a:86_11": "pacchimena upabhuñjanakavatthusampadaṃ.",
  "atk-s0506a:87_0": "Etthāha “kiṃ pana taṃ vimānaṃ yuttavāhaṃ,",
  "atk-s0506a:87_1": "udāhu ayuttavāha”nti?",
  "atk-s0506a:87_2": "Yadipi devaloke rathavimānāni yuttavāhānipi honti “sahassayuttaṃ ājaññaratha”nti ādivacanato,",
  "atk-s0506a:87_3": "te pana devaputtā eva kiccakaraṇakāle vāharūpena attānaṃ dassenti yathā erāvaṇo devaputto kīḷanakāle hatthirūpena.",
  "atk-s0506a:87_4": "Idaṃ pana aññañca edisaṃ ayuttavāhaṃ daṭṭhabbaṃ.",
  "atk-s0506a:88_0": "Yadi evaṃ kiṃ tassa vimānassa abbhantarā vāyodhātu gamane visesapaccayo,",
  "atk-s0506a:88_1": "udāhu bāhirāti?",
  "atk-s0506a:88_2": "Abbhantarāti gahetabbaṃ.",
  "atk-s0506a:88_3": "Yathā hi candavimānasūriyavimānādīnaṃ desantaragamane tadupajīvīnaṃ sattānaṃ sādhāraṇakammanibbattaṃ",
  "atk-s0506a:88_4": "ativiya sīghajavaṃ mahantaṃ vāyumaṇḍalaṃ tāni pelentaṃ pavatteti,",
  "atk-s0506a:88_5": "na evaṃ taṃ peletvā pavattentī bāhirā vāyodhātu atthi.",
  "atk-s0506a:88_6": "Yathā ca pana cakkaratanaṃ antosamuṭṭhitāya vāyodhātuyā vasena pavattati.",
  "atk-s0506a:88_7": "Na hi tassa candavimānādīnaṃ viya bāhirā vāyodhātu peletvā pavattikā atthi rañño cakkavattissa cittavasena",
  "atk-s0506a:88_8": "“pavattatu bhavaṃ cakkaratana”ntiādivacanasamananantarameva pavattanato,",
  "atk-s0506a:88_9": "evaṃ tassā devatāya cittavasena attasannissitāya vāyodhātuyā gacchatīti veditabbaṃ.",
  "atk-s0506a:88_10": "Tena vuttaṃ “manojavaṃ gacchati yenakāma”nti.",
  "atk-s0506a:89_0": "2.",
  "atk-s0506a:89_1": "Evaṃ paṭhamagāthāya tassā devatāya puññaphalasampattiṃ kittetvā idāni tassā kāraṇabhūtaṃ puññasampadaṃ",
  "atk-s0506a:89_2": "vibhāvetuṃ “kena tetādiso vaṇṇo”tiādi gāthādvayaṃ vuttaṃ.",
  "atk-s0506a:89_3": "Tattha kenāti kiṃ-",
  "atk-s0506a:89_4": "saddo “kiṃ rājā yo lokaṃ na rakkhati,",
  "atk-s0506a:89_5": "kiṃ nu kho nāma tumhe maṃ vattabbaṃ maññathā”tiādīsu garahaṇe āgato.",
  "atk-s0506a:89_6": "“Yaṃkiñci rūpaṃ atītānāgatapaccuppanna”ntiādīsu aniyame.",
  "atk-s0506a:89_7": "“Kiṃ sūdha vittaṃ purisassa seṭṭha”ntiādīsu pucchāyaṃ.",
  "atk-s0506a:89_8": "Idhāpi pucchāyameva daṭṭhabbo.",
  "atk-s0506a:89_9": "“Kenā”ti ca hetuatthe karaṇavacanaṃ,",
  "atk-s0506a:89_10": "kena hetunāti attho.",
  "atk-s0506a:89_11": "Teti tava.",
  "atk-s0506a:89_12": "Etādisoti ediso,",
  "atk-s0506a:89_13": "etarahi yathādissamānoti attho.",
  "atk-s0506a:89_14": "Vaṇṇoti vaṇṇa-",
  "atk-s0506a:89_15": "saddo “kadā saññūḷhā pana te, gahapati,",
  "atk-s0506a:89_16": "ime samaṇassa gotamassa vaṇṇā”tiādīsu guṇe āgato.",
  "atk-s0506a:89_17": "“Anekapariyāyena buddhassa vaṇṇaṃ bhāsati,",
  "atk-s0506a:89_18": "dhammassa vaṇṇaṃ bhāsati,",
  "atk-s0506a:89_19": "saṅghassa vaṇṇaṃ bhāsatī”tiādīsu thutiyaṃ.",
  "atk-s0506a:89_20": "“Atha kena nu vaṇṇena,",
  "atk-s0506a:89_21": "gandhathenoti vuccatī”tiādīsu kāraṇe.",
  "atk-s0506a:89_22": "“Tayo pattassa vaṇṇā”tiādīsu pamāṇe.",
  "atk-s0506a:89_23": "“Cattārome,",
  "atk-s0506a:89_24": "bho gotama,",
  "atk-s0506a:89_25": "vaṇṇā”tiādīsu jātiyaṃ.",
  "atk-s0506a:89_26": "“Mahantaṃ hatthirājavaṇṇaṃ abhinimminitvā”tiādīsu saṇṭhāne.",
  "atk-s0506a:89_27": "“Suvaṇṇavaṇṇosi bhagavā,",
  "atk-s0506a:89_28": "susukkadāṭhosi vīriyavā”tiādīsu chavivaṇṇe.",
  "atk-s0506a:89_29": "Idhāpi chavivaṇṇe eva daṭṭhabbo.",
  "atk-s0506a:89_30": "Ayañhettha attho –",
  "atk-s0506a:89_31": "kena kīdisena puññavisesena hetubhūtena devate,",
  "atk-s0506a:89_32": "tava etādiso evaṃvidho dvādasayojanāni pharaṇakappabho sarīravaṇṇo jātoti?",
  "atk-s0506a:90_0": "Kena te idha mijjhatīti kena puññātisayena te idha imasmiṃ ṭhāne idāni tayi labbhamānaṃ uḷāraṃ sucaritaphalaṃ ijjhati nipphajjati.",
  "atk-s0506a:90_1": "Uppajjantīti nibbattanti,",
  "atk-s0506a:90_2": "avicchedavasena uparūpari vattantīti attho.",
  "atk-s0506a:90_3": "Bhogāti paribhuñjitabbaṭṭhena “bhogā”ti laddhanāmā vatthābharaṇādivittūpakaraṇavisesā.",
  "atk-s0506a:90_4": "Yeti sāmaññena aniyamaniddeso,",
  "atk-s0506a:90_5": "kecīti pakārabhedaṃ āmasitvā aniyamaniddeso,",
  "atk-s0506a:90_6": "ubhayenāpi paṇītapaṇītatarādibhede tattha labbhamāne tādise bhoge anavasesato byāpetvā saṅgaṇhāti.",
  "atk-s0506a:90_7": "Anavasesabyāpako hi ayaṃ niddeso yathā “ye keci saṅkhārā”ti.",
  "atk-s0506a:90_8": "Manaso piyāti manasā piyāyitabbā,",
  "atk-s0506a:90_9": "manāpiyāti attho.",
  "atk-s0506a:91_0": "Ettha ca “etādiso vaṇṇo”ti iminā heṭṭhā vuttavisesā tassā devatāya attabhāvapariyāpannā vaṇṇasampadā dassitā.",
  "atk-s0506a:91_1": "“Bhogā”ti iminā upabhogaparibhogavatthubhūtā dibbarūpasaddagandharasaphoṭṭhabbabhedā kāmaguṇasampadā.",
  "atk-s0506a:91_2": "“Manaso piyā”ti iminā tesaṃ rūpādīnaṃ iṭṭhakantamanāpatā.",
  "atk-s0506a:91_3": "“Idha mijjhatī”ti iminā pana dibbaāyuvaṇṇayasasukhaādhipateyyasampadā dassitā.",
  "atk-s0506a:91_4": "“Ye keci manaso piyā”ti iminā yāni “so aññe deve dasahi ṭhānehi adhiggaṇhāti dibbena āyunā dibbena vaṇṇena",
  "atk-s0506a:91_5": "dibbena sukhena dibbena yasena dibbena ādhipateyyena dibbehi rūpehi dibbehi saddehi dibbehi gandhehi",
  "atk-s0506a:91_6": "dibbehi rasehi dibbehi phoṭṭhabbehī”ti sutte āgatāni dasa ṭhānāni.",
  "atk-s0506a:91_7": "Tesaṃ idha anavasesato saṅgaho dassitoti veditabbo.",
  "atk-s0506a:92_0": "3.",
  "atk-s0506a:92_1": "Pucchāmīti pañhaṃ karomi,",
  "atk-s0506a:92_2": "ñātumicchāmīti attho.",
  "atk-s0506a:92_3": "Kāmañcetaṃ “kena tetādiso vaṇṇo,",
  "atk-s0506a:92_4": "kena te idha mijjhati.",
  "atk-s0506a:92_5": "Kimakāsi puññaṃ,",
  "atk-s0506a:92_6": "kenāsi evaṃ jalitānubhāvā”ti ca kiṃ-",
  "atk-s0506a:92_7": "saddaggahaṇeneva atthantarassa asambhavato pucchāvasena gāthāttayaṃ vuttanti viññāyati.",
  "atk-s0506a:92_8": "Pucchāvisesabhāvañāpanatthaṃ pana “pucchāmī”ti vuttaṃ.",
  "atk-s0506a:92_9": "Ayañhi pucchā adiṭṭhajotanā tāva na hoti edisassa atthassa mahātherassa adiṭṭhabhāvābhāvato,",
  "atk-s0506a:92_10": "vimaticchedanāpi na hoti sabbaso samugghātitasaṃsayattā,",
  "atk-s0506a:92_11": "anumatipucchāpi na hoti “taṃ kiṃ maññasi rājaññā”tiādīsu viya anumatigahaṇākārena appavattattā,",
  "atk-s0506a:92_12": "kathetukamyatāpucchāpi na hoti tassā devatāya kathetukamyatāvasena therena apucchitattā.",
  "atk-s0506a:92_13": "Visesena pana diṭṭhasaṃsandanāti veditabbā.",
  "atk-s0506a:92_14": "Svāyamattho heṭṭhā aṭṭhuppattikathāyaṃ “thero kiñcāpī”tiādinā vibhāvito eva.",
  "atk-s0506a:92_15": "Tanti tvaṃ.",
  "atk-s0506a:92_16": "Tayidaṃ pubbāparāpekkhaṃ,",
  "atk-s0506a:92_17": "pubbāpekkhatāya upayogekavacanaṃ,",
  "atk-s0506a:92_18": "parāpekkhatāya pana paccattekavacanaṃ daṭṭhabbaṃ.",
  "atk-s0506a:93_0": "Devīti ettha deva-",
  "atk-s0506a:93_1": "saddo “imāni te deva caturāsīti nagarasahassāni kusavatīrājadhānipamukhāni, ettha, deva,",
  "atk-s0506a:93_2": "chandaṃ karohi jīvite apekkha”nti ca ādīsu sammutidevavasena āgato,",
  "atk-s0506a:93_3": "“tassa devātidevassa,",
  "atk-s0506a:93_4": "sāsanaṃ sabbadassino”tiādīsu visuddhidevavasena.",
  "atk-s0506a:93_5": "Visuddhidevānañhi bhagavato atidevabhāve vutte itaresaṃ vutto eva hotīti.",
  "atk-s0506a:93_6": "“Cātumahārājikā devā dīghāyukā vaṇṇavanto sukhabahulā”tiādīsu upapattidevavasena.",
  "atk-s0506a:93_7": "Idhāpi upapattidevavaseneva veditabbo.",
  "atk-s0506a:93_8": "Padatthato pana –",
  "atk-s0506a:93_9": "dibbati attano puññiddhiyā kīḷati laḷati pañcahi kāmaguṇehi ramati,",
  "atk-s0506a:93_10": "atha vā heṭṭhā vuttanayena jotati obhāsati,",
  "atk-s0506a:93_11": "ākāsena vimānena ca gacchatīti devī.",
  "atk-s0506a:93_12": "“Tvaṃ devī”ti sambodhane cetaṃ ekavacanaṃ.",
  "atk-s0506a:93_13": "Mahānubhāveti uḷārappabhāve,",
  "atk-s0506a:93_14": "so panassānubhāvo heṭṭhā dvīhi gāthāhi dassitoyeva.",
  "atk-s0506a:94_0": "Manussabhūtāti ettha manassa ussannatāya manussā,",
  "atk-s0506a:94_1": "satisūrabhāvabrahmacariyayogyatādiguṇavasena upacitamānasā ukkaṭṭhaguṇacittā.",
  "atk-s0506a:94_2": "Ke pana te?",
  "atk-s0506a:94_3": "Jambudīpavāsino sattavisesā.",
  "atk-s0506a:94_4": "Tenāha bhagavā –",
  "atk-s0506a:95_0": "“Tīhi,",
  "atk-s0506a:95_1": "bhikkhave,",
  "atk-s0506a:95_2": "ṭhānehi jambudīpakā manussā uttarakuruke manusse adhiggaṇhanti deve ca tāvatiṃse.",
  "atk-s0506a:95_3": "Katamehi tīhi? Sūrā,",
  "atk-s0506a:95_4": "satimanto,",
  "atk-s0506a:95_5": "idha brahmacariyavāso”ti.",
  "atk-s0506a:96_0": "Tathā hi buddhā bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā ettheva uppajjanti.",
  "atk-s0506a:96_1": "Tehi samānarūpāditāya pana saddhiṃ parittadīpavāsīhi itaramahādīpavāsinopi “manussā”tveva paññāyiṃsūti eke.",
  "atk-s0506a:97_0": "Apare pana bhaṇanti –",
  "atk-s0506a:97_1": "lobhādīhi alobhādīhi ca sahitassa manassa ussannatāya manussā.",
  "atk-s0506a:97_2": "Ye hi sattā manussajātikā,",
  "atk-s0506a:97_3": "tesu visesato lobhādayo alobhādayo ca ussannā,",
  "atk-s0506a:97_4": "te lobhādiussannatāya apāyamaggaṃ,",
  "atk-s0506a:97_5": "alobhādiussannatāya sugatimaggaṃ nibbānagāmimaggañca pūrenti,",
  "atk-s0506a:97_6": "tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino sattavisesā “manussā”ti vuccantīti.",
  "atk-s0506a:98_0": "Lokiyā pana “manuno apaccabhāvena manussā”ti vadanti.",
  "atk-s0506a:98_1": "Manu nāma paṭhamakappiko lokamariyādāya ādibhūto hitāhitavidhāyako sattānaṃ pituṭṭhāniyo,",
  "atk-s0506a:98_2": "yo sāsane “mahāsammato”ti vuccati.",
  "atk-s0506a:98_3": "Paccakkhato paramparāya ca tassa ovādānusāsaniyaṃ ṭhitā sattā puttasadisatāya “manussā”ti vuccanti.",
  "atk-s0506a:98_4": "Tato eva hi te māṇavā “manujā”ti ca voharīyanti.",
  "atk-s0506a:98_5": "Manussesu bhūtā jātā,",
  "atk-s0506a:98_6": "manussabhāvaṃ vā pattāti manussabhūtā.",
  "atk-s0506a:99_0": "Kimakāsi puññanti kiṃ dānasīlādippabhedesu kīdisaṃ pujjabhāvaphalanibbattanato,",
  "atk-s0506a:99_1": "yattha sayaṃ uppannaṃ,",
  "atk-s0506a:99_2": "taṃ santānaṃ punāti visodhetīti ca “puñña”nti laddhanāmaṃ sucaritaṃ kusalakammaṃ akāsi,",
  "atk-s0506a:99_3": "upacini nibbattesīti attho.",
  "atk-s0506a:99_4": "Jalitānubhāvāti sabbaso vijjotamānapuññiddhikā.",
  "atk-s0506a:100_0": "Kasmā panettha “manussabhūtā kimakāsi puñña”nti vuttaṃ,",
  "atk-s0506a:100_1": "kiṃ aññāsu gatīsu puññakiriyā natthīti?",
  "atk-s0506a:100_2": "No natthi.",
  "atk-s0506a:100_3": "Yasmā nirayepi nāma kāmāvacarakusalacittapavatti kadāci labbhateva,",
  "atk-s0506a:100_4": "kimaṅgaṃ panaññattha,",
  "atk-s0506a:100_5": "nanu avocumhā “diṭṭhasaṃsandanā pucchā”ti.",
  "atk-s0506a:100_6": "Tasmā mahāthero manussattabhāve ṭhatvā puññakammaṃ katvā uppannaṃ taṃ disvā bhūtatthavasena pucchanto “manussabhūtā kimakāsi puñña”nti avoca.",
  "atk-s0506a:101_0": "Atha vā aññāsu gatīsu ekantasukhatāya ekantadukkhatāya dukkhabahulatāya ca puññakiriyāya okāso na sulabharūpo",
  "atk-s0506a:101_1": "sappurisūpanissayādipaccayasamavāyassa sudullabhabhāvato.",
  "atk-s0506a:101_2": "Kadāci uppajjamānopi yathāvuttakāraṇena uḷāro vipulo na ca hoti,",
  "atk-s0506a:101_3": "manussagatiyaṃ pana sukhabahulatāya puññakiriyāya okāso sulabharūpo sappurisūpanissayādipaccayasamavāyassa yebhuyyena sulabhabhāvato.",
  "atk-s0506a:101_4": "Yañca tattha dukkhaṃ uppajjati,",
  "atk-s0506a:101_5": "tampi visesato puññakiriyāya upanissayo hoti.",
  "atk-s0506a:101_6": "Dukkhūpanissayā hi saddhāti.",
  "atk-s0506a:101_7": "Yathā hi ayoghanena satthake nipphādiyamāne tassa ekantato na aggimhi tāpanaṃ udakena vā temanaṃ chedanakiriyāsamatthatāya visesapaccayo,",
  "atk-s0506a:101_8": "tāpetvā pana pamāṇayogato udakatemanaṃ tassā visesapaccayo,",
  "atk-s0506a:101_9": "evameva sattasantānassa ekantadukkhasamaṅgitā dukkhabahulatā ekantasukhasamaṅgitā ca puññakiriyāya na visesapaccayo hoti.",
  "atk-s0506a:101_10": "Sati pana dukkhasantāpane pamāṇayogato sukhūpabrūhane ca laddhūpanissayā puññakiriyā uppajjati,",
  "atk-s0506a:101_11": "uppajjamānā ca mahājutikā mahāvipphārā paṭipakkhachedanasamatthā ca hoti,",
  "atk-s0506a:101_12": "tasmā manussabhāvo puññakiriyāya visesapaccayo.",
  "atk-s0506a:101_13": "Tena vuttaṃ “manussabhūtā kimakāsi puñña”nti.",
  "atk-s0506a:101_14": "Sesaṃ suviññeyyameva.",
  "atk-s0506a:102_0": "4.",
  "atk-s0506a:102_1": "Evaṃ pana therena pucchitā sā devatā pañhaṃ vissajjesi.",
  "atk-s0506a:102_2": "Tamatthaṃ dassetuṃ “sā devatā attamanā”ti gāthā vuttā.",
  "atk-s0506a:102_3": "Kena panāyaṃ gāthā vuttā?",
  "atk-s0506a:102_4": "Dhammasaṅgāhakehi.",
  "atk-s0506a:102_5": "Tattha sāti yā pubbe “pucchāmi taṃ devi mahānubhāve”ti vuttā, sā.",
  "atk-s0506a:102_6": "Devatāti devaputtopi brahmāpi devadhītāpi vuccati.",
  "atk-s0506a:102_7": "“Atha kho aññatarā devatā abhikkantāya rattiyā abhikkantavaṇṇā”tiādīsu hi devaputto “devatā”ti vutto devoyeva devatāti katvā.",
  "atk-s0506a:102_8": "Tathā “tā devatā sattasatā uḷārā,",
  "atk-s0506a:102_9": "brahmavimānā abhinikkhamitvā”tiādīsu brahmāno.",
  "atk-s0506a:103_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:104_0": "Obhāsentī disā sabbā, osadhī viya tārakā”ti. –",
  "atk-s0506a:105_0": "Ādīsu devadhītā.",
  "atk-s0506a:105_1": "Idhāpi devadhītā eva daṭṭhabbā.",
  "atk-s0506a:105_2": "Attamanāti tuṭṭhamanā pītisomanassehi gahitamanā.",
  "atk-s0506a:105_3": "Pītisomanassasahagatañhi cittaṃ domanassassa anokāsato tehi taṃ sakaṃ katvā gahitaṃ viya hoti.",
  "atk-s0506a:105_4": "Attamanāti vā sakamanā.",
  "atk-s0506a:105_5": "Anavajjapītisomanassasampayuttañhi cittaṃ sampati āyatiñca taṃsamaṅgino hitasukhāvahato “saka”nti vattabbataṃ labhati,",
  "atk-s0506a:105_6": "na itaraṃ.",
  "atk-s0506a:106_0": "Moggallānenāti moggallānagottassa brāhmaṇamahāsālassa puttabhāvato so mahāthero gottavasena “moggallāno”ti paññāto,",
  "atk-s0506a:106_1": "tena moggallānena.",
  "atk-s0506a:106_2": "Pucchitāti diṭṭhasaṃsandanavasena pucchitā,",
  "atk-s0506a:106_3": "attamanā sā devatā pañhaṃ byākāsīti yojanā.",
  "atk-s0506a:106_4": "Attamanatā cassā “tampi nāma parittakampi kammaṃ evaṃ mahatiyā dibbasampattiyā kāraṇaṃ ahosī”ti pubbepi",
  "atk-s0506a:106_5": "sā attano puññaphalaṃ paṭicca antarantarā somanassaṃ paṭisaṃvedeti,",
  "atk-s0506a:106_6": "idāni pana “aññatarassa therassa katopi nāma kāro evaṃ uḷāraphalo,",
  "atk-s0506a:106_7": "ayaṃ pana buddhānaṃ aggasāvako uḷāraguṇo mahānubhāvo,",
  "atk-s0506a:106_8": "imampi passituṃ nipaccakārañca kātuṃ labhāmi,",
  "atk-s0506a:106_9": "mama puññaphalapaṭisaṃyuttameva ca pucchaṃ karotī”ti dvīhi kāraṇehi uppannā.",
  "atk-s0506a:106_10": "Evaṃ sañjātabalavapītisomanassā sā therassa vacanaṃ sirasā sampaṭicchitvā pañhaṃ puṭṭhā byākāsi.",
  "atk-s0506a:107_0": "Pañhanti ñātuṃ icchitaṃ taṃ atthaṃ viyākāsi kathesi vissajjesi.",
  "atk-s0506a:107_1": "Kathaṃ pana byākāsi?",
  "atk-s0506a:107_2": "Puṭṭhāti puṭṭhākārato,",
  "atk-s0506a:107_3": "pucchitākārenevāti attho.",
  "atk-s0506a:107_4": "Ettha hi “pucchitā”ti vatvā puna “puṭṭhā”ti vacanaṃ visesatthaniyamanaṃ daṭṭhabbaṃ.",
  "atk-s0506a:107_5": "Siddhe hi sati ārambho visesatthañāpakova hoti.",
  "atk-s0506a:107_6": "Ko paneso visesattho?",
  "atk-s0506a:107_7": "Byākaraṇassa pucchānurūpatā.",
  "atk-s0506a:107_8": "Yañhi kammaphalaṃ dassetvā tassa kāraṇabhūtaṃ kammaṃ pucchitaṃ,",
  "atk-s0506a:107_9": "tadubhayassa aññamaññānurūpabhāvavibhāvanā.",
  "atk-s0506a:107_10": "Yena ca ākārena pucchā pavattā atthato ca byañjanato ca,",
  "atk-s0506a:107_11": "tadākārassa byākaraṇassa pucchānurūpatā,",
  "atk-s0506a:107_12": "tathā ceva vissajjanaṃ pavattaṃ.",
  "atk-s0506a:107_13": "Iti imassa visesassa ñāpanatthaṃ “pucchitā”ti vatvā puna “puṭṭhā”ti vuttaṃ.",
  "atk-s0506a:108_0": "“Pucchitā”ti vā tāya devatāya visesanamukhena puṭṭhabhāvassa pañhabyākaraṇassa ca kāraṇakittanaṃ.",
  "atk-s0506a:108_1": "Idaṃ vuttaṃ hoti –",
  "atk-s0506a:108_2": "“kena tetādiso vaṇṇo”tiādinā therena pucchīyatīti pucchā,",
  "atk-s0506a:108_3": "tāya devatāya katakammaṃ,",
  "atk-s0506a:108_4": "tassā pucchāya kāritā ācikkhitā vāti sā devatā “pucchitā”ti vuttā.",
  "atk-s0506a:108_5": "Yasmā pucchitā pucchiyamānassa kammassa kāritā,",
  "atk-s0506a:108_6": "tasmā pañhaṃ puṭṭhā.",
  "atk-s0506a:108_7": "Yasmā ca pucchitā pucchiyamānassa kammassa ācikkhanasabhāvā,",
  "atk-s0506a:108_8": "tasmā pañhaṃ byākāsīti.",
  "atk-s0506a:108_9": "Yassa kammassidaṃ phalanti idaṃ “pañha”nti vuttassa atthassa sarūpadassanaṃ.",
  "atk-s0506a:108_10": "Ayaṃ cettha attho –",
  "atk-s0506a:108_11": "idaṃ pucchantassa pucchiyamānāya ca paccakkhabhūtaṃ anantaraṃ vuttappakāraṃ puññaphalaṃ,",
  "atk-s0506a:108_12": "yassa kammassa taṃ ñātuṃ icchitattā pañhanti vuttaṃ puññakammaṃ byākāsīti.",
  "atk-s0506a:109_0": "5.",
  "atk-s0506a:109_1": "Ahaṃ manussesūtiādi pañhassa byākaraṇākāro.",
  "atk-s0506a:109_2": "Tattha ahanti devatā attānaṃ niddisati.",
  "atk-s0506a:109_3": "“Manussesū”ti vatvā puna “manussabhūtā”ti vacanaṃ tadā attani manussaguṇānaṃ vijjamānatādassanatthaṃ.",
  "atk-s0506a:109_4": "Yo hi manussajātikova samāno pāṇātipātādiṃ akattabbaṃ katvā daṇḍāraho tattha tattha rājādito hatthacchedādikammakāraṇaṃ",
  "atk-s0506a:109_5": "pāpuṇanto mahādukkhaṃ anubhavati,",
  "atk-s0506a:109_6": "ayaṃ manussanerayiko nāma.",
  "atk-s0506a:109_7": "Aparo manussajātikova samāno pubbekatakammunā ghāsacchādanampi na labhati,",
  "atk-s0506a:109_8": "khuppipāsābhibhūto dukkhabahulo katthaci patiṭṭhaṃ alabhamāno vicarati,",
  "atk-s0506a:109_9": "ayaṃ manussapeto nāma.",
  "atk-s0506a:109_10": "Aparo manussajātikova samāno parādhīnavutti paresaṃ bhāraṃ vahanto bhinnamariyādo vā anācāraṃ ācaritvā",
  "atk-s0506a:109_11": "parehi santajjito maraṇabhayabhīto gahananissito dukkhabahulo vicarati hitāhitaṃ ajānanto niddājighacchādukkhavinodanādiparo,",
  "atk-s0506a:109_12": "ayaṃ manussatiracchāno nāma.",
  "atk-s0506a:109_13": "Yo pana attano hitāhitaṃ jānanto kammaphalaṃ saddahanto hirottappasampanno dayāpanno sabbasattesu saṃvegabahulo",
  "atk-s0506a:109_14": "akusalakammapathe parivajjento kusalakammapathe samācaranto puññakiriyavatthūni paripūreti,",
  "atk-s0506a:109_15": "ayaṃ manussadhamme patiṭṭhito paramatthato manusso nāma.",
  "atk-s0506a:109_16": "Ayampi tādisā ahosi.",
  "atk-s0506a:109_17": "Tena vuttaṃ “manussesu manussabhūtā”ti.",
  "atk-s0506a:109_18": "Manusse sattanikāye manussabhāvaṃ pattā manussadhammañca appahāya ṭhitāti attho.",
  "atk-s0506a:110_0": "Abbhāgatānanti abhiāgatānaṃ,",
  "atk-s0506a:110_1": "sampattaāgantukānanti attho.",
  "atk-s0506a:110_2": "Duvidhā hi āgantukā atithi abbhāgatoti.",
  "atk-s0506a:110_3": "Tesu kataparicayo āgantuko atithi,",
  "atk-s0506a:110_4": "akataparicayo abbhāgato.",
  "atk-s0506a:110_5": "Kataparicayo akataparicayopi vā puretaraṃ āgato atithi,",
  "atk-s0506a:110_6": "bhojanavelāyaṃ upaṭṭhito sampati āgato abbhāgato.",
  "atk-s0506a:110_7": "Nimantito vā bhattena atithi,",
  "atk-s0506a:110_8": "animantito abbhāgato.",
  "atk-s0506a:110_9": "Ayaṃ pana akataparicayo animantito sampati āgato ca,",
  "atk-s0506a:110_10": "taṃ sandhāyāha “abbhāgatāna”nti,",
  "atk-s0506a:110_11": "garukārena panettha bahuvacanaṃ vuttaṃ.",
  "atk-s0506a:110_12": "Āsati nisīdati etthāti āsanaṃ.",
  "atk-s0506a:110_13": "Yaṃkiñci nisīdanayoggaṃ,",
  "atk-s0506a:110_14": "idha pana pīṭhaṃ adhippetaṃ,",
  "atk-s0506a:110_15": "tassa ca appakattā anuḷārattā ca “āsanaka”nti āha.",
  "atk-s0506a:110_16": "Adāsinti “idamassa therassa dinnaṃ mayhaṃ mahapphalaṃ bhavissati mahānisaṃsa”nti sañjātasomanassā kammaṃ",
  "atk-s0506a:110_17": "kammaphalañca saddahitvā tassa therassa paribhogatthāya adāsiṃ,",
  "atk-s0506a:110_18": "nirapekkhapariccāgavasena pariccajinti attho.",
  "atk-s0506a:111_0": "Abhivādayinti abhivādanamakāsiṃ,",
  "atk-s0506a:111_1": "pañcapatiṭṭhitena dakkhiṇeyyapuggale vandinti anto.",
  "atk-s0506a:111_2": "Vandamānā hi taṃ tāyeva vandanakiriyāya vandiyamānaṃ “sukhinī hohi,",
  "atk-s0506a:111_3": "arogā hohī”tiādinā āsivādaṃ atthato vadāpesi nāma.",
  "atk-s0506a:111_4": "Añjalikaṃ akāsinti dasanakhasamodhānasamujjalaṃ añjaliṃ sirasi paggaṇhantī guṇavisiṭṭhānaṃ apacāyanaṃ akāsinti attho.",
  "atk-s0506a:111_5": "Yathānubhāvanti yathābalaṃ,",
  "atk-s0506a:111_6": "tadā mama vijjamānavibhavānurūpanti attho.",
  "atk-s0506a:111_7": "Adāsi dānanti annapānādideyyadhammapariccāgena dakkhiṇeyyaṃ bhojentī dānamayaṃ puññaṃ pasaviṃ.",
  "atk-s0506a:112_0": "Ettha ca “aha”nti idaṃ kammassa phalassa ca ekasantatipatitatādassanena sambandhabhāvadassanaṃ,",
  "atk-s0506a:112_1": "“manussesu manussabhūtā”ti idaṃ tassā puññakiriyāya adhiṭṭhānabhūtasantānavisesadassanaṃ,",
  "atk-s0506a:112_2": "“abbhāgatāna”nti idaṃ cittasampattidassanañceva khettasampattidassanañca dānassa viya paṭiggahaṇassa ca kiñci anapekkhitvā pavattitabhāvadīpanato.",
  "atk-s0506a:112_3": "“Āsanakaṃ adāsiṃ yathānubhāvañca adāsi dāna”nti idaṃ bhogasāradānadassanaṃ,",
  "atk-s0506a:112_4": "“abhivādayiṃ añjalikaṃ akāsi”nti idaṃ kāyasāradānadassanaṃ.",
  "atk-s0506a:113_0": "6.",
  "atk-s0506a:113_1": "Tenāti tena yathāvuttena puññena hetubhūtena.",
  "atk-s0506a:113_2": "Meti ayaṃ me-",
  "atk-s0506a:113_3": "saddo “kicchena me adhigataṃ,",
  "atk-s0506a:113_4": "halaṃ dāni pakāsitu”ntiādīsu karaṇe āgato,",
  "atk-s0506a:113_5": "mayāti attho.",
  "atk-s0506a:113_6": "“Sādhu me, bhante,",
  "atk-s0506a:113_7": "bhagavā saṃkhittena dhammaṃ desetū”tiādīsu sampadāne,",
  "atk-s0506a:113_8": "mayhanti attho.",
  "atk-s0506a:113_9": "“Pubbeva me,",
  "atk-s0506a:113_10": "bhikkhave,",
  "atk-s0506a:113_11": "sambodhā anabhisambuddhassa bodhisattasseva sato”tiādīsu sāmiatthe āgato,",
  "atk-s0506a:113_12": "idhāpi sāmiatthe eva,",
  "atk-s0506a:113_13": "mamāti attho.",
  "atk-s0506a:113_14": "Svāyaṃ me-",
  "atk-s0506a:113_15": "saddo tena me puññenāti ca me etādisoti ca ubhayattha sambandhitabbo.",
  "atk-s0506a:113_16": "Sesaṃ vuttanayameva.",
  "atk-s0506a:114_0": "Evaṃ tāya devatāya pañhe byākate āyasmā mahāmoggallāno vitthārena dhammaṃ desesi.",
  "atk-s0506a:114_1": "Sā desanā saparivārāya tassā devatāya sātthikā ahosi.",
  "atk-s0506a:114_2": "Thero tato manussalokaṃ āgantvā sabbaṃ taṃ pavattiṃ bhagavato ārocesi.",
  "atk-s0506a:114_3": "Bhagavā taṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:114_4": "Gāthā eva pana saṅgahaṃ āruḷhāti.",
  "atk-s0506a:115_0": "Paṭhamapīṭhavimānavaṇṇanā niṭṭhitā.",
  "atk-s0506a:116_0": "2. Dutiyapīṭhavimānavaṇṇanā",
  "atk-s0506a:117_0": "Pīṭhaṃ te veḷuriyamayanti dutiyapīṭhavimānaṃ.",
  "atk-s0506a:117_1": "Tassa aṭṭhuppatti ca atthavaṇṇanā ca paṭhame vuttanayeneva veditabbā.",
  "atk-s0506a:117_2": "Ayaṃ pana viseso –",
  "atk-s0506a:117_3": "sāvatthivāsinī kira ekā itthī attano gehaṃ piṇḍāya paviṭṭhaṃ ekaṃ theraṃ passitvā pasannacittā tassa",
  "atk-s0506a:117_4": "āsanaṃ dentī attano pīṭhaṃ upari nīlavatthena attharitvā adāsi.",
  "atk-s0506a:117_5": "Tena tassā devaloke nibbattāya veḷuriyamayaṃ pallaṅkavimānaṃ nibbattaṃ.",
  "atk-s0506a:117_6": "Tena vuttaṃ –",
  "atk-s0506a:118_0": "8.",
  "atk-s0506a:119_0": "“Pīṭhaṃ te veḷuriyamayaṃ uḷāraṃ, manojavaṃ gacchati yenakāmaṃ;",
  "atk-s0506a:120_0": "Alaṅkate malyadhare suvatthe, obhāsasi vijjurivabbha kūṭaṃ.",
  "atk-s0506a:121_0": "9.",
  "atk-s0506a:122_0": "“Kena tetādiso vaṇṇo, kena te idha mijjhati;",
  "atk-s0506a:123_0": "Uppajjanti ca te bhogā, ye keci manaso piyā.",
  "atk-s0506a:124_0": "10.",
  "atk-s0506a:125_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:126_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:127_0": "11.",
  "atk-s0506a:128_0": "“Sā devatā attamanā, moggallānena pucchitā;",
  "atk-s0506a:129_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:130_0": "12.",
  "atk-s0506a:131_0": "“Ahaṃ manussesu manussabhūtā, abbhāgatānāsanakaṃ adāsiṃ;",
  "atk-s0506a:132_0": "Abhivādayiṃ añjalikaṃ akāsiṃ, yathānubhāvañca adāsi dānaṃ.",
  "atk-s0506a:133_0": "13.",
  "atk-s0506a:134_0": "“Tena metādiso vaṇṇo, tena me idha mijjhati;",
  "atk-s0506a:135_0": "Uppajjanti ca me bhogā, ye keci manaso piyā.",
  "atk-s0506a:136_0": "14.",
  "atk-s0506a:137_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:138_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:139_0": "8.",
  "atk-s0506a:139_1": "Tattha veḷuriyamayanti veḷuriyamaṇimayaṃ.",
  "atk-s0506a:139_2": "Veḷuriyamaṇi nāma viḷūrapabbatassa viḷūragāmassa ca avidūre uppajjanakamaṇi.",
  "atk-s0506a:139_3": "Tassa kira viḷūragāmaṭṭhāne ākaro,",
  "atk-s0506a:139_4": "viḷūrassa pana avidūre bhavattā veḷuriyanteva paññāyittha.",
  "atk-s0506a:139_5": "Taṃsadisavaṇṇanibhatāya devalokepissa tatheva nāmaṃ jātaṃ yathā taṃ manussaloke laddhanāmavaseneva devaloke devaputtānaṃ.",
  "atk-s0506a:139_6": "Taṃ pana mayūragīvavaṇṇaṃ vā hoti,",
  "atk-s0506a:139_7": "vāyasapattavaṇṇaṃ vā,",
  "atk-s0506a:139_8": "siniddhaveṇupattavaṇṇaṃ vā.",
  "atk-s0506a:139_9": "Idha pana mayūragīvavaṇṇaṃ veditabbaṃ.",
  "atk-s0506a:139_10": "Sesaṃ sabbaṃ paṭhamapīṭhavimāne vuttasadisamevāti.",
  "atk-s0506a:140_0": "Dutiyapīṭhavimānavaṇṇanā niṭṭhitā.",
  "atk-s0506a:141_0": "3. Tatiyapīṭhavimānavaṇṇanā",
  "atk-s0506a:142_0": "Pīṭhaṃ te sovaṇṇamayanti tatiyapīṭhavimānaṃ.",
  "atk-s0506a:142_1": "Tassa vatthu rājagahe samuṭṭhitaṃ.",
  "atk-s0506a:142_2": "Aññataro kira khīṇāsavatthero rājagahe piṇḍāya caritvā bhattaṃ gahetvā upakaṭṭhe kāle bhattakiccaṃ kātukāmo ekaṃ vivaṭadvāragehaṃ upasaṅkami.",
  "atk-s0506a:142_3": "Tasmiṃ pana gehe gehasāminī itthī saddhā pasannā therassa ākāraṃ sallakkhetvā “etha, bhante,",
  "atk-s0506a:142_4": "idha nisīditvā bhattakiccaṃ karothā”ti attano bhaddapīṭhaṃ paññāpetvā upari pītavatthaṃ attharitvā nirapekkhapariccāgavasena adāsi,",
  "atk-s0506a:142_5": "“idaṃ me puññaṃ āyatiṃ sovaṇṇapīṭhapaṭilābhāya hotū”ti patthanañca paṭṭhapesi.",
  "atk-s0506a:142_6": "Atha there tattha nisīditvā bhattakiccaṃ katvā pattaṃ dhovitvā uṭṭhāya gacchante “bhante,",
  "atk-s0506a:142_7": "idamāsanaṃ tumhākaṃyeva pariccattaṃ,",
  "atk-s0506a:142_8": "mayhaṃ anuggahatthaṃ paribhuñjathā”ti āha.",
  "atk-s0506a:142_9": "Thero tassā anukampāya taṃ pīṭhaṃ sampaṭicchitvā saṅghassa dāpesi.",
  "atk-s0506a:142_10": "Sā aparena samayena aññatarena rogena phuṭṭhā kālaṃ katvā tāvatiṃsabhavane nibbattītiādi sabbaṃ paṭhamavimānavaṇṇanāyaṃ vuttanayeneva veditabbaṃ.",
  "atk-s0506a:142_11": "Tena vuttaṃ –",
  "atk-s0506a:143_0": "15.",
  "atk-s0506a:144_0": "“Pīṭhaṃ te sovaṇṇamayaṃ uḷāraṃ, manojavaṃ gacchati yenakāmaṃ;",
  "atk-s0506a:145_0": "Alaṅkate malyadhare suvatthe,obhāsasi vijjurivabbhakūṭaṃ.",
  "atk-s0506a:146_0": "16.",
  "atk-s0506a:147_0": "“Kena tetādiso vaṇṇo, kena te idha mijjhati;",
  "atk-s0506a:148_0": "Uppajjanti ca te bhogā, ye keci manaso piyā.",
  "atk-s0506a:149_0": "17.",
  "atk-s0506a:150_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:151_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:152_0": "18.",
  "atk-s0506a:153_0": "“Sā devatā attamanā, moggallānena pucchitā;",
  "atk-s0506a:154_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:155_0": "19.",
  "atk-s0506a:156_0": "“Appassa kammassa phalaṃ mamedaṃ, yenamhi evaṃ jalitānubhāvā;",
  "atk-s0506a:157_0": "Ahaṃ manussesu manussabhūtā, purimāya jātiyā manussaloke.",
  "atk-s0506a:158_0": "20.",
  "atk-s0506a:159_0": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:160_0": "Tassa adāsahaṃ pīṭhaṃ, pasannā sehi pāṇibhi.",
  "atk-s0506a:161_0": "21.",
  "atk-s0506a:162_0": "“Tena metādiso vaṇṇo, tena me idha mijjhati;",
  "atk-s0506a:163_0": "Uppajjantī ca me bhogā, ye keci manaso piyā.",
  "atk-s0506a:164_0": "22.",
  "atk-s0506a:165_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:166_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:167_0": "19.",
  "atk-s0506a:167_1": "Yañca pana pañcamagāthāyaṃ purimāya jātiyā manussaloketiādi,",
  "atk-s0506a:167_2": "ettha jāti-",
  "atk-s0506a:167_3": "saddo attheva saṅkhatalakkhaṇe “jāti dvīhi khandhehi saṅgahitā”tiādīsu.",
  "atk-s0506a:167_4": "Atthi nikāye “nigaṇṭhā nāma samaṇajātī”tiādīsu.",
  "atk-s0506a:167_5": "Atthi paṭisandhiyaṃ “yaṃ mātukucchismiṃ paṭhamaṃ cittaṃ uppannaṃ,",
  "atk-s0506a:167_6": "paṭhamaṃ viññāṇaṃ pātubhūtaṃ,",
  "atk-s0506a:167_7": "tadupādāya sāvassa jātī”tiādīsu.",
  "atk-s0506a:167_8": "Atthi kule “akkhitto anupakuṭṭho jātivādenā”tiādīsu.",
  "atk-s0506a:167_9": "Atthi pasutiyaṃ “sampatijāto, ānanda,",
  "atk-s0506a:167_10": "bodhisatto”tiādīsu.",
  "atk-s0506a:167_11": "Atthi bhave “ekampi jātiṃ dvepi jātiyo”tiādīsu.",
  "atk-s0506a:167_12": "Idhāpi bhave eva daṭṭhabbo.",
  "atk-s0506a:167_13": "Tasmā purimāya jātiyā purimasmiṃ bhave anantarātīte purime attabhāveti attho.",
  "atk-s0506a:167_14": "Bhummatthe hidaṃ karaṇavacanaṃ.",
  "atk-s0506a:167_15": "Manussaloketi manussalokabhave,",
  "atk-s0506a:167_16": "rājagahaṃ sandhāya vadati.",
  "atk-s0506a:167_17": "Okāsaloko hi idha adhippeto,",
  "atk-s0506a:167_18": "sattaloko pana “manussesū”ti iminā vuttoyeva.",
  "atk-s0506a:168_0": "20.",
  "atk-s0506a:168_1": "Addasanti addakkhiṃ.",
  "atk-s0506a:168_2": "Virajanti vigatarāgādirajattā virajaṃ.",
  "atk-s0506a:168_3": "Bhikkhunti bhinnakilesattā bhikkhuṃ,",
  "atk-s0506a:168_4": "sabbaso kilesakālussiyābhāvena vippasannacittatāya vippasannaṃ,",
  "atk-s0506a:168_5": "anāvilasaṅkappatāya anāvilaṃ.",
  "atk-s0506a:168_6": "Purimaṃ purimañcettha padaṃ pacchimassa pacchimassa kāraṇavacanaṃ,",
  "atk-s0506a:168_7": "vigatarāgādirajattā bhinnakilesatāya bhikkhuṃ,",
  "atk-s0506a:168_8": "bhinnakilesattā kilesakālussiyābhāvena vippasannaṃ,",
  "atk-s0506a:168_9": "vippasannamanattā anāvilanti.",
  "atk-s0506a:168_10": "Pacchimaṃ pacchimaṃ vā padaṃ purimassa purimassa kāraṇavacanaṃ,",
  "atk-s0506a:168_11": "virajaṃ bhikkhuguṇayogato.",
  "atk-s0506a:168_12": "Bhinnakileso hi bhikkhu.",
  "atk-s0506a:168_13": "Bhikkhuṃ vippasannabhāvato.",
  "atk-s0506a:168_14": "Kilesakālussiyābhāvena vippasannamānaso hi bhikkhu.",
  "atk-s0506a:168_15": "Vippasannaṃ anāvilasaṅkappabhāvatoti.",
  "atk-s0506a:168_16": "Rāgarajābhāvena vā “viraja”nti vuttaṃ,",
  "atk-s0506a:168_17": "dosakālussiyābhāvena “vippasanna”nti,",
  "atk-s0506a:168_18": "mohabyākulābhāvena “anāvila”nti.",
  "atk-s0506a:168_19": "Evaṃbhūto paramatthato bhikkhu nāma hotīti “bhikkhu”nti vuttaṃ.",
  "atk-s0506a:168_20": "Adāsahanti adāsiṃ ahaṃ.",
  "atk-s0506a:168_21": "Pīṭhanti tadā mama santike vijjamānaṃ bhaddapīṭhaṃ.",
  "atk-s0506a:168_22": "Pasannāti kammaphalasaddhāya ratanattayasaddhāya ca pasannacittā.",
  "atk-s0506a:168_23": "Sehi pāṇibhīti aññaṃ anāṇāpetvā attano hatthehi upanīya pīṭhaṃ paññāpetvā adāsinti attho.",
  "atk-s0506a:169_0": "Ettha ca “virajaṃ bhikkhuṃ vippasannamanāvila”nti iminā khettasampattiṃ dasseti,",
  "atk-s0506a:169_1": "“pasannā”ti iminā cittasampattiṃ,",
  "atk-s0506a:169_2": "“sehi pāṇibhī”ti iminā payogasampattiṃ.",
  "atk-s0506a:169_3": "Tathā “pasannā”ti iminā sakkaccadānaṃ anupahaccadānanti ca ime dve dānaguṇā dassitā,",
  "atk-s0506a:169_4": "“sehi pāṇibhī”ti iminā sahatthena dānaṃ anupaviddhadānanti ime dve dānaguṇā dassitā,",
  "atk-s0506a:169_5": "pītavatthassa attharaṇena nisīdanakālaññutāya cittiṃ katvā dānaṃ kālena dānanti ime dve dānaguṇā dassitāti veditabbā.",
  "atk-s0506a:169_6": "Sesaṃ heṭṭhā vuttanayameva.",
  "atk-s0506a:170_0": "Tatiyapīṭhavimānavaṇṇanā niṭṭhitā.",
  "atk-s0506a:171_0": "4. Catutthapīṭhavimānavaṇṇanā",
  "atk-s0506a:172_0": "Pīṭhaṃ te veḷuriyamayanti catutthapīṭhavimānaṃ.",
  "atk-s0506a:172_1": "Imassāpi vatthu rājagahe samuṭṭhitaṃ,",
  "atk-s0506a:172_2": "taṃ dutiyavimāne vuttanayeneva veditabbaṃ.",
  "atk-s0506a:172_3": "Nīlavatthena hi attharitvā pīṭhassa dinnattā imissāpi vimānaṃ veḷuriyamayaṃ nibbattaṃ.",
  "atk-s0506a:172_4": "Sesaṃ paṭhamavimāne vuttasadisaṃ.",
  "atk-s0506a:172_5": "Tena vuttaṃ –",
  "atk-s0506a:173_0": "23.",
  "atk-s0506a:174_0": "“Pīṭhaṃ te veḷuriyamayaṃ uḷāraṃ, manojavaṃ gacchati yenakāmaṃ;",
  "atk-s0506a:175_0": "Alaṅkate malyadhare suvatthe, obhāsasi vijjurivabbhakūṭaṃ.",
  "atk-s0506a:176_0": "24.",
  "atk-s0506a:177_0": "“Kena tetādiso vaṇṇo, kena te idha mijjhati;",
  "atk-s0506a:178_0": "Uppajjanti ca te bhogā, ye keci manaso piyā.",
  "atk-s0506a:179_0": "25.",
  "atk-s0506a:180_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:181_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:182_0": "26.",
  "atk-s0506a:183_0": "“Sā devatā attamanā, moggallānena pucchitā;",
  "atk-s0506a:184_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:185_0": "27.",
  "atk-s0506a:186_0": "“Appassa kammassa phalaṃ mamedaṃ, yenamhi evaṃ jalitānubhāvā;",
  "atk-s0506a:187_0": "Ahaṃ manussesu manussabhūtā, purimāya jātiyā manussaloke.",
  "atk-s0506a:188_0": "28.",
  "atk-s0506a:189_0": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:190_0": "Tassa adāsahaṃ pīṭhaṃ, pasannā sehi pāṇibhi.",
  "atk-s0506a:191_0": "29.",
  "atk-s0506a:192_0": "“Tena metādiso vaṇṇo, tena me idha mijjhati;",
  "atk-s0506a:193_0": "Uppajjanti ca me bhogā, ye keci manaso piyā.",
  "atk-s0506a:194_0": "30.",
  "atk-s0506a:195_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:196_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:197_0": "Etthāpi hi nīlavatthena attharitvā pīṭhassa dinnattā imissāpi vimānaṃ veḷuriyamayaṃ nibbattaṃ.",
  "atk-s0506a:197_1": "Tenevettha “pīṭhaṃ te veḷuriyamaya”nti ādito āgataṃ.",
  "atk-s0506a:197_2": "Sesaṃ tatiyasadisamevāti tattha vuttanayeneva attho veditabbo.",
  "atk-s0506a:198_0": "Catutthapīṭhavimānavaṇṇanā niṭṭhitā.",
  "atk-s0506a:199_0": "5. Kuñjaravimānavaṇṇanā",
  "atk-s0506a:200_0": "Kuñjaro te varārohoti kuñjaravimānaṃ.",
  "atk-s0506a:200_1": "Tassa kā uppatti?",
  "atk-s0506a:200_2": "Bhagavā rājagahe viharati veḷuvane kalandakanivāpe.",
  "atk-s0506a:200_3": "Athekadivasaṃ rājagahanagare nakkhattaṃ ghositaṃ.",
  "atk-s0506a:200_4": "Nāgarā vīthiyo sodhetvā vālukaṃ okiritvā lājapañcamakāni pupphāni vippakiriṃsu,",
  "atk-s0506a:200_5": "gehadvāre gehadvāre kadaliyo ca puṇṇaghaṭe ca ṭhapesuṃ,",
  "atk-s0506a:200_6": "yathāvibhavaṃ nānāvirāgavaṇṇavicittā dhajapaṭākādayo ussāpesuṃ,",
  "atk-s0506a:200_7": "sabbo jano attano attano vibhavānurūpaṃ sumaṇḍitapasādhito nakkhattakīḷaṃ kīḷi,",
  "atk-s0506a:200_8": "sakalanagaraṃ devanagaraṃ viya alaṅkatapaṭiyattaṃ ahosi.",
  "atk-s0506a:200_9": "Atha bimbisāramahārājā pubbacārittavasena mahājanassa cittānurakkhaṇatthañca attano rājabhavanato nikkhamitvā",
  "atk-s0506a:200_10": "mahantena parivārena mahatā rājānubhāvena uḷārena sirisobhaggena nagaraṃ padakkhiṇaṃ karoti.",
  "atk-s0506a:201_0": "Tena ca samayena rājagahavāsinī ekā kuladhītā rañño taṃ vibhavasampattiṃ sirisobhaggaṃ rājānubhāvañca",
  "atk-s0506a:201_1": "passitvā acchariyabbhutacittajātā “ayaṃ deviddhisadisā vibhavasampatti kīdisena nu kho kammunā labbhatī”ti",
  "atk-s0506a:201_2": "paṇḍitasammate pucchi.",
  "atk-s0506a:201_3": "Te tassā kathesuṃ “bhadde,",
  "atk-s0506a:201_4": "puññakammaṃ nāma cintāmaṇisadisaṃ kapparukkhasadisaṃ,",
  "atk-s0506a:201_5": "khettasampattiyā cittasampattiyā ca sati yaṃ yaṃ patthetvā karoti,",
  "atk-s0506a:201_6": "taṃ taṃ nipphādetiyeva.",
  "atk-s0506a:201_7": "Apica āsanadānena uccākulīnatā hoti,",
  "atk-s0506a:201_8": "annadānena balasampattipaṭilābho,",
  "atk-s0506a:201_9": "vatthadānena vaṇṇasampattipaṭilābho,",
  "atk-s0506a:201_10": "yānadānena sukhavisesapaṭilābho,",
  "atk-s0506a:201_11": "dīpadānena cakkhusampattipaṭilābho,",
  "atk-s0506a:201_12": "āvāsadānena sabbasampattipaṭilābho hotī”ti.",
  "atk-s0506a:201_13": "Sā taṃ sutvā “devasampatti ito uḷārā hoti maññe”ti tattha cittaṃ ṭhapetvā puññakiriyāya ativiya ussāhajātā ahosi.",
  "atk-s0506a:202_0": "Mātāpitaro cassā ahataṃ vatthayugaṃ navapīṭhaṃ ekaṃ padumakalāpaṃ sappimadhusakkharā taṇḍulakhīrāni ca paribhogatthāya pesesuṃ.",
  "atk-s0506a:202_1": "Sā tāni disvā “ahañca dānaṃ dātukāmā,",
  "atk-s0506a:202_2": "ayañca me deyyadhammo laddho”ti tuṭṭhamānasā dutiyadivase dānaṃ sajjentī appodakamadhupāyāsaṃ sampādetvā,",
  "atk-s0506a:202_3": "tassa parivārabhāvena aññampi bahuṃ khādanīyabhojanīyaṃ paṭiyādetvā dānagge gandhaparibhaṇḍaṃ katvā vikasitapadumapattakiñjakkhakesaropasobhitesu",
  "atk-s0506a:202_4": "padumesu āsanaṃ paññāpetvā,",
  "atk-s0506a:202_5": "ahatena setavatthena attharitvā āsanassa catunnaṃ pādānaṃ upari cattāri padumāni mālāguḷañca ṭhapetvā,",
  "atk-s0506a:202_6": "āsanassa upari vitānaṃ bandhitvā mālādāmaolambakadāmāni olambitvā,",
  "atk-s0506a:202_7": "āsanassa samantato bhūmiṃ sakesarehi padumapattehi sabbasantharaṃ santharitvā “dakkhiṇeyye āgate pūjessāmī”ti",
  "atk-s0506a:202_8": "pupphapūritaṃ caṅkoṭakaṃ ekamante ṭhapesi.",
  "atk-s0506a:203_0": "Athevaṃ katadānūpakaraṇasaṃvidhānā sīsaṃnhātā suddhavatthanivatthā suddhuttarāsaṅgā velaṃ sallakkhetvā ekaṃ dāsiṃ āṇāpesi “gaccha je,",
  "atk-s0506a:203_1": "amhākaṃ tādisaṃ dakkhiṇeyyaṃ pariyesāhī”ti.",
  "atk-s0506a:203_2": "Tena ca samayena āyasmā sāriputto sahassathavikaṃ nikkhipanto viya rājagahe piṇḍāya caranto antaravīthiṃ paṭipanno hoti.",
  "atk-s0506a:203_3": "Atha sā dāsī theraṃ vanditvā āha “bhante,",
  "atk-s0506a:203_4": "tumhākaṃ pattaṃ me dethā”ti.",
  "atk-s0506a:203_5": "“Ekissā upāsikāya anuggahatthaṃ ito ethā”ti ca āha.",
  "atk-s0506a:203_6": "Thero tassā pattaṃ adāsi.",
  "atk-s0506a:203_7": "Sā theraṃ gehaṃ pavesesi.",
  "atk-s0506a:203_8": "Atha sā itthī therassa paccuggamanaṃ katvā āsanaṃ dassetvā “nisīdatha, bhante,",
  "atk-s0506a:203_9": "idamāsanaṃ paññatta”nti vatvā there tattha nisinne sakesarehi padumapattehi theraṃ pūjayamānā āsanassa",
  "atk-s0506a:203_10": "samantato okiritvā pañcapatiṭṭhitena vanditvā sappimadhusakkharāsammissena appodakamadhupāyāsena parivisi.",
  "atk-s0506a:203_11": "Parivisantī ca “imassa me puññassānubhāvena dibbagajakūṭāgārapallaṅkasobhitā dibbasampattiyo hontu,",
  "atk-s0506a:203_12": "sabbāsu pavattīsu padumā nāma mā vigatā hontū”ti patthanaṃ akāsi.",
  "atk-s0506a:203_13": "Puna there katabhattakicce pattaṃ dhovitvā sappimadhusakkharāhi pūretvā pallaṅke atthataṃ sāṭakaṃ cumbaṭakaṃ",
  "atk-s0506a:203_14": "katvā therassa hatthe ṭhapetvā there ca anumodanaṃ katvā pakkamante dve purise āṇāpesi “therassa hatthe",
  "atk-s0506a:203_15": "pattaṃ imañca pallaṅkaṃ vihāraṃ netvā therassa niyyātetvā āgacchathā”ti.",
  "atk-s0506a:203_16": "Te tathā akaṃsu.",
  "atk-s0506a:204_0": "Sā aparabhāge kālaṃ katvā tāvatiṃsabhavane yojanasatubbedhe kanakavimāne nibbatti accharāsahassaparivārā.",
  "atk-s0506a:204_1": "Patthanāvasena cassā pañcayojanubbedho padumamālālaṅkato samantato padumapattakiñjakkhakesaropasobhito",
  "atk-s0506a:204_2": "manuññadassano sukhasamphasso vividharatanaraṃsijālasamujjalahemābharaṇavibhūsito gajavaro nibbatti.",
  "atk-s0506a:204_3": "Tassūpari yathāvuttasobhātisayayutto yojaniko kanakapallaṅko nibbatti.",
  "atk-s0506a:204_4": "Sā dibbasampattiṃ anubhavantī antarantarā taṃ kuñjaravimānassa upari ratanavicittaṃ pallaṅkaṃ abhiruyha mahatā devatānubhāvena nandanavanaṃ gacchati.",
  "atk-s0506a:204_5": "Athekasmiṃ ussavadivase devatāsu yathāsakaṃ dibbānubhāvena uyyānakīḷanatthaṃ nandanavanaṃ gacchantīsūtiādinā",
  "atk-s0506a:204_6": "sabbaṃ paṭhamapīṭhavimānavaṇṇanāyaṃ āgatasadisaṃ,",
  "atk-s0506a:204_7": "tasmā tattha vuttanayeneva veditabbaṃ.",
  "atk-s0506a:204_8": "Idha pana thero –",
  "atk-s0506a:205_0": "31.",
  "atk-s0506a:206_0": "“Kuñjaro te varāroho, nānāratanakappano;",
  "atk-s0506a:207_0": "Ruciro thāmavā javasampanno, ākāsamhi samīhati.",
  "atk-s0506a:208_0": "32.",
  "atk-s0506a:209_0": "“Padumi padmapattakkhi, padmuppalajutindharo;",
  "atk-s0506a:210_0": "Padmacuṇṇābhikiṇṇaṅgo, soṇṇapokkharamāladhā.",
  "atk-s0506a:211_0": "33.",
  "atk-s0506a:212_0": "“Padumānusaṭaṃ maggaṃ, padmapattavibhūsitaṃ;",
  "atk-s0506a:213_0": "Ṭhitaṃ vaggu manugghātī, mitaṃ gacchati vāraṇo.",
  "atk-s0506a:214_0": "34.",
  "atk-s0506a:215_0": "“Tassa pakkamamānassa, soṇṇakaṃsā ratissarā;",
  "atk-s0506a:216_0": "Tesaṃ suyyati nigghoso, tūriye pañcaṅgike yathā.",
  "atk-s0506a:217_0": "35.",
  "atk-s0506a:218_0": "“Tassa nāgassa khandhamhi, sucivatthā alaṅkatā;",
  "atk-s0506a:219_0": "Mahantaṃ accharāsaṅghaṃ, vaṇṇena atirocasi.",
  "atk-s0506a:220_0": "36.",
  "atk-s0506a:221_0": "“Dānassa te idaṃ phalaṃ, atho sīlassa vā pana;",
  "atk-s0506a:222_0": "Atho añjalikammassa, taṃ me akkhāhi pucchitā”ti. – āha;",
  "atk-s0506a:223_0": "31.",
  "atk-s0506a:223_1": "Tattha kuñjaro te varārohoti kuñje giritaṭe ramati abhiramati,",
  "atk-s0506a:223_2": "tattha vā ravati koñcanādaṃ nadanto vicarati.",
  "atk-s0506a:223_3": "Kuṃ vā pathaviṃ tadabhighātena jarayatīti kuñjaro,",
  "atk-s0506a:223_4": "giricarādibhedo manussaloke hatthī,",
  "atk-s0506a:223_5": "ayaṃ pana kīḷanakāle kuñjarasadisatāya evaṃ vutto.",
  "atk-s0506a:223_6": "Āruyhatīti āroho,",
  "atk-s0506a:223_7": "ārohanīyoti attho.",
  "atk-s0506a:223_8": "Varo aggo seṭṭho ārohoti varāroho,",
  "atk-s0506a:223_9": "uttamayānanti vuttaṃ hoti.",
  "atk-s0506a:223_10": "Nānāratanakappanoti nānāvidhāni ratanāni etesanti nānāratanā,",
  "atk-s0506a:223_11": "kumbhālaṅkārādihatthālaṅkārā.",
  "atk-s0506a:223_12": "Tehi vihito kappanno sannāho yassa so nānāratanakappano.",
  "atk-s0506a:223_13": "Ruciṃ abhiratiṃ detīti ruciro,",
  "atk-s0506a:223_14": "manuññoti attho.",
  "atk-s0506a:223_15": "Thāmavāti thiro,",
  "atk-s0506a:223_16": "balavāti attho.",
  "atk-s0506a:223_17": "Javasampannoti sampannajavo,",
  "atk-s0506a:223_18": "sīghajavoti vuttaṃ hoti.",
  "atk-s0506a:223_19": "Ākāsamhi samīhatīti ākāse antalikkhe sammā īhati,",
  "atk-s0506a:223_20": "āruḷhānaṃ khobhaṃ akaronto carati gacchatīti attho.",
  "atk-s0506a:224_0": "32.",
  "atk-s0506a:224_1": "Padumīti padumasamānavaṇṇatāya “paduma”nti laddhanāmena kumbhavaṇṇena samannāgatattā padumī.",
  "atk-s0506a:224_2": "Padmapattakkhīti kamaladalasadisanayane,",
  "atk-s0506a:224_3": "ālapanametaṃ tassā devatāya.",
  "atk-s0506a:224_4": "Padmuppalajutindharoti dibbapadumuppalamālālaṅkatasarīratāya tahaṃ tahaṃ vipphurantaṃ vijjotamānaṃ padumuppalajutiṃ dhāretīti padumuppalajutindharo.",
  "atk-s0506a:224_5": "Padmacuṇṇābhikiṇṇaṅgoti padumapattakiñjakkhakesarehi samantato okiṇṇagatto.",
  "atk-s0506a:224_6": "Soṇṇapokkharamāladhāti hemamayakamalamālābhārī.",
  "atk-s0506a:225_0": "33.",
  "atk-s0506a:225_1": "Padumānusaṭaṃ maggaṃ padmapattavibhūsitanti hatthino padanikkhepe padanikkhepe tassa pādaṃ sandhārentehi mahantehi padumehi anusaṭaṃ vippakiṇṇaṃ,",
  "atk-s0506a:225_2": "nānāvirāgavaṇṇehi tesaṃyeva ca pattehi ito cito ca paribbhamantehi visesato maṇḍitatāya vibhūsitaṃ maggaṃ gacchatīti yojanā.",
  "atk-s0506a:225_3": "Ṭhitanti idaṃ maggavisesanaṃ,",
  "atk-s0506a:225_4": "padumapattavibhūsitaṃ hutvā ṭhitaṃ magganti attho.",
  "atk-s0506a:225_5": "Vaggūti cāru,",
  "atk-s0506a:225_6": "kiriyāvisesanañcetaṃ, ma-",
  "atk-s0506a:225_7": "kāro padasandhikaro.",
  "atk-s0506a:225_8": "Anugghātīti na ugghāti,",
  "atk-s0506a:225_9": "attano upari nisinnānaṃ īsakampi khobhaṃ akarontoti attho.",
  "atk-s0506a:225_10": "Mitanti nimmitaṃ,",
  "atk-s0506a:225_11": "nikkhepapadaṃ vītikkamanti attho.",
  "atk-s0506a:225_12": "Ayañhettha attho “vaggu cāru padanikkhepaṃ katvā gacchatī”ti.",
  "atk-s0506a:225_13": "Mitanti vā parimitaṃ pamāṇayuttaṃ,",
  "atk-s0506a:225_14": "nātisīghaṃ,",
  "atk-s0506a:225_15": "nātisaṇikanti vuttaṃ hoti.",
  "atk-s0506a:225_16": "Vāraṇoti hatthī.",
  "atk-s0506a:225_17": "So hi paccatthikavāraṇato gamanaparikkilesavāraṇato ca “vāraṇo”ti vuccati.",
  "atk-s0506a:226_0": "34.",
  "atk-s0506a:226_1": "Tassa pakkamamānassa,",
  "atk-s0506a:226_2": "soṇṇasaṃkā ratissarāti tassa yathāvuttassa kuñjarassa gacchantassa soṇṇakaṃsā suvaṇṇamayā ghaṇṭā ratissarā",
  "atk-s0506a:226_3": "ramaṇīyasaddā manuññanigghosā olambantīti adhippāyo.",
  "atk-s0506a:226_4": "Tassa hi kuñjarassa ubhosu passesu mahākolambappamāṇā maṇimuttādikhacitā hemamayā anekasatā mahantiyo ghaṇṭā tahaṃ tahaṃ olambamānā pacalanti,",
  "atk-s0506a:226_5": "yato chekena gandhabbakena payuttavāditato ativiya manoharasaddo niccharati.",
  "atk-s0506a:226_6": "Tenāha “tesaṃ suyyati nigghoso,",
  "atk-s0506a:226_7": "tūriye pañcaṅgike yathā”ti.",
  "atk-s0506a:226_8": "Tassattho –",
  "atk-s0506a:226_9": "yathā nāma ātataṃ vitataṃ ātatavitataṃ ghanaṃ susiranti evaṃ pañcaṅgike tūriye kusalehi vādiyamāne ṭhānuppattiyā",
  "atk-s0506a:226_10": "mandatāravibhāgaṃ dassentena gāyantena samīrito vāditasaro vaggu rajanīyo nigghoso suyyati,",
  "atk-s0506a:226_11": "evaṃ tesaṃ sovaṇṇakaṃsānaṃ tapanīyaghaṇṭānaṃ nigghoso suyyatīti.",
  "atk-s0506a:227_0": "35.",
  "atk-s0506a:227_1": "Nāgassāti hatthināgassa.",
  "atk-s0506a:227_2": "Mahantanti sampattimahattenāpi saṅkhyāmahattenāpi mahantaṃ.",
  "atk-s0506a:227_3": "Accharāsaṅghanti devakaññāsamūhaṃ.",
  "atk-s0506a:227_4": "Vaṇṇenāti rūpena.",
  "atk-s0506a:228_0": "36.",
  "atk-s0506a:228_1": "Dānassāti dānamayapuññassa.",
  "atk-s0506a:228_2": "Sīlassāti kāyikasaṃvarādisaṃvarasīlassa. Vā-",
  "atk-s0506a:228_3": "saddo avuttavikappanattho.",
  "atk-s0506a:228_4": "Tena abhivādanādiṃ avuttaṃ cārittasīlaṃ saṅgaṇhāti.",
  "atk-s0506a:229_0": "Evaṃ therena pucchitā sā devatā pañhaṃ vissajjesi, tamatthaṃ dassetuṃ –",
  "atk-s0506a:230_0": "37.",
  "atk-s0506a:231_0": "“Sā devatā attamanā, moggallānena pucchitā;",
  "atk-s0506a:232_0": "Pañhaṃ puṭṭhā viyākāsi, yassa kammassidaṃ phala”nti. –",
  "atk-s0506a:233_0": "Ayaṃ gāthā dhammasaṅgāhakehi vuttā, tassā attho heṭṭhā vutto eva.",
  "atk-s0506a:234_0": "38.",
  "atk-s0506a:235_0": "“Disvāna guṇasampannaṃ, jhāyiṃ jhānarataṃ sataṃ;",
  "atk-s0506a:236_0": "Adāsiṃ pupphābhikiṇṇaṃ, āsanaṃ dussasanthataṃ.",
  "atk-s0506a:237_0": "39.",
  "atk-s0506a:238_0": "“Upaḍḍhaṃ padmamālāhaṃ, āsanassa samantato;",
  "atk-s0506a:239_0": "Abbhokirissaṃ pattehi, pasannā sehi pāṇibhi.",
  "atk-s0506a:240_0": "40.",
  "atk-s0506a:241_0": "“Tassa kammakusalassa, idaṃ me īdisaṃ phalaṃ;",
  "atk-s0506a:242_0": "Sakkāro garukāro ca, devānaṃ apacitā ahaṃ.",
  "atk-s0506a:243_0": "41.",
  "atk-s0506a:244_0": "“Yo ve sammāvimuttānaṃ, santānaṃ brahmacārinaṃ;",
  "atk-s0506a:245_0": "Pasanno āsanaṃ dajjā, evaṃ nande yathā ahaṃ.",
  "atk-s0506a:246_0": "42.",
  "atk-s0506a:247_0": "“Tasmā hi attakāmena, mahattamabhikaṅkhatā;",
  "atk-s0506a:248_0": "Āsanaṃ dātabbaṃ hoti, sarīrantimadhārina”nti. – devatāya vuttagāthā;",
  "atk-s0506a:249_0": "38.",
  "atk-s0506a:249_1": "Tattha guṇasampannanti sabbehi sāvakaguṇehi samannāgataṃ,",
  "atk-s0506a:249_2": "tehi vā paripuṇṇaṃ.",
  "atk-s0506a:249_3": "Etena sāvakapāramiñāṇassa matthakappattiṃ dasseti.",
  "atk-s0506a:249_4": "Jhāyinti ārammaṇūpanijjhānaṃ lakkhaṇūpanijjhānanti duvidhenāpi jhānena jhāyanasīlaṃ,",
  "atk-s0506a:249_5": "tena vā jhāpetabbaṃ sabbasaṃkilesapakkhaṃ jhāpetvā ṭhitaṃ.",
  "atk-s0506a:249_6": "Tato eva jhāne ratanti jhānarataṃ.",
  "atk-s0506a:249_7": "Satanti samānaṃ,",
  "atk-s0506a:249_8": "santaṃ vā,",
  "atk-s0506a:249_9": "sappurisanti attho.",
  "atk-s0506a:249_10": "Pupphābhikiṇṇanti pupphehi abhikiṇṇaṃ,",
  "atk-s0506a:249_11": "kamaladalehi abhippakiṇṇanti attho.",
  "atk-s0506a:249_12": "Dussasanthatanti vatthena upari atthataṃ.",
  "atk-s0506a:250_0": "39.",
  "atk-s0506a:250_1": "Upaḍḍhaṃ padmamālāhanti upaḍḍhaṃ padumapupphaṃ ahaṃ.",
  "atk-s0506a:250_2": "Āsanassa samantatoti therena nisinnassa āsanassa samantā bhūmiyaṃ.",
  "atk-s0506a:250_3": "Abbhokirissanti abhiokiriṃ abhippakiriṃ. Kathaṃ?",
  "atk-s0506a:250_4": "Pattehīti,",
  "atk-s0506a:250_5": "tassa upaḍḍhapadumassa visuṃ visuṃ katehi pattehi pupphavassābhivassanakaniyāmena okirinti attho.",
  "atk-s0506a:251_0": "40.",
  "atk-s0506a:251_1": "Idaṃ me īdisaṃ phalanti iminā “kuñjaro te varāroho”tiādinā therena gahitaṃ aggahitañca āyuyasasukharūpādibhedaṃ",
  "atk-s0506a:251_2": "attano dibbasampattiṃ ekato dassetvā punapi therena aggahitameva attano ānubhāvasampattiṃ dassetuṃ “sakkāro",
  "atk-s0506a:251_3": "garukāro”tiādimāha.",
  "atk-s0506a:251_4": "Tena “na kevalaṃ bhante tumhehi yathāvuttameva idha mayhaṃ puññaphalaṃ,",
  "atk-s0506a:251_5": "apica kho idaṃ dibbaṃ ādhipateyyampī”ti dasseti.",
  "atk-s0506a:251_6": "Tattha sakkāroti ādarakiriyā,",
  "atk-s0506a:251_7": "devehi attano sakkātabbatāti attho.",
  "atk-s0506a:251_8": "Tathā garukāroti garukātabbatā.",
  "atk-s0506a:251_9": "Devānanti devehi.",
  "atk-s0506a:251_10": "Apacitāti pūjitā.",
  "atk-s0506a:252_0": "41.",
  "atk-s0506a:252_1": "Sammāvimuttānanti suṭṭhu vimuttānaṃ sabbasaṃkilesappahāyīnaṃ.",
  "atk-s0506a:252_2": "Santānanti santakāyavacīmanokammānaṃ sādhūnaṃ.",
  "atk-s0506a:252_3": "Maggabrahmacariyassa ca sāsanabrahmacariyassa ca ciṇṇattā brahmacārinaṃ.",
  "atk-s0506a:252_4": "Pasanno āsanaṃ dajjāti kammaphalasaddhāya ratanattayasaddhāya ca pasannamānaso hutvā yadi āsanamattampi dadeyya.",
  "atk-s0506a:252_5": "Evaṃ nande yathā ahanti yathā ahaṃ tena āsanadānena etarahi nandāmi modāmi,",
  "atk-s0506a:252_6": "evameva aññopi nandeyya modeyya.",
  "atk-s0506a:253_0": "42.",
  "atk-s0506a:253_1": "Tasmāti tena kāraṇena. Hi-",
  "atk-s0506a:253_2": "saddo nipātamattaṃ.",
  "atk-s0506a:253_3": "Attakāmenāti attano hitakāmena.",
  "atk-s0506a:253_4": "Yo hi attano hitāvahaṃ kammaṃ karoti,",
  "atk-s0506a:253_5": "na ahitāvahaṃ,",
  "atk-s0506a:253_6": "so attakāmo.",
  "atk-s0506a:253_7": "Mahattanti vipākamahattaṃ.",
  "atk-s0506a:253_8": "Sarīrantimadhārinanti antimaṃ dehaṃ dhārentānaṃ,",
  "atk-s0506a:253_9": "khīṇāsavānanti attho.",
  "atk-s0506a:253_10": "Ayañhettha attho –",
  "atk-s0506a:253_11": "yasmā arahataṃ āsanadānena ahaṃ evaṃ dibbasampattiyā modāmi,",
  "atk-s0506a:253_12": "tasmā aññenāpi attano abhivuddhiṃ patthayamānena antimasamussaye ṭhitānaṃ āsanaṃ dātabbaṃ,",
  "atk-s0506a:253_13": "natthi tādisaṃ puññanti dasseti.",
  "atk-s0506a:253_14": "Tesaṃ vuttasadisamevāti.",
  "atk-s0506a:254_0": "Kuñjaravimānavaṇṇanā niṭṭhitā.",
  "atk-s0506a:255_0": "6. Paṭhamanāvāvimānavaṇṇanā",
  "atk-s0506a:256_0": "Suvaṇṇacchadanaṃ nāvanti nāvāvimānaṃ.",
  "atk-s0506a:256_1": "Tassa kā uppatti?",
  "atk-s0506a:256_2": "Bhagavati sāvatthiyaṃ viharante soḷasamattā bhikkhū aññatarasmiṃ gāmakāvāse vasitvā vutthavassā “bhagavantaṃ passissāma,",
  "atk-s0506a:256_3": "dhammañca suṇissāmā”ti sāvatthiṃ uddissa gimhasamaye addhānamaggaṃ paṭipannā,",
  "atk-s0506a:256_4": "antarāmagge ca nirudako kantāro,",
  "atk-s0506a:256_5": "te ca tattha ghammābhitattā kilantā tasitā pānīyaṃ alabhamānā aññatarassa gāmassa avidūrena gacchanti.",
  "atk-s0506a:256_6": "Tattha aññatarā itthī udakabhājanaṃ gahetvā udakatthāya udapānābhimukhī gacchati.",
  "atk-s0506a:256_7": "Atha te bhikkhū taṃ disvā “yatthāyaṃ itthī gacchati,",
  "atk-s0506a:256_8": "tattha gate pānīyaṃ laddhuṃ sakkā”ti pipāsāparetā taṃdisābhimukhā gantvā udapānaṃ disvā tassā avidūre aṭṭhaṃsu.",
  "atk-s0506a:256_9": "Sā itthī tato udakaṃ gahetvā nivattitukāmā te bhikkhū disvā “ime ayyā udakena atthikā pipāsitā”ti ñatvā garucittīkāraṃ upaṭṭhapetvā udakena nimantesi.",
  "atk-s0506a:256_10": "Te pattathavikato parissāvanaṃ nīharitvā parissāvetvā yāvadatthaṃ pānīyaṃ pivitvā hatthapāde sītale katvā",
  "atk-s0506a:256_11": "tassā itthiyā pānīyadāne anumodanaṃ vatvā agamaṃsu.",
  "atk-s0506a:257_0": "Sā taṃ puññaṃ hadaye ṭhapetvā antarantarā anussarantī aparabhāge kālaṃ katvā tāvatiṃsabhavane nibbatti.",
  "atk-s0506a:257_1": "Tassā puññānubhāvena kapparukkhopasobhitaṃ mahantaṃ vimānaṃ uppajji.",
  "atk-s0506a:257_2": "Taṃ vimānaṃ parikkhipitvā muttajālarajatavibhūsitā viya sikatāvakiṇṇapaṇḍarapulinataṭā maṇikkhandhanimmalasalilavāhinī saritā.",
  "atk-s0506a:257_3": "Tassā ubhosu tīresu uyyānavimānadvāre ca mahatī pokkharaṇī pañcavaṇṇapadumasaṇḍamaṇḍitā saha suvaṇṇanāvāya nibbatti.",
  "atk-s0506a:257_4": "Sā tattha dibbasampattiṃ anubhavantī nāvāya kīḷantī laḷantī vicarati.",
  "atk-s0506a:257_5": "Athekadivasaṃ āyasmā mahāmoggallāno devacārikaṃ caranto taṃ devadhītaraṃ nāvāya kīḷantiṃ disvā tāya katapuññakammaṃ pucchanto –",
  "atk-s0506a:258_0": "43.",
  "atk-s0506a:259_0": "“Suvaṇṇacchadanaṃ nāvaṃ, nāri āruyha tiṭṭhasi;",
  "atk-s0506a:260_0": "Ogāhasi pokkharaṇiṃ, padmaṃ chindasi pāṇinā.",
  "atk-s0506a:261_0": "44.",
  "atk-s0506a:262_0": "“Kena tetādiso vaṇṇo, kena te idha mijjhati;",
  "atk-s0506a:263_0": "Uppajjanti ca te bhogā, ye keci manaso piyā.",
  "atk-s0506a:264_0": "45.",
  "atk-s0506a:265_0": "“Pucchāmi taṃ devi mahānubhāve,",
  "atk-s0506a:266_0": "Manussabhūtā kimakāsi puññaṃ;",
  "atk-s0506a:267_0": "Kenāsi evaṃ jalitānubhāvā,",
  "atk-s0506a:268_0": "Vaṇṇo ca te sabbadisā pabhāsatī”ti. – āha;",
  "atk-s0506a:269_0": "Tato therena puṭṭhāya devatāya vissajjitākāraṃ dassetuṃ saṅgītikārehi –",
  "atk-s0506a:270_0": "46.",
  "atk-s0506a:271_0": "“Sā devatā attamanā, moggallānena pucchitā;",
  "atk-s0506a:272_0": "Pañhaṃ puṭṭhā viyākāsi, yassa kammassidaṃ phala”nti. –",
  "atk-s0506a:273_0": "Ayaṃ gāthā vuttā.",
  "atk-s0506a:274_0": "47.",
  "atk-s0506a:275_0": "“Ahaṃ manussesu manussabhūtā, purimāya jātiyā manussaloke;",
  "atk-s0506a:276_0": "Disvāna bhikkhū tasite kilante, uṭṭhāya pātuṃ udakaṃ adāsiṃ.",
  "atk-s0506a:277_0": "48.",
  "atk-s0506a:278_0": "“Yo ve kilantāna pipāsitānaṃ, uṭṭhāya pātuṃ udakaṃ dadāti;",
  "atk-s0506a:279_0": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a:280_0": "49.",
  "atk-s0506a:281_0": "“Taṃ āpagā anupariyanti sabbadā, sītodakā vālukasanthatā nadī;",
  "atk-s0506a:282_0": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a:283_0": "50.",
  "atk-s0506a:284_0": "“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;",
  "atk-s0506a:285_0": "Tassīdha kammassa ayaṃ vipāko, etādisaṃ puññakatā labhanti.",
  "atk-s0506a:286_0": "51.",
  "atk-s0506a:287_0": "“Tena metādiso vaṇṇo, tena me idha mijjhati;",
  "atk-s0506a:288_0": "Uppajjanti ca me bhogā, ye keci manaso piyā.",
  "atk-s0506a:289_0": "52.",
  "atk-s0506a:290_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:291_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:292_0": "Ayaṃ devatāya vissajjitākāro.",
  "atk-s0506a:293_0": "43.",
  "atk-s0506a:293_1": "Tattha suvaṇṇacchadananti vicittabhittiviracanehi rattasuvaṇṇamayehi ubhohi passehi paṭicchāditabbhantaratāya",
  "atk-s0506a:293_2": "ceva nānāratanasamujjalitena kanakamayālaṅkārena upari chāditatāya ca suvaṇṇacchadanaṃ.",
  "atk-s0506a:293_3": "Nāvanti potaṃ.",
  "atk-s0506a:293_4": "So hi orato pāraṃ pavati gacchatīti poto,",
  "atk-s0506a:293_5": "satte netīti nāvāti ca vuccati.",
  "atk-s0506a:293_6": "Nārīti tassā devadhītāya ālapanaṃ.",
  "atk-s0506a:293_7": "Narati netīti naro, puriso.",
  "atk-s0506a:293_8": "Yathā hi paṭhamapakatibhūto satto itarāya pakatiyā seṭṭhatthena puri setīti “puriso”ti vuccati,",
  "atk-s0506a:293_9": "evaṃ nayanaṭṭhena “naro”ti.",
  "atk-s0506a:293_10": "Puttabhātubhūtopi hi puggalo mātujeṭṭhabhaginīnaṃ pituṭṭhāne tiṭṭhati,",
  "atk-s0506a:293_11": "pageva bhattubhūto.",
  "atk-s0506a:293_12": "Narassa esāti nārī,",
  "atk-s0506a:293_13": "ayañca samaññā manussitthīsu pavattā ruḷhivasena itarāsupi tathā vuccati.",
  "atk-s0506a:293_14": "Ogāhasi pokkharaṇinti satipi rattuppalanīluppalādike bahuvidhe ratanamaye jalajakusume pokkharasaṅkhātānaṃ",
  "atk-s0506a:293_15": "dibbapadumānaṃ tattha yebhuyyena atthitāya “pokkharaṇī”ti laddhanāmaṃ dibbasaraṃ jalavihāraratiyā anupavisasi.",
  "atk-s0506a:293_16": "Padmaṃ chindasi pāṇināti rajatamayanāḷaṃ padumarāgaratanamayapattasaṅghātaṃ kanakamayakaṇṇikākiñjakkhakesaraṃ",
  "atk-s0506a:293_17": "dibbakamalaṃ līlāravindaṃ kattukāmatāya tava hatthena bhañjasi.",
  "atk-s0506a:294_0": "47.",
  "atk-s0506a:294_1": "Tasiteti pipāsite.",
  "atk-s0506a:294_2": "Kilanteti tāya pipāsāya addhānaparissamena ca kilantakāye.",
  "atk-s0506a:294_3": "Uṭṭhāyāti uṭṭhānavīriyaṃ katvā,",
  "atk-s0506a:294_4": "ālasiyaṃ anāpajjitvāti attho.",
  "atk-s0506a:295_0": "48.",
  "atk-s0506a:295_1": "Yo vetiādinā yathā ahaṃ,",
  "atk-s0506a:295_2": "evaṃ aññepi āyatanagatena udakadānapuññena etādisaṃ phalaṃ paṭilabhantīti diṭṭhena adiṭṭhassa anumānavidhiṃ",
  "atk-s0506a:295_3": "dassentī therena puṭṭhamatthaṃ sādhāraṇato vissajjeti.",
  "atk-s0506a:295_4": "Tattha tassāti tanti ca yathāvuttapuññakārinaṃ paccāmasati.",
  "atk-s0506a:296_0": "49.",
  "atk-s0506a:296_1": "Anupariyantīti anurūpavasena parikkhipanti.",
  "atk-s0506a:296_2": "Tassa vasanaṭṭhānaparikkhipanena sopi parikkhitto nāma hoti.",
  "atk-s0506a:296_3": "Tilakāti bandhujīvakapupphasadisapupphā ekā rukkhajāti.",
  "atk-s0506a:296_4": "Uddālakāti vātaghātakā,",
  "atk-s0506a:296_5": "ye “rājarukkhā”tipi vuccanti.",
  "atk-s0506a:297_0": "50.",
  "atk-s0506a:297_1": "Taṃbhūmibhāgehīti tādisehi bhūmibhāgehi,",
  "atk-s0506a:297_2": "yathāvuttapokkharaṇīnadīuyyānavantehi bhūmipadesehīti attho.",
  "atk-s0506a:297_3": "Upetarūpanti pāsaṃsiyabhāvena upetaṃ,",
  "atk-s0506a:297_4": "tesaṃ pokkharaṇīādīnaṃ vasena ramaṇīyasannivesanti vuttaṃ hoti.",
  "atk-s0506a:297_5": "Bhusa sobhamānanti bhusaṃ ativiya virocamānaṃ vimānaseṭṭhaṃ labhantīti yojanā.",
  "atk-s0506a:297_6": "Sesaṃ vuttanayamevāti.",
  "atk-s0506a:298_0": "Paṭhamanāvāvimānavaṇṇanā niṭṭhitā.",
  "atk-s0506a:299_0": "7. Dutiyanāvāvimānavaṇṇanā",
  "atk-s0506a:300_0": "Suvaṇṇacchadanaṃ nāvanti dutiyanāvāvimānaṃ.",
  "atk-s0506a:300_1": "Tassa kā uppatti?",
  "atk-s0506a:300_2": "Bhagavati sāvatthiyaṃ viharante aññataro khīṇāsavatthero upakaṭṭhāya vassūpanāyikāya gāmakāvāse vassaṃ",
  "atk-s0506a:300_3": "upagantukāmo sāvatthito taṃ gāmaṃ uddissa pacchābhattaṃ addhānamaggapaṭipanno,",
  "atk-s0506a:300_4": "maggaparissamena kilanto tasito antarāmagge aññataraṃ gāmaṃ sampatto,",
  "atk-s0506a:300_5": "bahigāme tādisaṃ chāyūdakasampannaṭṭhānaṃ apassanto parissamena ca abhibhuyyamāno cīvaraṃ pārupitvā gāmaṃ pavisitvā dhuragehasseva dvāre aṭṭhāsi.",
  "atk-s0506a:300_6": "Tattha aññatarā itthī theraṃ passitvā “kuto, bhante,",
  "atk-s0506a:300_7": "āgatatthā”ti pucchitvā maggaparissamaṃ pipāsitabhāvañca ñatvā “etha,",
  "atk-s0506a:300_8": "bhante”ti gehaṃ pavesetvā “idha nisīdathā”ti āsanaṃ paññāpetvā adāsi.",
  "atk-s0506a:300_9": "Tattha nisinne pādodakaṃ pādabbhañjanatelañca datvā tālavaṇṭaṃ gahetvā bīji.",
  "atk-s0506a:300_10": "Pariḷāhe vūpasante madhuraṃ sītalaṃ sugandhaṃ pānakaṃ yojetvā adāsi.",
  "atk-s0506a:300_11": "Thero taṃ pivitvā paṭippassaddhakilamatho anumodanaṃ katvā pakkāmi.",
  "atk-s0506a:300_12": "Sā aparabhāge kālaṃ katvā tāvatiṃsabhavane nibbattīti sabbaṃ anantaravimānasadisanti veditabbaṃ.",
  "atk-s0506a:300_13": "Gāthāsupi apubbaṃ natthi.",
  "atk-s0506a:300_14": "Tena vuttaṃ –",
  "atk-s0506a:301_0": "53.",
  "atk-s0506a:302_0": "“Suvaṇṇacchadanaṃ nāvaṃ, nāri āruyha tiṭṭhasi;",
  "atk-s0506a:303_0": "Ogāhasi pokkharaṇiṃ, padmaṃ chindasi pāṇinā.",
  "atk-s0506a:304_0": "54.",
  "atk-s0506a:305_0": "“Kena tetādiso vaṇṇo, kena te idha mijjhati;",
  "atk-s0506a:306_0": "Uppajjanti ca te bhogā, ye keci manaso piyā.",
  "atk-s0506a:307_0": "55.",
  "atk-s0506a:308_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:309_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:310_0": "56.",
  "atk-s0506a:311_0": "“Sā devatā attamanā, moggallānena pucchitā;",
  "atk-s0506a:312_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:313_0": "57.",
  "atk-s0506a:314_0": "“Ahaṃ manussesu manussabhūtā, purimāya jātiyā manussaloke;",
  "atk-s0506a:315_0": "Disvāna bhikkhuṃ tasitaṃ kilantaṃ, uṭṭhāya pātuṃ udakaṃ adāsiṃ.",
  "atk-s0506a:316_0": "58.",
  "atk-s0506a:317_0": "“Yo ve kilantassa pipāsitassa, ṭṭhāya pātuṃ udakaṃ dadāti;",
  "atk-s0506a:318_0": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a:319_0": "59.",
  "atk-s0506a:320_0": "“Taṃ āpagā anupariyanti sabbadā, sītodakā vālukasanthatā nadī;",
  "atk-s0506a:321_0": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a:322_0": "60.",
  "atk-s0506a:323_0": "“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;",
  "atk-s0506a:324_0": "Tassīdha kammassa ayaṃ vipāko, etādisaṃ puññakatā labhanti.",
  "atk-s0506a:325_0": "61.",
  "atk-s0506a:326_0": "“Tena metādiso vaṇṇo, tena me idha mijjhati;",
  "atk-s0506a:327_0": "Uppajjanti ca me bhogā, ye keci manaso piyā.",
  "atk-s0506a:328_0": "62.",
  "atk-s0506a:329_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:330_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:331_0": "Atthavaṇṇanāsupi idha ekova theroti apubbaṃ natthi.",
  "atk-s0506a:332_0": "Dutiyanāvāvimānavaṇṇanā niṭṭhitā.",
  "atk-s0506a:333_0": "8. Tatiyanāvāvimānavaṇṇanā",
  "atk-s0506a:334_0": "Suvaṇṇacchadanaṃ nāvanti tatiyanāvāvimānaṃ.",
  "atk-s0506a:334_1": "Tassa kā uppatti?",
  "atk-s0506a:334_2": "Bhagavā janapadacārikaṃ caranto mahatā bhikkhusaṅghena saddhiṃ kosalajanapade yena thūṇaṃ nāma brāhmaṇagāmo tadavasari.",
  "atk-s0506a:334_3": "Assosuṃ kho thūṇeyyakā brāhmaṇagahapatikā “samaṇo kira gotamo amhākaṃ gāmakhettaṃ anuppatto”ti.",
  "atk-s0506a:334_4": "Atha thūṇeyyakā brāhmaṇagahapatikā appasannā micchādiṭṭhikā maccherapakatā “sace samaṇo gotamo imaṃ gāmaṃ pavisitvā dvīhatīhaṃ vaseyya,",
  "atk-s0506a:334_5": "sabbaṃ imaṃ janaṃ attano vacane patiṭṭhapeyya,",
  "atk-s0506a:334_6": "tato brāhmaṇadhammo patiṭṭhaṃ na labheyyā”ti tattha bhagavato avāsāya parisakkantā nadītitthesu ṭhapitanāvāyo apanesuṃ,",
  "atk-s0506a:334_7": "setusaṅkamanāni ca avalañje akaṃsu,",
  "atk-s0506a:334_8": "tathā papāmaṇḍapādīni,",
  "atk-s0506a:334_9": "ekaṃ udapānaṃ ṭhapetvā itarāni udapānāni tiṇādīhi pūretvā pidahiṃsu.",
  "atk-s0506a:334_10": "Tena vuttaṃ udāne “atha kho thūṇeyyakā brāhmaṇagahapatikā udapānaṃ tiṇassa ca bhusassa ca yāva mukhato",
  "atk-s0506a:334_11": "pūresuṃ ‘mā te muṇḍakā samaṇakā pānīyaṃ apaṃsū”’ti.",
  "atk-s0506a:335_0": "Bhagavā tesaṃ taṃ vippakāraṃ ñatvā te anukampanto saddhiṃ bhikkhusaṅghena ākāsena nadiṃ atikkamitvā gantvā",
  "atk-s0506a:335_1": "anukkamena thūṇaṃ brāhmaṇagāmaṃ patvā maggā okkamma aññatarasmiṃ rukkhamūle paññatte āsane nisīdi.",
  "atk-s0506a:335_2": "Tena ca samayena sambahulā udakahāriniyo bhagavato avidūrena atikkamanti.",
  "atk-s0506a:335_3": "Tasmiñca gāme “sace samaṇo gotamo idhāgamissati,",
  "atk-s0506a:335_4": "na tassa paccuggamanādikaṃ kātabbaṃ,",
  "atk-s0506a:335_5": "gehaṃ āgatassa cassa sāvakānañca bhikkhāpi na dātabbā”ti katikā katā hoti.",
  "atk-s0506a:336_0": "Tattha aññatarassa brāhmaṇassa dāsī ghaṭena pānīyaṃ gahetvā gacchantī bhagavantaṃ bhikkhusaṅghaparivutaṃ",
  "atk-s0506a:336_1": "nisinnaṃ disvā bhikkhū ca maggaparissamena kilante tasite ñatvā pasannacittā pānīyaṃ dātukāmā hutvā “yadipi",
  "atk-s0506a:336_2": "me gāmavāsino ‘samaṇassa gotamassa na kiñci dātabbaṃ,",
  "atk-s0506a:336_3": "sāmīcikammampi na kātabba’nti katikaṃ katvā ṭhitā,",
  "atk-s0506a:336_4": "evaṃ santepi yadi ahaṃ īdise puññakkhette dakkhiṇeyye labhitvā pānīyadānamattenāpi attano patiṭṭhaṃ na kareyyaṃ,",
  "atk-s0506a:336_5": "kadāhaṃ ito dukkhajīvitato muccissāmi,",
  "atk-s0506a:336_6": "kāmaṃ me ayyako sabbepime gāmavāsino maṃ hanantu vā bandhantu vā,",
  "atk-s0506a:336_7": "īdise puññakkhette pānīyadānaṃ dassāmi evā”ti sanniṭṭhānaṃ katvā aññāhi udakahārinīhi vāriyamānāpi jīvite",
  "atk-s0506a:336_8": "nirapekkhā sīsato pānīyaghaṭaṃ otāretvā ubhohi hatthehi pariggahetvā ekamante ṭhapetvā sañjātapītisomanassā",
  "atk-s0506a:336_9": "bhagavantaṃ upasaṅkamitvā pañcapatiṭṭhitena vanditvā pānīyena nimantesi.",
  "atk-s0506a:336_10": "Bhagavā tassā cittappasādaṃ oloketvā taṃ anuggaṇhanto pānīyaṃ parissāvetvā hatthapāde dhovitvā pānīyaṃ pivi,",
  "atk-s0506a:336_11": "ghaṭe udakaṃ parikkhayaṃ na gacchati.",
  "atk-s0506a:336_12": "Sā taṃ disvā puna pasannacittā ekassa bhikkhussa adāsi,",
  "atk-s0506a:336_13": "tathā aparassa aparassāti sabbesampi adāsi,",
  "atk-s0506a:336_14": "udakaṃ na khīyateva.",
  "atk-s0506a:336_15": "Sā haṭṭhatuṭṭhā yathāpuṇṇena ghaṭena gehābhimukhī agamāsi.",
  "atk-s0506a:336_16": "Tassā sāmiko brāhmaṇo pānīyassa dinnabhāvaṃ sutvā “imāya gāmavattaṃ bhinnaṃ,",
  "atk-s0506a:336_17": "ahañca gārayho kato”ti kodhena pajjalanto taṭataṭāyamāno taṃ bhūmiyaṃ pātetvā hatthehi ca pādehi ca pahari.",
  "atk-s0506a:336_18": "Sā tena upakkamena jīvitakkhayaṃ patvā tāvatiṃsabhavane nibbati,",
  "atk-s0506a:336_19": "vimānaṃ cassā paṭhamanāvāvimāne vuttasadisaṃ uppajji.",
  "atk-s0506a:337_0": "Atha kho bhagavā āyasmantaṃ ānandaṃ āmantesi “iṅgha me tvaṃ, ānanda,",
  "atk-s0506a:337_1": "udapānato pānīyaṃ āharā”ti.",
  "atk-s0506a:337_2": "Thero “idāni, bhante,",
  "atk-s0506a:337_3": "udapāno thūṇeyyakehi dūsito,",
  "atk-s0506a:337_4": "na sakkā pānīyaṃ āharitu”nti āha.",
  "atk-s0506a:337_5": "Bhagavā dutiyampi tatiyampi āṇāpesi.",
  "atk-s0506a:337_6": "Tatiyavāre thero bhagavato pattaṃ ādāya udapānābhimukho agamāsi.",
  "atk-s0506a:337_7": "Gacchante there udapāne udakaṃ paripuṇṇaṃ hutvā uttaritvā samantato sandati,",
  "atk-s0506a:337_8": "sabbaṃ tiṇabhusaṃ upalavitvā sayameva apagacchati.",
  "atk-s0506a:337_9": "Tena sandamānena salilena uparūpari vaḍḍhantena aññe jalāsaye pūretvā taṃ gāmaṃ parikkhipantena gāmappadeso ajjhottharīyati.",
  "atk-s0506a:337_10": "Taṃ pāṭihāriyaṃ disvā brāhmaṇā acchariyabbhutacittajātā bhagavantaṃ khamāpesuṃ,",
  "atk-s0506a:337_11": "taṅkhaṇaññeva udakogho antaradhāyi.",
  "atk-s0506a:337_12": "Te bhagavato ca bhikkhusaṅghassa ca nivāsaṭṭhānaṃ saṃvidhāya svātanāya nimantetvā dutiyadivase mahādānaṃ",
  "atk-s0506a:337_13": "sajjetvā buddhappamukhaṃ bhikkhusaṅghaṃ paṇītena khādanīyena bhojanīyena parivisitvā sabbe thūṇeyyakā",
  "atk-s0506a:337_14": "brāhmaṇagahapatikā bhagavantaṃ bhuttāviṃ onītapattapāṇiṃ payirupāsantā nisīdiṃsu.",
  "atk-s0506a:338_0": "Tena ca samayena sā devatā attano sampattiṃ paccavekkhitvā tassā kāraṇaṃ upadhārentī taṃ “pānīyadāna”nti",
  "atk-s0506a:338_1": "ñatvā pītisomanassajātā “handāhaṃ idāneva bhagavantaṃ vandissāmi,",
  "atk-s0506a:338_2": "sammāpaṭipannesu katānaṃ appakānampi kārānaṃ uḷāraphalatañca manussaloke pākaṭaṃ karissāmī”ti ussāhajātā",
  "atk-s0506a:338_3": "accharāsahassaparivārā uyyānādisahitena vimānena saddhiṃyeva mahatiyā deviddhiyā mahantena devānubhāvena",
  "atk-s0506a:338_4": "mahājanakāyassa passantasseva āgantvā vimānato oruyha bhagavantaṃ upasaṅkamitvā abhivādetvā añjaliṃ paggayha aṭṭhāsi.",
  "atk-s0506a:338_5": "Atha naṃ bhagavā tassā parisāya kammaphalaṃ paccakkhato vibhāvetukāmo –",
  "atk-s0506a:339_0": "63.",
  "atk-s0506a:340_0": "“Suvaṇṇacchadanaṃ nāvaṃ, nāri āruyha tiṭṭhasi;",
  "atk-s0506a:341_0": "Ogāhasi pokkharaṇiṃ, padmaṃ chindasi pāṇinā.",
  "atk-s0506a:342_0": "64.",
  "atk-s0506a:343_0": "“Kūṭāgārā nivesā te, vibhattā bhāgaso mitā;",
  "atk-s0506a:344_0": "Daddallamānā ābhanti, samantā caturo disā.",
  "atk-s0506a:345_0": "65.",
  "atk-s0506a:346_0": "“Kena tetādiso vaṇṇo, kena te idha mijjhati;",
  "atk-s0506a:347_0": "Uppajjanti ca te bhogā, ye keci manaso piyā.",
  "atk-s0506a:348_0": "66.",
  "atk-s0506a:349_0": "“Pucchāmi taṃ devi mahānubhāve, manussabhūtā kimakāsi puññaṃ,",
  "atk-s0506a:350_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:351_0": "Catūhi gāthāhi pucchi.",
  "atk-s0506a:352_0": "67.",
  "atk-s0506a:353_0": "“Sā devatā attamanā, sambuddheneva pucchitā;",
  "atk-s0506a:354_0": "Pañhaṃ puṭṭhā viyākāsi, yassa kammassidaṃ phala”nti. –",
  "atk-s0506a:355_0": "Saṅgītikārā āhaṃsu.",
  "atk-s0506a:356_0": "68.",
  "atk-s0506a:357_0": "“Ahaṃ manussesu manussabhūtā, purimāya jātiyā manussaloke;",
  "atk-s0506a:358_0": "Disvāna bhikkhū tasite kilante, uṭṭhāya pātuṃ udakaṃ adāsiṃ.",
  "atk-s0506a:359_0": "69.",
  "atk-s0506a:360_0": "“Yo ve kilantāna pipāsitānaṃ, uṭṭhāya pātuṃ udakaṃ dadāti;",
  "atk-s0506a:361_0": "Sītodakā tassa bhavanti najjo, pahūtamalyā bahupuṇḍarīkā.",
  "atk-s0506a:362_0": "70.",
  "atk-s0506a:363_0": "“Taṃ āpagā anupariyanti sabbadā, sītodakā vālukasanthatā nadī;",
  "atk-s0506a:364_0": "Ambā ca sālā tilakā ca jambuyo, uddālakā pāṭaliyo ca phullā.",
  "atk-s0506a:365_0": "71.",
  "atk-s0506a:366_0": "“Taṃbhūmibhāgehi upetarūpaṃ, vimānaseṭṭhaṃ bhusa sobhamānaṃ;",
  "atk-s0506a:367_0": "Tassīdha kammassa ayaṃ vipāko, etādisaṃ puññakatā labhanti.",
  "atk-s0506a:368_0": "72.",
  "atk-s0506a:369_0": "“Kūṭāgārā nivesā me, vibhattā bhāgaso mitā;",
  "atk-s0506a:370_0": "Daddallamānā ābhanti, samantā caturo disā.",
  "atk-s0506a:371_0": "73.",
  "atk-s0506a:372_0": "“Tena metādiso vaṇṇo, tena me idha mijjhati;",
  "atk-s0506a:373_0": "Tappajjanti ca me bhogā, ye keci manaso piyā.",
  "atk-s0506a:374_0": "74.",
  "atk-s0506a:375_0": "“Akkhāmi te buddha mahānubhāva, manussabhūtā yamakāsi puññaṃ;",
  "atk-s0506a:376_0": "Tenamhi evaṃ jalitānubhāvā, vaṇṇo ca me sabbadisā pabhāsati;",
  "atk-s0506a:377_0": "Etassa kammassa phalaṃ mamedaṃ, atthāya buddho udakaṃ apāyī”ti. –",
  "atk-s0506a:378_0": "Vissajjanagāthāyo.",
  "atk-s0506a:379_0": "63.",
  "atk-s0506a:379_1": "Tattha kiñcāpi sā devatā yadā bhagavā pucchi,",
  "atk-s0506a:379_2": "tadā taṃ nāvaṃ āruyha na ṭhitā,",
  "atk-s0506a:379_3": "na pokkharaṇiṃ ogāhati,",
  "atk-s0506a:379_4": "nāpi padumaṃ chindati,",
  "atk-s0506a:379_5": "kammānubhāvacoditā pana abhiṇhaṃ jalavihārapasutā tathā karotīti taṃ kiriyāvicchedaṃ dassanavasenevaṃ vuttaṃ.",
  "atk-s0506a:379_6": "Ayañca attho na kevalamidheva,",
  "atk-s0506a:379_7": "atha kho heṭṭhimesupi evameva daṭṭhabbo.",
  "atk-s0506a:380_0": "72.",
  "atk-s0506a:380_1": "Kūṭāgārāti suvaṇṇamayakaṇṇikābaddhagehavanto.",
  "atk-s0506a:380_2": "Nivesāti nivesanāni,",
  "atk-s0506a:380_3": "kaccharānīti attho.",
  "atk-s0506a:380_4": "Tenāha “vibhattā bhāgaso mitā”ti.",
  "atk-s0506a:380_5": "Tāni hi catusālabhūtāni aññamaññassa paṭibimbabhūtāni viya paṭivibhattarūpāni samappamāṇatāya bhāgaso mitāni viya honti.",
  "atk-s0506a:380_6": "Daddallamānāti ativiya vijjotamānā.",
  "atk-s0506a:380_7": "Ābhantīti maṇiratanakanakaraṃsijālehi obhāsenti.",
  "atk-s0506a:381_0": "74.",
  "atk-s0506a:381_1": "Mamāti idaṃ pubbāparāpekkhaṃ,",
  "atk-s0506a:381_2": "mama kammassa mama atthāyāti ayañhettha yojanā.",
  "atk-s0506a:381_3": "Udakaṃ apāyīti yadetaṃ udakadānaṃ vuttaṃ,",
  "atk-s0506a:381_4": "etassa puññakammassa idaṃ phalaṃ yāyaṃ dibbasampatti,",
  "atk-s0506a:381_5": "yasmā mamatthāya sadevake loke aggadakkhiṇeyyo buddho bhagavā mayā dinnaṃ udakaṃ apāyīti.",
  "atk-s0506a:381_6": "Sesaṃ vuttanayameva.",
  "atk-s0506a:382_0": "Evaṃ pasannamānasāya devatāya bhagavā sāmukkaṃsikaṃ dhammadesanaṃ karonto saccāni pakāsesi.",
  "atk-s0506a:382_1": "Sā desanāpariyosāne sotāpattiphale patiṭṭhahi,",
  "atk-s0506a:382_2": "sampattaparisāyapi dhammadesanā sātthikā ahosi.",
  "atk-s0506a:383_0": "Tatiyanāvāvimānavaṇṇanā niṭṭhitā.",
  "atk-s0506a:384_0": "9. Dīpavimānavaṇṇanā",
  "atk-s0506a:385_0": "Abhikkantena vaṇṇenāti dīpavimānaṃ.",
  "atk-s0506a:385_1": "Tassa kā uppatti?",
  "atk-s0506a:385_2": "Bhagavati sāvatthiyaṃ viharante uposathadivase sambahulā upāsakā uposathikā hutvā purebhattaṃ yathāvibhavaṃ",
  "atk-s0506a:385_3": "dānaṃ datvā kālasseva bhuñjitvā suddhavatthanivatthā suddhuttarāsaṅgā gandhamālādihatthā pacchābhattaṃ",
  "atk-s0506a:385_4": "vihāraṃ gantvā manobhāvanīye bhikkhū payirupāsitvā sāyanhe dhammaṃ suṇanti.",
  "atk-s0506a:385_5": "Vihāreyeva vasitukāmānaṃ tesaṃ dhammaṃ suṇantānaṃyeva sūriyo atthaṅgato,",
  "atk-s0506a:385_6": "andhakāro jāto.",
  "atk-s0506a:385_7": "Tatthekā aññatarā itthī “idāni dīpālokaṃ kātuṃ yutta”nti cintetvā attano gehato padīpeyyaṃ āharāpetvā",
  "atk-s0506a:385_8": "padīpaṃ ujjāletvā dhammāsanassa purato ṭhapetvā dhammaṃ suṇi.",
  "atk-s0506a:385_9": "Sā tena padīpadānena attamanā pītisomanassajātā hutvā vanditvā attano gehaṃ gatā.",
  "atk-s0506a:385_10": "Sā aparabhāge kālaṃ katvā tāvatiṃsabhavane jotirasavimāne nibbatti.",
  "atk-s0506a:385_11": "Sarīrasobhā panassā ativiya pabhassarā aññe deve abhibhavitvā dasa disā obhāsayamānā tiṭṭhati.",
  "atk-s0506a:385_12": "Athekadivasaṃ āyasmā mahāmoggallāno devacārikaṃ carantoti sabbaṃ heṭṭhā āgatanayeneva veditabbaṃ.",
  "atk-s0506a:385_13": "Idha pana –",
  "atk-s0506a:386_0": "75.",
  "atk-s0506a:387_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:388_0": "Obhāsentī disā sabbā, osadhī viya tārakā.",
  "atk-s0506a:389_0": "76.",
  "atk-s0506a:390_0": "“Kena tetādiso vaṇṇo, kena te idha mijjhati;",
  "atk-s0506a:391_0": "Uppajjanti ca te bhogā, ye keci manaso piyā.",
  "atk-s0506a:392_0": "77.",
  "atk-s0506a:393_0": "“Kena tvaṃ vimalobhāsā, atirocasi devatā;",
  "atk-s0506a:394_0": "Kena te sabbagattehi, sabbā obhāsate disā.",
  "atk-s0506a:395_0": "78.",
  "atk-s0506a:396_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:397_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:398_0": "Catūhi gāthāhi pucchi.",
  "atk-s0506a:399_0": "79.",
  "atk-s0506a:400_0": "“Sā devatā attamanā, moggallānena pucchitā;",
  "atk-s0506a:401_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:402_0": "80.",
  "atk-s0506a:403_0": "“Ahaṃ manussesu manussabhūtā, purimāya jātiyā manussaloke;",
  "atk-s0506a:404_0": "Tamandhakāramhi timīsikāyaṃ, padīpakālamhi adāsi dīpaṃ.",
  "atk-s0506a:405_0": "81.",
  "atk-s0506a:406_0": "“Yo andhakāramhi timīsikāyaṃ, padīpakālamhi dadāti dīpaṃ;",
  "atk-s0506a:407_0": "Uppajjati jotirasaṃ vimānaṃ, pahūtamalyaṃ bahupuṇḍarīkaṃ.",
  "atk-s0506a:408_0": "82.",
  "atk-s0506a:409_0": "“Tena metādiso vaṇṇo, tena me idha mijjhati;",
  "atk-s0506a:410_0": "Uppajjanti ca me bhogā, ye keci manaso piyā.",
  "atk-s0506a:411_0": "83.",
  "atk-s0506a:412_0": "“Tenāhaṃ vimalobhāsā, atirocāmi devatā;",
  "atk-s0506a:413_0": "Tena me sabbagattehi, sabbā obhāsate disā.",
  "atk-s0506a:414_0": "84.",
  "atk-s0506a:415_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:416_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:417_0": "Vissajjesi.",
  "atk-s0506a:418_0": "75.",
  "atk-s0506a:418_1": "Tattha abhikkantena vaṇṇenāti ettha abhikkanta-",
  "atk-s0506a:418_2": "saddo “abhikkantā, bhante, ratti,",
  "atk-s0506a:418_3": "nikkhanto paṭhamo yāmo”tiādīsu khaye āgato.",
  "atk-s0506a:418_4": "“Ayaṃ imesaṃ catunnaṃ puggalānaṃ abhikkantataro ca paṇītataro cā”tiādīsu sundare.",
  "atk-s0506a:418_5": "“Abhikkantaṃ, bhante,",
  "atk-s0506a:418_6": "abhikkantaṃ,",
  "atk-s0506a:418_7": "bhante”tiādīsu abbhanumodane.",
  "atk-s0506a:418_8": "“Abhikkantena vaṇṇena,",
  "atk-s0506a:418_9": "sabbā obhāsayaṃ disā”tiādīsu abhirūpe.",
  "atk-s0506a:418_10": "Idhāpi abhirūpe eva daṭṭhabbo.",
  "atk-s0506a:418_11": "Tasmā abhikkantenāti atikantena atimanāpena,",
  "atk-s0506a:418_12": "abhirūpenāti attho.",
  "atk-s0506a:418_13": "Vaṇṇenāti chavivaṇṇena.",
  "atk-s0506a:418_14": "Obhāsentī disā sabbāti sabbāpi dasa disā jotentī ekālokaṃ karontī.",
  "atk-s0506a:418_15": "Kiṃ viyāti āha “osadhī viya tārakā”ti.",
  "atk-s0506a:418_16": "Ussannā pabhā etāya dhīyati,",
  "atk-s0506a:418_17": "osadhīnaṃ vā anubalappadāyikāti katvā “osadhī”ti laddhanāmā tārakā yathā samantato ālokaṃ kurumānā tiṭṭhati,",
  "atk-s0506a:418_18": "evameva tvaṃ sabbā disā obhāsayantī tiṭṭhasīti.",
  "atk-s0506a:419_0": "77.",
  "atk-s0506a:419_1": "Sabbagattehīti sabbehi sarīrāvayavehi,",
  "atk-s0506a:419_2": "sakalehi aṅgapaccaṅgehi obhāsatīti adhippāyo,",
  "atk-s0506a:419_3": "hetumhi cetaṃ karaṇavacanaṃ.",
  "atk-s0506a:419_4": "Sabbā obhāsate disāti sabbāpi dasadisā vijjotati.",
  "atk-s0506a:419_5": "“Obhāsare”tipi paṭhanti,",
  "atk-s0506a:419_6": "tesaṃ sabbā disāti bahuvacanameva daṭṭhabbaṃ.",
  "atk-s0506a:420_0": "81.",
  "atk-s0506a:420_1": "Padīpakālamhīti padīpakaraṇakāle,",
  "atk-s0506a:420_2": "padīpujjalanayogge andhakāreti attho.",
  "atk-s0506a:420_3": "Tenāha “yo andhakāramhi timīsikāya”nti,",
  "atk-s0506a:420_4": "bahale mahandhakāreti attho.",
  "atk-s0506a:420_5": "Dadāti dīpanti padīpaṃ ujjālento vā anujjālento vā padīpadānaṃ dadāti,",
  "atk-s0506a:420_6": "padīpopakaraṇāni dakkhiṇeyye uddissa pariccajati.",
  "atk-s0506a:420_7": "Upapajjati jotirasaṃ vimānanti paṭisandhiggahaṇavasena jotirasaṃ vimānaṃ upagacchatīti.",
  "atk-s0506a:420_8": "Sesaṃ vuttanayameva.",
  "atk-s0506a:421_0": "Atha yathāpucchite atthe devatāya kathite thero tameva kathaṃ aṭṭhuppattiṃ katvā dānādikathāya tassā kallacittādibhāvaṃ ñatvā saccāni pakāsesi,",
  "atk-s0506a:421_1": "saccapariyosāne saparivārā sā devatā sotāpattiphale patiṭṭhahi.",
  "atk-s0506a:421_2": "Thero tato āgantvā taṃ pavattiṃ bhagavato ārocesi,",
  "atk-s0506a:421_3": "bhagavā tasmiṃ vatthusmiṃ sampattaparisāya vitthārena dhammaṃ desesi.",
  "atk-s0506a:421_4": "Sā desanā mahājanassa sātthikā jātā,",
  "atk-s0506a:421_5": "mahājano visesato dīpadāne sakkaccakārī ahosīti.",
  "atk-s0506a:422_0": "Dīpavimānavaṇṇanā niṭṭhitā.",
  "atk-s0506a:423_0": "10. Tiladakkhiṇavimānavaṇṇanā",
  "atk-s0506a:424_0": "Abhikkantena vaṇṇenāti tiladakkhiṇavimānaṃ.",
  "atk-s0506a:424_1": "Tassa kā uppatti?",
  "atk-s0506a:424_2": "Bhagavā sāvatthiyaṃ viharati jetavane anāthapiṇḍikassa ārāme.",
  "atk-s0506a:424_3": "Tena ca samayena rājagahe aññatarā itthī gabbhinī tile dhovitvā ātape sukkhāpeti telaṃ kātukāmā.",
  "atk-s0506a:424_4": "Sā ca parikkhīṇāyukā taṃ divasameva cavanadhammā,",
  "atk-s0506a:424_5": "nirayasaṃvattanikaṃ cassā kammaṃ okāsaṃ katvā ṭhitaṃ.",
  "atk-s0506a:424_6": "Atha naṃ bhagavā paccūsavelāyaṃ lokaṃ volokento dibbacakkhunā disvā cintesi “ayaṃ itthī ajja kālaṃ katvā niraye nibbattissati,",
  "atk-s0506a:424_7": "yaṃnūnāhaṃ tilabhikkhāpaṭiggahaṇena taṃ saggūpagaṃ kareyya”nti.",
  "atk-s0506a:424_8": "So sāvatthito taṅkhaṇeneva rājagahaṃ gantvā pubbaṇhasamayaṃ nivāsetvā pattacīvaramādāya rājagahe piṇḍāya caranto anupubbena tassā gehadvāraṃ pāpuṇi.",
  "atk-s0506a:424_9": "Sā itthī bhagavantaṃ passitvā sañjātapītisomanassā sahasā uṭṭhahitvā katañjalī aññaṃ dātabbayuttakaṃ",
  "atk-s0506a:424_10": "apassantī hatthapāde dhovitvā tile rāsiṃ katvā ubhohi hatthehi pariggahetvā añjalipūraṃ tilaṃ bhagavato",
  "atk-s0506a:424_11": "patte ākiritvā bhagavantaṃ vandi.",
  "atk-s0506a:424_12": "Taṃ bhagavā anukampamāno “sukhinī hohī”ti vatvā pakkāmi.",
  "atk-s0506a:424_13": "Sā tassā rattiyā paccūsasamaye kālaṃ katvā tāvatiṃsabhavane dvādasayojanike kanakavimāne suttapabuddhā viya nibbatti.",
  "atk-s0506a:425_0": "Athāyasmā mahāmoggallāno devacārikaṃ caranto taṃ accharāsahassaparivutaṃ mahatiyā deviddhiyā virocamānamupagantvā –",
  "atk-s0506a:426_0": "85.",
  "atk-s0506a:427_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:428_0": "Obhāsentī disā sabbā, osadhī viya tārakā.",
  "atk-s0506a:429_0": "86.",
  "atk-s0506a:430_0": "“Kena tetādiso vaṇṇo, kena te idha mijjhati;",
  "atk-s0506a:431_0": "Uppajjanti ca te bhogā, ye keci manaso piyā.",
  "atk-s0506a:432_0": "87.",
  "atk-s0506a:433_0": "“Pucchāmi taṃ devi mahānubhāve,",
  "atk-s0506a:434_0": "Manussabhūtā kimakāsi puññaṃ;",
  "atk-s0506a:435_0": "Kenāsi evaṃ jalitānubhāvā,",
  "atk-s0506a:436_0": "Vaṇṇo ca te sabbadisā pabhāsatī”ti. – pucchi;",
  "atk-s0506a:437_0": "88.",
  "atk-s0506a:438_0": "“Sā devatā attamanā, moggallānena pucchitā;",
  "atk-s0506a:439_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:440_0": "89.",
  "atk-s0506a:441_0": "“Ahaṃ manussesu manussabhūtā, purimāya jātiyā manussaloke.",
  "atk-s0506a:442_0": "90.",
  "atk-s0506a:443_0": "“Addasaṃ virajaṃ buddhaṃ, vippasannamanāvilaṃ;",
  "atk-s0506a:444_0": "Āsajja dānaṃ adāsiṃ, akāmā tiladakkhiṇaṃ;",
  "atk-s0506a:445_0": "Dakkhiṇeyyassa buddhassa, pasannā sehi pāṇibhi.",
  "atk-s0506a:446_0": "91.",
  "atk-s0506a:447_0": "“Tena metādiso vaṇṇo, tena me idha mijjhati;",
  "atk-s0506a:448_0": "Uppajjanti ca me bhogā, ye keci manaso piyā.",
  "atk-s0506a:449_0": "92.",
  "atk-s0506a:450_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:451_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:452_0": "Sā vissajjesi.",
  "atk-s0506a:453_0": "90.",
  "atk-s0506a:453_1": "Tattha āsajjāti ayaṃ āsajja-",
  "atk-s0506a:453_2": "saddo “āsajja naṃ tathāgata”ntiādīsu ghaṭṭena āgato.",
  "atk-s0506a:453_3": "“Āsajja dānaṃ detī”tiādīsu samāgame.",
  "atk-s0506a:453_4": "Idhāpi samāgameyeva daṭṭhabbo.",
  "atk-s0506a:453_5": "Tasmā āsajjāti samāgantvā,",
  "atk-s0506a:453_6": "samavāyena sampatvāti attho.",
  "atk-s0506a:453_7": "Tenāha “akāmā”ti.",
  "atk-s0506a:453_8": "Sā hi deyyadhammasaṃvidhānapubbakaṃ purimasiddhaṃ dānasaṅkappaṃ vinā sahasā sampatte bhagavati pavattitaṃ tiladānaṃ sandhāyāha “āsajja dānaṃ adāsiṃ,",
  "atk-s0506a:453_9": "akāmā tiladakkhiṇa”nti.",
  "atk-s0506a:453_10": "Sesaṃ vuttanayameva.",
  "atk-s0506a:454_0": "Tiladakkhiṇavimānavaṇṇanā niṭṭhitā.",
  "atk-s0506a:455_0": "11. Paṭhamapatibbatāvimānavaṇṇanā",
  "atk-s0506a:456_0": "Koñcā mayūrā diviyā ca haṃsāti patibbatāvimānaṃ.",
  "atk-s0506a:456_1": "Tassa kā uppatti?",
  "atk-s0506a:456_2": "Bhagavā sāvatthiyaṃ viharati jetavane anāthapiṇḍikassa ārāme.",
  "atk-s0506a:456_3": "Tattha aññatarā itthī patibbatā ahosi bhattu anukūlavattinī khamā padakkhiṇaggāhinī,",
  "atk-s0506a:456_4": "na kuddhāpi paṭippharati,",
  "atk-s0506a:456_5": "apharusavācā saccavādinī saddhā pasannā yathāvibhavaṃ dānāni ca adāsi.",
  "atk-s0506a:456_6": "Sā kenacideva rogena phuṭṭhā kālaṃ katvā tāvatiṃsabhavane nibbatti.",
  "atk-s0506a:456_7": "Athāyasmā mahāmoggallāno purimanayeneva devacārikaṃ caranto taṃ devadhītaraṃ mahatiṃ sampattiṃ anubhavantiṃ disvā tassā samīpamupagato.",
  "atk-s0506a:456_8": "Sā accharāsahassaparivutā saṭṭhisakaṭabhārālaṅkārapaṭimaṇḍitattabhāvā therassa pādesu sirasā vanditvā ekamantaṃ aṭṭhāsi.",
  "atk-s0506a:456_9": "Theropi tāya katapuññakammaṃ pucchanto –",
  "atk-s0506a:457_0": "93.",
  "atk-s0506a:458_0": "“Koñcā mayūrā diviyā ca haṃsā, vaggussarā kokilā sampatanti;",
  "atk-s0506a:459_0": "Pupphābhikiṇṇaṃ rammamidaṃ vimānaṃ, anekacittaṃ naranārisevitaṃ.",
  "atk-s0506a:460_0": "94.",
  "atk-s0506a:461_0": "“Tatthacchasi devi mahānubhāve, iddhī vikubbanti anekarūpā;",
  "atk-s0506a:462_0": "Imā ca te accharāyo samantato, naccanti gāyanti pamodayanti ca.",
  "atk-s0506a:463_0": "95.",
  "atk-s0506a:464_0": "“Deviddhipattāsi mahānubhāve,",
  "atk-s0506a:465_0": "Manussabhūtā kimakāsi puññaṃ;",
  "atk-s0506a:466_0": "Kenāsi evaṃ jalitānubhāvā,",
  "atk-s0506a:467_0": "Vaṇṇo ca te sabbadisā pabhāsatī”ti. – āha;",
  "atk-s0506a:468_0": "96.",
  "atk-s0506a:469_0": "“Sā devatā attamanā, moggallānena pucchitā;",
  "atk-s0506a:470_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:471_0": "97.",
  "atk-s0506a:472_0": "“Ahaṃ manussesu manussabhūtā, patibbatānaññamanā ahosiṃ;",
  "atk-s0506a:473_0": "Mātāva puttaṃ anurakkhamānā, kuddhāpihaṃ nappharusaṃ avocaṃ.",
  "atk-s0506a:474_0": "98.",
  "atk-s0506a:475_0": "“Sacce ṭhitā mosavajjaṃ pahāya, dāne ratā saṅgahitattabhāvā;",
  "atk-s0506a:476_0": "Annañca pānañca pasannacittā, sakkacca dānaṃ vipulaṃ adāsiṃ.",
  "atk-s0506a:477_0": "99.",
  "atk-s0506a:478_0": "“Tena metādiso vaṇṇo, tena me idha mijjhati;",
  "atk-s0506a:479_0": "Uppajjanti ca me bhogā, ye keci manaso piyā.",
  "atk-s0506a:480_0": "100.",
  "atk-s0506a:481_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:482_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:483_0": "Sā devatā vissajjesi.",
  "atk-s0506a:484_0": "93.",
  "atk-s0506a:484_1": "Tattha koñcāti koñcasakuṇā,",
  "atk-s0506a:484_2": "ye “sārasā”tipi vuccanti.",
  "atk-s0506a:484_3": "Mayūrāti morā.",
  "atk-s0506a:484_4": "Diviyāti dibbānubhāvā.",
  "atk-s0506a:484_5": "Idañhi padaṃ “diviyā koñcā,",
  "atk-s0506a:484_6": "diviyā mayūrā”tiādinā catūhipi padehi yojetabbaṃ.",
  "atk-s0506a:484_7": "Haṃsāti suvaṇṇahaṃsādihaṃsā.",
  "atk-s0506a:484_8": "Vaggussarāti madhurassarā.",
  "atk-s0506a:484_9": "Kokilāti kāḷakokilā ceva sukkakokilā ca.",
  "atk-s0506a:484_10": "Sampatantīti devatāya abhiramaṇatthaṃ kīḷantā laḷantā samantato patanti vicaranti.",
  "atk-s0506a:484_11": "Koñcādirūpena hi devatāya ratijananatthaṃ parivārabhūtā devatā kīḷantā laḷantā “koñcā”tiādinā vuttā.",
  "atk-s0506a:484_12": "Pupphābhikiṇṇanti ganthitāganthitehi nānāvidharatanakusumehi okiṇṇaṃ.",
  "atk-s0506a:484_13": "Rammanti ramaṇīyaṃ,",
  "atk-s0506a:484_14": "manoramanti attho.",
  "atk-s0506a:484_15": "Anekacittanti anekehi uyyānakapparukkhapokkharaṇiādīhi vimānesu ca anekehi bhittivisesādīhi cittaṃ.",
  "atk-s0506a:484_16": "Naranārisevitanti parivārabhūtehi devaputtehi devadhītāhi ca upasevitaṃ.",
  "atk-s0506a:485_0": "94.",
  "atk-s0506a:485_1": "Iddhī vikubbanti anekarūpāti nānārūpānaṃ vidaṃsanena anekarūpā kammānubhāvasiddhā iddhī vikubbantī vikubbaniddhiyo valañjentī acchasīti yojanā.",
  "atk-s0506a:486_0": "97.",
  "atk-s0506a:486_1": "Anaññamanāti patibbatā,",
  "atk-s0506a:486_2": "patito aññasmiṃ mano etissāti aññamanā,",
  "atk-s0506a:486_3": "na aññamanāti anaññamanā,",
  "atk-s0506a:486_4": "mayhaṃ sāmikato aññasmiṃ purise pāpakaṃ cittaṃ na uppādesinti attho.",
  "atk-s0506a:486_5": "Mātāva puttaṃ anurakkhamānāti yathā mātā puttaṃ,",
  "atk-s0506a:486_6": "evaṃ mayhaṃ sāmikaṃ,",
  "atk-s0506a:486_7": "sabbepi vā satte hitesitāya ahitāpanayanakāmatāya ca anuddayamānā.",
  "atk-s0506a:486_8": "Kuddhāpihaṃ nappharusaṃ avocanti parena kataṃ aphāsukaṃ paṭicca kuddhāpi samānā ahaṃ pharusavacanaṃ na kathesiṃ,",
  "atk-s0506a:486_9": "aññadatthu piyavacanameva abhāsinti adhippāyo.",
  "atk-s0506a:487_0": "98.",
  "atk-s0506a:487_1": "Sacce ṭhitāti sacce patiṭṭhitā.",
  "atk-s0506a:487_2": "Yasmā musāvādā veramaṇiyā sacce patiṭṭhitā nāma hoti,",
  "atk-s0506a:487_3": "na kadāci saccavacanamattenāti āha –",
  "atk-s0506a:487_4": "mosavajjaṃ pahāyāti musāvādaṃ pahāya.",
  "atk-s0506a:487_5": "Dāne ratāti dāne abhiratā,",
  "atk-s0506a:487_6": "yuttappayuttāti attho.",
  "atk-s0506a:487_7": "Saṅgahitattabhāvāti saṅgahavatthūhi attānaṃ viya sabhāveneva paresaṃ saṅgaṇhanasīlā annañca pānañca kammaphalasaddhāya",
  "atk-s0506a:487_8": "pasannacittā sakkaccaṃ cittīkārena adāsiṃ,",
  "atk-s0506a:487_9": "aññañca vatthādidānaṃ vipulaṃ uḷāraṃ adāsinti yojanā.",
  "atk-s0506a:487_10": "Sesaṃ vuttanayameva.",
  "atk-s0506a:488_0": "Patibbatāvimānavaṇṇanā niṭṭhitā.",
  "atk-s0506a:489_0": "12. Dutiyapatibbatāvimānavaṇṇanā",
  "atk-s0506a:490_0": "Veḷuriyathambhanti dutiyapatibbatāvimānaṃ.",
  "atk-s0506a:490_1": "Tassa kā uppatti?",
  "atk-s0506a:490_2": "Sāvatthiyaṃ kira aññatarā upāsikā patibbatā hutvā saddhā pasannā pañca sīlāni suvisuddhāni katvā rakkhi,",
  "atk-s0506a:490_3": "yathāvibhavañca dānāni adāsi,",
  "atk-s0506a:490_4": "sā kālaṃ katvā tāvatiṃsabhavane uppajji.",
  "atk-s0506a:490_5": "Sesaṃ heṭṭhā vuttanayameva.",
  "atk-s0506a:491_0": "101.",
  "atk-s0506a:492_0": "“Veḷuriyathambhaṃ ruciraṃ pabhassaraṃ, vimānamāruyha anekacittaṃ;",
  "atk-s0506a:493_0": "Tatthacchasi devi mahānubhāve, uccāvacā iddhi vikubbamānā;",
  "atk-s0506a:494_0": "Imā ca te accharāyo samantato, naccanti gāyanti pamodayanti ca.",
  "atk-s0506a:495_0": "102.",
  "atk-s0506a:496_0": "“Deviddhipattāsi mahānubhāve,",
  "atk-s0506a:497_0": "Manussabhūtā kimakāsi puññaṃ;",
  "atk-s0506a:498_0": "Kenāsi evaṃ jalitānubhāvā,",
  "atk-s0506a:499_0": "Vaṇṇo ca te sabbadisā pabhāsatī”ti. – pucchi;",
  "atk-s0506a:500_0": "103.",
  "atk-s0506a:501_0": "“Sā devatā attamanā, moggallānena pucchitā;",
  "atk-s0506a:502_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:503_0": "104.",
  "atk-s0506a:504_0": "“Ahaṃ manussesu manussabhūtā, upāsikā cakkhumato ahosiṃ;",
  "atk-s0506a:505_0": "Pāṇātipātā viratā ahosiṃ, loke adinnaṃ parivajjayissaṃ.",
  "atk-s0506a:506_0": "105.",
  "atk-s0506a:507_0": "“Amajjapā no ca musā abhāṇiṃ, sakena sāminā ahosiṃ tuṭṭhā;",
  "atk-s0506a:508_0": "Annañca pānañca pasannacittā, sakkacca dānaṃ vipulaṃ adāsiṃ.",
  "atk-s0506a:509_0": "106.",
  "atk-s0506a:510_0": "“Tena metādiso vaṇṇo, tena me idha mijjhati;",
  "atk-s0506a:511_0": "Uppajjanti ca me bhogā, ye keci manaso piyā.",
  "atk-s0506a:512_0": "107.",
  "atk-s0506a:513_0": "“Akkhāmi te bhikkhu mahānubhāva,",
  "atk-s0506a:514_0": "Manussabhūtā yamakāsi puññaṃ;",
  "atk-s0506a:515_0": "Tenamhi evaṃ jalitānubhāvā,",
  "atk-s0506a:516_0": "Vaṇṇo ca me sabbadisā pabhāsatī”ti. – vissajjesi;",
  "atk-s0506a:517_0": "101.",
  "atk-s0506a:517_1": "Tattha veḷuriyathambhanti veḷuriyamaṇimayathambhaṃ.",
  "atk-s0506a:517_2": "Ruciranti ramaṇīyaṃ.",
  "atk-s0506a:517_3": "Pabhassaranti ativiya bhāsuraṃ.",
  "atk-s0506a:517_4": "Uccāvacāti uccā ca avacā ca,",
  "atk-s0506a:517_5": "vividhāti attho.",
  "atk-s0506a:518_0": "104-5. Upāsikāti saraṇagamanena upāsikālakkhaṇe ṭhitā. Vuttañhi –",
  "atk-s0506a:519_0": "“Yato kho, mahānāma,",
  "atk-s0506a:519_1": "ariyasāvako buddhaṃ saraṇaṃ gato hoti,",
  "atk-s0506a:519_2": "dhammaṃ saraṇaṃ gato hoti,",
  "atk-s0506a:519_3": "saṅghaṃ saraṇaṃ gato hoti,",
  "atk-s0506a:519_4": "ettāvatā kho, mahānāma,",
  "atk-s0506a:519_5": "ariyasāvako upāsako hotī”ti.",
  "atk-s0506a:520_0": "Cakkhumatoti pañcahi cakkhūhi cakkhumato buddhassa bhagavato.",
  "atk-s0506a:520_1": "Evaṃ upāsikābhāvakittanena āsayasuddhiṃ dassetvā payogasuddhiṃ dassetuṃ “pāṇātipātā viratā”tiādi vuttaṃ.",
  "atk-s0506a:520_2": "Tattha sakena sāminā ahosiṃ tuṭṭhāti micchācārāveramaṇimāha.",
  "atk-s0506a:520_3": "Sesaṃ heṭṭhā vuttasadisameva.",
  "atk-s0506a:521_0": "Dutiyapatibbatāvimānavaṇṇanā niṭṭhitā.",
  "atk-s0506a:522_0": "13. Paṭhamasuṇisāvimānavaṇṇanā",
  "atk-s0506a:523_0": "Abhikkantena vaṇṇenāti suṇisāvimānaṃ.",
  "atk-s0506a:523_1": "Tassa kā uppatti?",
  "atk-s0506a:523_2": "Sāvatthiyaṃ aññatarasmiṃ gehe ekā kulasuṇhā gehaṃ piṇḍāya paviṭṭhaṃ khīṇāsavattheraṃ disvā sañjātapītisomanassā",
  "atk-s0506a:523_3": "“idaṃ mayhaṃ uttamaṃ puññakkhettaṃ upaṭṭhita”nti attanā laddhaṃ pūvabhāgaṃ ādāya ādarena therassa upanesi,",
  "atk-s0506a:523_4": "thero taṃ paṭiggahetvā anumodanaṃ katvā gato.",
  "atk-s0506a:523_5": "Sā aparabhāge kālaṃ katvā tāvatiṃsabhavane uppajji.",
  "atk-s0506a:523_6": "Sesaṃ sabbaṃ heṭṭhā vuttasadisameva.",
  "atk-s0506a:523_7": "Tena vuttaṃ –",
  "atk-s0506a:524_0": "108.",
  "atk-s0506a:525_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:526_0": "Obhāsentī disā sabbā, osadhī viya tārakā.",
  "atk-s0506a:527_0": "109.",
  "atk-s0506a:528_0": "“Kena tetādiso vaṇṇo, kena te idha mijjhati;",
  "atk-s0506a:529_0": "Uppajjanti ca te bhogā, ye keci manaso piyā.",
  "atk-s0506a:530_0": "110.",
  "atk-s0506a:531_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:532_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:533_0": "111.",
  "atk-s0506a:534_0": "“Sā devatā attamanā, moggallānena pucchitā;",
  "atk-s0506a:535_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:536_0": "112.",
  "atk-s0506a:537_0": "“Ahaṃ manussesu manussabhūtā, suṇisā ahosiṃ sasurassa gehe.",
  "atk-s0506a:538_0": "113.",
  "atk-s0506a:539_0": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:540_0": "Tassa adāsahaṃ pūvaṃ, pasannā sehi pāṇibhi;",
  "atk-s0506a:541_0": "Bhāgaḍḍhabhāgaṃ datvāna, modāmi nandane vane.",
  "atk-s0506a:542_0": "114.",
  "atk-s0506a:543_0": "“Tena metādiso vaṇṇo, tena me idha mijjhati;",
  "atk-s0506a:544_0": "Uppajjanti ca me bhogā, ye keci manaso piyā.",
  "atk-s0506a:545_0": "115.",
  "atk-s0506a:546_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:547_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:548_0": "112.",
  "atk-s0506a:548_1": "Tattha suṇisāti puttassa bhariyā.",
  "atk-s0506a:548_2": "Itthiyā hi sāmikassa pitā “sasuro”ti vuccati,",
  "atk-s0506a:548_3": "tassa ca sā “suṇisā”ti.",
  "atk-s0506a:548_4": "Taṃ sandhāya “suṇisā ahosiṃ sasurassa gehe”ti.",
  "atk-s0506a:549_0": "113.",
  "atk-s0506a:549_1": "Bhāgaḍḍhabhāganti attanā laddhapaṭivīsato upaḍḍhabhāgaṃ.",
  "atk-s0506a:549_2": "Modāmi nandane vaneti therena nandanavane diṭṭhatāya āha.",
  "atk-s0506a:549_3": "Sesaṃ vuttanayameva.",
  "atk-s0506a:550_0": "Suṇisāvimānavaṇṇanā niṭṭhitā.",
  "atk-s0506a:551_0": "14. Dutiyasuṇisāvimānavaṇṇanā",
  "atk-s0506a:552_0": "Abhikkantena vaṇṇenāti dutiyasuṇisāvimānaṃ.",
  "atk-s0506a:552_1": "Ettha pana apubbaṃ natthi,",
  "atk-s0506a:552_2": "aṭṭhuppattiyaṃ kummāsadānameva viseso.",
  "atk-s0506a:552_3": "Tena vuttaṃ –",
  "atk-s0506a:553_0": "116.",
  "atk-s0506a:554_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:555_0": "Obhāsentī disā sabbā, osadhī viya tārakā.",
  "atk-s0506a:556_0": "117.",
  "atk-s0506a:557_0": "“Kena tetādiso vaṇṇo, kena te idha mijjhati;",
  "atk-s0506a:558_0": "Uppajjanti ca te bhogā, ye keci manaso piyā.",
  "atk-s0506a:559_0": "118.",
  "atk-s0506a:560_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:561_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:562_0": "119.",
  "atk-s0506a:563_0": "“Sā devatā attamanā, moggallānena pucchitā;",
  "atk-s0506a:564_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:565_0": "120.",
  "atk-s0506a:566_0": "“Ahaṃ manussesu manussabhūtā, suṇisā ahosiṃ sasurassa gehe.",
  "atk-s0506a:567_0": "121.",
  "atk-s0506a:568_0": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:569_0": "Tassa adāsahaṃ bhāgaṃ, pasannā sehi pāṇibhi;",
  "atk-s0506a:570_0": "Kummāsapiṇḍaṃ datvāna, modāmi nandane vane.",
  "atk-s0506a:571_0": "122.",
  "atk-s0506a:572_0": "“Tena metādiso vaṇṇo, tena me idha mijjhati;",
  "atk-s0506a:573_0": "Uppajjanti ca me bhogā, ye keci manaso piyā.",
  "atk-s0506a:574_0": "123.",
  "atk-s0506a:575_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:576_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:577_0": "121.",
  "atk-s0506a:577_1": "Tattha bhāganti kummāsakoṭṭhāsaṃ.",
  "atk-s0506a:577_2": "Tenāha “kummāsapiṇḍaṃ datvānā”ti.",
  "atk-s0506a:577_3": "Kummāsoti ca yavakummāso vutto.",
  "atk-s0506a:577_4": "Sesaṃ vuttanayameva.",
  "atk-s0506a:578_0": "Dutiyasuṇisāvimānavaṇṇanā niṭṭhitā.",
  "atk-s0506a:579_0": "15. Uttarāvimānavaṇṇanā",
  "atk-s0506a:580_0": "Abhikkantena vaṇṇenāti uttarāvimānaṃ.",
  "atk-s0506a:580_1": "Tassa kā uppatti?",
  "atk-s0506a:580_2": "Bhagavā rājagahe viharati veḷuvane kalandakanivāpe.",
  "atk-s0506a:580_3": "Tena ca samayena puṇṇo nāma duggatapuriso rājagahaseṭṭhiṃ upanissāya jīvati,",
  "atk-s0506a:580_4": "tassa bhariyā uttarā,",
  "atk-s0506a:580_5": "uttarā ca nāma dhītāti dve eva gehamānusakā.",
  "atk-s0506a:580_6": "Athekadivasaṃ rājagahe “mahājanena sattāhaṃ nakkhattaṃ kīḷitabba”nti ghosanaṃ kariṃsu.",
  "atk-s0506a:580_7": "Taṃ sutvā seṭṭhi pātova āgataṃ puṇṇaṃ “tāta,",
  "atk-s0506a:580_8": "amhākaṃ parijano nakkhattaṃ kīḷitukāmo,",
  "atk-s0506a:580_9": "tvaṃ kiṃ nakkhattaṃ kīḷissasi,",
  "atk-s0506a:580_10": "udāhu bhatiṃ karissasī”ti āha. “Sāmi,",
  "atk-s0506a:580_11": "nakkhattaṃ nāma sadhanānaṃ hoti,",
  "atk-s0506a:580_12": "mama pana gehe svātanāya yāgutaṇḍulānipi natthi,",
  "atk-s0506a:580_13": "kiṃ me nakkhattena?",
  "atk-s0506a:580_14": "Goṇe labhanto kasituṃ gamissāmī’ti.",
  "atk-s0506a:580_15": "“Tena hi goṇe gaṇhassū”ti.",
  "atk-s0506a:580_16": "So balavagoṇe ca bhaddanaṅgalañca gahetvā “bhadde,",
  "atk-s0506a:580_17": "nāgarā nakkhattaṃ kīḷanti,",
  "atk-s0506a:580_18": "ahaṃ daliddatāya bhatiṃ kātuṃ gamissāmi,",
  "atk-s0506a:580_19": "mayhampi tāva ajja diguṇaṃ nivāpaṃ pacitvā bhattaṃ āhareyyāsī”ti bhariyaṃ vatvā khettaṃ agamāsi.",
  "atk-s0506a:581_0": "Sāriputtattheropi sattāhaṃ nirodhasamāpanno tato vuṭṭhāya “kassa nu kho ajja mayā saṅgahaṃ kātuṃ vaṭṭatī”ti",
  "atk-s0506a:581_1": "olokento puṇṇaṃ attano ñāṇajālassa anto paviṭṭhaṃ disvā “saddho nu kho esa,",
  "atk-s0506a:581_2": "sakkhissati vā me saṅgahaṃ kātu”nti olokento tassa saddhabhāvañca saṅgahaṃ kātuṃ samatthabhāvañca tappaccayā",
  "atk-s0506a:581_3": "ca tassa mahāsampattipaṭilābhaṃ ñatvā pattacīvaraṃ ādāya tassa kasanaṭṭhānaṃ gantvā āvāṭatīre ekaṃ gumbaṃ",
  "atk-s0506a:581_4": "olokento aṭṭhāsi.",
  "atk-s0506a:581_5": "Puṇṇo theraṃ disvāva kasiṃ ṭhapetvā pañcapatiṭṭhitena theraṃ vanditvā “dantakaṭṭhena attho bhavissatī”ti dantakaṭṭhaṃ kappiyaṃ katvā adāsi.",
  "atk-s0506a:581_6": "Athassa thero pattañca parissāvanañca nīharitvā adāsi.",
  "atk-s0506a:581_7": "So “pānīyena attho bhavissatī”ti taṃ ādāya pānīyaṃ parissāvetvā adāsi.",
  "atk-s0506a:582_0": "Thero cintesi “ayaṃ paresaṃ pacchimagehe vasati,",
  "atk-s0506a:582_1": "sacassa gehadvāraṃ gamissāmi,",
  "atk-s0506a:582_2": "imassa bhariyā maṃ daṭṭhuṃ na sakkhissati,",
  "atk-s0506a:582_3": "yāvassa bhariyā bhattaṃ ādāya maggaṃ paṭipajjati,",
  "atk-s0506a:582_4": "tāva idheva bhavissāmī”ti.",
  "atk-s0506a:582_5": "So tattheva thokaṃ vītināmetvā tassā maggāruḷhabhāvaṃ ñatvā antonagarābhimukho pāyāsi.",
  "atk-s0506a:582_6": "Sā antarāmagge theraṃ disvā cintesi “appekadāhaṃ deyyadhamme sati ayyaṃ na passāmi,",
  "atk-s0506a:582_7": "appekadā me ayyaṃ passantiyā deyyadhammo na hoti,",
  "atk-s0506a:582_8": "ajja pana me ayyo ca diṭṭho,",
  "atk-s0506a:582_9": "deyyadhammo cāyaṃ atthi,",
  "atk-s0506a:582_10": "karissati nu kho me saṅgaha”nti.",
  "atk-s0506a:582_11": "Sā bhattabhājanaṃ otāretvā theraṃ pañcapatiṭṭhitena vanditvā “bhante,",
  "atk-s0506a:582_12": "idaṃ lūkhaṃ vā paṇītaṃ vāti acintetvā dāsassa vo saṅgahaṃ karothā”ti āha.",
  "atk-s0506a:582_13": "Atha thero pattaṃ upanāmetvā tāya ekena hatthena bhājanaṃ dhāretvā ekena hatthena tato bhattaṃ dadamānāya",
  "atk-s0506a:582_14": "upaḍḍhabhatte dinne “ala”nti hatthena pattaṃ pidahi.",
  "atk-s0506a:582_15": "Sā “bhante,",
  "atk-s0506a:582_16": "ekova paṭivīso,",
  "atk-s0506a:582_17": "na sakkā dvidhā kātuṃ,",
  "atk-s0506a:582_18": "tumhākaṃ dāsassa idhalokasaṅgahaṃ akatvā paralokasaṅgahaṃ karotha,",
  "atk-s0506a:582_19": "niravasesameva dātukāmāmhī”ti vatvā sabbamevassa patte patiṭṭhāpetvā “tumhehi diṭṭhadhammassa bhāginī assa”nti patthanaṃ akāsi.",
  "atk-s0506a:582_20": "Thero “evaṃ hotū”ti vatvā ṭhitakova anumodanaṃ katvā ekasmiṃ udakaphāsukaṭṭhāne nisīditvā bhattakiccaṃ akāsi.",
  "atk-s0506a:582_21": "Sāpi paṭinivattitvā taṇḍule pariyesitvā bhattaṃ paci.",
  "atk-s0506a:583_0": "Puṇṇopi aḍḍhakarīsamattaṃ ṭhānaṃ kasitvā jighacchaṃ sahituṃ asakkonto goṇe vissajjetvā ekaṃ rukkhachāyaṃ pavisitvā maggaṃ olokento nisīdi.",
  "atk-s0506a:583_1": "Athassa bhariyā bhattamādāya gacchamānā taṃ disvāva “esa jighacchāpīḷito maṃ olokento nisinno,",
  "atk-s0506a:583_2": "sace maṃ ‘ativiya cirāyī’ti tajjetvā patodalaṭṭhiyā paharissati,",
  "atk-s0506a:583_3": "mayā katakammaṃ niratthakaṃ bhavissati,",
  "atk-s0506a:583_4": "paṭikaccevassa ārocessāmī”ti cintetvā evamāha “sāmi,",
  "atk-s0506a:583_5": "ajjekadivasaṃ cittaṃ pasādehi,",
  "atk-s0506a:583_6": "mā mayā katakammaṃ niratthakaṃ kari,",
  "atk-s0506a:583_7": "ahaṃ pātova te bhattaṃ āharantī antarāmagge dhammasenāpatiṃ disvā tava bhattaṃ tassa datvā puna gehaṃ gantvā bhattaṃ pacitvā āgatā, pasādehi, sāmi,",
  "atk-s0506a:583_8": "citta”nti.",
  "atk-s0506a:583_9": "So “kiṃ vadesi,",
  "atk-s0506a:583_10": "bhadde”ti pucchitvā puna tamatthaṃ sutvā “bhadde,",
  "atk-s0506a:583_11": "sādhu vata te kataṃ mama bhattaṃ ayyassa dadamānāya,",
  "atk-s0506a:583_12": "mayāpissa ajja pātova dantakaṭṭhañca mukhodakañca dinna”nti pasannamānaso taṃ vacanaṃ abhinanditvā ussūre",
  "atk-s0506a:583_13": "laddhabhattatāya kilantakāyo tassā aṅke sīsaṃ katvā niddaṃ okkami.",
  "atk-s0506a:584_0": "Athassa pātova kasitaṭṭhānaṃ paṃsucuṇṇaṃ upādāya sabbaṃ rattasuvaṇṇaṃ hutvā kaṇikārapuppharāsi viya sobhamānaṃ aṭṭhāsi.",
  "atk-s0506a:584_1": "So pabuddho oloketvā bhariyaṃ āha “bhadde,",
  "atk-s0506a:584_2": "etaṃ mayā kasitaṭṭhānaṃ sabbaṃ mama suvaṇṇaṃ hutvā paññāyati,",
  "atk-s0506a:584_3": "kiṃ nu kho me atiussūre laddhabhattatāya akkhīni bhamantī”ti. “Sāmi,",
  "atk-s0506a:584_4": "mayhampi evameva paññāyatī”ti.",
  "atk-s0506a:584_5": "So uṭṭhāya tattha gantvā ekaṃ piṇḍaṃ gahetvā naṅgalasīse paharitvā suvaṇṇabhāvaṃ ñatvā “aho ayyassa dhammasenāpatissa",
  "atk-s0506a:584_6": "dinnadāne ajjeva vipāko dassito,",
  "atk-s0506a:584_7": "na kho pana sakkā ettakaṃ dhanaṃ paṭicchādetvā paribhuñjitu”nti bhariyāya ābhataṃ bhattapātiṃ suvaṇṇassa",
  "atk-s0506a:584_8": "pūretvā rājakulaṃ gantvā raññā katokāso pavisitvā rājānaṃ abhivādetvā “kiṃ tātā”ti vutte “deva,",
  "atk-s0506a:584_9": "ajja mayā kasitaṭṭhānaṃ sabbaṃ suvaṇṇarāsimeva hutvā ṭhitaṃ,",
  "atk-s0506a:584_10": "suvaṇṇaṃ āharāpetuṃ vaṭṭatī”ti āha.",
  "atk-s0506a:584_11": "“Kosi tva”nti?",
  "atk-s0506a:584_12": "“Puṇṇo nāmāha”nti.",
  "atk-s0506a:584_13": "“Kiṃ pana te ajja kata”nti?",
  "atk-s0506a:584_14": "“Dhammasenāpatissa me pātova dantakaṭṭhañca mukhodakañca dinnaṃ,",
  "atk-s0506a:584_15": "bhariyāyapi me mayhaṃ āhaṭabhattaṃ tasseva dinna”nti.",
  "atk-s0506a:585_0": "Taṃ sutvā rājā “ajjeva kira bho dhammasenāpatissa dinnadāne vipāko dassito”ti vatvā “tāta,",
  "atk-s0506a:585_1": "kiṃ karomī”ti pucchi.",
  "atk-s0506a:585_2": "“Bahūni sakaṭasahassāni pahiṇitvā suvaṇṇaṃ āharāpethā”ti.",
  "atk-s0506a:585_3": "Rājā sakaṭāni pahiṇi.",
  "atk-s0506a:585_4": "Rājapurisesu “rañño santaka”nti gaṇhantesu gahitaṃ gahitaṃ mattikāva hoti.",
  "atk-s0506a:585_5": "Tehi gantvā rañño ārocite “tātā,",
  "atk-s0506a:585_6": "tumhehi kinti vatvā gahita”nti puṭṭhā “tumhākaṃ santaka”nti āhaṃsu. Tena hi, tātā,",
  "atk-s0506a:585_7": "puna gacchatha,",
  "atk-s0506a:585_8": "“puṇṇassa santaka”nti vatvā gaṇhathāti.",
  "atk-s0506a:585_9": "Te tathā kariṃsu gahitaṃ gahitaṃ suvaṇṇameva ahosi.",
  "atk-s0506a:585_10": "Taṃ sabbaṃ āharitvā rājaṅgaṇe rāsiṃ akaṃsu,",
  "atk-s0506a:585_11": "asītihatthubbedho rāsi ahosi.",
  "atk-s0506a:585_12": "Rājā nāgare sannipātāpetvā āha “imasmiṃ nagare atthi kassaci ettakaṃ suvaṇṇa”nti? “Natthi, devā”ti.",
  "atk-s0506a:585_13": "“Kiṃ panassa dātuṃ vaṭṭatī”ti?",
  "atk-s0506a:585_14": "“Seṭṭhicchattaṃ, devā”ti.",
  "atk-s0506a:585_15": "Rājā “bahudhanaseṭṭhi nāma hotū”ti mahantena bhogena saddhiṃ tassa seṭṭhicchattaṃ adāsi.",
  "atk-s0506a:586_0": "Atha naṃ so āha “mayaṃ, deva,",
  "atk-s0506a:586_1": "ettakaṃ kālaṃ parakule vasimhā,",
  "atk-s0506a:586_2": "vasanaṭṭhānaṃ no dethā”ti.",
  "atk-s0506a:586_3": "Tena hi passa,",
  "atk-s0506a:586_4": "esa gumbo paññāyati,",
  "atk-s0506a:586_5": "etaṃ harāpetvā gehaṃ kārehīti purāṇaseṭṭhissa gehaṭṭhānaṃ ācikkhi.",
  "atk-s0506a:586_6": "So tasmiṃ ṭhāne katipāheneva gehaṃ kārāpetvā gehapavesanamaṅgalañca chattamaṅgalañca ekatova karonto",
  "atk-s0506a:586_7": "sattāhaṃ buddhappamukhassa bhikkhusaṅghassa dānaṃ adāsi.",
  "atk-s0506a:586_8": "Athassa satthā dānānumodanaṃ karonto anupubbiṃ kathaṃ kathesi.",
  "atk-s0506a:586_9": "Dhammakathāvasāne puṇṇaseṭṭhi ca bhariyā cassa dhītā ca uttarāti tayopi janā sotāpannā ahesuṃ.",
  "atk-s0506a:587_0": "Aparabhāge rājagahaseṭṭhi puṇṇaseṭṭhino dhītaraṃ attano puttassa vāresi.",
  "atk-s0506a:587_1": "So “nāhaṃ dassāmī”ti vutto “mā evaṃ karotu,",
  "atk-s0506a:587_2": "ettakaṃ kālaṃ amhe nissāya vasanteneva te sampatti laddhā,",
  "atk-s0506a:587_3": "detu me puttassa te dhītara”nti āha.",
  "atk-s0506a:587_4": "So “micchādiṭṭhikā tumhe,",
  "atk-s0506a:587_5": "mama dhītā tīhi ratanehi vinā vasituṃ na sakkoti,",
  "atk-s0506a:587_6": "nevassa dhītaraṃ dassāmī”ti āha.",
  "atk-s0506a:587_7": "Atha naṃ bahū seṭṭhigahapatikādayo kulaputtā “mā tena saddhiṃ vissāsaṃ bhindi,",
  "atk-s0506a:587_8": "dehissa dhītara”nti yāciṃsu.",
  "atk-s0506a:587_9": "So tesaṃ vacanaṃ sampaṭicchitvā āsāḷhipuṇṇamāya dhītaraṃ adāsi.",
  "atk-s0506a:587_10": "Sā patikulaṃ gatakālato paṭṭhāya bhikkhuṃ vā bhikkhuniṃ vā upasaṅkamituṃ dānaṃ vā dātuṃ dhammaṃ vā sotuṃ nālattha,",
  "atk-s0506a:587_11": "evaṃ aḍḍhatiyesu māsesu vītivattesu attano santike ṭhite paricārike pucchi “idāni kittakaṃ antovassaṃ avasiṭṭha”nti?",
  "atk-s0506a:587_12": "“Aḍḍhamāso, ayye”ti.",
  "atk-s0506a:587_13": "Sā mātāpitūnaṃ sāsanaṃ pahiṇi “kasmā maṃ evarūpe bandhanāgāre pakkhipiṃsu,",
  "atk-s0506a:587_14": "varaṃ tumhehi maṃ lakkhaṇāhataṃ katvā paresaṃ dāsiṃ sāvetuṃ,",
  "atk-s0506a:587_15": "na evarūpassa micchādiṭṭhikassa kulassa dātuṃ,",
  "atk-s0506a:587_16": "āgatakālato paṭṭhāya bhikkhudassanādīsu ekampi puññaṃ kātuṃ na labhāmī”ti.",
  "atk-s0506a:587_17": "Athassā pitā “dukkhitā vata me dhītā”ti anattamanataṃ pavedetvā pañcadasa kahāpaṇasahassāni pesesi,",
  "atk-s0506a:587_18": "“imasmiṃ nagare sirimā nāma gaṇikā atthi,",
  "atk-s0506a:587_19": "devasikaṃ sahassaṃ gaṇhāti,",
  "atk-s0506a:587_20": "imehi kahāpaṇehi taṃ ānetvā sāmikassa niyyādetvā sayaṃ yathāruci puññāni karotū”ti sāsanañca pahiṇi.",
  "atk-s0506a:587_21": "Uttarā tathā katvā sāmikena sirimaṃ disvā “kimida”nti vutte “sāmi,",
  "atk-s0506a:587_22": "imaṃ aḍḍhamāsaṃ mama sahāyikā tumhe paricaratu,",
  "atk-s0506a:587_23": "ahaṃ pana imaṃ aḍḍhamāsaṃ dānañceva dātukāmā dhammañca sotukāmā”ti āha.",
  "atk-s0506a:587_24": "So taṃ abhirūpaṃ itthiṃ disvā uppannasineho “sādhū”ti sampaṭicchi.",
  "atk-s0506a:588_0": "Uttarāpi kho buddhappamukhaṃ bhikkhusaṅghaṃ nimantetvā “bhante,",
  "atk-s0506a:588_1": "imaṃ aḍḍhamāsaṃ aññattha agantvā idheva bhikkhā gahetabbā”ti satthu paṭiññaṃ gahetvā “ito dāni paṭṭhāya yāva mahāpavāraṇā,",
  "atk-s0506a:588_2": "tāva satthāraṃ upaṭṭhātuṃ dhammañca sotuṃ labhissāmī”ti tuṭṭhamānasā “evaṃ yāguṃ pacatha,",
  "atk-s0506a:588_3": "evaṃ bhattaṃ pacatha,",
  "atk-s0506a:588_4": "evaṃ pūvaṃ pacathā”ti mahānase sabbakiccāni saṃvidahantī vicarati.",
  "atk-s0506a:588_5": "Athassā sāmiko “sve mahāpavāraṇā bhavissatī”ti mahānasābhimukho vātapāne ṭhatvā “kiṃ nu kho karontī sā",
  "atk-s0506a:588_6": "andhabālā vicaratī”ti oloketvā taṃ sedakilinnaṃ chārikāya okiṇṇaṃ aṅgāramasimakkhitaṃ tathā saṃvidahitvā",
  "atk-s0506a:588_7": "vicaramānaṃ disvā “aho andhabālā evarūpe ṭhāne imaṃ sirisampattiṃ nānubhavati,",
  "atk-s0506a:588_8": "“muṇḍakasamaṇe upaṭṭhahissāmī’ti tuṭṭhacittā vicaratī”ti hasitvā apagañchi.",
  "atk-s0506a:589_0": "Tasmiṃ apagate tassa santike ṭhitā sirimā “kiṃ nu kho oloketvā esa hasatī”ti teneva vātapānena olokentī uttaraṃ disvā “imaṃ oloketvā iminā hasitaṃ,",
  "atk-s0506a:589_1": "addhā imassa etāya saddhiṃ santhavo atthī”ti cintesi.",
  "atk-s0506a:589_2": "Sā kira aḍḍhamāsaṃ tasmiṃ gehe bāhirakaitthī hutvā vasamānāpi taṃ sampattiṃ anubhavamānā attano bāhirakaitthibhāvaṃ",
  "atk-s0506a:589_3": "ajānitvā “ahaṃ gharasāminī”ti saññamakāsi.",
  "atk-s0506a:589_4": "Sā uttarāya āghātaṃ bandhitvā “dukkhamassā uppādessāmī”ti pāsādā oruyha mahānasaṃ pavisitvā pūvapacanaṭṭhāne",
  "atk-s0506a:589_5": "pakkuthitaṃ sappiṃ kaṭacchunā ādāya uttarābhimukhaṃ pāyāsi.",
  "atk-s0506a:589_6": "Uttarā taṃ āgacchantiṃ disvā “mama sahāyikāya mayhaṃ upakāro kato,",
  "atk-s0506a:589_7": "cakkavāḷaṃ atisambādhaṃ,",
  "atk-s0506a:589_8": "brahmaloko atinīcako,",
  "atk-s0506a:589_9": "mama pana sahāyikāya guṇova mahanto,",
  "atk-s0506a:589_10": "ahampi etaṃ nissāya dānañca dātuṃ dhammañca sotuṃ labhiṃ,",
  "atk-s0506a:589_11": "sace mama etissāya upari kodho atthi,",
  "atk-s0506a:589_12": "idaṃ sappi maṃ dahatu,",
  "atk-s0506a:589_13": "sace natthi,",
  "atk-s0506a:589_14": "mā maṃ dahatū”ti taṃ mettāya phari.",
  "atk-s0506a:589_15": "Tāya tassā matthake āsiñcitampi pakkuthitasappi sītodakaṃ viya ahosi.",
  "atk-s0506a:589_16": "Atha naṃ “idaṃ sītalaṃ bhavissatī”ti puna kaṭacchukaṃ pūretvā ādāya āgacchantiṃ uttarāya dāsiyo disvā",
  "atk-s0506a:589_17": "“are dubbinīte na tvaṃ amhākaṃ ayyāya upari pakkasappiṃ āsiñcituṃ anucchavikā”ti santajjentiyo ito cito",
  "atk-s0506a:589_18": "ca uṭṭhāya hatthehi ca pādehi ca pothetvā bhūmiyaṃ pātesuṃ,",
  "atk-s0506a:589_19": "uttarā vārentīpi vāretuṃ nāsakkhi.",
  "atk-s0506a:589_20": "Atha sā upari ṭhatvā sabbā dāsiyo paṭibāhitvā “kissa te evarūpaṃ bhāriyaṃ kammaṃ kata”nti sirimaṃ ovaditvā",
  "atk-s0506a:589_21": "uṇhodakena nhāpetvā satapākatelena abbhañji.",
  "atk-s0506a:590_0": "Tasmiṃ khaṇe sā attano bāhirakitthibhāvaṃ ñatvā cintesi “mayā bhāriyaṃ kammaṃ kataṃ sāmikassa hasitamattakāraṇā imissā upari pakkasappiṃ āsiñcantiyā,",
  "atk-s0506a:590_1": "ayaṃ ‘gaṇhatha na’nti dāsiyo na āṇāpetvā maṃ viheṭhanakālepi sabbā dāsiyo paṭibāhitvā mayhaṃ kattabbameva akāsi.",
  "atk-s0506a:590_2": "Sacāhaṃ imaṃ na khamāpessāmi,",
  "atk-s0506a:590_3": "muddhā me sattadhā phaleyyā”ti tassā pādamūle nipajjitvā “ayye,",
  "atk-s0506a:590_4": "khamāhi me dosa”nti āha.",
  "atk-s0506a:590_5": "“Ahaṃ sappitikā dhītā,",
  "atk-s0506a:590_6": "pitari me khamāpite khamissāmī”ti. “Hotu, ayye,",
  "atk-s0506a:590_7": "pitarampi te puṇṇaseṭṭhiṃ khamāpessāmī”ti.",
  "atk-s0506a:590_8": "“Puṇṇo mama vaṭṭe janakapitā,",
  "atk-s0506a:590_9": "vivaṭṭe janakapitari khamāpite pana ahaṃ khamissāmī”ti.",
  "atk-s0506a:590_10": "“Ko pana te vivaṭṭe janakapitā”ti?",
  "atk-s0506a:590_11": "“Sammāsambuddho”ti.",
  "atk-s0506a:590_12": "“Mayhaṃ tena saddhiṃ vissāso natthi,",
  "atk-s0506a:590_13": "ahaṃ kiṃ karissāmī”ti?",
  "atk-s0506a:590_14": "“Satthā sve bhikkhusaṅghaṃ ādāya idhāgamissati,",
  "atk-s0506a:590_15": "tvaṃ yathāladdhaṃ sakkāraṃ gahetvā idheva āgantvā taṃ khamāpehī”ti.",
  "atk-s0506a:590_16": "Sā “sādhu,",
  "atk-s0506a:590_17": "ayye”ti uṭṭhāya attano gehaṃ gantvā pañcasataparicārikitthiyo āṇāpetvā nānāvidhāni khādanīyabhojanīyāni",
  "atk-s0506a:590_18": "ceva sūpeyyāni ca sampādetvā punadivase taṃ sakkāraṃ ādāya uttarāya gehaṃ āgantvā buddhappamukhassa bhikkhusaṅghassa",
  "atk-s0506a:590_19": "patte patiṭṭhāpetuṃ avisahantī aṭṭhāsi,",
  "atk-s0506a:590_20": "taṃ sabbaṃ gahetvā uttarāva saṃvidahi.",
  "atk-s0506a:591_0": "Sirimāpi satthu bhattakiccāvasāne saddhiṃ parivārena satthu pādamūle nipajji.",
  "atk-s0506a:591_1": "Atha naṃ satthā pucchi “ko te aparādho”ti.",
  "atk-s0506a:591_2": "“Bhante mayā hiyyo idaṃ nāma kataṃ,",
  "atk-s0506a:591_3": "atha me sahāyikā maṃ viheṭhayamānā dāsiyo nivāretvā mayhaṃ upakārameva akāsi.",
  "atk-s0506a:591_4": "Sāhaṃ imissā guṇaṃ jānitvā imaṃ khamāpesiṃ,",
  "atk-s0506a:591_5": "atha maṃ esā ‘tumhesu khamāpitesu khamissāmī’ti āhā”ti.",
  "atk-s0506a:591_6": "“Evaṃ kira uttare”ti. “Āma, bhante,",
  "atk-s0506a:591_7": "sīse me sahāyikāya pakkasappi āsitta”nti.",
  "atk-s0506a:591_8": "“Atha tayā kiṃ cintita”nti?",
  "atk-s0506a:591_9": "“Cakkavāḷaṃ atisambādhaṃ,",
  "atk-s0506a:591_10": "brahmaloko atinīcako,",
  "atk-s0506a:591_11": "mama sahāyikāya guṇova mahanto,",
  "atk-s0506a:591_12": "ahañhi etaṃ nissāya dānañca dātuṃ dhammañca sotuṃ alatthaṃ,",
  "atk-s0506a:591_13": "sace me imissā upari kodho atthi,",
  "atk-s0506a:591_14": "idaṃ maṃ dahatu, no ce,",
  "atk-s0506a:591_15": "mā dahatū”ti evaṃ cintetvā imaṃ mettāya phariṃ, bhanteti.",
  "atk-s0506a:591_16": "Satthā “sādhu sādhu, uttare,",
  "atk-s0506a:591_17": "evaṃ kodhaṃ jinituṃ vaṭṭati.",
  "atk-s0506a:591_18": "Kodhano hi nāma akkodhena,",
  "atk-s0506a:591_19": "akkosako anakkosantena,",
  "atk-s0506a:591_20": "paribhāsako aparibhāsantena,",
  "atk-s0506a:591_21": "thaddhamaccharī attano santakassa dānena,",
  "atk-s0506a:591_22": "musāvādī saccavacanena jinitabbo”ti imamatthaṃ dassento –",
  "atk-s0506a:592_0": "“Akkodhena jine kodhaṃ, asādhuṃ sādhunā jine;",
  "atk-s0506a:593_0": "Jine kadariyaṃ dānena, saccenālikavādina”nti. –",
  "atk-s0506a:594_0": "Imaṃ gāthaṃ vatvā gāthāpariyosāne catusaccakathaṃ abhāsi.",
  "atk-s0506a:594_1": "Saccapariyosāne uttarā sakadāgāmiphale patiṭṭhahi,",
  "atk-s0506a:594_2": "sāmiko ca sasuro ca sassu ca sotāpattiphalaṃ sacchikariṃsu,",
  "atk-s0506a:594_3": "sirimāpi pañcasataparivārā sotāpannā ahosi.",
  "atk-s0506a:594_4": "Aparabhāge uttarā kālaṃ katvā tāvatiṃsabhavane uppajji.",
  "atk-s0506a:594_5": "Athāyasmā mahāmoggallāno heṭṭhā vuttanayeneva devacārikaṃ caranto uttaraṃ devadhītaraṃ disvā –",
  "atk-s0506a:595_0": "124.",
  "atk-s0506a:596_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:597_0": "Obhāsentī disā sabbā, osadhī viya tārakā.",
  "atk-s0506a:598_0": "125.",
  "atk-s0506a:599_0": "“Kena tetādiso vaṇṇo, kena te idha mijjhati;",
  "atk-s0506a:600_0": "Uppajjanti ca te bhogā, ye keci manaso piyā.",
  "atk-s0506a:601_0": "126.",
  "atk-s0506a:602_0": "“Pucchāmi taṃ devi mahānubhāve,",
  "atk-s0506a:603_0": "Manussabhūtā kimakāsi puññaṃ;",
  "atk-s0506a:604_0": "Kenāsi evaṃ jalitānubhāvā,",
  "atk-s0506a:605_0": "Vaṇṇo ca te sabbadisā pabhāsatī”ti. – paṭipucchi;",
  "atk-s0506a:606_0": "127.",
  "atk-s0506a:607_0": "“Sā devatā attamanā, moggallānena pucchitā;",
  "atk-s0506a:608_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:609_0": "128.",
  "atk-s0506a:610_0": "“Issā ca maccheramatho paḷāso, nāhosi mayhaṃ gharamāvasantiyā;",
  "atk-s0506a:611_0": "Akkodhanā bhattu vasānuvattinī, uposathe niccahamappamattā.",
  "atk-s0506a:612_0": "129.",
  "atk-s0506a:613_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:614_0": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:615_0": "130.",
  "atk-s0506a:616_0": "“Uposathaṃ upavasissaṃ, sadā sīlesu saṃvutā;",
  "atk-s0506a:617_0": "Saññamā saṃvibhāgā ca, vimānaṃ āvasāmahaṃ.",
  "atk-s0506a:618_0": "131.",
  "atk-s0506a:619_0": "“Pāṇātipātā viratā, musāvādā ca saññatā;",
  "atk-s0506a:620_0": "Theyyā ca aticārā ca, majjapānā ca ārakā.",
  "atk-s0506a:621_0": "132.",
  "atk-s0506a:622_0": "“Pañcasikkhāpade ratā, ariyasaccāna kovidā;",
  "atk-s0506a:623_0": "Upāsikā cakkhumato, gotamassa yasassino.",
  "atk-s0506a:624_0": "133.",
  "atk-s0506a:625_0": "“Sāhaṃ sakena sīlena, yasasā ca yasassinī;",
  "atk-s0506a:626_0": "Anubhomi sakaṃ puññaṃ, sukhitā camhināmayā.",
  "atk-s0506a:627_0": "134.",
  "atk-s0506a:628_0": "“Tena metādiso vaṇṇo, tena me idha mijjhati;",
  "atk-s0506a:629_0": "Uppajjanti ca me bhogā, ye keci manaso piyā.",
  "atk-s0506a:630_0": "135.",
  "atk-s0506a:631_0": "“Akkhāmi te bhikkhu mahānubhāva, manussabhūtā yamahaṃ akāsiṃ;",
  "atk-s0506a:632_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti. –",
  "atk-s0506a:633_0": "Devatāpissa vissajjesi.",
  "atk-s0506a:634_0": "126. Mama ca, bhante,",
  "atk-s0506a:634_1": "vacanena bhagavato pāde sirasā vandeyyāsi “uttarā nāma bhante,",
  "atk-s0506a:634_2": "upāsikā bhagavato pāde sirasā vandatī”ti.",
  "atk-s0506a:634_3": "Anacchariyaṃ kho panetaṃ, bhante,",
  "atk-s0506a:634_4": "yaṃ maṃ bhagavā aññatarasmiṃ sāmaññaphale byākareyya,",
  "atk-s0506a:634_5": "taṃ bhagavā sakadāgāmiphale byākāsīti.",
  "atk-s0506a:635_0": "128.",
  "atk-s0506a:635_1": "Tattha issā ca maccheramatho paḷāso,",
  "atk-s0506a:635_2": "nāhosi mayhaṃ gharamāvasantiyāti yā ca agāramajjhe vasantīnaṃ aññāsaṃ itthīnaṃ sampattiādivisayā parasampattiusūyanalakkhaṇā issā,",
  "atk-s0506a:635_3": "yañca tāvakālikādivasenāpi kiñci yācantānaṃ adātukāmatāya attasampattinigūhanalakkhaṇaṃ macchariyaṃ,",
  "atk-s0506a:635_4": "yo ca kulapadesādinā parehi yugaggāhalakkhaṇo paḷāso uppajjati,",
  "atk-s0506a:635_5": "so tividhopi pāpadhammo gehe ṭhitāya mayhaṃ satipi paccayasamavāye nāhosi na uppajji.",
  "atk-s0506a:635_6": "Akkodhanāti khantimettānuddayasampannatāya akujjhanasabhāvā.",
  "atk-s0506a:635_7": "Bhattu vasānuvattinīti pubbuṭṭhānapacchānipātanādinā sāmikassa anukūlabhāvena vase vattanasīlā,",
  "atk-s0506a:635_8": "manāpacārinīti attho.",
  "atk-s0506a:635_9": "Uposathe niccahamappamattāti ahaṃ uposathasīlarakkhaṇe niccaṃ appamattā appamādavihārinī.",
  "atk-s0506a:636_0": "129.",
  "atk-s0506a:636_1": "Tameva uposathe appamādaṃ dassentī yesu divasesu taṃ rakkhitabbaṃ,",
  "atk-s0506a:636_2": "yādisaṃ yathā ca rakkhitabbaṃ,",
  "atk-s0506a:636_3": "taṃ dassetuṃ “cātuddasi”ntiādimāha.",
  "atk-s0506a:636_4": "Tattha cātuddasiṃ pañcadasinti pakkhassāti sambandho,",
  "atk-s0506a:636_5": "accantasaṃyoge cetaṃ upayogavacanaṃ.",
  "atk-s0506a:636_6": "Yā ca pakkhassa aṭṭhamīti ettha cāti vacanaseso.",
  "atk-s0506a:636_7": "Pāṭihāriyapakkhañcāti paṭiharaṇakapakkhañca,",
  "atk-s0506a:636_8": "cātuddasīpañcadasīaṭṭhamīnaṃ yathākkamaṃ ādito antato cāti pavesananikkhamanavasena uposathasīlassa paṭiharitabbaṃ pakkhañca,",
  "atk-s0506a:636_9": "terasī pāṭipadā sattamī navamī cāti attho.",
  "atk-s0506a:636_10": "Aṭṭhaṅgasusamāgatanti pāṇātipātāveramaṇīādīhi aṭṭhahaṅgehi eva suṭṭhu samāgataṃ samannāgataṃ.",
  "atk-s0506a:637_0": "130.",
  "atk-s0506a:637_1": "Upavasissanti upavasiṃ.",
  "atk-s0506a:637_2": "Atītatthe hi idaṃ anāgatavacanaṃ.",
  "atk-s0506a:637_3": "Keci pana “upavasiṃ”icceva paṭhanti.",
  "atk-s0506a:637_4": "Sadāti sappaṭihārikesu sabbesu uposathadivasesu.",
  "atk-s0506a:637_5": "Sīlesūti uposathasīlesu sādhetabbesu.",
  "atk-s0506a:637_6": "Nipphādetabbe hi idaṃ bhummaṃ.",
  "atk-s0506a:637_7": "Saṃvutāti kāyavācācittehi saṃvutā.",
  "atk-s0506a:637_8": "Sadāti vā sabbakālaṃ.",
  "atk-s0506a:637_9": "Sīlesūti niccasīlesu.",
  "atk-s0506a:637_10": "Saṃvutāti kāyavācāhi saṃvutā.",
  "atk-s0506a:638_0": "131.",
  "atk-s0506a:638_1": "Idāni taṃ niccasīlaṃ dassetuṃ “pāṇātipātā viratā”tiādi vuttaṃ.",
  "atk-s0506a:638_2": "Tattha pāṇoti vohārato satto,",
  "atk-s0506a:638_3": "paramatthato jīvitindriyaṃ.",
  "atk-s0506a:638_4": "Pāṇassa atipāto pāṇavadho pāṇaghāto pāṇātipāto,",
  "atk-s0506a:638_5": "atthato pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṃ aññataradvārapavattā vadhakacetanā.",
  "atk-s0506a:638_6": "Tato pāṇātipātā.",
  "atk-s0506a:638_7": "Viratāti oratā,",
  "atk-s0506a:638_8": "nivattāti attho.",
  "atk-s0506a:639_0": "Musāvādāti musā nāma visaṃvādanapurekkhārassa atthabhañjanako vacīpayogo vā kāyapayogo vā,",
  "atk-s0506a:639_1": "visaṃvādanādhippāyena parassa visaṃvādakakāyavacīpayogasamuṭṭhāpikā cetanā musāvādo.",
  "atk-s0506a:639_2": "Atha vā musāti abhūtaṃ atacchaṃ vatthu,",
  "atk-s0506a:639_3": "vādoti tassa bhūtato tacchato viññāpetukāmassa tathā viññattisamuṭṭhāpikā cetanā.",
  "atk-s0506a:639_4": "Tato musāvādā saññatā oratā,",
  "atk-s0506a:639_5": "viratāti attho. Ca-",
  "atk-s0506a:639_6": "saddo sampiṇḍanattho.",
  "atk-s0506a:640_0": "Theyyāti theyyaṃ vuccati thenabhāvo,",
  "atk-s0506a:640_1": "corikāya parassaharaṇanti attho.",
  "atk-s0506a:640_2": "Atthato parapariggahite parapariggahitasaññino tadādāyakaupakkamasamuṭṭhāpikā theyyacetanā theyyaṃ.",
  "atk-s0506a:640_3": "Tato theyyā saññatā,",
  "atk-s0506a:640_4": "ārakāti vā sambandho.",
  "atk-s0506a:641_0": "Aticārāti aticca cāro aticāro,",
  "atk-s0506a:641_1": "lokamariyādaṃ atikkamitvā agamanīyaṭṭhāne kāmavasena cāro micchācāroti attho.",
  "atk-s0506a:641_2": "Agamanīyaṭṭhānaṃ nāma –",
  "atk-s0506a:641_3": "purisānaṃ māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā",
  "atk-s0506a:641_4": "dhammarakkhitā sārakkhā saparidaṇḍāti dasa,",
  "atk-s0506a:641_5": "dhanakkītā chandavāsinī bhogavāsinī paṭavāsinī odapattakinī obhaṭacumbaṭā dāsī ca bhariyā kammakārī ca",
  "atk-s0506a:641_6": "bhariyā dhajāhaṭā muhuttikāti dasāti vīsati itthiyo.",
  "atk-s0506a:641_7": "Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti dvādasannaṃ aññapurisā agamanīyaṭṭhānaṃ,",
  "atk-s0506a:641_8": "idameva idha adhippetaṃ.",
  "atk-s0506a:641_9": "Lakkhaṇato pana asaddhammādhippāyena kāyadvārapavattā agamanīyaṭṭhānavītikkamacetanā aticāro.",
  "atk-s0506a:641_10": "Tasmā aticārā.",
  "atk-s0506a:642_0": "Majjapānāti majjaṃ vuccatimadanīyaṭṭhena surā ca merayañca,",
  "atk-s0506a:642_1": "pivanti tenāti pānaṃ,",
  "atk-s0506a:642_2": "majjassa pānaṃ majjapānaṃ.",
  "atk-s0506a:642_3": "Yāya dussīlyacetanāya majjasaṅkhātaṃ piṭṭhasurā, pūvasurā,",
  "atk-s0506a:642_4": "odaniyasurā,",
  "atk-s0506a:642_5": "kiṇṇapakkhittā,",
  "atk-s0506a:642_6": "sambhārasaṃyuttāti pañcabhedaṃ suraṃ vā,",
  "atk-s0506a:642_7": "pupphāsavo,",
  "atk-s0506a:642_8": "phalāsavo,",
  "atk-s0506a:642_9": "madhvāsavo, guḷāsavo,",
  "atk-s0506a:642_10": "sambhārasaṃyuttoti pañcabhedaṃ merayaṃ vā bījato paṭṭhāya kusaggenāpi pivati,",
  "atk-s0506a:642_11": "sā cetanā majjapānaṃ.",
  "atk-s0506a:642_12": "Tasmā majjapānā ārakā viratā.",
  "atk-s0506a:643_0": "132.",
  "atk-s0506a:643_1": "Evaṃ “pāṇātipātā viratā”tiādinā pahātabbadhammavasena vibhajitvā dassitaṃ niccasīlaṃ puna samādātabbatāvasena",
  "atk-s0506a:643_2": "ekato katvā dassentī “pañcasikkhāpade ratā”ti āha.",
  "atk-s0506a:643_3": "Tattha sikkhāpadanti sikkhitabbapadaṃ,",
  "atk-s0506a:643_4": "sikkhākoṭṭhāseti attho.",
  "atk-s0506a:643_5": "Atha vā jhānādayo sabbepi kusalā dhammā sikkhitabbato sikkhā,",
  "atk-s0506a:643_6": "pañcasu pana sīlaṅgesu yaṃkiñci aṅgaṃ tāsaṃ sikkhānaṃ patiṭṭhānaṭṭhena padanti sikkhānaṃ padattā sikkhāpadaṃ,",
  "atk-s0506a:643_7": "pañca sīlaṅgāni.",
  "atk-s0506a:643_8": "Tasmiṃ pañcavidhe sikkhāpade ratā abhiratāti pañcasikkhāpade ratā.",
  "atk-s0506a:643_9": "Ariyasaccāna kovidāti pariññāpahānasacchikiriyābhāvanābhisamayavasena dukkhasamudayanirodhamaggasaṅkhātesu catūsu ariyasaccesu kusalā nipuṇā,",
  "atk-s0506a:643_10": "paṭividdhacatusaccāti attho.",
  "atk-s0506a:643_11": "Gotamassāti bhagavantaṃ gottena kitteti.",
  "atk-s0506a:643_12": "Yasassinoti kittimato,",
  "atk-s0506a:643_13": "parivāravato vā.",
  "atk-s0506a:644_0": "133.",
  "atk-s0506a:644_1": "Sāhanti sā yathāvuttaguṇā ahaṃ.",
  "atk-s0506a:644_2": "Sakena sīlenāti anussukitādinā attano sabhāvasīlena ca uposathasīlādisamādānasīlena ca kāraṇabhūtena.",
  "atk-s0506a:644_3": "Tañhi sattānaṃ kammassakatāya hitasukhāvahatāya ca visesato “saka”nti vuccati.",
  "atk-s0506a:644_4": "Tenevāha –",
  "atk-s0506a:645_0": "“Tañhi tassa sakaṃ hoti, tañca ādāya gacchati;",
  "atk-s0506a:646_0": "Tañcassa anugaṃ hoti, chāyāva anapāyinī”ti. ;",
  "atk-s0506a:647_0": "Yasasā ca yasassinīti “uttarā upāsikā sīlācārasampannā anussukī amaccharī akkodhanā”tiādinā “āgataphalā",
  "atk-s0506a:647_1": "viññātasāsanā”tiādinā ca yathābhūtaguṇādhigatena jalatale telena viya samantato patthaṭena kittisaddena",
  "atk-s0506a:647_2": "yasassinī kittimatī,",
  "atk-s0506a:647_3": "tena vā sīlaguṇena idha adhigatena yasaparivārena yasassinī sampannaparivārā.",
  "atk-s0506a:647_4": "Anubhomi sakaṃ puññanti yathūpacitaṃ attano puññaṃ paccanubhomi.",
  "atk-s0506a:647_5": "Yassa hi puññaphalaṃ anubhūyati,",
  "atk-s0506a:647_6": "phalūpacārena taṃ puññampi anubhūyatīti vuccati.",
  "atk-s0506a:647_7": "Atha vā puthujjanabhāvato sucaritaphalampi “puñña”nti vuccati.",
  "atk-s0506a:647_8": "Yathāha “kusalānaṃ,",
  "atk-s0506a:647_9": "bhikkhave,",
  "atk-s0506a:647_10": "dhammānaṃ samādānahetu evamidaṃ puññaṃ pavaḍḍhatī”ti.",
  "atk-s0506a:647_11": "Sukhitā camhināmayāti dibbasukhena ca phalasukhena ca sukhitā camhi bhavāmi,",
  "atk-s0506a:647_12": "kāyikacetasikadukkhābhāvato anāmayā arogā.",
  "atk-s0506a:648_0": "136.",
  "atk-s0506a:648_1": "Mama cāti ca-",
  "atk-s0506a:648_2": "saddo samuccayattho.",
  "atk-s0506a:648_3": "Tena “mama vacanena ca vandeyyāsi,",
  "atk-s0506a:648_4": "na tava sabhāvenevā”ti vandanaṃ samuccinoti.",
  "atk-s0506a:648_5": "Anacchariyantiādinā attano ariyasāvikābhāvassa pākaṭabhāvaṃ dasseti.",
  "atk-s0506a:648_6": "Taṃ bhagavātiādi saṅgītikāravacanaṃ.",
  "atk-s0506a:648_7": "Sesaṃ vuttanayamevāti.",
  "atk-s0506a:649_0": "Uttarāvimānavaṇṇanā niṭṭhitā.",
  "atk-s0506a:650_0": "16. Sirimāvimānavaṇṇanā",
  "atk-s0506a:651_0": "Yuttā ca te paramaalaṅkatā hayāti sirimāvimānaṃ.",
  "atk-s0506a:651_1": "Tassa kā uppatti?",
  "atk-s0506a:651_2": "Bhagavā rājagahe viharati veḷuvane kalandakanivāpe.",
  "atk-s0506a:651_3": "Tena ca samayena heṭṭhā anantaravatthumhi vuttā sirimā gaṇikā sotāpattiphalassa adhigatattā vissajjitakiliṭṭhakammantā",
  "atk-s0506a:651_4": "hutvā saṅghassa aṭṭha salākabhattāni paṭṭhapesi.",
  "atk-s0506a:651_5": "Ādito paṭṭhāya nibaddhaṃ aṭṭha bhikkhū gehaṃ āgacchanti.",
  "atk-s0506a:651_6": "Sā “sappiṃ gaṇhatha khīraṃ gaṇhathā”tiādīni vatvā tesaṃ patte pūreti,",
  "atk-s0506a:651_7": "ekena laddhaṃ tiṇṇampi catunnampi pahoti,",
  "atk-s0506a:651_8": "devasikaṃ soḷasakahāpaṇaparibbayena piṇḍapāto dīyati.",
  "atk-s0506a:651_9": "Athekadivasaṃ eko bhikkhu tassā gehe aṭṭhakabhattaṃ bhuñjitvā tiyojanamatthake ekaṃ vihāraṃ agamāsi.",
  "atk-s0506a:651_10": "Atha naṃ sāyaṃ therupaṭṭhāne nisinnaṃ pucchiṃsu, “āvuso,",
  "atk-s0506a:651_11": "kahaṃ bhikkhaṃ gahetvā idhāgatosī”ti?",
  "atk-s0506a:651_12": "“Sirimāya aṭṭhakabhattaṃ me bhutta”nti.",
  "atk-s0506a:651_13": "“Taṃ manāpaṃ katvā deti, āvuso”ti.",
  "atk-s0506a:651_14": "“Na sakkā tassā bhattaṃ vaṇṇetuṃ,",
  "atk-s0506a:651_15": "atipaṇītaṃ katvā deti,",
  "atk-s0506a:651_16": "ekena laddhaṃ tiṇṇampi catunnampi pahoti,",
  "atk-s0506a:651_17": "tassā pana deyyadhammatopi dassanameva uttaritaraṃ”.",
  "atk-s0506a:651_18": "Sā hi itthī evarūpā ca evarūpā cāti tassā guṇe kathesi.",
  "atk-s0506a:652_0": "Atheko bhikkhu tassā guṇakathaṃ sutvā adisvāpi savaneneva sinehaṃ uppādetvā “mayā tattha gantvā taṃ daṭṭhuṃ",
  "atk-s0506a:652_1": "vaṭṭatī”ti attano vassaggaṃ kathetvā taṃ bhikkhuṃ ṭhitikaṃ pucchitvā “sve, āvuso,",
  "atk-s0506a:652_2": "tasmiṃ gehe tvaṃ saṅghatthero hutvā aṭṭhakabhattaṃ labhissasī”ti sutvā taṅkhaṇaññeva pattacīvaramādāya",
  "atk-s0506a:652_3": "pakkanto pātova aruṇe uggacchante salākaggaṃ pavisitvā ṭhito saṅghatthero hutvā tassā gehe aṭṭhakabhattaṃ labhi.",
  "atk-s0506a:652_4": "Yo pana so bhikkhu hiyyo bhuñjitvā pakkāmi,",
  "atk-s0506a:652_5": "tassa gatavelāyamevassā sarīre rogo uppajji.",
  "atk-s0506a:652_6": "Tasmā ābharaṇāni omuñcitvā nipajji.",
  "atk-s0506a:652_7": "Athassā dāsiyo aṭṭhakabhattaṃ labhituṃ āgate bhikkhū disvā ārocesuṃ.",
  "atk-s0506a:652_8": "Sā gantvā sahatthā patte gahetuṃ vā nisīdāpetuṃ vā asakkontī dāsiyo āṇāpesi “ammā patte gahetvā ayye",
  "atk-s0506a:652_9": "nisīdāpetvā yāguṃ pāyetvā khajjakaṃ datvā bhattavelāya patte pūretvā dethā”ti.",
  "atk-s0506a:652_10": "Tā “sādhu,",
  "atk-s0506a:652_11": "ayye”ti bhikkhū pavesetvā yāguṃ pāyetvā khajjakaṃ datvā bhattavelāya bhattassa patte pūretvā tassā ārocayiṃsu.",
  "atk-s0506a:652_12": "Sā “maṃ pariggahetvā netha,",
  "atk-s0506a:652_13": "ayye vandissāmī”ti vatvā tāhi pariggahetvā bhikkhūnaṃ santikaṃ nītā vedhamānena sarīrena bhikkhū vandi.",
  "atk-s0506a:652_14": "So bhikkhu taṃ oloketvā cintesi “gilānāya tāva ayaṃ etissā rūpasobhā,",
  "atk-s0506a:652_15": "arogakāle pana sabbābharaṇapaṭimaṇḍitāya imissā kīdisī rūpasampattī”ti.",
  "atk-s0506a:652_16": "Athassa anekavassakoṭisannicito kileso samudācari.",
  "atk-s0506a:652_17": "So aññāṇī hutvā bhattaṃ bhuñjituṃ asakkonto pattaṃ ādāya vihāraṃ gantvā pattaṃ pidhāya ekamante ṭhapetvā cīvarakaṇṇaṃ pattharitvā nipajji.",
  "atk-s0506a:652_18": "Atha naṃ eko sahāyako bhikkhu yācantopi bhojetuṃ nāsakkhi,",
  "atk-s0506a:652_19": "so chinnabhatto ahosi.",
  "atk-s0506a:653_0": "Taṃ divasameva sāyanhasamaye sirimā kālamakāsi.",
  "atk-s0506a:653_1": "Rājā satthu sāsanaṃ pesesi “bhante,",
  "atk-s0506a:653_2": "jīvakassa kaniṭṭhabhaginī sirimā kālamakāsī”ti.",
  "atk-s0506a:653_3": "Satthā taṃ sutvā rañño sāsanaṃ pahiṇi “sirimāya sarīrajhāpanakiccaṃ natthi,",
  "atk-s0506a:653_4": "āmakasusāne taṃ yathā kākādayo na khādanti,",
  "atk-s0506a:653_5": "tathā nipajjāpetvā rakkhāpethā”ti.",
  "atk-s0506a:653_6": "Rājā tathā akāsi.",
  "atk-s0506a:653_7": "Paṭipāṭiyā tayo divasā atikkantā,",
  "atk-s0506a:653_8": "catutthe divase sarīraṃ uddhumāyi,",
  "atk-s0506a:653_9": "navahi vaṇamukhehi puḷavakā pagghariṃsu,",
  "atk-s0506a:653_10": "sakalasarīraṃ bhinnasālibhattacāṭi viya ahosi.",
  "atk-s0506a:653_11": "Rājā nagare bheriṃ carāpesi “ṭhapetvā geharakkhaṇakadārake sirimāya dassanatthaṃ anāgacchantānaṃ aṭṭha kahāpaṇā daṇḍo”ti.",
  "atk-s0506a:653_12": "Satthu santikañca pesesi “buddhappamukho kira saṅgho sirimāya dassanatthaṃ āgacchatū”ti.",
  "atk-s0506a:653_13": "Satthā bhikkhūnaṃ ārocāpesi “sirimāya dassanatthaṃ gamissāmā”ti.",
  "atk-s0506a:654_0": "Sopi daharabhikkhu cattāro divase kassaci vacanaṃ aggahetvā chinnabhattova nipajji.",
  "atk-s0506a:654_1": "Patte bhattaṃ pūtikaṃ jātaṃ,",
  "atk-s0506a:654_2": "patte malampi uṭṭhahi.",
  "atk-s0506a:654_3": "Atha so sahāyakabhikkhunā upasaṅkamitvā “āvuso satthā sirimāya dassanatthaṃ gacchatī”ti vuccamāno tathā",
  "atk-s0506a:654_4": "chātajjhattopi “sirimā”ti vuttapadeyeva sahasā uṭṭhahitvā “satthā sirimaṃ daṭṭhuṃ gacchati,",
  "atk-s0506a:654_5": "tvampi gamissasī”ti?",
  "atk-s0506a:654_6": "“Āma gamissāmī”ti bhattaṃ chaḍḍetvā pattaṃ dhovitvā thavikāya pakkhipitvā bhikkhusaṅghena saddhiṃ agamāsi.",
  "atk-s0506a:654_7": "Satthā bhikkhusaṅghaparivuto ekapasse aṭṭhāsi,",
  "atk-s0506a:654_8": "bhikkhunisaṅghopi rājaparisāpi upāsakaparisāpi upāsikāparisāpi ekekapasse aṭṭhaṃsu.",
  "atk-s0506a:655_0": "Satthā rājānaṃ pucchi “kā esā,",
  "atk-s0506a:655_1": "mahārājā”ti? “Bhante,",
  "atk-s0506a:655_2": "jīvakassa kaniṭṭhabhaginī sirimā nāmā”ti.",
  "atk-s0506a:655_3": "“Sirimā esā”ti? “Āma,",
  "atk-s0506a:655_4": "bhante”ti.",
  "atk-s0506a:655_5": "Tena hi nagare bheriṃ carāpehi “sahassaṃ datvā sirimaṃ gaṇhantū”ti.",
  "atk-s0506a:655_6": "Rājā tathā kāresi,",
  "atk-s0506a:655_7": "ekopi “ha”nti vā “hu”nti vā vadanto nāma nāhosi.",
  "atk-s0506a:655_8": "Rājā satthu ārocesi “na gaṇhanti bhante”ti,",
  "atk-s0506a:655_9": "tena hi mahārāja agghaṃ ohāpehīti.",
  "atk-s0506a:655_10": "Rājā “pañcasatāni datvā gaṇhantū”ti bheriṃ carāpetvā kañci gaṇhanakaṃ adisvā “aḍḍhateyyasatāni,",
  "atk-s0506a:655_11": "dvesatāni, sataṃ, paññāsaṃ,",
  "atk-s0506a:655_12": "pañcavīsati,",
  "atk-s0506a:655_13": "vīsati kahāpaṇe,",
  "atk-s0506a:655_14": "dasa kahāpaṇe,",
  "atk-s0506a:655_15": "pañca kahāpaṇe,",
  "atk-s0506a:655_16": "ekaṃ kahāpaṇaṃ, aḍḍhaṃ, pādaṃ, māsakaṃ,",
  "atk-s0506a:655_17": "kākaṇikaṃ datvā sirimaṃ gaṇhantū”ti bheriṃ carāpetvā “mudhāpi gaṇhantū”ti bheriṃ carāpesi,",
  "atk-s0506a:655_18": "tathāpi “ha”nti vā “hu”nti vā vadanto nāma nāhosi.",
  "atk-s0506a:655_19": "Rājā “mudhāpi, bhante,",
  "atk-s0506a:655_20": "gaṇhanto natthī”ti āha.",
  "atk-s0506a:655_21": "Satthā “passatha,",
  "atk-s0506a:655_22": "bhikkhave,",
  "atk-s0506a:655_23": "mahājanassa piyamātugāmaṃ,",
  "atk-s0506a:655_24": "imasmiṃyeva nagare sahassaṃ datvā pubbe ekadivasaṃ labhiṃsu,",
  "atk-s0506a:655_25": "idāni mudhāpi gaṇhanto natthi evarūpaṃ nāma rūpaṃ khayavayappattaṃ āharimehi alaṅkārehi vicittakataṃ",
  "atk-s0506a:655_26": "navannaṃ vaṇṇamukhānaṃ vasena arubhūtaṃ tīhi aṭṭhisatehi samussitaṃ niccāturaṃ kevalaṃ bālamahājanena",
  "atk-s0506a:655_27": "bahudhā saṅkappitatāya bahusaṅkappaṃ addhuvaṃ attabhāva”nti dassento –",
  "atk-s0506a:656_0": "“Passa cittakataṃ bimbaṃ, arukāyaṃ samussitaṃ;",
  "atk-s0506a:657_0": "Āturaṃ bahusaṅkappaṃ, yassa natthi dhuvaṃ ṭhitī”ti. –",
  "atk-s0506a:658_0": "Gāthamāha.",
  "atk-s0506a:658_1": "Desanāpariyosāne sirimāya paṭibaddhacitto bhikkhu vigatachandarāgo hutvā vipassanaṃ vaḍḍhetvā arahattaṃ pāpuṇi,",
  "atk-s0506a:658_2": "caturāsītiyā pāṇasahassānaṃ dhammābhisamayo ahosi.",
  "atk-s0506a:659_0": "Tena ca samayena sirimā devakaññā attano vibhavasamiddhiṃ oloketvā āgataṭṭhānaṃ olokentī purimattabhāve",
  "atk-s0506a:659_1": "attano sarīrasamīpe bhikkhusaṅghaparivutaṃ bhagavantaṃ ṭhitaṃ mahājanakāyañca sannipatitaṃ disvā pañcahi",
  "atk-s0506a:659_2": "devakaññāsatehi parivutā pañcahi rathasatehi dissamānakāyā āgantvā rathato otaritvā saparivārā bhagavantaṃ",
  "atk-s0506a:659_3": "vanditvā katañjalī aṭṭhāsi.",
  "atk-s0506a:659_4": "Tena ca samayena āyasmā vaṅgīso bhagavato avidūre ṭhito hoti.",
  "atk-s0506a:659_5": "So bhagavantaṃ etadavoca “paṭibhāti maṃ bhagavā ekaṃ pañhaṃ pucchitu”nti.",
  "atk-s0506a:659_6": "“Paṭibhātu taṃ vaṅgīsā”ti bhagavā avoca.",
  "atk-s0506a:659_7": "Āyasmā vaṅgīso taṃ sirimaṃ devadhītaraṃ –",
  "atk-s0506a:660_0": "137.",
  "atk-s0506a:661_0": "“Yuttā ca te paramaalaṅkatā hayā, adhomukhā aghasigamā balī javā;",
  "atk-s0506a:662_0": "Abhinimmitā pañcarathāsatā ca te, anventi taṃ sārathicoditā hayā.",
  "atk-s0506a:663_0": "138.",
  "atk-s0506a:664_0": "“Sā tiṭṭhasi rathavare alaṅkatā,",
  "atk-s0506a:665_0": "Obhāsayaṃ jalamiva joti povako;",
  "atk-s0506a:666_0": "Pucchāmi taṃ varatanu anomadassane,",
  "atk-s0506a:667_0": "Kasmā nu kāyā anadhivaraṃ upāgamī”ti. – paṭipucchi;",
  "atk-s0506a:668_0": "137.",
  "atk-s0506a:668_1": "Tattha yuttā ca te paramaalaṅkatā hayāti paramaṃ ativiya visesato alaṅkatā,",
  "atk-s0506a:668_2": "paramehi vā uttamehi dibbehi assālaṅkārehi alaṅkatā,",
  "atk-s0506a:668_3": "paramā vā aggā seṭṭhā ājānīyā sabbālaṅkārehi alaṅkatā hayā assā te tava rathe yojitā,",
  "atk-s0506a:668_4": "yuttā vā te rathassa ca anucchavikā,",
  "atk-s0506a:668_5": "aññamaññaṃ vā sadisatāya yuttā saṃsaṭṭhāti attho.",
  "atk-s0506a:668_6": "Ettha ca “paramaalaṅkatā”ti purimasmiṃ pakkhe sandhiṃ akatvā dutiyasmiṃ pakkhe avibhattikaniddeso daṭṭhabbo.",
  "atk-s0506a:668_7": "Adhomukhāti heṭṭhāmukhā.",
  "atk-s0506a:668_8": "Yadipi te tadā pakatiyāva ṭhitā,",
  "atk-s0506a:668_9": "devalokato orohaṇavasena “adhomukhā”ti vuttā.",
  "atk-s0506a:668_10": "Aghasigamāti vehāsaṃgamā.",
  "atk-s0506a:668_11": "Balīti balavanto.",
  "atk-s0506a:668_12": "Javāti javanakā,",
  "atk-s0506a:668_13": "balavanto ceva vegavanto cāti attho.",
  "atk-s0506a:668_14": "Abhinimmitāti tava puññakammena nimmitā nibbattā.",
  "atk-s0506a:668_15": "Sayaṃ nimmitameva vā sandhāya “abhinimmitā”ti vuttaṃ nimmānaratibhāvato sirimāya devadhītāya.",
  "atk-s0506a:668_16": "Pañcarathāsatāti gāthāsukhatthaṃ thakārassa dīghaṃ liṅgavipallāsañca katvā vuttaṃ,",
  "atk-s0506a:668_17": "vibhattialopo vā daṭṭhabbo,",
  "atk-s0506a:668_18": "pañca rathasatānīti attho.",
  "atk-s0506a:668_19": "Anventi taṃ sārathicoditā hayāti sārathīhi coditā viya rathesu yuttā ime hayā bhadde, devate,",
  "atk-s0506a:668_20": "taṃ anugacchanti.",
  "atk-s0506a:668_21": "“Sārathiacoditā”ti keci paṭhanti,",
  "atk-s0506a:668_22": "sārathīhi acoditā eva anugacchantīti attho.",
  "atk-s0506a:668_23": "“Sārathicoditā hayā”ti ekaṃyeva vā padaṃ gāthāsukhatthaṃ dīghaṃ katvā vuttaṃ,",
  "atk-s0506a:668_24": "sārathicoditahayā pañca rathasatāti yojanā.",
  "atk-s0506a:669_0": "138.",
  "atk-s0506a:669_1": "Sā tiṭṭhasīti sā tvaṃ tiṭṭhasi.",
  "atk-s0506a:669_2": "Rathavareti rathuttame.",
  "atk-s0506a:669_3": "Alaṅkatāti saṭṭhisakaṭabhārehi dibbālaṅkārehi alaṅkatasarīrā.",
  "atk-s0506a:669_4": "Obhāsayaṃ jalamiva joti pāvakoti obhāsentī jotiriva jalantī pāvako viya ca tiṭṭhasi,",
  "atk-s0506a:669_5": "samantato obhāsentī jalantī tiṭṭhasīti vuttaṃ hoti.",
  "atk-s0506a:669_6": "“Jotī”ti ca candimasūriyanakkhattatārakarūpānaṃ sādhāraṇanāmaṃ.",
  "atk-s0506a:669_7": "Varatanūti uttamarūpadhare sabbaṅgasobhane.",
  "atk-s0506a:669_8": "Tato eva anomadassane alāmakadassane,",
  "atk-s0506a:669_9": "dassanīye pāsādiketi attho.",
  "atk-s0506a:669_10": "Kasmā nu kāyā anadhivaraṃ upāgamīti kuto nāma devakāyato anuttaraṃ sammāsambuddhaṃ payirupāsanāya upagañchi upagatāsi.",
  "atk-s0506a:670_0": "Evaṃ therena pucchitā sā devatā attānaṃ āvikarontī –",
  "atk-s0506a:671_0": "139.",
  "atk-s0506a:672_0": "“Kāmaggapattānaṃ yamāhunuttaraṃ, nimmāya nimmāya ramanti devatā;",
  "atk-s0506a:673_0": "Tasmā kāyā accharā kāmavaṇṇinī, idhāgatā anadhivaraṃ namassitu”nti. –",
  "atk-s0506a:674_0": "Gāthamāha.",
  "atk-s0506a:675_0": "139.",
  "atk-s0506a:675_1": "Tattha kāmaggapattānaṃ yamāhunuttaranti kāmūpabhogehi aggabhāvaṃ pattānaṃ paranimmitavasavattīnaṃ devānaṃ",
  "atk-s0506a:675_2": "yaṃ devakāyaṃ yasena bhogādivasena ca anuttaranti vadanti,",
  "atk-s0506a:675_3": "tato kāyā.",
  "atk-s0506a:675_4": "Nimmāya nimmāya ramanti devatāti nimmānaratidevatā attanā yathārucite kāme sayaṃ nimminitvā nimminitvā ramanti kīḷanti laḷantā abhiramanti.",
  "atk-s0506a:675_5": "Tasmā kāyāti tasmā nimmānaratidevanikāyā.",
  "atk-s0506a:675_6": "Kāmavaṇṇinīti kāmarūpadharā yathicchitarūpadhārinī.",
  "atk-s0506a:675_7": "Idhāgatāti idha imasmiṃ manussaloke,",
  "atk-s0506a:675_8": "imaṃ vā manussalokaṃ āgatā.",
  "atk-s0506a:676_0": "Evaṃ devatāya attano nimmānaratidevatābhāve kathite puna thero tassā purimabhavaṃ tattha katapuññakammaṃ laddhiñca kathāpetukāmo –",
  "atk-s0506a:677_0": "140.",
  "atk-s0506a:678_0": "“Kiṃ tvaṃ pure sucaritamācarīdha, kenacchasi tvaṃ amitayasā sukhedhitā;",
  "atk-s0506a:679_0": "Iddhī ca te anadhivarā vihaṅgamā, vaṇṇo ca te dasa disā virocati.",
  "atk-s0506a:680_0": "141.",
  "atk-s0506a:681_0": "“Devehi tvaṃ parivutā sakkatā casi,",
  "atk-s0506a:682_0": "Kuto cutā sugatigatāsi devate;",
  "atk-s0506a:683_0": "Kassa vā tvaṃ vacanakarānusāsaniṃ,",
  "atk-s0506a:684_0": "Ācikkha me tvaṃ yadi buddhasāvikā”ti. – dve gāthā abhāsi;",
  "atk-s0506a:685_0": "140.",
  "atk-s0506a:685_1": "Tattha ācarīti dīghaṃ katvā vuttaṃ,",
  "atk-s0506a:685_2": "upacinīti attho.",
  "atk-s0506a:685_3": "Idhāti nipātamattaṃ,",
  "atk-s0506a:685_4": "idha vā imasmiṃ devattabhāve.",
  "atk-s0506a:685_5": "Kenacchasīti kena puññakammena assatthā acchasi.",
  "atk-s0506a:685_6": "“Kenāsi tva”nti keci paṭhanti.",
  "atk-s0506a:685_7": "Amitayasāti na mitayasā anappakaparivārā.",
  "atk-s0506a:685_8": "Sukhedhitāti sukhena vaḍḍhitā,",
  "atk-s0506a:685_9": "suparibrūhitadibbasukhāti attho.",
  "atk-s0506a:685_10": "Iddhīti dibbānubhāvo.",
  "atk-s0506a:685_11": "Anadhivarāti adhikā visiṭṭhā aññā etissā natthīti anadhivarā,",
  "atk-s0506a:685_12": "atiuttamāti attho.",
  "atk-s0506a:685_13": "Vihaṅgamāti vehāsagāminī.",
  "atk-s0506a:685_14": "Dasa disāti dasapi disā.",
  "atk-s0506a:685_15": "Virocatīti obhāseti.",
  "atk-s0506a:686_0": "141.",
  "atk-s0506a:686_1": "Parivutā sakkatā casīti samantato parivāritā sambhāvitā ca asi.",
  "atk-s0506a:686_2": "Kuto cutā sugatigatāsīti pañcasu gatīsu kataragatito cutā hutvā sugatiṃ imaṃ devagatiṃ paṭisandhivasena upagatā asi.",
  "atk-s0506a:686_3": "Kassa vā tvaṃ vacanakarānusāsaninti kassa nu vā satthu sāsane pāvacane ovādānusāsanisampaṭicchanena tvaṃ vacanakarā asīti yojanā.",
  "atk-s0506a:686_4": "Kassa vā tvaṃ satthu vacanakarā anusāsakassa anusiṭṭhiyaṃ patiṭṭhānenāti evaṃ vā ettha attho daṭṭhabbo.",
  "atk-s0506a:686_5": "Evaṃ anuddesikavasena tassā laddhiṃ pucchitvā puna uddesikavasena “ācikkha me tvaṃ yadi buddhasāvikā”ti pucchati.",
  "atk-s0506a:686_6": "Tattha buddhasāvikāti sabbampi ñeyyadhammaṃ sayambhuñāṇena hatthatale āmalakaṃ viya paccakkhato buddhattā",
  "atk-s0506a:686_7": "buddhassa bhagavato dhammassavanante jātāti buddhasāvikā.",
  "atk-s0506a:687_0": "Evaṃ therena pucchitamatthaṃ kathentī devatā imā gāthā abhāsi –",
  "atk-s0506a:688_0": "142.",
  "atk-s0506a:689_0": "“Nagantare nagaravare sumāpite, paricārikā rājavarassa sirimato;",
  "atk-s0506a:690_0": "Nacce gīte paramasusikkhitā ahuṃ, sirimāti maṃ rājagahe avediṃsu.",
  "atk-s0506a:691_0": "143.",
  "atk-s0506a:692_0": "“Buddho ca me isinisabho vināyako, adesayī samudayadukkhaniccataṃ;",
  "atk-s0506a:693_0": "Asaṅkhataṃ dukkhanirodha sassataṃ, maggañcimaṃ akuṭilamañjasaṃ sivaṃ.",
  "atk-s0506a:694_0": "144.",
  "atk-s0506a:695_0": "“Sutvānahaṃ amatapadaṃ asaṅkhataṃ, tathāgatassanadhivarassa sāsanaṃ;",
  "atk-s0506a:696_0": "Sīlesvahaṃ paramasusaṃvutā ahuṃ, dhamme ṭhitā naravarabuddhadesite.",
  "atk-s0506a:697_0": "145.",
  "atk-s0506a:698_0": "“Ñatvānahaṃ virajapadaṃ asaṅkhataṃ, tathāgatenanadhivarena desitaṃ;",
  "atk-s0506a:699_0": "Tatthevahaṃ samathasamādhimāphusiṃ, sāyeva me paramaniyāmatā ahu.",
  "atk-s0506a:700_0": "146.",
  "atk-s0506a:701_0": "“Laddhānahaṃ amatavaraṃ visesanaṃ, ekaṃsikā abhisamaye visesiya;",
  "atk-s0506a:702_0": "Asaṃsayā bahujanapūjitā ahaṃ, khiḍḍāratiṃ paccanubhomanappakaṃ.",
  "atk-s0506a:703_0": "147.",
  "atk-s0506a:704_0": "“Evaṃ ahaṃ amatadasamhi devatā, tathāgatassanadhivarassa sāvikā;",
  "atk-s0506a:705_0": "Dhammaddasā paṭhamaphale patiṭṭhitā, sotāpannā na ca pana matthi duggati.",
  "atk-s0506a:706_0": "148.",
  "atk-s0506a:707_0": "“Sā vandituṃ anadhivaraṃ upāgamiṃ, pāsādike kusalarate ca bhikkhavo;",
  "atk-s0506a:708_0": "Namassituṃ samaṇasamāgamaṃ sivaṃ, sagāravā sirimato dhammarājino.",
  "atk-s0506a:709_0": "149.",
  "atk-s0506a:710_0": "“Disvā muniṃ muditamanamhi pīṇitā, tathāgataṃ naravaradammasārathiṃ;",
  "atk-s0506a:711_0": "Taṇhacchidaṃ kusalarataṃ vināyakaṃ, vandāmahaṃ paramahitānukampaka”nti.",
  "atk-s0506a:712_0": "142.",
  "atk-s0506a:712_1": "Tattha nagantareti isigilivepullavebhārapaṇḍavagijjhakūṭasaṅkhātānaṃ pañcannaṃ pabbatānaṃ antare vemajjhe,",
  "atk-s0506a:712_2": "yato taṃ nagaraṃ “giribbaja”nti vuccati.",
  "atk-s0506a:712_3": "Nagaravareti uttamanagare,",
  "atk-s0506a:712_4": "rājagahaṃ sandhāyāha.",
  "atk-s0506a:712_5": "Sumāpiteti mahāgovindapaṇḍitena vatthuvijjāvidhinā sammadeva nivesite.",
  "atk-s0506a:712_6": "Paricārikāti saṃgītaparicariyāya upaṭṭhāyikā.",
  "atk-s0506a:712_7": "Rājavarassāti bimbisāramahārājassa.",
  "atk-s0506a:712_8": "Sirimatoti ettha “sirīti buddhipuññānaṃ adhivacana”nti vadanti.",
  "atk-s0506a:712_9": "Atha vā puññanibbattā sarīrasobhaggādisampatti katapuññaṃ nissayati,",
  "atk-s0506a:712_10": "katapuññehi vā nissīyatīti “sirī”ti vuccati,",
  "atk-s0506a:712_11": "sā etassa atthīti sirimā,",
  "atk-s0506a:712_12": "tassa sirimato.",
  "atk-s0506a:712_13": "Paramasusikkhitāti ativiya sammadeva ca sikkhitā.",
  "atk-s0506a:712_14": "Ahunti ahosiṃ.",
  "atk-s0506a:712_15": "Avediṃsūti aññāsuṃ.",
  "atk-s0506a:713_0": "143.",
  "atk-s0506a:713_1": "Isinisabhoti gavasatajeṭṭhako usabho,",
  "atk-s0506a:713_2": "gavasahassajeṭṭhako vasabho,",
  "atk-s0506a:713_3": "vajasatajeṭṭhako vā usabho,",
  "atk-s0506a:713_4": "vajasahassajeṭṭhako vasabho,",
  "atk-s0506a:713_5": "sabbagavaseṭṭho sabbaparissayasaho seto pāsādiko mahābhāravaho asanisatasaddehipi asampakampiyo nisabho.",
  "atk-s0506a:713_6": "Rathā so attano nisabhabalena samannāgato catūhi pādehi pathaviṃ uppīḷetvā kenaci parissayena akampiyo acalaṭṭhānena tiṭṭhati,",
  "atk-s0506a:713_7": "evaṃ bhagavā dasahi tathāgatabalehi samannāgato catūhi vesārajjapādehi aṭṭhaparisapathaviṃ uppīḷetvā",
  "atk-s0506a:713_8": "sadevake loke kenaci paccatthikena paccāmittena akampiyo acalaṭṭhānena tiṭṭhati,",
  "atk-s0506a:713_9": "tasmā nisabho viyāti nisabho.",
  "atk-s0506a:713_10": "Sīlādīnaṃ dhammakkhandhānaṃ esanaṭṭhena “isī”ti laddhavohāresu sekkhāsekkhaisīsu nisabho,",
  "atk-s0506a:713_11": "isīnaṃ vā nisabho,",
  "atk-s0506a:713_12": "isi ca so nisabho cāti vā isinisabho.",
  "atk-s0506a:713_13": "Veneyyasatte vinetīti vināyako,",
  "atk-s0506a:713_14": "nāyakavirahitoti vā vināyako,",
  "atk-s0506a:713_15": "sayambhūti attho.",
  "atk-s0506a:714_0": "Adesayī samudayadukkhaniccatanti samudayasaccassa ca dukkhasaccassa ca aniccataṃ vayadhammataṃ abhāsi.",
  "atk-s0506a:714_1": "Tena “yaṃkiñci samudayadhammaṃ,",
  "atk-s0506a:714_2": "sabbaṃ taṃ nirodhadhamma”nti attano abhisamayañāṇassa pavattiākāraṃ dasseti.",
  "atk-s0506a:714_3": "Samudayadukkhaniccatanti vā samudayasaccañca dukkhasaccañca aniccatañca.",
  "atk-s0506a:714_4": "Tattha samudayasaccadukkhasaccaggahaṇena vipassanāya bhūmiṃ dasseti,",
  "atk-s0506a:714_5": "aniccatāgahaṇena tassā pavattiākāraṃ dasseti.",
  "atk-s0506a:714_6": "Saṅkhārānañhi aniccākāre vibhāvite dukkhākāro anattākāropi vibhāvitoyeva hoti taṃnibandhanattā tesaṃ.",
  "atk-s0506a:714_7": "Tenāha “yadaniccaṃ,",
  "atk-s0506a:714_8": "taṃ dukkhaṃ,",
  "atk-s0506a:714_9": "yaṃ dukkhaṃ,",
  "atk-s0506a:714_10": "tadanattā”ti.",
  "atk-s0506a:714_11": "Asaṅkhataṃ dukkhanirodhasassatanti kenaci paccayena na saṅkhatanti asaṅkhataṃ,",
  "atk-s0506a:714_12": "sabbakālaṃ tathabhāvena sassataṃ,",
  "atk-s0506a:714_13": "sakalavaṭṭadukkhanirodhabhāvato dukkhanirodhaṃ ariyasaccañca me adesayīti yojanā.",
  "atk-s0506a:714_14": "Maggañcimaṃ akuṭilamañjasaṃ sivanti antadvayaparivajjanena kuṭilabhāvakarānaṃ māyādīnaṃ kāyavaṅkādīnañca pahānena akuṭilaṃ,",
  "atk-s0506a:714_15": "tato eva añjasaṃ,",
  "atk-s0506a:714_16": "asivabhāvakarānaṃ kāmarāgādīnaṃ samucchindanena sivaṃ nibbānaṃ.",
  "atk-s0506a:714_17": "Magganti nibbānatthikehi maggīyati,",
  "atk-s0506a:714_18": "kilese vā mārento gacchatīti “maggo”ti laddhanāmaṃ idaṃ tumhākañca mamañca paccakkhabhūtaṃ dukkhanirodhagāminipaṭipadāsaṅkhātaṃ",
  "atk-s0506a:714_19": "ariyasaccañca me adesayīti yojanā.",
  "atk-s0506a:715_0": "144.",
  "atk-s0506a:715_1": "Sutvānahaṃ amatapadaṃ asaṅkhataṃ,",
  "atk-s0506a:715_2": "tathāgatassanadhivarassa sāsananti ettha ayaṃ saṅkhepattho –",
  "atk-s0506a:715_3": "tathā āgamanādiatthena tathāgatassa,",
  "atk-s0506a:715_4": "sadevake loke aggabhāvato anadhivarassa,",
  "atk-s0506a:715_5": "sammāsambuddhassa amatapadaṃ asaṅkhataṃ nibbānaṃ uddissa desitattā,",
  "atk-s0506a:715_6": "amatassa vā nibbānassa paṭipajjanupāyattā kenacipi asaṅkharaṇīyattā ca amatapadaṃ asaṅkhataṃ sāsanaṃ saddhammaṃ ahaṃ sutvānāti.",
  "atk-s0506a:715_7": "Sīlesvahanti sīlesu nipphādetabbesu ahaṃ.",
  "atk-s0506a:715_8": "Paramasusaṃvutāti ativiya sammadeva saṃvutā.",
  "atk-s0506a:715_9": "Ahunti ahosiṃ.",
  "atk-s0506a:715_10": "Dhamme ṭhitāti paṭipattidhamme patiṭṭhitā.",
  "atk-s0506a:716_0": "145.",
  "atk-s0506a:716_1": "Ñatvānāti sacchikiriyābhisamayavasena jānitvā.",
  "atk-s0506a:716_2": "Tatthevāti tasmiṃyeva khaṇe,",
  "atk-s0506a:716_3": "tasmiṃyeva vā attabhāve.",
  "atk-s0506a:716_4": "Samathasamādhimāphusinti paccanīkadhammānaṃ samucchedavasena samanato vūpasamanato paramatthasamathabhūtaṃ lokuttarasamādhiṃ āphusiṃ adhigacchiṃ.",
  "atk-s0506a:716_5": "Yadipi yasmiṃ khaṇe nirodhassa sacchikiriyābhisamayo,",
  "atk-s0506a:716_6": "tasmiṃyeva khaṇe maggassa bhāvanābhisamayo,",
  "atk-s0506a:716_7": "ārammaṇapaṭivedhaṃ pana bhāvanāpaṭivedhasseva purimasiddhikāraṇaṃ viya katvā dassetuṃ –",
  "atk-s0506a:717_0": "“Ñatvānahaṃ virajapadaṃ asaṅkhataṃ, tathāgatenanadhivarena desitaṃ”.",
  "atk-s0506a:718_0": "Tatthevahaṃ ‘samathasamādhimāphusi’nti vuttaṃ yathā “cakkhuñca paṭicca rūpe ca uppajjati cakkhuviññāṇa”nti.",
  "atk-s0506a:718_1": "Ñatvānāti vā samānakālavasena vuttanti veditabbaṃ yathā “nihantvāna tamaṃ sabbaṃ,",
  "atk-s0506a:718_2": "ādicco nabhamuggato”ti.",
  "atk-s0506a:718_3": "Sāyevāti yā lokuttarasamādhiphusanā laddhā, sāyeva.",
  "atk-s0506a:718_4": "Paramaniyāmatāti paramā uttamā magganiyāmatā.",
  "atk-s0506a:719_0": "146.",
  "atk-s0506a:719_1": "Visesananti puthujjanehi visesakaṃ visiṭṭhabhāvasādhakaṃ.",
  "atk-s0506a:719_2": "Ekaṃsikāti “sammāsambuddho bhagavā,",
  "atk-s0506a:719_3": "svākkhāto dhammo,",
  "atk-s0506a:719_4": "suppaṭipanno saṅgho”ti ekaṃsagāhavatī ratanattaye nibbicikicchā.",
  "atk-s0506a:719_5": "Abhisamaye visesiyāti saccapaṭivedhavasena visesaṃ patvā.",
  "atk-s0506a:719_6": "“Visesinī”tipi paṭhanti,",
  "atk-s0506a:719_7": "abhisamayahetu visesavatīti attho.",
  "atk-s0506a:719_8": "Asaṃsayāti soḷasavatthukāya aṭṭhavatthukāya ca vicikicchāya pahīnattā apagatasaṃsayā.",
  "atk-s0506a:719_9": "“Asaṃsiyā”ti keci paṭhanti.",
  "atk-s0506a:719_10": "Bahujanapūjitāti sugatīhi parehi patthanīyaguṇāti attho.",
  "atk-s0506a:719_11": "Khiḍḍāratinti khiḍḍābhūtaṃ ratiṃ,",
  "atk-s0506a:719_12": "atha vā khiḍḍañca ratiñca khiḍḍāvihārañca ratisukhañca.",
  "atk-s0506a:720_0": "147.",
  "atk-s0506a:720_1": "Amatadasamhīti amatadasā nibbānadassāvinī amhi.",
  "atk-s0506a:720_2": "Dhammaddasāti catusaccadhammaṃ diṭṭhavatī.",
  "atk-s0506a:720_3": "Sotāpannāti ariyamaggasotaṃ ādito pattā.",
  "atk-s0506a:720_4": "Na ca pana matthi duggatīti na ca pana me atthi duggati avinipātadhammattā.",
  "atk-s0506a:721_0": "148.",
  "atk-s0506a:721_1": "Pāsādiketi pasādāvahe.",
  "atk-s0506a:721_2": "Kusalarateti kusale anavajjadhamme nibbāne rate.",
  "atk-s0506a:721_3": "Bhikkhavoti bhikkhū namassituṃ upāgaminti yojanā.",
  "atk-s0506a:721_4": "Samaṇasamāgamaṃ sivanti samaṇānaṃ samitapāpānaṃ buddhabuddhasāvakānaṃ sivañca dhammaṃ khemaṃ samāgamaṃ saṅgamaṃ payirupāsituṃ upāgaminti sambandho.",
  "atk-s0506a:721_5": "Sirimato dhammarājinoti bhummatthe sāmivacanaṃ.",
  "atk-s0506a:721_6": "Sirimati dhammarājinīti attho.",
  "atk-s0506a:721_7": "Evameva ca keci paṭhanti.",
  "atk-s0506a:722_0": "149.",
  "atk-s0506a:722_1": "Muditamanamhīti moditamanā amhi.",
  "atk-s0506a:722_2": "Pīṇitāti tuṭṭhā,",
  "atk-s0506a:722_3": "pītirasavasena vā tittā.",
  "atk-s0506a:722_4": "Naravaradammasārathinti naravaro ca so aggapuggalattā,",
  "atk-s0506a:722_5": "dammānaṃ dametabbānaṃ veneyyānaṃ nibbānābhimukhaṃ sāraṇato dammasārathi cāti naravaradammasārathi, taṃ.",
  "atk-s0506a:722_6": "Paramahitānukampakanti paramena uttamena hitena sabbasattānaṃ anukampakaṃ.",
  "atk-s0506a:723_0": "Evaṃ sirimā devadhītā attano laddhipavedanamukhena ratanattaye pasādaṃ pavedetvā bhagavantaṃ bhikkhusaṅghañca",
  "atk-s0506a:723_1": "vanditvā padakkhiṇaṃ katvā devalokameva gatā.",
  "atk-s0506a:723_2": "Bhagavā tameva otiṇṇavatthuṃ aṭṭhuppattiṃ katvā dhammaṃ desesi,",
  "atk-s0506a:723_3": "desanāpariyosāne ukkaṇṭhitabhikkhu arahattaṃ pāpuṇi,",
  "atk-s0506a:723_4": "sampattaparisāyapi sā dhammadesanā sātthikā jātāti.",
  "atk-s0506a:724_0": "Sirimāvimānavaṇṇanā niṭṭhitā.",
  "atk-s0506a:725_0": "17. Kesakārīvimānavaṇṇanā",
  "atk-s0506a:726_0": "Idaṃ vimānaṃ ruciraṃ pabhassaranti kesakārīvimānaṃ.",
  "atk-s0506a:726_1": "Tassa kā uppatti?",
  "atk-s0506a:726_2": "Bhagavā bārāṇasiyaṃ viharati isipatane migadāye.",
  "atk-s0506a:726_3": "Tena kho pana samayena sambahulā bhikkhū pubbaṇhasamayaṃ nivāsetvā pattacīvaramādāya bārāṇasiṃ piṇḍāya pavisiṃsu.",
  "atk-s0506a:726_4": "Te aññatarassa brāhmaṇassa gehadvārasamīpena gacchanti.",
  "atk-s0506a:726_5": "Tasmiñca gehe brāhmaṇassa dhītā kesakārī nāma gehadvārasamīpe mātu sīsato ūkā gaṇhantī te bhikkhū gacchante disvā mātaraṃ āha “amma,",
  "atk-s0506a:726_6": "ime pabbajitā paṭhamena yobbanena samannāgatā abhirūpā dassanīyā pāsādikā sukhumālā kenaci pārijuññena anabhibhūtā maññe,",
  "atk-s0506a:726_7": "kasmā nu kho ime imasmiṃyeva vaye pabbajantī”ti?",
  "atk-s0506a:726_8": "Taṃ mātā āha “atthi, amma,",
  "atk-s0506a:726_9": "sakyaputto sakyakulā pabbajito buddho loke uppanno,",
  "atk-s0506a:726_10": "so dhammaṃ deseti ādikalyāṇaṃ majjhekalyāṇaṃ pariyosānakalyāṇaṃ sātthaṃ sabyañjanaṃ kevalaparipuṇṇaṃ,",
  "atk-s0506a:726_11": "parisuddhaṃ brahmacariyaṃ pakāseti,",
  "atk-s0506a:726_12": "tassa ime dhammaṃ sutvā pabbajantī”ti.",
  "atk-s0506a:727_0": "Tena ca samayena āgataphalo viññātasāsano aññataro upāsako tāya vīthiyā gacchanto taṃ kathaṃ sutvā tāsaṃ santikaṃ upasaṅkami.",
  "atk-s0506a:727_1": "Atha naṃ brāhmaṇī āha “etarahi kho upāsaka bahū kulaputtā mahantaṃ bhogakkhandhaṃ mahantaṃ ñātiparivaṭṭaṃ pahāya sakyasamaye pabbajanti,",
  "atk-s0506a:727_2": "te kiṃ nu kho atthavasaṃ sampassantā pabbajantī”ti?",
  "atk-s0506a:727_3": "Taṃ sutvā upāsako “kāmesu ādīnavaṃ,",
  "atk-s0506a:727_4": "nekkhamme ca ānisaṃsaṃ sampassantā”ti vatvā attano ñāṇabalānurūpaṃ tamatthaṃ vitthārato kathesi,",
  "atk-s0506a:727_5": "tiṇṇañca ratanānaṃ guṇe pakāsesi,",
  "atk-s0506a:727_6": "pañcannaṃ sīlānaṃ diṭṭhadhammikaṃ samparāyikañca guṇānisaṃsaṃ pavedesi.",
  "atk-s0506a:727_7": "Atha brāhmaṇadhītā taṃ “kiṃ amhehipi saraṇesu ca sīlesu ca patiṭṭhāya tayā vutte guṇānisaṃse adhigantuṃ sakkā”ti pucchi.",
  "atk-s0506a:727_8": "So “sabbasādhāraṇā ime dhammā bhagavatā bhāsitā,",
  "atk-s0506a:727_9": "kasmā na sakkā”ti vatvā tassā saraṇāni ca sīlāni ca adāsi.",
  "atk-s0506a:727_10": "Sā gahitasaraṇā samādinnasīlā ca hutvā puna āha “kiṃ ito uttari aññampi karaṇīyaṃ atthī”ti.",
  "atk-s0506a:727_11": "So tassā viññubhāvaṃ sallakkhento “upanissayasampannā bhavissatī”ti ñatvā sarīrasabhāvaṃ vibhāvento dvattiṃsākārakammaṭṭhānaṃ",
  "atk-s0506a:727_12": "kathetvā kāye virāgaṃ uppādetvā upari aniccatādipaṭisaṃyuttāya dhammiyā kathāya saṃvejetvā vipassanāmaggaṃ",
  "atk-s0506a:727_13": "ācikkhitvā gato.",
  "atk-s0506a:727_14": "Sā tena vuttanayaṃ sabbaṃ manasi katvā paṭikūlamanasikāre samāhitacittā vipassanaṃ paṭṭhapetvā upanissayasampattiyā",
  "atk-s0506a:727_15": "na cirasseva sotāpattiphale patiṭṭhahi.",
  "atk-s0506a:727_16": "Athāparena samayena kālaṃ katvā sakkassa devarañño paricārikā hutvā nibbatti,",
  "atk-s0506a:727_17": "satasahassañcassā accharāparivāro ahosi.",
  "atk-s0506a:727_18": "Taṃ sakko devarājā disvā acchariyabbhutacittajāto pamuditahadayo –",
  "atk-s0506a:728_0": "150.",
  "atk-s0506a:729_0": "“Idaṃ vimānaṃ ruciraṃ pabhassaraṃ, veḷuriyathambhaṃ satataṃ sunimmitaṃ;",
  "atk-s0506a:730_0": "Suvaṇṇarukkhehi samantamotthataṃ, ṭhānaṃ mamaṃ kammavipākasambhavaṃ.",
  "atk-s0506a:731_0": "151.",
  "atk-s0506a:732_0": "“Tatrūpapannā purimaccharā imā, sataṃ sahassāni sakena kammunā;",
  "atk-s0506a:733_0": "Tuvaṃsi ajjhupagatā yasassinī, obhāsayaṃ tiṭṭhasi pubbadevatā.",
  "atk-s0506a:734_0": "152.",
  "atk-s0506a:735_0": "“Sasī adhiggayha yathā virocati, nakkhattarājāriva tārakāgaṇaṃ;",
  "atk-s0506a:736_0": "Tatheva tvaṃ accharāsaṅgaṇaṃ imaṃ, daddallamānā yasasā virocasi.",
  "atk-s0506a:737_0": "153.",
  "atk-s0506a:738_0": "“Kuto nu āgamma anomadassane, upapannā tvaṃ bhavanaṃ mamaṃ idaṃ;",
  "atk-s0506a:739_0": "Brahmaṃva devā tidasā sahindakā, sabbe na tappāmase dassanena ta”nti. –",
  "atk-s0506a:740_0": "Catūhi gāthāhi tāya katakammaṃ pucchi.",
  "atk-s0506a:741_0": "150.",
  "atk-s0506a:741_1": "Tattha idaṃ vimānanti yasmiṃ vimāne sā devatā uppannā,",
  "atk-s0506a:741_2": "taṃ attano vimānaṃ sandhāyāha.",
  "atk-s0506a:741_3": "Satatanti sabbakālaṃ ruciraṃ pabhassaranti yojanā.",
  "atk-s0506a:741_4": "Satatanti vā sammātataṃ,",
  "atk-s0506a:741_5": "ativiya vitthiṇṇanti attho.",
  "atk-s0506a:741_6": "Samantamotthatanti samantato avatthataṃ chāditaṃ.",
  "atk-s0506a:741_7": "Ṭhānanti vimānameva sandhāya vadati.",
  "atk-s0506a:741_8": "Tañhi tiṭṭhanti ettha katapuññāti ṭhānanti vuccati.",
  "atk-s0506a:741_9": "Kammavipākasambhavanti kammavipākabhāvena sambhūtaṃ,",
  "atk-s0506a:741_10": "kammavipākena vā saha sambhūtaṃ.",
  "atk-s0506a:741_11": "Mamanti idaṃ mama ṭhānaṃ mama kammavipākasambhavanti dvīhipi padehi yojetabbaṃ.",
  "atk-s0506a:742_0": "151.",
  "atk-s0506a:742_1": "Tatrūpapannāti gāthāya ayaṃ saṅkhepattho –",
  "atk-s0506a:742_2": "tatra tasmiṃ yathāvutte vimāne upapannāti nibbattā pageva uppannattā pubbadevatā imā purimā accharāyo parimāṇato sataṃ sahassāni.",
  "atk-s0506a:742_3": "Tuvaṃsīti tvaṃ asi sakena kammunā ajjhupagatā upapannā.",
  "atk-s0506a:742_4": "Yasassinīti parivārasampannā,",
  "atk-s0506a:742_5": "teneva sakena kammunā kammānubhāvena obhāsayantī virocamānā tiṭṭhasīti.",
  "atk-s0506a:743_0": "152.",
  "atk-s0506a:743_1": "Idāni tameva obhāsanaṃ upamāya vibhāvento “sasī”ti gāthamāha.",
  "atk-s0506a:743_2": "Tassattho –",
  "atk-s0506a:743_3": "yathā sasalañchanayogena “sasī”ti,",
  "atk-s0506a:743_4": "nakkhattehi adhikaguṇatāya “nakkhattarājā”ti ca laddhanāmo cando sabbaṃ tārakāgaṇaṃ adhiggayha abhibhavitvā virocati virājati,",
  "atk-s0506a:743_5": "tatheva tvaṃ imaṃ accharānaṃ devakaññānaṃ gaṇaṃ samūhaṃ attano yasasā daddallamānā ativiya vijjotamānā virocasīti.",
  "atk-s0506a:743_6": "Ettha ca “imā”ti “ima”nti ca nipātamattaṃ.",
  "atk-s0506a:743_7": "Keci pana “nakkhattarājāriva tārāgaṇaṃ tatheva tva”nti paṭhanti.",
  "atk-s0506a:744_0": "153.",
  "atk-s0506a:744_1": "Idāni tassā devatāya purimabhavaṃ tattha katapuññañca pucchanto “kuto nu āgammā”ti gāthamāha.",
  "atk-s0506a:744_2": "Tattha kuto nu āgammāti kuto nu bhavato kuto nu puññakammato kāraṇabhūtato idaṃ mama bhavanaṃ āgamma",
  "atk-s0506a:744_3": "bhadde anomadassane sabbaṅgasobhane tvaṃ upapannā uppattigahaṇavasena upagatā.",
  "atk-s0506a:744_4": "“Anomadassane”ti vuttamevatthaṃ upamāya pakāsento “brahmaṃva devā tidasā sahindakā,",
  "atk-s0506a:744_5": "sabbe na tappāmase dassanena ta”nti āha.",
  "atk-s0506a:744_6": "Tattha yathā brahmānaṃ sahampatiṃ sanaṅkumāraṃ vā upagataṃ saha indenāti sahindakā tāvatiṃsā devā passantā dassanena na tappanti,",
  "atk-s0506a:744_7": "evaṃ tava dassanena mayaṃ sabbe devā na tappāmaseti attho.",
  "atk-s0506a:745_0": "Evaṃ pana sakkena devānamindena pucchitā sā devatā tamatthaṃ pakāsentī –",
  "atk-s0506a:746_0": "154.",
  "atk-s0506a:747_0": "“Yametaṃ sakka anupucchase mamaṃ, kuto cutā tvaṃ idha āgatāti;",
  "atk-s0506a:748_0": "Bārāṇasī nāma puratthi kāsinaṃ, tattha ahosiṃ pure kesakārikā.",
  "atk-s0506a:749_0": "155.",
  "atk-s0506a:750_0": "“Buddhe ca dhamme ca pasannamānasā, saṅghe ca ekantagatā asaṃsayā;",
  "atk-s0506a:751_0": "Akhaṇḍasikkhāpadā āgatapphalā, sambodhidhamme niyatā anāmayā”ti. –",
  "atk-s0506a:752_0": "Gāthadvayamāha.",
  "atk-s0506a:753_0": "154- 5.",
  "atk-s0506a:753_1": "Tattha yametanti yaṃ etaṃ pañhanti attho.",
  "atk-s0506a:753_2": "Anupucchaseti anukūlabhāvena pucchasi.",
  "atk-s0506a:753_3": "Mamanti maṃ.",
  "atk-s0506a:753_4": "Puratthīti puraṃ atthi.",
  "atk-s0506a:753_5": "Kāsinanti kāsiraṭṭhassa.",
  "atk-s0506a:753_6": "Kesakārikāti purimattabhāve attano nāmaṃ vadati.",
  "atk-s0506a:753_7": "Buddhe ca dhamme cātiādinā attano puññaṃ vibhāveti.",
  "atk-s0506a:754_0": "Puna sakko tassā taṃ puññasampattiñca dibbasampattiñca anumodamāno –",
  "atk-s0506a:755_0": "156.",
  "atk-s0506a:756_0": "“Tantyābhinandāmase svāgatañca te,",
  "atk-s0506a:757_0": "Dhammena ca tvaṃ yasasā virocasi;",
  "atk-s0506a:758_0": "Buddhe ca dhamme ca pasannamānase,",
  "atk-s0506a:759_0": "Saṅghe ca ekantagate asaṃsaye;",
  "atk-s0506a:760_0": "Akhaṇḍasikkhāpade āgatapphale,",
  "atk-s0506a:761_0": "Sambodhidhamme niyate anāmaye”ti. – āha;",
  "atk-s0506a:762_0": "156.",
  "atk-s0506a:762_1": "Tattha tantyābhinandāmaseti taṃ te duvidhampi sampattiṃ abhinandāma anumodāma.",
  "atk-s0506a:762_2": "Svāgatañca teti tuyhañca idhāgamanaṃ svāgataṃ,",
  "atk-s0506a:762_3": "amhākaṃ pītisomanassasaṃvaddhanameva.",
  "atk-s0506a:762_4": "Sesaṃ vuttanayamevāti.",
  "atk-s0506a:763_0": "Taṃ pana pavattiṃ sakko devarājā āyasmato mahāmoggallānattherassa kathesi,",
  "atk-s0506a:763_1": "thero bhagavato nivedesi.",
  "atk-s0506a:763_2": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:763_3": "Sā desanā sadevakassa lokassa sātthikā jātāti.",
  "atk-s0506a:764_0": "Kesakārīvimānavaṇṇanā niṭṭhitā.",
  "atk-s0506a:765_0": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:766_0": "Sattarasavatthupaṭimaṇḍitassa paṭhamassa pīṭhavaggassa",
  "atk-s0506a:767_0": "Atthavaṇṇanā niṭṭhitā.",
  "atk-s0506a:768_0": "2. Cittalatāvaggo",
  "atk-s0506a:769_0": "1. Dāsivimānavaṇṇanā",
  "atk-s0506a:770_0": "Dutiyavagge api sakkova devindoti dāsivimānaṃ.",
  "atk-s0506a:770_1": "Tassa kā uppatti?",
  "atk-s0506a:770_2": "Bhagavati jetavane viharante sāvatthivāsī aññataro upāsako sambahulehi upāsakehi saddhiṃ sāyanhasamayaṃ",
  "atk-s0506a:770_3": "vihāraṃ gantvā dhammaṃ sutvā parisāya vuṭṭhitāya bhagavantaṃ upasaṅkamitvā “ito paṭṭhāya ahaṃ, bhante,",
  "atk-s0506a:770_4": "saṅghassa cattāri niccabhattāni dassāmī”ti āha.",
  "atk-s0506a:770_5": "Atha naṃ bhagavā tadanucchavikaṃ dhammakathaṃ kathetvā vissajjesi. So “mayā, bhante,",
  "atk-s0506a:770_6": "saṅghassa cattāri niccabhattāni paññattāni.",
  "atk-s0506a:770_7": "Sve paṭṭhāya ayyā mama gehaṃ āgacchantū”ti bhattuddesakassa ārocetvā attano gehaṃ gantvā dāsiyā tamatthaṃ",
  "atk-s0506a:770_8": "ācikkhitvā “tattha tayā niccakālaṃ appamattāya bhavitabba”nti āha.",
  "atk-s0506a:770_9": "Sā “sādhū”ti sampaṭicchi.",
  "atk-s0506a:770_10": "Pakatiyāva sā saddhāsampannā puññakāmā sīlavatī,",
  "atk-s0506a:770_11": "tasmā divase divase kālasseva uṭṭhāya paṇītaṃ annapānaṃ paṭiyādetvā bhikkhūnaṃ nisīdanaṭṭhānaṃ susammaṭṭhaṃ",
  "atk-s0506a:770_12": "suparibhaṇḍakaṃ katvā āsanāni paññāpetvā bhikkhū upagate tattha nisīdāpetvā vanditvā gandhapupphadhūpadīpehi",
  "atk-s0506a:770_13": "pūjetvā sakkaccaṃ parivisati.",
  "atk-s0506a:771_0": "Athekadivasaṃ bhikkhū katabhattakicce upasaṅkamitvā vanditvā evamāha “kathaṃ nu kho, bhante,",
  "atk-s0506a:771_1": "ito jātiādidukkhato parimutti hotī”ti.",
  "atk-s0506a:771_2": "Bhikkhū tassā saraṇāni ca pañca sīlāni ca datvā kāyasabhāvaṃ pakāsetvā paṭikūlamanasikāre niyojesuṃ,",
  "atk-s0506a:771_3": "apare aniccatāpaṭisaṃyuttaṃ dhammakathaṃ kathesuṃ.",
  "atk-s0506a:771_4": "Sā soḷasa vassāni sīlaṃ rakkhantī antarantarā yoniso manasikarontī ekadivasaṃ dhammassavanasappāyaṃ labhitvā",
  "atk-s0506a:771_5": "ñāṇassa ca paripakkattā vipassanaṃ vaḍḍhetvā sotāpattiphalaṃ sacchākāsi.",
  "atk-s0506a:771_6": "Sā aparena samayena kālaṃ katvā sakkassa devarañño vallabhā paricārikā hutvā nibbatti.",
  "atk-s0506a:771_7": "Sā saṭṭhitūriyasahassehi paricariyamānā accharāsatasahassaparivutā mahantaṃ dibbasampattiṃ anubhavantī pamudā modamānā saparivārā uyyānādīsu vicarati.",
  "atk-s0506a:771_8": "Taṃ āyasmā mahāmoggallāno heṭṭhā vuttanayeneva disvā –",
  "atk-s0506a:772_0": "157.",
  "atk-s0506a:773_0": "“Api sakkova devindo, ramme cittalatāvane;",
  "atk-s0506a:774_0": "Samantā anupariyāsi, nārīgaṇapurakkhatā;",
  "atk-s0506a:775_0": "Obhāsentī disā sabbā, osadhī viya tārakā.",
  "atk-s0506a:776_0": "158.",
  "atk-s0506a:777_0": "“Kena tetādiso vaṇṇo, kena te idha mijjhati;",
  "atk-s0506a:778_0": "Uppajjanti ca te bhogā, ye keci manaso piyā.",
  "atk-s0506a:779_0": "159.",
  "atk-s0506a:780_0": "“Pucchāmi taṃ devi mahānubhāve,",
  "atk-s0506a:781_0": "Manussabhūtā kimakāsi puññaṃ;",
  "atk-s0506a:782_0": "Kenāsi evaṃ jalitānubhāvā,",
  "atk-s0506a:783_0": "Vaṇṇo ca te sabbadisā pabhāsatī”ti. – pucchi;",
  "atk-s0506a:784_0": "160.",
  "atk-s0506a:785_0": "“Sā devatā attamanā, moggallānena pucchitā;",
  "atk-s0506a:786_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:787_0": "161.",
  "atk-s0506a:788_0": "“Ahaṃ manussesu manussabhūtā, dāsī ahosiṃ parapessiyā kule.",
  "atk-s0506a:789_0": "162.",
  "atk-s0506a:790_0": "“Upāsikā cakkhumato, gotamassa yasassino;",
  "atk-s0506a:791_0": "Tassā me nikkamo āsi, sāsane tassa tādino.",
  "atk-s0506a:792_0": "163.",
  "atk-s0506a:793_0": "“Kāmaṃ bhijjatuyaṃ kāyo, neva atthettha saṇṭhanaṃ;",
  "atk-s0506a:794_0": "Sikkhāpadānaṃ pañcannaṃ, maggo sovatthiko sivo.",
  "atk-s0506a:795_0": "164.",
  "atk-s0506a:796_0": "“Akaṇṭako agahano, uju sabbhi pavedito;",
  "atk-s0506a:797_0": "Nikkamassa phalaṃ passa, yathidaṃ pāpuṇitthikā.",
  "atk-s0506a:798_0": "165.",
  "atk-s0506a:799_0": "“Āmantanikā raññomhi, sakkassa vasavattino;",
  "atk-s0506a:800_0": "Saṭṭhi tūriyasahassāni, paṭibodhaṃ karonti me.",
  "atk-s0506a:801_0": "166.",
  "atk-s0506a:802_0": "“Ālambo gaggaro bhīmo, sādhuvādī ca saṃsayo;",
  "atk-s0506a:803_0": "Pokkharo ca suphasso ca, vīṇāmokkhā ca nāriyo.",
  "atk-s0506a:804_0": "167.",
  "atk-s0506a:805_0": "“Nandā ceva sunandā ca, soṇadinnā sucimhitā;",
  "atk-s0506a:806_0": "Alambusā missakesī ca, puṇḍarīkāti dāruṇī.",
  "atk-s0506a:807_0": "168.",
  "atk-s0506a:808_0": "“Eṇīphassā suphassā ca, subhaddā muduvādinī;",
  "atk-s0506a:809_0": "Etā caññā ca seyyāse, accharānaṃ pabodhikā.",
  "atk-s0506a:810_0": "169.",
  "atk-s0506a:811_0": "“Tā maṃ kālenupāgantvā, abhibhāsanti devatā;",
  "atk-s0506a:812_0": "Handa naccāma gāyāma, handa taṃ ramayāmase.",
  "atk-s0506a:813_0": "170.",
  "atk-s0506a:814_0": "“Nayidaṃ akatapuññānaṃ, katapuññānamevidaṃ;",
  "atk-s0506a:815_0": "Asokaṃ nandanaṃ rammaṃ, tidasānaṃ mahāvanaṃ.",
  "atk-s0506a:816_0": "171.",
  "atk-s0506a:817_0": "“Sukhaṃ akatapuññānaṃ, idha natthi parattha ca;",
  "atk-s0506a:818_0": "Sukhañca katapuññānaṃ, idha ceva parattha ca.",
  "atk-s0506a:819_0": "172.",
  "atk-s0506a:820_0": "“Tesaṃ sahabyakāmānaṃ, kattabbaṃ kusalaṃ bahuṃ;",
  "atk-s0506a:821_0": "Katapuññā hi modanti, sagge bhogasamaṅgino”ti. – devatā vissajjesi;",
  "atk-s0506a:822_0": "157.",
  "atk-s0506a:822_1": "Tattha api sakkova devindoti apisaddo sambhāvanāyaṃ,",
  "atk-s0506a:822_2": "ivasaddo ikāralopaṃ katvā vutto upamāyaṃ,",
  "atk-s0506a:822_3": "tasmā yathā nāma sakko devānamindoti attho.",
  "atk-s0506a:822_4": "Sakkasamabhāvo tissā devatāya parivārasampattidassanatthaṃ vutto.",
  "atk-s0506a:822_5": "Keci “apīti nipātamatta”nti vadanti.",
  "atk-s0506a:822_6": "Cittalatāvaneti cittāya nāma devadhītāya puññānubhāvena nibbatte,",
  "atk-s0506a:822_7": "cittānaṃ vā vicittapupphaphalādivisesayuttānaṃ santānakavalliādīnaṃ tattha yebhuyyatāya cittalatāvananti laddhanāme devuyyāne.",
  "atk-s0506a:823_0": "161. Parapessiyāti paresaṃ kule tasmiṃ tasmiṃ kicce pesaniyā, paresaṃ veyyāvaccakārīti attho.",
  "atk-s0506a:824_0": "162.",
  "atk-s0506a:824_1": "Tassā me nikkamo āsi,",
  "atk-s0506a:824_2": "sāsane tassa tādinoti tassā dāsiyāpi samānāya pañcahi cakkhūhi cakkhumato buddhassa bhagavato upāsikā",
  "atk-s0506a:824_3": "hutvā soḷasa vassāni sīlaṃ rakkhantiyā kammaṭṭhānañca manasi karontiyā manasikārānubhāvena me mayhaṃ",
  "atk-s0506a:824_4": "uppajjamāne sattatiṃsabodhipakkhiyadhammasaṅkhāte iṭṭhādīsu tādilakkhaṇasampattiyā tādino satthu sāsane",
  "atk-s0506a:824_5": "tappariyāpannoyeva saṃkilesapakkhato nikkamanena “nikkamo”ti laddhanāmo sammāvāyāmo āsi ahosi uppajji.",
  "atk-s0506a:825_0": "163- 4.",
  "atk-s0506a:825_1": "Tassa pana nikkamassa pubbabhāgassa pavattākāraṃ dassetuṃ “kāmaṃ bhijjatuyaṃ kāyo,",
  "atk-s0506a:825_2": "neva atthettha saṇṭhananti vuttaṃ.",
  "atk-s0506a:825_3": "Tassattho –",
  "atk-s0506a:825_4": "yadipi me ayaṃ kāyo bhijjatu vinassatu,",
  "atk-s0506a:825_5": "tattha kiñcimattampi apekkhaṃ akarontī ettha etasmiṃ kammaṭṭhānānuyoge neva atthi,",
  "atk-s0506a:825_6": "me vīriyassa saṇṭhanaṃ sithilīkaraṇanti vīriyaṃ samuttejentī vipassanaṃ ussukkāpesinti.",
  "atk-s0506a:826_0": "Idāni tathā vipassanaṃ ussukkāpetvā paṭiladdhaguṇaṃ dassentī –",
  "atk-s0506a:827_0": "“Sikkhāpadānaṃ pañcannaṃ, maggo sovatthiko sivo;",
  "atk-s0506a:828_0": "Akaṇṭako agahano, uju sabbhi pavedito;",
  "atk-s0506a:829_0": "Nikkamassa phalaṃ passa, yathidaṃ pāpuṇitthikā”ti. – āha;",
  "atk-s0506a:830_0": "Tatrāyaṃ saṅkhepattho –",
  "atk-s0506a:830_1": "yo niccasīlavasena samādinnānaṃ pañcannaṃ sikkhāpadānaṃ sikkhākoṭṭhāsānaṃ upanissayabhāvena laddhattā",
  "atk-s0506a:830_2": "tesaṃ paripūritattā ca sikkhāpadānaṃ pañcannaṃ sambandhībhūto,",
  "atk-s0506a:830_3": "yasmiṃ santāne uppanno,",
  "atk-s0506a:830_4": "tassa sabbākārena sotthibhāvasampādanato sundaratthabhāvato ca sovatthiko sotthiko,",
  "atk-s0506a:830_5": "saṃkilesadhammehi anupaddutattā khemappattihetutāya ca sivo,",
  "atk-s0506a:830_6": "rāgakaṇṭakādīnaṃ abhāvena akaṇṭako,",
  "atk-s0506a:830_7": "kilesadiṭṭhiduccaritagahanasamucchedanato agahano,",
  "atk-s0506a:830_8": "sabbajimhavaṅkakuṭilabhāvāpagamahetutāya uju,",
  "atk-s0506a:830_9": "buddhādīhi sappurisehi pakāsitattā sabbhi pavedito ariyamaggo,",
  "atk-s0506a:830_10": "taṃ yathā yena upāyabhūtena itthikā dvaṅgulabahalabuddhikāpi samānā pāpuṇiṃ,",
  "atk-s0506a:830_11": "tassa nikkamassa yathāvuttavīriyassa idaṃ phalaṃ passāti sakkaṃ ālapati.",
  "atk-s0506a:831_0": "165.",
  "atk-s0506a:831_1": "Āmantanikā raññomhi,",
  "atk-s0506a:831_2": "sakkassa vasavattinoti sayaṃvasībhāvena vattanato,",
  "atk-s0506a:831_3": "dvīsu devalokesu attano vasaṃ issariyaṃ vattetīti vā vasavattī,",
  "atk-s0506a:831_4": "tassa vasavattino sakkassa devarañño āmantanikā ālāpasallāpayoggā,",
  "atk-s0506a:831_5": "kīḷanakāle vā tena āmantetabbā amhi,",
  "atk-s0506a:831_6": "nikkamassa vīriyassa phalaṃ passāti yojanā.",
  "atk-s0506a:831_7": "Ātatavitatādibhedena pañca tūriyaṅgāni dvādasahi pāṇibhāgehi ekato pavajjamānāni saṭṭhi honti,",
  "atk-s0506a:831_8": "tāni pana sahassamattāni payirupāsanavasena upaṭṭhitāni sandhāyāha “saṭṭhi tūriyasahassāni,",
  "atk-s0506a:831_9": "paṭibodhaṃ karonti me”ti.",
  "atk-s0506a:831_10": "Tattha paṭibodhanti pītisomanassānaṃ pabodhanaṃ.",
  "atk-s0506a:832_0": "166- 8.",
  "atk-s0506a:832_1": "Ālambotiādi tūriyavādakānaṃ devaputtānaṃ ekadesato nāmaggahaṇanti vadanti,",
  "atk-s0506a:832_2": "tūriyānaṃ panetaṃ nāmaggahaṇaṃ.",
  "atk-s0506a:832_3": "Vīṇāmokkhādikā devadhītā.",
  "atk-s0506a:832_4": "Sucimhitāti suddhamihitā,",
  "atk-s0506a:832_5": "nāmameva vā etaṃ.",
  "atk-s0506a:832_6": "Muduvādinīti mudunāva vadatīti muduvādinī,",
  "atk-s0506a:832_7": "mudukaṃ ativiya vādanasīlā,",
  "atk-s0506a:832_8": "nāmameva vā.",
  "atk-s0506a:832_9": "Seyyāseti seyyatarā.",
  "atk-s0506a:832_10": "Accharānanti accharāsu saṅgīte pāsaṃsatarā.",
  "atk-s0506a:832_11": "Pabodhikāti pabodhanakarā.",
  "atk-s0506a:833_0": "169.",
  "atk-s0506a:833_1": "Kālenāti yuttappattakālena.",
  "atk-s0506a:833_2": "Abhibhāsantīti abhimukhā,",
  "atk-s0506a:833_3": "abhiratā vā hutvā bhāsanti.",
  "atk-s0506a:833_4": "Yathā ca bhāsanti,",
  "atk-s0506a:833_5": "taṃ dassetuṃ “handa naccāma gāyāma,",
  "atk-s0506a:833_6": "handa taṃ ramayāmase”ti vuttaṃ.",
  "atk-s0506a:834_0": "170.",
  "atk-s0506a:834_1": "Idanti idaṃ mayā laddhaṭṭhānaṃ.",
  "atk-s0506a:834_2": "Asokanti iṭṭhakantapiyamanāpānaṃyeva rūpādīnaṃ sambhavato visokaṃ.",
  "atk-s0506a:834_3": "Tato eva sabbakālaṃ pamodasaṃvaddhanato nandanaṃ.",
  "atk-s0506a:834_4": "Tidasānaṃ mahāvananti tāvatiṃsadevānaṃ mahantaṃ mahanīyañca uyyānaṃ.",
  "atk-s0506a:835_0": "171.",
  "atk-s0506a:835_1": "Evarūpā dibbasampatti nāma puññakammavasenevāti odissakanayena vatvā panu anodissakanayena dassentī “sukhaṃ akatapuññāna”nti gāthamāha.",
  "atk-s0506a:836_0": "172.",
  "atk-s0506a:836_1": "Puna attanā laddhassa dibbaṭṭhānassa parehi sādhāraṇakāmatāvasena dhammaṃ kathentī “tesaṃ sahabyakāmāna”nti osānagāthamāha.",
  "atk-s0506a:836_2": "Tesanti tāvatiṃsadevānaṃ.",
  "atk-s0506a:836_3": "Sahabyakāmānanti sahabhāvaṃ icchantehi,",
  "atk-s0506a:836_4": "kattuatthe hi idaṃ sāmivacanaṃ.",
  "atk-s0506a:836_5": "Saha vāti pavattatīti sahavo,",
  "atk-s0506a:836_6": "tassa bhāvo sahabyaṃ yathā vīrassa bhāvo vīriyanti.",
  "atk-s0506a:837_0": "Evaṃ thero devatāya attano puññakamme āvikate tassā saparivārāya dhammaṃ desetvā devalokato āgantvā taṃ pavattiṃ bhagavato ārocesi.",
  "atk-s0506a:837_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:837_2": "Sā desanā sadevakassa lokassa sātthikā ahosīti.",
  "atk-s0506a:838_0": "Dāsivimānavaṇṇanā niṭṭhitā.",
  "atk-s0506a:839_0": "2. Lakhumāvimānavaṇṇanā",
  "atk-s0506a:840_0": "Abhikkantena vaṇṇenāti lakhumāvimānaṃ.",
  "atk-s0506a:840_1": "Tassa kā uppatti?",
  "atk-s0506a:840_2": "Bhagavati bārāṇasiyaṃ viharante kevaṭṭadvāraṃ nāma bārāṇasinagarassa ekaṃ dvāraṃ,",
  "atk-s0506a:840_3": "tassa avidūre niviṭṭhagāmopi “kevaṭṭadvāra”ntveva paññāyittha.",
  "atk-s0506a:840_4": "Tattha lakhumā nāma ekā itthī saddhā pasannā buddhisampannā tena dvārena pavisante bhikkhū disvā vanditvā",
  "atk-s0506a:840_5": "attano gehaṃ netvā kaṭacchubhikkhaṃ datvā teneva paricayena saddhāya vaḍḍhamānāya āsanasālaṃ kāretvā",
  "atk-s0506a:840_6": "tattha paviṭṭhānaṃ bhikkhūnaṃ āsanaṃ upaneti,",
  "atk-s0506a:840_7": "pānīyaṃ paribhojanīyaṃ upaṭṭhapeti.",
  "atk-s0506a:840_8": "Yañca odanakummāsaḍākādi attano gehe vijjati,",
  "atk-s0506a:840_9": "taṃ bhikkhūnaṃ deti.",
  "atk-s0506a:840_10": "Sā bhikkhūnaṃ santike dhammaṃ sutvā saraṇesu ca sīlesu ca patiṭṭhāya samāhitā hutvā vipassanākammaṭṭhānaṃ",
  "atk-s0506a:840_11": "uggahetvā vipassanaṃ ussukkāpentī upanissayasampannatāya na cirasseva sotāpattiphale patiṭṭhahi.",
  "atk-s0506a:840_12": "Sā aparabhāge kālaṃ katvā tāvatiṃsabhavane mahati vimāne nibbatti,",
  "atk-s0506a:840_13": "accharāsahassañcassā parivāro ahosi.",
  "atk-s0506a:840_14": "Sā tattha dibbasampattiṃ anubhavantī pamodamānā vicarati.",
  "atk-s0506a:840_15": "Taṃ āyasmā mahāmoggallāno devacārikaṃ caranto “abhikkantena vaṇṇenā”tiādigāthāhi pucchīti sabbaṃ vuttanayameva.",
  "atk-s0506a:840_16": "Tena vuttaṃ –",
  "atk-s0506a:841_0": "173.",
  "atk-s0506a:842_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:843_0": "Obhāsentī disā sabbā, osadhī viya tārakā.",
  "atk-s0506a:844_0": "174.",
  "atk-s0506a:845_0": "“Kena tetādiso vaṇṇo, kena te idha mijjhati;",
  "atk-s0506a:846_0": "Uppajjanti ca te bhogā, ye keci manaso piyā.",
  "atk-s0506a:847_0": "175.",
  "atk-s0506a:848_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:849_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:850_0": "176.",
  "atk-s0506a:851_0": "“Sā devatā attamanā, moggallānena pucchitā;",
  "atk-s0506a:852_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:853_0": "177.",
  "atk-s0506a:854_0": "“Kevaṭṭadvārā nikkhamma, ahu mayhaṃ nivesanaṃ;",
  "atk-s0506a:855_0": "Tattha sañcaramānānaṃ, sāvakānaṃ mahesinaṃ.",
  "atk-s0506a:856_0": "178.",
  "atk-s0506a:857_0": "“Odanaṃ kummāsaṃ ḍākaṃ, loṇasovīrakañcahaṃ;",
  "atk-s0506a:858_0": "Adāsiṃ ujubhūtesu, vippasannena cetasā.",
  "atk-s0506a:859_0": "179.",
  "atk-s0506a:860_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:861_0": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:862_0": "180.",
  "atk-s0506a:863_0": "“Uposathaṃ upavasissaṃ, sadā sīlesu saṃvutā;",
  "atk-s0506a:864_0": "Saññamā saṃvibhāgā ca, vimānaṃ āvasāmahaṃ.",
  "atk-s0506a:865_0": "181.",
  "atk-s0506a:866_0": "“Pāṇātipātā viratā, musāvādā ca saññatā;",
  "atk-s0506a:867_0": "Theyyā ca aticārā ca, majjapānā ca ārakā.",
  "atk-s0506a:868_0": "182.",
  "atk-s0506a:869_0": "“Pañcasikkhāpade ratā, ariyasaccāna kovidā;",
  "atk-s0506a:870_0": "Upāsikā cakkhumato, gotamassa yasassino.",
  "atk-s0506a:871_0": "183.",
  "atk-s0506a:872_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:873_0": "Mama ca, bhante,",
  "atk-s0506a:873_1": "vacanena bhagavato pāde sirasā vandeyyāsi “lakhumā nāma, bhante,",
  "atk-s0506a:873_2": "upāsikā bhagavato pāde sirasā vandatī”ti.",
  "atk-s0506a:873_3": "Anacchariyaṃ kho panetaṃ, bhante,",
  "atk-s0506a:873_4": "yaṃ maṃ bhagavā aññatarasmiṃ sāmaññaphale byākareyya.",
  "atk-s0506a:873_5": "Taṃ bhagavā sakadāgāmiphale byākāsīti.",
  "atk-s0506a:874_0": "177. Tattha kevaṭṭadvārā nikkhammāti kevaṭṭadvārato nikkhamanaṭṭhāne.",
  "atk-s0506a:875_0": "178.",
  "atk-s0506a:875_1": "Ḍākanti taṇḍuleyyakādisākabyañjanaṃ.",
  "atk-s0506a:875_2": "Loṇasovīrakanti dhaññarasādīhi bahūhi sambhārehi sampādetabbaṃ ekaṃ pānakaṃ.",
  "atk-s0506a:875_3": "“Ācāmakañjikaloṇūdaka”ntipi vadanti.",
  "atk-s0506a:876_0": "Pucchāvissajjanāvasāne sā therassa dhammadesanāya sakadāgāmiphalaṃ pāpuṇi.",
  "atk-s0506a:876_1": "Sesaṃ uttarāvidhāne vuttanayānusārena eva veditabbaṃ.",
  "atk-s0506a:877_0": "Lakhumāvimānavaṇṇanā niṭṭhitā.",
  "atk-s0506a:878_0": "3. Ācāmadāyikāvimānavaṇṇanā",
  "atk-s0506a:879_0": "Piṇḍāya te carantassāti ācāmadāyikāvimānaṃ.",
  "atk-s0506a:879_1": "Tassa kā uppatti?",
  "atk-s0506a:879_2": "Bhagavā rājagahe viharati veḷuvane kalandakanivāpe.",
  "atk-s0506a:879_3": "Tena kho pana samayena rājagahe aññataraṃ kulaṃ ahivātarogena upaddutaṃ ahosi.",
  "atk-s0506a:879_4": "Tattha sabbe janā matā ṭhapetvā ekaṃ itthiṃ.",
  "atk-s0506a:879_5": "Sā gehaṃ gehagatañca sabbaṃ dhanadhaññaṃ chaḍḍetvā maraṇabhayabhītā bhittichiddena palātā anāthā hutvā paragehaṃ gantvā tassa piṭṭhipasse vasati.",
  "atk-s0506a:879_6": "Tasmiṃ gehe manussā karuṇāyantā ukkhaliādīsu avasiṭṭhaṃ yāgubhattaācāmādiṃ tassā denti.",
  "atk-s0506a:879_7": "Sā taṃ bhuñjitvā jīvikaṃ kappeti.",
  "atk-s0506a:880_0": "Tena ca samayena āyasmā mahākassapo sattāhaṃ nirodhasamāpattiṃ samāpajjitvā tato vuṭṭhito “kaṃ nu kho ahaṃ ajja āhārapaṭiggahaṇena anuggahessāmi,",
  "atk-s0506a:880_1": "duggatito ca dukkhato ca mocessāmī”ti cintento taṃ itthiṃ āsannamaraṇaṃ nirayasaṃvattanikañcassā kammaṃ",
  "atk-s0506a:880_2": "katokāsaṃ disvā “ayaṃ mayi gate attanā laddhaṃ ācāmaṃ dassati,",
  "atk-s0506a:880_3": "teneva nimmānaratidevaloke uppajjissati,",
  "atk-s0506a:880_4": "evaṃ nirayūpapattito mocetvā handāhaṃ imissā saggasampattiṃ nipphādessāmī”ti pubbaṇhasamayaṃ nivāsetvā",
  "atk-s0506a:880_5": "pattacīvaraṃ ādāya tassā nivesanaṭṭhānābhimukho gacchati.",
  "atk-s0506a:880_6": "Atha sakko devānamindo aññātakavesena anekarasaṃ anekasūpabyañjanaṃ dibbāhāraṃ upanesi.",
  "atk-s0506a:880_7": "Taṃ ñatvā thero “kosiya,",
  "atk-s0506a:880_8": "tvaṃ katakusalo,",
  "atk-s0506a:880_9": "kasmā evaṃ karosi,",
  "atk-s0506a:880_10": "mā duggatānaṃ kapaṇānaṃ sampattiṃ vilumpī”ti paṭikkhipitvā tassā itthiyā purato aṭṭhāsi.",
  "atk-s0506a:881_0": "Sā theraṃ disvā “ayaṃ mahānubhāvo thero,",
  "atk-s0506a:881_1": "imassa dātabbayuttakaṃ khādanīyaṃ vā bhojanīyaṃ vā idha natthi,",
  "atk-s0506a:881_2": "idañca kiliṭṭhabhājanagataṃ tiṇacuṇṇarajānukiṇṇaṃ aloṇaṃ sītalaṃ apparasaṃ ācāmakañjiyamattaṃ edisassa",
  "atk-s0506a:881_3": "dātuṃ na ussahāmī”ti cintetvā “aticchathā”ti āha.",
  "atk-s0506a:881_4": "Thero ekapadanikkhepamattaṃ apasakkitvā aṭṭhāsi.",
  "atk-s0506a:881_5": "Gehavāsino manussā bhikkhaṃ upanesuṃ,",
  "atk-s0506a:881_6": "thero na sampaṭicchati.",
  "atk-s0506a:881_7": "Sā duggatitthī “mameva anuggahatthāya idhāgato,",
  "atk-s0506a:881_8": "mama santakameva paṭiggahetukāmo”ti ñatvā pasannamānasā ādarajātā taṃ ācāmaṃ therassa patte ākiri.",
  "atk-s0506a:881_9": "Thero tassā pasādasaṃvaddhanatthaṃ bhuñjanākāraṃ dassesi,",
  "atk-s0506a:881_10": "manussā āsanaṃ paññāpesuṃ.",
  "atk-s0506a:881_11": "Thero tattha nisīditvā taṃ ācāmaṃ bhuñjitvā pivitvā onītapattapāṇī anumodanaṃ katvā taṃ duggatitthiṃ",
  "atk-s0506a:881_12": "“tvaṃ ito tatiye attabhāve mama mātā ahosī”ti vatvā gato.",
  "atk-s0506a:881_13": "Sā tena there atipasādañca uppādetvā tassā rattiyā paṭhamayāme kālaṃ katvā nimmānaratīnaṃ devānaṃ sahabyataṃ upapajji.",
  "atk-s0506a:881_14": "Atha sakko devarājā tassā kālakatabhāvaṃ ñatvā “kattha nu kho uppannā”ti āvajjento tāvatiṃsesu adisvā",
  "atk-s0506a:881_15": "rattiyā majjhimayāme āyasmantaṃ mahākassapaṃ upasaṅkamitvā tassā nibbattaṭṭhānaṃ pucchanto –",
  "atk-s0506a:882_0": "185.",
  "atk-s0506a:883_0": "“Piṇḍāya te carantassa, tuṇhībhūtassa tiṭṭhato;",
  "atk-s0506a:884_0": "Daliddā kapaṇā nārī, parāgāraṃ apassitā.",
  "atk-s0506a:885_0": "186.",
  "atk-s0506a:886_0": "“Yā te adāsi ācāmaṃ, pasannā sehi pāṇibhi;",
  "atk-s0506a:887_0": "Sā hitvā mānusaṃ dehaṃ, kaṃ nu sā disataṃ gatā”ti. –",
  "atk-s0506a:888_0": "Dve gāthā abhāsi.",
  "atk-s0506a:889_0": "185.",
  "atk-s0506a:889_1": "Tattha piṇḍāyāti piṇḍapātatthāya.",
  "atk-s0506a:889_2": "Tuṇhībhūtassa tiṭṭhatoti idaṃ piṇḍāya caraṇākāradassanaṃ,",
  "atk-s0506a:889_3": "uddissa tiṭṭhatoti attho.",
  "atk-s0506a:889_4": "Daliddāti duggatā.",
  "atk-s0506a:889_5": "Kapaṇāti varākī.",
  "atk-s0506a:889_6": "“Daliddā”ti iminā tassā bhogapārijuññaṃ dasseti,",
  "atk-s0506a:889_7": "“kapaṇā”ti iminā ñātipārijuññaṃ.",
  "atk-s0506a:889_8": "Parāgāraṃ apassitāti paragehaṃ nissitā,",
  "atk-s0506a:889_9": "paresaṃ ghare bahipiṭṭhichadanaṃ nissāya vasantī.",
  "atk-s0506a:890_0": "186.",
  "atk-s0506a:890_1": "Kaṃ nu sā disataṃ gatāti chasu kāmadevalokesu uppajjanavasena kaṃ nāma disaṃ gatā.",
  "atk-s0506a:890_2": "Iti sakko “therena tathā katānuggahā uḷārāya dibbasampattiyā bhāginī,",
  "atk-s0506a:890_3": "na ca dissatī”ti heṭṭhā dvīsu devalokesu apassanto saṃsayāpanno pucchati.",
  "atk-s0506a:891_0": "Athassa thero –",
  "atk-s0506a:892_0": "187.",
  "atk-s0506a:893_0": "“Piṇḍāya me carantassa, tuṇhībhūtassa tiṭṭhato;",
  "atk-s0506a:894_0": "Daliddā kapaṇā nārī, parāgāraṃ apassitā.",
  "atk-s0506a:895_0": "188.",
  "atk-s0506a:896_0": "“Yā me adāsi ācāmaṃ, pasannā sehi pāṇibhi;",
  "atk-s0506a:897_0": "Sā hitvā mānusaṃ dehaṃ, vippamuttā ito cutā.",
  "atk-s0506a:898_0": "189.",
  "atk-s0506a:899_0": "“Nimmānaratino nāma, santi devā mahiddhikā;",
  "atk-s0506a:900_0": "Tattha sā sukhitā nārī, modatācāmadāyikā”ti. –",
  "atk-s0506a:901_0": "Pucchitaniyāmeneva paṭivacanaṃ dento tassā nibbattaṭṭhānaṃ kathesi.",
  "atk-s0506a:902_0": "188. Tattha vippamuttāti tato manussadobhaggiyato paramakāruññavuttito vippamuttā apagatā.",
  "atk-s0506a:903_0": "189.",
  "atk-s0506a:903_1": "Modatācāmadāyikāti ācāmamattadāyikā,",
  "atk-s0506a:903_2": "sāpi nāma pañcame kāmasagge dibbasampattiyā modati,",
  "atk-s0506a:903_3": "passa tāva khettasampattiphalanti dasseti.",
  "atk-s0506a:904_0": "Puna sakko tassā dānassa mahapphalataṃ mahānisaṃsatañca sutvā taṃ thomento –",
  "atk-s0506a:905_0": "190.",
  "atk-s0506a:906_0": "“Aho dānaṃ varākiyā, kassape suppatiṭṭhitaṃ;",
  "atk-s0506a:907_0": "Parābhatena dānena, ijjhittha vata dakkhiṇā.",
  "atk-s0506a:908_0": "191.",
  "atk-s0506a:909_0": "“Yā mahesittaṃ kāreyya, cakkavattissa rājino;",
  "atk-s0506a:910_0": "Nārī sabbaṅgakalyāṇī, bhattu cānomadassikā;",
  "atk-s0506a:911_0": "Etassācāmadānassa, kalaṃ nāgghati soḷasiṃ.",
  "atk-s0506a:912_0": "192.",
  "atk-s0506a:913_0": "“Sutaṃ nikkhā sataṃ assā, sataṃ assatarīrathā;",
  "atk-s0506a:914_0": "Sataṃ kaññāsahassāni, āmuttamaṇikuṇḍalā;",
  "atk-s0506a:915_0": "Etassācāmadānassa, kalaṃ nāgghanti soḷasiṃ.",
  "atk-s0506a:916_0": "193.",
  "atk-s0506a:917_0": "“Sataṃ hemavatā nāgā, īsādantā urūḷhavā;",
  "atk-s0506a:918_0": "Suvaṇṇakacchā mitaṅgā, hemakappanavāsasā;",
  "atk-s0506a:919_0": "Etassācāmadānassa, kalaṃ nāgacchanti soḷasiṃ.",
  "atk-s0506a:920_0": "194.",
  "atk-s0506a:921_0": "“Catunnamapi dīpānaṃ, issaraṃ yodha kāraye;",
  "atk-s0506a:922_0": "Etassācāmadānassa, kalaṃ nāgghati soḷasi”nti. – āha;",
  "atk-s0506a:923_0": "190.",
  "atk-s0506a:923_1": "Tattha ahoti acchariyatthe nipāto.",
  "atk-s0506a:923_2": "Varākiyāti kapaṇiyā.",
  "atk-s0506a:923_3": "Parābhatenāti parato ānītena,",
  "atk-s0506a:923_4": "paresaṃ gharato ucchācariyāya laddhenāti attho.",
  "atk-s0506a:923_5": "Dānenāti dātabbena ācāmamattena deyyadhammena.",
  "atk-s0506a:923_6": "Ijjhittha vata dakkhiṇāti dakkhiṇā dānaṃ aho nipphajjittha,",
  "atk-s0506a:923_7": "aho mahapphalā mahājutikā mahāvipphārā ahuvatthāti attho.",
  "atk-s0506a:924_0": "191.",
  "atk-s0506a:924_1": "Idāni “itthiratanādīnipi tassa dānassa satabhāgampi sahassabhāgampi na upentī”ti dassetuṃ “yā mahesittaṃ kāreyyā”tiādi vuttaṃ.",
  "atk-s0506a:924_2": "Tattha sabbaṅgakalyāṇīti “nātidīghā nātirassā nātikisā nātithūlā nātikāḷī nāccodātā atikkantā mānusavaṇṇaṃ",
  "atk-s0506a:924_3": "appattā dibbavaṇṇa”nti evaṃ vuttehi sabbehi aṅgehi kāraṇehi,",
  "atk-s0506a:924_4": "sabbehi vā aṅgapaccaṅgehi kalyāṇī sobhanā sundarā.",
  "atk-s0506a:924_5": "Bhattu cānomadassikāti sāmikassa alāmakadassanā sātisayaṃ dassanīyā pāsādikā.",
  "atk-s0506a:924_6": "Etassācāmadānassa,",
  "atk-s0506a:924_7": "kalaṃ nāgghati soḷasinti etassa etāya dinnassa ācāmadānassa phalaṃ soḷasabhāgaṃ katvā tato ekaṃ bhāgaṃ",
  "atk-s0506a:924_8": "puna soḷasabhāgaṃ katvā gahitabhāgasaṅkhātaṃ soḷasiṃ kalaṃ cakkavattirañño itthiratanabhāvopi nāgghati",
  "atk-s0506a:924_9": "nānubhoti na pāpuṇāti.",
  "atk-s0506a:924_10": "“Suvaṇṇassa pañcadasadharaṇaṃ nikkha”nti vadanti,",
  "atk-s0506a:924_11": "“satadharaṇa”nti apare.",
  "atk-s0506a:925_0": "193.",
  "atk-s0506a:925_1": "Hemavatāti himavati jātā,",
  "atk-s0506a:925_2": "hemavatajātikā vā.",
  "atk-s0506a:925_3": "Te hi mahantā thāmajavasampannā ca honti.",
  "atk-s0506a:925_4": "Īsādantāti rathīsāsadisadantā,",
  "atk-s0506a:925_5": "thokaṃyeva avanatadantāti attho.",
  "atk-s0506a:925_6": "Tena visālakadāṭhībhāvaṃ nivāreti.",
  "atk-s0506a:925_7": "Urūḷhavāti thāmajavaparakkamehi brūhanto,",
  "atk-s0506a:925_8": "mahantaṃ yuddhakiccaṃ vahituṃ samatthāti attho.",
  "atk-s0506a:925_9": "Suvaṇṇakacchāti hemamayagīveyyakapaṭimukkā.",
  "atk-s0506a:925_10": "Kacchasīsena hi sabbaṃ hatthiyoggaṃ vadati.",
  "atk-s0506a:925_11": "Hemakappanavāsasāti suvaṇṇakhacitagajattharaṇakaṅkanādihatthālaṅkārasampannā.",
  "atk-s0506a:926_0": "194.",
  "atk-s0506a:926_1": "Catunnamapi dīpānaṃ issaranti dvisahassaparittadīpaparivārānaṃ jambudīpādīnaṃ catunnaṃ mahādīpānaṃ issariyaṃ.",
  "atk-s0506a:926_2": "Tena sattaratanasamujjalaṃ sakalaṃ cakkavattisiriṃ vadati.",
  "atk-s0506a:926_3": "Yaṃ panettha,",
  "atk-s0506a:926_4": "taṃ heṭṭhā vuttanayameva.",
  "atk-s0506a:927_0": "Idha sakkena devarājena attanā ca vuttaṃ sabbaṃ āyasmā mahākassapatthero bhagavato ārocesi.",
  "atk-s0506a:927_1": "Bhagavā taṃ aṭṭhuppattiṃ katvā sampattaparisāya vitthārena dhammaṃ desesi.",
  "atk-s0506a:927_2": "Sā desanā mahājanassa sātthikā ahosīti.",
  "atk-s0506a:928_0": "Ācāmadāyikāvimānavaṇṇanā niṭṭhitā.",
  "atk-s0506a:929_0": "4. Caṇḍālivimānavaṇṇanā",
  "atk-s0506a:930_0": "Caṇḍāli vanda pādānīti caṇḍālivimānaṃ.",
  "atk-s0506a:930_1": "Tassa kā uppatti?",
  "atk-s0506a:930_2": "Bhagavā rājagahe viharanto paccūsavelāyaṃ buddhāciṇṇaṃ mahākaruṇāsamāpattiṃ samāpajjitvā uṭṭhāya lokaṃ",
  "atk-s0506a:930_3": "olokento addasa tasmiṃyeva nagare caṇḍālāvasathe vasantiṃ ekaṃ mahallikaṃ caṇḍāliṃ khīṇāyukaṃ,",
  "atk-s0506a:930_4": "nirayasaṃvattanikañcassā kammaṃ upaṭṭhitaṃ.",
  "atk-s0506a:930_5": "So mahākaruṇāya samussāhitamānaso “saggasaṃvattanikaṃ kammaṃ kāretvā tenassā nirayūpapattiṃ nisedhetvā",
  "atk-s0506a:930_6": "sagge patiṭṭhāpessāmī”ti cintetvā mahatā bhikkhusaṅghena saddhiṃ rājagahaṃ piṇḍāya pavisati.",
  "atk-s0506a:930_7": "Tena ca samayena sā caṇḍālī daṇḍaṃ olubbha nagarato nikkhamantī bhagavantaṃ āgacchantaṃ disvā abhimukhī hutvā aṭṭhāsi.",
  "atk-s0506a:930_8": "Bhagavāpi tassā gamanaṃ nivārento viya purato aṭṭhāsi.",
  "atk-s0506a:930_9": "Athāyasmā mahāmoggallāno satthu cittaṃ ñatvā tassā ca āyuparikkhayaṃ bhagavato vandanāya taṃ niyojento –",
  "atk-s0506a:931_0": "195.",
  "atk-s0506a:932_0": "“Caṇḍāli vanda pādāni, gotamassa yasassino;",
  "atk-s0506a:933_0": "Tameva anukampāya, aṭṭhāsi isisattamo.",
  "atk-s0506a:934_0": "196.",
  "atk-s0506a:935_0": "“Abhippasādehi manaṃ, arahantamhi tādini;",
  "atk-s0506a:936_0": "Khippaṃ pañjalikā vanda, parittaṃ tava jīvita”nti. – gāthādvayamāha;",
  "atk-s0506a:937_0": "195.",
  "atk-s0506a:937_1": "Tattha caṇḍālīti jātiāgatena nāmena taṃ ālapati.",
  "atk-s0506a:937_2": "Vandāti abhivādaya.",
  "atk-s0506a:937_3": "Pādānīti sadevakassa lokassa saraṇāni caraṇāni.",
  "atk-s0506a:937_4": "Tameva anukampāyāti tameva anuggaṇhanatthaṃ,",
  "atk-s0506a:937_5": "apāyūpapattito nisedhetvā sagge nibbattāpanatthanti adhippāyo.",
  "atk-s0506a:937_6": "Aṭṭhāsīti nagarampi apavisitvā ṭhito.",
  "atk-s0506a:937_7": "Isisattamoti lokiyasekkhāsekkhapaccekabuddhaisīhi uttamo ukkaṭṭhatamo,",
  "atk-s0506a:937_8": "atha vā buddhaisīnaṃ vipassiādīnaṃ sattamoti isisattamo.",
  "atk-s0506a:938_0": "196.",
  "atk-s0506a:938_1": "Abhippasādehi mananti “sammāsambuddho bhagavā”ti tava cittaṃ pasādehi.",
  "atk-s0506a:938_2": "Arahantamhi tādinīti ārakattā kilesānaṃ,",
  "atk-s0506a:938_3": "tesaṃyeva arīnaṃ hatattā,",
  "atk-s0506a:938_4": "saṃsāracakkassa arānaṃ hatattā,",
  "atk-s0506a:938_5": "paccayānaṃ arahattā,",
  "atk-s0506a:938_6": "pāpakaraṇe rahābhāvā ca arahante,",
  "atk-s0506a:938_7": "iṭṭhādīsu tādibhāvappattiyā tādimhi.",
  "atk-s0506a:938_8": "Khippaṃ pañjalikā vandāti sīghaṃyeva paggahitaañjalikā hutvā vandassu.",
  "atk-s0506a:938_9": "Kasmāti ce?",
  "atk-s0506a:938_10": "Parittaṃ tava jīvitanti,",
  "atk-s0506a:938_11": "idāneva bhijjanasabhāvattā parittaṃ atiittaraṃ.",
  "atk-s0506a:939_0": "Iti thero gāthādvayena bhagavato guṇe pakittento attano ānubhāve ṭhatvā tassā ca khīṇāyukatāvibhāvanena saṃvejento satthu vandanāya niyojesi.",
  "atk-s0506a:939_1": "Sā ca taṃ sutvā saṃvegajātā satthari pasannamānasāva hutvā pañcapatiṭṭhitena vanditvā añjaliṃ katvā namassamānā",
  "atk-s0506a:939_2": "buddhagatāya pītiyā ekaggacittā hutvā aṭṭhāsi.",
  "atk-s0506a:939_3": "Bhagavā “alamettakametissā saggūpapattiyā”ti nagaraṃ pāvisi saddhiṃ bhikkhusaṅghena.",
  "atk-s0506a:939_4": "Atha naṃ ekā bhantā gāvī taruṇavacchā tato eva abhidhāvantī siṅgena paharitvā jīvitā voropesi.",
  "atk-s0506a:939_5": "Taṃ sabbaṃ dassetuṃ saṅgītikārā –",
  "atk-s0506a:940_0": "197.",
  "atk-s0506a:941_0": "“Coditā bhāvitattena, sarīrantimadhārinā;",
  "atk-s0506a:942_0": "Caṇḍālī vandi pādāni, gotamassa yasassino.",
  "atk-s0506a:943_0": "198.",
  "atk-s0506a:944_0": "“Tamenaṃ avadhī gāvī, caṇḍāliṃ pañjaliṃ ṭhitaṃ;",
  "atk-s0506a:945_0": "Namassamānaṃ sambuddhaṃ, andhakāre pabhaṅkara”nti. – gāthādvayamāhaṃsu;",
  "atk-s0506a:946_0": "198.",
  "atk-s0506a:946_1": "Tattha pañjaliṃ ṭhitaṃ namassamānaṃ sambuddhanti gatepi bhagavati buddhārammaṇāya pītiyā samāhitā hutvā",
  "atk-s0506a:946_2": "sammukhā viya añjaliṃ paggayha namassamānaṃ ṭhitaṃ.",
  "atk-s0506a:946_3": "Andhakāreti avijjandhakārena sakalena kilesandhakārena ca andhakāre loke.",
  "atk-s0506a:946_4": "Pabhaṅkaranti ñāṇobhāsakaraṃ.",
  "atk-s0506a:947_0": "Sā ca tato cutā tāvatiṃsesu nibbatti,",
  "atk-s0506a:947_1": "accharānaṃ satasahassaṃ cassā parivāro ahosi.",
  "atk-s0506a:947_2": "Tadaheva ca sā saha vimānena āgantvā vimānato otaritvā āyasmantaṃ mahāmoggallānaṃ upasaṅkamitvā vandi.",
  "atk-s0506a:947_3": "Tamatthaṃ dassetuṃ –",
  "atk-s0506a:948_0": "199.",
  "atk-s0506a:949_0": "“Khīṇāsavaṃ vigatarajaṃ anejaṃ, ekaṃ araññamhi raho nisinnaṃ;",
  "atk-s0506a:950_0": "Deviddhipattā upasaṅkamitvā, vandāmi taṃ vīra mahānubhāva”nti. –",
  "atk-s0506a:951_0": "Devatā āha. Taṃ thero pucchi –",
  "atk-s0506a:952_0": "200.",
  "atk-s0506a:953_0": "“Suvaṇṇavaṇṇā jalitā mahāyasā, vimānamoruyha anekacittā;",
  "atk-s0506a:954_0": "Parivāritā accharāsaṅgaṇena, kā tvaṃ subhe devate vandase mama”nti.",
  "atk-s0506a:955_0": "200.",
  "atk-s0506a:955_1": "Tattha jalitāti attano sarīrappabhāya vatthābharaṇādīnaṃ obhāsena ca jalantī jotentī.",
  "atk-s0506a:955_2": "Mahāyasāti mahāparivārā.",
  "atk-s0506a:955_3": "Vimānamoruyhāti vimānato oruyha.",
  "atk-s0506a:955_4": "Anekacittāti anekavidhacittatāyuttā.",
  "atk-s0506a:955_5": "Subheti subhaguṇe.",
  "atk-s0506a:955_6": "Mamanti maṃ.",
  "atk-s0506a:956_0": "Evaṃ therena pucchitā puna sā –",
  "atk-s0506a:957_0": "201.",
  "atk-s0506a:958_0": "“Ahaṃ bhaddante caṇḍālī, tayā vīrena pesitā;",
  "atk-s0506a:959_0": "Vandiṃ arahato pāde, gotamassa yasassino.",
  "atk-s0506a:960_0": "202.",
  "atk-s0506a:961_0": "“Sāhaṃ vanditvā pādāni, cutā caṇḍālayoniyā;",
  "atk-s0506a:962_0": "Vimānaṃ sabbato bhaddaṃ, upapannamhi nandane.",
  "atk-s0506a:963_0": "203.",
  "atk-s0506a:964_0": "“Accharānaṃ satasahassaṃ, purakkhatvāna tiṭṭhati;",
  "atk-s0506a:965_0": "Tāsāhaṃ pavarā seṭṭhā, vaṇṇena yasasāyunā.",
  "atk-s0506a:966_0": "204.",
  "atk-s0506a:967_0": "“Pahūtakatakalyāṇā, sampajānā paṭissatā;",
  "atk-s0506a:968_0": "Muniṃ kāruṇikaṃ loke, taṃ bhante vanditumāgatā”ti. –",
  "atk-s0506a:969_0": "Catasso gāthāyo āha.",
  "atk-s0506a:970_0": "201- 4.",
  "atk-s0506a:970_1": "Tattha pesitāti “caṇḍāli,",
  "atk-s0506a:970_2": "vanda pādānī”tiādinā vandanāya uyyojitā.",
  "atk-s0506a:970_3": "Yadipi taṃ vandanāmayaṃ puññaṃ pavattikkhaṇavasena parittaṃ,",
  "atk-s0506a:970_4": "khettamahantatāya pana phalamahantatāya ca ativiya mahantamevāti āha “pahūtakatakalyāṇā”ti.",
  "atk-s0506a:970_5": "Tathā buddhārammaṇāya pītiyā pavattikkhaṇe paññāya satiyā ca visadabhāvaṃ sandhāyāha “sampajānā paṭissatā”ti. Puna –",
  "atk-s0506a:971_0": "205.",
  "atk-s0506a:972_0": "“Idaṃ vatvāna caṇḍālī, kataññū katavedinī;",
  "atk-s0506a:973_0": "Vanditvā arahato pāde, tatthevantaradhāyathā”ti. –",
  "atk-s0506a:974_0": "Gāthā saṅgītikārehi ṭhapitā.",
  "atk-s0506a:975_0": "205.",
  "atk-s0506a:975_1": "Tattha caṇḍālīti caṇḍālībhūtapubbāti katvā vuttaṃ,",
  "atk-s0506a:975_2": "devaloke ca idamāciṇṇaṃ,",
  "atk-s0506a:975_3": "yaṃ manussaloke niruḷhasamaññāya vohāro.",
  "atk-s0506a:975_4": "Sesaṃ vuttanayameva.",
  "atk-s0506a:976_0": "Āyasmā pana mahāmoggallāno imaṃ pavattiṃ bhagavato ārocesi.",
  "atk-s0506a:976_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi,",
  "atk-s0506a:976_2": "sā desanā mahājanassa sātthikā ahosīti.",
  "atk-s0506a:977_0": "Caṇḍālivimānavaṇṇanā niṭṭhitā.",
  "atk-s0506a:978_0": "5. Bhadditthivimānavaṇṇanā",
  "atk-s0506a:979_0": "Nīlā pītā ca kāḷā cāti bhadditthivimānaṃ.",
  "atk-s0506a:979_1": "Tassa kā uppatti?",
  "atk-s0506a:979_2": "Bhagavā sāvatthiyaṃ viharati jetavane anāthapiṇḍikassa ārāme.",
  "atk-s0506a:979_3": "Tena ca samayena kimilanagare rohako nāma gahapatiputto ahosi saddho pasanno sīlācārasampanno.",
  "atk-s0506a:979_4": "Tasmiṃyeva ca nagare tena samānamahābhoge kule ekā dārikā ahosi saddhā pasannā pakatiyāpi bhaddatāya bhaddāti nāmena.",
  "atk-s0506a:979_5": "Atha rohakassa mātāpitaro taṃ kumāriṃ vāretvā tādise kāle taṃ ānetvā āvāhavivāhaṃ akaṃsu.",
  "atk-s0506a:979_6": "Te ubhopi samaggavāsaṃ vasanti.",
  "atk-s0506a:979_7": "Sā attano ācārasampattiyā “bhadditthī”ti tasmiṃ nagare pākaṭā paññātā ahosi.",
  "atk-s0506a:980_0": "Tena ca samayena dve aggasāvakā pañcasatapañcasatabhikkhuparivārā janapadacārikaṃ carantā kimilanagaraṃ pāpuṇiṃsu.",
  "atk-s0506a:980_1": "Rohako tesaṃ tattha gatabhāvaṃ ñatvā somanassajāto there upasaṅkamitvā vanditvā svātanāya nimantetvā",
  "atk-s0506a:980_2": "dutiyadivase paṇītena khādanīyena bhojanīyena saparivāre te santappetvā saputtadāro tehi desitaṃ dhammadesanaṃ",
  "atk-s0506a:980_3": "sutvā tesaṃ ovāde patiṭṭhahanto saraṇāni gaṇhi,",
  "atk-s0506a:980_4": "pañca sīlāni samādiyi.",
  "atk-s0506a:980_5": "Bhariyā panassa aṭṭhamīcātuddasīpannarasīpāṭihāriyapakkhesu uposathaṃ upavasi,",
  "atk-s0506a:980_6": "visesato sīlācārasampannā ahosi devatāhi ca anukampitā.",
  "atk-s0506a:980_7": "Tāya eva ca devatānukampāya attano upari patitaṃ micchāpavādaṃ niraṃkatvā suvisuddhasīlācāratāya ativiya loke patthaṭayasā ahosi.",
  "atk-s0506a:981_0": "Sā hi sayaṃ kimilanagare ṭhitā attano sāmikassa vaṇijjāvasena takkasilāyaṃ vasantassa,",
  "atk-s0506a:981_1": "ussavadivase sahāyehi ussāhitassa nakkhattakīḷācitte uppanne gharadevatāya attano dibbānubhāvena taṃ",
  "atk-s0506a:981_2": "tattha netvā sāmikena saha yojitā teneva samāgamena patiṭṭhitagabbhā hutvā devatāya kimilanagaraṃ paṭinītā,",
  "atk-s0506a:981_3": "anukkamena gabbhinibhāve pākaṭe jāte sassuādīhi “aticārinī”ti āsaṅkitā,",
  "atk-s0506a:981_4": "tāya eva devatāya attano ānubhāvena gaṅgāmahoghe kimilanagaraṃ ottharante viya upaṭṭhāpite attano patibbatābhāvasaṃsūcakena",
  "atk-s0506a:981_5": "saccādhiṭṭhānapubbakena sapathena vātavegasamuṭṭhitavīcijālaṃ gaṅgāmahoghaṃ attano upari āpatitaṃ āyassañca",
  "atk-s0506a:981_6": "nivattetvā,",
  "atk-s0506a:981_7": "sāmikena samāgatāpi tena pubbe sassuādīhi viya āsaṅkitā takkasilāyaṃ tena dinnaṃ nāmamudditaṃ saññāṇañca appentī,",
  "atk-s0506a:981_8": "taṃ āsaṅkaṃ niraṃkatvā bhattuno ñātijanassa ca mahājanassa ca sambhāvanīyā jātā.",
  "atk-s0506a:981_9": "Tena vuttaṃ “suvisuddhasīlācāratāya ativiya loke patthaṭayasā ahosī”ti.",
  "atk-s0506a:982_0": "Sā aparena samayena kālaṃ katvā tāvatiṃsabhavane uppannā.",
  "atk-s0506a:982_1": "Atha bhagavati sāvatthito tāvatiṃsabhavanaṃ gantvā pāricchattakamūle paṇḍukambalasilāyaṃ nisinne,",
  "atk-s0506a:982_2": "devaparisāya ca bhagavantaṃ upasaṅkamitvā vanditvā ekamantaṃ nisinnāya bhadditthīpi upasaṅkamitvā vanditvā ekamantaṃ aṭṭhāsi.",
  "atk-s0506a:982_3": "Atha bhagavā dasasahassilokadhātūsu sannipatitāya devabrahmaparisāya majjhe tāya devatāya katapuññakammaṃ pucchanto –",
  "atk-s0506a:983_0": "206.",
  "atk-s0506a:984_0": "“Nīlā pītā ca kāḷā ca, mañjiṭṭhā atha lohitā;",
  "atk-s0506a:985_0": "Uccāvacānaṃ vaṇṇānaṃ, kiñjakkhaparivāritā.",
  "atk-s0506a:986_0": "207.",
  "atk-s0506a:987_0": "“Mandāravānaṃ pupphānaṃ, mālaṃ dhāresi muddhani;",
  "atk-s0506a:988_0": "Nayime aññesu kāyesa, rukkhā santi sumedhase.",
  "atk-s0506a:989_0": "208.",
  "atk-s0506a:990_0": "“Kena kāyaṃ upapannā, tāvatiṃsaṃ yasassinī;",
  "atk-s0506a:991_0": "Devate pucchitācikkha, kissa kammassidaṃ phala”nti. – āha;",
  "atk-s0506a:992_0": "206- 7.",
  "atk-s0506a:992_1": "Tattha nīlā pītā ca kāḷā ca,",
  "atk-s0506a:992_2": "mañjiṭṭhā atha lohitāti ettha ca-",
  "atk-s0506a:992_3": "saddo vuttatthasamuccayo,",
  "atk-s0506a:992_4": "so nīlā ca pītā cātiādinā paccekaṃ yojetabbo.",
  "atk-s0506a:992_5": "Athāti aññatthe nipāto.",
  "atk-s0506a:992_6": "Tena odātādike avuttavaṇṇe saṅgaṇhāti. Iti-",
  "atk-s0506a:992_7": "saddo luttaniddiṭṭho veditabbo. Ca-",
  "atk-s0506a:992_8": "saddo vā avuttatthasamuccayo.",
  "atk-s0506a:992_9": "Athāti iti-",
  "atk-s0506a:992_10": "saddatthe nipāto.",
  "atk-s0506a:992_11": "Uccāvacānaṃ vaṇṇānanti ettha uccāvacānanti vibhattiyā alopo daṭṭhabbo,",
  "atk-s0506a:992_12": "uccāvacavaṇṇānaṃ nānāvidhavaṇṇānanti attho.",
  "atk-s0506a:992_13": "Vaṇṇānanti vā vaṇṇavantānaṃ.",
  "atk-s0506a:992_14": "Kiñjakkhaparivāritāti kiñjakkhehi parivāritānaṃ.",
  "atk-s0506a:992_15": "Sāmiatthe hi etaṃ paccattavacanaṃ.",
  "atk-s0506a:992_16": "Idaṃ vuttaṃ hoti –",
  "atk-s0506a:992_17": "nīlā ca pītā ca kāḷā ca mañjiṭṭhā ca lohitā ca atha aññe odātādayo cāti imesaṃ vasena uccāvacavaṇṇānaṃ",
  "atk-s0506a:992_18": "tathābhūtehiyeva kiñjakkhehi kesarehi parivāritānaṃ vicittasaṇṭhānāditāya vā uccāvacānaṃ yathāvuttavaṇṇavantānaṃ",
  "atk-s0506a:992_19": "mandāravarukkhasambhūtatāya mandāravānaṃ pupphānaṃ mālaṃ tehi kataṃ mālāguṇaṃ tvaṃ devate attano sīse",
  "atk-s0506a:992_20": "dhāresi piḷandhasīti.",
  "atk-s0506a:993_0": "Yato rukkhato tāni pupphāni,",
  "atk-s0506a:993_1": "tesaṃ visesavaṇṇatāya anaññasādhāraṇataṃ dassetuṃ “nayime aññesu kāyesu,",
  "atk-s0506a:993_2": "rukkhā santi sumedhase”ti vuttaṃ.",
  "atk-s0506a:993_3": "Tattha imeti yathāvuttavaṇṇasaṇṭhānādiyuttā pupphavanto rukkhā na santīti yojanā.",
  "atk-s0506a:993_4": "Kāyesūti devanikāyesu.",
  "atk-s0506a:993_5": "Sumedhaseti sundarapaññe.",
  "atk-s0506a:994_0": "Tattha nīlāti indanīlamahānīlādimaṇiratanānaṃ vasena nīlobhāsā.",
  "atk-s0506a:994_1": "Pītāti puppharāgakakketanapulakādimaṇiratanānañceva siṅgīsuvaṇṇassa ca vasena pītobhāsā.",
  "atk-s0506a:994_2": "Kāḷāti asmakaupalakādimaṇiratanānaṃ vasena kaṇhobhāsā.",
  "atk-s0506a:994_3": "Mañjiṭṭhāti jotirasagomuttakagomedakādimaṇiratanānaṃ vasena mañjiṭṭhobhāsā.",
  "atk-s0506a:994_4": "Lohitāti padumarāgalohitaṅkapavāḷaratanādīnaṃ vasena lohitobhāsā.",
  "atk-s0506a:994_5": "Keci pana nīlādipadāni “rukkhā”ti iminā “nīlā rukkhā”tiādinā yojetvā vadanti.",
  "atk-s0506a:994_6": "Rukkhāpi hi nīlādivaṇṇehi pupphehi sañchannattā nīlādiyogato nīlādivohāraṃ labhantīti tehi “nīlā…pe…",
  "atk-s0506a:994_7": "lohitā…pe…",
  "atk-s0506a:994_8": "nayime aññesu kāyesu rukkhā santi sumedhaseti,",
  "atk-s0506a:994_9": "yato tvaṃ uccāvacānaṃ vaṇṇānaṃ kiñjakkhaparivāritānaṃ mandāravānaṃ pupphānaṃ mālaṃ dhāresī”ti yojanā kātabbā.",
  "atk-s0506a:994_10": "Tattha yathādiṭṭhe vaṇṇavisesayutte pupphe kittetvā tesaṃ asādhāraṇabhāvadassanena rukkhānaṃ āvenikabhāvadassanaṃ paṭhamanayo,",
  "atk-s0506a:994_11": "rukkhānaṃ asādhāraṇabhāvadassanena pupphānaṃ āvenikabhāvadassanaṃ dutiyanayo.",
  "atk-s0506a:994_12": "Paṭhamanaye vaṇṇādayo sarūpena gahitā,",
  "atk-s0506a:994_13": "dutiyanaye nissayamukhenāti ayametesaṃ viseso.",
  "atk-s0506a:995_0": "208.",
  "atk-s0506a:995_1": "Kenāti kena puññakammena,",
  "atk-s0506a:995_2": "kāyaṃ tāvatiṃsanti yojanā.",
  "atk-s0506a:995_3": "Pucchitācikkhāti pucchitā tvaṃ ācikkha kathehi.",
  "atk-s0506a:996_0": "Evaṃ bhagavatā pucchitā sā devatā imāhi gāthāhi byākāsi –",
  "atk-s0506a:997_0": "209.",
  "atk-s0506a:998_0": "“Bhadditthikāti maṃ aññaṃsu, kimilāyaṃ upāsikā;",
  "atk-s0506a:999_0": "Saddhā sīlena sampannā, saṃvibhāgaratā sadā.",
  "atk-s0506a:1000_0": "210.",
  "atk-s0506a:1001_0": "“Acchādanañca bhattañca, senāsanaṃ padīpiyaṃ;",
  "atk-s0506a:1002_0": "Adāsiṃ ujubhūtesu, vippasannena cetasā.",
  "atk-s0506a:1003_0": "211.",
  "atk-s0506a:1004_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:1005_0": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:1006_0": "212.",
  "atk-s0506a:1007_0": "“Uposathaṃ upavasissaṃ, sadā sīlesu saṃvutā;",
  "atk-s0506a:1008_0": "Saññamā saṃvibhāgā ca, vimānaṃ āvasāmahaṃ.",
  "atk-s0506a:1009_0": "213.",
  "atk-s0506a:1010_0": "“Pāṇātipātā viratā, musāvādā ca saññatā;",
  "atk-s0506a:1011_0": "Theyyā ca aticārā ca, majjapānā ca ārakā.",
  "atk-s0506a:1012_0": "214.",
  "atk-s0506a:1013_0": "“Pañcasikkhāpade ratā, ariyasaccāna kovidā;",
  "atk-s0506a:1014_0": "Upāsikā cakkhumato, appamādavihārinī;",
  "atk-s0506a:1015_0": "Katāvāsā katakusalā tato cutā, sayaṃpabhā anuvicarāmi nandanaṃ.",
  "atk-s0506a:1016_0": "215.",
  "atk-s0506a:1017_0": "“Bhikkhū cāhaṃ paramahitānukampake, abhojayiṃ tapassiyugaṃ mahāmuniṃ;",
  "atk-s0506a:1018_0": "Katāvāsā katakusalā tato cutā, sayaṃpabhā anuvicarāmi nandanaṃ.",
  "atk-s0506a:1019_0": "216.",
  "atk-s0506a:1020_0": "“Aṭṭhaṅgikaṃ aparimitaṃ sukhāvahaṃ, uposathaṃ satatamupāvasiṃ ahaṃ;",
  "atk-s0506a:1021_0": "Katāvāsā katakusalā tato cutā, sayaṃpabhā anuvicarāmi nandana”nti.",
  "atk-s0506a:1022_0": "209- 214.",
  "atk-s0506a:1022_1": "Tattha bhadditthikāti maṃ aññaṃsu,",
  "atk-s0506a:1022_2": "kimilāyaṃ upāsikāti ācārasampattiyā saccakiriyāya ubbattamānamahoghanivattanena akhaṇḍasīlāti sañjātanicchayā bhaddā sundarā ayaṃ itthī,",
  "atk-s0506a:1022_3": "tasmā “bhadditthikā upāsikā”ti ca maṃ kimilanagaravāsino jāniṃsu.",
  "atk-s0506a:1022_4": "Saddhā sīlena sampannātiādi heṭṭhā vuttanayattā uttānatthameva.",
  "atk-s0506a:1023_0": "Apica “saddhā”ti iminā saddhādhanaṃ,",
  "atk-s0506a:1023_1": "“saṃvibhāgaratā,",
  "atk-s0506a:1023_2": "acchādanañca bhattañca,",
  "atk-s0506a:1023_3": "senāsanaṃ padīpiyaṃ.",
  "atk-s0506a:1023_4": "Adāsiṃ ujubhūtesu,",
  "atk-s0506a:1023_5": "vippasannena cetasā”ti iminā cāgadhanaṃ,",
  "atk-s0506a:1023_6": "“sīlena sampannā,",
  "atk-s0506a:1023_7": "catuddasiṃ pañcadasiṃ…pe…",
  "atk-s0506a:1023_8": "pañcasikkhāpade ratā”ti iminā sīladhanaṃ hiridhanaṃ ottappadhanañca,",
  "atk-s0506a:1023_9": "“ariyasaccāna kovidā”ti iminā sutadhanaṃ paññādhanañca dassitanti sā attano sattavidhaariyadhanapaṭilābhaṃ.",
  "atk-s0506a:1023_10": "“Upāsikā cakkhumato…pe…",
  "atk-s0506a:1023_11": "anuvicarāmi nandana”nti iminā tassa diṭṭhadhammikaṃ samparāyikañca ānisaṃsaṃ vibhāveti.",
  "atk-s0506a:1023_12": "Tattha katāvāsāti nipphāditasucaritāvāsā.",
  "atk-s0506a:1023_13": "Sucaritakammañhi tadatte āyatiñca sukhāvāsahetutāya “sukhavihārassa āvāso”ti vuccati.",
  "atk-s0506a:1023_14": "Tenāha “katakusalā”ti.",
  "atk-s0506a:1024_0": "215.",
  "atk-s0506a:1024_1": "Pubbe anāmasitakhettavisesaṃ attano dānamayaṃ puññaṃ vatvā idāni tassa āyatanagatataṃ dassetuṃ “bhikkhū cā”tiādi vuttaṃ.",
  "atk-s0506a:1024_2": "Tattha bhikkhūti anavasesabhinnakilesatāya bhikkhū.",
  "atk-s0506a:1024_3": "Paramahitānukampaketi paramaṃ ativiya diṭṭhadhammikādinā hitena anuggāhake.",
  "atk-s0506a:1024_4": "Abhojayinti paṇītena bhojanena bhojesiṃ.",
  "atk-s0506a:1024_5": "Tapassiyuganti uttamena tapasā sabbakilesamalaṃ tāpetvā samucchinditvā ṭhitattā tapassibhūtaṃ yugaṃ.",
  "atk-s0506a:1024_6": "Mahāmuninti tato eva mahāisibhūtaṃ,",
  "atk-s0506a:1024_7": "mahato vā attano visayassa mahanteneva ñāṇena munanato paricchindanato mahāmuniṃ.",
  "atk-s0506a:1024_8": "Sabbametaṃ dve aggasāvake sandhāya vadati.",
  "atk-s0506a:1025_0": "216.",
  "atk-s0506a:1025_1": "Aparimitaṃ sukhāvahanti anunāsikalopaṃ akatvā vuttaṃ.",
  "atk-s0506a:1025_2": "“Yāvañcidaṃ,",
  "atk-s0506a:1025_3": "bhikkhave,",
  "atk-s0506a:1025_4": "na sukaraṃ akkhānena pāpuṇituṃ yāva sukhā saggā”ti vacanato bhagavatopi vacanapathātītaparimāṇarahitasukhanibbattakaṃ",
  "atk-s0506a:1025_5": "attano vā ānubhāvena aparimitasukhāvahaṃ sukhassa āvahanakaṃ.",
  "atk-s0506a:1025_6": "Satatanti sabbakālaṃ.",
  "atk-s0506a:1025_7": "Taṃ taṃ uposatharakkhaṇadivasaṃ ahāpetvā,",
  "atk-s0506a:1025_8": "taṃ taṃ vā uposatharakkhaṇadivasaṃ akhaṇḍaṃ katvā paripuṇṇaṃ katvā satataṃ vā sabbakālaṃ sukhāvahanti yojanā.",
  "atk-s0506a:1025_9": "Sesaṃ heṭṭhā vuttanayameva.",
  "atk-s0506a:1026_0": "Atha bhagavā mātudevaputtappamukhānaṃ dasasahassilokadhātuvāsīnaṃ devabrahmasaṅghānaṃ tayo māse abhidhammapiṭakaṃ",
  "atk-s0506a:1026_1": "desetvā manussalokaṃ āgantvā bhadditthivimānaṃ bhikkhūnaṃ desesi.",
  "atk-s0506a:1026_2": "Sā desanā sampattaparisāya sātthikā ahosīti.",
  "atk-s0506a:1027_0": "Bhadditthivimānavaṇṇanā niṭṭhitā.",
  "atk-s0506a:1028_0": "6. Soṇadinnāvimānavaṇṇanā",
  "atk-s0506a:1029_0": "Abhikkantena vaṇṇenāti soṇadinnāvimānaṃ.",
  "atk-s0506a:1029_1": "Tassa kā uppatti?",
  "atk-s0506a:1029_2": "Bhagavā sāvatthiyaṃ viharati jetavane.",
  "atk-s0506a:1029_3": "Tena ca samayena nāḷandāyaṃ soṇadinnā nāma ekā upāsikā saddhā pasannā bhikkhūnaṃ catūhi paccayehi sakkaccaṃ",
  "atk-s0506a:1029_4": "upaṭṭhahantī suvisuddhaniccasīlā aṭṭhaṅgasamannāgataṃ uposathampi upavasati.",
  "atk-s0506a:1029_5": "Sā dhammasavanasappāyaṃ paṭilabhitvā upanissayasampannatāya catusaccakammaṭṭhānaṃ paribrūhantī sotāpannā ahosi.",
  "atk-s0506a:1029_6": "Atha aññatarena rogena phuṭṭhā kālaṃ katvā tāvatiṃsesu uppajji.",
  "atk-s0506a:1029_7": "Taṃ āyasmā mahāmoggallāno –",
  "atk-s0506a:1030_0": "217.",
  "atk-s0506a:1031_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:1032_0": "Obhāsentī disā sabbā, osadhī viya tārakā.",
  "atk-s0506a:1033_0": "218.",
  "atk-s0506a:1034_0": "“Kena tetādiso vaṇṇo, kena te idha mijjhati;",
  "atk-s0506a:1035_0": "Uppajjanti ca te bhogā, ye keci manaso piyā.",
  "atk-s0506a:1036_0": "219.",
  "atk-s0506a:1037_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:1038_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:1039_0": "Imāhi tīhi gāthāhi paṭipucchi.",
  "atk-s0506a:1040_0": "220.",
  "atk-s0506a:1041_0": "“Sā devatā attamanā, moggallānena pucchitā;",
  "atk-s0506a:1042_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:1043_0": "221-226.",
  "atk-s0506a:1044_0": "“Soṇadinnāti maṃ aññaṃsu…pe… gotamassa yasassino.",
  "atk-s0506a:1045_0": "227.",
  "atk-s0506a:1046_0": "“Tena metādiso vaṇṇo…pe… vaṇṇo ca me sabbadisā pabhāsatī”ti. –",
  "atk-s0506a:1047_0": "Devatā byākāsi. Taṃ sabbaṃ heṭṭhā vuttanayameva.",
  "atk-s0506a:1048_0": "Soṇadinnāvimānavaṇṇanā niṭṭhitā.",
  "atk-s0506a:1049_0": "7.Uposathāvimānavaṇṇanā",
  "atk-s0506a:1050_0": "Abhikkantena vaṇṇenāti uposathāvimānaṃ.",
  "atk-s0506a:1050_1": "Idha aṭṭhuppattiyaṃ sākete uposathā nāma ekā upāsikāti ayameva viseso,",
  "atk-s0506a:1050_2": "sesaṃ anantaravimānasadisaṃ.",
  "atk-s0506a:1050_3": "Tena vuttaṃ –",
  "atk-s0506a:1051_0": "229-231.",
  "atk-s0506a:1052_0": "“Abhikkantena vaṇṇena…pe…",
  "atk-s0506a:1053_0": "Vaṇṇo ca te sabbadisā pabhāsatī”ti.",
  "atk-s0506a:1054_0": "232.",
  "atk-s0506a:1055_0": "“Sā devatā attamanā…pe… yassa kammassidaṃ phalaṃ”.",
  "atk-s0506a:1056_0": "233-238.",
  "atk-s0506a:1057_0": "“Uposathāti maṃ aññaṃsu, sāketāyaṃ upāsikā…pe…",
  "atk-s0506a:1058_0": "Upāsikā cakkhumato, gotamassa yasassino.",
  "atk-s0506a:1059_0": "239.",
  "atk-s0506a:1060_0": "“Tena metādiso vaṇṇo…pe…",
  "atk-s0506a:1061_0": "Vaṇṇo ca me sabbadisā pabhāsatī”ti. –",
  "atk-s0506a:1062_0": "Devatā byākāsi. Puna attano ekaṃ dosaṃ dassentī –",
  "atk-s0506a:1063_0": "241.",
  "atk-s0506a:1064_0": "“Abhikkhaṇaṃ nandanaṃ sutvā, chando me udapajjatha;",
  "atk-s0506a:1065_0": "Tattha cittaṃ paṇidhāya, upapannāmhi nandanaṃ.",
  "atk-s0506a:1066_0": "242.",
  "atk-s0506a:1067_0": "“Nākāsiṃ satthu vacanaṃ, buddhassādiccabandhuno;",
  "atk-s0506a:1068_0": "Hīne cittaṃ paṇidhāya, sāmhi pacchānutāpinī”ti. – dve gāthā abhāsi;",
  "atk-s0506a:1069_0": "233.",
  "atk-s0506a:1069_1": "Tattha uposathāti maṃ aññaṃsūti “uposathā”ti iminā nāmena maṃ manussā jāniṃsu.",
  "atk-s0506a:1069_2": "Sāketāyanti sāketanagare.",
  "atk-s0506a:1070_0": "241.",
  "atk-s0506a:1070_1": "Abhikkhaṇanti abhiṇhaṃ.",
  "atk-s0506a:1070_2": "Nandanaṃ sutvāti “tāvatiṃsabhavane nandanavanaṃ nāma edisañca edisañcā”ti tattha nānāvidhaṃ dibbasampattiṃ sutvā.",
  "atk-s0506a:1070_3": "Chandoti tannibbattakapuññakammassa kāraṇabhūto kusalacchando,",
  "atk-s0506a:1070_4": "tatrūpapattiyā patthanābhūto taṇhāchando vā.",
  "atk-s0506a:1070_5": "Udapajjathāti uppajjittha.",
  "atk-s0506a:1070_6": "Tatthāti tāvatiṃsabhavane,",
  "atk-s0506a:1070_7": "nandanāpadesenapi hi taṃ devalokaṃ vadati.",
  "atk-s0506a:1070_8": "Upapannāmhīti uppannā nibbattā amhi.",
  "atk-s0506a:1071_0": "242.",
  "atk-s0506a:1071_1": "Nākāsiṃ satthu vacananti “nāhaṃ,",
  "atk-s0506a:1071_2": "bhikkhave,",
  "atk-s0506a:1071_3": "appamattakampi bhavaṃ vaṇṇemī”tiādinā satthārā vuttavacanaṃ na kariṃ,",
  "atk-s0506a:1071_4": "bhavesu chandarāgaṃ na pajahinti attho.",
  "atk-s0506a:1071_5": "Ādicco gotamagotto,",
  "atk-s0506a:1071_6": "bhagavāpi gotamagottoti sagottatāya vuttaṃ “buddhassādiccabandhuno”ti.",
  "atk-s0506a:1071_7": "Atha vā ādiccassa bandhu ādiccabandhu, bhagavā.",
  "atk-s0506a:1071_8": "Taṃ paṭicca tassa ariyāya jātiyā jātattā ādicco vā bandhu etassa orasaputtabhāvatoti ādiccabandhu, bhagavā.",
  "atk-s0506a:1071_9": "Tathā hi vuttaṃ –",
  "atk-s0506a:1072_0": "“Yo andhakāre tamasī pabhaṅkaro, verocano maṇḍalī uggatejo;",
  "atk-s0506a:1073_0": "Mā rāhu gilī caramantalikkhe, pajaṃ mamaṃ rāhu pamuñca sūriya”nti. ;",
  "atk-s0506a:1074_0": "Hīneti lāmake. Attano bhavābhiratiṃ sandhāya vadati. Sāmhīti sā amhi.",
  "atk-s0506a:1075_0": "Evaṃ tāya devatāya bhavābhiratinimitte uppannavippaṭisāre pavedite thero bhavassa paricchinnāyubhāvavibhāvanamukhena",
  "atk-s0506a:1075_1": "āyatiṃ manussattabhāve ṭhatvā vaṭṭadukkhassa samatikkamo kātuṃ sukaro,",
  "atk-s0506a:1075_2": "sabbaso khīṇāsavabhāvo nāma mahānisaṃsoti ca samassāsetuṃ –",
  "atk-s0506a:1076_0": "243.",
  "atk-s0506a:1077_0": "“Kīva ciraṃ vimānamhi, idha vacchasuposathe;",
  "atk-s0506a:1078_0": "Devate pucchitācikkha, yadi jānāsi āyuno”ti. –",
  "atk-s0506a:1079_0": "Gāthamāha. Puna sā –",
  "atk-s0506a:1080_0": "244.",
  "atk-s0506a:1081_0": "“Saṭṭhi vassasahassāni, tisso ca vassakoṭiyo;",
  "atk-s0506a:1082_0": "Idha ṭhatvā mahāmuni, ito cutā gamissāmi;",
  "atk-s0506a:1083_0": "Manussānaṃ sahabyata”nti. – āha;",
  "atk-s0506a:1084_0": "Puna thero –",
  "atk-s0506a:1085_0": "245.",
  "atk-s0506a:1086_0": "“Mā tvaṃ uposathe bhāyi, sambuddhenāsi byākatā;",
  "atk-s0506a:1087_0": "Sotāpannā visesayi, pahīnā tava duggatī”ti. –",
  "atk-s0506a:1088_0": "Imāya gāthāya samuttejesi.",
  "atk-s0506a:1089_0": "243- 4.",
  "atk-s0506a:1089_1": "Tattha kīva ciranti kittakaṃ addhānaṃ.",
  "atk-s0506a:1089_2": "Idhāti imasmiṃ devaloke,",
  "atk-s0506a:1089_3": "idha vā vimānasmiṃ.",
  "atk-s0506a:1089_4": "Āyu noti āyu,",
  "atk-s0506a:1089_5": "noti nipātamattaṃ.",
  "atk-s0506a:1089_6": "Āyuno vā cirācirabhāvaṃ,",
  "atk-s0506a:1089_7": "atha vā yadi jānāsi āyunoti attho.",
  "atk-s0506a:1089_8": "Mahāmunīti theraṃ ālapati.",
  "atk-s0506a:1090_0": "245.",
  "atk-s0506a:1090_1": "Mā tvaṃ uposathe bhāyīti bhadde uposathe tvaṃ mā bhāyi. Kasmā?",
  "atk-s0506a:1090_2": "Yasmā sambuddhenāsi byākatā. Kinti?",
  "atk-s0506a:1090_3": "Sotāpannā visesayīti.",
  "atk-s0506a:1090_4": "Maggaphalasaññitaṃ visesaṃ yātā adhigatā,",
  "atk-s0506a:1090_5": "tasmā pahīnā tava sabbāpi duggatīti imampi visesaṃ yātāti visesayi.",
  "atk-s0506a:1090_6": "Sesaṃ vuttanayameva.",
  "atk-s0506a:1091_0": "Uposathāvimānavaṇṇanā niṭṭhitā.",
  "atk-s0506a:1092_0": "8-9. Niddā-suniddāvimānavaṇṇanā",
  "atk-s0506a:1093_0": "Aṭṭhamanavamavimānāni rājagahanidānāni.",
  "atk-s0506a:1093_1": "Aṭṭhuppattiyaṃ yathākkamaṃ “niddā nāma upāsikā…pe…",
  "atk-s0506a:1093_2": "gotamassa yasassino.",
  "atk-s0506a:1093_3": "Tena metādiso vaṇṇo…pe…",
  "atk-s0506a:1093_4": "suniddā nāma upāsikā”ti vattabbaṃ.",
  "atk-s0506a:1093_5": "Sesaṃ vuttanayameva.",
  "atk-s0506a:1093_6": "Gāthāsupi apubbaṃ natthi.",
  "atk-s0506a:1093_7": "Tathā hi ekaccesu potthakesu pāḷi peyyālavasena ṭhapitāti.",
  "atk-s0506a:1093_8": "Tena vuttaṃ –",
  "atk-s0506a:1094_0": "246.",
  "atk-s0506a:1095_0": "“Abhikkantena vaṇṇena…pe…",
  "atk-s0506a:1096_0": "Vaṇṇo ca te sabbadisā pabhāsatī”ti.",
  "atk-s0506a:1097_0": "247.",
  "atk-s0506a:1098_0": "“Sā devatā attamanā…pe… yassa kammassidaṃ phalaṃ”.",
  "atk-s0506a:1099_0": "248.",
  "atk-s0506a:1100_0": "“Niddāti mamaṃ aññaṃsu, rājagahasmiṃ upāsikā…pe…",
  "atk-s0506a:1101_0": "Gotamassa yasassino.",
  "atk-s0506a:1102_0": "256.",
  "atk-s0506a:1103_0": "“Tena metādiso vaṇṇo…pe…vaṇṇo ca me sabbadisā pabhāsatī”ti.",
  "atk-s0506a:1104_0": "258.",
  "atk-s0506a:1105_0": "“Abhikkantena vaṇṇena…pe… sabbadisā pabhāsatī”ti.",
  "atk-s0506a:1106_0": "261.",
  "atk-s0506a:1107_0": "“Sā devatā attamanā…pe….",
  "atk-s0506a:1108_0": "262.",
  "atk-s0506a:1109_0": "“Suniddāti maṃ aññaṃsu, rājagahasmiṃ upāsikā…pe…",
  "atk-s0506a:1110_0": "Gotamassa yasassino.",
  "atk-s0506a:1111_0": "268.",
  "atk-s0506a:1112_0": "“Tena metādiso vaṇṇo…pe…",
  "atk-s0506a:1113_0": "Vaṇṇo ca me sabbadisā pabhāsatī”ti.",
  "atk-s0506a:1114_0": "Niddā-suniddāvimānavaṇṇanā niṭṭhitā.",
  "atk-s0506a:1115_0": "10. Paṭhamabhikkhādāyikāvimānavaṇṇanā",
  "atk-s0506a:1116_0": "Abhikkantena vaṇṇenāti bhikkhādāyikāvimānaṃ.",
  "atk-s0506a:1116_1": "Tassa kā uppatti?",
  "atk-s0506a:1116_2": "Bhagavā sāvatthiyaṃ viharati jetavane.",
  "atk-s0506a:1116_3": "Tena ca samayena uttaramadhurāyaṃ aññatarā itthī khīṇāyukā hoti apāye uppajjanārahā.",
  "atk-s0506a:1116_4": "Bhagavā paccūsavelāyaṃ mahākaruṇāsamāpattito vuṭṭhāya lokaṃ volokento taṃ itthiṃ apāye uppajjanārahaṃ",
  "atk-s0506a:1116_5": "disvā mahākaruṇāya sañcoditamānaso taṃ sugatiyaṃ patiṭṭhāpetukāmo eko adutiyo madhuraṃ agamāsi.",
  "atk-s0506a:1116_6": "Gantvā pubbaṇhasamayaṃ nivāsetvā pattacīvaraṃ ādāya bahinagaraṃ piṇḍāya pāvisi.",
  "atk-s0506a:1116_7": "Tena samayena sā itthī gehe āhāraṃ sampādetvā ekamante paṭisāmetvā ghaṭaṃ gahetvā udakatitthaṃ gantvā",
  "atk-s0506a:1116_8": "nhāyitvā ghaṭena udakaṃ gahetvā attano gehaṃ gacchantī antarāmagge bhagavantaṃ passitvā “api, bhante,",
  "atk-s0506a:1116_9": "piṇḍo laddho”ti vatvā “labhissāmī”ti ca bhagavatā vutte aladdhabhāvaṃ ñatvā ghaṭaṃ ṭhapetvā bhagavantaṃ upasaṅkamitvā vanditvā “ahaṃ, bhante,",
  "atk-s0506a:1116_10": "piṇḍapātaṃ dassāmi,",
  "atk-s0506a:1116_11": "adhivāsethā”ti āha.",
  "atk-s0506a:1116_12": "Adhivāsesi bhagavā tuṇhībhāvena.",
  "atk-s0506a:1116_13": "Sā bhagavato adhivāsanaṃ viditvā paṭhamataraṃ gantvā sittasammaṭṭhe padese āsanaṃ paññāpetvā bhagavato pavesanaṃ udikkhamānā aṭṭhāsi.",
  "atk-s0506a:1116_14": "Bhagavā gehaṃ pavisitvā paññatte āsane nisīdi.",
  "atk-s0506a:1116_15": "Atha sā bhagavantaṃ bhojesi.",
  "atk-s0506a:1116_16": "Bhagavā katabhattakicco onītapattapāṇī tassā anumodanaṃ katvā pakkāmi.",
  "atk-s0506a:1116_17": "Sā anumodanaṃ sutvā anappakaṃ pītisomanassaṃ paṭisaṃvedentī yāva cakkhupathasamatikkamā buddhārammaṇaṃ pītiṃ avijahantī namassamānā aṭṭhāsi.",
  "atk-s0506a:1116_18": "Sā katipayadivasātikkameneva kālaṃ katvā tāvatiṃsabhavane nibbatti,",
  "atk-s0506a:1116_19": "accharāsahassañcassā parivāro ahosi.",
  "atk-s0506a:1116_20": "Taṃ āyasmā mahāmoggallāno –",
  "atk-s0506a:1117_0": "270.",
  "atk-s0506a:1118_0": "“Abhikkantena vaṇṇena…pe… osadhī viya tārakā.",
  "atk-s0506a:1119_0": "271.",
  "atk-s0506a:1120_0": "“Kena tetādiso vaṇṇo…pe…",
  "atk-s0506a:1121_0": "Vaṇṇo ca te sabbadisā pabhāsatī”ti. – gāthāhi pucchi;",
  "atk-s0506a:1122_0": "273.",
  "atk-s0506a:1123_0": "“Sā devatā attamanā…pe… yassa kammassidaṃ phalaṃ”.",
  "atk-s0506a:1124_0": "274.",
  "atk-s0506a:1125_0": "“Ahaṃ manussesu manussabhūtā,",
  "atk-s0506a:1126_0": "Purimāya jātiyā manussaloke.",
  "atk-s0506a:1127_0": "275.",
  "atk-s0506a:1128_0": "“Addasaṃ virajaṃ buddhaṃ, vippasannamanāvilaṃ;",
  "atk-s0506a:1129_0": "Tassa adāsahaṃ bhikkhaṃ, pasannā sehi pāṇibhi.",
  "atk-s0506a:1130_0": "276.",
  "atk-s0506a:1131_0": "“Tena metādiso vaṇṇo…pe…",
  "atk-s0506a:1132_0": "Vaṇṇo ca me sabbadisā pabhāsatī”ti. –",
  "atk-s0506a:1133_0": "Devatā byākāsi. Sesaṃ sabbaṃ heṭṭhā vuttanayattā uttānatthameva.",
  "atk-s0506a:1134_0": "Paṭhamabhikkhādāyikāvimānavaṇṇanā niṭṭhitā.",
  "atk-s0506a:1135_0": "11. Dutiyabhikkhādāyikāvimānavaṇṇanā",
  "atk-s0506a:1136_0": "Abhikkantena vaṇṇenāti dutiyabhikkhādāyikāvimānaṃ.",
  "atk-s0506a:1136_1": "Tassa kā uppatti?",
  "atk-s0506a:1136_2": "Bhagavā rājagahe viharati.",
  "atk-s0506a:1136_3": "Tattha aññatarā itthī saddhā pasannā aññataraṃ khīṇāsavattheraṃ piṇḍāya carantaṃ disvā attano gehaṃ pavesetvā bhojanaṃ adāsi.",
  "atk-s0506a:1136_4": "Sā aparena samayena kālaṃ katvā tāvatiṃsabhavane nibbatti.",
  "atk-s0506a:1136_5": "Sesaṃ anantaravimānasadisameva.",
  "atk-s0506a:1137_0": "278.",
  "atk-s0506a:1138_0": "“Abhikkantena vaṇṇena…pe… sabbadisā pabhāsatī”ti.",
  "atk-s0506a:1139_0": "281.",
  "atk-s0506a:1140_0": "“Sā devatā attamanā…pe… yassa kammassidaṃ phalaṃ”.",
  "atk-s0506a:1141_0": "282.",
  "atk-s0506a:1142_0": "“Ahaṃ manussesu manussabhūtā…pe…",
  "atk-s0506a:1143_0": "Vaṇṇo ca me sabbadisā pabhāsatī”ti.",
  "atk-s0506a:1144_0": "Dutiyabhikkhādāyikāvimānavaṇṇanā niṭṭhitā.",
  "atk-s0506a:1145_0": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:1146_0": "Ekādasavatthupaṭimaṇḍitassa dutiyassa cittalatāvaggassa",
  "atk-s0506a:1147_0": "Atthavaṇṇanā niṭṭhitā.",
  "atk-s0506a:1148_0": "3. Pāricchattakavaggo",
  "atk-s0506a:1149_0": "1. Uḷāravimānavaṇṇanā",
  "atk-s0506a:1150_0": "Pāricchattakavagge uḷāro te yaso vaṇṇoti uḷāravimānaṃ.",
  "atk-s0506a:1150_1": "Tassa kā uppatti?",
  "atk-s0506a:1150_2": "Bhagavā rājagahe viharati veḷuvane kalandakanivāpe.",
  "atk-s0506a:1150_3": "Tena samayena rājagahe āyasmato mahāmoggallānassa upaṭṭhākakule ekā dārikā dānajjhāsayā dānasaṃvibhāgaratā ahosi.",
  "atk-s0506a:1150_4": "Sā yaṃ tasmiṃ gehe purebhattaṃ khādanīyabhojanīyaṃ uppajjati,",
  "atk-s0506a:1150_5": "tattha attanā laddhapaṭivīsato upaḍḍhaṃ deti,",
  "atk-s0506a:1150_6": "upaḍḍhaṃ attanā paribhuñjati,",
  "atk-s0506a:1150_7": "adatvā pana na bhuñjati,",
  "atk-s0506a:1150_8": "dakkhiṇeyye apassantīpi ṭhapetvā diṭṭhakāle deti,",
  "atk-s0506a:1150_9": "yācakānampi detiyeva.",
  "atk-s0506a:1150_10": "Athassā mātā “mama dhītā dānajjhāsayā dānasaṃvibhāgaratā”ti haṭṭhatuṭṭhā tassā diguṇaṃ bhāgaṃ deti.",
  "atk-s0506a:1150_11": "Dentī ca ekasmiṃ bhāge tāya saṃvibhāge kate puna aparaṃ deti,",
  "atk-s0506a:1150_12": "sā tatopi saṃvibhāgaṃ karotiyeva.",
  "atk-s0506a:1151_0": "Evaṃ gacchante kāle taṃ vayappattaṃ mātāpitaro tasmiṃyeva nagare aññatarasmiṃ kule kumārassa adaṃsu.",
  "atk-s0506a:1151_1": "Taṃ pana kulaṃ micchādiṭṭhikaṃ hoti assaddhaṃ appasannaṃ.",
  "atk-s0506a:1151_2": "Athāyasmā mahāmoggallāno rājagahe sapadānaṃ piṇḍāya caramāno tassā dārikāya sasurassa gehadvāre aṭṭhāsi.",
  "atk-s0506a:1151_3": "Taṃ disvā sā dārikā pasannacittā “pavisatha bhante”ti pavesetvā vanditvā sassuyā ṭhapitaṃ pūvaṃ taṃ apassantī",
  "atk-s0506a:1151_4": "“tassā kathetvā anumodāpessāmī”ti vissāsena gahetvā therassa adāsi,",
  "atk-s0506a:1151_5": "thero anumodanaṃ katvā pakkāmi.",
  "atk-s0506a:1151_6": "Dārikā “tumhehi ṭhapitaṃ pūvaṃ mahāmoggallānattherassa adāsi”nti sassuyā kathesi.",
  "atk-s0506a:1151_7": "Sā taṃ sutvā “kinnāmidaṃ pāgabbhiyaṃ,",
  "atk-s0506a:1151_8": "ayaṃ mama santakaṃ anāpucchitvāva samaṇassa adāsī”ti taṃ kaṭataṭāyamānā kodhābhibhūtā yuttāyuttaṃ acintentī",
  "atk-s0506a:1151_9": "purato ṭhitaṃ musalakhaṇḍaṃ gahetvā aṃsakūṭe pahari.",
  "atk-s0506a:1151_10": "Sā sukhumālatāya parikkhīṇāyukatāya ca teneva pahārena balavadukkhābhibhūtā hutvā katipāheneva kālaṃ katvā tāvatiṃsesu nibbatti.",
  "atk-s0506a:1151_11": "Tassā satipi aññasmiṃ sucaritakamme therassa katadānameva sātisayaṃ hutvā upaṭṭhāsi.",
  "atk-s0506a:1151_12": "Taṃ āyasmā mahāmoggallāno heṭṭhā vuttanayeneva gantvā –",
  "atk-s0506a:1152_0": "286.",
  "atk-s0506a:1153_0": "“Uḷāro te yaso vaṇṇo, sabbā obhāsate disā;",
  "atk-s0506a:1154_0": "Nāriyo naccanti gāyanti, devaputtā alaṅkatā.",
  "atk-s0506a:1155_0": "287.",
  "atk-s0506a:1156_0": "“Modenti parivārenti, tava pūjāya devate;",
  "atk-s0506a:1157_0": "Sovaṇṇāni vimānāni, tavimāni sudassane.",
  "atk-s0506a:1158_0": "288.",
  "atk-s0506a:1159_0": "“Tuvaṃsi issarā tesaṃ, sabbakāmasamiddhinī;",
  "atk-s0506a:1160_0": "Abhijātā mahantāsi, devakāye pamodasi;",
  "atk-s0506a:1161_0": "Devate pucchitācikkha, kissa kammassidaṃ phala”nti. –",
  "atk-s0506a:1162_0": "Tīhi gāthāhi pucchi.",
  "atk-s0506a:1163_0": "286.",
  "atk-s0506a:1163_1": "Tattha yasoti parivāro.",
  "atk-s0506a:1163_2": "Vaṇṇoti vaṇṇanibhā sarīrobhāso.",
  "atk-s0506a:1163_3": "“Uḷāro”ti pana visesetvā vuttattā tassā devatāya parivārasampatti ca vaṇṇasampatti ca vuttā hoti.",
  "atk-s0506a:1163_4": "Tāsu “uḷāro te vaṇṇo”ti saṅkhepato vuttaṃ vaṇṇasampattiṃ visayavasena vitthārato dassetuṃ “sabbā obhāsate",
  "atk-s0506a:1163_5": "disā”ti vatvā “uḷāro te yaso”ti vuttaṃ parivārasampattiṃ vatthuvasena vitthārato dassetuṃ “nāriyo naccantī”tiādi vuttaṃ.",
  "atk-s0506a:1163_6": "Tattha sabbā obhāsate disāti sabbāsu disāsu vijjotate,",
  "atk-s0506a:1163_7": "sabbā vā disā obhāsayate,",
  "atk-s0506a:1163_8": "vijjotayatīti attho.",
  "atk-s0506a:1163_9": "“Obhāsate”ti padassa “obhāsante”ti keci vacanavipallāsena atthaṃ vadanti,",
  "atk-s0506a:1163_10": "tehi “vaṇṇenā”ti vibhatti vipariṇāmetabbā.",
  "atk-s0506a:1163_11": "Vaṇṇenāti ca hetumhi karaṇavacanaṃ,",
  "atk-s0506a:1163_12": "vaṇṇena hetubhūtenāti attho.",
  "atk-s0506a:1163_13": "“Sabbā disā”ti ca jātivasena disāsāmaññe apekkhite vacanavipallāsenapi payojanaṃ natthi.",
  "atk-s0506a:1163_14": "Nāriyoti etthāpi “alaṅkatā”ti padaṃ ānetvā sambandhitabbaṃ.",
  "atk-s0506a:1163_15": "Devaputtāti ettha ca-",
  "atk-s0506a:1163_16": "saddo luttaniddiṭṭho.",
  "atk-s0506a:1163_17": "Tena nāriyo devaputtā cāti samuccayo veditabbo.",
  "atk-s0506a:1164_0": "287.",
  "atk-s0506a:1164_1": "Modentīti pamodayanti.",
  "atk-s0506a:1164_2": "Pūjāyāti pūjanatthaṃ pūjānimittaṃ vā,",
  "atk-s0506a:1164_3": "naccanti gāyantīti yojanā.",
  "atk-s0506a:1164_4": "Tavimānīti tava imāni.",
  "atk-s0506a:1165_0": "288.",
  "atk-s0506a:1165_1": "Sabbakāmasamiddhinīti sabbehi pañcahi kāmaguṇehi,",
  "atk-s0506a:1165_2": "sabbehi vā tayā kāmitehi icchitehi vatthūhi samiddhā.",
  "atk-s0506a:1165_3": "Abhijātāti sujātā.",
  "atk-s0506a:1165_4": "Mahantāsīti mahatī mahānubhāvā asi.",
  "atk-s0506a:1165_5": "Devakāye pamodasīti imasmiṃ devanikāye dibbasampattihetukena paramena pamodanena pamodasi.",
  "atk-s0506a:1166_0": "Evaṃ therena pucchitā sā devatā tamatthaṃ vissajjesi –",
  "atk-s0506a:1167_0": "289.",
  "atk-s0506a:1168_0": "“Ahaṃ manussesu manussabhūtā, purimāya jātiyā manussaloke;",
  "atk-s0506a:1169_0": "Dussīlakule suṇisā ahosiṃ, assaddhesu kadariyesu ahaṃ.",
  "atk-s0506a:1170_0": "290.",
  "atk-s0506a:1171_0": "“Saddhā sīlena sampannā, saṃvibhāgaratā sadā;",
  "atk-s0506a:1172_0": "Piṇḍāya caramānassa, apūvaṃ te adāsahaṃ.",
  "atk-s0506a:1173_0": "291.",
  "atk-s0506a:1174_0": "“Tadāhaṃ sassuyācikkhiṃ, ‘samaṇo āgato idha;",
  "atk-s0506a:1175_0": "Tassa adāsahaṃ pūvaṃ, pasannā sehi pāṇibhi’.",
  "atk-s0506a:1176_0": "292.",
  "atk-s0506a:1177_0": "“Itissā sassu paribhāsi, avinītāsi tvaṃ vadhu;",
  "atk-s0506a:1178_0": "Na maṃ sampucchituṃ icchi, ‘samaṇassa dadāmahaṃ’.",
  "atk-s0506a:1179_0": "293.",
  "atk-s0506a:1180_0": "“Tato me sassu kupitā, pahāsi musalena maṃ;",
  "atk-s0506a:1181_0": "Kūṭaṅgacchi avadhi maṃ, nāsakkhiṃ jīvituṃ ciraṃ.",
  "atk-s0506a:1182_0": "294.",
  "atk-s0506a:1183_0": "“Ahaṃ kāyassa bhedā, vippamuttā tato cutā;",
  "atk-s0506a:1184_0": "Devānaṃ tāvatiṃsānaṃ, upapannā sahabyataṃ.",
  "atk-s0506a:1185_0": "295.",
  "atk-s0506a:1186_0": "“Tena metādiso vaṇṇo…pe…",
  "atk-s0506a:1187_0": "Vaṇṇo ca me sabbadisā pabhāsatī”ti.",
  "atk-s0506a:1188_0": "289.",
  "atk-s0506a:1188_1": "Tattha assaddhesūti ratanattayasaddhāya kammaphalasaddhāya ca abhāvena assaddhesu,",
  "atk-s0506a:1188_2": "thaddhamacchariyatāya kadariyesu sassuādīsu ahaṃ saddhā sīlena sampannā ahosinti yojanā.",
  "atk-s0506a:1189_0": "290- 1.",
  "atk-s0506a:1189_1": "Apūvanti kapallapūvaṃ.",
  "atk-s0506a:1189_2": "Teti nipātamattaṃ.",
  "atk-s0506a:1189_3": "Sassuyā ācikkhiṃ gahitabhāvañāpanatthañca anumodanatthañcāti adhippāyo.",
  "atk-s0506a:1190_0": "292.",
  "atk-s0506a:1190_1": "Itissāti ettha assāti nipātamattaṃ.",
  "atk-s0506a:1190_2": "Samaṇassa dadāmahanti ahaṃ samaṇassa apūvaṃ dadāmīti.",
  "atk-s0506a:1190_3": "Yasmā na maṃ sampucchituṃ icchi,",
  "atk-s0506a:1190_4": "tasmā tvaṃ vadhu avinītāsīti sassu paribhāsīti yojanā.",
  "atk-s0506a:1191_0": "293.",
  "atk-s0506a:1191_1": "Pahāsīti pahari.",
  "atk-s0506a:1191_2": "Kūṭaṅgacchi avadhi manti ettha kūṭanti aṃsakūṭaṃ vuttaṃ purimapadalopena,",
  "atk-s0506a:1191_3": "kūṭameva aṅganti kūṭaṅgaṃ,",
  "atk-s0506a:1191_4": "taṃ chindatīti kūṭaṅgacchi.",
  "atk-s0506a:1191_5": "Evaṃ kodhābhibhūtā hutvā maṃ avadhi,",
  "atk-s0506a:1191_6": "mama aṃsakūṭaṃ chindi,",
  "atk-s0506a:1191_7": "teneva upakkamena matattā maṃ māresīti attho.",
  "atk-s0506a:1191_8": "Tenāha “nāsakkhiṃ jīvituṃ cira”nti.",
  "atk-s0506a:1192_0": "294. Vippamuttāti tato dukkhato suṭṭhu muttā. Sesaṃ vuttanayameva.",
  "atk-s0506a:1193_0": "Uḷāravimānavaṇṇanā niṭṭhitā.",
  "atk-s0506a:1194_0": "2. Ucchudāyikāvimānavaṇṇanā",
  "atk-s0506a:1195_0": "Obhāsayitvā pathaviṃ sadevakanti ucchudāyikāvimānaṃ.",
  "atk-s0506a:1195_1": "Tassa kā uppatti?",
  "atk-s0506a:1195_2": "Bhagavā rājagahe viharatītiādi sabbaṃ anantaravimāne vuttasadisaṃ.",
  "atk-s0506a:1195_3": "Ayaṃ pana viseso –",
  "atk-s0506a:1195_4": "idha ucchu dinnā,",
  "atk-s0506a:1195_5": "sassuyā ca pīṭhakena pahaṭā,",
  "atk-s0506a:1195_6": "taṅkhaṇaññeva matā tāvatiṃsesu uppannā,",
  "atk-s0506a:1195_7": "tassaṃyeva rattiyaṃ therassa upaṭṭhānaṃ āgatā,",
  "atk-s0506a:1195_8": "kevalakappaṃ gijjhakūṭaṃ cando viya sūriyo viya ca obhāsentī theraṃ vanditvā pañjalikā namassamānā ekamantaṃ aṭṭhāsi.",
  "atk-s0506a:1195_9": "Atha naṃ thero –",
  "atk-s0506a:1196_0": "296.",
  "atk-s0506a:1197_0": "“Obhāsayitvā pathaviṃ sadevakaṃ, atirocasi candimasūriyā viya;",
  "atk-s0506a:1198_0": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a:1199_0": "297.",
  "atk-s0506a:1200_0": "“Pucchāmi taṃ uppalamāladhārinī, āveḷinī kañcanasannibhattace;",
  "atk-s0506a:1201_0": "Alaṅkate uttamavatthadhārinī, kā tvaṃ subhe devate vandase mamaṃ.",
  "atk-s0506a:1202_0": "298.",
  "atk-s0506a:1203_0": "“Kiṃ tvaṃ pure kammamakāsi attanā, manussabhūtā purimāya jātiyā;",
  "atk-s0506a:1204_0": "Dānaṃ suciṇṇaṃ atha sīlasaṃyamaṃ, kenūpapannā sugatiṃ yasassinī;",
  "atk-s0506a:1205_0": "Devate pucchitācikkha, kissa kammassidaṃ phala”nti. –",
  "atk-s0506a:1206_0": "Imāhi gāthāhi pucchi.",
  "atk-s0506a:1207_0": "296- 7.",
  "atk-s0506a:1207_1": "Tattha obhāsayitvā pathaviṃ sadevakanti candimasūriyarasmisammissehi sinerupassaviniggatehi pabhāvisarehi",
  "atk-s0506a:1207_2": "vijjotayamānatāya devena ākāsena sahāti sadevakaṃ upagatabhūmibhāgabhūtaṃ imaṃ pathaviṃ vijjotetvā,",
  "atk-s0506a:1207_3": "ekobhāsaṃ ekapajjotaṃ katvāti attho.",
  "atk-s0506a:1207_4": "Obhāsayitvā pathaviṃ candimasūriyā viyāti yojanā.",
  "atk-s0506a:1207_5": "Atirocasīti atikkamitvā rocasi.",
  "atk-s0506a:1207_6": "Taṃ pana atirocanaṃ kena kiṃ viya kena vāti āha “siriyā”tiādi.",
  "atk-s0506a:1207_7": "Tattha siriyāti sobhaggādisobhāvisesena.",
  "atk-s0506a:1207_8": "Tejasāti attano ānubhāvena.",
  "atk-s0506a:1207_9": "Āveḷinīti ratanamayapupphāveḷavatī.",
  "atk-s0506a:1208_0": "Evaṃ therena pucchitā devatā imāhi gāthāhi vissajjesi –",
  "atk-s0506a:1209_0": "299.",
  "atk-s0506a:1210_0": "“Idāni bhante imameva gāmaṃ, piṇḍāya amhākaṃ gharaṃ upāgami;",
  "atk-s0506a:1211_0": "Tato te ucchussa adāsi khaṇḍikaṃ, pasannacittā atulāya pītiyā.",
  "atk-s0506a:1212_0": "300.",
  "atk-s0506a:1213_0": "“Sassu ca pacchā anuyuñjate mamaṃ, kahaṃ nu ucchuṃ vadhuke avākiri;",
  "atk-s0506a:1214_0": "Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.",
  "atk-s0506a:1215_0": "301.",
  "atk-s0506a:1216_0": "“Tuyhaṃ nvidaṃ issariyaṃ atho mama, itissā sassu paribhāsate mamaṃ;",
  "atk-s0506a:1217_0": "Pīṭhaṃ gahetvā pahāraṃ adāsi me, tato cutā kālakatāmhi devatā.",
  "atk-s0506a:1218_0": "302.",
  "atk-s0506a:1219_0": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:1220_0": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:1221_0": "303.",
  "atk-s0506a:1222_0": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:1223_0": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a:1224_0": "304.",
  "atk-s0506a:1225_0": "“Etādisaṃ puññaphalaṃ anappakaṃ, mahāvipākā mama ucchudakkhiṇā;",
  "atk-s0506a:1226_0": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:1227_0": "305.",
  "atk-s0506a:1228_0": "“Etādisaṃ puññaphalaṃ anappakaṃ, mahājutikā mama ucchudakkhiṇā;",
  "atk-s0506a:1229_0": "Devindaguttā tidasehi rakkhitā, sahassanettoriva nandane vane.",
  "atk-s0506a:1230_0": "306.",
  "atk-s0506a:1231_0": "“Tuvañca bhante anukampakaṃ viduṃ, upecca vandiṃ kusalañca pucchisaṃ;",
  "atk-s0506a:1232_0": "Tato te ucchussa adāsi khaṇḍikaṃ, pasannacittā atulāya pītiyā”ti.",
  "atk-s0506a:1233_0": "299.",
  "atk-s0506a:1233_1": "Tattha idānīti anantarātītadivasattā āha,",
  "atk-s0506a:1233_2": "adhunāti attho.",
  "atk-s0506a:1233_3": "Imameva gāmanti imasmiṃyeva gāme,",
  "atk-s0506a:1233_4": "rājagahaṃ sandhāya vadati.",
  "atk-s0506a:1233_5": "Vuttañhi “gāmopi nigamopi nagarampi ‘gāmo’ icceva vuccatī”ti.",
  "atk-s0506a:1233_6": "Bhummatthe cetaṃ upayogavacanaṃ.",
  "atk-s0506a:1233_7": "Upāgamīti upagato ahosi.",
  "atk-s0506a:1233_8": "Atulāyāti anupamāya,",
  "atk-s0506a:1233_9": "appamāṇāya vā.",
  "atk-s0506a:1234_0": "300.",
  "atk-s0506a:1234_1": "Avākirīti apanesi chaḍḍesi,",
  "atk-s0506a:1234_2": "vināsesi vā.",
  "atk-s0506a:1234_3": "Santassāti sādhurūpassa santakilesassa parissamamappattassa vā.",
  "atk-s0506a:1235_0": "301.",
  "atk-s0506a:1235_1": "Tuyhaṃ nūti nu-",
  "atk-s0506a:1235_2": "saddo anattamanatāsūcane nipāto,",
  "atk-s0506a:1235_3": "so “mamā”ti etthāpi ānetvā yojetabbo “mama nū”ti.",
  "atk-s0506a:1235_4": "Idaṃ issariyanti gehe ādhipaccaṃ sandhāyāha.",
  "atk-s0506a:1235_5": "Tato cutāti tato manussalokato cutā.",
  "atk-s0506a:1235_6": "Yasmā ṭhitaṭṭhānato apagatāpi “cutā”ti vuccati,",
  "atk-s0506a:1235_7": "tasmā cutiṃ visesetuṃ “kālakatā”ti vuttaṃ.",
  "atk-s0506a:1235_8": "Kālakatāpi ca na yattha katthaci nibbattā,",
  "atk-s0506a:1235_9": "apica kho devattaṃ upagatāti dassentī āha “amhi devatā”ti.",
  "atk-s0506a:1236_0": "302.",
  "atk-s0506a:1236_1": "Tadeva kammaṃ kusalaṃ kataṃ mayāti tadeva ucchukhaṇḍadānamattaṃ kusalaṃ kammaṃ kataṃ mayā,",
  "atk-s0506a:1236_2": "aññaṃ na jānāmīti attho.",
  "atk-s0506a:1236_3": "Sukhañca kammanti sukhañca kammaphalaṃ.",
  "atk-s0506a:1236_4": "Kammaphalañhi idha “kamma”nti vuttaṃ uttarapadalopena,",
  "atk-s0506a:1236_5": "kāraṇopacārena vā “kusalānaṃ,",
  "atk-s0506a:1236_6": "bhikkhave,",
  "atk-s0506a:1236_7": "dhammānaṃ samādānahetu evamidaṃ puññaṃ pavaḍḍhati.",
  "atk-s0506a:1236_8": "Anubhomi sakaṃ puñña”nti ca ādīsu viya.",
  "atk-s0506a:1236_9": "Kammanti vā karaṇatthe upayogavacanaṃ,",
  "atk-s0506a:1236_10": "kammenāti attho.",
  "atk-s0506a:1236_11": "Kamme vā bhavaṃ kammaṃ yathā kammanti.",
  "atk-s0506a:1236_12": "Atha vā kāmetabbatāya kammaṃ.",
  "atk-s0506a:1236_13": "Tañhi sukharajanīyabhāvato kāmūpasaṃhitaṃ kāmetabbanti kamanīyaṃ.",
  "atk-s0506a:1236_14": "Attanāti attanā eva,",
  "atk-s0506a:1236_15": "sayaṃvasitāya seribhāvena sayamevāti attho.",
  "atk-s0506a:1236_16": "Paricārayāmahaṃ attānanti purimagāthāya “attanā”ti vuttaṃ padaṃ vibhattivipariṇāmena “attāna”nti yojetabbaṃ.",
  "atk-s0506a:1237_0": "303- 5.",
  "atk-s0506a:1237_1": "Devindaguttāti devindena sakkena guttā,",
  "atk-s0506a:1237_2": "devindo viya vā guttā mahāparivāratāya.",
  "atk-s0506a:1237_3": "Samappitāti suṭṭhu appitā samannāgatā.",
  "atk-s0506a:1237_4": "Mahāvipākāti vipulaphalā.",
  "atk-s0506a:1237_5": "Mahājutikāti mahātejā,",
  "atk-s0506a:1237_6": "mahānubhāvāti attho.",
  "atk-s0506a:1238_0": "306.",
  "atk-s0506a:1238_1": "Tuvanti taṃ.",
  "atk-s0506a:1238_2": "Anukampakanti kāruṇikaṃ.",
  "atk-s0506a:1238_3": "Vidunti sappaññaṃ,",
  "atk-s0506a:1238_4": "sāvakapāramiyā matthakaṃ pattanti attho.",
  "atk-s0506a:1238_5": "Upeccāti upagantvā.",
  "atk-s0506a:1238_6": "Vandinti pañcapatiṭṭhitena abhivādayiṃ.",
  "atk-s0506a:1238_7": "Kusalañca ārogya pucchisaṃ apucchiṃ,",
  "atk-s0506a:1238_8": "atulāya pītiyā idañca kusalaṃ anussarāmīti adhippāyo.",
  "atk-s0506a:1238_9": "Sesaṃ heṭṭhā vuttanayameva.",
  "atk-s0506a:1239_0": "Ucchudāyikāvimānavaṇṇanā niṭṭhitā.",
  "atk-s0506a:1240_0": "3. Pallaṅkavimānavaṇṇanā",
  "atk-s0506a:1241_0": "Pallaṅkaseṭṭhe maṇisoṇṇacitteti pallaṅkavimānaṃ.",
  "atk-s0506a:1241_1": "Tassa kā uppatti?",
  "atk-s0506a:1241_2": "Bhagavā sāvatthiyaṃ viharati jetavane.",
  "atk-s0506a:1241_3": "Tena ca samayena sāvatthiyaṃ aññatarassa upāsakassa dhītā kulapadesādinā sadisassa tattheva aññatarassa kulaputtassa dinnā,",
  "atk-s0506a:1241_4": "sā ca hoti akkodhanā sīlācārasampannā patidevatā samādinnapañcasīlā,",
  "atk-s0506a:1241_5": "uposathe sakkaccaṃ uposathasīlāni ca rakkhati.",
  "atk-s0506a:1241_6": "Sā aparabhāge kālaṃ katvā tāvatiṃsesu uppajji.",
  "atk-s0506a:1241_7": "Taṃ āyasmā mahāmoggallānatthero heṭṭhā vuttanayeneva gantvā –",
  "atk-s0506a:1242_0": "307.",
  "atk-s0506a:1243_0": "“Pallaṅkaseṭṭhe maṇisoṇṇacitte, pupphābhikiṇṇe sayane uḷāre;",
  "atk-s0506a:1244_0": "Tatthacchasi devi mahānubhāve, uccāvacā iddhi vikubbamānā.",
  "atk-s0506a:1245_0": "308.",
  "atk-s0506a:1246_0": "“Imā ca te accharāyo samantato, naccanti gāyanti pamodayanti;",
  "atk-s0506a:1247_0": "Deviddhipattāsi mahānubhāve, manussabhūtā kimakāsi puññaṃ;",
  "atk-s0506a:1248_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti. –",
  "atk-s0506a:1249_0": "Gāthāhi pucchi.",
  "atk-s0506a:1250_0": "Sāpissa imāhi gāthāhi byākāsi –",
  "atk-s0506a:1251_0": "309.",
  "atk-s0506a:1252_0": "“Ahaṃ manussesu manussabhūtā, aḍḍhe kule suṇisā ahosiṃ;",
  "atk-s0506a:1253_0": "Akkodhanā bhattu vasānuvattinī, uposathe appamattā ahosiṃ.",
  "atk-s0506a:1254_0": "310.",
  "atk-s0506a:1255_0": "“Manussabhūtā daharā apāpikā, pasannacittā patimābhirādhayiṃ;",
  "atk-s0506a:1256_0": "Divā ca ratto ca manāpacārinī, ahaṃ pure sīlavatī ahosiṃ.",
  "atk-s0506a:1257_0": "311.",
  "atk-s0506a:1258_0": "“Pāṇātipātā viratā acorikā, saṃsuddhakāyā sucibrahmacārinī;",
  "atk-s0506a:1259_0": "Amajjapā no ca musā abhāṇiṃ, sikkhāpadesu paripūrakārinī.",
  "atk-s0506a:1260_0": "312.",
  "atk-s0506a:1261_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:1262_0": "Pāṭihāriyapakkhañca, pasannamānasā ahaṃ.",
  "atk-s0506a:1263_0": "313.",
  "atk-s0506a:1264_0": "“Aṭṭhaṅgupetaṃ anudhammacārinī, uposathaṃ pītimanā upāvasiṃ;",
  "atk-s0506a:1265_0": "Imañca ariyaṃ aṭṭhaṅgavarehupetaṃ, samādiyitvā kusalaṃ sukhudrayaṃ;",
  "atk-s0506a:1266_0": "Patimhi kalyāṇī vasānuvattinī, ahosiṃ pubbe sugatassa sāvikā.",
  "atk-s0506a:1267_0": "314.",
  "atk-s0506a:1268_0": "“Etādisaṃ kusalaṃ jīvaloke, kammaṃ karitvāna visesabhāginī;",
  "atk-s0506a:1269_0": "Kāyassa bhedā abhisamparāyaṃ, deviddhipattā sugatimhi āgatā.",
  "atk-s0506a:1270_0": "315.",
  "atk-s0506a:1271_0": "“Vimānapāsādavare manorame, parivāritā accharāsaṅgaṇena;",
  "atk-s0506a:1272_0": "Sayaṃpabhā devagaṇā ramenti maṃ, dīghāyukiṃ devavimānamāgata”nti.",
  "atk-s0506a:1273_0": "307.",
  "atk-s0506a:1273_1": "Tattha pallaṅkaseṭṭheti pallaṅkavare uttamapallaṅke.",
  "atk-s0506a:1273_2": "Taṃyevassa seṭṭhataṃ dassetuṃ “maṇisoṇṇacitte”ti vuttaṃ,",
  "atk-s0506a:1273_3": "vividharatanaraṃsijālasamujjalehi maṇīhi ceva suvaṇṇena ca vicitte “tatthā”ti “sayane”ti ca vutte sayitabbaṭṭhānabhūte pallaṅkaseṭṭhe.",
  "atk-s0506a:1274_0": "308.",
  "atk-s0506a:1274_1": "Teti tuyhaṃ samantato.",
  "atk-s0506a:1274_2": "“Pamodayantī”ti padaṃ pana apekkhitvā “ta”nti vibhatti vipariṇāmetabbā.",
  "atk-s0506a:1274_3": "Pamodayantīti vā pamodanaṃ karonti,",
  "atk-s0506a:1274_4": "pamodanaṃ tuyhaṃ uppādentīti attho.",
  "atk-s0506a:1275_0": "310.",
  "atk-s0506a:1275_1": "Daharā apāpikāti daharāpi apāpikā.",
  "atk-s0506a:1275_2": "“Daharāsu pāpikā”ti vā pāṭho,",
  "atk-s0506a:1275_3": "soyevattho.",
  "atk-s0506a:1275_4": "“Daharassāpāpikā”tipi paṭhanti,",
  "atk-s0506a:1275_5": "daharassa sāmikassa apāpikā,",
  "atk-s0506a:1275_6": "sakkaccaṃ upaṭṭhānena anaticariyāya ca bhaddikāti attho.",
  "atk-s0506a:1275_7": "Tena vuttaṃ “pasannacittā”tiādi.",
  "atk-s0506a:1275_8": "Abhirādhayinti ārādhesiṃ.",
  "atk-s0506a:1275_9": "Rattoti rattiyaṃ.",
  "atk-s0506a:1276_0": "311.",
  "atk-s0506a:1276_1": "Acorikāti coriyarahitā,",
  "atk-s0506a:1276_2": "adinnādānā paṭiviratāti attho.",
  "atk-s0506a:1276_3": "“Viratā ca coriyā”tipi pāṭho,",
  "atk-s0506a:1276_4": "theyyato ca viratāti attho.",
  "atk-s0506a:1276_5": "Saṃsuddhakāyāti parisuddhakāyakammantatāya sammadeva suddhakāyā,",
  "atk-s0506a:1276_6": "tato eva sucibrahmacārinī sāmikato aññattha abrahmacariyāsambhavato.",
  "atk-s0506a:1276_7": "Tathā hi vuttaṃ –",
  "atk-s0506a:1277_0": "“Mayañca bhariyā nātikkamāma,",
  "atk-s0506a:1278_0": "Amhepi bhariyā nātikkamanti;",
  "atk-s0506a:1279_0": "Aññatra tāhi brahmacariyaṃ carāma,",
  "atk-s0506a:1280_0": "Tasmā hi amhaṃ daharā ni miyyare”ti. ;",
  "atk-s0506a:1281_0": "Atha vā sucibrahmacārinīti sucino suddhassa brahmassa seṭṭhassa uposathasīlassa,",
  "atk-s0506a:1281_1": "maggabrahmacariyassa vā anurūpassa pubbabhāgabrahmacariyassa vasena sucibrahmacārinī.",
  "atk-s0506a:1282_0": "313.",
  "atk-s0506a:1282_1": "Anudhammacārinīti ariyānaṃ dhammassa anudhammaṃ caraṇasīlā.",
  "atk-s0506a:1282_2": "Imañca anantaraṃ vuttaṃ niddosatāya ariyaṃ,",
  "atk-s0506a:1282_3": "aṭṭhaṅgavarehi aṭṭhahi uttamaṅgehi ariyattā eva vā ariyaṭṭhaṅgavarehi upetaṃ ārogyaṭṭhena anavajjaṭṭhena",
  "atk-s0506a:1282_4": "ca kusalaṃ sukhavipākatāya sukhānisaṃsatāya ca sukhudrayaṃ upāvasinti yojanā.",
  "atk-s0506a:1283_0": "314.",
  "atk-s0506a:1283_1": "Visesabhāginīti visesassa dibbassa sampattibhavassa bhāginī.",
  "atk-s0506a:1283_2": "Sugatimhi āgatāti sugatiṃ āgatā upagatā,",
  "atk-s0506a:1283_3": "sugatimhi vā sugatiyaṃ dibbasampattiyaṃ āgatā.",
  "atk-s0506a:1283_4": "“Sugatiñhi āgatā”tipi pāṭho.",
  "atk-s0506a:1283_5": "Tattha hīti nipātamattaṃ,",
  "atk-s0506a:1283_6": "hetuattho vā,",
  "atk-s0506a:1283_7": "yasmā sugatiṃ āgatā,",
  "atk-s0506a:1283_8": "tasmā visesabhāginīti yojanā.",
  "atk-s0506a:1284_0": "315.",
  "atk-s0506a:1284_1": "Vimānapāsādavareti vimānesu uttamapāsāde,",
  "atk-s0506a:1284_2": "vimānasaṅkhāte vā aggapāsāde,",
  "atk-s0506a:1284_3": "vimāne vā vigatamāne appamāṇe mahante varapāsāde parivāritā accharāsaṅgaṇena sayaṃpabhā pamodāmi,",
  "atk-s0506a:1284_4": "“amhī”ti vā padaṃ ānetvā yojetabbaṃ.",
  "atk-s0506a:1284_5": "Dīghāyukinti heṭṭhimehi devehi dīghatarāyukatāya tatrūpapannehi anappāyukatāya ca dīghāyukiṃ maṃ yathāvuttaṃ",
  "atk-s0506a:1284_6": "devavimānamāgataṃ upagataṃ devagaṇā ramentīti yojanā.",
  "atk-s0506a:1284_7": "Sesaṃ vuttanayameva.",
  "atk-s0506a:1285_0": "Pallaṅkavimānavaṇṇanā niṭṭhitā.",
  "atk-s0506a:1286_0": "4. Latāvimānavaṇṇanā",
  "atk-s0506a:1287_0": "Latā ca sajjā pavarā ca devatāti latāvimānaṃ.",
  "atk-s0506a:1287_1": "Tassa kā uppatti?",
  "atk-s0506a:1287_2": "Bhagavā sāvatthiyaṃ viharati jetavane.",
  "atk-s0506a:1287_3": "Tena ca samayena sāvatthivāsino aññatarassa upāsakassa dhītā latā nāma paṇḍitā byattā medhāvinī patikulaṃ",
  "atk-s0506a:1287_4": "gatā bhattu sassusasurānañca manāpacārinī piyavādinī parijanassa saṅgahakusalā gehe kuṭumbabhārassa nittharaṇasamatthā",
  "atk-s0506a:1287_5": "akkodhanā sīlācārasampannā dānasaṃvibhāgaratā akhaṇḍapañcasīlā uposatharakkhaṇe ca appamattā ahosi.",
  "atk-s0506a:1287_6": "Sā aparabhāge kālaṃ katvā vessavaṇassa mahārājassa dhītā hutvā nibbatti latātveva nāmena.",
  "atk-s0506a:1287_7": "Aññāpi tassā sajjā, pavarā, accimatī,",
  "atk-s0506a:1287_8": "sutāti catasso bhaginiyo ahesuṃ.",
  "atk-s0506a:1287_9": "Tā pañcapi sakkena devarājena ānetvā nāṭakitthibhāvena paricārikaṭṭhāne ṭhapitā.",
  "atk-s0506a:1287_10": "Latā panassa naccagītādīsu chekatāya iṭṭhatarā ahosi.",
  "atk-s0506a:1288_0": "Tāsaṃ ekato samāgantvā sukhanisajjāya nisinnānaṃ saṅgītanepuññaṃ paṭicca vivādo uppanno.",
  "atk-s0506a:1288_1": "Tā sabbāpi vessavaṇassa mahārājassa santikaṃ gantvā pucchiṃsu “tāta,",
  "atk-s0506a:1288_2": "katamā amhākaṃ naccādīsu kusalā”ti?",
  "atk-s0506a:1288_3": "So evamāha “gacchatha dhītaro anotattadahatīre devasamāgame saṅgītaṃ pavattetha,",
  "atk-s0506a:1288_4": "tattha vo viseso pākaṭo bhavissatī”ti.",
  "atk-s0506a:1288_5": "Tā tathā akaṃsu.",
  "atk-s0506a:1288_6": "Tattha devaputtā latāya naccamānāya attano sabhāvena ṭhātuṃ nāsakkhiṃsu,",
  "atk-s0506a:1288_7": "sañjātapahāsā acchariyabbhutacittajātā nirantaraṃ sādhukāraṃ dentā ukkuṭṭhisadde celukkhepe ca pavattentā",
  "atk-s0506a:1288_8": "himavantaṃ kampayamānā viya mahantaṃ kolāhalamakaṃsu.",
  "atk-s0506a:1288_9": "Itarāsu pana naccantīsu sisirakāle kokilā viya tuṇhībhūtā nisīdiṃsu.",
  "atk-s0506a:1288_10": "Evaṃ tattha saṅgīte latāya viseso pākaṭo ahosi.",
  "atk-s0506a:1289_0": "Atha tāsaṃ devadhītānaṃ sutāya devadhītāya etadahosi “kiṃ nu kho kammaṃ katvā ayaṃ latā amhe abhibhuyya tiṭṭhati vaṇṇena ceva yasasā ca,",
  "atk-s0506a:1289_1": "yaṃnūnāhaṃ latāya katakammaṃ puccheyya”nti.",
  "atk-s0506a:1289_2": "Sā taṃ pucchi.",
  "atk-s0506a:1289_3": "Itarāpi tassā etamatthaṃ vissajjesi.",
  "atk-s0506a:1289_4": "Tayidaṃ sabbaṃ vessavaṇamahārājā devacārikavasena upagatassa āyasmato mahāmoggallānassa ācikkhi.",
  "atk-s0506a:1289_5": "Thero tamatthaṃ pucchāya mūlakāraṇato paṭṭhāya bhagavato ārocento –",
  "atk-s0506a:1290_0": "316.",
  "atk-s0506a:1291_0": "“Latā ca sajjā pavarā ca devatā, accimatī rājavarassa sirīmato;",
  "atk-s0506a:1292_0": "Sutā ca rañño vessavaṇassa dhītā, rājīmatī dhammaguṇehi sobhatha.",
  "atk-s0506a:1293_0": "317.",
  "atk-s0506a:1294_0": "“Pañcettha nāriyo āgamaṃsu nhāyituṃ, sītodakaṃ uppaliniṃ sivaṃ nadiṃ;",
  "atk-s0506a:1295_0": "Tā tattha nhāyitvā rametvā devatā, naccitvā gāyitvā sutā lataṃ bravi.",
  "atk-s0506a:1296_0": "318.",
  "atk-s0506a:1297_0": "“Pucchāmi taṃ uppalamāladhārini, āveḷini kañcanasannibhattace;",
  "atk-s0506a:1298_0": "Timiratambakkhi nabheva sobhane, dīghāyukī kena kato yaso tava.",
  "atk-s0506a:1299_0": "319.",
  "atk-s0506a:1300_0": "“Kenāsi bhadde patino piyatarā, visiṭṭhakalyāṇitarassu rūpato;",
  "atk-s0506a:1301_0": "Padakkhiṇā naccanagītavādite, ācikkha no tvaṃ naranāripucchitā”ti. –",
  "atk-s0506a:1302_0": "Sutāya pucchā.",
  "atk-s0506a:1303_0": "320.",
  "atk-s0506a:1304_0": "“Ahaṃ manussesu manussabhūtā, uḷārabhoge kule suṇisā ahosiṃ;",
  "atk-s0506a:1305_0": "Akkodhanā bhattu vasānuvattinī, uposathe appamattā ahosiṃ.",
  "atk-s0506a:1306_0": "321.",
  "atk-s0506a:1307_0": "“Manussabhūtā daharā apāpikā, pasannacittā patimābhirādhayiṃ;",
  "atk-s0506a:1308_0": "Sadevaraṃ sassasuraṃ sadāsakaṃ, abhirādhayiṃ tamhi kato yaso mama.",
  "atk-s0506a:1309_0": "322.",
  "atk-s0506a:1310_0": "“Sāhaṃ tena kusalena kammunā, catubbhi ṭhānehi visesamajjhagā;",
  "atk-s0506a:1311_0": "Āyuñca vaṇṇañca sukhaṃ balañca, khiḍḍāratiṃ paccanubhomanappakaṃ.",
  "atk-s0506a:1312_0": "323.",
  "atk-s0506a:1313_0": "“Sutaṃ nu taṃ bhāsati yaṃ ayaṃ latā, yaṃ no apucchimha akittayī no;",
  "atk-s0506a:1314_0": "Patino kiramhākaṃ visiṭṭha nārīnaṃ, gatī ca tāsaṃ pavarā ca devatā.",
  "atk-s0506a:1315_0": "324.",
  "atk-s0506a:1316_0": "“Patīsu dhammaṃ pacarāma sabbā, patibbatā yattha bhavanti itthiyo;",
  "atk-s0506a:1317_0": "Patīsu dhammaṃ pacaritvā sabbā, lacchāmase bhāsati yaṃ ayaṃ latā.",
  "atk-s0506a:1318_0": "325.",
  "atk-s0506a:1319_0": "“Sīho yathā pabbatasānugocaro, mahindharaṃ pabbatamāvasitvā;",
  "atk-s0506a:1320_0": "Pasayha hantvā itare catuppade, khudde mige khādati maṃsabhojano.",
  "atk-s0506a:1321_0": "326.",
  "atk-s0506a:1322_0": "“Tatheva saddhā idha ariyasāvikā, bhattāraṃ nissāya patiṃ anubbatā;",
  "atk-s0506a:1323_0": "Kodhaṃ vadhitvā abhibhuyya maccharaṃ, saggamhi sā modati dhammacārinī”ti. –",
  "atk-s0506a:1324_0": "Latāya vissajjananti āha.",
  "atk-s0506a:1325_0": "316.",
  "atk-s0506a:1325_1": "Tattha latā ca sajjā pavarā accimatī sutāti tāsaṃ nāmaṃ. Ca-",
  "atk-s0506a:1325_2": "saddo samuccayattho.",
  "atk-s0506a:1325_3": "Rājavarassāti catunnaṃ mahārājānaṃ varassa seṭṭhassa devarājassa.",
  "atk-s0506a:1325_4": "Sakkassa paricārikāti adhippāyo.",
  "atk-s0506a:1325_5": "Raññoti mahārājassa.",
  "atk-s0506a:1325_6": "Tenāha “vessavaṇassa dhītā”ti,",
  "atk-s0506a:1325_7": "idaṃ paccekaṃ yojetabbaṃ,",
  "atk-s0506a:1325_8": "vacanavipallāso vā,",
  "atk-s0506a:1325_9": "dhītaroti attho.",
  "atk-s0506a:1325_10": "Rājati vijjotatīti rājī,",
  "atk-s0506a:1325_11": "rājīti matā paññātā rājīmatī,",
  "atk-s0506a:1325_12": "idaṃ tāsaṃ sabbāsaṃ visesanaṃ.",
  "atk-s0506a:1325_13": "Nāmameva etaṃ ekissā devatāyāti keci,",
  "atk-s0506a:1325_14": "tesaṃ matena “pavarā”ti sabbāsaṃ visesanameva.",
  "atk-s0506a:1325_15": "Dhammaguṇehīti dhammiyehi dhammato anapetehi guṇehi,",
  "atk-s0506a:1325_16": "yathābhuccaguṇehīti attho.",
  "atk-s0506a:1325_17": "Sobhathāti virocatha.",
  "atk-s0506a:1326_0": "317.",
  "atk-s0506a:1326_1": "Pañcettha nāriyoti pañca yathāvuttanāmā devadhītaro ettha imasmiṃ himavantapadese.",
  "atk-s0506a:1326_2": "Sītodakaṃ uppaliniṃ sivaṃ nadinti anotattadahato nikkhantanadimukhaṃ sandhāya vadati.",
  "atk-s0506a:1326_3": "Naccitvā gāyitvāti pitu vessavaṇassa āṇāya devasamāgame tāhi katassa naccagītassa vasena vuttaṃ.",
  "atk-s0506a:1326_4": "Sutā lataṃ bravīti sutā devadhītā lataṃ attano bhaginiṃ kathesi.",
  "atk-s0506a:1326_5": "“Sutā lataṃ bravu”ntipi paṭhanti,",
  "atk-s0506a:1326_6": "sutā dhītaro vessavaṇassa mahārājassa lataṃ kathesunti attho.",
  "atk-s0506a:1327_0": "318.",
  "atk-s0506a:1327_1": "Timiratambakkhīti niculakesarabhāsasadisehi tambarājīhi samannāgatakkhi.",
  "atk-s0506a:1327_2": "Nabheva sobhaneti nabhaṃ viya sobhamāne,",
  "atk-s0506a:1327_3": "saradasamaye abbhamahikādiupakkilesavimuttaṃ nabhaṃ viya suvisuddhaṅgapaccaṅgatāya virājamāneti attho.",
  "atk-s0506a:1327_4": "Atha vā nabhevāti nabhe eva,",
  "atk-s0506a:1327_5": "samuccayattho eva- saddo,",
  "atk-s0506a:1327_6": "ākāsaṭṭhavimānesu himavantayugandharādibhūmipaṭibaddhaṭṭhānesu cāti sabbattheva sobhamāneti attho.",
  "atk-s0506a:1327_7": "Kena katoti kena kīdisena puññena nibbattito.",
  "atk-s0506a:1327_8": "Yasoti parivārasampatti kittisaddo ca.",
  "atk-s0506a:1327_9": "Kittisaddaggahaṇena ca kittisaddahetubhūtā guṇā gayhanti.",
  "atk-s0506a:1328_0": "319.",
  "atk-s0506a:1328_1": "Patino piyatarāti sāmino piyatarā sāmivallabhā.",
  "atk-s0506a:1328_2": "Tenassā subhagataṃ dasseti.",
  "atk-s0506a:1328_3": "Visiṭṭhakalyāṇitarassū rūpatoti rūpasampattiyā visiṭṭhā uttamā kalyāṇitarā sundaratarā,",
  "atk-s0506a:1328_4": "assūti nipātamattaṃ.",
  "atk-s0506a:1328_5": "“Visiṭṭhakalyāṇitarāsi rūpato”ti ca paṭhanti.",
  "atk-s0506a:1328_6": "Padakkhiṇāti pakārehi,",
  "atk-s0506a:1328_7": "visesena vā dakkhiṇā kusalā.",
  "atk-s0506a:1328_8": "Naccanagītavāditeti ettha naccanāti vibhattilopo kato,",
  "atk-s0506a:1328_9": "nacce ca gīte ca vādite cāti attho.",
  "atk-s0506a:1328_10": "Naranāripucchitāti devaputtehi devadhītāhi ca “kahaṃ latā,",
  "atk-s0506a:1328_11": "kiṃ karoti latā”ti rūpadassanatthañceva sippadassanatthañca pucchitā.",
  "atk-s0506a:1329_0": "321.",
  "atk-s0506a:1329_1": "Niccaṃ kāyena asaṃsaṭṭhatāya devo viya rameti,",
  "atk-s0506a:1329_2": "dutiyo varoti vā devaro,",
  "atk-s0506a:1329_3": "bhattu kaniṭṭhabhātā,",
  "atk-s0506a:1329_4": "saha devarenāti sadevaraṃ.",
  "atk-s0506a:1329_5": "Sassu ca sasuro ca sasurā,",
  "atk-s0506a:1329_6": "saha sasurehīti sassasuraṃ.",
  "atk-s0506a:1329_7": "Saha dāsehi dāsīhi cāti sadāsakaṃ patimābhirādhayinti sambandho.",
  "atk-s0506a:1329_8": "Tamhi katoti tamhi kule,",
  "atk-s0506a:1329_9": "kāle vā suṇisākāle kato yaso tannibbattakapuññassa nibbattanenāti adhippāyo.",
  "atk-s0506a:1329_10": "Mamāti idaṃ “kato”ti padaṃ apekkhitvā “mayā”ti pariṇāmetabbaṃ.",
  "atk-s0506a:1330_0": "322.",
  "atk-s0506a:1330_1": "Catubbhi ṭhānehīti catūhi kāraṇehi,",
  "atk-s0506a:1330_2": "catūsu vā ṭhānesu nimittabhūtesu.",
  "atk-s0506a:1330_3": "Visesamajjhagāti aññāhi atisayaṃ adhigatā.",
  "atk-s0506a:1330_4": "Āyuñca vaṇṇañca sukhaṃ balañcāti “catūhi ṭhānehī”ti vuttānaṃ sarūpato dassanaṃ.",
  "atk-s0506a:1330_5": "Āyuādayo eva hissā aññāhi visiṭṭhasabhāvatāya visesā tassā tathā sambhāvanāvasena gahetabbatāya hetubhāvato “ṭhāna”nti ca vuttaṃ.",
  "atk-s0506a:1330_6": "Visesamajjhagā. Kīdisaṃ?",
  "atk-s0506a:1330_7": "Āyuñca vaṇṇañca sukhañca balañcāti yojanā.",
  "atk-s0506a:1331_0": "323.",
  "atk-s0506a:1331_1": "Sutaṃ nu taṃ bhāsati yaṃ ayaṃ latāti ayaṃ latā amhākaṃ jeṭṭhabhaginī yaṃ bhāsati,",
  "atk-s0506a:1331_2": "taṃ tumhehi sutaṃ nu kiṃ asuta”nti itarā tisso bhaginiyo pucchati.",
  "atk-s0506a:1331_3": "Yaṃ noti yaṃ amhākaṃ saṃsayitaṃ.",
  "atk-s0506a:1331_4": "Noti nipātamattaṃ,",
  "atk-s0506a:1331_5": "puna noti amhākaṃ,",
  "atk-s0506a:1331_6": "avadhāraṇe vā “na no samaṃ atthī”tiādīsu viya,",
  "atk-s0506a:1331_7": "tena akittayiyeva,",
  "atk-s0506a:1331_8": "aviparītaṃ byākāsiyevāti attho.",
  "atk-s0506a:1331_9": "Patino kiramhākaṃ visiṭṭha nārīnaṃ,",
  "atk-s0506a:1331_10": "gatī ca tāsaṃ pavarā ca devatāti anatthato pālanato patino sāmikā nā amhākaṃ nārīnaṃ itthīnaṃ visiṭṭhā gati ca tāsaṃ paṭisaraṇañca,",
  "atk-s0506a:1331_11": "tāsaṃ mātugāmānaṃ saraṇato pavarā uttamā devatā ca sammadeva ārādhitā sampati āyatiñca hitasukhāvahāti attho.",
  "atk-s0506a:1332_0": "324.",
  "atk-s0506a:1332_1": "Patīsu dhammaṃ pacarāma sabbāti sabbāva mayaṃ patīsu attano sāmikesu pubbuṭṭhānādikaṃ caritabbadhammaṃ pacarāma.",
  "atk-s0506a:1332_2": "Yatthāti yaṃ nimittaṃ,",
  "atk-s0506a:1332_3": "yasmiṃ vā patīsu caritabbadhamme cariyamāne itthiyo patibbatā nāma bhavanti.",
  "atk-s0506a:1332_4": "Lacchāmase bhāsati yaṃ ayaṃ latāti ayaṃ latā yaṃ sampattiṃ etarahi labhatīti bhāsati,",
  "atk-s0506a:1332_5": "taṃ sampattiṃ patīsu dhammaṃ pacaritvāti labhissāma.",
  "atk-s0506a:1333_0": "325.",
  "atk-s0506a:1333_1": "Pabbatasānugocaroti pabbatavanasaṇḍacārī.",
  "atk-s0506a:1333_2": "Mahindharaṃ pabbatamāvasitvāti mahiṃ dhāretīti mahindharanāmakaṃ pabbataṃ acalaṃ āvasitvā adhivasitvā,",
  "atk-s0506a:1333_3": "tattha vasantoti attho.",
  "atk-s0506a:1333_4": "“Āvasitvā”ti hi padaṃ apekkhitvā bhummatthe cetaṃ upayogavacanaṃ.",
  "atk-s0506a:1333_5": "Pasayhāti abhibhavitvā.",
  "atk-s0506a:1333_6": "Khuddeti balavasenanihīne pamāṇato pana mahante hatthiādikepi mige so hantiyeva.",
  "atk-s0506a:1334_0": "326.",
  "atk-s0506a:1334_1": "Tathevāti gāthāya ayaṃ upamāsaṃsandanena saddhiṃ atthayojanā –",
  "atk-s0506a:1334_2": "yathā sīho attano nivāsagocaraṭṭhānabhūtaṃ pabbataṃ nissāya vasanto attano yathicchitamatthaṃ sādheti,",
  "atk-s0506a:1334_3": "evameva sā saddhā pasannā ariyasāvikā ghāsacchādanādīhi bharaṇato posanato bhattāraṃ patiṃ sāmikaṃ nissāya",
  "atk-s0506a:1334_4": "vasantī sabbatthāpi patianukūlatāsaṅkhātena vatena taṃ anubbatā parijanādīsu uppajjanakaṃ kodhaṃ vadhitvā",
  "atk-s0506a:1334_5": "pajahitvā pariggahavatthūsu uppajjanakaṃ maccheraṃ abhibhuyya abhibhavitvā anuppādetvā patibbatādhammassa",
  "atk-s0506a:1334_6": "ca upāsikādhammassa ca sammadeva caraṇato dhammacārinī sā saggamhi devaloke modati,",
  "atk-s0506a:1334_7": "pamodaṃ āpajjatīti.",
  "atk-s0506a:1334_8": "Sesaṃ vuttanayameva.",
  "atk-s0506a:1335_0": "Latāvimānavaṇṇanā niṭṭhitā.",
  "atk-s0506a:1336_0": "5. Guttilavimānavaṇṇanā",
  "atk-s0506a:1337_0": "Sattatantiṃ sumadhuranti guttilavimānaṃ.",
  "atk-s0506a:1337_1": "Tassa kā uppatti?",
  "atk-s0506a:1337_2": "Bhagavati rājagahe viharante āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ",
  "atk-s0506a:1337_3": "gantvā tattha paṭipāṭiyā ṭhitesu chattiṃsāya vimānesu chattiṃsa devadhītaro paccekaṃ accharāsahassaparivārā",
  "atk-s0506a:1337_4": "mahatiṃ dibbasampattiṃ anubhavantiyo disvā tāhi pubbe katakammaṃ “abhikkantena vaṇṇenā”tiādīhi tīhi gāthāhi",
  "atk-s0506a:1337_5": "paṭipāṭiyā pucchi.",
  "atk-s0506a:1337_6": "Tāpi tassa pucchānantaraṃ “vatthuttamadāyikā nārī”tiādinā byākariṃsu.",
  "atk-s0506a:1337_7": "Atha thero tato manussalokaṃ āgantvā bhagavato etamatthaṃ ārocesi.",
  "atk-s0506a:1337_8": "Taṃ sutvā bhagavā “moggallāna,",
  "atk-s0506a:1337_9": "tā devatā na kevalaṃ tayā eva pucchitā evaṃ byākariṃsu,",
  "atk-s0506a:1337_10": "atha kho pubbe mayāpi pucchitā evameva byākariṃsū”ti vatvā therena yācito atītaṃ attano guttilācariyaṃ kathesi.",
  "atk-s0506a:1338_0": "Atīte bārāṇasiyaṃ brahmadatte rajjaṃ kārente bodhisatto gandhabbakule nibbattitvā gandhabbasippe pariyodātasippatāya",
  "atk-s0506a:1338_1": "timbarunāradasadiso sabbadisāsu pākaṭo paññātā ācariyo ahosi nāmena guttilo nāma.",
  "atk-s0506a:1338_2": "So andhe jiṇṇe mātāpitaro posesi.",
  "atk-s0506a:1338_3": "Tassa sippanipphattiṃ sutvā ujjenivāsī musilo nāma gandhabbo upagantvā taṃ vanditvā ekamantaṃ ṭhito “kasmā",
  "atk-s0506a:1338_4": "āgatosī”ti ca vutte “tumhākaṃ santike sippaṃ uggaṇhitu”nti āha.",
  "atk-s0506a:1338_5": "Guttilācariyo taṃ oloketvā lakkhaṇakusalatāya “ayaṃ puriso visamajjhāsayo kakkhaḷo pharuso akataññū bhavissati,",
  "atk-s0506a:1338_6": "na saṅgahetabbo”ti sippuggahaṇatthaṃ okāsaṃ nākāsi.",
  "atk-s0506a:1338_7": "So tassa mātāpitaro payirupāsitvā tehi yācāpesi.",
  "atk-s0506a:1338_8": "Guttilācariyo mātāpitūhi nippīḷiyamāno “garuvacanaṃ alaṅghanīya”nti tassa sippaṃ paṭṭhapetvā vigatamacchariyatāya",
  "atk-s0506a:1338_9": "kāruṇikatāya ca ācariyamuṭṭhiṃ akatvā anavasesato sippaṃ sikkhāpesi.",
  "atk-s0506a:1339_0": "Sopi medhāvitāya pubbekataparicayatāya akusītatāya ca na cirasseva pariyodātasippo hutvā cintesi “ayaṃ bārāṇasī jambudīpe agganagaraṃ,",
  "atk-s0506a:1339_1": "yaṃnūnāhaṃ idha sarājikāya parisāya sippaṃ dasseyyaṃ,",
  "atk-s0506a:1339_2": "evāhaṃ ācariyatopi jambudīpe pākaṭo paññāto bhavissāmī”ti.",
  "atk-s0506a:1339_3": "So ācariyassa ārocesi “ahaṃ rañño purato sippaṃ dassetukāmo,",
  "atk-s0506a:1339_4": "rājānaṃ maṃ dassethā”ti.",
  "atk-s0506a:1339_5": "Mahāsatto “ayaṃ mama santike uggahitasippo patiṭṭhaṃ labhatū”ti karuṇāyamāno taṃ rañño santikaṃ netvā",
  "atk-s0506a:1339_6": "“mahārāja imassa me antevāsikassa vīṇāya paguṇataṃ passathā”ti āha.",
  "atk-s0506a:1339_7": "Rājā “sādhū”ti paṭissuṇitvā tassa vīṇāvādanaṃ sutvā parituṭṭho taṃ gantukāmaṃ nivāretvā “mameva santike vasa,",
  "atk-s0506a:1339_8": "ācariyassa dinnakoṭṭhāsato upaḍḍhaṃ dassāmī”ti āha.",
  "atk-s0506a:1339_9": "Musilo “nāhaṃ ācariyato hāyāmi,",
  "atk-s0506a:1339_10": "samameva dethā”ti vatvā raññā “mā evaṃ bhaṇi,",
  "atk-s0506a:1339_11": "ācariyo nāma mahanto,",
  "atk-s0506a:1339_12": "upaḍḍhameva tuyhaṃ dassāmī”ti vutte “mama ca ācariyassa ca sippaṃ passathā”ti vatvā rājagehato nikkhamitvā",
  "atk-s0506a:1339_13": "“ito sattame divase mama ca guttilācariyassa ca rājaṅgaṇe sippadassanaṃ bhavissati,",
  "atk-s0506a:1339_14": "taṃ passitukāmā passantū”ti tattha tattha āhiṇḍanto ugghosesi.",
  "atk-s0506a:1340_0": "Mahāsatto taṃ sutvā “ayaṃ taruṇo thāmavā,",
  "atk-s0506a:1340_1": "ahaṃ pana jiṇṇo dubbalo,",
  "atk-s0506a:1340_2": "yadi pana me parājayo bhaveyya,",
  "atk-s0506a:1340_3": "mataṃ me jīvitā seyyaṃ,",
  "atk-s0506a:1340_4": "tasmā araññaṃ pavisitvā ubbandhitvā marissāmī”ti araññaṃ gato maraṇabhayatajjito paṭinivatti.",
  "atk-s0506a:1340_5": "Puna maritukāmo hutvā gantvā punapi maraṇabhayena paṭinivatti.",
  "atk-s0506a:1340_6": "Evaṃ gamanāgamanaṃ karontassa taṃ ṭhānaṃ vigatatiṇaṃ ahosi.",
  "atk-s0506a:1340_7": "Atha devarājā mahāsattaṃ upasaṅkamitvā dissamānarūpo ākāse ṭhatvā evamāha “ācariya,",
  "atk-s0506a:1340_8": "kiṃ karosī”ti.",
  "atk-s0506a:1340_9": "Mahāsatto –",
  "atk-s0506a:1341_0": "327.",
  "atk-s0506a:1342_0": "“Sattatantiṃ sumadhuraṃ, rāmaṇeyyaṃ avācayiṃ;",
  "atk-s0506a:1343_0": "So maṃ raṅgamhi avheti, saraṇaṃ me hohi kosiyā”ti. –",
  "atk-s0506a:1344_0": "Attano cittadukkhaṃ pavedesi.",
  "atk-s0506a:1345_0": "Tassattho –",
  "atk-s0506a:1345_1": "ahaṃ devarāja musilaṃ nāma antevāsikaṃ sattannaṃ tantīnaṃ atthitāya chajjādisattavidhasaradīpanato ca sattatantiṃ,",
  "atk-s0506a:1345_2": "taṃ visayaṃ katvā yathārahaṃ dvāvīsatiyā sutibhedānaṃ ahāpanato suṭṭhu madhuranti sumadhuraṃ,",
  "atk-s0506a:1345_3": "yathādhigatānaṃ samapaññāsāya mucchanānaṃ paribyattatāya sarassa ca vīṇāya ca aññamaññasaṃsandanena suṇantānaṃ ativiya manoramabhāvato rāmaṇeyyaṃ,",
  "atk-s0506a:1345_4": "saragatādivibhāgato chajjādicatubbidhaṃ gandhabbaṃ ahāpetvā gandhabbasippaṃ avācayinti vācesiṃ uggaṇhāpesiṃ sikkhāpesiṃ.",
  "atk-s0506a:1345_5": "So musilo antevāsī samāno maṃ attano ācariyaṃ raṅgamhi raṅgamaṇḍale avheti sārambhavasena attano visesaṃ dassetuṃ saṅghaṭṭiyati,",
  "atk-s0506a:1345_6": "“ehi sippaṃ dassehī”ti maṃ ācikkhi,",
  "atk-s0506a:1345_7": "tassa me tvaṃ kosiya devarāja saraṇaṃ avassayo hohīti.",
  "atk-s0506a:1346_0": "Taṃ sutvā sakko devarājā “mā bhāyi ācariya, ahaṃ te saraṇaṃ parāyaṇa”nti dassento –",
  "atk-s0506a:1347_0": "328.",
  "atk-s0506a:1348_0": "“Ahaṃ te saraṇaṃ homi, ahamācariyapūjako;",
  "atk-s0506a:1349_0": "Na taṃ jayissati sisso, sissamācariya jessasī”ti. –",
  "atk-s0506a:1350_0": "Āha.",
  "atk-s0506a:1350_1": "Sakkassa kira devarañño purimattabhāve mahāsatto ācariyo ahosi.",
  "atk-s0506a:1350_2": "Tenāha “ahamācariyapūjako”ti.",
  "atk-s0506a:1350_3": "Ahaṃ ācariyānaṃ pūjako,",
  "atk-s0506a:1350_4": "na musilo viya yugaggāhī,",
  "atk-s0506a:1350_5": "mādisesu antevāsikesu ṭhitesu tādisassa ācariyassa kathaṃ parājayo,",
  "atk-s0506a:1350_6": "tasmā na taṃ jayissati sisso,",
  "atk-s0506a:1350_7": "aññadatthu sissaṃ musilaṃ ācariya tvameva jayissasi,",
  "atk-s0506a:1350_8": "so pana parājito vināsaṃ pāpuṇissatīti adhippāyo.",
  "atk-s0506a:1350_9": "Evañca pana vatvā “ahaṃ sattame divase sākacchāmaṇḍalaṃ āgamissāmi,",
  "atk-s0506a:1350_10": "tumhe vissatthā vādethā”ti samassāsetvā gato.",
  "atk-s0506a:1351_0": "Sattame pana divase rājā saparivāro rājasabhāyaṃ nisīdi.",
  "atk-s0506a:1351_1": "Guttilācariyo ca musilo ca sippadassanatthaṃ sajjā hutvā upasaṅkamitvā rājānaṃ vanditvā attano attano laddhāsane nisīditvā vīṇā vādayiṃsu.",
  "atk-s0506a:1351_2": "Sakko āgantvā antalikkhe aṭṭhāsi.",
  "atk-s0506a:1351_3": "Taṃ mahāsattova passati,",
  "atk-s0506a:1351_4": "itare pana na passanti.",
  "atk-s0506a:1351_5": "Parisā dvinnampi vādane samacittā ahosi.",
  "atk-s0506a:1351_6": "Sakko guttilaṃ “ekaṃ tantiṃ chindā”ti āha.",
  "atk-s0506a:1351_7": "Chinnāyapi tantiyā vīṇā tatheva madhuranigghosā ahosi.",
  "atk-s0506a:1351_8": "Evaṃ “dutiyaṃ, tatiyaṃ,",
  "atk-s0506a:1351_9": "catutthaṃ, pañcamaṃ, chaṭṭhaṃ,",
  "atk-s0506a:1351_10": "sattamaṃ chindā”ti āha,",
  "atk-s0506a:1351_11": "tāsu chinnāsupi vīṇā madhuranigghosāva ahosi.",
  "atk-s0506a:1351_12": "Taṃ disvā musilo parājitabhūtarūpo pattakkhandho ahosi,",
  "atk-s0506a:1351_13": "parisā haṭṭhatuṭṭhā celukkhepe karontī guttilassa sādhukāramadāsi.",
  "atk-s0506a:1351_14": "Rājā musilaṃ sabhāya nīharāpesi,",
  "atk-s0506a:1351_15": "mahājano leḍḍudaṇḍādīhi paharanto musilaṃ tattheva jīvitakkhayaṃ pāpesi.",
  "atk-s0506a:1352_0": "Sakko devānamindo mahāpurisena saddhiṃ sammodanīyaṃ katvā devalokameva gato.",
  "atk-s0506a:1352_1": "Taṃ devatā “mahārāja,",
  "atk-s0506a:1352_2": "kuhiṃ gatatthā”ti pucchitvā taṃ pavattiṃ sutvā “mahārāja,",
  "atk-s0506a:1352_3": "mayaṃ guttilācariyaṃ passissāma,",
  "atk-s0506a:1352_4": "sādhu no taṃ idhānetvā dassehī”ti āhaṃsu.",
  "atk-s0506a:1352_5": "Sakko devānaṃ vacanaṃ sutvā mātaliṃ āṇāpesi “gaccha vejayantarathena amhākaṃ guttilācariyaṃ ānehi,",
  "atk-s0506a:1352_6": "devatā taṃ dassanakāmā”ti,",
  "atk-s0506a:1352_7": "so tathā akāsi.",
  "atk-s0506a:1352_8": "Sakko mahāsattena saddhiṃ sammodanīyaṃ katvā evamāha “ācariya,",
  "atk-s0506a:1352_9": "vīṇaṃ vādaya,",
  "atk-s0506a:1352_10": "devatā sotukāmā”ti.",
  "atk-s0506a:1352_11": "“Mayaṃ sippūpajīvino,",
  "atk-s0506a:1352_12": "vetanena vinā sippaṃ na dassemā”ti.",
  "atk-s0506a:1352_13": "“Kīdisaṃ pana vetanaṃ icchasī”ti.",
  "atk-s0506a:1352_14": "“Nāññena me vetanena kiccaṃ atthi,",
  "atk-s0506a:1352_15": "imāsaṃ pana devatānaṃ attanā attanā pubbekatakusalakathanameva me vetanaṃ hotū”ti āha.",
  "atk-s0506a:1352_16": "Tā “sādhū”ti sampaṭicchiṃsu.",
  "atk-s0506a:1352_17": "Atha mahāsatto pāṭekkaṃ tāhi tadā paṭiladdhasampattikittanamukhena tassā hetubhūtaṃ purimattabhāve kataṃ",
  "atk-s0506a:1352_18": "sucaritaṃ āyasmā mahāmoggallāno viya pucchanto “abhikkantena vaṇṇenā”tiādigāthāhi pucchi.",
  "atk-s0506a:1352_19": "Tāpi “vatthuttamadāyikā nārī”tiādinā yathā etarahi therassa,",
  "atk-s0506a:1352_20": "evameva tassa byākariṃsu.",
  "atk-s0506a:1352_21": "Tena vuttaṃ “moggallāna tā devatā na kevalaṃ tayā eva pucchitā evaṃ byākariṃsu,",
  "atk-s0506a:1352_22": "atha kho pubbe mayāpi pucchitā evameva byākariṃsū”ti.",
  "atk-s0506a:1353_0": "Tā kira itthiyo kassapasammāsambuddhakāle manussattabhāve ṭhitā taṃ taṃ puññaṃ akaṃsu.",
  "atk-s0506a:1353_1": "Tattha ekā itthī vatthaṃ adāsi,",
  "atk-s0506a:1353_2": "ekā sumanamālaṃ,",
  "atk-s0506a:1353_3": "ekā gandhaṃ,",
  "atk-s0506a:1353_4": "ekā uḷārāni phalāni,",
  "atk-s0506a:1353_5": "ekā ucchurasaṃ,",
  "atk-s0506a:1353_6": "ekā bhagavato cetiye gandhapañcaṅgulikaṃ adāsi,",
  "atk-s0506a:1353_7": "ekā uposathaṃ upavasi,",
  "atk-s0506a:1353_8": "ekā upakaṭṭhāya velāya nāvāya bhuñjantassa bhikkhuno udakaṃ adāsi,",
  "atk-s0506a:1353_9": "ekā kodhanānaṃ sassusasurānaṃ akkodhanā upaṭṭhānaṃ akāsi,",
  "atk-s0506a:1353_10": "ekā dāsī hutvā atanditācārā ahosi,",
  "atk-s0506a:1353_11": "eko piṇḍacārikassa bhikkhuno khīrabhattaṃ adāsi,",
  "atk-s0506a:1353_12": "ekā phāṇitaṃ adāsi,",
  "atk-s0506a:1353_13": "ekā ucchukhaṇḍaṃ adāsi,",
  "atk-s0506a:1353_14": "ekā timbarusakaṃ adāsi,",
  "atk-s0506a:1353_15": "ekā kakkārikaṃ adāsi,",
  "atk-s0506a:1353_16": "ekā eḷālukaṃ adāsi,",
  "atk-s0506a:1353_17": "ekā valliphalaṃ adāsi,",
  "atk-s0506a:1353_18": "ekā phārusakaṃ adāsi,",
  "atk-s0506a:1353_19": "ekā aṅgārakapallaṃ adāsi,",
  "atk-s0506a:1353_20": "ekā sākamuṭṭhiṃ adāsi,",
  "atk-s0506a:1353_21": "ekā pupphakamuṭṭhiṃ adāsi,",
  "atk-s0506a:1353_22": "ekā mūlakalāpaṃ adāsi,",
  "atk-s0506a:1353_23": "ekā nimbamuṭṭhiṃ adāsi,",
  "atk-s0506a:1353_24": "ekā kañjikaṃ adāsi,",
  "atk-s0506a:1353_25": "ekā tilapiññākaṃ adāsi,",
  "atk-s0506a:1353_26": "ekā kāyabandhanaṃ adāsi,",
  "atk-s0506a:1353_27": "ekā aṃsabaddhakaṃ adāsi,",
  "atk-s0506a:1353_28": "ekā āyogapaṭṭaṃ adāsi,",
  "atk-s0506a:1353_29": "ekā vidhūpanaṃ,",
  "atk-s0506a:1353_30": "ekā tālavaṇṭaṃ,",
  "atk-s0506a:1353_31": "ekā morahatthaṃ,",
  "atk-s0506a:1353_32": "ekā chattaṃ,",
  "atk-s0506a:1353_33": "ekā upāhanaṃ,",
  "atk-s0506a:1353_34": "ekā pūvaṃ,",
  "atk-s0506a:1353_35": "ekā modakaṃ,",
  "atk-s0506a:1353_36": "ekā sakkhalikaṃ adāsi.",
  "atk-s0506a:1353_37": "Tā ekekā accharāsahassaparivārā pahatiyā deviddhiyā virājamānā tāvatiṃsabhavane sakkassa devarājassa",
  "atk-s0506a:1353_38": "paricārikā hutvā nibbattā guttilācariyena pucchitā “vatthuttamadāyikā nārī”tiādinā attanā attanā katakusalaṃ",
  "atk-s0506a:1353_39": "paṭipāṭiyā byākariṃsu.",
  "atk-s0506a:1354_0": "329.",
  "atk-s0506a:1355_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:1356_0": "Obhāsentī disā sabbā, osadhī viya tārakā.",
  "atk-s0506a:1357_0": "330.",
  "atk-s0506a:1358_0": "“Kena tetādiso vaṇṇo, kena te idha mijjhati;",
  "atk-s0506a:1359_0": "Uppajjanti ca te bhogā, ye keci manaso piyā.",
  "atk-s0506a:1360_0": "331.",
  "atk-s0506a:1361_0": "“Pucchāmi taṃ devi mahānubhāve, manussabhūtā kimakāsi puññaṃ;",
  "atk-s0506a:1362_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:1363_0": "332.",
  "atk-s0506a:1364_0": "“Sā devatā attamanā, moggallānena pucchitā;",
  "atk-s0506a:1365_0": "Pañhaṃ puṭṭhā viyākāsi, yassa kammassidaṃ phalaṃ”.",
  "atk-s0506a:1366_0": "333.",
  "atk-s0506a:1367_0": "“Vatthuttamadāyikā nārī, pavarā hoti naresu nārīsu;",
  "atk-s0506a:1368_0": "Evaṃ piyarūpadāyikā manāpaṃ, dibbaṃ sā labhate upecca ṭhānaṃ.",
  "atk-s0506a:1369_0": "334.",
  "atk-s0506a:1370_0": "“Tassā me passa vimānaṃ, accharā kāmavaṇṇinīhamasmi;",
  "atk-s0506a:1371_0": "Accharāsahassassāhaṃ, pavarā passa puññānaṃ vipākaṃ.",
  "atk-s0506a:1372_0": "335.",
  "atk-s0506a:1373_0": "“Tena metādiso vaṇṇo, tena me idha mijjhati;",
  "atk-s0506a:1374_0": "Uppajjanti ca me bhogā, ye keci manaso piyā.",
  "atk-s0506a:1375_0": "336.",
  "atk-s0506a:1376_0": "“Akkhāmi te bhikkhu mahānubhāva, manussabhūtā yamakāsi puññaṃ;",
  "atk-s0506a:1377_0": "Tenamhi evaṃ jalitānubhāvā, vaṇṇo ca me sabbadisā pabhāsatī”ti.",
  "atk-s0506a:1378_0": "(Yathā ca ettha, evaṃ upari sabbavimānesu vitthāretabbaṃ.)",
  "atk-s0506a:1379_0": "341.",
  "atk-s0506a:1380_0": "“Pupphuttamadāyikā nārī, pavarā hoti naresu nārīsu…pe….",
  "atk-s0506a:1381_0": "349.",
  "atk-s0506a:1382_0": "“Gandhuttamadāyikā nārī, pavarā hoti naresu nārīsu…pe….",
  "atk-s0506a:1383_0": "357.",
  "atk-s0506a:1384_0": "“Phaluttamadāyikā nārī…pe….",
  "atk-s0506a:1385_0": "365.",
  "atk-s0506a:1386_0": "“Rasuttamadāyikā nārī…pe….",
  "atk-s0506a:1387_0": "373.",
  "atk-s0506a:1388_0": "“Gandhapañcaṅgulikaṃ ahamadāsiṃ,kassapassa bhagavato thūpamhi…pe….",
  "atk-s0506a:1389_0": "381.",
  "atk-s0506a:1390_0": "“Bhikkhū ca ahaṃ bhikkhuniyo ca, addasāsiṃ panthapaṭipanne;",
  "atk-s0506a:1391_0": "Tesāhaṃ dhammaṃ sutvāna, ekūposathaṃ upavasissaṃ.",
  "atk-s0506a:1392_0": "382.",
  "atk-s0506a:1393_0": "“Tassā me passa vimānaṃ…pe….",
  "atk-s0506a:1394_0": "389.",
  "atk-s0506a:1395_0": "“Udake ṭhitā udakamadāsiṃ, bhikkhuno cittena vippasannena…pe….",
  "atk-s0506a:1396_0": "397.",
  "atk-s0506a:1397_0": "“Sassuñcāhaṃ sasurañca, caṇḍike kodhane ca pharuse ca;",
  "atk-s0506a:1398_0": "Anusūyikā upaṭṭhāsiṃ, appamattā sakena sīlena…pe….",
  "atk-s0506a:1399_0": "405.",
  "atk-s0506a:1400_0": "“Parakammakarī āsiṃ, atthenātanditā dāsī;",
  "atk-s0506a:1401_0": "Akkodhanānatimāninī, saṃvibhāginī kakassa bhāgassa…pe….",
  "atk-s0506a:1402_0": "413.",
  "atk-s0506a:1403_0": "“Khīrodanaṃ ahamadāsiṃ, bhikkhuno piṇḍāya carantassa;",
  "atk-s0506a:1404_0": "Evaṃ karitvā kammaṃ, sugatiṃ upapajja modāmi…pe….",
  "atk-s0506a:1405_0": "421.",
  "atk-s0506a:1406_0": "“Phāṇitaṃ ahamadāsiṃ…pe….",
  "atk-s0506a:1407_0": "429.",
  "atk-s0506a:1408_0": "“Ucchukhaṇḍikaṃ ahamadāsiṃ…pe….",
  "atk-s0506a:1409_0": "437.",
  "atk-s0506a:1410_0": "“Timbarusakaṃ ahamadāsiṃ…pe….",
  "atk-s0506a:1411_0": "445.",
  "atk-s0506a:1412_0": "“Kakkārikaṃ ahamadāsiṃ…pe….",
  "atk-s0506a:1413_0": "453.",
  "atk-s0506a:1414_0": "“Eḷālukaṃ ahamadāsiṃ…pe….",
  "atk-s0506a:1415_0": "461.",
  "atk-s0506a:1416_0": "“Valliphalaṃ ahamadāsiṃ…pe….",
  "atk-s0506a:1417_0": "469.",
  "atk-s0506a:1418_0": "“Phārusakaṃ ahamadāsiṃ…pe….",
  "atk-s0506a:1419_0": "477.",
  "atk-s0506a:1420_0": "“Hatthappatāpakaṃ ahamadāsiṃ…pe….",
  "atk-s0506a:1421_0": "485.",
  "atk-s0506a:1422_0": "“Sākamuṭṭhiṃ ahamadāsiṃ…pe….",
  "atk-s0506a:1423_0": "493.",
  "atk-s0506a:1424_0": "“Pupphakamuṭṭhiṃ ahamadāsiṃ…pe….",
  "atk-s0506a:1425_0": "501.",
  "atk-s0506a:1426_0": "“Mūlakaṃ ahamadāsiṃ…pe….",
  "atk-s0506a:1427_0": "509. “Nimbamuṭṭhiṃ ahamadāsiṃ…pe….",
  "atk-s0506a:1428_0": "517. “Ambakañjikaṃ ahamadāsiṃ…pe….",
  "atk-s0506a:1429_0": "525. “Doṇinimmajjaniṃ ahamadāsiṃ…pe….",
  "atk-s0506a:1430_0": "533. “Kāyabandhanaṃ ahamadāsiṃ…pe….",
  "atk-s0506a:1431_0": "541. “Aṃsabaddhakaṃ ahamadāsiṃ…pe….",
  "atk-s0506a:1432_0": "549. “Āyogapaṭṭaṃ ahamadāsiṃ…pe….",
  "atk-s0506a:1433_0": "557. “Vidhūpanaṃ ahamadāsiṃ…pe….",
  "atk-s0506a:1434_0": "565. “Tālavaṇṭaṃ ahamadāsiṃ…pe….",
  "atk-s0506a:1435_0": "573. “Morahatthaṃ ahamadāsiṃ…pe….",
  "atk-s0506a:1436_0": "581. “Chattaṃ ahamadāsiṃ…pe….",
  "atk-s0506a:1437_0": "589. “Upāhanaṃ ahamadāsiṃ…pe….",
  "atk-s0506a:1438_0": "597. “Pūvaṃ ahamadāsiṃ…pe….",
  "atk-s0506a:1439_0": "605. “Modakaṃ ahamadāsiṃ…pe….",
  "atk-s0506a:1440_0": "613. “Sakkhalikaṃ ahamadāsiṃ, bhikkhuno piṇḍāya carantassa…pe….",
  "atk-s0506a:1441_0": "614.",
  "atk-s0506a:1442_0": "“Tassā me passa vimānaṃ, accharā kāmavaṇṇinīhamasmiṃ;",
  "atk-s0506a:1443_0": "Accharāsahassassāhaṃ, pavarā passa puññānaṃ vipākaṃ.",
  "atk-s0506a:1444_0": "615. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:1445_0": "Evaṃ mahāsatto tāhi devatāhi katasucarite byākate tuṭṭhamānaso sammodanaṃ karonto attano ca sucaritacaraṇe",
  "atk-s0506a:1445_1": "yuttapayuttataṃ vivaṭṭajjhāsayatañca pavedento āha –",
  "atk-s0506a:1446_0": "617.",
  "atk-s0506a:1447_0": "“Svāgataṃ vata me ajja, suppabhātaṃ suhuṭṭhitaṃ;",
  "atk-s0506a:1448_0": "Yaṃ addasāmi devatāyo, accharā kāmavaṇṇiniyo.",
  "atk-s0506a:1449_0": "618.",
  "atk-s0506a:1450_0": "“Imāsāhaṃ dhammaṃ sutvā, kāhāmi kusalaṃ bahuṃ;",
  "atk-s0506a:1451_0": "Dānena samacariyāya, saññamena damena ca;",
  "atk-s0506a:1452_0": "Svāhaṃ tattha gamissāmi, yattha gantvā na socare”ti.",
  "atk-s0506a:1453_0": "333.",
  "atk-s0506a:1453_1": "Tattha vatthuttamadāyikāti vatthānaṃ uttamaṃ seṭṭhaṃ,",
  "atk-s0506a:1453_2": "vatthesu vā bahūsu uccinitvā gahitaṃ ukkaṃsagataṃ pavaraṃ koṭibhūtaṃ vatthaṃ vatthuttamaṃ,",
  "atk-s0506a:1453_3": "tassa dāyikā.",
  "atk-s0506a:1453_4": "“Pupphuttamadāyikā”tiādīsupi eseva nayo.",
  "atk-s0506a:1453_5": "Piyarūpadāyikāti piyasabhāvassa piyajātikassa ca vatthuno dāyikā.",
  "atk-s0506a:1453_6": "Manāpanti manavaḍḍhanakaṃ.",
  "atk-s0506a:1453_7": "Dibbanti divi bhavattā dibbaṃ.",
  "atk-s0506a:1453_8": "Upeccāti upagantvā cetetvā,",
  "atk-s0506a:1453_9": "“edisaṃ labheyya”nti pakappetvāti attho.",
  "atk-s0506a:1453_10": "Ṭhānanti vimānādikaṃ ṭhānaṃ,",
  "atk-s0506a:1453_11": "issariyaṃ vā.",
  "atk-s0506a:1453_12": "“Manāpā”tipi pāṭho,",
  "atk-s0506a:1453_13": "aññesaṃ manavaḍḍhanakā hutvāti attho.",
  "atk-s0506a:1454_0": "334.",
  "atk-s0506a:1454_1": "Passa puññānaṃ vipākanti vatthuttamadānassa nāma idamīdisaṃ phalaṃ passāti attanā laddhasampattiṃ sambhāventī vadati.",
  "atk-s0506a:1455_0": "341.",
  "atk-s0506a:1455_1": "Pupphuttamadāyikāti ratanattayapūjāvasena pupphuttamadāyikā,",
  "atk-s0506a:1455_2": "tathā gandhuttamadāyikāti daṭṭhabbā.",
  "atk-s0506a:1455_3": "Tattha pupphuttamaṃ sumanapupphādi,",
  "atk-s0506a:1455_4": "gandhuttamaṃ candanagandhādi,",
  "atk-s0506a:1455_5": "phaluttamaṃ panasaphalādi,",
  "atk-s0506a:1455_6": "rasuttamaṃ gorasasappiādi veditabbaṃ.",
  "atk-s0506a:1456_0": "373.",
  "atk-s0506a:1456_1": "Gandhapañcaṅgulikanti gandhena pañcaṅgulikadānaṃ.",
  "atk-s0506a:1456_2": "Kassapassa bhagavato thūpamhīti kassapasammāsambuddhassa yojanike kanakathūpe.",
  "atk-s0506a:1457_0": "381. Panthapaṭipanneti maggaṃ gacchante. Ekūposathanti ekadivasaṃ uposathavāsaṃ.",
  "atk-s0506a:1458_0": "389. Udakamadāsinti mukhavikkhālanatthaṃ pivanatthañca udakaṃ pānīyaṃ adāsiṃ.",
  "atk-s0506a:1459_0": "397. Caṇḍiketi caṇḍe. Anusūyikāti usūyā rahitā.",
  "atk-s0506a:1460_0": "405.",
  "atk-s0506a:1460_1": "Parakammakarīti paresaṃ veyyāvaccakārinī.",
  "atk-s0506a:1460_2": "Atthenāti atthakiccena.",
  "atk-s0506a:1460_3": "Saṃvibhāginī sakassa bhāgassāti atthikānaṃ attanā paṭiladdhabhāgassa saṃvibhajanasīlā.",
  "atk-s0506a:1461_0": "413. Khīrodananti khīrasammissaṃ odanaṃ, khīrena saddhiṃ odanaṃ vā.",
  "atk-s0506a:1462_0": "437.",
  "atk-s0506a:1462_1": "Timbarusakanti tiṇḍukaphalaṃ.",
  "atk-s0506a:1462_2": "Tipusasadisā ekā vallijāti timbarusaṃ,",
  "atk-s0506a:1462_3": "tassa phalaṃ timbarusakanti vadanti.",
  "atk-s0506a:1463_0": "445. Kakkārikanti khuddakeḷālukaṃ, tipusanti ca vadanti.",
  "atk-s0506a:1464_0": "477. Hatthappatāpakanti mandāmukhiṃ.",
  "atk-s0506a:1465_0": "517. Ambakañjikanti ambilakañjikaṃ.",
  "atk-s0506a:1466_0": "525. Doṇinimmajjaninti satelaṃ tilapiññākaṃ.",
  "atk-s0506a:1467_0": "557. Vidhūpananti caturassabījaniṃ.",
  "atk-s0506a:1468_0": "565. Tālavaṇṭanti tālapattehi katamaṇḍalabījaniṃ.",
  "atk-s0506a:1469_0": "573. Morahatthanti mayūrapiñche hi kataṃ makasabījaniṃ.",
  "atk-s0506a:1470_0": "617.",
  "atk-s0506a:1470_1": "Svāgataṃ vata meti mayhaṃ idhāgamanaṃ sobhanaṃ vata aho sundaraṃ.",
  "atk-s0506a:1470_2": "Ajja suppabhātaṃ suhuṭṭhitanti ajja mayhaṃ rattiyā suṭṭhu pabhātaṃ sammadeva vibhāyanaṃ jātaṃ,",
  "atk-s0506a:1470_3": "sayanato uṭṭhānampi suhuṭṭhitaṃ suṭṭhu uṭṭhitaṃ.",
  "atk-s0506a:1470_4": "Kiṃ kāraṇāti āha “yaṃ addasāmi devatāyo”tiādi.",
  "atk-s0506a:1471_0": "618.",
  "atk-s0506a:1471_1": "Dhammaṃ sutvāti kammaphalassa paccakkhakaraṇavasena tumhehi kataṃ kusalaṃ dhammaṃ sutvā.",
  "atk-s0506a:1471_2": "Kāhāmīti karissāmi.",
  "atk-s0506a:1471_3": "Samacariyāyāti kāyasamācārikassa sucaritassa caraṇena.",
  "atk-s0506a:1471_4": "Saññamenāti sīlasaṃvarena.",
  "atk-s0506a:1471_5": "Damenāti manacchaṭṭhānaṃ indriyānaṃ damena.",
  "atk-s0506a:1471_6": "Idāni tassa kusalassa attano lokassa ca vivaṭṭūpanissayataṃ dassetuṃ “svāhaṃ tattha gamissāmi,",
  "atk-s0506a:1471_7": "yattha gantvā na socare”ti vuttaṃ.",
  "atk-s0506a:1472_0": "Evamayaṃ yadipi vatthuttamadāyikāvimānādivasena chattiṃsavimānasaṅgahā desanā āyasmato mahāmoggallānassa",
  "atk-s0506a:1472_1": "viya guttilācariyassāpi vibhāvanavasena pavattāti “guttilavimāna”ntveva saṅgahaṃ āruḷhā,",
  "atk-s0506a:1472_2": "vimānāni pana itthipaṭibaddhānīti itthivimāneyeva saṅgahitāni.",
  "atk-s0506a:1472_3": "Tā pana itthiyo kassapassa dasabalassa kāle yathāvuttadhammacaraṇe aparāparuppannacetanāvasena dutiyattabhāvato",
  "atk-s0506a:1472_4": "paṭṭhāya ekaṃ buddhantaraṃ devaloke eva saṃsarantiyo amhākampi bhagavato kāle tāvatiṃsabhavaneyeva nibbattā,",
  "atk-s0506a:1472_5": "āyasmatā mahāmoggallānena pucchitā kammasarikkhatāya guttilācariyena pucchitakāle viya byākariṃsūti daṭṭhabbā.",
  "atk-s0506a:1473_0": "Guttilavimānavaṇṇanā niṭṭhitā.",
  "atk-s0506a:1474_0": "6. Daddallavimānavaṇṇanā",
  "atk-s0506a:1475_0": "Daddallamānā vaṇṇenāti daddallavimānaṃ.",
  "atk-s0506a:1475_1": "Tassa kā uppatti?",
  "atk-s0506a:1475_2": "Bhagavā sāvatthiyaṃ viharati jetavane.",
  "atk-s0506a:1475_3": "Tena ca samayena nālakagāmake āyasmato revatattherassa upaṭṭhākassa aññatarassa kuṭumbikassa dve dhītaro ahesuṃ,",
  "atk-s0506a:1475_4": "ekā bhaddā nāma,",
  "atk-s0506a:1475_5": "itarā subhaddā nāma.",
  "atk-s0506a:1475_6": "Tāsu bhaddā patikulaṃ gatā saddhā pasannā buddhisampannā vañjhā ca ahosi.",
  "atk-s0506a:1475_7": "Sā sāmikaṃ āha “mama kaniṭṭhā subhaddā nāma atthi,",
  "atk-s0506a:1475_8": "taṃ ānehi,",
  "atk-s0506a:1475_9": "sacassā putto bhaveyya,",
  "atk-s0506a:1475_10": "so mamapi putto siyā,",
  "atk-s0506a:1475_11": "ayañca kulavaṃso na nasseyyā”ti.",
  "atk-s0506a:1475_12": "So “sādhū”ti sampaṭicchitvā tathā akāsi.",
  "atk-s0506a:1476_0": "Atha bhaddā subhaddaṃ ovadi “subhadde,",
  "atk-s0506a:1476_1": "dānasaṃvibhāgaratā dhammacariyāya appamattā hohi,",
  "atk-s0506a:1476_2": "evaṃ te diṭṭhadhammiko samparāyiko ca attho hatthagato eva hotī”ti.",
  "atk-s0506a:1476_3": "Sā tassā ovāde ṭhatvā vuttanayena paṭipajjamānā ekadivasaṃ āyasmantaṃ revatattheraṃ attaṭṭhamaṃ nimantesi.",
  "atk-s0506a:1476_4": "Thero subhaddāya puññūpacayaṃ ākaṅkhanto saṅghuddesavasena satta bhikkhū gahetvā tassā gehaṃ agamāsi.",
  "atk-s0506a:1476_5": "Sā pasannacittā āyasmantaṃ revatattheraṃ te ca bhikkhū paṇītena khādanīyena bhojanīyena sahatthā santappesi,",
  "atk-s0506a:1476_6": "thero anumodanaṃ katvā pakkāmi.",
  "atk-s0506a:1476_7": "Sā aparabhāge kālaṃ katvā nimmānaratīnaṃ devānaṃ sahabyataṃ upapajji.",
  "atk-s0506a:1476_8": "Bhaddā pana puggalesu dānāni datvā sakkassa devānamindassa paricārikā hutvā nibbatti.",
  "atk-s0506a:1477_0": "Atha subhaddā attano sampattiṃ paccavekkhitvā “kena nu kho ahaṃ puññena idhūpapannā”ti āvajjentī “bhaddāya",
  "atk-s0506a:1477_1": "ovāde ṭhatvā saṅghagatāya dakkhiṇāya imaṃ sampattiṃ sampattā,",
  "atk-s0506a:1477_2": "bhaddā nu kho kahaṃ nibbattā”ti olokentī taṃ sakkassa paricārikābhāvena nibbattaṃ disvā anukampamānā tassā vimānaṃ pāvisi.",
  "atk-s0506a:1477_3": "Atha naṃ bhaddā –",
  "atk-s0506a:1478_0": "619.",
  "atk-s0506a:1479_0": "“Daddallamānā vaṇṇena, yasasā ca yasassinī;",
  "atk-s0506a:1480_0": "Sabbe deve tāvatiṃse, vaṇṇena atirocasi.",
  "atk-s0506a:1481_0": "620.",
  "atk-s0506a:1482_0": "“Dassanaṃ nābhijānāmi, idaṃ paṭhamadassanaṃ;",
  "atk-s0506a:1483_0": "Kasmā kāyā nu āgamma, nāmena bhāsase mama”nti. –",
  "atk-s0506a:1484_0": "Dvīhi gāthāhi pucchi. Sāpi tassā –",
  "atk-s0506a:1485_0": "621.",
  "atk-s0506a:1486_0": "“Ahaṃ bhadde subhaddāsiṃ, pubbe mānusake bhave;",
  "atk-s0506a:1487_0": "Sahabhariyā ca te āsiṃ, bhaginī ca kaniṭṭhikā.",
  "atk-s0506a:1488_0": "622.",
  "atk-s0506a:1489_0": "“Sā ahaṃ kāyassa bhedā, vippamuttā tato cutā;",
  "atk-s0506a:1490_0": "Nimmānaratīnaṃ devānaṃ, upapannā sahabyata”nti. – dvīhi gāthāhi byākāsi;",
  "atk-s0506a:1491_0": "619- 20.",
  "atk-s0506a:1491_1": "Tattha vaṇṇenāti vaṇṇādisampattiyā.",
  "atk-s0506a:1491_2": "Dassanaṃ nābhijānāmīti ito pubbe tava dassanaṃ nābhijānāmi,",
  "atk-s0506a:1491_3": "tvaṃ mayā na diṭṭhapubbāti attho.",
  "atk-s0506a:1491_4": "Tenāha “idaṃ paṭhamadassana”nti.",
  "atk-s0506a:1491_5": "Kasmā kāyā nu āgamma,",
  "atk-s0506a:1491_6": "nāmena bhāsase mamanti kataradevanikāyato āgantvā “bhadde”ti nāmena maṃ ālapasi.",
  "atk-s0506a:1492_0": "621.",
  "atk-s0506a:1492_1": "Ahaṃ bhaddeti ettha bhaddeti ālapanaṃ.",
  "atk-s0506a:1492_2": "Subhaddāsinti ahaṃ subhaddā nāma tava bhaginī kaniṭṭhikā āsiṃ ahosiṃ,",
  "atk-s0506a:1492_3": "tattha pubbe mānusake bhave sahabhariyā samānabhariyā te tayā ekasseva bhariyā,",
  "atk-s0506a:1492_4": "tava patino eva bhariyā,",
  "atk-s0506a:1492_5": "āsinti attho.",
  "atk-s0506a:1492_6": "Puna bhaddā –",
  "atk-s0506a:1493_0": "623.",
  "atk-s0506a:1494_0": "“Pahūtakatakalyāṇā, te deve yanti pāṇino;",
  "atk-s0506a:1495_0": "Yesaṃ tvaṃ kittayissasi, subhadde jātimattano.",
  "atk-s0506a:1496_0": "624.",
  "atk-s0506a:1497_0": "“Atha tvaṃ kena vaṇṇena, kena vā anusāsitā;",
  "atk-s0506a:1498_0": "Kīdiseneva dānena, subbatena yasassinī.",
  "atk-s0506a:1499_0": "625.",
  "atk-s0506a:1500_0": "“Yasaṃ etādisaṃ pattā, visesaṃ vipulamajjhagā;",
  "atk-s0506a:1501_0": "Devate pucchitācikkha, kissa kammassidaṃ phala”nti. –",
  "atk-s0506a:1502_0": "Tīhi gāthāhi pucchi. Puna subhaddā –",
  "atk-s0506a:1503_0": "626.",
  "atk-s0506a:1504_0": "“Aṭṭheva piṇḍapātāni, yaṃ dānaṃ adadaṃ pure;",
  "atk-s0506a:1505_0": "Dakkhiṇeyyassa saṅghassa, pasannā sehi pāṇibhi.",
  "atk-s0506a:1506_0": "627.",
  "atk-s0506a:1507_0": "“Tena metādiso vaṇṇo…pe…",
  "atk-s0506a:1508_0": "Vaṇṇo ca me sabbadisā pabhāsatī”ti. –",
  "atk-s0506a:1509_0": "Byākāsi.",
  "atk-s0506a:1510_0": "623.",
  "atk-s0506a:1510_1": "Tattha pahūtakatakalyāṇā te deve yantīti pahūtakatakalyāṇā mahāpuññā te nimmānaratino deve yanti uppajjanavasena gacchanti pāṇino sattā,",
  "atk-s0506a:1510_2": "yesaṃ nimmānaratīnaṃ devānaṃ antare tvaṃ attano jātiṃ kittayissasi kathesīti yojanā.",
  "atk-s0506a:1511_0": "624.",
  "atk-s0506a:1511_1": "Kena vaṇṇenāti kena kāraṇena.",
  "atk-s0506a:1511_2": "Kīdisenevāti evasaddo samuccayattho,",
  "atk-s0506a:1511_3": "kīdisena cāti attho,",
  "atk-s0506a:1511_4": "ayameva vā pāṭho.",
  "atk-s0506a:1511_5": "Subbatenāti sundarena vatena,",
  "atk-s0506a:1511_6": "suvisuddhena sīlenāti attho.",
  "atk-s0506a:1512_0": "626. Aṭṭheva piṇḍapātānīti aṭṭhannaṃ bhikkhūnaṃ dinnapiṇḍapāte sandhāya vadati. Adadanti adāsiṃ.",
  "atk-s0506a:1513_0": "Evaṃ subhaddāya kathite puna bhaddā –",
  "atk-s0506a:1514_0": "629.",
  "atk-s0506a:1515_0": "“Ahaṃ tayā bahutare bhikkhū, saññate brahmacārayo;",
  "atk-s0506a:1516_0": "Tappesiṃ annapānena, pasannā sehi pāṇibhi.",
  "atk-s0506a:1517_0": "630.",
  "atk-s0506a:1518_0": "“Tayā bahutaraṃ datvā, hīnakāyūpagā ahaṃ;",
  "atk-s0506a:1519_0": "Kathaṃ tvaṃ appataraṃ datvā, visesaṃ vipulamajjhagā;",
  "atk-s0506a:1520_0": "Devate pucchitācikkha, kissa kammassidaṃ phala”nti. –",
  "atk-s0506a:1521_0": "Pucchi. Tattha tayāti nissakke karaṇavacanaṃ. Puna subhaddā –",
  "atk-s0506a:1522_0": "631.",
  "atk-s0506a:1523_0": "“Manobhāvanīyo bhikkhu, sandiṭṭho me pure ahu;",
  "atk-s0506a:1524_0": "Tāhaṃ bhattena nimantesiṃ, revataṃ attanaṭṭhamaṃ.",
  "atk-s0506a:1525_0": "632.",
  "atk-s0506a:1526_0": "“So me atthapurekkhāro, anukampāya revato;",
  "atk-s0506a:1527_0": "Saṅghe dehīti maṃvoca, tassāhaṃ vacanaṃ kariṃ.",
  "atk-s0506a:1528_0": "633.",
  "atk-s0506a:1529_0": "“Sā dakkhiṇā saṅghagatā, appameyye patiṭṭhitā;",
  "atk-s0506a:1530_0": "Puggalesu tayā dinnaṃ, na taṃ tava mahapphala”nti. –",
  "atk-s0506a:1531_0": "Attanā katakammaṃ kathesi.",
  "atk-s0506a:1532_0": "631.",
  "atk-s0506a:1532_1": "Tattha manobhāvanīyoti manavaḍḍhanako uḷāraguṇatāya sambhāvanīyo.",
  "atk-s0506a:1532_2": "Sandiṭṭhoti nimantanavasena bodhito kathito.",
  "atk-s0506a:1532_3": "Tenāha “tāhaṃ bhattena nimantesiṃ,",
  "atk-s0506a:1532_4": "revataṃ attanaṭṭhama”nti,",
  "atk-s0506a:1532_5": "taṃ manobhāvanīyaṃ ayyaṃ revataṃ attanaṭṭhamaṃ bhattena ahaṃ nimantesiṃ.",
  "atk-s0506a:1533_0": "632- 3.",
  "atk-s0506a:1533_1": "So me atthapurekkhāroti so ayyo revato dānassa mahapphalabhāvakaraṇena mama atthapurekkhāro hitesī.",
  "atk-s0506a:1533_2": "Saṅghe dehīti maṃvocāti “yadi tvaṃ subhadde aṭṭhannaṃ bhikkhūnaṃ dātukāmā,",
  "atk-s0506a:1533_3": "yasmā puggalagatāya dakkhiṇāya saṅghagatā eva dakkhiṇā mahapphalatarā,",
  "atk-s0506a:1533_4": "tasmā saṅghe dehi,",
  "atk-s0506a:1533_5": "saṅghaṃ uddissa dānaṃ dehī”ti maṃ abhāsi.",
  "atk-s0506a:1533_6": "Tanti taṃ dānaṃ.",
  "atk-s0506a:1534_0": "Evaṃ subhaddāya vutte bhaddā tamatthaṃ sampaṭicchantī uttari ca tathā paṭipajjitukāmā –",
  "atk-s0506a:1535_0": "634.",
  "atk-s0506a:1536_0": "“Idānevāhaṃ jānāmi, saṅghe dinnaṃ mahapphalaṃ;",
  "atk-s0506a:1537_0": "Sāhaṃ gantvā manussattaṃ, vadaññū vītamaccharā;",
  "atk-s0506a:1538_0": "Saṅghe dānāni dassāmi, appamattā punappuna”nti. –",
  "atk-s0506a:1539_0": "Gāthamāha.",
  "atk-s0506a:1539_1": "Subhaddā pana attano devalokameva gatā.",
  "atk-s0506a:1539_2": "Atha sakko devānamindo sabbe deve tāvatiṃse attano sarīrobhāsena abhibhuyya virocamānaṃ subhaddaṃ devadhītaraṃ",
  "atk-s0506a:1539_3": "disvā tañca tāsaṃ kathāsallāpaṃ sutvā tāvadeva ca subhaddāya antarahitāya taṃ “ayaṃ nāmā”ti ajānanto –",
  "atk-s0506a:1540_0": "635.",
  "atk-s0506a:1541_0": "“Kā esā devatā bhadde, tayā mantayate saha;",
  "atk-s0506a:1542_0": "Sabbe deve tāvatiṃse, vaṇṇena atirocatī”ti. –",
  "atk-s0506a:1543_0": "Bhaddaṃ pucchi. Sāpissa –",
  "atk-s0506a:1544_0": "636.",
  "atk-s0506a:1545_0": "“Manussabhūtā devinda, pubbe mānusake bhave;",
  "atk-s0506a:1546_0": "Sahabhariyā ca me āsi, bhaginī ca kaniṭṭhikā,",
  "atk-s0506a:1547_0": "Saṅghe dānāni datvāna, katapuññā virocatī”ti. –",
  "atk-s0506a:1548_0": "Kathesi.",
  "atk-s0506a:1548_1": "Atha sakko tassā saṅghagatāya dakkhiṇāya mahapphalabhāvaṃ dassento dhammaṃ kathesi.",
  "atk-s0506a:1548_2": "Tena vuttaṃ –",
  "atk-s0506a:1549_0": "637.",
  "atk-s0506a:1550_0": "“Dhammena pubbe bhaginī, tayā bhadde virocati;",
  "atk-s0506a:1551_0": "Yaṃ saṅghamhi appameyye, patiṭṭhāpesi dakkhiṇaṃ.",
  "atk-s0506a:1552_0": "638.",
  "atk-s0506a:1553_0": "“Pucchito hi mayā buddho, gijjhakūṭamhi pabbate;",
  "atk-s0506a:1554_0": "Vipākaṃ saṃvibhāgassa, yattha dinnaṃ mahapphalaṃ.",
  "atk-s0506a:1555_0": "639.",
  "atk-s0506a:1556_0": "“Yajamānānaṃ manussānaṃ, puññapekkhāna pāṇinaṃ;",
  "atk-s0506a:1557_0": "Karotaṃ opadhikaṃ puññaṃ, yattha dinnaṃ mahapphalaṃ.",
  "atk-s0506a:1558_0": "640.",
  "atk-s0506a:1559_0": "“Taṃ me buddho viyākāsi, jānaṃ kammaphalaṃ sakaṃ;",
  "atk-s0506a:1560_0": "Vipākaṃ saṃvibhāgassa, yattha dinnaṃ mahapphalaṃ.",
  "atk-s0506a:1561_0": "641.",
  "atk-s0506a:1562_0": "“Cattāro ca paṭipannā, cattāro ca phale ṭhitā;",
  "atk-s0506a:1563_0": "Esa saṅgho ujubhūto, paññāsīlasamāhito.",
  "atk-s0506a:1564_0": "642.",
  "atk-s0506a:1565_0": "“Yajamānānaṃ manussānaṃ, puññapekkhāna pāṇinaṃ;",
  "atk-s0506a:1566_0": "Karotaṃ opadhikaṃ puññaṃ, saṅghe dinnaṃ mahapphalaṃ.",
  "atk-s0506a:1567_0": "643.",
  "atk-s0506a:1568_0": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a:1569_0": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a:1570_0": "644.",
  "atk-s0506a:1571_0": "“Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;",
  "atk-s0506a:1572_0": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a:1573_0": "645.",
  "atk-s0506a:1574_0": "“Etādisaṃ yaññamanussarantā, ye vedajātā vicaranti loke;",
  "atk-s0506a:1575_0": "Vineyya maccheramalaṃ samūlaṃ, aninditā saggamupenti ṭhāna”nti.",
  "atk-s0506a:1576_0": "637.",
  "atk-s0506a:1576_1": "Tattha dhammenāti kāraṇena ñāyena vā.",
  "atk-s0506a:1576_2": "Tayāti nissakke karaṇavacanaṃ.",
  "atk-s0506a:1576_3": "Idāni taṃ “dhammenā”ti vuttakāraṇaṃ dassetuṃ yaṃ saṅghamhi appameyye,",
  "atk-s0506a:1576_4": "patiṭṭhāpesi dakkhiṇa”nti vuttaṃ.",
  "atk-s0506a:1576_5": "Appameyyeti guṇānubhāvassa attani katānaṃ kārānaṃ phalavisesassa ca vasena paminituṃ asakkuṇeyye.",
  "atk-s0506a:1577_0": "638- 9.",
  "atk-s0506a:1577_1": "Ayañca attho bhagavato sammukhā ca suto,",
  "atk-s0506a:1577_2": "sammukhā ca paṭiggahitoti dassento “pucchito”tiādimāha.",
  "atk-s0506a:1577_3": "Tattha yajamānānanti dadantānaṃ.",
  "atk-s0506a:1577_4": "Puññapekkhāna pāṇinanti anunāsikalopaṃ katvā niddeso,",
  "atk-s0506a:1577_5": "puññaphalaṃ ākaṅkhantānaṃ sattānaṃ.",
  "atk-s0506a:1577_6": "Opadhikanti upadhi nāma khandhā,",
  "atk-s0506a:1577_7": "upadhissa karaṇasīlaṃ,",
  "atk-s0506a:1577_8": "upadhipayojananti vā opadhikaṃ,",
  "atk-s0506a:1577_9": "attabhāvajanakaṃ paṭisandhipavattivipākadāyakaṃ.",
  "atk-s0506a:1578_0": "640.",
  "atk-s0506a:1578_1": "Jānaṃ kammaphalaṃ sakanti sattānaṃ sakaṃ sakaṃ yathāsakaṃ puññaṃ puññaphalañca hatthatale āmalakaṃ viya jānanto.",
  "atk-s0506a:1578_2": "Sakanti vā yakārassa kakāraṃ katvā vuttaṃ,",
  "atk-s0506a:1578_3": "sayaṃ attanāti attho.",
  "atk-s0506a:1579_0": "641.",
  "atk-s0506a:1579_1": "Paṭipannāti paṭipajjamānā,",
  "atk-s0506a:1579_2": "maggaṭṭhāti attho.",
  "atk-s0506a:1579_3": "Ujubhūtoti ujupaṭipattiyā ujubhāvaṃ patto dakkhiṇeyyo jāto.",
  "atk-s0506a:1579_4": "Paññāsīlasamāhitoti paññāya sīlena ca samāhito,",
  "atk-s0506a:1579_5": "diṭṭhisīlasampanno ariyāya diṭṭhiyā ariyena sīlena ca samannāgato.",
  "atk-s0506a:1579_6": "Tenāpissa paramatthasaṅghabhāvameva vibhāveti.",
  "atk-s0506a:1579_7": "Diṭṭhisīlasāmaññena saṅghaṭitattā hi saṅgho.",
  "atk-s0506a:1579_8": "Atha vā samāhitaṃ samādhi,",
  "atk-s0506a:1579_9": "paññā sīlaṃ samāhitañca assa atthīti paññāsīlasamāhito.",
  "atk-s0506a:1579_10": "Tenassa sīlādidhammakkhandhattayasampannatāya aggadakkhiṇeyyabhāvaṃ vibhāveti.",
  "atk-s0506a:1580_0": "643.",
  "atk-s0506a:1580_1": "Vipulo mahaggatoti guṇehi mahattaṃ gatoti mahaggato,",
  "atk-s0506a:1580_2": "tato eva attani katānaṃ kārānaṃ phalavepullahetutāya vipulo.",
  "atk-s0506a:1580_3": "Udadhīva sāgaroti yathā udakaṃ ettha dhīyatīti “udadhī”ti laddhanāmo sāgaro,",
  "atk-s0506a:1580_4": "“ettakāni udakāḷhakānī”tiādinā udakato appameyyo,",
  "atk-s0506a:1580_5": "evamesa guṇatoti attho.",
  "atk-s0506a:1580_6": "Ete hīti hi-",
  "atk-s0506a:1580_7": "saddo avadhāraṇe nipāto,",
  "atk-s0506a:1580_8": "ete eva seṭṭhāti attho.",
  "atk-s0506a:1580_9": "Vuttañhetaṃ –",
  "atk-s0506a:1581_0": "“Yāvatā, bhikkhave, saṅghā vā gaṇā vā, tathāgatasāvakasaṅgho tesaṃ aggamakkhāyatī”ti.",
  "atk-s0506a:1582_0": "Naravīrasāvakāti naresu vīriyasampannassa narassa sāvakā.",
  "atk-s0506a:1582_1": "Pabhaṅkarāti lokassa ñāṇālokakarā.",
  "atk-s0506a:1582_2": "Dhammamudīrayantīti dhammaṃ uddisanti. Kathaṃ?",
  "atk-s0506a:1582_3": "Dhammasāminā hi dhammapajjoto ariyasaṅghe ṭhapito.",
  "atk-s0506a:1583_0": "644.",
  "atk-s0506a:1583_1": "Ye saṅghamuddissa dadanti dānanti ye sattā ariyasaṅghaṃ uddissa sammutisaṅghe antamaso gotrabhupuggalesupi dānaṃ dadanti,",
  "atk-s0506a:1583_2": "taṃ dānaṃ saṃvibhāgavasena dinnampi sudinnaṃ,",
  "atk-s0506a:1583_3": "āhunapāhunavasena hutampi suhutaṃ,",
  "atk-s0506a:1583_4": "mahāyāgavasena yiṭṭhampi suyiṭṭhameva hoti. Kasmā?",
  "atk-s0506a:1583_5": "Yasmā sā dakkhiṇā saṅghagatā patiṭṭhitā mahapphalā lokavidūna vaṇṇitāti,",
  "atk-s0506a:1583_6": "lokavidūhi sammāsambuddhehi “na tvevāhaṃ, ānanda,",
  "atk-s0506a:1583_7": "kenaci pariyāyena saṅghagatāya dakkhiṇāya pāṭipuggalikaṃ dakkhiṇaṃ mahapphalataraṃ vadāmi.",
  "atk-s0506a:1583_8": "Puññaṃ ākaṅkhamānānaṃ,",
  "atk-s0506a:1583_9": "saṅgho ve yajataṃ mukhaṃ.",
  "atk-s0506a:1583_10": "Anuttaraṃ puññakkhettaṃ lokassā”ti ca ādinā mahapphalatā vaṇṇitā pasatthā thomitāti attho.",
  "atk-s0506a:1584_0": "645.",
  "atk-s0506a:1584_1": "Īdisaṃ yaññamanussarantāti etādisaṃ saṅghaṃ uddissa attanā kataṃ dānaṃ anussarantā.",
  "atk-s0506a:1584_2": "Vedajātāti jātasomanassā.",
  "atk-s0506a:1584_3": "Vineyya maccheramalaṃ samūlanti maccherameva cittassa malinabhāvakaraṇato maccheramalaṃ,",
  "atk-s0506a:1584_4": "atha vā maccherañca aññaṃ issālobhadosādimalañcāti maccheramalaṃ.",
  "atk-s0506a:1584_5": "Tañca avijjāvicikicchāvipallāsādīhi saha mūlehīti samūlaṃ vineyya vinayitvā vikkhambhetvā aninditvā saggamupenti ṭhānanti yojanā.",
  "atk-s0506a:1584_6": "Sesaṃ vuttanayameva.",
  "atk-s0506a:1585_0": "Imaṃ pana sabbaṃ pavattiṃ sakko devānamindo “daddallamānā vaṇṇenā”tiādinā āyasmato mahāmoggallānassa ācikkhi,",
  "atk-s0506a:1585_1": "āyasmā mahāmoggallāno bhagavato ārocesi,",
  "atk-s0506a:1585_2": "bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:1585_3": "Sā desanā mahājanassa sātthikā ahosi.",
  "atk-s0506a:1586_0": "Daddallavimānavaṇṇanā niṭṭhitā.",
  "atk-s0506a:1587_0": "7. Pesavatīvimānavaṇṇanā",
  "atk-s0506a:1588_0": "Phalikarajatahemajālachannanti pesavatīvimānaṃ.",
  "atk-s0506a:1588_1": "Tassa kā uppatti?",
  "atk-s0506a:1588_2": "Bhagavā sāvatthiyaṃ viharati jetavane.",
  "atk-s0506a:1588_3": "Tena samayena magadhesu nālakagāme ekasmiṃ gahapatimahāsārakule pesavatī nāma kulasuṇhā ahosi.",
  "atk-s0506a:1588_4": "Sā kira kassapassa bhagavato yojanike kanakathūpe kayiramāne dārikā hutvā mātarā saddhiṃ cetiyaṭṭhānaṃ gantvā mātaraṃ pucchi “kiṃ ime, amma,",
  "atk-s0506a:1588_5": "karontī”ti?",
  "atk-s0506a:1588_6": "“Cetiyaṃ kātuṃ suvaṇṇiṭṭhakā karontī”ti.",
  "atk-s0506a:1588_7": "Taṃ sutvā dārikā pasannamānasā mātaraṃ āha – “amma,",
  "atk-s0506a:1588_8": "mama gīvāya idaṃ sovaṇṇamayaṃ khuddakapiḷandhanaṃ atthi,",
  "atk-s0506a:1588_9": "imāhaṃ cetiyatthāya demī”ti.",
  "atk-s0506a:1588_10": "Mātā “sādhu dehī”ti vatvā taṃ gīvato omuñcitvā suvaṇṇakārassa hatthe adāsi “idaṃ imāya dārikāya pariccajitaṃ,",
  "atk-s0506a:1588_11": "imampi pakkhipitvā iṭṭhakaṃ karohī”ti.",
  "atk-s0506a:1588_12": "Suvaṇṇakāro tathā akāsi.",
  "atk-s0506a:1588_13": "Sā dārikā aparabhāge kālaṃ katvā teneva puññakammena devaloke nibbattitvā sugatiyaṃyeva aparāparaṃ saṃsarantī",
  "atk-s0506a:1588_14": "amhākaṃ bhagavato kāle nālakagāme nibbattā anukkamena dvādasavassikā jātā.",
  "atk-s0506a:1589_0": "Sā ekadivasaṃ mātarā pesitaṃ mūlaṃ gahetvā telatthāya aññataraṃ āpaṇaṃ agamāsi.",
  "atk-s0506a:1589_1": "Tasmiñca āpaṇe aññataro kuṭumbiyaputto pitarā nidahitvā ṭhapitaṃ bahuṃ hiraññasuvaṇṇaṃ muttāmaṇiratanāni",
  "atk-s0506a:1589_2": "ca gahetuṃ uddharanto āpaṇiko kammabalena kathalapāsāṇasakkhararūpena upaṭṭhahantāni disvā tato ekadesaṃ",
  "atk-s0506a:1589_3": "“puññavantānaṃ vasena hiraññasuvaṇṇādi bhavissatī”ti vīmaṃsituṃ rāsiṃ katvā ṭhapesi.",
  "atk-s0506a:1589_4": "Atha naṃ sā dārikā disvā “kasmā āpaṇe ratanāni evaṃ ṭhapitāni,",
  "atk-s0506a:1589_5": "nanu nāma sammadeva paṭisāmetabbānī”ti āha.",
  "atk-s0506a:1589_6": "Āpaṇiko taṃ sutvā “mahāpuññā ayaṃ dārikā,",
  "atk-s0506a:1589_7": "imissā vasena sabbamidaṃ hiraññādi eva hutvā amhākaṃ viniyogaṃ gamissati,",
  "atk-s0506a:1589_8": "saṅgaṇhissāmi na”nti cintetvā tassā mātu santikaṃ gantvā “imaṃ dārikaṃ mayhaṃ puttassatthāya dehī”ti",
  "atk-s0506a:1589_9": "vāretvā bahudhanaṃ datvā āvāhavivāhaṃ katvā taṃ attano gehaṃ ānesi.",
  "atk-s0506a:1589_10": "Athassā sīlācāraṃ ñatvā bhaṇḍāgāraṃ vivaritvā “kiṃ ettha passasī”ti vatvā tāya “hiraññasuvaṇṇamaṇimeva",
  "atk-s0506a:1589_11": "rāsikataṃ passāmī”ti vutte “etāni amhākaṃ kammabalena antaradhāyantāni tava puññavisesena puna visesāni jātāni,",
  "atk-s0506a:1589_12": "tasmā ito paṭṭhāya imasmiṃ gehe sabbaṃ tvaṃyeva vicārehi,",
  "atk-s0506a:1589_13": "tayā dinnameva mayaṃ paribhuñjissāmā”ti vatvā tato pabhuti taṃ “pesavatī”ti vohariṃsu.",
  "atk-s0506a:1590_0": "Tena ca samayena āyasmā dhammasenāpati attano āyusaṅkhārānaṃ parikkhīṇabhāvaṃ ñatvā “mayhaṃ mātuyā rūpasāribrāhmaṇiyā",
  "atk-s0506a:1590_1": "posāvanikamūlaṃ datvā parinibbāyissāmī”ti cintetvā bhagavantaṃ upasaṅkamitvā parinibbānaṃ anujānāpetvā",
  "atk-s0506a:1590_2": "satthu āṇāya mahantaṃ pāṭihāriyaṃ dassetvā anekehi thutisahassehi bhagavantaṃ thometvā yāva dassanavisayātikkamā",
  "atk-s0506a:1590_3": "abhimukhova apakkamitvā puna vanditvā bhikkhusaṅghaparivuto vihārā nikkhamma bhikkhusaṅghassa ovādaṃ",
  "atk-s0506a:1590_4": "datvā āyasmantaṃ ānandaṃ samassāsetvā catassopi parisā nivattetvā anukkamena nālakagāmaṃ patvā mātaraṃ",
  "atk-s0506a:1590_5": "sotāpattiphale patiṭṭhāpetvā paccūsasamaye jātovarake parinibbāyi.",
  "atk-s0506a:1590_6": "Parinibbutassa cassa sarīrasakkārakaraṇavasena devā ceva manussā ca sattāhaṃ vītināmesuṃ,",
  "atk-s0506a:1590_7": "agarucandanādīhi hatthasatubbedhaṃ citakamakaṃsu.",
  "atk-s0506a:1591_0": "Pesavatīpi therassa parinibbānaṃ sutvā “gantā pūjessāmī”ti suvaṇṇapupphehi gandhajātehi ca pūritāni caṅkoṭakāni",
  "atk-s0506a:1591_1": "gāhāpetvā gantukāmā sasuraṃ āpucchitvā tena “tvaṃ garubhārā,",
  "atk-s0506a:1591_2": "tattha ca mahājanasammaddo,",
  "atk-s0506a:1591_3": "pupphagandhāni pesetvā idheva hohī”ti vuttāpi saddhājātā “yadipi me tattha jīvitantarāyo siyā,",
  "atk-s0506a:1591_4": "gantāva pūjāsakkāraṃ karissāmī”ti taṃ vacanaṃ aggahetvā saparivārā tattha gantvā gandhapupphādīhi pūjetvā katañjalī aṭṭhāsi.",
  "atk-s0506a:1591_5": "Tasmiñca samaye theraṃ pūjetuṃ āgatānaṃ rājaparisānaṃ hatthī matto hutvā taṃ padesaṃ upagañchi.",
  "atk-s0506a:1591_6": "Taṃ disvā maraṇabhayabhītesu manussesu palāyantesu janasammaddena patitaṃ pesavatiṃ mahājano akkamitvā māresi.",
  "atk-s0506a:1591_7": "Sā pūjāsakkāraṃ katvā theragatāya saddhāya sampannacittā eva kālaṃ katvā tāvatiṃsabhavane nibbatti,",
  "atk-s0506a:1591_8": "accharāsahassañcassā parivāro ahosi.",
  "atk-s0506a:1592_0": "Sā tāvadeva attano dibbasampattiṃ oloketvā “kīdisena nu kho puññena mayā esā laddhā”ti,",
  "atk-s0506a:1592_1": "tassā hetuṃ upadhārentī theraṃ uddissa kataṃ pūjāsakkāraṃ disvā,",
  "atk-s0506a:1592_2": "ratanattaye abhippasannamānasā satthāraṃ vandituṃ accharāsahassaparivutā saṭṭhisakaṭabhārālaṅkārapaṭimaṇḍitattabhāvā",
  "atk-s0506a:1592_3": "sumahatiyā deviddhiyā cando viya ca sūriyo viya ca dasa disā obhāsayamānā saha vimānena āgantvā vimānato",
  "atk-s0506a:1592_4": "oruyha bhagavantaṃ vanditvā añjaliṃ paggayha aṭṭhāsi.",
  "atk-s0506a:1592_5": "Tena ca samayena āyasmā vaṅgīso bhagavato samīpe nisinno bhagavantaṃ evamāha “paṭibhāti maṃ bhagavā imissā devatāya katakammaṃ pucchitu”nti.",
  "atk-s0506a:1592_6": "“Paṭibhātu taṃ,",
  "atk-s0506a:1592_7": "vaṅgīsā”ti bhagavā avoca.",
  "atk-s0506a:1592_8": "Atha āyasmā vaṅgīso tāya devatāya katakammaṃ pucchitukāmo paṭhamaṃ tāvassā vimānaṃ saṃvaṇṇento āha –",
  "atk-s0506a:1593_0": "646.",
  "atk-s0506a:1594_0": "“Phalikarajatahemajālachannaṃ, vividhacitratalamaddasaṃ surammaṃ;",
  "atk-s0506a:1595_0": "Byamhaṃ sunimmitaṃ toraṇūpapannaṃ, rucakupakiṇṇamidaṃ subhaṃ vimānaṃ.",
  "atk-s0506a:1596_0": "647.",
  "atk-s0506a:1597_0": "“Bhāti ca dasa disā nabheva suriyo, sarade tamonudo sahassaraṃsī;",
  "atk-s0506a:1598_0": "Tathā tapati midaṃ tava vimānaṃ, jalamiva dhūmasikho nise nabhagge.",
  "atk-s0506a:1599_0": "648.",
  "atk-s0506a:1600_0": "“Musatīva nayanaṃ sateratāva, ākāse ṭhapitamidaṃ manuññaṃ;",
  "atk-s0506a:1601_0": "Vīṇāmurajasammatāḷaghuṭṭhaṃ, iddhaṃ indapuraṃ yathā tavedaṃ.",
  "atk-s0506a:1602_0": "649.",
  "atk-s0506a:1603_0": "“Padumakumuduppalakuvalayaṃ, yodhikabandhukanojakā ca santi;",
  "atk-s0506a:1604_0": "Sālakusumitapupphitā asokā, vividhadumaggasugandhasevitamidaṃ.",
  "atk-s0506a:1605_0": "650.",
  "atk-s0506a:1606_0": "“Saḷalalabujabhujakasaṃyuttā, kusakasuphullitalatāvalambinīhi;",
  "atk-s0506a:1607_0": "Maṇijālasadisā yasassinī, rammā pokkharaṇī upaṭṭhitā te.",
  "atk-s0506a:1608_0": "651.",
  "atk-s0506a:1609_0": "“Udakaruhā ca yetthi pupphajātā, thalajā ye ca santi rukkhajātā;",
  "atk-s0506a:1610_0": "Mānusakāmānussakā ca dibbā, sabbe tuyhaṃ nivesanamhi jātā.",
  "atk-s0506a:1611_0": "652.",
  "atk-s0506a:1612_0": "“Kissa saṃyamadamassayaṃ vipāko, kenāsi kammaphalenidhūpapannā;",
  "atk-s0506a:1613_0": "Yathā ca te adhigatamidaṃ vimānaṃ, tadanupadaṃ avacāsiḷārapamhe”ti.",
  "atk-s0506a:1614_0": "646.",
  "atk-s0506a:1614_1": "Tattha phalikarajatahemajālachannanti phalikamaṇīhi rajatahemajālehi ca chāditaṃ,",
  "atk-s0506a:1614_2": "phalikamaṇimayāhi bhittīhi rajatahemamayehi jālehi ca samantato heṭṭhā ca upari ca chāditaṃ,",
  "atk-s0506a:1614_3": "vividhavaṇṇānaṃ vicittasannivesānañca talānaṃ bhūmīnaṃ vasena vividhacitratalaṃ addasaṃ passiṃ.",
  "atk-s0506a:1614_4": "Surammanti suṭṭhu ramaṇīyaṃ.",
  "atk-s0506a:1614_5": "Viharitukāmā vasanti etthāti byamhaṃ, bhavanaṃ.",
  "atk-s0506a:1614_6": "Toraṇūpapannanti vividhamālākammādivicittena sattaratanamayena toraṇena upetaṃ.",
  "atk-s0506a:1614_7": "Toraṇanti vā dvārakoṭṭhakapāsādassa nāmaṃ,",
  "atk-s0506a:1614_8": "tena ca anekabhūmakena vicittākārena taṃ vimānaṃ upetaṃ.",
  "atk-s0506a:1614_9": "Rucakupatiṇṇanti suvaṇṇavālikāhi okiṇṇaṅgaṇaṃ.",
  "atk-s0506a:1614_10": "Vālikasadisā hi suvaṇṇakhaṇḍā rucā nāma,",
  "atk-s0506a:1614_11": "rucameva rucakanti vuttaṃ.",
  "atk-s0506a:1614_12": "Subhanti sobhati,",
  "atk-s0506a:1614_13": "suṭṭhu bhātīti vā subhaṃ.",
  "atk-s0506a:1614_14": "Vimānanti visiṭṭhamānaṃ,",
  "atk-s0506a:1614_15": "pamāṇato mahantanti attho.",
  "atk-s0506a:1615_0": "647.",
  "atk-s0506a:1615_1": "Bhātīti jotati ujjalati.",
  "atk-s0506a:1615_2": "Nabheva suriyoti ākāse ādicco viya.",
  "atk-s0506a:1615_3": "Saradeti saradasamaye.",
  "atk-s0506a:1615_4": "Tamonudoti andhakāraviddhaṃsano.",
  "atk-s0506a:1615_5": "Tathā tapati midanti yathā saradakāle sahassaraṃsī sūriyo,",
  "atk-s0506a:1615_6": "tathā tapati dibbati idaṃ tava vimānaṃ, ma-",
  "atk-s0506a:1615_7": "kāro padasandhikaro.",
  "atk-s0506a:1615_8": "Jalamiva dhūmasikhoti jalanto aggi viya.",
  "atk-s0506a:1615_9": "Aggi hi tassa aggato dhūmo paññāyatīti “dhūmasikho dhūmaketū”ti ca vuccati.",
  "atk-s0506a:1615_10": "Niseti nisati,",
  "atk-s0506a:1615_11": "rattiyanti attho.",
  "atk-s0506a:1615_12": "Nabhaggeti nabhakoṭṭhāse,",
  "atk-s0506a:1615_13": "ākāsapadeseti vuttaṃ hoti.",
  "atk-s0506a:1615_14": "“Nagagge”ti vā pāṭho,",
  "atk-s0506a:1615_15": "pabbatasikhareti attho.",
  "atk-s0506a:1615_16": "Idaṃ tava vimānanti yojanā.",
  "atk-s0506a:1616_0": "648.",
  "atk-s0506a:1616_1": "Musatīva nayananti ativiya attano pabhassaratāya paṭihanantaṃ dassanakiccaṃ kātuṃ adentaṃ olokentānaṃ cakkhuṃ musati viya.",
  "atk-s0506a:1616_2": "Tenāha “sateratāvā”ti,",
  "atk-s0506a:1616_3": "vijjulatā viyāti attho.",
  "atk-s0506a:1616_4": "Vīṇāmurajasammatāḷaghuṭṭhanti mahatīādivīṇānaṃ bheriādipaṭahānaṃ hatthatāḷakaṃsatāḷānañca saddehi ghositaṃ ekaninnādaṃ.",
  "atk-s0506a:1616_5": "Iddhanti devaputtehi devadhītāhi dibbasampattiyā ca samiddhaṃ.",
  "atk-s0506a:1616_6": "Indapuraṃ yathāti sudassananagaraṃ viya.",
  "atk-s0506a:1617_0": "649.",
  "atk-s0506a:1617_1": "Padumāni ca kumudāni ca uppalāni ca kuvalayāni ca padumakumuduppalakuvalayanti ekattavasena vuttaṃ.",
  "atk-s0506a:1617_2": "Atthīti vacanaṃ pariṇāmetvā yojetabbaṃ.",
  "atk-s0506a:1617_3": "Tattha padumaggahaṇena puṇḍarīkampi gahitaṃ,",
  "atk-s0506a:1617_4": "kumudaggahaṇena setarattabhedāni sabbāni kumudāni,",
  "atk-s0506a:1617_5": "uppalaggahaṇena rattauppalaṃ sabbā vā uppalajāti,",
  "atk-s0506a:1617_6": "kuvalayaggahaṇena nīluppalameva gahitanti veditabbaṃ.",
  "atk-s0506a:1617_7": "Yodhikabandhukanojakā ca santīti ca-",
  "atk-s0506a:1617_8": "kāro nipātamattaṃ,",
  "atk-s0506a:1617_9": "yodhikabandhujīvakaanojakarukkhā ca santīti attho.",
  "atk-s0506a:1617_10": "Keci “anojakāpi santī”ti pāṭhaṃ vatvā “anojakāpīti vuttaṃ hotī”ti atthaṃ vadanti.",
  "atk-s0506a:1617_11": "Sālakusumitapupphitā asokāti sālā kusumitā pupphitā asokāti yojetabbaṃ.",
  "atk-s0506a:1617_12": "Vividhadumaggasugandhasevitamidanti nānāvidhānaṃ uttamarukkhānaṃ sobhanehi gandhehi sevitaṃ paribhāvitaṃ idaṃ te vimānanti attho.",
  "atk-s0506a:1618_0": "650.",
  "atk-s0506a:1618_1": "Saḷalalabujabhujakasaṃyuttāti tīre ṭhitehi saḷalehi labujehi bhujakarukkhehi ca sahitā.",
  "atk-s0506a:1618_2": "Bhujako nāma eko sugandharukkho devaloke ca gandhamādane ca atthi,",
  "atk-s0506a:1618_3": "aññattha natthīti vadanti.",
  "atk-s0506a:1618_4": "Kusakasuphullitalatāvalambinīhīti kusakehi tālanāḷikerādīhi tiṇajātīhi olambamānāhi santānakavalliādīhi suṭṭhu kusumitalatāhi ca saṃyuttāti yojanā.",
  "atk-s0506a:1618_5": "Maṇijālasadisāti maṇijālasadisajalā.",
  "atk-s0506a:1618_6": "“Maṇijalasadisā”tipi pāḷi,",
  "atk-s0506a:1618_7": "maṇisadisajalāti attho.",
  "atk-s0506a:1618_8": "Yasassinīti devatāya ālapanaṃ.",
  "atk-s0506a:1618_9": "Upaṭṭhitā teti yathāvuttaguṇā ramaṇīyā pokkharaṇī tava vimānasamīpe ṭhitā.",
  "atk-s0506a:1619_0": "651.",
  "atk-s0506a:1619_1": "Udakaruhāti yathāvutte padumādike sandhāya vadati.",
  "atk-s0506a:1619_2": "Yetthīti ye atthi.",
  "atk-s0506a:1619_3": "Thalajāti yodhikādikā.",
  "atk-s0506a:1619_4": "Ye ca santīti ye aññepi rukkhajātā pupphūpagā ca phalūpagā ca,",
  "atk-s0506a:1619_5": "tepi tava vimānasamīpe santiyeva.",
  "atk-s0506a:1620_0": "652.",
  "atk-s0506a:1620_1": "Kissa saṃyamadamassayaṃ vipākoti kāyasaṃyamādīsu kīdisassa saṃyamassa,",
  "atk-s0506a:1620_2": "indriyadamanādīsu kīdisassa damassa ayaṃ vipāko.",
  "atk-s0506a:1620_3": "Kenāsīti aññameva upapattinibbattakaṃ,",
  "atk-s0506a:1620_4": "aññaṃ upabhogasukhanibbattakaṃ hotīti “kenāsi kammaphalenidhūpapannā”ti vatvā puna “yathā ca te adhigatamidaṃ vimāna”nti āha.",
  "atk-s0506a:1620_5": "Tattha kammaphalenāti kammaphalena vipaccituṃ āraddhenāti vacanaseso,",
  "atk-s0506a:1620_6": "itthambhūtalakkhaṇe cetaṃ karaṇavacanaṃ.",
  "atk-s0506a:1620_7": "Tadanupadaṃ avacāsīti taṃ kammaṃ mayā vuttapadassa anupadaṃ anurūpapadaṃ katvā katheyyāsi.",
  "atk-s0506a:1620_8": "Aḷārapamheti bahalasaṃhatapakhume,",
  "atk-s0506a:1620_9": "gopakhumeti adhippāyo.",
  "atk-s0506a:1621_0": "Atha devatā āha –",
  "atk-s0506a:1622_0": "653.",
  "atk-s0506a:1623_0": "“Yathā ca me adhigatamidaṃ vimānaṃ, koñcamayūracakora saṅghacaritaṃ;",
  "atk-s0506a:1624_0": "Dibyapilavahaṃsarājaciṇṇaṃ, dijakāraṇḍavakokilābhinaditaṃ.",
  "atk-s0506a:1625_0": "654.",
  "atk-s0506a:1626_0": "“Nānāsantānakapuppharukkhavividhā, pāṭalijambuasokarukkhavantaṃ;",
  "atk-s0506a:1627_0": "Yathā ca me adhigatamidaṃ vimānaṃ, taṃ te pavedayāmi suṇohi bhante.",
  "atk-s0506a:1628_0": "655.",
  "atk-s0506a:1629_0": "“Magadhavarapuratthimena, nālakagāmo nāma atthi bhante;",
  "atk-s0506a:1630_0": "Tattha ahosiṃ pure suṇisā, pesavatīti tattha jāniṃsu mamaṃ.",
  "atk-s0506a:1631_0": "656.",
  "atk-s0506a:1632_0": "“Sāhamapacitatthadhammakusalaṃ, devamanussapūjitaṃ mahantaṃ;",
  "atk-s0506a:1633_0": "Upatissaṃ nibbutamappameyyaṃ, muditamanā kusumehi abbhukiriṃ.",
  "atk-s0506a:1634_0": "657.",
  "atk-s0506a:1635_0": "“Paramagatigatañca pūjayitvā, antimadehadharaṃ isiṃ uḷāraṃ;",
  "atk-s0506a:1636_0": "Pahāya mānusakaṃ samussayaṃ, tidasagatā idha māvasāmi ṭhāna”nti.",
  "atk-s0506a:1637_0": "653.",
  "atk-s0506a:1637_1": "Tattha koñcamayūracakorasaṅghacaritanti sārasasikhaṇḍikumbhakārakukkuṭagaṇehi tattha tattha vicaritaṃ.",
  "atk-s0506a:1637_2": "Dibyapilavahaṃsarājaciṇṇanti udake pilavitvā vicaraṇato “pilavā”ti laddhanāmehi udakasakuṇehi haṃsarājehi ca tahiṃ tahiṃ vicaritaṃ.",
  "atk-s0506a:1637_3": "Dijakāraṇḍavakokilābhinaditanti kāraṇḍavehi kādambehi kokilehi aññehi ca dijehi abhināditaṃ.",
  "atk-s0506a:1638_0": "654.",
  "atk-s0506a:1638_1": "Nānāsantānakapuppharukkhavividhāti nānāvidhasākhāpasākhavantā nānāpuppharukkhā nānāsantānakapuppharukkhā,",
  "atk-s0506a:1638_2": "tehi vividhaṃ cittākāraṃ vicittasannivesaṃ nānāsantānakapuppharukkhavividhā.",
  "atk-s0506a:1638_3": "“Vividha”nti hi vattabbe “vividhā”ti vuttaṃ.",
  "atk-s0506a:1638_4": "Santānakāti hi kāmavalliyo,",
  "atk-s0506a:1638_5": "nānāvidhapuppharukkhā ca vividhā ettha santi,",
  "atk-s0506a:1638_6": "tehi vā vividhanti nānāsantānakapuppharukkhavividhā.",
  "atk-s0506a:1638_7": "“Nānāsantānakapuppharukkhavividhaṃ,",
  "atk-s0506a:1638_8": "pāṭalijambuasokarukkhavanta”nti ca keci paṭhanti.",
  "atk-s0506a:1638_9": "Tehi “puppharukkhā santī”ti padaṃ ānetvā sambandhitabbaṃ.",
  "atk-s0506a:1638_10": "“Puppharukkhā”ti vā avibhattikaniddeso,",
  "atk-s0506a:1638_11": "puppharakkhanti vuttaṃ hoti.",
  "atk-s0506a:1639_0": "655.",
  "atk-s0506a:1639_1": "Magadhavarapuratthimenāti magadhavare puratthimena,",
  "atk-s0506a:1639_2": "abhisambodhiṭṭhānatāya uttame magadharaṭṭhe puratthimadisāya.",
  "atk-s0506a:1639_3": "Tattha ahosiṃ pure suṇisāti pubbe ahaṃ tasmiṃ nālakagāme ekasmiṃ gahapatikule suṇisā suṇhā ahosiṃ.",
  "atk-s0506a:1640_0": "656.",
  "atk-s0506a:1640_1": "Sāti sayaṃ.",
  "atk-s0506a:1640_2": "Atthe ca dhamme ca kusaloti atthadhammakusalo, bhagavā.",
  "atk-s0506a:1640_3": "Apacito atthadhammakusalo etenāti apacitatthadhammakusalo,",
  "atk-s0506a:1640_4": "dhammasenāpati, taṃ.",
  "atk-s0506a:1640_5": "Apacitaṃ vā apacayo, nibbānaṃ,",
  "atk-s0506a:1640_6": "tasmiṃ avasiṭṭhaatthadhamme ca kusalaṃ,",
  "atk-s0506a:1640_7": "apacite vā pūjanīye atthe dhamme nirodhe magge ca kusalaṃ.",
  "atk-s0506a:1640_8": "Mahantehi uḷārehi sīlakkhandhādīhi samannāgatattā mahantaṃ.",
  "atk-s0506a:1640_9": "Kusumehīti ratanamayehi itarehi ca kusumehi.",
  "atk-s0506a:1641_0": "657.",
  "atk-s0506a:1641_1": "Paramagatigatanti anupādisesanibbānaṃ pattaṃ.",
  "atk-s0506a:1641_2": "Samussayanti sarīraṃ.",
  "atk-s0506a:1641_3": "Tidasagatāti tidasabhavanaṃ gatā,",
  "atk-s0506a:1641_4": "tāvatiṃsaṃ devanikāyaṃ upapannā.",
  "atk-s0506a:1641_5": "Idhāti imasmiṃ devaloke.",
  "atk-s0506a:1641_6": "Āvasāmi ṭhānanti imaṃ vimānaṃ adhivasāmi.",
  "atk-s0506a:1641_7": "Sesaṃ vuttanayameva.",
  "atk-s0506a:1642_0": "Evaṃ āyasmatā vaṅgīsena devatāya ca kathitakathāmaggaṃ aṭṭhuppattiṃ katvā bhagavā sampattaparisāya vitthārena dhammaṃ desesi.",
  "atk-s0506a:1642_1": "Sā desanā mahājanassa sātthikā ahosīti.",
  "atk-s0506a:1643_0": "Pesavatīvimānavaṇṇanā niṭṭhitā.",
  "atk-s0506a:1644_0": "8. Mallikāvimānavaṇṇanā",
  "atk-s0506a:1645_0": "Pītavatthe pītadhajeti mallikāvimānaṃ.",
  "atk-s0506a:1645_1": "Tassa kā uppatti?",
  "atk-s0506a:1645_2": "Dhammacakkappavattanamādiṃ katvā yāva subhaddaparibbājakavinayanā katabuddhakicce kusinārāyaṃ upavattane",
  "atk-s0506a:1645_3": "mallarājūnaṃ sālavane yamakasālānamantare visākhapuṇṇamāyaṃ paccūsavelāyaṃ anupādisesāya nibbānadhātuyā",
  "atk-s0506a:1645_4": "parinibbute bhagavati lokanāthe devamanussehi tassa sarīrapūjāya kayiramānāya tadā kusinārāyaṃ vasamānā",
  "atk-s0506a:1645_5": "bandhulamallassa bhariyā mallarājaputtī mallikā nāma upāsikā saddhā pasannā visākhāya mahāupāsikāya pasādhanasadisaṃ",
  "atk-s0506a:1645_6": "attano mahālatāpasādhanaṃ gandhodakena dhovitvā dukūlacumbaṭakena majjitvā aññañca bahuṃ gandhamālādiṃ",
  "atk-s0506a:1645_7": "gahetvā bhagavato sarīraṃ pūjesi.",
  "atk-s0506a:1645_8": "Ayamettha saṅkhepo,",
  "atk-s0506a:1645_9": "vitthārato pana mallikāvatthu dhammapadavaṇṇanāyaṃ āgatameva.",
  "atk-s0506a:1646_0": "Sā aparabhāge kālaṃ katvā tāvatiṃsesu nibbatti,",
  "atk-s0506a:1646_1": "tena pūjānubhāvena assā aññehi asādhāraṇā uḷārā dibbasampatti ahosi.",
  "atk-s0506a:1646_2": "Vatthālaṅkāravimānāni sattaratanasamujjalāni visesato siṅgīsuvaṇṇobhāsāni ativiya pabhassarāni sabbā",
  "atk-s0506a:1646_3": "disā āsiñcamānāva suvaṇṇarasadhārāpiñjarā karonti.",
  "atk-s0506a:1646_4": "Athāyasmā nārado devacārikaṃ caranto taṃ disvā upagañchi.",
  "atk-s0506a:1646_5": "Sā taṃ disvā vanditvā añjaliṃ paggayha aṭṭhāsi. So taṃ –",
  "atk-s0506a:1647_0": "658.",
  "atk-s0506a:1648_0": "“Pītavatthe pītadhaje, pītālaṅkārabhūsite;",
  "atk-s0506a:1649_0": "Pītantarāhi vaggūhi, apiḷandhāva sobhasi.",
  "atk-s0506a:1650_0": "659.",
  "atk-s0506a:1651_0": "“Kā kambukāyūradhare, kañcanāveḷabhūsite;",
  "atk-s0506a:1652_0": "Hemajālakasañchanne, nānāratanamālinī.",
  "atk-s0506a:1653_0": "660.",
  "atk-s0506a:1654_0": "“Sovaṇṇamayā lohitaṅgamayā ca, muttāmayā veḷuriyamayā ca;",
  "atk-s0506a:1655_0": "Masāragallā sahalohitaṅgā, pārevatakkhīhi maṇīhi cittatā.",
  "atk-s0506a:1656_0": "661.",
  "atk-s0506a:1657_0": "“Koci koci ettha mayūrasussaro, haṃsassarañño karavīkasussaro;",
  "atk-s0506a:1658_0": "Tesaṃ saro suyyati vaggurūpo, pañcaṅgikaṃ tūriyamivappavāditaṃ.",
  "atk-s0506a:1659_0": "662.",
  "atk-s0506a:1660_0": "“Ratho ca te subho vaggu, nānāratanacittito;",
  "atk-s0506a:1661_0": "Nānāvaṇṇāhi dhātūhi, suvibhattova sobhati.",
  "atk-s0506a:1662_0": "663.",
  "atk-s0506a:1663_0": "“Tasmiṃ rathe kañcanabimbavaṇṇe, yā tvaṃ ṭhitā bhāsasimaṃ padesaṃ;",
  "atk-s0506a:1664_0": "Devate pucchitācikkha, kissa kammassidaṃ phala”nti. – pucchi;",
  "atk-s0506a:1665_0": "658.",
  "atk-s0506a:1665_1": "Tattha pītavattheti parisuddhacāmīkarapabhassaratāya pītobhāsanivāsane.",
  "atk-s0506a:1665_2": "Pītadhajeti vimānadvāre rathe ca samussitahemamayavipulaketubhāvato pītobhāsadhaje.",
  "atk-s0506a:1665_3": "Pītālaṅkārabhūsiteti pītobhāsehi ābharaṇehi alaṅkate.",
  "atk-s0506a:1665_4": "Satipi alaṅkārānaṃ nānāvidharaṃsijālasamujjalavividharatanavicittabhāve tādisasucaritavisesanibbattatāya",
  "atk-s0506a:1665_5": "pana suparisuddhacāmīkaramarīcijālavijjotitattā visesato pītanibhāsāni tassā ābharaṇāni ahesuṃ.",
  "atk-s0506a:1665_6": "Pītantarāhīti pītavaṇṇehi uttariyehi.",
  "atk-s0506a:1665_7": "“Santaruttaraparamaṃ tena bhikkhunā tato cīvaraṃ sāditabba”ntiādīsu nivāsane antarasaddo āgato,",
  "atk-s0506a:1665_8": "idha pana “antarasāṭakā”tiādīsu viya uttariye daṭṭhabbo.",
  "atk-s0506a:1665_9": "Antarā uttariyaṃ uttarāsaṅgo upasaṃbyānanti pariyāyasaddā ete.",
  "atk-s0506a:1665_10": "Vaggūhīti sobhanehi saṇhamaṭṭhehi.",
  "atk-s0506a:1665_11": "Apiḷandhāva sobhasīti tvaṃ imehi alaṅkārehi analaṅkatāpi attano rūpasampattiyāva sobhasi.",
  "atk-s0506a:1665_12": "Te pana alaṅkārā tava sarīraṃ patvā sobhanti,",
  "atk-s0506a:1665_13": "tasmā analaṅkatāpi tvaṃ alaṅkatasadisīti adhippāyo.",
  "atk-s0506a:1666_0": "659.",
  "atk-s0506a:1666_1": "Kā kambukāyūradhareti kā tvaṃ kataradevanikāyapariyāpannā suvaṇṇamayaparihārakadhare,",
  "atk-s0506a:1666_2": "suvaṇṇamayakeyūradhare vā.",
  "atk-s0506a:1666_3": "Kambuparihārakanti ca hatthālaṅkāraviseso vuccati,",
  "atk-s0506a:1666_4": "kāyūranti bhujālaṅkāraviseso.",
  "atk-s0506a:1666_5": "Atha vā kambūti suvaṇṇaṃ,",
  "atk-s0506a:1666_6": "tasmā kambukāyūradhare suvaṇṇamayabāhābharaṇadhareti attho.",
  "atk-s0506a:1666_7": "Kañcanāveḷabhūsiteti kañcanamayāveḷapiḷandhanabhūsite.",
  "atk-s0506a:1666_8": "Hemajālakasañchanneti ratanaparisibbitena hemamayena jālakena chāditasarīre.",
  "atk-s0506a:1666_9": "Nānāratanamālinīti nakkhattamālāya viya kāḷapakkharattiyaṃ sīse paṭimukkāhi vividhāhi ratanāvalīhi nānāratanamālinī kā tvanti pucchati.",
  "atk-s0506a:1667_0": "660.",
  "atk-s0506a:1667_1": "Sovaṇṇamayātiādi yāhi ratanamālāhi sā devatā nānāratanamālinīti vuttā,",
  "atk-s0506a:1667_2": "tāsaṃ dassanaṃ.",
  "atk-s0506a:1667_3": "Tattha sovaṇṇamayāti siṅgīsuvaṇṇamayā mālā.",
  "atk-s0506a:1667_4": "Lohitaṅgamayāti padumarāgādirattamaṇimayā.",
  "atk-s0506a:1667_5": "Masāragallāti masāragallamaṇimayā.",
  "atk-s0506a:1667_6": "Sahalohitaṅgāti lohitaṅgamaṇimayāhi saddhiṃ kabaramaṇimayā ceva lohitaṅgasaṅkhātarattamaṇimayā cāti attho.",
  "atk-s0506a:1667_7": "Pārevatakkhīhi maṇīhi cittatāti pārevatakkhisadisehi maṇīhi yathāvuttamaṇīhi ca saṅkhatacittabhāvā imā tava kesahatthe ratanamālāti adhippāyo.",
  "atk-s0506a:1668_0": "661.",
  "atk-s0506a:1668_1": "Koci kocīti ekacco ekacco.",
  "atk-s0506a:1668_2": "Etthāti etesu mālādāmesu.",
  "atk-s0506a:1668_3": "Mayūrasussaroti mayūro viya sundaranādo.",
  "atk-s0506a:1668_4": "Haṃsassaraññoti haṃsassaro añño,",
  "atk-s0506a:1668_5": "haṃsasadisassaro aparo.",
  "atk-s0506a:1668_6": "Karavīkasussaroti karavīko viya sobhanassaro.",
  "atk-s0506a:1668_7": "Tesaṃ mālādāmānaṃ yathā mayūrassaro,",
  "atk-s0506a:1668_8": "haṃsassaro,",
  "atk-s0506a:1668_9": "karavīkassaro,",
  "atk-s0506a:1668_10": "evaṃ vaggurūpo madhurākāro saro suyyati. Kimiva?",
  "atk-s0506a:1668_11": "Pañcaṅgikaṃ tūriyamivappavāditaṃ.",
  "atk-s0506a:1668_12": "Yathā kusalena vādite pañcaṅgike tūriye,",
  "atk-s0506a:1668_13": "evaṃ tesaṃ saro suyyati,",
  "atk-s0506a:1668_14": "vaggurūpoti attho.",
  "atk-s0506a:1668_15": "Bhummatthe hi idaṃ upayogavacanaṃ.",
  "atk-s0506a:1669_0": "662.",
  "atk-s0506a:1669_1": "Nānāvaṇṇāhi dhātūhīti anekarūpāhi akkhacakkaīsādiavayavadhātūhi.",
  "atk-s0506a:1669_2": "Suvibhattova sobhatīti avayavānaṃ aññamaññaṃ yuttappamāṇatāya vibhattivibhāgasampattiyā ca suvibhattova hutvā virājati.",
  "atk-s0506a:1669_3": "Atha vā suvibhattovāti kevalaṃ kammanibbattopi susikkhitena sippācariyena vibhattova viracito viya sobhatīti attho.",
  "atk-s0506a:1670_0": "663.",
  "atk-s0506a:1670_1": "Kañcanabimbavaṇṇeti sātisayaṃ pītobhāsatāya kañcanabimbakasadise tasmiṃ rathe.",
  "atk-s0506a:1670_2": "Kañcanabimbavaṇṇeti vā tassā devatāya ālapanaṃ,",
  "atk-s0506a:1670_3": "gandhodakena dhovitvā jātihiṅgulakarasena majjitvā dukūlacumbaṭakena majjitakañcanapaṭimāsadiseti attho.",
  "atk-s0506a:1670_4": "Bhāsasimaṃ padesanti imaṃ sakalampi bhūmipadesaṃ bhāsayasi vijjotayasi.",
  "atk-s0506a:1671_0": "Evaṃ therena pucchitā sāpi devatā imāhi gāthāhi byākāsi –",
  "atk-s0506a:1672_0": "664.",
  "atk-s0506a:1673_0": "“Sovaṇṇajālaṃ maṇisoṇṇacittitaṃ, muttācitaṃ hemajālena channaṃ;",
  "atk-s0506a:1674_0": "Parinibbute gotame appameyye, pasannacittā ahamābhiropayiṃ.",
  "atk-s0506a:1675_0": "665.",
  "atk-s0506a:1676_0": "“Tāhaṃ kammaṃ karitvāna, kusalaṃ buddhavaṇṇitaṃ;",
  "atk-s0506a:1677_0": "Apetasokā sukhitā, sampamodāmanāmayā”ti.",
  "atk-s0506a:1678_0": "664.",
  "atk-s0506a:1678_1": "Tattha sovaṇṇajālanti sarīrappamāṇena kataṃ suvaṇṇamayaṃ jālaṃ.",
  "atk-s0506a:1678_2": "Maṇisoṇṇacittitanti sīsādiṭṭhānesu sīsūpagagīvūpagādiābharaṇavasena nānāvidhehi maṇīhi ca suvaṇṇena ca cittitaṃ.",
  "atk-s0506a:1678_3": "Muttācitanti antarantarā ābaddhāhi muttāvalīhi ācitaṃ.",
  "atk-s0506a:1678_4": "Hemajālena channanti hemamayena pabhājālena channaṃ.",
  "atk-s0506a:1678_5": "Tañhi nānāvidhehi maṇīhi ceva suvaṇṇena ca cittitaṃ muttāvalīhi ācitampi suparisuddhassa rattasuvaṇṇasseva",
  "atk-s0506a:1678_6": "yebhuyyatāya divākarakiraṇasamphassato ativiya pabhassarena hemamayena pabhājālena sañchāditaṃ ekobhāsaṃ",
  "atk-s0506a:1678_7": "hutvā kañcanādāsaṃ viya tiṭṭhati.",
  "atk-s0506a:1678_8": "Parinibbuteti anupādisesāya nibbānadhātuyā parinibbute.",
  "atk-s0506a:1678_9": "Gotameti bhagavantaṃ gottena niddisati.",
  "atk-s0506a:1678_10": "Appameyyeti guṇānubhāvato paminituṃ asakkuṇeyye.",
  "atk-s0506a:1678_11": "Pasannacittāti kammaphalavisayāya buddhārammaṇāya ca saddhāya pasannamānasā.",
  "atk-s0506a:1678_12": "Abhiropayinti pūjāvasena sarīre ropesiṃ paṭimuñciṃ.",
  "atk-s0506a:1679_0": "665.",
  "atk-s0506a:1679_1": "Tāhanti taṃ ahaṃ.",
  "atk-s0506a:1679_2": "Kusalanti kucchitasalanādiatthena kusalaṃ.",
  "atk-s0506a:1679_3": "Buddhavaṇṇitanti “yāvatā,",
  "atk-s0506a:1679_4": "bhikkhave,",
  "atk-s0506a:1679_5": "sattā apadā vā dvipadā vā”tiādinā sammāsambuddhena pasatthaṃ.",
  "atk-s0506a:1679_6": "Apetasokāti sokahetūnaṃ bhogabyasanādīnaṃ abhāvena apagatasokā.",
  "atk-s0506a:1679_7": "Tena cittadukkhābhāvamāha.",
  "atk-s0506a:1679_8": "Sukhitāti sañjātasukhā sukhappattā.",
  "atk-s0506a:1679_9": "Etena sarīradukkhābhāvaṃ vadati.",
  "atk-s0506a:1679_10": "Cittadukkhābhāvena cassā pamodāpatti,",
  "atk-s0506a:1679_11": "sarīradukkhābhāvena arogatā.",
  "atk-s0506a:1679_12": "Tenāha “sampamodāmanāmayā”ti.",
  "atk-s0506a:1679_13": "Sesaṃ vuttanayameva.",
  "atk-s0506a:1679_14": "Ayañca attho tadā attanā devatāya ca kathitaniyāmeneva saṅgītikāle āyasmatā nāradena dhammasaṅgāhakānaṃ ārocito,",
  "atk-s0506a:1679_15": "te ca taṃ tatheva saṅgahaṃ āropayiṃsūti.",
  "atk-s0506a:1680_0": "Mallikāvimānavaṇṇanā niṭṭhitā.",
  "atk-s0506a:1681_0": "9. Visālakkhivimānavaṇṇanā",
  "atk-s0506a:1682_0": "Kā nāma tvaṃ visālakkhīti visālakkhivimānaṃ.",
  "atk-s0506a:1682_1": "Tassa kā uppatti?",
  "atk-s0506a:1682_2": "Bhagavati parinibbute raññā ajātasattunā attanā paṭiladdhā bhagavatā sarīradhātuyo gahetvā rājagahe thūpe",
  "atk-s0506a:1682_3": "ca mahe ca kate rājagahavāsinī ekā mālākāradhītā sunandā nāma upāsikā ariyasāvikā sotāpannā pituṃ gehato",
  "atk-s0506a:1682_4": "pesitaṃ bahuṃ mālañca gandhañca pesetvā devasikaṃ cetiye pūjaṃ kāresi,",
  "atk-s0506a:1682_5": "uposathadivasesu pana sayameva gantvā pūjaṃ akāsi.",
  "atk-s0506a:1682_6": "Sā aparabhāge aññatarena rogena phuṭṭhā kālaṃ katvā sakkassa devarañño paricārikā hutvā nibbatti.",
  "atk-s0506a:1682_7": "Athekadivasaṃ sā sakkena devānamindena saha cittalatāvanaṃ pāvisi.",
  "atk-s0506a:1682_8": "Tattha ca aññāsaṃ devatānaṃ pabhā pupphādīnaṃ pabhāhi paṭihatā hutvā vicittavaṇṇā hoti,",
  "atk-s0506a:1682_9": "sunandāya pana pabhā tāhi anabhibhūtā sabhāveneva aṭṭhāsi.",
  "atk-s0506a:1682_10": "Taṃ disvā sakko devarājā tāya katasucaritaṃ ñātukāmo imāhi gāthāhi pucchi –",
  "atk-s0506a:1683_0": "666.",
  "atk-s0506a:1684_0": "“Kā nāma tvaṃ visālakkhi, ramme cittalatāvane;",
  "atk-s0506a:1685_0": "Samantā anupariyāsi, nārīgaṇapurakkhatā.",
  "atk-s0506a:1686_0": "667.",
  "atk-s0506a:1687_0": "“Yadā devā tāvatiṃsā, pavisanti imaṃ vanaṃ;",
  "atk-s0506a:1688_0": "Sayoggā sarathā sabbe, citrā honti idhāgatā.",
  "atk-s0506a:1689_0": "668.",
  "atk-s0506a:1690_0": "“Tuyhañca idha pattāya, uyyāne vicarantiyā;",
  "atk-s0506a:1691_0": "Kāye na dissatī cittaṃ, kena rūpaṃ tavedisaṃ;",
  "atk-s0506a:1692_0": "Devate pucchitācikkha, kissa kammassidaṃ phala”nti.",
  "atk-s0506a:1693_0": "666.",
  "atk-s0506a:1693_1": "Tattha kā nāma tvanti purimattabhāve kā nāma kīdisī nāma tvaṃ,",
  "atk-s0506a:1693_2": "yattha katena sucaritena ayaṃ te īdisī ānubhāvasampatti ahosīti adhippāyo.",
  "atk-s0506a:1693_3": "Visālakkhīti vipulalocane.",
  "atk-s0506a:1694_0": "667.",
  "atk-s0506a:1694_1": "Yadāti yasmiṃ kāle.",
  "atk-s0506a:1694_2": "Imaṃ vananti imaṃ cittalatānāmakaṃ upavanaṃ.",
  "atk-s0506a:1694_3": "Citrā hontīti imasmiṃ cittalatāvane vicittapabhāsaṃsaggena attano sarīravatthālaṅkārādīnaṃ pakatiobhāsatopi visiṭṭhabhāvappattiyā vicitrākārā honti.",
  "atk-s0506a:1694_4": "Idhāgatāti idha āgatā sampattā,",
  "atk-s0506a:1694_5": "idha vā āgamanahetu.",
  "atk-s0506a:1695_0": "668.",
  "atk-s0506a:1695_1": "Idha pattāyāti imaṃ ṭhānaṃ sampattāya upagatāya.",
  "atk-s0506a:1695_2": "Kena rūpaṃ tavedisanti kena kāraṇena tava rūpaṃ sarīraṃ edisaṃ evarūpaṃ,",
  "atk-s0506a:1695_3": "cittalatāvanassa pabhaṃ abhibhavantaṃ tiṭṭhatīti adhippāyo.",
  "atk-s0506a:1696_0": "Evaṃ sakkena puṭṭhā sā devatā imāhi gāthāhi byākāsi –",
  "atk-s0506a:1697_0": "669.",
  "atk-s0506a:1698_0": "“Yena kammena devinda, rūpaṃ mayhaṃ gatī ca me;",
  "atk-s0506a:1699_0": "Iddhi ca ānubhāvo ca, taṃ suṇohi purindada.",
  "atk-s0506a:1700_0": "670.",
  "atk-s0506a:1701_0": "“Ahaṃ rājagahe ramme, sunandā nāmupāsikā;",
  "atk-s0506a:1702_0": "Saddhā sīlena sampannā, saṃvibhāgaratā sadā.",
  "atk-s0506a:1703_0": "671.",
  "atk-s0506a:1704_0": "“Acchādanañca bhattañca, senāsanaṃ padīpiyaṃ;",
  "atk-s0506a:1705_0": "Adāsiṃ ujubhūtesu, vippasannena cetasā.",
  "atk-s0506a:1706_0": "672.",
  "atk-s0506a:1707_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:1708_0": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:1709_0": "673.",
  "atk-s0506a:1710_0": "“Uposathaṃ upavasissaṃ, sadā sīlesu saṃvutā;",
  "atk-s0506a:1711_0": "Saññamā saṃvibhāgā ca, vimānaṃ āvasāmahaṃ.",
  "atk-s0506a:1712_0": "674.",
  "atk-s0506a:1713_0": "“Pāṇātipātā viratā, musāvādā ca saññatā;",
  "atk-s0506a:1714_0": "Theyyā ca aticārā ca, majjapānā ca ārakā.",
  "atk-s0506a:1715_0": "675.",
  "atk-s0506a:1716_0": "“Pañcasikkhāpade ratā, ariyasaccāna kovidā;",
  "atk-s0506a:1717_0": "Upāsikā cakkhumato, gotamassa yasassino.",
  "atk-s0506a:1718_0": "676.",
  "atk-s0506a:1719_0": "“Tassā me ñātikulā dāsī, sadā mālābhihārati;",
  "atk-s0506a:1720_0": "Tāhaṃ bhagavato thūpe, sabbamevābhiropayiṃ.",
  "atk-s0506a:1721_0": "677.",
  "atk-s0506a:1722_0": "“Uposathe cahaṃ gantvā, mālāgandhavilepanaṃ;",
  "atk-s0506a:1723_0": "Thūpasmiṃ abhiropesiṃ, pasannā sehi pāṇibhi.",
  "atk-s0506a:1724_0": "678.",
  "atk-s0506a:1725_0": "“Tena kammena devinda, rūpaṃ mayhaṃ gatī ca me;",
  "atk-s0506a:1726_0": "Iddhi ca ānubhāvo ca, yaṃ mālaṃ abhiropayiṃ.",
  "atk-s0506a:1727_0": "679.",
  "atk-s0506a:1728_0": "“Yañca sīlavatī āsiṃ, na taṃ tāva vipaccati;",
  "atk-s0506a:1729_0": "Āsā ca pana me devinda, sakadāgāminī siya”nti.",
  "atk-s0506a:1730_0": "669.",
  "atk-s0506a:1730_1": "Tattha gatīti ayaṃ devagati,",
  "atk-s0506a:1730_2": "nibbatti vā.",
  "atk-s0506a:1730_3": "Iddhīti ayaṃ deviddhi,",
  "atk-s0506a:1730_4": "adhippāyasamijjhanaṃ vā.",
  "atk-s0506a:1730_5": "Ānubhāvoti pabhāvo.",
  "atk-s0506a:1730_6": "Purindadāti sakkaṃ ālapati.",
  "atk-s0506a:1730_7": "So hi pure dānaṃ adāsīti “purindado”ti vuccati.",
  "atk-s0506a:1731_0": "676.",
  "atk-s0506a:1731_1": "Ñātikulāti pitu gehaṃ sandhāya vadati.",
  "atk-s0506a:1731_2": "Sadā mālābhihāratīti sadā sabbakālaṃ divase divase ñātikulato dāsiyā pupphaṃ mayhaṃ abhiharīyati.",
  "atk-s0506a:1731_3": "Sabbamevābhiropayinti mayhaṃ piḷandhanatthāya pitugehato āhaṭaṃ mālaṃ aññañca gandhādiṃ sabbameva attanā",
  "atk-s0506a:1731_4": "aparibhuñjitvā bhagavato thūpe pūjanavasena abhiropayiṃ pūjaṃ kāresiṃ.",
  "atk-s0506a:1732_0": "677- 8.",
  "atk-s0506a:1732_1": "Uposathe cahaṃ gantvāti uposathadivase ahameva thūpaṭṭhānaṃ gantvā.",
  "atk-s0506a:1732_2": "Yaṃ mālaṃ abhiropayinti yaṃ tadā bhagavato thūpe mālāgandhābhiropanaṃ kataṃ,",
  "atk-s0506a:1732_3": "tena kammenāti yojanā.",
  "atk-s0506a:1733_0": "679.",
  "atk-s0506a:1733_1": "Na taṃ tāva vipaccatīti yaṃ sīlavatī āsiṃ,",
  "atk-s0506a:1733_2": "taṃ sīlarakkhaṇaṃ taṃ rakkhitaṃ sīlaṃ pūjāmayapuññassa balavabhāvena aladdhokāsaṃ na tāva vipaccati,",
  "atk-s0506a:1733_3": "na vipaccituṃ āraddhaṃ,",
  "atk-s0506a:1733_4": "aparasmiṃyeva attabhāve tassa vipākoti attho.",
  "atk-s0506a:1733_5": "Āsā ca pana me devinda,",
  "atk-s0506a:1733_6": "sakadāgāminī siyanti “kathaṃ nu kho ahaṃ sakadāgāminī bhaveyya”nti patthanā ca me devinda,",
  "atk-s0506a:1733_7": "ariyadhammavisayāva,",
  "atk-s0506a:1733_8": "na bhavavisesavisayā.",
  "atk-s0506a:1733_9": "Sā pana sappimaṇḍaṃ icchato dadhito pacitaṃ viya anipphādinīti dasseti.",
  "atk-s0506a:1733_10": "Sesaṃ vuttanayameva.",
  "atk-s0506a:1734_0": "Imaṃ pana atthaṃ sakko devānamindo attanā ca tāya devadhītāya ca vuttaniyāmeneva āyasmato vaṅgīsattherassa ārocesi.",
  "atk-s0506a:1734_1": "Āyasmā vaṅgīso saṅgītikāle dhammasaṅgāhakānaṃ mahātherānaṃ ārocesi,",
  "atk-s0506a:1734_2": "te ca taṃ tatheva saṅgītiṃ āropayiṃsūti.",
  "atk-s0506a:1735_0": "Visālakkhivimānavaṇṇanā niṭṭhitā.",
  "atk-s0506a:1736_0": "10. Pāricchattakavimānavaṇṇanā",
  "atk-s0506a:1737_0": "Pāricchattake koviḷāreti pāricchattakavimānaṃ.",
  "atk-s0506a:1737_1": "Tassa kā uppatti?",
  "atk-s0506a:1737_2": "Bhagavā sāvatthiyaṃ viharati jetavane.",
  "atk-s0506a:1737_3": "Tena samayena sāvatthivāsī aññataro upāsako bhagavantaṃ upasaṅkamitvā,",
  "atk-s0506a:1737_4": "svātanāya nimantetvā,",
  "atk-s0506a:1737_5": "attano gehadvāre mahantaṃ maṇḍapaṃ sajjetvā sāṇipākāraṃ parikkhipitvā upari vitānaṃ bandhitvā dhajapaṭākādayo",
  "atk-s0506a:1737_6": "ussāpetvā nānāvirāgavaṇṇāni vatthāni gandhadāmamālādāmāni ca olambetvā sittasammaṭṭhe padese āsanāni",
  "atk-s0506a:1737_7": "paññāpetvā bhagavato kālaṃ ārocesi.",
  "atk-s0506a:1737_8": "Atha bhagavā pubbaṇhasamayaṃ nivāsetvā pattacīvaramādāya devavimānaṃ viya alaṅkatapaṭiyattaṃ maṇḍapaṃ",
  "atk-s0506a:1737_9": "pavisitvā sahassaraṃsī viya aṇṇavakucchiṃ obhāsayamāno paññatte āsane nisīdi.",
  "atk-s0506a:1737_10": "Upāsako gandhapupphadhūmadīpehi bhagavantaṃ pūjesi.",
  "atk-s0506a:1738_0": "Tena ca samayena aññatarā kaṭṭhahārikā itthī andhavane supupphitaṃ asokarukkhaṃ disvā sapallavaṅkurāni",
  "atk-s0506a:1738_1": "piṇḍīkatāni bahūni asokapupphāni gahetvā āgacchantī,",
  "atk-s0506a:1738_2": "bhagavantaṃ tattha nisinnaṃ disvā pasannacittā āsanassa samantato tehi pupphehi pupphasantharaṃ santharantī,",
  "atk-s0506a:1738_3": "bhagavato pūjaṃ katvā vanditvā tikkhattuṃ padakkhiṇaṃ katvā namassamānā agamāsi.",
  "atk-s0506a:1738_4": "Sā aparena samayena kālaṃ katvā tāvatiṃsesu nibbatti,",
  "atk-s0506a:1738_5": "accharāsahassaparivārā yebhuyyena nandanavane naccantī gāyantī pāricchattakamālā ganthentī pamodamānā kīḷantī sukhaṃ anubhavati.",
  "atk-s0506a:1738_6": "Athāyasmā mahāmoggallāno heṭṭhā vuttanayena devacārikaṃ caranto tāvatiṃsabhavanaṃ gantvā taṃ disvā tāya katakammaṃ imāhi gāthāhi pucchi –",
  "atk-s0506a:1739_0": "680.",
  "atk-s0506a:1740_0": "“Pāricchattake koviḷāre, ramaṇīye manorame;",
  "atk-s0506a:1741_0": "Dibbamālaṃ ganthamānā, gāyantī sampamodasi.",
  "atk-s0506a:1742_0": "681.",
  "atk-s0506a:1743_0": "“Tassā te naccamānāya, aṅgamaṅgehi sabbaso;",
  "atk-s0506a:1744_0": "Dibbā saddā niccharanti, savanīyā manoramā.",
  "atk-s0506a:1745_0": "682.",
  "atk-s0506a:1746_0": "“Tassā te naccamānāya, aṅgamaṅgehi sabbaso;",
  "atk-s0506a:1747_0": "Dibbā gandhā pavāyanti, sucigandhā manoramā.",
  "atk-s0506a:1748_0": "683.",
  "atk-s0506a:1749_0": "“Vivattamānā kāyena, yā veṇīsu piḷandhanā;",
  "atk-s0506a:1750_0": "Tesaṃ suyyati nigghoso, tūriye pañcaṅgike yathā.",
  "atk-s0506a:1751_0": "684.",
  "atk-s0506a:1752_0": "“Vaṭaṃsakā vātadhutā, vātena sampakampitā;",
  "atk-s0506a:1753_0": "Tesaṃ suyyati nigghoso, tūriye pañcaṅgike yathā.",
  "atk-s0506a:1754_0": "685.",
  "atk-s0506a:1755_0": "“Yāpi te sirasmiṃ mālā, sucigandhā manoramā;",
  "atk-s0506a:1756_0": "Vāti gandho disā sabbā, rukkho mañjūsako yathā.",
  "atk-s0506a:1757_0": "686.",
  "atk-s0506a:1758_0": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:1759_0": "Devate pucchitācikkha, kissa kammassidaṃ phala”nti.",
  "atk-s0506a:1760_0": "680.",
  "atk-s0506a:1760_1": "Tattha pāricchattake koviḷāreti pāricchattakanāmake koviḷārapupphe ādāya dibbamālaṃ ganthamānāti yojanā.",
  "atk-s0506a:1760_2": "Yañhi lokiyā “pārijāta”nti vadanti,",
  "atk-s0506a:1760_3": "taṃ māgadhabhāsāya “pāricchattaka”nti vuccati.",
  "atk-s0506a:1760_4": "Koviḷāroti ca koviḷārajātiko,",
  "atk-s0506a:1760_5": "so ca manussalokepi devalokepi koviḷāro,",
  "atk-s0506a:1760_6": "tassāpi jātīti vadanti.",
  "atk-s0506a:1761_0": "681.",
  "atk-s0506a:1761_1": "Tassā pana devatāya naccanakāle aṅgabhāravasena sarīrato ca piḷandhanato ca ativiya madhuro saddo niccharati,",
  "atk-s0506a:1761_2": "gandho sadā sabbā disāpi pharitvā tiṭṭhati.",
  "atk-s0506a:1761_3": "Tenāha “tassā te naccamānāyā”tiādi.",
  "atk-s0506a:1761_4": "Tattha savanīyāti sotuṃ yuttā,",
  "atk-s0506a:1761_5": "savanassa vā hitā,",
  "atk-s0506a:1761_6": "kaṇṇasukhāti attho.",
  "atk-s0506a:1762_0": "683.",
  "atk-s0506a:1762_1": "Vivattamānā kāyenāti tava kāyena sarīrena parivattamānena,",
  "atk-s0506a:1762_2": "itthambhūtalakkhaṇe cetaṃ karaṇavacanaṃ.",
  "atk-s0506a:1762_3": "Yā veṇīsu piḷandhanāti yāni te kesaveṇīsu piḷandhanāni,",
  "atk-s0506a:1762_4": "vibhattilopo cettha daṭṭhabbo,",
  "atk-s0506a:1762_5": "liṅgavipallāso vā.",
  "atk-s0506a:1763_0": "684.",
  "atk-s0506a:1763_1": "Vaṭaṃsakāti ratanamayā kaṇṇikā vaṭaṃsakāti attho.",
  "atk-s0506a:1763_2": "Vātadhutāti mandena mālutena dhūpayamānā.",
  "atk-s0506a:1763_3": "Vātena sampakampitāti vātena samantato visesato kampitā calitā.",
  "atk-s0506a:1763_4": "Atha vā vaṭaṃsakā vātadhutā,",
  "atk-s0506a:1763_5": "vātena sampakampitāti avāteritāpi vāteritāpi ye te vaṭaṃsakā kampitā,",
  "atk-s0506a:1763_6": "tesaṃ suyyati nigghosoti atthayojanā.",
  "atk-s0506a:1764_0": "685.",
  "atk-s0506a:1764_1": "Vāti gandho disā sabbāti tassā te sirasmiṃ dibbamālāya gandho vāyati sabbā disā.",
  "atk-s0506a:1764_2": "Yathā kiṃ?",
  "atk-s0506a:1764_3": "Rukkho mañjūsako yathāti,",
  "atk-s0506a:1764_4": "yathā nāma mañjūsako rukkho supupphito attano gandhena bahūni yojanāni pharamāno sabbā disā vāyati,",
  "atk-s0506a:1764_5": "evaṃ tava sirasmiṃ piḷandhanamālāya gandhoti attho.",
  "atk-s0506a:1764_6": "So kira rukkho gandhamādane paccekabuddhānaṃ uposathakaraṇamaṇḍalamāḷakamajjhe tiṭṭhati.",
  "atk-s0506a:1764_7": "Yattakāni devaloke ca manussaloke ca surabhikusumāni,",
  "atk-s0506a:1764_8": "tāni tassa sākhaggesu nibbattanti.",
  "atk-s0506a:1764_9": "Tena so ativiya sugandho hoti.",
  "atk-s0506a:1764_10": "Evaṃ tāya devatāya piḷandhanamālāya gandhoti.",
  "atk-s0506a:1764_11": "Tena vuttaṃ “rukkho mañjūsako yathā”ti.",
  "atk-s0506a:1765_0": "686.",
  "atk-s0506a:1765_1": "Yadipi tassa saggassa chaphassāyatanikabhāvato sabbānipi tattha ārammaṇāni piyarūpāniyeva,",
  "atk-s0506a:1765_2": "gandharūpānaṃ pana savisesānaṃ tassā devatāya lābhibhāvato “ghāyase taṃ sucigandhaṃ,",
  "atk-s0506a:1765_3": "rūpaṃ passasi amānusa”nti vuttaṃ.",
  "atk-s0506a:1766_0": "Atha devatā dvīhi gāthāhi byākāsi –",
  "atk-s0506a:1767_0": "687.",
  "atk-s0506a:1768_0": "“Pabhassaraṃ accimantaṃ, vaṇṇagandhena saṃyutaṃ;",
  "atk-s0506a:1769_0": "Asokapupphamālāhaṃ, buddhassa upanāmayiṃ.",
  "atk-s0506a:1770_0": "688.",
  "atk-s0506a:1771_0": "“Tāhaṃ kammaṃ karitvāna, kusalaṃ buddhavaṇṇitaṃ;",
  "atk-s0506a:1772_0": "Apetasokā sukhitā, sampamodāmanāmayā”ti.",
  "atk-s0506a:1773_0": "687.",
  "atk-s0506a:1773_1": "Tattha sudhotapavāḷasaṅghātasannibhassa kiñjakkhakesarasamudāyena bhāṇuraṃsijālassa viya asokapupphuttamassa",
  "atk-s0506a:1773_2": "tadā upaṭṭhitataṃ sandhāyāha “pabhassaraṃ accimanta”nti.",
  "atk-s0506a:1773_3": "Sesaṃ vuttanayameva.",
  "atk-s0506a:1774_0": "Athāyasmā mahāmoggallāno tāya devatāya attano sucaritakamme kathite saparivārāya tassā dhammaṃ desetvā",
  "atk-s0506a:1774_1": "tato manussalokaṃ āgantvā bhagavato taṃ pavattiṃ kathesi.",
  "atk-s0506a:1774_2": "Bhagavā taṃ aṭṭhuppattiṃ katvā sampattamahājanassa dhammaṃ desesi,",
  "atk-s0506a:1774_3": "sā desanā mahājanassa sātthikā ahosīti.",
  "atk-s0506a:1775_0": "Pāricchattakavimānavaṇṇanā niṭṭhitā.",
  "atk-s0506a:1776_0": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:1777_0": "Dasavatthupaṭimaṇḍitassa tatiyassa pāricchattakavaggassa",
  "atk-s0506a:1778_0": "Atthavaṇṇanā niṭṭhitā.",
  "atk-s0506a:1779_0": "4. Mañjiṭṭhakavaggo",
  "atk-s0506a:1780_0": "1. Mañjiṭṭhakavimānavaṇṇanā",
  "atk-s0506a:1781_0": "Mañjiṭṭhakavagge mañjiṭṭhake vimānasminti mañjiṭṭhakavimānaṃ.",
  "atk-s0506a:1781_1": "Tassa kā uppatti?",
  "atk-s0506a:1781_2": "Bhagavā sāvatthiyaṃ viharati jetavane.",
  "atk-s0506a:1781_3": "Tattha aññataro upāsako bhagavantaṃ nimantetvā anantaravimāne vuttanayeneva maṇḍapaṃ sajjetvā tattha nisinnaṃ satthāraṃ pūjetvā dānaṃ deti.",
  "atk-s0506a:1781_4": "Tena ca samayena aññatarā kuladāsī andhavane supupphitaṃ sālarukkhaṃ disvā tattha pupphāni gahetvā hīrehi",
  "atk-s0506a:1781_5": "āvuṇitvā vaṭaṃsake katvā puna bahūni muttapupphāni aggapupphāni ca gahetvā nagaraṃ paviṭṭhā.",
  "atk-s0506a:1781_6": "Tasmiṃ maṇḍape yugandharapabbatakucchiṃ obhāsayamānaṃ bālasūriyaṃ viya chabbaṇṇabuddharaṃsiyo vissajjetvā nisinnaṃ,",
  "atk-s0506a:1781_7": "bhagavantaṃ disvā pasannacittā tehi pupphehi pūjentī vaṭaṃsakāni āsanassa samantato ṭhapetvā itarāni",
  "atk-s0506a:1781_8": "ca pupphāni okiritvā sakkaccaṃ vanditvā tikkhattuṃ padakkhiṇaṃ katvā agamāsi.",
  "atk-s0506a:1781_9": "Sā aparabhāge kālaṃ katvā tāvatiṃsabhavane nibbatti,",
  "atk-s0506a:1781_10": "tattha tassā rattaphalikamayaṃ vimānaṃ,",
  "atk-s0506a:1781_11": "tassa ca purato suvaṇṇavālukāsanthatabhūmibhāgaṃ mahantaṃ sālavanaṃ pāturahosi.",
  "atk-s0506a:1781_12": "Sā yadā vimānato nikkhamitvā sālavanaṃ pavisati,",
  "atk-s0506a:1781_13": "tadā sālasākhā onamitvā tassā upari kusumāni okiranti.",
  "atk-s0506a:1781_14": "Taṃ āyasmā mahāmoggallāno heṭṭhā vuttanayena upagantvā imāhi gāthāhi katakammaṃ pucchi –",
  "atk-s0506a:1782_0": "689.",
  "atk-s0506a:1783_0": "“Mañjiṭṭhake vimānasmiṃ, soṇṇavālukasanthate;",
  "atk-s0506a:1784_0": "Pañcaṅgikena tūriyena, ramasi suppavādite.",
  "atk-s0506a:1785_0": "690.",
  "atk-s0506a:1786_0": "“Tamhā vimānā oruyha, nimmitā ratanāmayā;",
  "atk-s0506a:1787_0": "Ogāhasi sālavanaṃ, pupphitaṃ sabbakālikaṃ.",
  "atk-s0506a:1788_0": "691.",
  "atk-s0506a:1789_0": "“Yassa yasseva sālassa, mūle tiṭṭhasi devate;",
  "atk-s0506a:1790_0": "So so muñcati pupphāni, onamitvā dumuttamo.",
  "atk-s0506a:1791_0": "692.",
  "atk-s0506a:1792_0": "“Vāteritaṃ sālavanaṃ, ādhutaṃ dijasevitaṃ;",
  "atk-s0506a:1793_0": "Vāti gandho disā sabbā, rukkho mañjūsako yathā.",
  "atk-s0506a:1794_0": "693.",
  "atk-s0506a:1795_0": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:1796_0": "Devate pucchitācikkha, kissa kammassidaṃ phala”nti.",
  "atk-s0506a:1797_0": "689.",
  "atk-s0506a:1797_1": "Tattha mañjiṭṭhake vimānasminti rattaphalikamaye vimāne.",
  "atk-s0506a:1797_2": "Sinduvārakaṇavīramakulasadisavaṇṇañhi “mañjiṭṭhaka”nti vuccati.",
  "atk-s0506a:1797_3": "Soṇṇavālukasanthateti samantato vippakiṇṇāhi suvaṇṇavālukāhi santhatabhūmibhāge.",
  "atk-s0506a:1797_4": "Ramasi suppavāditeti suṭṭhu pavāditena pañcaṅgikena tūriyena abhiramasi.",
  "atk-s0506a:1798_0": "690.",
  "atk-s0506a:1798_1": "Nimittā ratanāmayāti tava sucaritasippinā abhinimmitā ratanamayā vimānā.",
  "atk-s0506a:1798_2": "Ogāhasīti pavisasi.",
  "atk-s0506a:1798_3": "Sabbakālikanti sabbakāle sukhaṃ sabbautusappāyaṃ,",
  "atk-s0506a:1798_4": "sabbakāle pupphanakaṃ vā.",
  "atk-s0506a:1799_0": "692.",
  "atk-s0506a:1799_1": "Vāteritanti yathā pupphāni okiranti,",
  "atk-s0506a:1799_2": "evaṃ vātena īritaṃ calitaṃ.",
  "atk-s0506a:1799_3": "Ādhutanti mandena mālutena saṇikasaṇikaṃ vidhūpayamānaṃ.",
  "atk-s0506a:1799_4": "Dijasevitanti mayūrakokilādisakuṇasaṅghehi upasevitaṃ.",
  "atk-s0506a:1800_0": "Evaṃ therena puṭṭhā sā devatā imāhi gāthāhi byākāsi –",
  "atk-s0506a:1801_0": "694.",
  "atk-s0506a:1802_0": "“Ahaṃ manussesu manussabhūtā, dāsī ayirakule ahuṃ;",
  "atk-s0506a:1803_0": "Buddhaṃ nisinnaṃ disvāna, sālapupphehi okiriṃ.",
  "atk-s0506a:1804_0": "695.",
  "atk-s0506a:1805_0": "“Vaṭaṃsakañca sukataṃ, sālapupphamayaṃ ahaṃ;",
  "atk-s0506a:1806_0": "Buddhassa upanāmesiṃ, pasannā sehi pāṇibhi.",
  "atk-s0506a:1807_0": "696.",
  "atk-s0506a:1808_0": "“Tāhaṃ kammaṃ karitvāna, kusalaṃ buddhavaṇṇitaṃ;",
  "atk-s0506a:1809_0": "Apetasokā sukhitā, sampamodāmanāmayā”ti.",
  "atk-s0506a:1810_0": "694- 5.",
  "atk-s0506a:1810_1": "Tattha ayirakuleti ayyakule,",
  "atk-s0506a:1810_2": "sāmikageheti attho.",
  "atk-s0506a:1810_3": "Ahunti ahosiṃ.",
  "atk-s0506a:1810_4": "Okirinti pupphehi vippakiriṃ.",
  "atk-s0506a:1810_5": "Upanāmesinti pūjāvasena upanāmesiṃ.",
  "atk-s0506a:1810_6": "Sesaṃ vuttanayameva.",
  "atk-s0506a:1811_0": "Athāyasmā mahāmoggallāno saparivārāya tassā devatāya dhammaṃ desetvā manussalokaṃ āgantvā bhagavato tamatthaṃ nivedesi.",
  "atk-s0506a:1811_1": "Bhagavā taṃ aṭṭhuppattiṃ katvā sampattamahājanassa dhammaṃ desesi.",
  "atk-s0506a:1811_2": "Desanā sadevakassa lokassa sātthikā ahosīti.",
  "atk-s0506a:1812_0": "Mañjiṭṭhakavimānavaṇṇanā niṭṭhitā.",
  "atk-s0506a:1813_0": "2. Pabhassaravimānavaṇṇanā",
  "atk-s0506a:1814_0": "Pabhassaravaravaṇṇanibheti pabhassaravimānaṃ.",
  "atk-s0506a:1814_1": "Tassa kā uppatti?",
  "atk-s0506a:1814_2": "Bhagavā rājagahe viharati.",
  "atk-s0506a:1814_3": "Tena ca samayena rājagahe aññataro upāsako mahāmoggallānatthere abhippasanno hoti.",
  "atk-s0506a:1814_4": "Tassekā dhītā saddhā pasannā,",
  "atk-s0506a:1814_5": "sāpi there garucittīkārabahulā hoti.",
  "atk-s0506a:1814_6": "Athekadivasaṃ āyasmā mahāmoggallāno rājagahe piṇḍāya caranto taṃ kulaṃ upasaṅkami.",
  "atk-s0506a:1814_7": "Sā theraṃ disvā somanassajātā āsanaṃ paññāpetvā there tattha nisinne sumanamālāya pūjetvā madhuraṃ guḷaphāṇitaṃ therassa patte ākiri,",
  "atk-s0506a:1814_8": "thero anumoditukāmo nisīdi.",
  "atk-s0506a:1814_9": "Sā gharāvāsassa bahukiccatāya anokāsataṃ pavedetvā “aññasmiṃ divase dhammaṃ sossāmī”ti theraṃ vanditvā uyyojesi.",
  "atk-s0506a:1814_10": "Tadaheva ca sā kālaṃ katvā tāvatiṃsesu nibbatti.",
  "atk-s0506a:1814_11": "Taṃ āyasmā mahāmoggallāno upasaṅkamitvā imāhi gāthāhi pucchi –",
  "atk-s0506a:1815_0": "697.",
  "atk-s0506a:1816_0": "“Pabhassaravaravaṇṇanibhe, surattavatthavasane;",
  "atk-s0506a:1817_0": "Mahiddhike candanaruciragatte,",
  "atk-s0506a:1818_0": "Kā tvaṃ subhe devate vandase mamaṃ.",
  "atk-s0506a:1819_0": "698.",
  "atk-s0506a:1820_0": "“Pallaṅko ca te mahaggho, nānāratanacittito ruciro;",
  "atk-s0506a:1821_0": "Yattha tvaṃ nisinnā virocasi, devarājāriva nandane vane.",
  "atk-s0506a:1822_0": "699.",
  "atk-s0506a:1823_0": "“Kiṃ tvaṃ pure sucaritamācarī bhadde, kissa kammassa vipākaṃ;",
  "atk-s0506a:1824_0": "Anubhosi devalokasmiṃ, devate pucchitācikkha;",
  "atk-s0506a:1825_0": "Kissa kammassidaṃ phala”nti.",
  "atk-s0506a:1826_0": "697.",
  "atk-s0506a:1826_1": "Tattha pabhassaravaravaṇṇanibheti nibhāti dibbatīti nibhā,",
  "atk-s0506a:1826_2": "vaṇṇova nibhā vaṇṇanibhā,",
  "atk-s0506a:1826_3": "ativiya obhāsanato pabhassarā chavidosābhāvena varā uttamā vaṇṇanibhā etissāti pabhassaravaravaṇṇanibhā.",
  "atk-s0506a:1826_4": "Āmantanavasena “pabhassaravaravaṇṇanibhe”ti vuttaṃ.",
  "atk-s0506a:1826_5": "Surattavatthavasaneti suṭṭhu rattavatthanivatthe.",
  "atk-s0506a:1826_6": "Candanaruciragatteti candanānulittaṃ viya ruciragatte,",
  "atk-s0506a:1826_7": "gosītacandanena bahalatarānulittaṃ viya surattamanuññasarīrāvayaveti attho,",
  "atk-s0506a:1826_8": "candanānulepena vā ruciragatte.",
  "atk-s0506a:1827_0": "Evaṃ therena puṭṭhā devatā imāhi gāthāhi byākāsi –",
  "atk-s0506a:1828_0": "700.",
  "atk-s0506a:1829_0": "“Piṇḍāya te carantassa, mālaṃ phāṇitañca adadaṃ bhante;",
  "atk-s0506a:1830_0": "Tassa kammassidaṃ vipākaṃ, anubhomi devalokasmiṃ.",
  "atk-s0506a:1831_0": "701.",
  "atk-s0506a:1832_0": "“Hoti ca me anutāpo, aparaddhaṃ dukkhitañca me bhante;",
  "atk-s0506a:1833_0": "Sāhaṃ dhammaṃ nāssosiṃ, sudesitaṃ dhammarājena.",
  "atk-s0506a:1834_0": "702.",
  "atk-s0506a:1835_0": "“Taṃ taṃ vadāmi bhaddante, yassa me anukampiyo koci;",
  "atk-s0506a:1836_0": "Dhammesu taṃ samādapetha, sudesitaṃ dhammarājena.",
  "atk-s0506a:1837_0": "703.",
  "atk-s0506a:1838_0": "“Yesaṃ atthi saddhā buddhe, dhamme ca saṅgharatane;",
  "atk-s0506a:1839_0": "Te maṃ ativirocanti, āyunā yasasā siriyā.",
  "atk-s0506a:1840_0": "704.",
  "atk-s0506a:1841_0": "“Patāpena vaṇṇena uttaritarā, aññe mahiddhikatarā mayā devā”ti.",
  "atk-s0506a:1842_0": "700. Tattha mālanti sumanapupphaṃ. Phāṇitanti ucchurasaṃ gahetvā kataphāṇitaṃ.",
  "atk-s0506a:1843_0": "701.",
  "atk-s0506a:1843_1": "Anutāpoti vippaṭisāro.",
  "atk-s0506a:1843_2": "Tassa kāraṇamāha “aparaddhaṃ dukkhatañca me bhante”ti.",
  "atk-s0506a:1843_3": "Idāni taṃ sarūpato dasseti “sāhaṃ dhammaṃ nāssosi”nti,",
  "atk-s0506a:1843_4": "sā ahaṃ tadā tava desetukāmassa dhammaṃ na suṇiṃ. Kīdisaṃ?",
  "atk-s0506a:1843_5": "Sudesitaṃ dhammarājenāti,",
  "atk-s0506a:1843_6": "sammāsambuddhena ādikalyāṇāditāya ekantaniyyānikatāya ca svākhātanti attho.",
  "atk-s0506a:1844_0": "702.",
  "atk-s0506a:1844_1": "Tanti tasmā dhammarājena sudesitattā asavanassa ca mādisānaṃ anutāpahetubhāvato.",
  "atk-s0506a:1844_2": "Tanti tuvaṃ,",
  "atk-s0506a:1844_3": "tuyhanti attho.",
  "atk-s0506a:1844_4": "Yassāti yo assa.",
  "atk-s0506a:1844_5": "Anukampiyoti anukampitabbo.",
  "atk-s0506a:1844_6": "Kocīti yo koci.",
  "atk-s0506a:1844_7": "Dhammesūti sīlādidhammesu.",
  "atk-s0506a:1844_8": "“Dhamme hī”ti vā pāṭho,",
  "atk-s0506a:1844_9": "sāsanadhammeti attho.",
  "atk-s0506a:1844_10": "Hīti nipātamattaṃ,",
  "atk-s0506a:1844_11": "vacanavipallāso vā.",
  "atk-s0506a:1844_12": "Tanti anukampitabbapuggalaṃ.",
  "atk-s0506a:1844_13": "Sudesitanti suṭṭhu desitaṃ.",
  "atk-s0506a:1845_0": "703- 4.",
  "atk-s0506a:1845_1": "Te maṃ ativirocantīti te ratanattaye pasannā devaputtā maṃ atikkamitvā virocanti.",
  "atk-s0506a:1845_2": "Patāpenāti tejasā ānubhāvena.",
  "atk-s0506a:1845_3": "Aññeti ye aññe.",
  "atk-s0506a:1845_4": "Mayāti nissakke karaṇavacanaṃ.",
  "atk-s0506a:1845_5": "Vaṇṇena uttaritarā mahiddhikatarā ca devā,",
  "atk-s0506a:1845_6": "te ratanattaye abhippasannāyevāti dasseti.",
  "atk-s0506a:1845_7": "Sesaṃ vuttanayameva.",
  "atk-s0506a:1846_0": "Pabhassaravimānavaṇṇanā niṭṭhitā.",
  "atk-s0506a:1847_0": "3. Nāgavimānavaṇṇanā",
  "atk-s0506a:1848_0": "Alaṅkatā maṇikañcanācitanti nāgavimānaṃ.",
  "atk-s0506a:1848_1": "Tassa kā uppatti?",
  "atk-s0506a:1848_2": "Bhagavā bārāṇasiyaṃ viharati isipatane migadāye.",
  "atk-s0506a:1848_3": "Tena samayena bārāṇasivāsinī ekā upāsikā saddhā pasannā sīlācārasampannā bhagavantaṃ uddissa vatthayugaṃ",
  "atk-s0506a:1848_4": "vāyāpetvā suparidhotaṃ kārāpetvā upasaṅkamitvā bhagavato pādamūle ṭhapetvā evamāha “paṭiggaṇhātu,",
  "atk-s0506a:1848_5": "bhante bhagavā,",
  "atk-s0506a:1848_6": "imaṃ vatthayugaṃ anukampaṃ upādāya yaṃ mama assa dīgharattaṃ hitāya sukhāyā”ti.",
  "atk-s0506a:1848_7": "Bhagavā taṃ paṭiggahetvā tassā upanissayasampattiṃ disvā dhammaṃ desesi,",
  "atk-s0506a:1848_8": "sā desanāvasāne sotāpattiphale patiṭṭhahitvā bhagavantaṃ vanditvā padakkhiṇaṃ katvā gehaṃ agamāsi.",
  "atk-s0506a:1848_9": "Sā na cirasseva kālaṃ katvā tāvatiṃsesu uppannā sakkassa devarājassa piyā ahosi vallabhā yasuttarā nāma nāmena.",
  "atk-s0506a:1848_10": "Tassā puññānubhāvena hemajālasañchanno kuñjaravaro nibbatti,",
  "atk-s0506a:1848_11": "tassa ca khandhe maṇimayo maṇḍapo,",
  "atk-s0506a:1848_12": "majjhe supaññattaratanapallaṅko nibbatti,",
  "atk-s0506a:1848_13": "dvīsu dantesu cassa kamalakuvalayujjalā ramaṇīyā dve pokkharaṇiyo pāturahesuṃ.",
  "atk-s0506a:1848_14": "Tattha padumakaṇṇikāsu ṭhitā devadhītā paggahitapañcaṅgikatūriyā naccanti ceva gāyanti ca.",
  "atk-s0506a:1849_0": "Satthā bārāṇasiyaṃ yathābhirantaṃ viharitvā yena sāvatthi tena cārikaṃ pakkāmi.",
  "atk-s0506a:1849_1": "Anupubbena sāvatthiṃ patvā tatra sudaṃ bhagavā sāvatthiyaṃ viharati jetavane anāthapiṇḍikassa ārāme.",
  "atk-s0506a:1849_2": "Atha sā devatā attanā anubhuyyamānaṃ dibbasampattiṃ oloketvā tassā kāraṇaṃ upadhārentī “satthu vatthayugadānakāraṇa”nti",
  "atk-s0506a:1849_3": "ñatvā sañjātasomanassā bhagavati pasādabahumānā vanditukāmā abhikkantāya rattiyā hatthikkhandhavaragatā",
  "atk-s0506a:1849_4": "ākāsena āgantvā tato otaritvā bhagavantaṃ vanditvā añjaliṃ paggayha ekamantaṃ aṭṭhāsi.",
  "atk-s0506a:1849_5": "Taṃ āyasmā vaṅgīso bhagavato anuññāya imāhi gāthāhi pucchi –",
  "atk-s0506a:1850_0": "705.",
  "atk-s0506a:1851_0": "“Alaṅkatā maṇikañcanācitaṃ, sovaṇṇajālacitaṃ mahantaṃ;",
  "atk-s0506a:1852_0": "Abhiruyha gajavaraṃ sukappitaṃ, idhāgamā vehāyasaṃ antalikkhe.",
  "atk-s0506a:1853_0": "706.",
  "atk-s0506a:1854_0": "“Nāgassa dantesu duvesu nimmitā, acchodakā paduminiyo suphullā;",
  "atk-s0506a:1855_0": "Padumesu ca tūriyagaṇā pabhijjare, imā ca naccanti manoharāyo.",
  "atk-s0506a:1856_0": "707.",
  "atk-s0506a:1857_0": "“Deviddhipattāsi mahānubhāve, manussabhūtā kimakāsi puññaṃ;",
  "atk-s0506a:1858_0": "Kenāsi evaṃ jalitānubhāvā, vaṇṇo ca te sabbadisā pabhāsatī”ti.",
  "atk-s0506a:1859_0": "705.",
  "atk-s0506a:1859_1": "Tattha alaṅkatāti sabbābharaṇavibhūsitā.",
  "atk-s0506a:1859_2": "Maṇikañcanācitanti tehi dibbamānehi maṇisuvaṇṇehi ācitaṃ.",
  "atk-s0506a:1859_3": "Sovaṇṇajālacitanti hemajālasañchannaṃ.",
  "atk-s0506a:1859_4": "Mahantanti vipulaṃ.",
  "atk-s0506a:1859_5": "Sukappitanti gamanasannāhavasena suṭṭhu sannaddhaṃ.",
  "atk-s0506a:1859_6": "Vehāyasanti vehāyasabhūte hatthipiṭṭhe.",
  "atk-s0506a:1859_7": "Antalikkheti ākāse,",
  "atk-s0506a:1859_8": "“alaṅkatamaṇikañcanācita”ntipi pāṭho.",
  "atk-s0506a:1859_9": "Ayañhettha saṅkhepattho – devate,",
  "atk-s0506a:1859_10": "tvaṃ sabbālaṅkārehi alaṅkatā alaṅkatamaṇikañcanācitaṃ,",
  "atk-s0506a:1859_11": "ativiya dibbamānehi maṇīhi kañcanehi ca alaṅkaraṇavasena khacitaṃ,",
  "atk-s0506a:1859_12": "hemajālehi kumbhālaṅkārādibhedehi hatthālaṅkārehi citaṃ āmuttaṃ mahantaṃ ativiya brahantaṃ uttamaṃ gajaṃ",
  "atk-s0506a:1859_13": "āruyha hatthipiṭṭhiyā nisinnā ākāseneva idha amhākaṃ santikaṃ āgatāti.",
  "atk-s0506a:1860_0": "706.",
  "atk-s0506a:1860_1": "Nāgassa dantesu duvesu nimmitāti erāvaṇassa viya nāgarājassa imassa dvīsu dantesu dve pokkharaṇiyo sucaritasippinā suṭṭhu viracitā.",
  "atk-s0506a:1860_2": "Tūriyagaṇāti pañcaṅgikatūriyasamūhā.",
  "atk-s0506a:1860_3": "Pabhijjareti dvādasannaṃ layabhedānaṃ vasena pabhedaṃ gacchanti.",
  "atk-s0506a:1860_4": "“Pavajjare”ti ca paṭhanti,",
  "atk-s0506a:1860_5": "pakārehi vādīyantīti attho.",
  "atk-s0506a:1861_0": "Evaṃ therena puṭṭhā devatā imāhi gāthāhi vissajjesi –",
  "atk-s0506a:1862_0": "708.",
  "atk-s0506a:1863_0": "“Bārāṇasiyaṃ upasaṅkamitvā, buddhassahaṃ vatthayugaṃ adāsiṃ;",
  "atk-s0506a:1864_0": "Pādāni vanditvā chamā nisīdiṃ, vittā cahaṃ añjalikaṃ akāsiṃ.",
  "atk-s0506a:1865_0": "709.",
  "atk-s0506a:1866_0": "“Buddho ca me kañcanasannibhattaco, adesayi samudayadukkhaniccataṃ;",
  "atk-s0506a:1867_0": "Asaṅkhataṃ dukkhanirodhasassataṃ, maggaṃ adesayi yato vijānisaṃ.",
  "atk-s0506a:1868_0": "710.",
  "atk-s0506a:1869_0": "“Appāyukī kālakatā tato cutā, upapannā tidasagaṇaṃ yasassinī;",
  "atk-s0506a:1870_0": "Sakkassahaṃ aññatarā pajāpati, yasuttarā nāma disāsu vissutā”ti.",
  "atk-s0506a:1871_0": "708- 9.",
  "atk-s0506a:1871_1": "Tattha chamāti bhūmiyaṃ.",
  "atk-s0506a:1871_2": "Bhummatthe hi idaṃ paccattavacanaṃ.",
  "atk-s0506a:1871_3": "Vittāti tuṭṭhā.",
  "atk-s0506a:1871_4": "Yatoti yato satthu sāmukkaṃsikadhammadesanato.",
  "atk-s0506a:1871_5": "Vijānisanti cattāri ariyasaccāni paṭivijjhiṃ.",
  "atk-s0506a:1872_0": "710.",
  "atk-s0506a:1872_1": "Appāyukīti “īdisaṃ nāma uḷāraṃ puññaṃ katvā na tayā etasmiṃ dukkhabahule manussattabhāve evaṃ ṭhātabba”nti",
  "atk-s0506a:1872_2": "sañjātābhisandhinā viya parikkhayaṃ gatena kammunā appāyukā samānā.",
  "atk-s0506a:1872_3": "Aññatarā pajāpatīti soḷasasahassānaṃ mahesīnaṃ aññatarā.",
  "atk-s0506a:1872_4": "Disāsu vissutāti dvīsu devalokesu sabbadisāsu pākaṭā paññātā.",
  "atk-s0506a:1872_5": "Sesaṃ vuttanayameva.",
  "atk-s0506a:1873_0": "Nāgavimānavaṇṇanā niṭṭhitā.",
  "atk-s0506a:1874_0": "4. Alomavimānavaṇṇanā",
  "atk-s0506a:1875_0": "Abhikkantena vaṇṇenāti alomavimānaṃ.",
  "atk-s0506a:1875_1": "Tassa kā uppatti?",
  "atk-s0506a:1875_2": "Bhagavā bārāṇasiyaṃ isipatane migadāye viharanto pubbaṇhasamayaṃ nivāsetvā pattacīvaramādāya bārāṇasiṃ piṇḍāya pāvisi.",
  "atk-s0506a:1875_3": "Tatthekā alomā nāma duggatitthī bhagavantaṃ disvā pasannacittā aññaṃ dātabbaṃ apassantī “īdisampi bhagavato",
  "atk-s0506a:1875_4": "dinnaṃ mayhaṃ mahapphalaṃ bhavissatī”ti cintetvā paribhinnavaṇṇaṃ aloṇaṃ sukkhakummāsaṃ upanesi,",
  "atk-s0506a:1875_5": "bhagavā paṭiggahesi.",
  "atk-s0506a:1875_6": "Sā taṃ dānaṃ ārammaṇaṃ katvā somanassaṃ pavedesi,",
  "atk-s0506a:1875_7": "sā aparabhāge kālaṃ katvā tāvatiṃsesu nibbatti.",
  "atk-s0506a:1875_8": "Taṃ āyasmā mahāmoggallāno –",
  "atk-s0506a:1876_0": "711.",
  "atk-s0506a:1877_0": "“Abhikkantena vaṇṇena…pe… vaṇṇo ca te sabbadisā pabhāsatī”ti. –",
  "atk-s0506a:1878_0": "Pucchi. Sāpi tassa byākāsi, taṃ dassetuṃ –",
  "atk-s0506a:1879_0": "714.",
  "atk-s0506a:1880_0": "“Sā devatā attamanā…pe… yassa kammassidaṃ phala”nti. – vuttaṃ;",
  "atk-s0506a:1881_0": "715.",
  "atk-s0506a:1882_0": "“Ahañca bārāṇasiyaṃ, buddhassādiccabandhuno;",
  "atk-s0506a:1883_0": "Adāsiṃ sukkhakummāsaṃ, pasannā sehi pāṇibhi.",
  "atk-s0506a:1884_0": "716.",
  "atk-s0506a:1885_0": "“Sukkhāya aloṇikāya ca, passa phalaṃ kummāsapiṇḍiyā;",
  "atk-s0506a:1886_0": "Alomaṃ sukhitaṃ disvā, ko puññaṃ na karissati.",
  "atk-s0506a:1887_0": "717.",
  "atk-s0506a:1888_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:1889_0": "716.",
  "atk-s0506a:1889_1": "Tattha alomaṃ sukhitaṃ disvāti alomampi nāma sukkhakummāsamattaṃ datvā evaṃ dibbasukhena sukhitaṃ disvā.",
  "atk-s0506a:1889_2": "Ko puññaṃ na karissatīti ko nāma attano hitasukhaṃ icchanto puññaṃ na karissatīti.",
  "atk-s0506a:1889_3": "Sesaṃ vuttanayameva.",
  "atk-s0506a:1890_0": "Alomavimānavaṇṇanā niṭṭhitā.",
  "atk-s0506a:1891_0": "5. Kañjikadāyikāvimānavaṇṇanā",
  "atk-s0506a:1892_0": "Abhikkantena vaṇṇenāti kañjikadāyikāvimānaṃ.",
  "atk-s0506a:1892_1": "Tassa kā uppatti?",
  "atk-s0506a:1892_2": "Bhagavā andhakavinde viharati.",
  "atk-s0506a:1892_3": "Tena ca samayena bhagavato kucchiyaṃ vātarogo uppajji.",
  "atk-s0506a:1892_4": "Bhagavā āyasmantaṃ ānandaṃ āmantesi “gaccha tvaṃ ānanda,",
  "atk-s0506a:1892_5": "piṇḍāya caritvā mayhaṃ bhesajjatthaṃ kañjikaṃ āharā”ti.",
  "atk-s0506a:1892_6": "“Evaṃ bhante”ti kho āyasmā ānando bhagavato paṭissuṇitvā mahārājadattiyaṃ pattaṃ gahetvā attano upaṭṭhākavejjassa nivesanadvāre aṭṭhāsi.",
  "atk-s0506a:1892_7": "Taṃ disvā vejjassa bhariyā paccuggantvā vanditvā pattaṃ gahetvā theraṃ pucchi “kīdisena vo, bhante,",
  "atk-s0506a:1892_8": "bhesajjena attho”ti.",
  "atk-s0506a:1892_9": "Sā kira buddhisampannā “bhesajjena payojane sati thero idhāgacchati,",
  "atk-s0506a:1892_10": "na bhikkhattha”nti sallakkhesi.",
  "atk-s0506a:1892_11": "“Kañjikenā”ti ca vutte “na yidaṃ bhesajjaṃ mayhaṃ ayyassa,",
  "atk-s0506a:1892_12": "tathā hesa bhagavato patto,",
  "atk-s0506a:1892_13": "handāhaṃ lokanāthassa anucchavikaṃ kañjikaṃ sampādemī”ti somanassajātā sañjātabahumānā badarayūsena yāguṃ",
  "atk-s0506a:1892_14": "sampādetvā pattaṃ pūretvā tassa parivārabhāvena aññañca bhojanaṃ paṭiyādetvā pesesi.",
  "atk-s0506a:1892_15": "Taṃ paribhuttamattasseva bhagavato so ābādho vūpasami.",
  "atk-s0506a:1892_16": "Sā aparena samayena kālaṃ katvā tāvatiṃsesu uppajjitvā mahatiṃ dibbasampattiṃ anubhavantī modati.",
  "atk-s0506a:1892_17": "Athāyasmā mahāmoggallāno devacārikaṃ caranto taṃ accharāsahassaparivārena vicarantiṃ disvā tāya katakammaṃ imāhi gāthāhi pucchi –",
  "atk-s0506a:1893_0": "719.",
  "atk-s0506a:1894_0": "“Abhikkantena vaṇṇena …pe… vaṇṇo ca te sabbadisā pabhāsatī”ti. –",
  "atk-s0506a:1895_0": "Sāpi byākāsi.",
  "atk-s0506a:1896_0": "721.",
  "atk-s0506a:1897_0": "“Sā devatā attamanā…pe… yassa kammassidaṃ phalaṃ”.",
  "atk-s0506a:1898_0": "723.",
  "atk-s0506a:1899_0": "“Ahaṃ andhakavindamhi, buddhassādiccabandhuno;",
  "atk-s0506a:1900_0": "Adāsiṃ kolasampākaṃ, kañjikaṃ teladhūpitaṃ.",
  "atk-s0506a:1901_0": "724.",
  "atk-s0506a:1902_0": "“Pipphalyā lasuṇena ca, missaṃ lāmañjakena ca;",
  "atk-s0506a:1903_0": "Adāsiṃ ujubhūtasmiṃ, vippasannena cetasā.",
  "atk-s0506a:1904_0": "725.",
  "atk-s0506a:1905_0": "“Yā mahesittaṃ kāreyya, cakkavattissa rājino;",
  "atk-s0506a:1906_0": "Nārī sabbaṅgakalyāṇī, bhattu cānomadassikā;",
  "atk-s0506a:1907_0": "Ekassa kañjikadānassa, kalaṃ nāgghati soḷasiṃ.",
  "atk-s0506a:1908_0": "726.",
  "atk-s0506a:1909_0": "“Sataṃ nikkhā sataṃ assā, sataṃ assatarīrathā;",
  "atk-s0506a:1910_0": "Sataṃ kaññāsahassāni, āmuttamaṇikuṇḍalā;",
  "atk-s0506a:1911_0": "Ekassa kañjikadānassa, kalaṃ nāgghanti soḷasiṃ.",
  "atk-s0506a:1912_0": "727.",
  "atk-s0506a:1913_0": "“Sataṃ hemavatā nāgā, īsādantā urūḷhavā;",
  "atk-s0506a:1914_0": "Suvaṇṇakacchā mātaṅgā, hemakappanavāsasā,",
  "atk-s0506a:1915_0": "Ekassa kañjikadānassa, kalaṃ nāgghanti soḷasiṃ.",
  "atk-s0506a:1916_0": "728.",
  "atk-s0506a:1917_0": "“Catunnamapi dīpānaṃ, issaraṃ yodha kāraye;",
  "atk-s0506a:1918_0": "Ekassa kañjikadānassa, kalaṃ nāgghati soḷasi”nti.",
  "atk-s0506a:1919_0": "723- 4.",
  "atk-s0506a:1919_1": "Tattha adāsiṃ kolasampāpakaṃ,",
  "atk-s0506a:1919_2": "kañjikaṃ teladhūpitanti badaramodakakasāve catuguṇodakasamodite pākena catutthabhāgāvasiṭṭhaṃ yāguṃ pacitvā",
  "atk-s0506a:1919_3": "taṃ tikaṭukaajamodahiṅgujīrakalasuṇādīhi kaṭukabhaṇḍehi abhisaṅkharitvā sudhūpitaṃ katvā lāmañjagandhaṃ",
  "atk-s0506a:1919_4": "gāhāpetvā pasannacittena bhagavato patte ākiritvā satthāraṃ uddisitvā adāsiṃ,",
  "atk-s0506a:1919_5": "therassa hatthe patiṭṭhapesinti dasseti. Tenāha –",
  "atk-s0506a:1920_0": "“Pipphalyā lasuṇena ca, missaṃ lāmañjakena ca;",
  "atk-s0506a:1921_0": "Adāsiṃ ujubhūtasmiṃ, vippasannena cetasā”ti.",
  "atk-s0506a:1922_0": "Sesaṃ vuttanayameva.",
  "atk-s0506a:1923_0": "Evaṃ āyasmā mahāmoggallāno tāya devatāya attanā samupacitasucaritakamme āvikate saparivārāya tassā dhammaṃ",
  "atk-s0506a:1923_1": "desetvā manussalokaṃ āgantvā taṃ pavattiṃ bhagavato ārocesi.",
  "atk-s0506a:1923_2": "Bhagavā tamatthaṃ aṭṭhuppattiṃ katvā catuparisamajjhe dhammaṃ desesi.",
  "atk-s0506a:1923_3": "Sā desanā mahājanassa sātthikā ahosīti.",
  "atk-s0506a:1924_0": "Kañjikadāyikāvimānavaṇṇanā niṭṭhitā.",
  "atk-s0506a:1925_0": "6. Vihāravimānavaṇṇanā",
  "atk-s0506a:1926_0": "Abhikkantena vaṇṇenāti vihāravimānaṃ.",
  "atk-s0506a:1926_1": "Tassa kā uppatti?",
  "atk-s0506a:1926_2": "Bhagavā sāvatthiyaṃ viharati jetavane.",
  "atk-s0506a:1926_3": "Tena samayena visākhā mahāupāsikā aññatarasmiṃ ussavadivase uyyāne vicaraṇatthaṃ sahāyikāhi parijanena",
  "atk-s0506a:1926_4": "ca ussāhitā sunhātānulittā subhojanaṃ bhuñjitvā mahālatāpasādhanaṃ piḷandhitvā pañcamattehi sahāyikāsatehi",
  "atk-s0506a:1926_5": "parivāritā mahantena issariyena mahatā paricchedena gehato nikkhamma uyyānaṃ uddissa gacchantī cintesi",
  "atk-s0506a:1926_6": "“bāladārikāya viya kiṃ me moghakīḷitena,",
  "atk-s0506a:1926_7": "handāhaṃ vihāraṃ gantvā bhagavantaṃ manobhāvanīye ca ayye vandissāmi,",
  "atk-s0506a:1926_8": "dhammañca sossāmī”ti vihāraṃ gantvā ekamante ṭhatvā mahālatāpiḷandhanaṃ omuñcitvā taṃ dāsiyā hatthe datvā bhagavantaṃ vanditvā ekamantaṃ nisīdi.",
  "atk-s0506a:1926_9": "Tassā bhagavā dhammaṃ desesi.",
  "atk-s0506a:1927_0": "Sā dhammaṃ sutvā bhagavantaṃ vanditvā padakkhiṇaṃ katvā manobhāvanīye ca bhikkhū vanditvā vihārato nikkhamitvā",
  "atk-s0506a:1927_1": "thokaṃ gantvā dāsiṃ āha “handa je ābharaṇaṃ piḷandhissāmī”ti.",
  "atk-s0506a:1927_2": "Sā taṃ bhaṇḍikaṃ katvā bandhitvā vihāre ṭhapetvā tahaṃ tahaṃ vicaritvā gamanakāle vissaritvā gatattā “vissaritaṃ mayā,",
  "atk-s0506a:1927_3": "tiṭṭha ayye āharissāmī”ti nivattitukāmā ahosi.",
  "atk-s0506a:1927_4": "Visākhā “sace je vihāre ṭhapetvā vissaritaṃ,",
  "atk-s0506a:1927_5": "tassa vihārasseva atthāya taṃ pariccajissāmī”ti vihāraṃ gantvā bhagavantaṃ upasaṅkamitvā vanditvā attano adhippāyaṃ pavedentī “vihāraṃ, bhante,",
  "atk-s0506a:1927_6": "kāressāmi,",
  "atk-s0506a:1927_7": "adhivāsetu me bhagavā anukampaṃ upādāyā”ti āha.",
  "atk-s0506a:1927_8": "Adhivāsesi bhagavā tuṇhībhāvena.",
  "atk-s0506a:1928_0": "Sā taṃ piḷandhanaṃ satasahassādhikanavakoṭiagghanakaṃ vissajjetvā āyasmatā mahāmoggallānena navakammādhiṭṭhāyakena",
  "atk-s0506a:1928_1": "suvibhattabhittithambhatulāgopānasikaṇṇikadvārabāhavātapāna sopānādigehāvayavaṃ manoharaṃ suvikappitakaṭṭhakammaramaṇīyaṃ",
  "atk-s0506a:1928_2": "suparikammakatasudhākammaṃ manuññaṃ suviracitamālākammalatākammādicittakammavicittaṃ supariniṭṭhitamaṇikuṭṭima",
  "atk-s0506a:1928_3": "sadisabhūmitalaṃ devavimānasadisaṃ heṭṭhābhūmiyaṃ pañca gabbhasatāni,",
  "atk-s0506a:1928_4": "uparibhūmiyaṃ pañca gabbhasatānīti gabbhasahassapaṭimaṇḍitaṃ buddhassa bhagavato bhikkhusaṅghassa ca",
  "atk-s0506a:1928_5": "vasanānucchavikaṃ mahantaṃ pāsādaṃ tassa parivārapāsādasahassañca tesaṃ parivārabhāvena kuṭimaṇḍapacaṅkamanādīni",
  "atk-s0506a:1928_6": "ca kārentī navahi māsehi vihāraṃ niṭṭhāpesi.",
  "atk-s0506a:1928_7": "Pariniṭṭhite ca vihāre navaheva hiraññakoṭīhi vihāramahaṃ kārentī pañcamattehi sahāyikāsatehi saddhiṃ",
  "atk-s0506a:1928_8": "pāsādaṃ abhiruhitvā tassa sampattiṃ disvā somanassajātā sahāyikā āha “imaṃ evarūpaṃ pāsādaṃ kārentiyā",
  "atk-s0506a:1928_9": "yaṃ mayā puññaṃ pasutaṃ,",
  "atk-s0506a:1928_10": "taṃ anumodatha,",
  "atk-s0506a:1928_11": "pattidānaṃ vo dammī”ti.",
  "atk-s0506a:1928_12": "“Aho sādhu aho sādhū”ti pasannacittā sabbāpi anumodiṃsu.",
  "atk-s0506a:1929_0": "Tattha aññatarā upāsikā visesato taṃ pattidānaṃ manasākāsi.",
  "atk-s0506a:1929_1": "Sā na cirasseva kālaṃ katvā tāvatiṃsesu nibbatti.",
  "atk-s0506a:1929_2": "Tassā puññānubhāvena anekakūṭāgārapākārauyyānapokkharaṇiādipaṭimaṇḍitaṃ soḷasayojanāyāmavitthārabbedhaṃ",
  "atk-s0506a:1929_3": "attano pabhāya yojanasataṃ pharantaṃ ākāsacāriṃ mahantaṃ vimānaṃ pāturahosi.",
  "atk-s0506a:1929_4": "Sā gacchantīpi accharāsahassaparivārā saha vimānena gacchati.",
  "atk-s0506a:1929_5": "Visākhā pana mahāupāsikā vipulapariccāgatāya saddhāsampattiyā ca nimmānaratīsu nibbattitvā sunimmitadevarājassa aggamahesibhāvaṃ sampāpuṇi.",
  "atk-s0506a:1929_6": "Athāyasmā anuruddho devacārikaṃ caranto taṃ visākhāya sahāyikaṃ tāvatiṃsabhavane uppannaṃ disvā –",
  "atk-s0506a:1930_0": "729.",
  "atk-s0506a:1931_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:1932_0": "Obhāsentī disā sabbā, osadhī viya tārakā.",
  "atk-s0506a:1933_0": "730.",
  "atk-s0506a:1934_0": "“Tassā te naccamānāya, aṅgamaṅgehi sabbaso;",
  "atk-s0506a:1935_0": "Dibbā saddā niccharanti, savanīyā manoramā.",
  "atk-s0506a:1936_0": "731.",
  "atk-s0506a:1937_0": "“Tassā te naccamānāya, aṅgamaṅgehi sabbaso;",
  "atk-s0506a:1938_0": "Dibbā gandhā pavāyanti, sucigandhā manoramā.",
  "atk-s0506a:1939_0": "732.",
  "atk-s0506a:1940_0": "“Vivattamānā kāyena, yā veṇīsu piḷandhanā;",
  "atk-s0506a:1941_0": "Tesaṃ suyyati nigghoso, tūriye pañcaṅgike yathā.",
  "atk-s0506a:1942_0": "733.",
  "atk-s0506a:1943_0": "“Vaṭaṃsakā vātadhutā, vātena sampakampitā;",
  "atk-s0506a:1944_0": "Tesaṃ suyyati nigghoso, tūriye pañcaṅgike yathā.",
  "atk-s0506a:1945_0": "734.",
  "atk-s0506a:1946_0": "“Yāpi te sirasmiṃ mālā, sucigandhā manoramā;",
  "atk-s0506a:1947_0": "Vāti gandho disā sabbā, rukkho mañjūsako yathā.",
  "atk-s0506a:1948_0": "735.",
  "atk-s0506a:1949_0": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:1950_0": "Devate pucchitācikkha, kissa kammassidaṃ phala”nti. –",
  "atk-s0506a:1951_0": "Imāhi gāthāhi pucchi. Sāpi tassa evaṃ byākāsi –",
  "atk-s0506a:1952_0": "736.",
  "atk-s0506a:1953_0": "“Sāvatthiyaṃ mayhaṃ sakhī bhadante, saṅghassa kāresi mahāvihāraṃ;",
  "atk-s0506a:1954_0": "Tatthappasannā ahamānumodiṃ, disvā agārañca piyañca metaṃ.",
  "atk-s0506a:1955_0": "737.",
  "atk-s0506a:1956_0": "“Tāyeva me suddhanumodanāya, laddhaṃ vimānabbhutadassaneyyaṃ;",
  "atk-s0506a:1957_0": "Samantato soḷasayojanāni, vehāyasaṃ gacchati iddhiyā mama.",
  "atk-s0506a:1958_0": "738.",
  "atk-s0506a:1959_0": "“Kūṭāgārā nivesā me, vibhattā bhāgaso mitā;",
  "atk-s0506a:1960_0": "Daddallamānā ābhanti, samantā satayojanaṃ.",
  "atk-s0506a:1961_0": "739.",
  "atk-s0506a:1962_0": "“Pokkharañño ca me ettha, puthulomanisevitā;",
  "atk-s0506a:1963_0": "Acchodakā vippasannā, soṇṇavālukasanthatā.",
  "atk-s0506a:1964_0": "740.",
  "atk-s0506a:1965_0": "“Nānāpadumasañchannā, puṇḍarīkasamotatā;",
  "atk-s0506a:1966_0": "Surabhī sampavāyanti, manuññā māluteritā.",
  "atk-s0506a:1967_0": "741.",
  "atk-s0506a:1968_0": "“Jambuyo panasā tālā, nāḷikeravanāni ca;",
  "atk-s0506a:1969_0": "Antonivesane jātā, nānārukkhā aropimā.",
  "atk-s0506a:1970_0": "742.",
  "atk-s0506a:1971_0": "“Nānātūriyasaṅghuṭṭhaṃ, accharāgaṇaghositaṃ;",
  "atk-s0506a:1972_0": "Yopi maṃ supine passe, sopi vitto siyā naro.",
  "atk-s0506a:1973_0": "743.",
  "atk-s0506a:1974_0": "“Etādisaṃ abbhutadassaneyyaṃ, vimānaṃ sabbaso pabhaṃ;",
  "atk-s0506a:1975_0": "Mama kamme hi nibbattaṃ, alaṃ puññāni kātave”ti.",
  "atk-s0506a:1976_0": "736.",
  "atk-s0506a:1976_1": "Tattha sāvatthiyaṃ mayhaṃ sakhī bhadante,",
  "atk-s0506a:1976_2": "saṅghassa kāresi mahāvihāranti bhante anuruddha,",
  "atk-s0506a:1976_3": "sāvatthiyā samīpe pācīnapasse mayhaṃ mama sakkhī sahāyikā visākhā mahāupāsikā āgatāgataṃ cātuddisaṃ bhikkhusaṅghaṃ",
  "atk-s0506a:1976_4": "uddissa navahiraññakoṭipariccāgena pubbārāmaṃ nāma mahantaṃ vihāraṃ kāresi.",
  "atk-s0506a:1976_5": "Tatthappasannā ahamānumodinti tasmiṃ vihāre katapariyosite saṅghassa niyyādiyamāne tāya kate pattidāne",
  "atk-s0506a:1976_6": "“aho ṭhāne vata pariccāgo kato”ti pasannā ratanattaye kammaphale ca sañjātapasādā ahaṃ anumodiṃ.",
  "atk-s0506a:1976_7": "Vatthuvasena tassā anumodanāya uḷārabhāvaṃ dassetuṃ “disvā agārañca piyañca meta”nti āha.",
  "atk-s0506a:1976_8": "Sahassagabbhaṃ ativiya ramaṇīyaṃ devavimānasadisaṃ tañca agāraṃ mahantaṃ pāsādaṃ piyañca me buddhappamukhaṃ",
  "atk-s0506a:1976_9": "saṅghaṃ uddissa tādisaṃ mahantaṃ dhanapariccāgaṃ disvā anumodinti yojanā.",
  "atk-s0506a:1977_0": "737.",
  "atk-s0506a:1977_1": "Tāyeva me suddhanumodanāyāti yathāvuttāya deyyadhammapariccāgābhāvena suddhāya kevalāya anumodanāyeva.",
  "atk-s0506a:1977_2": "Laddhaṃ vimānabbhutadassaneyyanti mayhaṃ pubbe īdisassa abhūtapubbatāya abbhutaṃ samantabhaddakabhāvena",
  "atk-s0506a:1977_3": "ativiya surūpatāya ca dassaneyyaṃ imaṃ vimānaṃ laddhaṃ adhigataṃ.",
  "atk-s0506a:1977_4": "Evaṃ tassa vimānassa abhirūpataṃ dassetvā idāni pamāṇamahattaṃ pabhāvamahattaṃ upabhogavatthumahattañca",
  "atk-s0506a:1977_5": "dassetuṃ “samantato soḷasayojanānī”tiādi vuttaṃ.",
  "atk-s0506a:1977_6": "Tattha iddhiyā mamāti mama puññiddhiyā.",
  "atk-s0506a:1978_0": "739. Pokkharaññoti pokkharaṇiyo. Puthulomanisevitāti dibbamacchehi upasevitā.",
  "atk-s0506a:1979_0": "740.",
  "atk-s0506a:1979_1": "Nānāpadumasañchannāti satapattasahassapattādibhedehi nānāvidhehi rattapadumehi rattakamalehi ca sañchāditā.",
  "atk-s0506a:1979_2": "Puṇḍarīkasamotatāti nānāvidhehi setakamalehi samantato avatatā,",
  "atk-s0506a:1979_3": "nānārukkhā aropimā surabhī sampavāyantīti yojanā.",
  "atk-s0506a:1980_0": "742. Sopīti so supinadassāvīpi. Vittoti tuṭṭho.",
  "atk-s0506a:1981_0": "743.",
  "atk-s0506a:1981_1": "Sabbaso pabhanti samantato obhāsamānaṃ.",
  "atk-s0506a:1981_2": "Kamme hīti kammanimittaṃ.",
  "atk-s0506a:1981_3": "Hīti nipātamattaṃ.",
  "atk-s0506a:1981_4": "Cetanānaṃ vā aparāparuppattiyā bahubhāvato “kammehī”ti vuttaṃ.",
  "atk-s0506a:1981_5": "Alanti yuttaṃ.",
  "atk-s0506a:1981_6": "Kātaveti kātuṃ.",
  "atk-s0506a:1982_0": "Idāni thero visākhāya nibbattaṭṭhānaṃ kathāpetukāmo imaṃ gāthamāha –",
  "atk-s0506a:1983_0": "744.",
  "atk-s0506a:1984_0": "“Tāyeva te suddhanumodanāya,",
  "atk-s0506a:1985_0": "Laddhaṃ vimānabbhutadassaneyyaṃ;",
  "atk-s0506a:1986_0": "Yā ceva sā dānamadāsi nārī,",
  "atk-s0506a:1987_0": "Tassā gatiṃ brūhi kuhiṃ uppannā sā”ti.",
  "atk-s0506a:1988_0": "744.",
  "atk-s0506a:1988_1": "Tattha yā ceva sā dānamadāsi nārīti yassa dānassa anumodanāya tvaṃ īdisaṃ sampattiṃ paṭilabhi,",
  "atk-s0506a:1988_2": "taṃ dānaṃ yā ceva sā nārī adāsīti visākhaṃ mahāupāsikaṃ sandhāya vadati.",
  "atk-s0506a:1988_3": "Tāya eva devatāya tassā sampattiṃ kathāpetukāmo āha “tassā gatiṃ brūhi kuhiṃ uppannā sā”ti.",
  "atk-s0506a:1988_4": "Tassā gatinti tāya nibbattadevagatiṃ.",
  "atk-s0506a:1989_0": "Idāni therena pucchitamatthaṃ dassentī āha –",
  "atk-s0506a:1990_0": "745.",
  "atk-s0506a:1991_0": "“Yā sā ahu mayhaṃ sakhī bhadante, saṅghassa kāresi mahāvihāraṃ;",
  "atk-s0506a:1992_0": "Viññātadhammā sā adāsi dānaṃ, uppannā nimmānaratīsu devesu.",
  "atk-s0506a:1993_0": "746.",
  "atk-s0506a:1994_0": "“Pajāpatī tassa sunimmitassa,",
  "atk-s0506a:1995_0": "Acintiyo kammavipāka tassā;",
  "atk-s0506a:1996_0": "Yametaṃ pucchasi ‘kuhiṃ uppannā sā’ti,",
  "atk-s0506a:1997_0": "Taṃ te viyākāsiṃ anaññathā aha”nti.",
  "atk-s0506a:1998_0": "745. Tattha viññātadhammāti viññātasāsanadhammā, paṭividdhacatusaccadhammāti attho.",
  "atk-s0506a:1999_0": "746.",
  "atk-s0506a:1999_1": "Sunimmitassāti sunimmitassa devarājassa.",
  "atk-s0506a:1999_2": "Acintiyo kammavipāka tassāti vibhattilopaṃ katvā niddeso,",
  "atk-s0506a:1999_3": "tassā mama sakhiyā nibbānaratīsu nibbattāya kammavipāko puññakammassa vipākabhūtā dibbasampatti acintiyā appameyyāti attho.",
  "atk-s0506a:1999_4": "Anaññathāti aviparītaṃ yathāsabhāvato.",
  "atk-s0506a:1999_5": "Kathaṃ panāyaṃ tassā sampattiṃ aññāsīti?",
  "atk-s0506a:1999_6": "Subhaddā viya bhaddāya,",
  "atk-s0506a:1999_7": "visākhāpi devadhītā imissā santikaṃ agamāsi.",
  "atk-s0506a:2000_0": "Idāni devadhītā theraṃ aññesampi dānasamādapane niyojentī imāhi gāthāhi dhammaṃ desesi –",
  "atk-s0506a:2001_0": "747.",
  "atk-s0506a:2002_0": "“Tenahaññepi samādapetha, saṅghassa dānāni dadātha vittā;",
  "atk-s0506a:2003_0": "Dhammañca suṇātha pasannamānasā, sudullabho laddho manussalābho.",
  "atk-s0506a:2004_0": "748.",
  "atk-s0506a:2005_0": "“Yaṃ maggaṃ maggādhipatī adesayi, brahmassaro kañcanasannibhattaco;",
  "atk-s0506a:2006_0": "Saṅghassa dānāni dadātha vittā, mahapphalā yattha bhavanti dakkhiṇā.",
  "atk-s0506a:2007_0": "749.",
  "atk-s0506a:2008_0": "“Ye puggalā aṭṭha sataṃ pasatthā, cattāri etāni yugāni honti;",
  "atk-s0506a:2009_0": "Te dakkhiṇeyyā sugatassa sāvakā, etesu dinnāni mahapphalāni.",
  "atk-s0506a:2010_0": "750.",
  "atk-s0506a:2011_0": "“Cattāro ca paṭipannā, cattāro ca phale ṭhitā;",
  "atk-s0506a:2012_0": "Esa saṅgho ujubhūto, paññāsīlasamāhito.",
  "atk-s0506a:2013_0": "751.",
  "atk-s0506a:2014_0": "“Yajamānānaṃ manussānaṃ, puññapekkhāna pāṇinaṃ;",
  "atk-s0506a:2015_0": "Karotaṃ opadhikaṃ puññaṃ, saṅghe dinnaṃ mahapphalaṃ.",
  "atk-s0506a:2016_0": "752.",
  "atk-s0506a:2017_0": "“Eso hi saṅgho vipulo mahaggato, esappameyyo udadhīva sāgaro;",
  "atk-s0506a:2018_0": "Ete hi seṭṭhā naravīrasāvakā, pabhaṅkarā dhammamudīrayanti.",
  "atk-s0506a:2019_0": "753.",
  "atk-s0506a:2020_0": "“Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;",
  "atk-s0506a:2021_0": "Sā dakkhiṇā saṅghagatā patiṭṭhitā, mahapphalā lokavidūna vaṇṇitā.",
  "atk-s0506a:2022_0": "754.",
  "atk-s0506a:2023_0": "“Etādisaṃ yaññamanussarantā, ye vedajātā vicaranti loke;",
  "atk-s0506a:2024_0": "Vineyya maccheramalaṃ samūlaṃ, aninditā saggamupenti ṭhāna”nti.",
  "atk-s0506a:2025_0": "747.",
  "atk-s0506a:2025_1": "Tattha tenahaññepīti tenahi aññepi.",
  "atk-s0506a:2025_2": "Tenāti ca tena kāraṇena,",
  "atk-s0506a:2025_3": "hīti nipātamattaṃ.",
  "atk-s0506a:2025_4": "“Samādapethā”ti vatvā samādapanākāraṃ dassetuṃ “saṅghassa dānāni dadāthā”tiādi vuttaṃ.",
  "atk-s0506a:2025_5": "Aṭṭhahi akkhaṇehi vajjitaṃ manussabhāvaṃ sandhāyāha “sudullabho laddho manussalābho”ti.",
  "atk-s0506a:2025_6": "Tattha aṭṭha akkhaṇā nāma tayo apāyā arūpā asaññasattā paccantadeso indriyānaṃ vekallaṃ niyatamicchādiṭṭhikatā apātubhāvo buddhassāti.",
  "atk-s0506a:2026_0": "748.",
  "atk-s0506a:2026_1": "Yaṃ magganti yaṃ khettavisese kataṃ dānaṃ,",
  "atk-s0506a:2026_2": "taṃ ekantena sugatisampāpanato sugatigāmimaggaṃ apāyamaggato jagghamaggādito ca ativiya seṭṭhabhāvena maggādhipanti katvā.",
  "atk-s0506a:2026_3": "Dānampi hi saddhāhiriyo viya “devalokagāmimaggo”ti vuccati. Yathāha –",
  "atk-s0506a:2027_0": "“Saddhā hiriyaṃ kusalañca dānaṃ, dhammā ete sappurisānuyātā;",
  "atk-s0506a:2028_0": "Etañhi maggaṃ diviyaṃ vadanti, etena hi gacchati devaloka”nti.;",
  "atk-s0506a:2029_0": "“Maggādhipatī”ti vā pāṭho,",
  "atk-s0506a:2029_1": "tassa ariyamaggena sadevakassa lokassa adhipatibhūto satthāti attho daṭṭhabbo.",
  "atk-s0506a:2029_2": "Saṅghassa dānāni dadāthātiādinā punapi dakkhiṇeyyesu dānasaṃvibhāge niyojentī āha.",
  "atk-s0506a:2030_0": "749.",
  "atk-s0506a:2030_1": "Idāni taṃ dakkhiṇeyyaṃ ariyasaṅghaṃ sarūpato dassentī “ye puggalā aṭṭha sataṃ pasatthā”ti gāthamāha.",
  "atk-s0506a:2030_2": "Tattha yeti aniyamitaniddeso.",
  "atk-s0506a:2030_3": "Puggalāti sattā.",
  "atk-s0506a:2030_4": "Aṭṭhāti tesaṃ gaṇanaparicchedo.",
  "atk-s0506a:2030_5": "Te hi cattāro ca paṭipannā cattāro ca phale ṭhitāti aṭṭha honti.",
  "atk-s0506a:2030_6": "Sataṃ pasatthāti sappurisehi buddhapaccekabuddhasāvakehi aññehi ca devamanussehi passatthā. Kasmā?",
  "atk-s0506a:2030_7": "Sahajātasīlādiguṇayogato.",
  "atk-s0506a:2030_8": "Tesañhi campakabakulakusumādīnaṃ viya sahajātavaṇṇagandhādayo sahajātasīlasamādhiādayo guṇā,",
  "atk-s0506a:2030_9": "tena te vaṇṇagandhādisampannāni viya pupphāni devamanussānaṃ sataṃ piyā manāpā pāsaṃsiyā ca honti.",
  "atk-s0506a:2030_10": "Tena vuttaṃ “ye puggalā aṭṭha sataṃ pasatthā”ti.",
  "atk-s0506a:2030_11": "Te pana saṅkhepato sotāpattimaggaṭṭho phalaṭṭhoti ekaṃ yugaṃ,",
  "atk-s0506a:2030_12": "evaṃ yāva arahattamaggaṭṭho phalaṭṭhoti ekaṃ yuganti cattāri yugāni honti.",
  "atk-s0506a:2030_13": "Tenāha “cattāri etāni yugāni honti te dakkhiṇeyyā”ti.",
  "atk-s0506a:2030_14": "Teti pubbe aniyamato uddiṭṭhānaṃ niyametvā dassanaṃ.",
  "atk-s0506a:2030_15": "Te hi sabbepi kammaṃ kammaphalañca saddahitvā dātabbadeyyadhammasaṅkhātaṃ dakkhiṇaṃ arahantīti dakkhiṇeyyā",
  "atk-s0506a:2030_16": "guṇavisesayogena dānassa mahapphalabhāvasādhanato.",
  "atk-s0506a:2030_17": "Sugatassa sāvakāti sammāsambuddhassa dhammasavanante ariyāya jātiyā jātatāya taṃ dhammaṃ suṇantīti sāvakā.",
  "atk-s0506a:2030_18": "Etesu dinnāni mahapphalānīti etesu sugatassa sāvakesu appakānipi dānāni dinnāni paṭiggāhakato dakkhiṇāvisuddhiyā mahapphalāni honti.",
  "atk-s0506a:2030_19": "Tenāha bhagavā “yāvatā,",
  "atk-s0506a:2030_20": "bhikkhave,",
  "atk-s0506a:2030_21": "saṅghā vā gaṇā vā,",
  "atk-s0506a:2030_22": "tathāgatasāvakasaṅgho tesaṃ aggamakkhāyatī”tiādi.",
  "atk-s0506a:2031_0": "750. Cattāro ca paṭipannātiādi heṭṭhā vuttatthameva.",
  "atk-s0506a:2032_0": "Idha pana āyasmā anuruddho attanā devatāya ca vuttamatthaṃ manussalokaṃ āgantvā bhagavato ārocesi.",
  "atk-s0506a:2032_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:2032_2": "Sā desanā mahājanassa sātthikā ahosīti.",
  "atk-s0506a:2033_0": "Vihāravimānavaṇṇanā niṭṭhitā.",
  "atk-s0506a:2034_0": "7. Caturitthivimānavaṇṇanā",
  "atk-s0506a:2035_0": "Abhikkantena vaṇṇenāti caturitthivimānaṃ.",
  "atk-s0506a:2035_1": "Tassa kā uppatti?",
  "atk-s0506a:2035_2": "Bhagavati sāvatthiyaṃ viharante āyasmā mahāmoggallāno heṭṭhā vuttanayena devacārikaṃ caranto tāvatiṃsabhavanaṃ gato.",
  "atk-s0506a:2035_3": "So tattha paṭipāṭiyā ṭhitesu catūsu vimānesu catasso devadhītaro paccekaṃ accharāsahassaparivārā dibbasampattiṃ",
  "atk-s0506a:2035_4": "anubhavantiyo disvā tāhi pubbe katakammaṃ pucchanto –",
  "atk-s0506a:2036_0": "755. “Abhikkantena vaṇṇena…pe…vaṇṇo ca te sabbadisā pabhāsatī”ti. –",
  "atk-s0506a:2037_0": "Imāhi gāthāhi paṭipāṭiyā pucchi. Tāpi tassa pucchānantaraṃ paṭipāṭiyā byākariṃsu. Taṃ dassetuṃ –",
  "atk-s0506a:2038_0": "758. “Sā devatā attamanā…pe…yassa kammassidaṃ phala”nti. –",
  "atk-s0506a:2039_0": "Ayaṃ gāthā vuttā.",
  "atk-s0506a:2040_0": "Tā kira kassapassa bhagavato kāle esikānāmake raṭṭhe paṇṇakate nāma nagare kulagehe nibbattā vayappattā",
  "atk-s0506a:2040_1": "tasmiṃyeva nagare patikulaṃ gatā samaggavāsaṃ vasanti.",
  "atk-s0506a:2040_2": "Tāsu ekā aññataraṃ piṇḍacārikaṃ bhikkhuṃ disvā pasannacittā indīvarakalāpaṃ adāsi,",
  "atk-s0506a:2040_3": "aparā aññassa nīluppalahatthakaṃ adāsi,",
  "atk-s0506a:2040_4": "aparā padumahatthakaṃ adāsi,",
  "atk-s0506a:2040_5": "aparā sumanamakuḷāni adāsi.",
  "atk-s0506a:2040_6": "Tā aparena samayena kālaṃ katvā tāvatiṃsabhavane nibbattiṃsu,",
  "atk-s0506a:2040_7": "tāsaṃ accharāsahassaṃ parivāro ahosi.",
  "atk-s0506a:2040_8": "Tā tattha yāvatāyukaṃ dibbasampattiṃ anubhavitvā tato cutā tasseva kammassa vipākāvasesena aparāparaṃ",
  "atk-s0506a:2040_9": "tattheva saṃsarantiyo imasmiṃ buddhuppāde tattheva uppannā vuttanayena āyasmatā mahāmoggallānena pucchitā.",
  "atk-s0506a:2040_10": "Tāsu ekā attanā kataṃ pubbakammaṃ therassa kathentī –",
  "atk-s0506a:2041_0": "759.",
  "atk-s0506a:2042_0": "“Indīvarānaṃ hatthakaṃ ahamadāsiṃ, bhikkhuno piṇḍāya carantassa;",
  "atk-s0506a:2043_0": "Esikānaṃ uṇṇatasmiṃ, nagaravare paṇṇakate ramme.",
  "atk-s0506a:2044_0": "760.",
  "atk-s0506a:2045_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2046_0": "Āha. Aparā –",
  "atk-s0506a:2047_0": "766.",
  "atk-s0506a:2048_0": "“Nīluppalahatthakaṃ ahamadāsiṃ, bhikkhuno piṇḍāya carantassa;",
  "atk-s0506a:2049_0": "Esikānaṃ uṇṇatasmiṃ, nagaravare paṇṇakate ramme.",
  "atk-s0506a:2050_0": "767. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2051_0": "Āha. Aparā –",
  "atk-s0506a:2052_0": "773.",
  "atk-s0506a:2053_0": "“Odātamūlakaṃ haritapattaṃ, udakasmiṃ sare jātaṃ ahamadāsiṃ;",
  "atk-s0506a:2054_0": "Bhikkhuno piṇḍāya carantassa, esikānaṃ uṇṇatasmiṃ;",
  "atk-s0506a:2055_0": "Nagaravare paṇṇakate ramme.",
  "atk-s0506a:2056_0": "774. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2057_0": "Āha. Aparā –",
  "atk-s0506a:2058_0": "780.",
  "atk-s0506a:2059_0": "“Ahaṃ sumanā sumanassa sumanamakuḷāni, dantavaṇṇāni ahamadāsiṃ;",
  "atk-s0506a:2060_0": "Bhikkhuno piṇḍāya carantassa, esikānaṃ uṇṇatasmiṃ;",
  "atk-s0506a:2061_0": "Nagaravare paṇṇakate ramme.",
  "atk-s0506a:2062_0": "781. “Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2063_0": "Āha.",
  "atk-s0506a:2064_0": "759.",
  "atk-s0506a:2064_1": "Tattha indīvarānaṃ hatthakanti uddālakapupphahatthaṃ vātaghātakapupphakalāpaṃ.",
  "atk-s0506a:2064_2": "Esikānanti esikāraṭṭhassa.",
  "atk-s0506a:2064_3": "Uṇṇatasmiṃ nagaravareti uṇṇate bhūmipadese niviṭṭhe meghodaraṃ lihantehi viya accuggatehi pāsādakūṭāgārādīhi uṇṇate uttamanagare.",
  "atk-s0506a:2064_4": "Paṇṇakateti evaṃnāmake nagare.",
  "atk-s0506a:2065_0": "766. Nīluppalahatthakanti kuvalayakalāpaṃ.",
  "atk-s0506a:2066_0": "773.",
  "atk-s0506a:2066_1": "Odātamūlakanti setamūlaṃ,",
  "atk-s0506a:2066_2": "bhisamūlānaṃ dhavalatāya vuttaṃ,",
  "atk-s0506a:2066_3": "padumakalāpaṃ sandhāya vadati.",
  "atk-s0506a:2066_4": "Tenāha “haritapatta”ntiādi.",
  "atk-s0506a:2066_5": "Tattha haritapattanti nīlapattaṃ.",
  "atk-s0506a:2066_6": "Avijahitamakuḷapattassa hi padumassa bāhirapattāni haritavaṇṇāni eva honti.",
  "atk-s0506a:2066_7": "Udakasmiṃ sare jātanti sare udakamhi jātaṃ,",
  "atk-s0506a:2066_8": "saroruhanti attho.",
  "atk-s0506a:2067_0": "780.",
  "atk-s0506a:2067_1": "Sumanāti evaṃnāmā.",
  "atk-s0506a:2067_2": "Sumanassāti sundaracittassa.",
  "atk-s0506a:2067_3": "Sumanamakuḷānīti jātisumanapupphamakuḷāni.",
  "atk-s0506a:2067_4": "Dantavaṇṇānīti sajjukaṃ ullikhitahatthidantasadisavaṇṇāni.",
  "atk-s0506a:2068_0": "Evaṃ tāhi attanā katakamme kathite thero tāsaṃ anupubbiṃ kathaṃ kathetvā saccāni pakāsesi.",
  "atk-s0506a:2068_1": "Saccapariyosāne sā sabbāpi sahaparivārā sotāpannā ahesuṃ.",
  "atk-s0506a:2068_2": "Thero taṃ pavattiṃ manussalokaṃ āgantvā bhagavato ārocesi.",
  "atk-s0506a:2068_3": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:2068_4": "Sā dhammadesanā mahājanassa sātthikā jātāti.",
  "atk-s0506a:2069_0": "Caturitthivimānavaṇṇanā niṭṭhitā.",
  "atk-s0506a:2070_0": "8. Ambavimānavaṇṇanā",
  "atk-s0506a:2071_0": "Dibbaṃ te ambavanaṃ rammanti ambavimānaṃ.",
  "atk-s0506a:2071_1": "Tassa kā uppatti?",
  "atk-s0506a:2071_2": "Bhagavā sāvatthiyaṃ viharati jetavane.",
  "atk-s0506a:2071_3": "Tena samayena sāvatthiyaṃ aññatarā upāsikā āvāsadānassa mahapphalataṃ mahānisaṃsatañca sutvā chandajātā bhagavantaṃ abhivādetvā evamāha “ahaṃ, bhante,",
  "atk-s0506a:2071_4": "ekaṃ āvāsaṃ kāretukāmā,",
  "atk-s0506a:2071_5": "icchāmi tādisaṃ okāsaṃ,",
  "atk-s0506a:2071_6": "ācikkhatū”ti.",
  "atk-s0506a:2071_7": "Bhagavā bhikkhū āṇāpesi,",
  "atk-s0506a:2071_8": "bhikkhū tassā okāsaṃ dassesuṃ.",
  "atk-s0506a:2071_9": "Sā tattha ramaṇīyaṃ āvāsaṃ kāretvā tassa samantato ambarukkhe ropesi.",
  "atk-s0506a:2071_10": "So āvāso samantato ambapantīhi parikkhitto chāyūdakasampanno muttājālasadisavālukākiṇṇapaṇḍarabhūmibhāgo ativiya manoharo ahosi.",
  "atk-s0506a:2071_11": "Sā taṃ vihāraṃ nānāvaṇṇehi vatthehi pupphadāmagandhadāmādīhi ca devavimānaṃ viya alaṅkaritvā telapadīpaṃ",
  "atk-s0506a:2071_12": "āropetvā ambarukkhe ca ahatehi vatthehi veṭhetvā saṅghassa niyyādesi.",
  "atk-s0506a:2072_0": "Sā aparabhāge kālaṃ katvā tāvatiṃsabhavane nibbatti,",
  "atk-s0506a:2072_1": "tassā mahantaṃ vimānaṃ pāturahosi ambavanaparikkhittaṃ.",
  "atk-s0506a:2072_2": "Sā tattha accharāgaṇaparivāritā dibbasampattiṃ anubhavati.",
  "atk-s0506a:2072_3": "Taṃ āyasmā mahāmoggallāno upagantvā imāhi gāthāhi pucchi –",
  "atk-s0506a:2073_0": "783.",
  "atk-s0506a:2074_0": "“Dibbaṃ te ambavanaṃ rammaṃ, pāsādettha mahallako;",
  "atk-s0506a:2075_0": "Nānātūriyasaṅghuṭṭho, accharāgaṇaghosito.",
  "atk-s0506a:2076_0": "784.",
  "atk-s0506a:2077_0": "“Padīpo cettha jalati, niccaṃ sovaṇṇayo mahā;",
  "atk-s0506a:2078_0": "Dussaphalehi rukkhehi, samantā parivārito.",
  "atk-s0506a:2079_0": "785. “Kena tetādiso vaṇṇo…pe…vaṇṇo ca te sabbadisā pabhāsatī”ti.",
  "atk-s0506a:2080_0": "787. “Sā devatā attamanā…pe… yassa kammassidaṃ phalaṃ”.",
  "atk-s0506a:2081_0": "788.",
  "atk-s0506a:2082_0": "“Ahaṃ manussesu manussabhūtā, purimāya jātiyā manussaloke;",
  "atk-s0506a:2083_0": "Vihāraṃ saṅghassa kāresiṃ, ambehi parivāritaṃ.",
  "atk-s0506a:2084_0": "789.",
  "atk-s0506a:2085_0": "“Pariyosite vihāre, kārente niṭṭhite mahe;",
  "atk-s0506a:2086_0": "Ambehi chādayitvāna, katvā dussamaye phale.",
  "atk-s0506a:2087_0": "790.",
  "atk-s0506a:2088_0": "“Padīpaṃ tattha jāletvā, bhojayitvā gaṇuttamaṃ;",
  "atk-s0506a:2089_0": "Niyyādesiṃ taṃ saṅghassa, pasannā sehi pāṇibhi.",
  "atk-s0506a:2090_0": "791.",
  "atk-s0506a:2091_0": "“Tena me ambavanaṃ rammaṃ, pāsādettha mahallako;",
  "atk-s0506a:2092_0": "Nānātūriyasaṅghuṭṭho, accharāgaṇaghosito.",
  "atk-s0506a:2093_0": "792.",
  "atk-s0506a:2094_0": "“Padīpo cettha jalati, niccaṃ sovaṇṇayo mahā;",
  "atk-s0506a:2095_0": "Dussaphalehi rukkhehi, samantā parivārito.",
  "atk-s0506a:2096_0": "793.",
  "atk-s0506a:2097_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2098_0": "Sā devatā byākāsi.",
  "atk-s0506a:2099_0": "783.",
  "atk-s0506a:2099_1": "Tattha mahallakoti mahanto āyāmavitthārehi ubbedhena ca vipulo,",
  "atk-s0506a:2099_2": "uḷāratamoti attho.",
  "atk-s0506a:2099_3": "Accharāgaṇaghositoti taṃ pamodituṃ saṅgītivasena ceva piyasallāpavasena ca accharāsaṅghena samugghosito.",
  "atk-s0506a:2100_0": "784.",
  "atk-s0506a:2100_1": "Padīpo cettha jalatīti sūriyarasmisamujjalakiraṇavitāno ratanappadīpo ca ettha etasmiṃ pāsāde abhijalati.",
  "atk-s0506a:2100_2": "Dussaphalehīti dussāni phalāni etesanti dussaphalā.",
  "atk-s0506a:2100_3": "Tehi samuggiriyamānadibbavatthehīti attho.",
  "atk-s0506a:2101_0": "789.",
  "atk-s0506a:2101_1": "Kārente niṭṭhite maheti katapariyositassa vihārassa mahe pūjāya karīyamānāya ca.",
  "atk-s0506a:2101_2": "Katvā dussamaye phaleti dusseyeva tesaṃ ambānaṃ phalaṃ katvā.",
  "atk-s0506a:2102_0": "790.",
  "atk-s0506a:2102_1": "Gaṇuttamanti gaṇānaṃ uttamaṃ bhagavato sāvakasaṅghaṃ.",
  "atk-s0506a:2102_2": "Niyyādesinti sampaṭicchāpesiṃ,",
  "atk-s0506a:2102_3": "adāsinti attho.",
  "atk-s0506a:2102_4": "Sesaṃ vuttanayameva.",
  "atk-s0506a:2103_0": "Ambavimānavaṇṇanā niṭṭhitā.",
  "atk-s0506a:2104_0": "9. Pītavimānavaṇṇanā",
  "atk-s0506a:2105_0": "Pītavatthe pītadhajeti pītavimānaṃ.",
  "atk-s0506a:2105_1": "Tassa kā uppatti?",
  "atk-s0506a:2105_2": "Bhagavati parinibbute raññā ajātasattunā attanā paṭiladdhā bhagavato sarīradhātuyo gahetvā thūpe ca mahe",
  "atk-s0506a:2105_3": "ca kate rājagahavāsinī aññatarā upāsikā pātova katasarīrapaṭijagganā “satthu thūpaṃ pūjessāmī”ti yathāladdhāni",
  "atk-s0506a:2105_4": "cattāri kosātakīpupphāni gahetvā saddhāvegena samussāhitamānasā maggaparissayaṃ anupadhāretvāva thūpābhimukhī gacchati.",
  "atk-s0506a:2105_5": "Atha naṃ taruṇavacchā gāvī abhidhāvantī vegena āpatitvā siṅgena paharitvā jīvitakkhayaṃ pāpesi.",
  "atk-s0506a:2105_6": "Sā tāvadeva tāvatiṃsabhavane nibbattantī sakkassa devarañño uyyānakīḷāya gacchantassa parivārabhūtānaṃ",
  "atk-s0506a:2105_7": "aḍḍhatiyānaṃ nāṭakakoṭīnaṃ majjhe attano sarīrapabhāya tā sabbā abhibhavantī saha rathena pāturahosi.",
  "atk-s0506a:2105_8": "Taṃ disvā sakko devarājā vimhitacitto acchariyabbhutajāto “kīdisena nu kho oḷārikena kammunā ayaṃ edisiṃ",
  "atk-s0506a:2105_9": "sumahatiṃ deviddhimupāgatā”ti taṃ imāhi gāthāhi pucchi –",
  "atk-s0506a:2106_0": "795.",
  "atk-s0506a:2107_0": "“Pītavatthe pītadhaje, pītālaṅkārabhūsite;",
  "atk-s0506a:2108_0": "Pītacandanalittaṅge, pītauppalamālinī.",
  "atk-s0506a:2109_0": "796.",
  "atk-s0506a:2110_0": "“Pītapāsādasayane, pītāsane pītabhājane;",
  "atk-s0506a:2111_0": "Pītachatte pītarathe, pītasse pītabījane.",
  "atk-s0506a:2112_0": "797.",
  "atk-s0506a:2113_0": "“Kiṃ kammamakarī bhadde, pubbe mānusake bhave;",
  "atk-s0506a:2114_0": "Devate pucchitācikkha, kissa kammassidaṃ phala”nti.",
  "atk-s0506a:2115_0": "Sāpissa imāhi gāthāhi byākāsi –",
  "atk-s0506a:2116_0": "798.",
  "atk-s0506a:2117_0": "“Kosātakī nāma latatthi bhante, tittikā anabhicchitā;",
  "atk-s0506a:2118_0": "Tassā cattāri pupphāni, thūpaṃ abhihariṃ ahaṃ.",
  "atk-s0506a:2119_0": "799.",
  "atk-s0506a:2120_0": "“Satthu sarīramuddissa, vippasannena cetasā;",
  "atk-s0506a:2121_0": "Nāssa maggaṃ avekkhissaṃ, na taggamanasā satī.",
  "atk-s0506a:2122_0": "800.",
  "atk-s0506a:2123_0": "“Tato maṃ avadhī gāvī, thūpaṃ apattamānasaṃ;",
  "atk-s0506a:2124_0": "Tañcāhaṃ abhisañceyyaṃ, bhiyyo nūna ito siyā.",
  "atk-s0506a:2125_0": "801.",
  "atk-s0506a:2126_0": "“Tena kammena devinda, maghavā devakuñjara;",
  "atk-s0506a:2127_0": "Pahāya mānusaṃ dehaṃ, tava sahabyamāgatā”ti.",
  "atk-s0506a:2128_0": "795- 6.",
  "atk-s0506a:2128_1": "Tattha pītacandanalittaṅgeti suvaṇṇavaṇṇena candanena anulittasarīre.",
  "atk-s0506a:2128_2": "Pītapāsādasayaneti sabbasovaṇṇamayena pāsādena suvaṇṇaparikkhittehi sayanehi ca samannāgate.",
  "atk-s0506a:2128_3": "Evaṃ sabbattha heṭṭhā upari ca pītasaddena suvaṇṇameva gahitanti daṭṭhabbaṃ.",
  "atk-s0506a:2129_0": "798.",
  "atk-s0506a:2129_1": "Latatthīti latā atthi.",
  "atk-s0506a:2129_2": "Bhanteti sakkaṃ devarājānaṃ gāravena ālapati.",
  "atk-s0506a:2129_3": "Anabhicchitāti na abhikaṅkhitā.",
  "atk-s0506a:2130_0": "799.",
  "atk-s0506a:2130_1": "Sarīranti sarīrabhūtaṃ dhātuṃ.",
  "atk-s0506a:2130_2": "Avayave cāyaṃ samudāyavohāro yathā “paṭo ḍaḍḍho,",
  "atk-s0506a:2130_3": "samuddo diṭṭho”ti ca.",
  "atk-s0506a:2130_4": "Assāti gorūpassa.",
  "atk-s0506a:2130_5": "Magganti āgamanamaggaṃ.",
  "atk-s0506a:2130_6": "Na avekkhissanti na olokayiṃ. Kasmā?",
  "atk-s0506a:2130_7": "Na taggamanasā satīti,",
  "atk-s0506a:2130_8": "tassaṃ gāviyaṃ gatamanā ṭhapitamanā na hontī,",
  "atk-s0506a:2130_9": "aññadatthu bhagavato thūpagatamanā eva samānāti attho.",
  "atk-s0506a:2130_10": "“Tadaṅgamanasā satī”ti ca pāṭho,",
  "atk-s0506a:2130_11": "tadaṅge tassa bhagavato dhātuyā aṅge mano etissāti tadaṅgamanasā.",
  "atk-s0506a:2130_12": "Evaṃbhūtā ahaṃ tadā tassā maggaṃ nāvekkhissanti dasseti.",
  "atk-s0506a:2131_0": "800.",
  "atk-s0506a:2131_1": "Thūpaṃ apattamānasanti thūpaṃ cetiyaṃ asampattaajjhāsayaṃ,",
  "atk-s0506a:2131_2": "manasi bhavoti hi mānaso,",
  "atk-s0506a:2131_3": "ajjhāsayo manoratho.",
  "atk-s0506a:2131_4": "“Thūpaṃ upagantvā pupphehi pūjessāmī”ti uppannamanorathassa asampuṇṇatāya evaṃ vuttaṃ.",
  "atk-s0506a:2131_5": "Thūpaṃ cetiyaṃ pana pupphehi pūjanacittaṃ siddhameva,",
  "atk-s0506a:2131_6": "yena sā devaloke uppanna.",
  "atk-s0506a:2131_7": "Tañcāhaṃ abhisañceyyanti tañce ahaṃ abhisañcineyyaṃ,",
  "atk-s0506a:2131_8": "pupphapūjanena hi puññaṃ ahaṃ thūpaṃ abhigantvā yathādhippāyaṃ pūjanena sammadeva cineyyaṃ upacineyyanti attho.",
  "atk-s0506a:2131_9": "Bhiyyo nūna ito siyāti ito yathāladdhasampattitopi bhiyyo upari uttaritarā sampatti siyāti maññeti attho.",
  "atk-s0506a:2132_0": "801.",
  "atk-s0506a:2132_1": "Maghavā devakuñjarāti ālapanaṃ.",
  "atk-s0506a:2132_2": "Tattha devakuñjarāti sabbabalaparakkamādivisesehi devesu kuñjarasadiso.",
  "atk-s0506a:2132_3": "Sahabyanti sahabhāvaṃ.",
  "atk-s0506a:2133_0": "802.",
  "atk-s0506a:2134_0": "“Idaṃ sutvā tidasādhipati, maghavā devakuñjaro;",
  "atk-s0506a:2135_0": "Tāvatiṃse pasādento, mātaliṃ etadabravī”ti. –",
  "atk-s0506a:2136_0": "Idaṃ dhammasaṅgāhakavacanaṃ. Tato sakko mātalipamukhassa devagaṇassa imāhi gāthāhi dhammaṃ desesi –",
  "atk-s0506a:2137_0": "803.",
  "atk-s0506a:2138_0": "“Passa mātali accheraṃ, cittaṃ kammaphalaṃ idaṃ;",
  "atk-s0506a:2139_0": "Appakampi kataṃ deyyaṃ, puññaṃ hoti mahapphalaṃ.",
  "atk-s0506a:2140_0": "804.",
  "atk-s0506a:2141_0": "“Natthi citte pasannamhi, appakā nāma dakkhiṇā;",
  "atk-s0506a:2142_0": "Tathāgate vā sambuddhe, atha vā tassa sāvake.",
  "atk-s0506a:2143_0": "805.",
  "atk-s0506a:2144_0": "“Ehi mātali amhepi, bhiyyo bhiyyo mahemase;",
  "atk-s0506a:2145_0": "Tathāgatassa dhātuyo, sukho puññānamuccayo.",
  "atk-s0506a:2146_0": "806.",
  "atk-s0506a:2147_0": "“Tiṭṭhante nibbute cāpi, same citte samaṃ phalaṃ;",
  "atk-s0506a:2148_0": "Cetopaṇidhihetuhi, sattā gacchanti suggatiṃ.",
  "atk-s0506a:2149_0": "807.",
  "atk-s0506a:2150_0": "“Bahūnaṃ vata atthāya, uppajjanti tathāgatā;",
  "atk-s0506a:2151_0": "Yattha kāraṃ karitvāna, saggaṃ gacchanti dāyakā”ti.",
  "atk-s0506a:2152_0": "802. Tattha pasādentoti pasanne karonto, ratanattaye saddhaṃ uppādentoti attho.",
  "atk-s0506a:2153_0": "803.",
  "atk-s0506a:2153_1": "Cittanti vicittaṃ acinteyyaṃ.",
  "atk-s0506a:2153_2": "Kammaphalanti deyyadhammassa anuḷārattepi khettasampattiyā ca cittasampattiyā ca uḷārassa puññakammassa phalaṃ passāti yojanā.",
  "atk-s0506a:2153_3": "Appakampi kataṃ deyyaṃ,",
  "atk-s0506a:2153_4": "puññaṃ hoti mahapphalanti ettha katanti kāravasena sakkāravasena āyatane viniyuttaṃ.",
  "atk-s0506a:2153_5": "Deyyanti dātabbavatthuṃ.",
  "atk-s0506a:2153_6": "Puññanti tathāpavattaṃ puññakammaṃ.",
  "atk-s0506a:2154_0": "804.",
  "atk-s0506a:2154_1": "Idāni yattha appakampi kataṃ puññaṃ mahapphalaṃ hoti,",
  "atk-s0506a:2154_2": "taṃ pākaṭaṃ katvā dassento “natthi citte pasannamhī”ti gāthamāha.",
  "atk-s0506a:2154_3": "Taṃ suviññeyyameva.",
  "atk-s0506a:2155_0": "805- 6.",
  "atk-s0506a:2155_1": "Amhepīti mayampi.",
  "atk-s0506a:2155_2": "Mahemaseti mahāmase pūjāmase.",
  "atk-s0506a:2155_3": "Cetopaṇidhihetu hīti attano cittassa sammadeva ṭhapananimittaṃ,",
  "atk-s0506a:2155_4": "attasammāpaṇidhānenāti attho.",
  "atk-s0506a:2155_5": "Tenāha bhagavā –",
  "atk-s0506a:2156_0": "“Na taṃ mātāpitā kayirā, aññe vāpi ca ñātakā;",
  "atk-s0506a:2157_0": "Sammā paṇihitaṃ cittaṃ, seyyaso naṃ tato kare”ti. ;",
  "atk-s0506a:2158_0": "Evañca pana vatvā sakko devānamindo uyyānakīḷāya ussāhaṃ paṭippassambhetvā tatova paṭinivattitvā attanā",
  "atk-s0506a:2158_1": "abhiṇhaṃ pūjaneyyaṭṭhānabhūte cūḷāmaṇicetiye sattāhaṃ pūjaṃ akāsi.",
  "atk-s0506a:2158_2": "Atha aparena samayena devacārikaṃ gatassa āyasmato nāradattherassa taṃ pavattiṃ gāthāheva kathesi,",
  "atk-s0506a:2158_3": "thero dhammasaṅgāhakānaṃ ārocesi,",
  "atk-s0506a:2158_4": "te tathā naṃ saṅgahaṃ āropesunti.",
  "atk-s0506a:2159_0": "Pītavimānavaṇṇanā niṭṭhitā.",
  "atk-s0506a:2160_0": "10. Ucchuvimānavaṇṇanā",
  "atk-s0506a:2161_0": "Obhāsayitvā pathaviṃ sadevakanti ucchuvimānaṃ.",
  "atk-s0506a:2161_1": "Taṃ heṭṭhā ucchuvimānena pāḷito ca aṭṭhuppattito ca sadisameva.",
  "atk-s0506a:2161_2": "Kevalaṃ tattha sassu suṇisaṃ pīṭhakena paharitvā māresi,",
  "atk-s0506a:2161_3": "idha pana leḍḍunāti ayameva viseso.",
  "atk-s0506a:2161_4": "Vatthuno pana bhinnattā ubhayampi visuṃyeva saṅgahaṃ āruḷhanti veditabbaṃ.",
  "atk-s0506a:2162_0": "808.",
  "atk-s0506a:2163_0": "“Obhāsayitvā pathaviṃ sadevakaṃ, atirocasi candimasūriyā viya;",
  "atk-s0506a:2164_0": "Siriyā ca vaṇṇena yasena tejasā, brahmāva deve tidase sahindake.",
  "atk-s0506a:2165_0": "809.",
  "atk-s0506a:2166_0": "“Pucchāmi taṃ uppalamāladhārinī, āveḷinī kañcanasannibhattace;",
  "atk-s0506a:2167_0": "Alaṅkate uttamavatthadhārinī, kā tvaṃ subhe devate vandase mamaṃ.",
  "atk-s0506a:2168_0": "810.",
  "atk-s0506a:2169_0": "“Kiṃ tvaṃ pure kammamakāsi attanā, manussabhūtā purimāya jātiyā;",
  "atk-s0506a:2170_0": "Dānaṃ suciṇṇaṃ atha sīlasaññamaṃ, kenupapannā sugatiṃ yasassinī;",
  "atk-s0506a:2171_0": "Devate pucchitācikkha, kissa kammassidaṃ phala”nti. –",
  "atk-s0506a:2172_0": "Āyasmā mahāmoggallānatthero pucchi. Tato devatā imāhi gāthāhi byākāsi –",
  "atk-s0506a:2173_0": "811.",
  "atk-s0506a:2174_0": "“Idāni bhante imameva gāmaṃ, piṇḍāya amhākaṃ gharaṃ upāgami;",
  "atk-s0506a:2175_0": "Tato te ucchussa adāsiṃ khaṇḍikaṃ, pasannacittā atulāya pītiyā.",
  "atk-s0506a:2176_0": "812.",
  "atk-s0506a:2177_0": "“Sassu ca pacchā anuyuñjate mamaṃ, kahaṃ nu ucchuṃ vadhuke avākiri;",
  "atk-s0506a:2178_0": "Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.",
  "atk-s0506a:2179_0": "813.",
  "atk-s0506a:2180_0": "“‘Tuyhaṃ nvidaṃ issariyaṃ atho mama’, itissā sassu paribhāsate mamaṃ;",
  "atk-s0506a:2181_0": "Leḍḍuṃ gahetvā pahāraṃ adāsi me, tato cutā kālakatāmhi devatā.",
  "atk-s0506a:2182_0": "814.",
  "atk-s0506a:2183_0": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:2184_0": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:2185_0": "815.",
  "atk-s0506a:2186_0": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:2187_0": "Devindaguttā tidasehi rakkhitā, samappitā kāmaguṇehi pañcahi.",
  "atk-s0506a:2188_0": "816.",
  "atk-s0506a:2189_0": "“Etādisaṃ puññaphalaṃ anappakaṃ, mahāvipākā mama ucchudakkhiṇā;",
  "atk-s0506a:2190_0": "Devehi saddhiṃ paricārayāmahaṃ, modāmahaṃ kāmaguṇehi pañcahi.",
  "atk-s0506a:2191_0": "817.",
  "atk-s0506a:2192_0": "“Etādisaṃ puññaphalaṃ anappakaṃ, mahājutikā mama ucchudakkhiṇā;",
  "atk-s0506a:2193_0": "Devindaguttā tidasehi rakkhitā, sahassanettoriva nandane vane.",
  "atk-s0506a:2194_0": "818.",
  "atk-s0506a:2195_0": "“Tuvañca bhante anukampakaṃ viduṃ, upecca vandiṃ kusalañca pucchisaṃ;",
  "atk-s0506a:2196_0": "Tato te ucchussa adāsiṃ khaṇḍikaṃ, pasannacittā atulāya pītiyā”ti.",
  "atk-s0506a:2197_0": "Sesaṃ vuttasadisamevāti.",
  "atk-s0506a:2198_0": "Ucchuvimānavaṇṇanā niṭṭhitā.",
  "atk-s0506a:2199_0": "11. Vandanavimānavaṇṇanā",
  "atk-s0506a:2200_0": "Abhikkantena vaṇṇenāti vandanavimānaṃ.",
  "atk-s0506a:2200_1": "Tassa kā uppatti?",
  "atk-s0506a:2200_2": "Bhagavā sāvatthiyaṃ viharati jetavane anāthapiṇḍikassa ārāme.",
  "atk-s0506a:2200_3": "Tena samayena sambahulā bhikkhū aññatarasmiṃ gāmakāvāse vassaṃ vasitvā vutthavassā pavāretvā senāsanaṃ",
  "atk-s0506a:2200_4": "paṭisāmetvā pattacīvaramādāya sāvatthiṃ uddissa bhagavantaṃ dassanatthāya gacchantā aññatarassa gāmassa",
  "atk-s0506a:2200_5": "majjhena atikkamanti.",
  "atk-s0506a:2200_6": "Tattha aññatarā itthī te bhikkhū disvā pasannacittā sañjātagāravabahumānā pañcapatiṭṭhitena vanditvā",
  "atk-s0506a:2200_7": "sirasmiṃ añjaliṃ paggayha yāva dassanūpacārā pasādasommāni akkhīni ummīletvā olokentī aṭṭhāsi.",
  "atk-s0506a:2200_8": "Sā aparena samayena kālaṃ katvā tāvatiṃsesu nibbatti.",
  "atk-s0506a:2200_9": "Atha naṃ tattha dibbasampattiṃ anubhavantiṃ āyasmā mahāmoggallāno imāhi gāthāhi paṭipucchi –",
  "atk-s0506a:2201_0": "819. “Abhikkantena vaṇṇena…pe…vaṇṇo ca te sabbadisā pabhāsatī”ti.",
  "atk-s0506a:2202_0": "822. “Sā devatā attamanā…pe… yassa kammassidaṃ phalaṃ”.",
  "atk-s0506a:2203_0": "823.",
  "atk-s0506a:2204_0": "“Ahaṃ manussesu manussabhūtā, disvāna samaṇe sīlavante;",
  "atk-s0506a:2205_0": "Pādāni vanditvā manaṃ pasādayiṃ, vittā cahaṃ añjalikaṃ akāsiṃ.",
  "atk-s0506a:2206_0": "824.",
  "atk-s0506a:2207_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:2208_0": "Imāhi gāthāhi byākāsi.",
  "atk-s0506a:2209_0": "823.",
  "atk-s0506a:2209_1": "Tattha samaṇeti samitapāpe.",
  "atk-s0506a:2209_2": "Sīlavanteti sīlaguṇayutte.",
  "atk-s0506a:2209_3": "Manaṃ pasādayinti “sādhurūpā vatime ayyā dhammacārino samacārino brahmacārino”ti tesaṃ guṇe ārabbha cittaṃ pasādesiṃ.",
  "atk-s0506a:2209_4": "Vittā cahaṃ añjalikaṃ akāsinti tuṭṭhā somanassajātā ahaṃ vandiṃ.",
  "atk-s0506a:2209_5": "Pesalānaṃ bhikkhūnaṃ pasādavikasitāni akkhīni ummīletvā dassanamattampi imesaṃ sattānaṃ bahūpakāraṃ,",
  "atk-s0506a:2209_6": "pageva vandanāti.",
  "atk-s0506a:2209_7": "Tenāha “tena metādiso vaṇṇo”tiādi.",
  "atk-s0506a:2209_8": "Sesaṃ vuttanayameva.",
  "atk-s0506a:2210_0": "Vandanavimānavaṇṇanā niṭṭhitā.",
  "atk-s0506a:2211_0": "12. Rajjumālāvimānavaṇṇanā",
  "atk-s0506a:2212_0": "Abhikkantena vaṇṇenāti rajjumālāvimānaṃ.",
  "atk-s0506a:2212_1": "Tassa kā uppatti?",
  "atk-s0506a:2212_2": "Bhagavā sāvatthiyaṃ viharati jetavane.",
  "atk-s0506a:2212_3": "Tena samayena gayāgāmake aññatarassa brāhmaṇassa dhītā tasmiṃyeva gāme ekassa brāhmaṇakumārassa dinnā patikulaṃ gatā,",
  "atk-s0506a:2212_4": "tasmiṃ gehe issariyaṃ vattentī tiṭṭhati.",
  "atk-s0506a:2212_5": "Sā tasmiṃ gehe dāsiyā dhītaraṃ disvā na sahati.",
  "atk-s0506a:2212_6": "Diṭṭhakālato paṭṭhāya kodhena taṭataṭāyamānā akkosati paribhāsati,",
  "atk-s0506a:2212_7": "khaṭakañcassā deti.",
  "atk-s0506a:2212_8": "Yadā pana sā vayappattiyā kiccasamatthā jātā,",
  "atk-s0506a:2212_9": "tadā naṃ jaṇṇukapparamuṭṭhīhi paharateva yathā taṃ purimajātīsu baddhāghātā.",
  "atk-s0506a:2213_0": "Sā kira dāsī kassapadasabalassa kāle tassā sāminī ahosi,",
  "atk-s0506a:2213_1": "itarā dāsī.",
  "atk-s0506a:2213_2": "Sā taṃ leḍḍudaṇḍādīhi muṭṭhiādīhi ca abhiṇhaṃ abhihanati.",
  "atk-s0506a:2213_3": "Sā tena nibbinnā yathābalaṃ dānādīni puññāni katvā “anāgate ahaṃ sāminī hutvā imissā upari issariyaṃ vatteyya”nti patthanaṃ ṭhapesi.",
  "atk-s0506a:2213_4": "Atha sā dāsī tato cutā aparāparaṃ saṃsarantī imasmiṃ buddhuppāde vuttanayena gayāgāmake brāhmaṇakule nibbattitvā patikulaṃ gatā,",
  "atk-s0506a:2213_5": "itarāpi tassā dāsī ahosi.",
  "atk-s0506a:2213_6": "Evaṃ baddhāghātatāya sā taṃ viheṭheti.",
  "atk-s0506a:2214_0": "Evaṃ viheṭhentī akāraṇeneva kesesu gahetvā hatthehi ca pādehi ca suhataṃ hani.",
  "atk-s0506a:2214_1": "Sā nhāpitasālaṃ gantvā khuramuṇḍaṃ kāretvā agamāsi.",
  "atk-s0506a:2214_2": "Sāminī “kiṃ je duṭṭhadāsi muṇḍanamattena tava vippamokkho”ti rajjuṃ sīse bandhitvā tattha naṃ gahetvā oṇametvā ghāteti,",
  "atk-s0506a:2214_3": "tassā tañca rajjuṃ apanetuṃ na deti.",
  "atk-s0506a:2214_4": "Tato paṭṭhāya dāsiyā “rajjumālā”ti nāmaṃ ahosi.",
  "atk-s0506a:2215_0": "Athekadivasaṃ satthā paccūsasamaye mahākaruṇāsamāpattito vuṭṭhāya lokaṃ volokento rajjumālāya sotāpattiphalūpanissayaṃ,",
  "atk-s0506a:2215_1": "tassā ca brāhmaṇiyā saraṇesu sīlesu ca patiṭṭhānaṃ disvā araññaṃ pavisitvā aññatarasmiṃ rukkhamūle nisīdi chabbaṇṇā buddharasmiyo vissajjento.",
  "atk-s0506a:2215_2": "Rajjumālāpi kho divase divase tāya tathā viheṭhiyamānā “kiṃ me iminā dujjīvitenā”ti nibbinnarūpā jīvite",
  "atk-s0506a:2215_3": "maritukāmā ghaṭaṃ gahetvā udakatitthaṃ gacchantī viya gehato nikkhantā anukkamena vanaṃ pavisitvā bhagavato",
  "atk-s0506a:2215_4": "nisinnarukkhassa avidūre aññatarassa rukkhassa sākhāya rajjuṃ bandhitvā pāsaṃ katvā ubbandhitukāmā ito",
  "atk-s0506a:2215_5": "cito ca olokentī addasa bhagavantaṃ tattha nisinnaṃ pāsādikaṃ pasādanīyaṃ uttamadamathasamathamanuppattaṃ",
  "atk-s0506a:2215_6": "chabbaṇṇabuddharasmiyo vissajjentaṃ.",
  "atk-s0506a:2215_7": "Disvā buddhagāravena ākaḍḍhiyamānahadayā “kiṃ nu kho bhagavā mādisānampi dhammaṃ deseti,",
  "atk-s0506a:2215_8": "yamahaṃ sutvā ito dujjīvitato mucceyya”nti cintesi.",
  "atk-s0506a:2216_0": "Atha bhagavā tassā cittācāraṃ oloketvā “rajjumāle”ti āha.",
  "atk-s0506a:2216_1": "Sā taṃ sutvā amatena viya abhisittā pītiyā nirantaraṃ phuṭṭhā bhagavantaṃ upasaṅkamitvā vanditvā ekamantaṃ aṭṭhāsi.",
  "atk-s0506a:2216_2": "Tassā bhagavā anupubbikathānupubbakaṃ catusaccakathaṃ kathesi,",
  "atk-s0506a:2216_3": "sā sotāpattiphale patiṭṭhahi.",
  "atk-s0506a:2216_4": "Satthā “vaṭṭati ettako rajjumālāya anuggaho,",
  "atk-s0506a:2216_5": "idānesā kenaci appadhaṃsiyā jātā”ti araññato nikkhamitvā gāmassa avidūre aññatarasmiṃ rukkhamūle nisīdi.",
  "atk-s0506a:2216_6": "Rajjumālāpi attānaṃ vinipātetuṃ abhabbatāya khantimettānuddayasampannatāya ca “brāhmaṇī maṃ hanatu vā",
  "atk-s0506a:2216_7": "viheṭhetu vā yaṃ vā taṃ vā karotū”ti ghaṭena udakaṃ gahetvā gehaṃ agamāsi.",
  "atk-s0506a:2216_8": "Sāmiko gehadvāre ṭhito taṃ disvā “tvaṃ ajja udakatitthaṃ gatā cirāyitvā āgatā,",
  "atk-s0506a:2216_9": "mukhavaṇṇo ca te ativiya vippasanno,",
  "atk-s0506a:2216_10": "tvañca aññena ākārena upaṭṭhāsi,",
  "atk-s0506a:2216_11": "kiṃ eta”nti pucchi.",
  "atk-s0506a:2216_12": "Sā tassa taṃ pavattiṃ ācikkhi.",
  "atk-s0506a:2217_0": "Brāhmaṇo tassā vacanaṃ sutvā tussitvā gehaṃ gantvā rajjumālāya upari “tayā na kiñci kātabba”nti suṇisāya",
  "atk-s0506a:2217_1": "vatvā tuṭṭhamānaso sīghataraṃ satthu santikaṃ gantvā vanditvā sādarena katapaṭisanthāro satthāraṃ nimantetvā",
  "atk-s0506a:2217_2": "attano gehaṃ ānetvā paṇītena khādanīyena bhojanīyena parivisitvā bhagavantaṃ bhuttāviṃ onītapattapāṇiṃ",
  "atk-s0506a:2217_3": "upasaṅkamitvā ekamantaṃ nisīdi,",
  "atk-s0506a:2217_4": "suṇisāpissa upasaṅkamitvā vanditvā ekamantaṃ nisīdi.",
  "atk-s0506a:2217_5": "Gayāgāmavāsinopi brāhmaṇagahapatikā taṃ pavattiṃ sutvā bhagavantaṃ upasaṅkamitvā appekacce abhivādetvā ekamantaṃ nisīdiṃsu,",
  "atk-s0506a:2217_6": "appekacce sammodanīyaṃ katvā ekamantaṃ nisīdiṃsu.",
  "atk-s0506a:2218_0": "Satthā rajjumālāya tassā ca brāhmaṇiyā purimajātīsu katakammaṃ vitthārato kathetvā sampattaparisāya anurūpaṃ dhammaṃ desesi.",
  "atk-s0506a:2218_1": "Taṃ sutvā brāhmaṇī ca mahājano ca tattha sannipatito saraṇesu ca sīlesu ca patiṭṭhahi.",
  "atk-s0506a:2218_2": "Satthā āsanā uṭṭhahitvā sāvatthimeva agamāsi.",
  "atk-s0506a:2218_3": "Brāhmaṇo rajjumālaṃ dhītuṭṭhāne ṭhapesi.",
  "atk-s0506a:2218_4": "Tassa suṇisā rajjumālaṃ piyacakkhūhi olokentī yāvajīvaṃ manāpeneva sinehena parihari.",
  "atk-s0506a:2218_5": "Rajjumālā aparabhāge kālaṃ katvā tāvatiṃsesu nibbatti,",
  "atk-s0506a:2218_6": "accharāsahassañcassā parivāro ahosi.",
  "atk-s0506a:2218_7": "Sā saṭṭhisakaṭabhārappamāṇehi dibbābharaṇehi paṭimaṇḍitattabhāvā accharāsahassaparivuttā nandanavanādīsu",
  "atk-s0506a:2218_8": "mahatiṃ dibbasampattiṃ anubhavamānā pamuditamanā vicarati.",
  "atk-s0506a:2218_9": "Athāyasmā mahāmoggallāno devacārikaṃ gato taṃ mahantena dibbānubhāvena mahatiyā deviddhiyā vijjotamānaṃ disvā tāya katakammaṃ imāhi gāthāhi pucchi.",
  "atk-s0506a:2219_0": "826.",
  "atk-s0506a:2220_0": "“Abhikkantena vaṇṇena, yā tvaṃ tiṭṭhasi devate;",
  "atk-s0506a:2221_0": "Hatthe pāde ca viggayha, naccasi suppavādite.",
  "atk-s0506a:2222_0": "827.",
  "atk-s0506a:2223_0": "“Tassā te naccamānāya, aṅgamaṅgehi sabbaso;",
  "atk-s0506a:2224_0": "Dibbā saddā niccharanti, savanīyā manoramā.",
  "atk-s0506a:2225_0": "828.",
  "atk-s0506a:2226_0": "“Tassā te naccamānāya, aṅgamaṅgehi sabbaso;",
  "atk-s0506a:2227_0": "Dibbā gandhā pavāyanti, sucigandhā manoramā.",
  "atk-s0506a:2228_0": "829.",
  "atk-s0506a:2229_0": "“Vivattamānā kāyena, yā veṇīsu piḷandhanā;",
  "atk-s0506a:2230_0": "Tesaṃ suyyati nigghoso, tūriye pañcaṅgike yathā.",
  "atk-s0506a:2231_0": "830.",
  "atk-s0506a:2232_0": "“Vaṭaṃsakā vātadhutā, vātena sampakampitā;",
  "atk-s0506a:2233_0": "Tesaṃ suyyati nigghoso, tūriye pañcaṅgike yathā.",
  "atk-s0506a:2234_0": "831.",
  "atk-s0506a:2235_0": "“Yāpi te sirasmiṃ mālā, sucigandhā manoramā;",
  "atk-s0506a:2236_0": "Vāti gandho disā sabbā, rukkho mañjūsako yathā.",
  "atk-s0506a:2237_0": "832.",
  "atk-s0506a:2238_0": "“Ghāyase taṃ sucigandhaṃ, rūpaṃ passasi amānusaṃ;",
  "atk-s0506a:2239_0": "Devate pucchitācikkha, kissa kammassidaṃ phala”nti.",
  "atk-s0506a:2240_0": "826.",
  "atk-s0506a:2240_1": "Tattha hatthe pāde ca viggayhāti hatthe ca pāde ca vividhehi ākārehi gahetvā,",
  "atk-s0506a:2240_2": "pupphamuṭṭhipupphañjaliādibhedassa sākhābhinayassa dassanavasena vividhehi ākārehi hatthe, ca,",
  "atk-s0506a:2240_3": "samapādādīnampi ṭhānavisesānaṃ dassanavasena vividhehi ākārehi pāde ca upādiyitvāti attho. Ca-",
  "atk-s0506a:2240_4": "saddena sākhābhinayaṃ saṅgaṇhāti.",
  "atk-s0506a:2240_5": "Naccasīti naṭasi.",
  "atk-s0506a:2240_6": "Yā tvanti yā vuttanayavasena naccaṃ karosīti attho.",
  "atk-s0506a:2240_7": "Suppavāditeti sundare pavajjane sati tava naccassa anurūpavasena vīṇāvaṃsamudiṅgatāḷādike vādiyamāne,",
  "atk-s0506a:2240_8": "pañcaṅgike tūriye paggayhamāneti attho.",
  "atk-s0506a:2240_9": "Sesaṃ heṭṭhāvimāne vuttanayameva.",
  "atk-s0506a:2241_0": "Evaṃ therena pucchitā sā devatā attano purimajātiādiṃ imāhi gāthāhi byākāsi –",
  "atk-s0506a:2242_0": "833.",
  "atk-s0506a:2243_0": "“Dāsī ahaṃ pure āsiṃ, gayāyaṃ brāhmaṇassahaṃ;",
  "atk-s0506a:2244_0": "Appapuññā alakkhikā, rajjumālāti maṃ viduṃ.",
  "atk-s0506a:2245_0": "834.",
  "atk-s0506a:2246_0": "“Akkosānaṃ vadhānañca, tajjanāya ca uggatā;",
  "atk-s0506a:2247_0": "Kuṭaṃ gahetvā nikkhamma, agañchiṃ udahāriyā.",
  "atk-s0506a:2248_0": "835.",
  "atk-s0506a:2249_0": "“Vipathe kuṭaṃ nikkhipitvā, vanasaṇḍaṃ upāgamiṃ;",
  "atk-s0506a:2250_0": "‘Idhevāhaṃ marissāmi, ko attho jīvitena me’.",
  "atk-s0506a:2251_0": "836.",
  "atk-s0506a:2252_0": "“Daḷhaṃ pāsaṃ karitvāna, āsumbhitvāna pādape;",
  "atk-s0506a:2253_0": "Tato disā vilokesiṃ, ‘ko nu kho vanamassito’.",
  "atk-s0506a:2254_0": "837.",
  "atk-s0506a:2255_0": "“Tatthaddasāsiṃ sambuddhaṃ, sabbalokahitaṃ muniṃ;",
  "atk-s0506a:2256_0": "Nisinnaṃ rukkhamūlasmiṃ, jhāyantaṃ akutobhayaṃ.",
  "atk-s0506a:2257_0": "838.",
  "atk-s0506a:2258_0": "“Tassā me ahu saṃvego, abbhuto lomahaṃsano;",
  "atk-s0506a:2259_0": "‘Ko nu kho vanamassito, manusso udāhu devatā’.",
  "atk-s0506a:2260_0": "839.",
  "atk-s0506a:2261_0": "“Pāsādikaṃ pasādanīyaṃ, vanā nibbanamāgataṃ;",
  "atk-s0506a:2262_0": "Disvā mano me pasīdi, nāyaṃ yādisakīdiso.",
  "atk-s0506a:2263_0": "840.",
  "atk-s0506a:2264_0": "“Guttindriyo jhānarato, abahiggatamānaso;",
  "atk-s0506a:2265_0": "Hito sabbassa lokassa, buddho ayaṃ bhavissati.",
  "atk-s0506a:2266_0": "841.",
  "atk-s0506a:2267_0": "“Bhayabheravo durāsado, sīhova guhamassito;",
  "atk-s0506a:2268_0": "Dullabhāyaṃ dassanāya, pupphaṃ odumbaraṃ yathā.",
  "atk-s0506a:2269_0": "842.",
  "atk-s0506a:2270_0": "“So maṃ mudūhi vācāhi, ālapitvā tathāgato;",
  "atk-s0506a:2271_0": "Rajjumāleti maṃvoca, saraṇaṃ gaccha tathāgataṃ.",
  "atk-s0506a:2272_0": "843.",
  "atk-s0506a:2273_0": "“Tāhaṃ giraṃ suṇitvāna, nelaṃ atthavatiṃ suciṃ;",
  "atk-s0506a:2274_0": "Saṇhaṃ muduñca vagguñca, sabbasokāpanūdanaṃ.",
  "atk-s0506a:2275_0": "844.",
  "atk-s0506a:2276_0": "“Kallacittañca maṃ ñatvā, pasannaṃ suddhamānasaṃ;",
  "atk-s0506a:2277_0": "Hito sabbassa lokassa, anusāsi tathāgato.",
  "atk-s0506a:2278_0": "845.",
  "atk-s0506a:2279_0": "“Idaṃ dukkhanti maṃvoca, ayaṃ dukkhassa sambhavo;",
  "atk-s0506a:2280_0": "Dukkhanirodho maggo ca, añjaso amatogadho.",
  "atk-s0506a:2281_0": "846.",
  "atk-s0506a:2282_0": "“Anukampakassa kusalassa, ovādamhi ahaṃ ṭhitā;",
  "atk-s0506a:2283_0": "Ajjhagā amataṃ santiṃ, nibbānaṃ padamaccutaṃ.",
  "atk-s0506a:2284_0": "847.",
  "atk-s0506a:2285_0": "“Sāhaṃ avaṭṭhitāpemā, dassane avikampinī;",
  "atk-s0506a:2286_0": "Mūlajātāya saddhāya, dhītā buddhassa orasā.",
  "atk-s0506a:2287_0": "848.",
  "atk-s0506a:2288_0": "“Sāhaṃ ramāmi kīḷāmi, modāmi akutobhayā;",
  "atk-s0506a:2289_0": "Dibbamālaṃ dhārayāmi, pivāmi madhumaddavaṃ.",
  "atk-s0506a:2290_0": "849.",
  "atk-s0506a:2291_0": "“Saṭṭhitūriyasahassāni, paṭibodhaṃ karonti me;",
  "atk-s0506a:2292_0": "Āḷambo gaggaro bhīmo, sādhuvādī ca saṃsayo.",
  "atk-s0506a:2293_0": "850.",
  "atk-s0506a:2294_0": "“Pokkharo ca suphasso ca, viṇāmokkhā ca nāriyo;",
  "atk-s0506a:2295_0": "Nandā ceva sunandā ca, soṇadinnā sucimhitā.",
  "atk-s0506a:2296_0": "851.",
  "atk-s0506a:2297_0": "“Alambusā missakesī ca, puṇḍarīkātidāruṇī;",
  "atk-s0506a:2298_0": "Eṇīphassā suphassā ca, subhaddā muduvādinī.",
  "atk-s0506a:2299_0": "852.",
  "atk-s0506a:2300_0": "“Etā caññā ca seyyāse, accharānaṃ pabodhikā;",
  "atk-s0506a:2301_0": "Tā maṃ kālenupāgantvā, abhibhāsanti devatā.",
  "atk-s0506a:2302_0": "853.",
  "atk-s0506a:2303_0": "“Handa naccāma gāyāma, handa taṃ ramayāmase;",
  "atk-s0506a:2304_0": "Nayidaṃ akatapuññānaṃ, katapuññānamevidaṃ.",
  "atk-s0506a:2305_0": "854.",
  "atk-s0506a:2306_0": "“Asokaṃ nandanaṃ rammaṃ, tidasānaṃ mahāvanaṃ;",
  "atk-s0506a:2307_0": "Sukhaṃ akatapuññānaṃ, idha natthi parattha ca.",
  "atk-s0506a:2308_0": "855.",
  "atk-s0506a:2309_0": "“Sukhañca katapuññānaṃ, idha ceva parattha ca;",
  "atk-s0506a:2310_0": "Tesaṃ sahabyakāmānaṃ, kattabbaṃ kusalaṃ bahuṃ;",
  "atk-s0506a:2311_0": "Katapuññā hi modanti, sagge bhogasamaṅgino.",
  "atk-s0506a:2312_0": "856.",
  "atk-s0506a:2313_0": "“Bahūnaṃ vata atthāya, uppajjanti tathāgatā;",
  "atk-s0506a:2314_0": "Dakkhiṇeyyā manussānaṃ, puññakkhettānamākarā;",
  "atk-s0506a:2315_0": "Yattha kāraṃ karitvāna, sagge modanti dāyakā”ti.",
  "atk-s0506a:2316_0": "833.",
  "atk-s0506a:2316_1": "Tattha dāsī ahaṃ pure āsinti pure purimajātiyaṃ ahaṃ antojātā dāsī ahosiṃ.",
  "atk-s0506a:2316_2": "Tattha kassāti āha “gayāyaṃ brāhmaṇassaha”nti,",
  "atk-s0506a:2316_3": "gayānāmake gāme aññatarassa brāhmaṇassa.",
  "atk-s0506a:2316_4": "Hanti nipātamattaṃ.",
  "atk-s0506a:2316_5": "Appapuññāti mandabhāgyā apuññā.",
  "atk-s0506a:2316_6": "Alakkhikāti nissirikā kālakaṇṇī.",
  "atk-s0506a:2316_7": "Rajjumālāti maṃ vidunti,",
  "atk-s0506a:2316_8": "kese gahetvā ākaḍḍhanaparikaḍḍhanadukkhena muṇḍake kate punapi tadatthameva sīse daḷhaṃ bandhitvā ṭhapitarajjukuṇḍalakavasena",
  "atk-s0506a:2316_9": "“rajjumālā”ti maṃ manussā jāniṃsu.",
  "atk-s0506a:2317_0": "834.",
  "atk-s0506a:2317_1": "Vadhānanti tāḷanānaṃ.",
  "atk-s0506a:2317_2": "Tajjanāyāti bhayasaṃtajjanena.",
  "atk-s0506a:2317_3": "Uggatāti uggatāya domanassuppattiyā.",
  "atk-s0506a:2317_4": "Udahāriyāti udakahārikā,",
  "atk-s0506a:2317_5": "udakaṃ āharantī viya hutvāti adhippāyo.",
  "atk-s0506a:2318_0": "835. Vipatheti apathe, maggato apakkamitvāti attho. Kvatthoti ko attho. Soyeva vā pāṭho.",
  "atk-s0506a:2319_0": "836.",
  "atk-s0506a:2319_1": "Daḷhaṃ pāsaṃ karitvānāti bandhanapāsaṃ thiraṃ acchijjanakaṃ katvā.",
  "atk-s0506a:2319_2": "Āsumbhitvāna pādapeti viṭape lagganavasena pādape rukkhe khipitvā.",
  "atk-s0506a:2319_3": "Tato disā vilokesiṃ,",
  "atk-s0506a:2319_4": "ko nu kho vanamassitoti imaṃ vanaṃ pavisanavasena assito nu kho koci atthi,",
  "atk-s0506a:2319_5": "yato me maraṇantarāyo siyāti adhippāyo.",
  "atk-s0506a:2320_0": "837.",
  "atk-s0506a:2320_1": "Sambuddhantiādi tadā tassā tādise nicchaye asatipi sabhāvavasena vuttaṃ.",
  "atk-s0506a:2320_2": "Tassattho –",
  "atk-s0506a:2320_3": "sayameva sammadeva ca sabbassāpi bujjhitabbassa buddhattā sambuddhaṃ,",
  "atk-s0506a:2320_4": "mahākaruṇāyogena hīnādibhedabhinnassa sabbassāpi lokassa ekantahitattā sabbalokahitaṃ,",
  "atk-s0506a:2320_5": "ubhayalokaṃ munanato muniṃ,",
  "atk-s0506a:2320_6": "nisajjāvasena kilesābhisaṅkhārehi ṭhānā cāvanābhāvena ca nisinnaṃ,",
  "atk-s0506a:2320_7": "ārammaṇūpanijjhānena lakkhaṇūpanijjhānena ca jhāyantaṃ,",
  "atk-s0506a:2320_8": "bodhimūleyeva bhayahetūnaṃ samucchinnattā kutocipi bhayābhāvato akutobhayanti veditabbaṃ.",
  "atk-s0506a:2321_0": "838.",
  "atk-s0506a:2321_1": "Saṃvego nāma sahottappaṃ ñāṇaṃ,",
  "atk-s0506a:2321_2": "so tassā bhagavato dassanena uppajji.",
  "atk-s0506a:2321_3": "Tenāha “tassā me ahu saṃvego”ti.",
  "atk-s0506a:2322_0": "839.",
  "atk-s0506a:2322_1": "Pāsādikanti pasādāvahaṃ,",
  "atk-s0506a:2322_2": "dvattiṃsamahāpurisalakkhaṇaasītianubyañjanabyāmappabhāketumālālaṅkatāya samantapāsādikāya attano sarīrasobhāsampattiyā",
  "atk-s0506a:2322_3": "rūpakāyadassanabyāvaṭassa janassa sādhubhāvato pasādasaṃvaḍḍhananti attho.",
  "atk-s0506a:2322_4": "Pasādanīyanti dasabala-",
  "atk-s0506a:2322_5": "catuvesārajjachaasādhāraṇañāṇa-",
  "atk-s0506a:2322_6": "aṭṭhārasāveṇika-",
  "atk-s0506a:2322_7": "buddhadhammapabhutiaparimāṇaguṇasamannāgatāya dhammakāyasampattiyā sarikkhakajanassa pasīditabbayuttaṃ,",
  "atk-s0506a:2322_8": "pāsādikanti attho.",
  "atk-s0506a:2322_9": "Vanāti kilesavanato apakkamitvā.",
  "atk-s0506a:2322_10": "Nibbanamāgatanti nittaṇhabhāvaṃ nibbānameva upagataṃ adhigataṃ.",
  "atk-s0506a:2322_11": "Yādisakīdisoti yo vā so vā,",
  "atk-s0506a:2322_12": "pacurajanoti attho.",
  "atk-s0506a:2323_0": "840- 41.",
  "atk-s0506a:2323_1": "Manacchaṭṭhānaṃ indriyānaṃ aggamaggagopanāya gopitattā guttindriyo.",
  "atk-s0506a:2323_2": "Aggaphalajjhānābhiratiyā jhānarato.",
  "atk-s0506a:2323_3": "Tato eva bahibhūtehi rūpādiārammaṇehi apakkamitvā visayajjhatte nibbāne ca ogāḷhacittatāya abahiggatamānaso.",
  "atk-s0506a:2323_4": "Micchāgāhamocanabhayena vipallāsavantehi micchādiṭṭhikehi bhāyitabbato tesañca bhayajananato bhayabheravo.",
  "atk-s0506a:2323_5": "Payogāsayavipannehi anupagamanīyato ca kenacipi anāsādanīyato ca durāsado.",
  "atk-s0506a:2323_6": "Dullabhāyanti dullabho ayaṃ.",
  "atk-s0506a:2323_7": "Dassanāyāti daṭṭhumpi.",
  "atk-s0506a:2323_8": "Pupphaṃ odumbaraṃ yathāti yathā nāma udumbare bhavaṃ pupphaṃ dullabhadassanaṃ,",
  "atk-s0506a:2323_9": "kadācideva bhaveyya,",
  "atk-s0506a:2323_10": "na vā bhaveyya,",
  "atk-s0506a:2323_11": "evaṃ īdisassa uttamapuggalassāti attho.",
  "atk-s0506a:2324_0": "842.",
  "atk-s0506a:2324_1": "So tathāgato mudūhi vācāhi saṇhāya vācāya “rajjumāle”ti maṃ ālapitvā āmantetvā saraṇaṃ gaccha tathāgatanti",
  "atk-s0506a:2324_2": "“tathā āgato”tiādinā tathāgataṃ sammāsambuddhaṃ saraṇaṃ gacchāti maṃ avoca abhāsīti yojanā.",
  "atk-s0506a:2325_0": "843- 4.",
  "atk-s0506a:2325_1": "Tāhanti taṃ ahaṃ.",
  "atk-s0506a:2325_2": "Giranti vācaṃ.",
  "atk-s0506a:2325_3": "Nelanti niddosaṃ.",
  "atk-s0506a:2325_4": "Atthavatinti atthayuttaṃ sātthaṃ,",
  "atk-s0506a:2325_5": "ekantahitaṃ vā.",
  "atk-s0506a:2325_6": "Vacīsoceyyatāya suciṃ.",
  "atk-s0506a:2325_7": "Akakkhaḷatāya saṇhaṃ.",
  "atk-s0506a:2325_8": "Veneyyānaṃ mudubhāvakarattā mudu.",
  "atk-s0506a:2325_9": "Savanīyabhāvena vagguṃ.",
  "atk-s0506a:2325_10": "Sabbasokāpanūdananti ñātibyasanādivasena uppajjanakassa sabbassāpi sokassa vinodanaṃ giraṃ sutvāna pasannacittā ahosinti sambandho.",
  "atk-s0506a:2325_11": "Sabbametaṃ dānakathaṃ ādiṃ katvā ussakkitvā nekkhamme ānisaṃsaṃ vibhāvanavasena pavattitaṃ bhagavato anupubbikathaṃ sandhāya vadati.",
  "atk-s0506a:2325_12": "Tenevāha “kallacittañca maṃ ñatvā”tiādi.",
  "atk-s0506a:2326_0": "Tattha kallacittanti kammaniyacittaṃ,",
  "atk-s0506a:2326_1": "heṭṭhā pavattitadesanāya assaddhiyādīnaṃ cittadosānaṃ vigatattā uparidesanāya bhājanabhāvūpagamanena kammakkhamacittaṃ,",
  "atk-s0506a:2326_2": "bhāvanākammassa yoggacittanti attho.",
  "atk-s0506a:2326_3": "Tenevāha “pasannaṃ suddhamānasa”nti.",
  "atk-s0506a:2326_4": "Tattha “pasanna”nti iminā assaddhiyāpagamamāha,",
  "atk-s0506a:2326_5": "“suddhamānasa”nti iminā kāmacchandādiapagamanena muducittataṃ udaggacittatañca dasseti.",
  "atk-s0506a:2326_6": "Anusāsīti ovadi,",
  "atk-s0506a:2326_7": "sāmukkaṃsikāya dhammadesanāya saha upāyena pavattinivattiyo upadisīti attho.",
  "atk-s0506a:2326_8": "Tenevāha “idaṃ dukkha”ntiādi.",
  "atk-s0506a:2326_9": "Anusāsitākāradassanañhetaṃ.",
  "atk-s0506a:2327_0": "845.",
  "atk-s0506a:2327_1": "Tattha idaṃ dukkhanti maṃvocāti idaṃ taṇhāvajjaṃ tebhūmakaṃ dhammajātaṃ bādhakasabhāvattā kucchikaṃ hutvā",
  "atk-s0506a:2327_2": "tucchasabhāvattā tathattā ca dukkhaṃ ariyasaccanti mayhaṃ abhāsi.",
  "atk-s0506a:2327_3": "Ayaṃ dukkhassa sambhavoti ayaṃ āmataṇhādibhedā taṇhā yathāvuttassa dukkhassa sambhavo pabhavo uppatti hetu samudayo ariyasaccanti.",
  "atk-s0506a:2327_4": "Dukkhanirodhoti dukkhassa santibhāvo asaṅkhatadhātu nirodho ariyasaccanti.",
  "atk-s0506a:2327_5": "Antadvayassa parivajjanato añjaso nibbānagāminipaṭipadābhāvato amatogadho maggo ariyasaccanti maṃ avocāti sambandho.",
  "atk-s0506a:2328_0": "846.",
  "atk-s0506a:2328_1": "Kusalassāti ovādadāne veneyyadamane chekassa,",
  "atk-s0506a:2328_2": "appamādapaṭipattiyā vā matthakappattiyā anavajjassa.",
  "atk-s0506a:2328_3": "Ovādamhi ahaṃ ṭhitāti yathāvutte ovāde anusiṭṭhiyaṃ sikkhāttayapāripūriyā saccapaṭivedhena ahaṃ patiṭṭhitā.",
  "atk-s0506a:2328_4": "Tenāha “ajjhagā amataṃ santiṃ,",
  "atk-s0506a:2328_5": "nibbānaṃ padamaccuta”nti,",
  "atk-s0506a:2328_6": "idaṃ ovāde patiṭṭhānassa kāraṇavacanaṃ.",
  "atk-s0506a:2328_7": "Yā niccatāya maraṇābhāvato amataṃ,",
  "atk-s0506a:2328_8": "sabbadukkhavūpasamatāya santiṃ,",
  "atk-s0506a:2328_9": "adhigatānaṃ acavanahetutāya accutaṃ nibbānaṃ padaṃ ajjhagā adhigañchi,",
  "atk-s0506a:2328_10": "sā ekaṃsena satthu ovāde patiṭṭhitā nāmāti.",
  "atk-s0506a:2329_0": "847.",
  "atk-s0506a:2329_1": "Avaṭṭhitāpemāti daḷhabhattī ratanattaye niccalapasādasinehā. Kasmā?",
  "atk-s0506a:2329_2": "Yasmā dassane avikampinī,",
  "atk-s0506a:2329_3": "“sammāsambuddho bhagavā,",
  "atk-s0506a:2329_4": "svākkhāto dhammo,",
  "atk-s0506a:2329_5": "suppaṭipanno saṅgho”ti etasmiṃ sammādassane acalā kenaci acālanīyā.",
  "atk-s0506a:2329_6": "Kena panetaṃ avikampananti āha “mūlajātāya saddhāyā”ti.",
  "atk-s0506a:2329_7": "Ayaṃ “itipi so bhagavā araha”ntiādinā sammāsambuddhe,",
  "atk-s0506a:2329_8": "“svākkhāto bhagavatā dhammā’tiādinā tassa dhamme,",
  "atk-s0506a:2329_9": "“suppaṭipanno bhagavato sāvakasaṅgho”tiādinā tassa saṅghe ca saccābhisamayasaṅkhātena mūlena jātamūlā saddhā,",
  "atk-s0506a:2329_10": "tāya ahaṃ avikampinīti dasseti.",
  "atk-s0506a:2329_11": "Tato eva dhītā buddhassa orasāti sammāsambuddhassa ure vāyāmajanitābhijātitāya orasaputtī.",
  "atk-s0506a:2330_0": "848.",
  "atk-s0506a:2330_1": "Sāhaṃ ramāmīti sā ahaṃ tadā ariyāya jātiyā idāni devūpapattiyā āgatā maggaratiyā phalaratiyā ca ramāmi,",
  "atk-s0506a:2330_2": "kāmaguṇaratiyā kīḷāmi,",
  "atk-s0506a:2330_3": "ubhayenāpi modāmi.",
  "atk-s0506a:2330_4": "Attānuvādabhayādīnaṃ apagatattā akutobhayā.",
  "atk-s0506a:2330_5": "Madhumaddavanti madhusaṅkhātaṃ maddavakaraṃ,",
  "atk-s0506a:2330_6": "naccanagāyanakālesu sarīrassa sarassa ca mudubhāvāvahaṃ gandhapānaṃ sandhāya vadati.“Madhumādava”ntipi paṭhanti,",
  "atk-s0506a:2330_7": "ādavaṃ yāvadavaṃ yāvadeva davatthaṃ madhuraṃ pivāmīti attho.",
  "atk-s0506a:2331_0": "849.",
  "atk-s0506a:2331_1": "Puññakkhettānamākarāti sadevakassa lokassa puññakkhettabhūtānaṃ ariyānaṃ maggaphalaṭṭhānaṃ ariyasaṅghassa ākarā uppattiṭṭhānaṃ tathāgatā.",
  "atk-s0506a:2331_2": "Yathāti yasmiṃ puññakkhette.",
  "atk-s0506a:2331_3": "Sesaṃ vuttanayameva.",
  "atk-s0506a:2332_0": "Athāyasmā mahāmoggallāno attanā ca devatāya ca pavattitaṃ imaṃ kathāsallāpaṃ manussalokaṃ āgantvā bhagavato ārocesi.",
  "atk-s0506a:2332_1": "Bhagavā tamatthaṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:2332_2": "Sā desanā mahājanassa sātthikā ahosīti.",
  "atk-s0506a:2333_0": "Rajjumālāvimānavaṇṇanā niṭṭhitā.",
  "atk-s0506a:2334_0": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:2335_0": "Dvādasavatthupaṭimaṇḍitassa catutthassa mañjiṭṭhakavaggassa",
  "atk-s0506a:2336_0": "Atthavaṇṇanā niṭṭhitā.",
  "atk-s0506a:2337_0": "Niṭṭhitā ca itthivimānavaṇṇanā.",
  "atk-s0506a:2338_0": "2. Purisavimānaṃ",
  "atk-s0506a:2339_0": "5. Mahārathavaggo",
  "atk-s0506a:2340_0": "1. Maṇḍūkadevaputtavimānavaṇṇanā",
  "atk-s0506a:2341_0": "Mahārathavagge ko me vandati pādānīti maṇḍūkadevaputtavimānaṃ.",
  "atk-s0506a:2341_1": "Tassa kā uppatti?",
  "atk-s0506a:2341_2": "Bhagavā campāyaṃ viharati gaggarāya pokkharaṇiyā tīre.",
  "atk-s0506a:2341_3": "So paccūsavelāyaṃ buddhāciṇṇaṃ mahākaruṇāsamāpattiṃ samāpajjitvā tato vuṭṭhāya veneyyabandhave satte",
  "atk-s0506a:2341_4": "volokento addasa “ajja mayi sāyanhasamaye dhammaṃ desente eko maṇḍūko mama sare nimittaṃ gaṇhanto parūpakkamena",
  "atk-s0506a:2341_5": "maritvā devaloke nibbattitvā mahatā devaparivārena mahājanassa passantasseva āgamissati,",
  "atk-s0506a:2341_6": "tattha bahūnaṃ dhammābhisamayo bhavissatī”ti disvā pubbaṇhasamayaṃ nivāsetvā pattacīvaramādāya mahatā",
  "atk-s0506a:2341_7": "bhikkhusaṅghena saddhiṃ campānagaraṃ piṇḍāya pavisitvā,",
  "atk-s0506a:2341_8": "bhikkhūnaṃ sulabhapiṇḍapātaṃ katvā katabhattakicco vihāraṃ pavisitvā bhikkhūsu vattaṃ dassetvā,",
  "atk-s0506a:2341_9": "attano attano divāṭṭhānaṃ gatesu gandhakuṭiṃ pavisitvā phalasamāpattisukhena divasabhāgaṃ khepetvā,",
  "atk-s0506a:2341_10": "sāyanhasamaye catūsu parisāsu sannipatitāsu surabhigandhakuṭito nikkhamitvā taṅkhaṇānurūpena pāṭihāriyena",
  "atk-s0506a:2341_11": "pokkharaṇitīre dhammasabhāmaṇḍapaṃ pavisitvā alaṅkatavarabuddhāsane nisinno manosilātale sīhanādaṃ nadanto",
  "atk-s0506a:2341_12": "achambhītakesarasīho viya aṭṭhaṅgasamannāgataṃ brahmassaraṃ nicchārento acinteyyena buddhānubhāvena anupamāya",
  "atk-s0506a:2341_13": "buddhalīlāya dhammaṃ desetuṃ ārabhi.",
  "atk-s0506a:2342_0": "Tasmiñca khaṇe eko maṇḍūko pokkharaṇito āgantvā “dhammo eso vuccatī”ti dhammasaññāya sare nimittaṃ gaṇhanto parisapariyante nipajji.",
  "atk-s0506a:2342_1": "Atheko vacchapālo taṃ padesaṃ āgato satthāraṃ dhammaṃ desentaṃ parisañca paramena upasamena dhammaṃ suṇantaṃ",
  "atk-s0506a:2342_2": "disvā taggatamānaso daṇḍamolubbha tiṭṭhanto maṇḍūkaṃ anoloketvā tassa sīse sannirumbhitvā aṭṭhāsi.",
  "atk-s0506a:2342_3": "So dhammasaññāya pasannacitto tāvadeva kālaṃ katvā tāvatiṃsabhavane dvādasayojanike kanakavimāne nibbattitvā",
  "atk-s0506a:2342_4": "suttappabuddho viya tattha accharāsaṅghaparivutaṃ attānaṃ disvā “kuto nu kho idha ahaṃ nibbatto”ti āvajjento",
  "atk-s0506a:2342_5": "purimajātiṃ disvā “ahampi nāma idha uppajjiṃ,",
  "atk-s0506a:2342_6": "īdisañca sampattiṃ paṭilabhiṃ,",
  "atk-s0506a:2342_7": "kiṃ nu kho kammaṃ akāsi”nti upadhārento aññaṃ na addasa aññatra bhagavato sare nimittaggāhā.",
  "atk-s0506a:2342_8": "So tāvadeva saha vimānena āgantvā vimānato otaritvā,",
  "atk-s0506a:2342_9": "mahājanassa passantasseva mahatā parivārena mahantena dibbānubhāvena upasaṅkamitvā,",
  "atk-s0506a:2342_10": "bhagavato pāde sirasā vanditvā añjaliṃ paggayha namassamāno aṭṭhāsi.",
  "atk-s0506a:2342_11": "Atha naṃ bhagavā jānantova mahājanassa kammaphalaṃ buddhānubhāvañca paccakkhaṃ kātuṃ –",
  "atk-s0506a:2343_0": "857.",
  "atk-s0506a:2344_0": "“Ko me vandati pādāni, iddhiyā yasasā jalaṃ;",
  "atk-s0506a:2345_0": "Abhikkantena vaṇṇena, sabbā obhāsayaṃ disā”ti. –",
  "atk-s0506a:2346_0": "Pucchi.",
  "atk-s0506a:2346_1": "Tattha koti devanāgayakkhamanussādīsu ko,",
  "atk-s0506a:2346_2": "katamoti attho.",
  "atk-s0506a:2346_3": "Meti mama.",
  "atk-s0506a:2346_4": "Pādānīti pāde.",
  "atk-s0506a:2346_5": "Iddhiyāti imāya īdisāya deviddhiyā.",
  "atk-s0506a:2346_6": "Yasasāti iminā īdisena parivārena paricchedena ca.",
  "atk-s0506a:2346_7": "Jalanti vijjotamāno.",
  "atk-s0506a:2346_8": "Abhikkantenāti ativiya kantena kamanīyena sundarena.",
  "atk-s0506a:2346_9": "Vaṇṇenāti chavivaṇṇena,",
  "atk-s0506a:2346_10": "sarīravaṇṇanibhāyāti attho.",
  "atk-s0506a:2347_0": "Atha devaputto attano purimajātiādiṃ āvi karonto imāhi gāthāhi byākāsi –",
  "atk-s0506a:2348_0": "858.",
  "atk-s0506a:2349_0": "“Maṇḍūkohaṃ pure āsiṃ, udake vārigocaro;",
  "atk-s0506a:2350_0": "Tava dhammaṃ suṇantassa, avadhī vacchapālako.",
  "atk-s0506a:2351_0": "859.",
  "atk-s0506a:2352_0": "“Muhuttaṃ cittapasādassa, iddhiṃ passa yasañca me;",
  "atk-s0506a:2353_0": "Ānubhāvañca me passa, vaṇṇaṃ passa jutiñca me.",
  "atk-s0506a:2354_0": "860.",
  "atk-s0506a:2355_0": "“Ye ca te dīghamaddhānaṃ, dhammaṃ assosuṃ gotama;",
  "atk-s0506a:2356_0": "Pattā te acalaṭṭhānaṃ, yattha gantvā na socare”ti.",
  "atk-s0506a:2357_0": "858.",
  "atk-s0506a:2357_1": "Tattha pureti purimajātiyaṃ.",
  "atk-s0506a:2357_2": "Udaketi idaṃ tadā attano uppattiṭṭhānadassanaṃ.",
  "atk-s0506a:2357_3": "Udake maṇḍūkoti etena uddhumāyikādikassa thale maṇḍūkassa nivattanaṃ kataṃ hoti.",
  "atk-s0506a:2357_4": "Gāvo caranti etthāti gocaro,",
  "atk-s0506a:2357_5": "gocaro viyāti gocaro,",
  "atk-s0506a:2357_6": "ghāsesanaṭṭhānaṃ.",
  "atk-s0506a:2357_7": "Vāri udakaṃ gocaro etassāti vārigocaro.",
  "atk-s0506a:2357_8": "Udakacārīpi hi koci kacchapādi avārigocaropi hotīti “vārigocaro”ti visesetvā vuttaṃ.",
  "atk-s0506a:2357_9": "Tava dhammaṃ suṇantassāti brahmassarena karavīkarutamañjunā desentassa tava dhammaṃ “dhammo eso vuccatī”ti sare nimittaggāhavasena suṇantassa,",
  "atk-s0506a:2357_10": "anādare cetaṃ sāmivacanaṃ veditabbaṃ.",
  "atk-s0506a:2357_11": "Avadhī vacchapālakoti vacche rakkhanto gopāladārako mama samīpaṃ āgantvā daṇḍamolubbhitvā tiṭṭhanto mama sīse daṇḍaṃ sannirumbhitvā maṃ māresi.",
  "atk-s0506a:2358_0": "859.",
  "atk-s0506a:2358_1": "Muhuttaṃ cittapasādassāti tava dhamme muhuttamattaṃ uppannassa cittapasādassa hetubhūtassa iddhinti samiddhiṃ,",
  "atk-s0506a:2358_2": "dibbavibhūtinti attho.",
  "atk-s0506a:2358_3": "Yasanti parivāraṃ.",
  "atk-s0506a:2358_4": "Ānubhāvanti kāmavaṇṇitādidibbānubhāvaṃ.",
  "atk-s0506a:2358_5": "Vaṇṇanti sarīravaṇṇasampattiṃ.",
  "atk-s0506a:2358_6": "Jutinti dvādasayojanāni pharaṇasamatthaṃ pabhāvisesaṃ.",
  "atk-s0506a:2359_0": "860.",
  "atk-s0506a:2359_1": "Yeti ye sattā. Ca-",
  "atk-s0506a:2359_2": "saddo byatireke.",
  "atk-s0506a:2359_3": "Teti tava.",
  "atk-s0506a:2359_4": "Dīghamaddhānanti bahuvelaṃ.",
  "atk-s0506a:2359_5": "Assosunti suṇiṃsu.",
  "atk-s0506a:2359_6": "Gotamāti bhagavantaṃ gottena ālapati.",
  "atk-s0506a:2359_7": "Acalaṭṭhānanti nibbānaṃ.",
  "atk-s0506a:2359_8": "Ayañhettha attho –",
  "atk-s0506a:2359_9": "gotama bhagavā ahaṃ viya ittarameva kālaṃ asuṇitvā ye pana katapuññā ciraṃ kālaṃ tava dhammaṃ assosuṃ sotuṃ labhiṃsu,",
  "atk-s0506a:2359_10": "te dīgharattaṃ saṃsārabyasanābhibhūtā ime sattā yattha gantvā na soceyyuṃ,",
  "atk-s0506a:2359_11": "taṃ asokaṃ sassatabhāvena acalaṃ santipadaṃ pattā eva,",
  "atk-s0506a:2359_12": "na tesaṃ tassa pattiyā antarāyoti.",
  "atk-s0506a:2360_0": "Athassa bhagavā sampattaparisāya ca upanissayasampattiṃ oloketvā vitthārena dhammaṃ desesi.",
  "atk-s0506a:2360_1": "Desanāpariyosāne so devaputto sotāpattiphale patiṭṭhahi,",
  "atk-s0506a:2360_2": "caturāsītiyā pāṇasahassānaṃ dhammābhisamayo ahosi.",
  "atk-s0506a:2360_3": "Devaputto bhagavantaṃ vanditvā tikkhattuṃ padakkhiṇaṃ katvā bhikkhusaṅghassa ca añjaliṃ katvā saha parivārena devalokameva gatoti.",
  "atk-s0506a:2361_0": "Maṇḍūkadevaputtavimānavaṇṇanā niṭṭhitā.",
  "atk-s0506a:2362_0": "2. Revatīvimānavaṇṇanā",
  "atk-s0506a:2363_0": "Uṭṭhehi revate supāpadhammeti revatīvimānaṃ.",
  "atk-s0506a:2363_1": "Tassa kā uppatti?",
  "atk-s0506a:2363_2": "Bhagavā bārāṇasiyaṃ viharati isipatane migadāye.",
  "atk-s0506a:2363_3": "Tena samayena bārāṇasiyaṃ saddhāsampannassa kulassa putto nandiyo nāma upāsako ahosi saddhāsampanno dāyako dānapati saṅghupaṭṭhāko.",
  "atk-s0506a:2363_4": "Athassa mātāpitaro sammukhagehato mātuladhītaraṃ revatiṃ nāma kaññaṃ ānetukāmā ahesuṃ.",
  "atk-s0506a:2363_5": "Sā pana assaddhā adānasīlā,",
  "atk-s0506a:2363_6": "nandiyo taṃ na icchi.",
  "atk-s0506a:2363_7": "Tassa mātā revatiṃ āha “amma,",
  "atk-s0506a:2363_8": "tvaṃ imaṃ gehaṃ āgantvā bhikkhusaṅghassa nisīdanaṭṭhānaṃ haritena gomayena upalimpitvā āsanāni paññāpehi,",
  "atk-s0506a:2363_9": "ādhārake ṭhapehi,",
  "atk-s0506a:2363_10": "bhikkhūnaṃ āgatakāle vanditvā pattaṃ gahetvā nisīdāpetvā dhamakaraṇena pānīyaṃ parissāvetvā bhuttakāle pattāni dhovāhi,",
  "atk-s0506a:2363_11": "evaṃ me puttassa ārādhikā bhavissasī”ti.",
  "atk-s0506a:2363_12": "Sā tathā akāsi.",
  "atk-s0506a:2363_13": "Atha naṃ “ovādakkhamā jātā”ti puttassa ārocetvā tena “sādhū”ti sampaṭicchite divasaṃ ṭhapetvā āvāhaṃ kariṃsu.",
  "atk-s0506a:2364_0": "Atha naṃ nandiyo āha “sace bhikkhusaṅghaṃ mātāpitaro ca me upaṭṭhahissasi,",
  "atk-s0506a:2364_1": "evaṃ imasmiṃ gehe vasituṃ labhissasi,",
  "atk-s0506a:2364_2": "appamattā hohī”ti.",
  "atk-s0506a:2364_3": "Sā “sādhū”ti paṭissuṇitvā kiñci kālaṃ saddhā viya hutvā bhattāraṃ anavattentī dve putte vijāyi.",
  "atk-s0506a:2364_4": "Nandiyassa mātāpitaro kālamakaṃsu.",
  "atk-s0506a:2364_5": "Gehe sabbissariyaṃ tassā eva ahosi.",
  "atk-s0506a:2364_6": "Nandiyopi mahādānapati hutvā bhikkhusaṅghassa dānaṃ paṭṭhapesi,",
  "atk-s0506a:2364_7": "kapaṇaddhikādīnampi gehadvāre pākavattaṃ paṭṭhapesi.",
  "atk-s0506a:2364_8": "Isipatanamahāvihāre catūhi gabbhehi paṭimaṇḍitaṃ catusālaṃ kāretvā mañcapīṭhādīni attharāpetvā buddhappamukhassa",
  "atk-s0506a:2364_9": "bhikkhusaṅghassa mahādānaṃ datvā tathāgatassa hatthe dakkhiṇodakaṃ pātetvā niyyādesi,",
  "atk-s0506a:2364_10": "saha dakkhiṇodakadānena tāvatiṃsabhavane āyāmato ca vitthārato ca samantā dvādasayojaniko yojanasatubbedho",
  "atk-s0506a:2364_11": "sattaratanamayo accharāgaṇasahassasaṅghuṭṭho dibbapāsādo uggañchi.",
  "atk-s0506a:2365_0": "Athāyasmā mahāmoggallāno devacārikaṃ caranto taṃ pāsādaṃ disvā attānaṃ vandituṃ āgate devaputte pucchi “kassāyaṃ pāsādo”ti? “Imassa, bhante,",
  "atk-s0506a:2365_1": "pāsādassa sāmiko manussaloke bārāṇasiyaṃ nandiyo nāma kuṭumbiyaputto saṅghassa isipatanamahāvihāre catusālaṃ kāresi,",
  "atk-s0506a:2365_2": "tassāyaṃ nibbatto pāsādo”ti āhaṃsu.",
  "atk-s0506a:2365_3": "Pāsāde nibbattadevaccharāyopi theraṃ vanditvā “bhante,",
  "atk-s0506a:2365_4": "mayaṃ bārāṇasiyaṃ nandiyassa nāma upāsakassa paricārikā bhavituṃ idha nibbattā,",
  "atk-s0506a:2365_5": "tassa evaṃ vadetha “tuyhaṃ paricārikā bhavituṃ nibbattā,",
  "atk-s0506a:2365_6": "devatāyo tayi cirāyante ukkaṇṭhitā,",
  "atk-s0506a:2365_7": "devalokasampatti nāma mattikābhājanaṃ bhinditvā suvaṇṇabhājanassa gahaṇaṃ viya atimanāpa’nti vatvā idhāgamanatthāya tassa vadethā”ti āhaṃsu.",
  "atk-s0506a:2365_8": "Thero “sādhū”ti paṭissuṇitvā sahasā devalokato āgantvā catuparisamajjhe bhagavantaṃ pucchi “nibbattati nu kho, bhante,",
  "atk-s0506a:2365_9": "katapuññānaṃ manussaloke ṭhitānaṃyeva dibbasampattī”ti? “Nanu te,",
  "atk-s0506a:2365_10": "moggallāna,",
  "atk-s0506a:2365_11": "nandiyassa devaloke nibbattā dibbasampatti sāmaṃ diṭṭhā,",
  "atk-s0506a:2365_12": "kasmā maṃ pucchasī”ti? “Evaṃ, bhante,",
  "atk-s0506a:2365_13": "nibbattatī”ti.",
  "atk-s0506a:2365_14": "Athassa satthā “yathā ciraṃ vippavasitvā āgataṃ purisaṃ mittabandhavā abhinandanti sampaṭicchanti,",
  "atk-s0506a:2365_15": "evaṃ katapuññaṃ puggalaṃ ito paralokaṃ gataṃ sakāni puññāni sampattihatthehi sampaṭicchanti paṭiggaṇhantī”ti dassento –",
  "atk-s0506a:2366_0": "861.",
  "atk-s0506a:2367_0": "“Cirappavāsiṃ purisaṃ, dūrato sotthimāgataṃ;",
  "atk-s0506a:2368_0": "Ñātimittā suhajjā ca, abhinandanti āgataṃ.",
  "atk-s0506a:2369_0": "862.",
  "atk-s0506a:2370_0": "“Tatheva katapuññampi, asmā lokā paraṃ gataṃ;",
  "atk-s0506a:2371_0": "Puññāni paṭiggaṇhanti, piyaṃ ñātīva āgata”nti. – gāthā abhāsi;",
  "atk-s0506a:2372_0": "Nandiyo taṃ sutvā bhiyyosomattāya dānāni deti,",
  "atk-s0506a:2372_1": "puññāni karoti,",
  "atk-s0506a:2372_2": "so vaṇijjāya gacchanto revatiṃ āha “bhadde,",
  "atk-s0506a:2372_3": "mayā paṭṭhapitaṃ saṅghassa dānaṃ anāthānaṃ pākavattañca tvaṃ appamattā pavatteyyāsī”ti.",
  "atk-s0506a:2372_4": "Sā “sādhū”ti paṭissuṇi.",
  "atk-s0506a:2372_5": "So pavāsagatopi yattha yattha vāsaṃ kappeti,",
  "atk-s0506a:2372_6": "tattha tattha bhikkhūnaṃ anāthānañca yathāvibhavaṃ dānaṃ detiyeva.",
  "atk-s0506a:2372_7": "Tassa anukampāya khīṇāsavā dūratopi āgantvā dānaṃ sampaṭicchanti.",
  "atk-s0506a:2372_8": "Revatī pana tasmiṃ gate katipāhameva dānaṃ pavattetvā anāthānaṃ bhattaṃ upacchindi,",
  "atk-s0506a:2372_9": "bhikkhūnampi bhattaṃ kaṇājakaṃ bilaṅgadutiyaṃ adāsi.",
  "atk-s0506a:2372_10": "Bhikkhūnaṃ bhuttaṭṭhāne attanā bhuttāvasesāni sitthāni macchamaṃsakhaṇḍamissakāni calakaṭṭhikāni ca pakiritvā",
  "atk-s0506a:2372_11": "manussānaṃ dasseti “passatha samaṇānaṃ kammaṃ,",
  "atk-s0506a:2372_12": "saddhādeyyaṃ nāma evaṃ chaḍḍentī”ti.",
  "atk-s0506a:2373_0": "Atha nandiyo vohārakasiddhi yathālābho āgantvā taṃ pavattiṃ sutvā revatiṃ gehato nīharitvā gehaṃ pāvisi.",
  "atk-s0506a:2373_1": "Dutiyadivase buddhappamukhassa bhikkhusaṅghassa mahādānaṃ pavattetvā niccabhattaṃ anāthabhattañca sammadeva pavattesi,",
  "atk-s0506a:2373_2": "attano sahāyehi upanītaṃ revatiṃ ghāsacchādanaparamatāya ṭhapesi.",
  "atk-s0506a:2373_3": "So aparena samayena kālaṃ katvā tāvatiṃsabhavane attano vimāneyeva nibbatti.",
  "atk-s0506a:2373_4": "Revatī pana sabbaṃ dānaṃ pacchinditvā “imesaṃ vasena mayhaṃ lābhasakkāro parihāyī”ti bhikkhusaṅghaṃ akkosantī paribhāsantī vicarati.",
  "atk-s0506a:2373_5": "Atha vessavaṇo dve yakkhe āṇāpesi “gacchatha, bhaṇe,",
  "atk-s0506a:2373_6": "bārāṇasinagare ugghosatha “ito sattame divase revatī jīvantīyeva niraye pakkhipīyatī’ti”.",
  "atk-s0506a:2373_7": "Taṃ sutvā mahājano saṃvegajāto bhītatasito ahosi.",
  "atk-s0506a:2374_0": "Atha revatī pana pāsādaṃ abhiruhitvā dvāraṃ thaketvā nisīdi.",
  "atk-s0506a:2374_1": "Sattame divase tassā pāpakammasañcoditena vessavaṇena raññā āṇattā jalitakapilakesamassukā cipiṭavirūpanāsikā",
  "atk-s0506a:2374_2": "pariṇatadāṭhā lohitakkhā sajaladharasamānavaṇṇā ativiya bhayānakarūpā dve yakkhā upagantvā “uṭṭhehi,  revate,",
  "atk-s0506a:2374_3": "supāpadhamme”tiādīni vadantā nānābāhāsu gahetvā “mahājano passatū”ti sakalanagare vīthito vīthiṃ paribbhamāpetvā",
  "atk-s0506a:2374_4": "ākāsaṃ abbhuggantvā tāvatiṃsabhavanaṃ netvā nandiyassa vimānaṃ sampattiñcassā dassetvā taṃ vilapantiṃyeva",
  "atk-s0506a:2374_5": "ussadanirayasamīpaṃ pāpesuṃ.",
  "atk-s0506a:2374_6": "Taṃ yamapurisā ussadaniraye khipiṃsu. Tenāha –",
  "atk-s0506a:2375_0": "863.",
  "atk-s0506a:2376_0": "“Uṭṭhehi revate supāpadhamme, apārutadvāre adānasīle;",
  "atk-s0506a:2377_0": "Nessāma taṃ yattha thunanti duggatā, samappitā nerayikā dukhenā”ti.",
  "atk-s0506a:2378_0": "Tattha uṭṭhehīti uṭṭhaha,",
  "atk-s0506a:2378_1": "na dānesa pāsādo taṃ nirayabhayato rakkhituṃ sakkoti,",
  "atk-s0506a:2378_2": "tasmā sīghaṃ uṭṭhahitvā āgacchāhīti attho.",
  "atk-s0506a:2378_3": "Revateti taṃ nāmena ālapati.",
  "atk-s0506a:2378_4": "Supāpadhammetiādinā uṭṭhānassa kāraṇaṃ vadati.",
  "atk-s0506a:2378_5": "Yasmā tvaṃ ariyānaṃ akkosanaparibhāsanādinā suṭṭu lāmakapāpadhammā,",
  "atk-s0506a:2378_6": "yasmā ca apārutaṃ dvāraṃ nirayassa tava pavesanatthaṃ,",
  "atk-s0506a:2378_7": "tasmā uṭṭhehīti.",
  "atk-s0506a:2378_8": "Adānasīleti kassaci kiñci na dānasīle kadariye maccharinī,",
  "atk-s0506a:2378_9": "idampi uṭṭhānasseva kāraṇavacanaṃ.",
  "atk-s0506a:2378_10": "Yasmā dānasīlānaṃ amaccharīnaṃ tava sāmikasadisānaṃ sugatiyaṃ nivāso,",
  "atk-s0506a:2378_11": "tādisānaṃ pana adānasīlānaṃ maccharīnaṃ niraye nivāso,",
  "atk-s0506a:2378_12": "tasmā uṭṭhehi,",
  "atk-s0506a:2378_13": "muhuttamattampi tava idha ṭhātuṃ na dassāmīti adhippāyo.",
  "atk-s0506a:2378_14": "Yattha thunanti duggatāti dukkhagatattā duggatā.",
  "atk-s0506a:2378_15": "Nerayikāti nirayadukkhena samappitā samaṅgībhūtā yasmiṃ niraye thunanti,",
  "atk-s0506a:2378_16": "yāva pāpakammaṃ na byanti hoti,",
  "atk-s0506a:2378_17": "tāva nikkhamituṃ alabhantā nitthunanti,",
  "atk-s0506a:2378_18": "tattha taṃ nessāma nayissāma khipissāmāti yojanā.",
  "atk-s0506a:2379_0": "864.",
  "atk-s0506a:2380_0": "“Icceva vatvāna yamassa dūtā, te dve yakkhā lohitakkhā brahantā;",
  "atk-s0506a:2381_0": "Paccekabāhāsu gahetvā revataṃ, pakkāmayuṃ devagaṇassa santike”ti. –",
  "atk-s0506a:2382_0": "Idaṃ saṅgītikāravacanaṃ.",
  "atk-s0506a:2383_0": "Tattha icceva vatvānāti iti eva “uṭṭhehī”tiādinā vatvā,",
  "atk-s0506a:2383_1": "vacanasamanantaramevāti attho.",
  "atk-s0506a:2383_2": "Yamassa dūtāti appaṭisedhaniyatassa yamassa rañño dūtasadisā.",
  "atk-s0506a:2383_3": "Vessavaṇena hi te pesitā.",
  "atk-s0506a:2383_4": "Tathā hi te tāvatiṃsabhavanaṃ nayiṃsu.",
  "atk-s0506a:2383_5": "Keci “na yamassa dūtā”ti na-",
  "atk-s0506a:2383_6": "kāraṃ “yamassā”ti padena sambandhitvā “vessavaṇassa dūtā”ti atthaṃ vadanti,",
  "atk-s0506a:2383_7": "taṃ na yujjati.",
  "atk-s0506a:2383_8": "Na hi na yamadūtatāya vessavaṇassa dūtāti sijjhati.",
  "atk-s0506a:2383_9": "Yajanti tattha baliṃ upaharantīti yakkhā.",
  "atk-s0506a:2383_10": "Lohitakkhāti rattanayanā.",
  "atk-s0506a:2383_11": "Yakkhānañhi nettāni atilohitāni honti.",
  "atk-s0506a:2383_12": "Brahantāti mahantā.",
  "atk-s0506a:2383_13": "Paccekabāhāsūti eko ekabāhāyaṃ,",
  "atk-s0506a:2383_14": "itaro itarabāhāyanti paccekaṃ bāhāsu.",
  "atk-s0506a:2383_15": "Revatanti revatiṃ.",
  "atk-s0506a:2383_16": "Revatātipi tassā nāmameva.",
  "atk-s0506a:2383_17": "Tathā hi “revate”ti vuttaṃ.",
  "atk-s0506a:2383_18": "Pakkāmayunti pakkāmesuṃ,",
  "atk-s0506a:2383_19": "upanesunti attho.",
  "atk-s0506a:2383_20": "Devagaṇassāti tāvatiṃsabhavane devasaṅghassa.",
  "atk-s0506a:2384_0": "Evaṃ tehi yakkhehi tāvatiṃsabhavanaṃ netvā nandiyavimānassa avidūre ṭhapitā revatī taṃ sūriyamaṇḍalasadisaṃ ativiya pabhassaraṃ disvā –",
  "atk-s0506a:2385_0": "865.",
  "atk-s0506a:2386_0": "“Ādiccavaṇṇaṃ ruciraṃ pabhassaraṃ, byamhaṃ subhaṃ kañcanajālachannaṃ;",
  "atk-s0506a:2387_0": "Kassetamākiṇṇajanaṃ vimānaṃ, suriyassa raṃsīriva jotamānaṃ.",
  "atk-s0506a:2388_0": "866.",
  "atk-s0506a:2389_0": "“Nārīgaṇā candanasāralittā, ubhato vimānaṃ upasobhayanti;",
  "atk-s0506a:2390_0": "Taṃ dissati suriyasamānavaṇṇaṃ, ko modati saggapatto vimāne”ti. –",
  "atk-s0506a:2391_0": "Te yakkhe pucchi. Tepi tassā –",
  "atk-s0506a:2392_0": "867.",
  "atk-s0506a:2393_0": "“Bārāṇasiyaṃ nandiyo nāmāsi, upāsako amaccharī dānapati vadaññū;",
  "atk-s0506a:2394_0": "Tassetamākiṇṇajanaṃ vimānaṃ, sūriyassa raṃsīriva jotamānaṃ.",
  "atk-s0506a:2395_0": "868.",
  "atk-s0506a:2396_0": "“Nārīgaṇā candanasāralittā, ubhato vimānaṃ upasobhayanti;",
  "atk-s0506a:2397_0": "Taṃ dissati sūriyasamānavaṇṇaṃ, so modati saggapatto vimāne”ti. –",
  "atk-s0506a:2398_0": "Ācikkhiṃsu.",
  "atk-s0506a:2399_0": "868.",
  "atk-s0506a:2399_1": "Tattha candanasāralittāti sārabhūtena candanagandhena anulittasarīrā.",
  "atk-s0506a:2399_2": "Ubhato vimānanti vimānaṃ ubhato anto ceva bahi ca saṅgītādīhi upecca sobhayanti.",
  "atk-s0506a:2400_0": "Atha revatī –",
  "atk-s0506a:2401_0": "869.",
  "atk-s0506a:2402_0": "“Nandiyassāhaṃ bhariyā, agārinī sabbakulassa issarā;",
  "atk-s0506a:2403_0": "Bhattu vimāne ramissāmi dānahaṃ, na patthaye nirayaṃ dassanāyā”ti. –",
  "atk-s0506a:2404_0": "Āha.",
  "atk-s0506a:2404_1": "Tattha agārinīti gehasāminī.",
  "atk-s0506a:2404_2": "“Bhariyā sagāminī”tipi paṭhanti,",
  "atk-s0506a:2404_3": "bhariyā sahagāminīti attho.",
  "atk-s0506a:2404_4": "Sabbakulassa issarā bhattūti mama bhattu nandiyassa sabbakuṭumbikassa issarā sāminī ahosiṃ,",
  "atk-s0506a:2404_5": "tasmā idānipi vimāne issarā bhavissāmīti āha.",
  "atk-s0506a:2404_6": "Vimāne ramissāmi dānahanti evaṃ palobhetumeva hi taṃ te tattha nesuṃ.",
  "atk-s0506a:2404_7": "Na patthaye nirayaṃ dassanāyāti yaṃ pana nirayaṃ maṃ tumhe netukāmā,",
  "atk-s0506a:2404_8": "taṃ nirayaṃ dassanāyapi na patthaye,",
  "atk-s0506a:2404_9": "kuto pavisitunti vadati.",
  "atk-s0506a:2405_0": "Evaṃ vadantimeva “tvaṃ taṃ patthehi vā mā vā, kiṃ tava patthanāyā”ti nirayasamīpaṃ netvā –",
  "atk-s0506a:2406_0": "870.",
  "atk-s0506a:2407_0": "“Eso te nirayo supāpadhamme, puññaṃ tayā akataṃ jīvaloke;",
  "atk-s0506a:2408_0": "Na hi maccharī rosako pāpadhammo, saggūpagānaṃ labhati sahabyata”nti. –",
  "atk-s0506a:2409_0": "Gāthamāhaṃsu.",
  "atk-s0506a:2409_1": "Tassattho –",
  "atk-s0506a:2409_2": "eso tava nirayo,",
  "atk-s0506a:2409_3": "tayā dīgharattaṃ mahādukkhaṃ anubhavitabbaṭṭhānabhūto. Kasmā?",
  "atk-s0506a:2409_4": "Puññaṃ tayā akataṃ jīvaloke,",
  "atk-s0506a:2409_5": "yasmā manussaloke appamattakampi tayā puññaṃ nāma na kataṃ,",
  "atk-s0506a:2409_6": "evaṃ akatapuñño pana tādiso satto maccharī attano sampattinigūhanalakkhaṇena maccharena samannāgato,",
  "atk-s0506a:2409_7": "paresaṃ rosuppādanena rosako,",
  "atk-s0506a:2409_8": "lobhādīhi pāpadhammehi samaṅgībhāvato pāpadhammo saggūpagānaṃ devānaṃ sahabyataṃ sahabhāvaṃ na labhatīti yojanā.",
  "atk-s0506a:2410_0": "Evaṃ pana vatvā te dve yakkhā tatthevantaradhāyiṃsu.",
  "atk-s0506a:2410_1": "Taṃsadise pana dve nirayapāle saṃsavake nāma gūthaniraye pakkhipituṃ ākaḍḍhante passitvā –",
  "atk-s0506a:2411_0": "871.",
  "atk-s0506a:2412_0": "“Kiṃ nu gūthañca muttañca, asuci paṭidissati;",
  "atk-s0506a:2413_0": "Duggandhaṃ kimidaṃ mīḷhaṃ, kimetaṃ upavāyatī”ti. –",
  "atk-s0506a:2414_0": "Taṃ nirayaṃ pucchi.",
  "atk-s0506a:2415_0": "872.",
  "atk-s0506a:2416_0": "“Esa saṃsavako nāma, gambhīro sataporiso;",
  "atk-s0506a:2417_0": "Yattha vassasahassāni, tuvaṃ paccasi revate”ti. –",
  "atk-s0506a:2418_0": "Tasmiṃ kathite tattha attano nibbattihetubhūtaṃ kammaṃ pucchantī –",
  "atk-s0506a:2419_0": "873.",
  "atk-s0506a:2420_0": "“Kiṃ nu kāyena vācāya, manasā dukkaṭaṃ kataṃ;",
  "atk-s0506a:2421_0": "Kena saṃsavako laddho, gambhīro sataporiso”ti. – āha;",
  "atk-s0506a:2422_0": "874.",
  "atk-s0506a:2423_0": "“Samaṇe brāhmaṇe cāpi, aññe vāpi vanibbake;",
  "atk-s0506a:2424_0": "Musāvādena vañcesi, taṃ pāpaṃ pakataṃ tayā”ti. –",
  "atk-s0506a:2425_0": "Tassā taṃ kammaṃ kathetvā puna te –",
  "atk-s0506a:2426_0": "875.",
  "atk-s0506a:2427_0": "“Tena saṃsavako laddho, gambhīro sataporiso;",
  "atk-s0506a:2428_0": "Tatthe vassasahassāni, tuvaṃ paccasi revate”ti. –",
  "atk-s0506a:2429_0": "Āhaṃsu.",
  "atk-s0506a:2429_1": "Tattha saṃsavako nāmāti niccakālaṃ gūthamuttādiasucissa saṃsavanato paggharaṇato saṃsavako nāma.",
  "atk-s0506a:2430_0": "Na kevalaṃ tuyhaṃ idha saṃsavakalābho eva,",
  "atk-s0506a:2430_1": "atha kho ettha anekāni vassasahassāni paccitvā uttiṇṇāya hatthacchedādilābhopīti dassetuṃ –",
  "atk-s0506a:2431_0": "876.",
  "atk-s0506a:2432_0": "“Hatthepi chindanti athopi pāde, kaṇṇepi chindanti athopi nāsaṃ;",
  "atk-s0506a:2433_0": "Athopi kākoḷagaṇā samecca, saṅgamma khādanti viphandamāna”nti. –",
  "atk-s0506a:2434_0": "Tattha laddhabbakāraṇaṃ āhaṃsu.",
  "atk-s0506a:2434_1": "Tattha kākoḷagaṇāti kākasaṅghā.",
  "atk-s0506a:2434_2": "Te kirassā tigāvutappamāṇe sarīre anekasatāni anekasahassāni patitvā tālakkhandhaparimāṇehi sunisitaggehi",
  "atk-s0506a:2434_3": "ayomayehi mukhatuṇḍehi vijjhitvā vijjhitvā khādanti,",
  "atk-s0506a:2434_4": "maṃsaṃ gahitagahitaṭṭhāne kammabalena pūrateva.",
  "atk-s0506a:2434_5": "Tenāha “kākoḷagaṇā samecca,",
  "atk-s0506a:2434_6": "saṅgamma khādanti viphandamāna”nti.",
  "atk-s0506a:2435_0": "Puna sā manussalokaṃ paccānayanāya yācanādivasena taṃ taṃ vippalapi. Tena vuttaṃ –",
  "atk-s0506a:2436_0": "877.",
  "atk-s0506a:2437_0": "“Sādhu kho maṃ paṭinetha, kāhāmi kusalaṃ bahuṃ;",
  "atk-s0506a:2438_0": "Dānena samacariyāya, saṃyamena damena ca;",
  "atk-s0506a:2439_0": "Yaṃ katvā sukhitā honti, na ca pacchānutappare”ti.",
  "atk-s0506a:2440_0": "Puna nirayapālā –",
  "atk-s0506a:2441_0": "878.",
  "atk-s0506a:2442_0": "“Pure tuvaṃ pamajjitvā, idāni paridevasi;",
  "atk-s0506a:2443_0": "Sayaṃ katānaṃ kammānaṃ, vipākaṃ anubhossasī”ti. –",
  "atk-s0506a:2444_0": "Āhaṃsu. Puna sā āha –",
  "atk-s0506a:2445_0": "879.",
  "atk-s0506a:2446_0": "“Ko devalokato manussalokaṃ, gantvāna puṭṭho me evaṃ vadeyya;",
  "atk-s0506a:2447_0": "Nikkhittadaṇḍesu dadātha dānaṃ, acchādanaṃ seyyamathannapānaṃ;",
  "atk-s0506a:2448_0": "Na hi maccharī rosako pāpadhammo, saggūpagānaṃ labhati sahabyataṃ.",
  "atk-s0506a:2449_0": "880.",
  "atk-s0506a:2450_0": "“Sāhaṃ nūna ito gantvā, yoniṃ laddhāna mānusiṃ;",
  "atk-s0506a:2451_0": "Vadaññū sīlasampannā, kāhāmi kusalaṃ bahuṃ;",
  "atk-s0506a:2452_0": "Dānena samacariyāya, saṃyamena damena ca.",
  "atk-s0506a:2453_0": "881.",
  "atk-s0506a:2454_0": "“Ārāmāni ca ropissaṃ, dugge saṅkamāni ca;",
  "atk-s0506a:2455_0": "Papañca udapānañca, vippasannena cetasā.",
  "atk-s0506a:2456_0": "882.",
  "atk-s0506a:2457_0": "“Cātuddasiṃ pañcadasiṃ, yā ca pakkhassa aṭṭhamī;",
  "atk-s0506a:2458_0": "Pāṭihāriyapakkhañca, aṭṭhaṅgasusamāgataṃ.",
  "atk-s0506a:2459_0": "883.",
  "atk-s0506a:2460_0": "“Uposathaṃ upavasissaṃ, sadā sīlesu saṃvutā;",
  "atk-s0506a:2461_0": "Na ca dāne pamajjissaṃ, sāmaṃ diṭṭhamidaṃ mayā”ti.",
  "atk-s0506a:2462_0": "884.",
  "atk-s0506a:2463_0": "“Iccevaṃ vippalapantiṃ, phandamānaṃ tato tato;",
  "atk-s0506a:2464_0": "Khipiṃsu niraye ghore, uddhaṃpādaṃ avaṃsira”nti. –",
  "atk-s0506a:2465_0": "Idaṃ saṅgītikāravacanaṃ. Puna sā –",
  "atk-s0506a:2466_0": "885.",
  "atk-s0506a:2467_0": "“Ahaṃ pure maccharinī ahosiṃ, paribhāsikā samaṇabrāhmaṇānaṃ;",
  "atk-s0506a:2468_0": "Vitathena ca sāmikaṃ vañcayitvā, paccāmahaṃ niraye ghorarūpe”ti. –",
  "atk-s0506a:2469_0": "Osānagāthamāha.",
  "atk-s0506a:2469_1": "Tattha “ahaṃ pure maccharinī”ti gāthā niraye nibbattāya vuttā,",
  "atk-s0506a:2469_2": "itarā anibbattāya evāti veditabbā.",
  "atk-s0506a:2469_3": "Sesaṃ suviññeyyamevāti.",
  "atk-s0506a:2470_0": "Bhikkhū revatiyā yakkhehi gahetvā nītabhāvaṃ bhagavato ārocesuṃ.",
  "atk-s0506a:2470_1": "Taṃ sutvā bhagavā ādito paṭṭhāya imaṃ vatthuṃ kathetvā upari vitthārena dhammaṃ desesi,",
  "atk-s0506a:2470_2": "desanāpariyosāne bahū sotāpattiphalādīni pāpuṇiṃsu.",
  "atk-s0506a:2470_3": "Kāmañcetaṃ revatīpaṭibaddhāya kathāya yebhuyyabhāvato “revatīvimāna”nti voharīyati,",
  "atk-s0506a:2470_4": "yasmā pana revatī vimānadevatā na hoti,",
  "atk-s0506a:2470_5": "nandiyassa pana devaputtassa vimānādisampattipaṭisaṃyuttañcetaṃ,",
  "atk-s0506a:2470_6": "tasmā purisavimānesveva saṅgahaṃ āropitanti daṭṭhabbaṃ.",
  "atk-s0506a:2471_0": "Revatīvimānavaṇṇanā niṭṭhitā.",
  "atk-s0506a:2472_0": "3. Chattamāṇavakavimānavaṇṇanā",
  "atk-s0506a:2473_0": "Yo vadataṃ pavaro manujesūti chattamāṇavakavimānaṃ.",
  "atk-s0506a:2473_1": "Tassa kā uppatti?",
  "atk-s0506a:2473_2": "Bhagavā sāvatthiyaṃ viharati jetavane.",
  "atk-s0506a:2473_3": "Tena samayena setabyāyaṃ aññatarassa brāhmaṇassa kicchāladdho putto chatto nāma brāhmaṇamāṇavo ahosi.",
  "atk-s0506a:2473_4": "So vayappatto pitarā pesito ukkaṭṭhaṃ gantvā brāhmaṇassa pokkharasātissa santike medhāvitāya analasatāya",
  "atk-s0506a:2473_5": "ca na cireneva mante vijjāṭṭhānāni ca uggahetvā brāhmaṇasippe nipphattiṃ patto.",
  "atk-s0506a:2473_6": "So ācariyaṃ abhivādetvā “mayā tumhākaṃ santike sippaṃ sikkhitaṃ,",
  "atk-s0506a:2473_7": "kiṃ vo garudakkhiṇaṃ demī”ti āha.",
  "atk-s0506a:2473_8": "Ācariyo “garudakkhiṇā nāma antevāsikassa vibhavānurūpā,",
  "atk-s0506a:2473_9": "kahāpaṇasahassamānehī”ti āha.",
  "atk-s0506a:2473_10": "Chattamāṇavo ācariyaṃ abhivādetvā setabyaṃ gantvā mātāpitaro vanditvā tehi abhinandiyamāno katapaṭisanthāro",
  "atk-s0506a:2473_11": "tamatthaṃ pitu ārocetvā “detha me dātabbayuttakaṃ,",
  "atk-s0506a:2473_12": "ajjeva datvā āgamissāmī”ti āha.",
  "atk-s0506a:2473_13": "Taṃ mātāpitaro “tāta,",
  "atk-s0506a:2473_14": "ajja vikālo,",
  "atk-s0506a:2473_15": "sve gamissasī”ti vatvā kahāpaṇe nīharitvā bhaṇḍikaṃ bandhāpetvā ṭhapesuṃ.",
  "atk-s0506a:2473_16": "Corā taṃ pavattiṃ ñatvā chattamāṇavakassa gamanamagge aññatarasmiṃ vanagahane nilīnā acchiṃsu “māṇavaṃ māretvā kahāpaṇe gaṇhissāmā”ti.",
  "atk-s0506a:2474_0": "Bhagavā paccūsasamaye mahākaruṇāsamāpattito vuṭṭhāya lokaṃ volokento chattamāṇavakassa saraṇesu ca sīlesu ca patiṭṭhānaṃ,",
  "atk-s0506a:2474_1": "corehi māritassa devaloke nibbattiṃ,",
  "atk-s0506a:2474_2": "tato saha vimānena āgatassa tattha sannipatitaparisāya ca dhammābhisamayaṃ disvā paṭhamatarameva gantvā",
  "atk-s0506a:2474_3": "māṇavakassa gamanamagge aññatarasmiṃ rukkhamūle nisīdi.",
  "atk-s0506a:2474_4": "Māṇavo ācariyadhanaṃ gahetvā setabyato ukkaṭṭhābhimukho gacchanto antarāmagge bhagavantaṃ nisinnaṃ disvā upasaṅkamitvā aṭṭhāsi.",
  "atk-s0506a:2474_5": "“Kuhiṃ gamissasī”ti bhagavatā vutto “ukkaṭṭhaṃ,",
  "atk-s0506a:2474_6": "bho gotama,",
  "atk-s0506a:2474_7": "gamissāmi mayhaṃ ācariyassa pokkharasātissa garudakkhiṇaṃ dātu”nti āha.",
  "atk-s0506a:2474_8": "Atha bhagavā “jānāsi pana tvaṃ, māṇava,",
  "atk-s0506a:2474_9": "tīṇi saraṇāni,",
  "atk-s0506a:2474_10": "pañca sīlānī”ti vatvā tena “nāhaṃ jānāmi,",
  "atk-s0506a:2474_11": "kimatthiyāni panetāni kīdisāni cā”ti vutte “idamīdisa”nti saraṇagamanassa sīlasamādānassa ca phalānisaṃsaṃ vibhāvetvā “uggaṇhāhi tāva, māṇavaka,",
  "atk-s0506a:2474_12": "saraṇagamanavidhi”nti vatvā “sādhu uggaṇhissāmi,",
  "atk-s0506a:2474_13": "kathetha bhante bhagavā”ti tena yācito tassa ruciyā anurūpaṃ gāthābandhavasena saraṇagamanavidhiṃ dassento –",
  "atk-s0506a:2475_0": "886.",
  "atk-s0506a:2476_0": "“Yo vadataṃ pavaro manujesu, sakyamunī bhagavā katakicco;",
  "atk-s0506a:2477_0": "Pāragato balavīriyasamaṅgī, taṃ sugataṃ saraṇatthamupehi.",
  "atk-s0506a:2478_0": "887.",
  "atk-s0506a:2479_0": "“Rāgavirāgamanejamasokaṃ, dhammamasaṅkhatamappaṭikūlaṃ;",
  "atk-s0506a:2480_0": "Madhuramimaṃ paguṇaṃ suvibhattaṃ, dhammamimaṃ saraṇatthamupehi.",
  "atk-s0506a:2481_0": "888.",
  "atk-s0506a:2482_0": "“Yattha ca dinna mahapphalamāhu, catūsu sucīsu purisayugesu;",
  "atk-s0506a:2483_0": "Aṭṭha ca puggala dhammadasā te, saṅghamimaṃ saraṇatthamupehī”ti. –",
  "atk-s0506a:2484_0": "Tisso gāthāyo abhāsi.",
  "atk-s0506a:2485_0": "886.",
  "atk-s0506a:2485_1": "Tattha yoti aniyamitavacanaṃ,",
  "atk-s0506a:2485_2": "tassa “ta”nti iminā niyamanaṃ veditabbaṃ.",
  "atk-s0506a:2485_3": "Vadatanti vadantānaṃ.",
  "atk-s0506a:2485_4": "Pavaroti seṭṭho,",
  "atk-s0506a:2485_5": "kathikānaṃ uttamo vādīvaroti attho.",
  "atk-s0506a:2485_6": "Manujesūti ukkaṭṭhaniddeso yathā “satthā devamanussāna”nti.",
  "atk-s0506a:2485_7": "Bhagavā pana devamanussānampi brahmānampi sabbesampi sattānaṃ pavaroyeva,",
  "atk-s0506a:2485_8": "bhagavato ca carimabhave manussesu uppannatāya vuttaṃ “manujesū”ti.",
  "atk-s0506a:2485_9": "Tenevāha “sakyamunī”ti.",
  "atk-s0506a:2485_10": "Sakyakulappasutatāya sakyo,",
  "atk-s0506a:2485_11": "kāyamoneyyādīhi samannāgatato anavasesassa ca ñeyyassa munanato muni cāti sakyamuni.",
  "atk-s0506a:2485_12": "Bhāgyavantatādīhi catūhi kāraṇehi bhagavā.",
  "atk-s0506a:2485_13": "Catūhi maggehi kātabbassa pariññādipabhedassa soḷasavidhassa kiccassa katattā nipphāditattā katakicco.",
  "atk-s0506a:2485_14": "Pāraṃ sakkāyassa paratīraṃ nibbānaṃ gato sayambhuñāṇena adhigatoti pāragato.",
  "atk-s0506a:2485_15": "Asadisena kāyabalena,",
  "atk-s0506a:2485_16": "anaññasādhāraṇena ñāṇabalena,",
  "atk-s0506a:2485_17": "catubbidhasammappadhānavīriyena ca samannāgatattā balavīriyasamaṅgī.",
  "atk-s0506a:2485_18": "Sobhanagamanattā,",
  "atk-s0506a:2485_19": "sundaraṃ ṭhānaṃ gatattā,",
  "atk-s0506a:2485_20": "sammā gatattā,",
  "atk-s0506a:2485_21": "sammā ca gaditattā sugato.",
  "atk-s0506a:2485_22": "Taṃ sugataṃ sammāsambuddhaṃ saraṇatthaṃ saraṇāya parāyaṇāya apāyadukkhavaṭṭadukkhaparittāṇāya upehi upagaccha,",
  "atk-s0506a:2485_23": "ajja paṭṭhāya ahitanivattanena hitasaṃvaḍḍhanena “ayaṃ me bhagavā saraṇaṃ tāṇaṃ leṇaṃ parāyaṇaṃ gati paṭisaraṇa”nti bhaja seva,",
  "atk-s0506a:2485_24": "evaṃ jānāhi vā bujjhassūti attho.",
  "atk-s0506a:2486_0": "887.",
  "atk-s0506a:2486_1": "Rāgavirāganti ariyamaggamāha.",
  "atk-s0506a:2486_2": "Tena hi ariyā anādikālabhāvitampi rāgaṃ virajjenti.",
  "atk-s0506a:2486_3": "Anejamasokanti ariyaphalaṃ.",
  "atk-s0506a:2486_4": "Tañhi ejāsaṅkhātāya taṇhāya avasiṭṭhānañca sokanimittānaṃ kilesānaṃ sabbaso paṭippassambhanato “anejaṃ asoka”nti ca vuccati.",
  "atk-s0506a:2486_5": "Dhammanti sabhāvadhammaṃ.",
  "atk-s0506a:2486_6": "Sabhāvato gahetabbadhammo hesa yadidaṃ maggaphalanibbānāni,",
  "atk-s0506a:2486_7": "na pariyattidhammo viya paññattidhammavasena.",
  "atk-s0506a:2486_8": "Dhammanti vā paramatthadhammaṃ,",
  "atk-s0506a:2486_9": "nibbānanti attho.",
  "atk-s0506a:2486_10": "Samecca sambhuyya paccayehi kataṃ saṅkhataṃ,",
  "atk-s0506a:2486_11": "na saṅkhatanti asaṅkhataṃ.",
  "atk-s0506a:2486_12": "Tadeva nibbānaṃ.",
  "atk-s0506a:2486_13": "Natthi ettha kiñcipi paṭikūlanti appaṭikūlaṃ.",
  "atk-s0506a:2486_14": "Savanavelāyaṃ upaparikkhaṇavelāyaṃ paṭipajjanavelāyanti sabbadāpi iṭṭhamevāti madhuraṃ.",
  "atk-s0506a:2486_15": "Sabbaññutaññāṇasannissayāya paṭibhānasampadāya pavattitattā suppavattibhāvato nipuṇabhāvato ca paguṇaṃ.",
  "atk-s0506a:2486_16": "Vibhajitabbassa atthassa khandhādivasena kusalādivasena uddesādivasena ca suṭṭhu vibhajanato suvibhattaṃ.",
  "atk-s0506a:2486_17": "Tīhipi padehi pariyattidhammameva vadati.",
  "atk-s0506a:2486_18": "Teneva hissa āpāthakāle viya vimaddanakālepi kathentassa viya suṇantassāpi sammukhībhāvato ubhatopaccakkhatāya dassanatthaṃ “ima”nti vuttaṃ.",
  "atk-s0506a:2486_19": "Dhammanti yathāvapaṭipajjante apāyadukkhapātato dhāraṇatthena dhammaṃ,",
  "atk-s0506a:2486_20": "idaṃ catubbidhassāpi dhammassa sādhāraṇavacanaṃ.",
  "atk-s0506a:2486_21": "Pariyattidhammopi hi saraṇesu ca sīlesu ca patiṭṭhānamattāyapi yathāvapaṭipattiyā apāyadukkhapātato dhāreti eva.",
  "atk-s0506a:2486_22": "Imassa ca atthassa idameva vimānaṃ sādhakanti daṭṭhabbaṃ.",
  "atk-s0506a:2486_23": "Sādhāraṇabhāvena yathāvuttadhammassa paccakkhaṃ katvā dassento puna “ima”nti āha.",
  "atk-s0506a:2487_0": "888.",
  "atk-s0506a:2487_1": "Yatthāti yasmiṃ ariyasaṅghe.",
  "atk-s0506a:2487_2": "Dinnanti pariccattaṃ annādideyyadhammaṃ.",
  "atk-s0506a:2487_3": "Dinna mahapphalanti gāthāsukhatthaṃ anunāsikalopo kato.",
  "atk-s0506a:2487_4": "Accantameva kilesāsucito visujjhanena sucīsu “sotāpanno sotāpattiphalasacchikiriyāya paṭipanno”tiādinā vuttesu catūsu purisayugesu.",
  "atk-s0506a:2487_5": "Aṭṭhāti maggaṭṭhaphalaṭṭhesu yugaḷe akatvā visuṃ visuṃ gahaṇena aṭṭha puggalā.",
  "atk-s0506a:2487_6": "Gāthāsukhatthameva cettha “puggala dhammadasā”ti rassaṃ katvā niddeso.",
  "atk-s0506a:2487_7": "Dhammadasāti catusaccadhammassa nibbānadhammassa ca paccakkhato dassanakā.",
  "atk-s0506a:2487_8": "Diṭṭhisīlasāmaññena saṃhatabhāvena saṅghaṃ.",
  "atk-s0506a:2488_0": "Evaṃ bhagavatā tīhi gāthāhi saraṇaguṇasandassanena saddhiṃ saraṇagamanavidhimhi vutte māṇavo taṃtaṃsaraṇaguṇānussaraṇamukhena",
  "atk-s0506a:2488_1": "saraṇagamanavidhino attano hadaye ṭhapitabhāvaṃ vibhāvento tassā tassā gāthāya anantaraṃ “yo vadataṃ",
  "atk-s0506a:2488_2": "pavaro”tiādinā taṃ taṃ gāthaṃ paccanubhāsi.",
  "atk-s0506a:2488_3": "Evaṃ paccanubhāsitvā ṭhitassa pañca sikkhāpadāni sarūpato phalānisaṃsato ca vibhāvetvā tesaṃ samādānavidhiṃ kathesi.",
  "atk-s0506a:2488_4": "So tampi suṭṭhu upadhāretvā pasannamānaso “handāhaṃ bhagavā gamissāmī”ti vatvā ratanattayaguṇaṃ anussaranto taṃyeva maggaṃ paṭipajji.",
  "atk-s0506a:2488_5": "Bhagavāpi “alaṃ imassa ettakaṃ kusalaṃ devalokūpapattiyā”ti jetavanameva agamāsi.",
  "atk-s0506a:2489_0": "Māṇavassa pana pasannacittassa ratanattayaguṇaṃ sallakkhaṇavasena “saraṇaṃ upemī”ti pavattacittuppādatāya saraṇesu ca,",
  "atk-s0506a:2489_1": "bhagavatā vuttanayena pañcannaṃ sīlānaṃ adhiṭṭhānena sīlesu ca patiṭṭhitassa teneva nayena ratanattayaguṇe",
  "atk-s0506a:2489_2": "anussarantasseva gacchantassa corā magge pariyuṭṭhiṃsu.",
  "atk-s0506a:2489_3": "So te agaṇetvā ratanattayaguṇe anussarantoyeva gacchati.",
  "atk-s0506a:2489_4": "Tañceko coro gumbantaraṃ upanissāya ṭhito visapītena sarena sahasāva vijjhitvā jīvitakkhayaṃ pāpetvā",
  "atk-s0506a:2489_5": "kahāpaṇabhaṇḍikaṃ gahetvā attano sahāyehi saddhiṃ pakkāmi.",
  "atk-s0506a:2489_6": "Māṇavo pana kālaṃ katvā tāvatiṃsabhavane tiṃsayojanike kanakavimāne suttappabuddho viya accharāsahassaparivuto",
  "atk-s0506a:2489_7": "saṭṭhisakaṭabhārālaṅkārapaṭimaṇḍitattabhāvo nibbatti,",
  "atk-s0506a:2489_8": "tassa vimānassa ābhā sātirekāni vīsatiyojanāni pharitvā tiṭṭhati.",
  "atk-s0506a:2490_0": "Atha māṇavaṃ kālakataṃ disvā setabyagāmavāsino manussā setabyaṃ gantvā tassa mātāpitūnaṃ ukkaṭṭhagāmavāsino",
  "atk-s0506a:2490_1": "ca ukkaṭṭhaṃ gantvā brāhmaṇassa pokkharasātissa kathesuṃ.",
  "atk-s0506a:2490_2": "Taṃ sutvā tassa mātāpitaro ñātimittā brāhmaṇo ca pokkharasāti saparivārā assumukhā rodamānā taṃ padesaṃ agamaṃsu,",
  "atk-s0506a:2490_3": "yebhuyyena setabyavāsino ca ukkaṭṭhavāsino ca icchānaṅgalavāsino ca sannipatiṃsu,",
  "atk-s0506a:2490_4": "mahāsamāgamo ahosi.",
  "atk-s0506a:2490_5": "Atha māṇavassa mātāpitaro maggassa avidūre citakaṃ sajjetvā sarīrakiccaṃ kātuṃ ārabhiṃsu.",
  "atk-s0506a:2491_0": "Atha bhagavā cintesi “mayi gate chattamāṇavo maṃ vandituṃ āgamissati,",
  "atk-s0506a:2491_1": "āgatañca taṃ katakammaṃ kathāpento kammaphalaṃ paccakkhaṃ kāretvā dhammaṃ desessāmi,",
  "atk-s0506a:2491_2": "evaṃ mahājanassa dhammābhisamayo bhavissatī”ti cintetvā mahatā bhikkhusaṅghena saddhiṃ taṃ padesaṃ upagantvā",
  "atk-s0506a:2491_3": "aññatarasmiṃ rukkhamūle nisīdi chabbaṇṇabuddharaṃsiyo vissajjento.",
  "atk-s0506a:2491_4": "Atha chattamāṇavadevaputtopi attano sampattiṃ paccavekkhitvā,",
  "atk-s0506a:2491_5": "tassā kāraṇaṃ upadhārento saraṇagamanañca sīlasamādānañca disvā,",
  "atk-s0506a:2491_6": "vimhayajāto bhagavati sañjātapasādabahumāno “idānevāhaṃ gantvā bhagavantañca bhikkhusaṅghañca vandissāmi,",
  "atk-s0506a:2491_7": "ratanattayaguṇe ca mahājanassa pākaṭe karissāmī”ti kataññutaṃ nissāya sakalaṃ taṃ araññapadesaṃ ekālokaṃ karonto,",
  "atk-s0506a:2491_8": "saha vimānena āgantvā vimānato oruyha mahatā parivārena saddhiṃ dissamānarūpo upasaṅkamitvā bhagavato",
  "atk-s0506a:2491_9": "pādesu sirasā nipatanto abhivādetvā añjaliṃ paggayha ekamantaṃ aṭṭhāsi.",
  "atk-s0506a:2491_10": "Taṃ disvā mahājano “ko nu kho ayaṃ devo vā brahmā vā”ti acchariyabbhutajāto upasaṅkamitvā bhagavantaṃ parivāresi.",
  "atk-s0506a:2491_11": "Bhagavā tena katapuññakammaṃ pākaṭaṃ kātuṃ –",
  "atk-s0506a:2492_0": "889.",
  "atk-s0506a:2493_0": "“Na tathā tapati nabhe sūriyo, cando ca na bhāsati na phusso;",
  "atk-s0506a:2494_0": "Yathā atulamidaṃ mahappabhāsaṃ, ko nu tvaṃ tidivā mahiṃ upāgā.",
  "atk-s0506a:2495_0": "890.",
  "atk-s0506a:2496_0": "“Chindati raṃsī pabhaṅkarassa, sādhikavīsatiyojanāni ābhā;",
  "atk-s0506a:2497_0": "Rattimapi yathā divaṃ karoti, parisuddhaṃ vimalaṃ subhaṃ vimānaṃ.",
  "atk-s0506a:2498_0": "891.",
  "atk-s0506a:2499_0": "“Bahupadumavicitrapuṇḍarīkaṃ, vokiṇṇaṃ kusumehi nekacittaṃ;",
  "atk-s0506a:2500_0": "Arajavirajahemajālachannaṃ, ākāse tapati yathāpi sūriyo.",
  "atk-s0506a:2501_0": "892.",
  "atk-s0506a:2502_0": "“Rattambarapītavāsasāhi, agarupiyaṅgucandanussadāhi;",
  "atk-s0506a:2503_0": "Kañcanatanusannibhattacāhi, paripūraṃ gaganaṃva tārakāhi.",
  "atk-s0506a:2504_0": "893.",
  "atk-s0506a:2505_0": "“Naranāriyo bahuketthanekavaṇṇā, kusumavibhūsitābharaṇettha sumanā;",
  "atk-s0506a:2506_0": "Anilapamuñcitā pavanti surabhiṃ, tapaniyavitatā suvaṇṇachannā.",
  "atk-s0506a:2507_0": "894.",
  "atk-s0506a:2508_0": "“Kissa saṃyamassa ayaṃ vipāko, kenāsi kammaphalenidhūpapanno;",
  "atk-s0506a:2509_0": "Yathā ca te adhigatamidaṃ vimānaṃ, tadanupadaṃ avacāsi iggha puṭṭho”ti. –",
  "atk-s0506a:2510_0": "Taṃ devaputtaṃ paṭipucchi.",
  "atk-s0506a:2511_0": "886.",
  "atk-s0506a:2511_1": "Tattha tapatīti dippati.",
  "atk-s0506a:2511_2": "Nabheti ākāse.",
  "atk-s0506a:2511_3": "Phussoti phussatārakā.",
  "atk-s0506a:2511_4": "Atulanti anupamaṃ,",
  "atk-s0506a:2511_5": "appamāṇaṃ vā.",
  "atk-s0506a:2511_6": "Idaṃ vuttaṃ hoti –",
  "atk-s0506a:2511_7": "yathā idaṃ tava vimānaṃ anupamaṃ appamāṇaṃ pabhassarabhāvena tato eva mahappabhāsaṃ ākāse dippati,",
  "atk-s0506a:2511_8": "na tathā tārakarūpāni dippanti, na cando,",
  "atk-s0506a:2511_9": "tāni tāva tiṭṭhantu,",
  "atk-s0506a:2511_10": "nāpi sūriyo dippati,",
  "atk-s0506a:2511_11": "evaṃbhūto ko nu tvaṃ devalokato imaṃ bhūmipadesaṃ upagato,",
  "atk-s0506a:2511_12": "taṃ pākaṭaṃ katvā imassa mahājanassa kathehīti.",
  "atk-s0506a:2512_0": "890.",
  "atk-s0506a:2512_1": "Chindatīti vicchindati,",
  "atk-s0506a:2512_2": "pavattituṃ adento paṭihanatīti attho.",
  "atk-s0506a:2512_3": "Raṃsīti rasmiyo.",
  "atk-s0506a:2512_4": "Pabhaṅkarassāti sūriyassa.",
  "atk-s0506a:2512_5": "Tassa ca vimānassa pabhā samantato pañcavīsati yojanāni pharitvā tiṭṭhati.",
  "atk-s0506a:2512_6": "Tenāha “sādhikavīsatiyojanāni ābhā”ti.",
  "atk-s0506a:2512_7": "Rattimapi yathā divaṃ karotīti attano pabhāya andhakāraṃ vidhamantaṃ rattibhāgampi divasabhāgaṃ viya karoti.",
  "atk-s0506a:2512_8": "Parisamantato anto ceva bahi ca suddhatāya parisuddhaṃ.",
  "atk-s0506a:2512_9": "Sabbaso malābhāvena vimalaṃ.",
  "atk-s0506a:2512_10": "Sundaratāya subhaṃ.",
  "atk-s0506a:2513_0": "891.",
  "atk-s0506a:2513_1": "Bahupadumavicitrapuṇḍarīkanti bahuvidharattakamalañceva vicittavaṇṇasetakamalañca.",
  "atk-s0506a:2513_2": "Setakamalaṃ padumaṃ,",
  "atk-s0506a:2513_3": "rattakamalaṃ puṇḍarīkanti vadanti.",
  "atk-s0506a:2513_4": "Vokiṇṇaṃ kusumehīti aññehi ca nānāvidhehi pupphehi samokiṇṇaṃ.",
  "atk-s0506a:2513_5": "Nekacittanti mālākammalatākammādinānāvidhavicittaṃ.",
  "atk-s0506a:2513_6": "Arajavirajahemajālachannanti sayaṃ apagatarajaṃ virajena niddosena kañcanajālena chāditaṃ.",
  "atk-s0506a:2514_0": "892.",
  "atk-s0506a:2514_1": "Rattambarapītavāsasāhīti rattavatthāhi ceva pītavatthāhi ca.",
  "atk-s0506a:2514_2": "Ekā hi rattaṃ dibbavatthaṃ nivāsetvā pītaṃ uttariyaṃ karoti,",
  "atk-s0506a:2514_3": "aparā pītaṃ nivāsetvā rattaṃ uttariyaṃ karoti.",
  "atk-s0506a:2514_4": "Taṃ sandhāya vuttaṃ “rattambarapītavāsasāhī”ti.",
  "atk-s0506a:2514_5": "Agarupiyaṅgucandanussadāhīti agarugandhena piyaṅgumālāhi candanagandhehi ca ussadāhi,",
  "atk-s0506a:2514_6": "ussannadibbāgarugandhādikāhīti attho.",
  "atk-s0506a:2514_7": "Kañcanatanusannibhattacāhīti kanakasadisasukhumacchavīhi.",
  "atk-s0506a:2514_8": "Paripūranti tahaṃ tahaṃ vicarantīhi saṅgītipasutāhi ca paripuṇṇaṃ.",
  "atk-s0506a:2515_0": "893.",
  "atk-s0506a:2515_1": "Bahuketthāti bahukā ettha.",
  "atk-s0506a:2515_2": "Anekavaṇṇāti nānārūpā.",
  "atk-s0506a:2515_3": "Kusamavibhūsitābharaṇāti visesato surabhivāyanatthaṃ dibbakusumehi alaṅkatadibbābharaṇā.",
  "atk-s0506a:2515_4": "Etthāti etasmiṃ vimāne.",
  "atk-s0506a:2515_5": "Sumanāti sundaramanā pamuditacittā.",
  "atk-s0506a:2515_6": "Anilapamuñcitā pavanti surabhinti anilena pamuñcitagandhānaṃ pupphānaṃ vāyunā vimuttapattapuṭaṃ viya vibandhatāya vikasitatāya ca sugandhaṃ pavāyanti.",
  "atk-s0506a:2515_7": "“Anilapadhūpitā”tipi paṭhanti,",
  "atk-s0506a:2515_8": "vātena mandaṃ āvuyhamānā hemamayapupphāti attho.",
  "atk-s0506a:2515_9": "Kanakacīrakādīhi veṇiādīsu otatatāya tapaniyavitatā.",
  "atk-s0506a:2515_10": "Yebhuyyena kañcanābharaṇehi acchāditasarīratāya suvaṇṇachannā.",
  "atk-s0506a:2515_11": "Naranāriyoti devaputtā devadhītaro ca bahukā ettha tava vimāneti dasseti.",
  "atk-s0506a:2516_0": "894.",
  "atk-s0506a:2516_1": "Iṅghāti codanatthe nipāto puṭṭhoti pucchito imassa mahājanassa kammaphalapaccakkhabhāvāyāti adhippāyo.",
  "atk-s0506a:2517_0": "Tato devaputto imāhi gāthāhi byākāsi –",
  "atk-s0506a:2518_0": "895.",
  "atk-s0506a:2519_0": "“Sayamidha pathe samecca māṇavena, satthānusāsi anukampamāno;",
  "atk-s0506a:2520_0": "Tava ratanavarassa dhammaṃ sutvā, karissāmīti ca bravittha chatto.",
  "atk-s0506a:2521_0": "896.",
  "atk-s0506a:2522_0": "“Jinavarapavaraṃ upehi saraṇaṃ, dhammañcāpi tatheva bhikkhusaṅghaṃ;",
  "atk-s0506a:2523_0": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2524_0": "897.",
  "atk-s0506a:2525_0": "“Mā ca pāṇavadhaṃ vividhaṃ carassu asuciṃ,",
  "atk-s0506a:2526_0": "Na hi pāṇesu asaññataṃ avaṇṇayiṃsu sappaññā;",
  "atk-s0506a:2527_0": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2528_0": "898.",
  "atk-s0506a:2529_0": "“Mā ca parajanassa rakkhitampi, ādātabbamamaññitho adinnaṃ;",
  "atk-s0506a:2530_0": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2531_0": "899.",
  "atk-s0506a:2532_0": "“Mā ca parajanassa rakkhitāyo, parabhariyā agamā anariyametaṃ;",
  "atk-s0506a:2533_0": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2534_0": "900.",
  "atk-s0506a:2535_0": "“Mā ca vitathaṃ aññathā abhāṇi, na hi musāvādaṃ avaṇṇayiṃsu sappaññā;",
  "atk-s0506a:2536_0": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2537_0": "901.",
  "atk-s0506a:2538_0": "“Yena ca purisassa apeti saññā, taṃ majjaṃ parivajjayassu sabbaṃ;",
  "atk-s0506a:2539_0": "Noti paṭhamaṃ avocahaṃ bhante, pacchā te vacanaṃ tathevakāsiṃ.",
  "atk-s0506a:2540_0": "902.",
  "atk-s0506a:2541_0": "“Svāhaṃ idha pañca sikkhā karitvā, paṭipajjitvā tathāgatassa dhamme;",
  "atk-s0506a:2542_0": "Dvepathamagamāsiṃ coramajjhe, te maṃ tattha vadhiṃsu bhogahetu.",
  "atk-s0506a:2543_0": "903.",
  "atk-s0506a:2544_0": "“Ettakamidaṃ anussarāmi kusalaṃ, tato paraṃ na me vijjati aññaṃ;",
  "atk-s0506a:2545_0": "Tena sucaritena kammunāhaṃ, uppanno tidivesu kāmakāmī.",
  "atk-s0506a:2546_0": "904.",
  "atk-s0506a:2547_0": "“Passa khaṇamuhuttasaññamassa, anudhammappaṭipattiyā vipākaṃ;",
  "atk-s0506a:2548_0": "Jalamiva yasasā samekkhamānā, bahukāmaṃ pihayanti hīnakammā.",
  "atk-s0506a:2549_0": "905.",
  "atk-s0506a:2550_0": "“Passa katipayāya desanāya, sugatiñcamhi gato sukhañca patto;",
  "atk-s0506a:2551_0": "Ye ca te satataṃ suṇanti dhammaṃ, maññe te amataṃ phusanti khemaṃ.",
  "atk-s0506a:2552_0": "906.",
  "atk-s0506a:2553_0": "“Appampi kataṃ mahāvipākaṃ, vipulaṃ hoti tathāgatassa dhamme;",
  "atk-s0506a:2554_0": "Passa katapuññatāya chatto, obhāseti pathaviṃ yathāpi sūriyo.",
  "atk-s0506a:2555_0": "907.",
  "atk-s0506a:2556_0": "“Kimidaṃ kusalaṃ kimācarema, icceke hi samecca mantayanti;",
  "atk-s0506a:2557_0": "Te mayaṃ punareva laddha mānusattaṃ, paṭipannā viharemu sīlavanto.",
  "atk-s0506a:2558_0": "908.",
  "atk-s0506a:2559_0": "“Bahukāro anukampako ca satthā, iti me sati agamā divā divassa;",
  "atk-s0506a:2560_0": "Svāhaṃ upagatomhi saccanāmaṃ, anukampassu punapi suṇemha dhammaṃ.",
  "atk-s0506a:2561_0": "909.",
  "atk-s0506a:2562_0": "“Ye cidha pajahanti kāmarāgaṃ, bhavarāgānusayañca pahāya mohaṃ;",
  "atk-s0506a:2563_0": "Na ca te puna mupenti gabbhaseyyaṃ, parinibbānagatā hi sītibhūtā”ti.",
  "atk-s0506a:2564_0": "895.",
  "atk-s0506a:2564_1": "Tattha sayamidha pathe samecca māṇavenāti idha imasmiṃ pathe mahāmagge sayameva upagatena māṇavena brāhmaṇakumārena samecca samāgantvā.",
  "atk-s0506a:2564_2": "Diṭṭhadhammikasamparāyikaparamatthehi sattānaṃ yathārahamanusāsanato satthā bhagavā,",
  "atk-s0506a:2564_3": "tvaṃ yaṃ māṇavaṃ yathādhammaṃ anusāsi anukampamāno anuggaṇhanto,",
  "atk-s0506a:2564_4": "tava ratanavarassa aggaratanassa sammāsambuddhassa,",
  "atk-s0506a:2564_5": "taṃ dhammaṃ sutvā iti evaṃ karissāmi yathānusiṭṭhaṃ paṭipajjissāmīti,",
  "atk-s0506a:2564_6": "so chatto chattanāmako māṇavo bravittha kathesīti padayojanā.",
  "atk-s0506a:2565_0": "896.",
  "atk-s0506a:2565_1": "Evaṃ yathāpucchitaṃ kammaṃ kāraṇato dassetvā idāni taṃ sarūpato vibhāgato ca dassento satthārā samādapitabhāvaṃ",
  "atk-s0506a:2565_2": "attanā ca tattha pacchā patiṭṭhitabhāvaṃ dassetuṃ “jinavarapavara”ntiādimāha.",
  "atk-s0506a:2565_3": "Tattha noti paṭhamaṃ avocahaṃ bhanteti bhante bhagavā “saraṇagamanaṃ jānāsī”ti tayā vutto “no”ti na “jānāmī”ti paṭhamaṃ avocaṃ ahaṃ.",
  "atk-s0506a:2565_4": "Pacchā te vacanaṃ tathevakāsinti pacchā tayā vuttaṃ kathaṃ parivattento tava vacanaṃ tatheva akāsiṃ paṭipajjiṃ,",
  "atk-s0506a:2565_5": "tīṇipi saraṇāni upagacchinti attho.",
  "atk-s0506a:2566_0": "897.",
  "atk-s0506a:2566_1": "Vividhanti uccāvacaṃ,",
  "atk-s0506a:2566_2": "appasāvajjaṃ mahāsāvajjañcāti attho.",
  "atk-s0506a:2566_3": "Mā carassūti mā akāsi.",
  "atk-s0506a:2566_4": "Asucinti kilesāsucimissatāya na suciṃ.",
  "atk-s0506a:2566_5": "Pāṇesu asaññatanti pāṇaghātato avirataṃ.",
  "atk-s0506a:2566_6": "Na hi avaṇṇayiṃsūti na hi vaṇṇayanti.",
  "atk-s0506a:2566_7": "Paccūppannakālatthe hi idaṃ atītakālavacanaṃ.",
  "atk-s0506a:2566_8": "Atha vā “avaṇṇayiṃsū”ti ekadesena sakalassa kālassa upalakkhaṇaṃ,",
  "atk-s0506a:2566_9": "tasmā yathā na vaṇṇayiṃsu atītamaddhānaṃ,",
  "atk-s0506a:2566_10": "evaṃ etarahipi na vaṇṇayanti,",
  "atk-s0506a:2566_11": "anāgatepi na vaṇṇayissantīti vuttaṃ hoti.",
  "atk-s0506a:2567_0": "898- 900.",
  "atk-s0506a:2567_1": "Parajanassa rakkhitanti parapariggahitavatthu.",
  "atk-s0506a:2567_2": "Tenāha “adinna”nti.",
  "atk-s0506a:2567_3": "Mā agamāti mā ajjhācari.",
  "atk-s0506a:2567_4": "Vitathanti atathaṃ,",
  "atk-s0506a:2567_5": "musāti attho.",
  "atk-s0506a:2567_6": "Aññathāti aññathāva,",
  "atk-s0506a:2567_7": "vitathasaññī evaṃ vitathanti jānanto evaṃ mā bhaṇīti attho.",
  "atk-s0506a:2568_0": "901.",
  "atk-s0506a:2568_1": "Yenāti yena majjena,",
  "atk-s0506a:2568_2": "pītenāti adhippāyo.",
  "atk-s0506a:2568_3": "Apetīti vigacchati.",
  "atk-s0506a:2568_4": "Saññāti dhammasaññā,",
  "atk-s0506a:2568_5": "lokasaññā eva vā.",
  "atk-s0506a:2568_6": "Sabbanti anavasesaṃ,",
  "atk-s0506a:2568_7": "bījato paṭṭhāyāti attho.",
  "atk-s0506a:2569_0": "902.",
  "atk-s0506a:2569_1": "Svāhanti so tadā chattamāṇavabhūto ahaṃ.",
  "atk-s0506a:2569_2": "Idha imasmiṃ maggapadese,",
  "atk-s0506a:2569_3": "imasmiṃ vā tava sāsane.",
  "atk-s0506a:2569_4": "Tenāha “tathāgatassa dhamme”ti.",
  "atk-s0506a:2569_5": "Pañca sikkhāti pañca sīlāni.",
  "atk-s0506a:2569_6": "Karitvāti ādiyitvā,",
  "atk-s0506a:2569_7": "adhiṭṭhāyāti attho.",
  "atk-s0506a:2569_8": "Dvepathanti dvinnaṃ gāmasīmānaṃ vemajjhabhūtaṃ pathaṃ,",
  "atk-s0506a:2569_9": "sīmantarikapathanti attho.",
  "atk-s0506a:2569_10": "Teti te corā.",
  "atk-s0506a:2569_11": "Tatthāti sīmantarikamagge.",
  "atk-s0506a:2569_12": "Bhogahetūti āmisakiñcikkhanimittaṃ.",
  "atk-s0506a:2570_0": "903.",
  "atk-s0506a:2570_1": "Tatoti yathāvuttakusalato paraṃ upari aññaṃ kusalaṃ na vijjati na upalabbhati,",
  "atk-s0506a:2570_2": "yamahaṃ anussareyyanti attho.",
  "atk-s0506a:2570_3": "Kāmakāmīti yathicchitakāmaguṇasamaṅgī.",
  "atk-s0506a:2571_0": "904.",
  "atk-s0506a:2571_1": "Khaṇamuhuttasaññamassāti khaṇamuhuttamattaṃ pavattasīlassa.",
  "atk-s0506a:2571_2": "Anudhammappaṭipattiyāti yathādhigatassa phalassa anurūpadhammaṃ paṭipajjamānassa bhagavā passa,",
  "atk-s0506a:2571_3": "tuyhaṃ ovādadhammassa vā anurūpāya dhammapaṭipattiyā vuttaniyāmeneva saraṇagamanassa sīlasamādānassa cāti attho.",
  "atk-s0506a:2571_4": "Jalamiva yasasāti iddhiyā parivārasampattiyā ca jalantaṃ viya.",
  "atk-s0506a:2571_5": "Samekkhamānāti passantā.",
  "atk-s0506a:2571_6": "Bahukāti bahavo.",
  "atk-s0506a:2571_7": "Pihayantīti “kathaṃ nu kho mayaṃ edisā bhaveyyāmā”ti patthenti.",
  "atk-s0506a:2571_8": "Hīnakammāti mama sampattito nihīnabhogā.",
  "atk-s0506a:2572_0": "905.",
  "atk-s0506a:2572_1": "Katipayāyāti appikāya.",
  "atk-s0506a:2572_2": "Yeti ye bhikkhū ceva upāsakādayo ca. Ca-",
  "atk-s0506a:2572_3": "saddo byatireke.",
  "atk-s0506a:2572_4": "Teti tava.",
  "atk-s0506a:2572_5": "Satatanti divase divase.",
  "atk-s0506a:2573_0": "906.",
  "atk-s0506a:2573_1": "Vipulanti uḷāraphalaṃ vipulānubhāvaṃ.",
  "atk-s0506a:2573_2": "Tathāgatassa dhammeti tathāgatassa sāsane ovāde ṭhatvā katanti yojanā.",
  "atk-s0506a:2573_3": "Evaṃ anuddesikavasena vuttamevatthaṃ attuddesikavasena dassento “passā”tiādimāha.",
  "atk-s0506a:2573_4": "Tattha passāti bhagavantaṃ vadati,",
  "atk-s0506a:2573_5": "attānameva vā aññaṃ viya ca katvā vadati.",
  "atk-s0506a:2574_0": "907.",
  "atk-s0506a:2574_1": "Kimidaṃ kusalaṃ kimācaremāti kusalaṃ nāmetaṃ kiṃsabhāvaṃ kīdisaṃ,",
  "atk-s0506a:2574_2": "kathaṃ vā taṃ ācareyyāma.",
  "atk-s0506a:2574_3": "Icceke hi samecca mantayantīti evameke samecca samāgantvā pathaviṃ parivattentā viya sineruṃ ukkhipantā",
  "atk-s0506a:2574_4": "viya ca sudukkaraṃ katvā mantayanti vicārenti,",
  "atk-s0506a:2574_5": "mayaṃ pana akiccheneva punapi kusalaṃ ācareyyāmāti adhippāyo.",
  "atk-s0506a:2574_6": "Tenevāha “maya”ntiādi.",
  "atk-s0506a:2575_0": "908.",
  "atk-s0506a:2575_1": "Bahukāroti bahūpakāro,",
  "atk-s0506a:2575_2": "mahāupakāro vā.",
  "atk-s0506a:2575_3": "Anukampakoti kāruṇiko. Ma-",
  "atk-s0506a:2575_4": "kāro padasandhikaro.",
  "atk-s0506a:2575_5": "Itīti evaṃ,",
  "atk-s0506a:2575_6": "bhagavato attani paṭipannākāraṃ sandhāya vadati.",
  "atk-s0506a:2575_7": "Me satīti mayi sati vijjamāne,",
  "atk-s0506a:2575_8": "corehi avadhite evāti attho.",
  "atk-s0506a:2575_9": "Divā divassāti divasassapi divā,",
  "atk-s0506a:2575_10": "kālassevāti attho.",
  "atk-s0506a:2575_11": "Svāhanti so chattamāṇavabhūto ahaṃ.",
  "atk-s0506a:2575_12": "Saccanāmanti “bhagavā arahaṃ sammāsambuddho”tiādināmehi avitathanāmaṃ bhūtatthanāmaṃ.",
  "atk-s0506a:2575_13": "Anukampassūti anuggaṇhāhi.",
  "atk-s0506a:2575_14": "Punapīti bhiyyopi suṇemu,",
  "atk-s0506a:2575_15": "tava dhammaṃ suṇeyyāmayevāti attho.",
  "atk-s0506a:2576_0": "Evaṃ devaputto sabbametaṃ kataññutābhāve ṭhatvā satthu payirupāsane ca dhammassavane ca atittimeva dīpento vadati.",
  "atk-s0506a:2576_1": "Bhagavā devaputtassa ca tattha sannipatitaparisāya ca ajjhāsayaṃ oloketvā anupubbikathaṃ kathesi.",
  "atk-s0506a:2576_2": "Atha nesaṃ allacittataṃ ñatvā sāmukkaṃsikaṃ dhammadesanaṃ pakāsesi.",
  "atk-s0506a:2576_3": "Desanāpariyosāne devaputto ceva mātāpitaro cassa sotāpattiphale patiṭṭhahiṃsu,",
  "atk-s0506a:2576_4": "mahato ca janakāyassa dhammābhisamayo ahosi.",
  "atk-s0506a:2577_0": "909.",
  "atk-s0506a:2577_1": "Paṭhamaphale patiṭṭhito devaputto uparimaggesu attano garucittīkāraṃ,",
  "atk-s0506a:2577_2": "tadadhigamassa ca mahānisaṃsataṃ vibhāvento “ye cidha pajahanti kāmarāga”nti pariyosānagāthamāha.",
  "atk-s0506a:2577_3": "Tassattho –",
  "atk-s0506a:2577_4": "ye idha imasmiṃ sāsane ṭhitā pajahanti anavasesato samucchindanti kāmarāgaṃ,",
  "atk-s0506a:2577_5": "na ca te puna upenti gabbhaseyyaṃ orambhāgiyānaṃ saṃyojanānaṃ samucchinnattā.",
  "atk-s0506a:2577_6": "Ye ca pana pahāya mohaṃ sabbaso samugghātetvā bhavarāgānusayañca pajahanti,",
  "atk-s0506a:2577_7": "te puna upenti gabbhaseyyanti vattabbameva natthi. Kasmā?",
  "atk-s0506a:2577_8": "Parinibbānagatā hi sītibhūtā,",
  "atk-s0506a:2577_9": "te hi uttamapurisā anupādisesāya nibbānadhātuyā parinibbānaṃ gatā evaṃ idheva sabbavedayitānaṃ sabbapariḷāhānaṃ byantibhāvena sītibhūtā.",
  "atk-s0506a:2578_0": "Iti devaputto attano ariyasotasamāpannabhāvaṃ pavedento anupādisesāya nibbānadhātuyā desanāya kūṭaṃ gahetvā",
  "atk-s0506a:2578_1": "bhagavantaṃ vanditvā padakkhiṇaṃ katvā bhikkhusaṅghassa apacitiṃ dassetvā mātāpitaro āpucchitvā devalokameva gato,",
  "atk-s0506a:2578_2": "satthāpi uṭṭhāyāsanā gato saddhiṃ bhikkhusaṅghena.",
  "atk-s0506a:2578_3": "Māṇavassa pana mātāpitaro brāhmaṇo pokkharasāti sabbo ca mahājano bhagavantaṃ anugantvā nivatti.",
  "atk-s0506a:2578_4": "Bhagavā jetavanaṃ gantvā sannipatitāya parisāya imaṃ vimānaṃ vitthārato kathesi.",
  "atk-s0506a:2578_5": "Sā desanā mahājanassa sātthikā ahosīti.",
  "atk-s0506a:2579_0": "Chattamāṇavakavimānavaṇṇanā niṭṭhitā.",
  "atk-s0506a:2580_0": "4. Kakkaṭakarasadāyakavimānavaṇṇanā",
  "atk-s0506a:2581_0": "Uccamidaṃ maṇithūṇaṃ vimānanti kakkaṭakarasadāyakavimānaṃ.",
  "atk-s0506a:2581_1": "Tassa kā uppatti?",
  "atk-s0506a:2581_2": "Bhagavā rājagahe viharati veḷuvane.",
  "atk-s0506a:2581_3": "Tena samayena aññataro bhikkhu āraddhavipassako kaṇṇasūlena pīḷito akallasarīratāya vipassanaṃ ussukkāpetuṃ nāsakkhi,",
  "atk-s0506a:2581_4": "vejjehi vuttavidhinā bhesajje katepi rogo na vūpasami.",
  "atk-s0506a:2581_5": "So bhagavato etamatthaṃ ārocesi.",
  "atk-s0506a:2581_6": "Athassa bhagavā “kakkaṭakarasabhojanaṃ sappāya”nti ñatvā āha “gaccha tvaṃ bhikkhu magadhakhette piṇḍāya carāhī”ti.",
  "atk-s0506a:2582_0": "So bhikkhu “dīghadassinā addhā kiñci diṭṭhaṃ bhavissatī”ti cintetvā “sādhu bhante”ti bhagavato paṭissuṇitvā",
  "atk-s0506a:2582_1": "bhagavantaṃ vanditvā pattacīvaramādāya magadhakhettaṃ gantvā aññatarassa khettapālassa kuṭiyā dvāre piṇḍāya aṭṭhāsi.",
  "atk-s0506a:2582_2": "So ca khettapālo kakkaṭakarasaṃ sampādetvā bhattañca pacitvā “thokaṃ vissamitvā bhuñjissāmī”ti nisinno",
  "atk-s0506a:2582_3": "theraṃ disvā pattaṃ gahetvā kuṭikāyaṃ nisīdāpetvā kakkaṭakarasabhattaṃ adāsi.",
  "atk-s0506a:2582_4": "Therassa taṃ bhattaṃ thokaṃ bhuttassayeva kaṇṇasūlaṃ paṭippassambhi,",
  "atk-s0506a:2582_5": "ghaṭasatena nhāto viya ahosi.",
  "atk-s0506a:2582_6": "So sappāyāhāravasena cittaphāsukaṃ labhitvā vipassanāvasena cittaṃ abhininnāmento apariyositeyeva bhojane",
  "atk-s0506a:2582_7": "anavasesato āsave khepetvā arahatte patiṭṭhāya khettapālaṃ āha “upāsaka,",
  "atk-s0506a:2582_8": "tava piṇḍapātabhojanena mayhaṃ rogo vūpasanto,",
  "atk-s0506a:2582_9": "kāyacittaṃ kallaṃ jātaṃ,",
  "atk-s0506a:2582_10": "tvampi imassa puññassa phalena vigatakāyacittadukkho bhavissasī”ti vatvā anumodanaṃ katvā pakkāmi.",
  "atk-s0506a:2583_0": "Khettapālo aparena samayena kālaṃ katvā tāvatiṃsabhavane dvādasayojanike maṇithambhe kanakavimāne sattasatakūṭāgārapaṭimaṇḍite",
  "atk-s0506a:2583_1": "veḷuriyamayagabbhe nibbatti,",
  "atk-s0506a:2583_2": "dvāre cassa yathūpacitakammasaṃsūcako muttāsikkāgato suvaṇṇakakkaṭako olambamāno aṭṭhāsi.",
  "atk-s0506a:2583_3": "Athāyasmā mahāmoggallāno pubbe vuttanayena tattha gato taṃ disvā imāhi gāthāhi pucchi –",
  "atk-s0506a:2584_0": "910.",
  "atk-s0506a:2585_0": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:2586_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:2587_0": "911.",
  "atk-s0506a:2588_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:2589_0": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:2590_0": "912.",
  "atk-s0506a:2591_0": "“Kena tetādiso vaṇṇo, kena te idha mijjhati;",
  "atk-s0506a:2592_0": "Uppajjanti ca te bhogā, ye keci manaso piyā.",
  "atk-s0506a:2593_0": "913.",
  "atk-s0506a:2594_0": "“Pucchāmi taṃ deva mahānubhāva, manussabhūto kimakāsi puññaṃ;",
  "atk-s0506a:2595_0": "Kenāsi evaṃ jalitānubhāvo, vaṇṇo ca te sabbadisā pabhāsatī”ti.",
  "atk-s0506a:2596_0": "Sopissa byākāsi, taṃ dassetuṃ –",
  "atk-s0506a:2597_0": "914.",
  "atk-s0506a:2598_0": "“So devaputto attamano, moggallānena pucchito;",
  "atk-s0506a:2599_0": "Pañhaṃ puṭṭho viyākāsi, yassa kammassidaṃ phala”nti. – vuttaṃ;",
  "atk-s0506a:2600_0": "915.",
  "atk-s0506a:2601_0": "“Satisamuppādakaro, dvāre kakkaṭako ṭhito;",
  "atk-s0506a:2602_0": "Niṭṭhito jātarūpassa, sobhati dasapādako.",
  "atk-s0506a:2603_0": "916.",
  "atk-s0506a:2604_0": "“Tena metādiso vaṇṇo, tena me idha mijjhati;",
  "atk-s0506a:2605_0": "Uppajjanti ca me bhogā, ye keci manaso piyā.",
  "atk-s0506a:2606_0": "917.",
  "atk-s0506a:2607_0": "“Akkhāmi te bhikkhu mahānubhāva, manussabhūto yamakāsi puññaṃ;",
  "atk-s0506a:2608_0": "Tenamhi evaṃ jalitānubhāvo, vaṇṇo ca me sabbadisā pabhāsatī”ti.",
  "atk-s0506a:2609_0": "910.",
  "atk-s0506a:2609_1": "Tattha uccanti accuggataṃ.",
  "atk-s0506a:2609_2": "Maṇithūṇanti padumarāgādimaṇimayathambhaṃ.",
  "atk-s0506a:2609_3": "Samantatoti catūsupi passesu.",
  "atk-s0506a:2609_4": "Rucakatthatāti tassaṃ tassaṃ bhūmiyaṃ suvaṇṇaphalakehi atthatā.",
  "atk-s0506a:2610_0": "911.",
  "atk-s0506a:2610_1": "Pivasi khādasi cāti kālena kālaṃ upayujjamānaṃ gandhapānaṃ sudhābhojanañca sandhāya vadati.",
  "atk-s0506a:2610_2": "Pavadantīti pavajjanti.",
  "atk-s0506a:2610_3": "Dibbā rasā kāmaguṇettha pañcāti dibbā rasā anappakā pañca kāmaguṇā ettha etasmiṃ tava vimāne saṃvijjantīti attho.",
  "atk-s0506a:2610_4": "Suvaṇṇachannāti hemābharaṇavibhūsitā.",
  "atk-s0506a:2611_0": "915.",
  "atk-s0506a:2611_1": "Satisamuppādakaroti satuppādakaro,",
  "atk-s0506a:2611_2": "yena puññakammena ayaṃ dibbasampatti mayā laddhā,",
  "atk-s0506a:2611_3": "tattha satuppādassa kārako,",
  "atk-s0506a:2611_4": "“kakkaṭakarasadānena ayaṃ tayā sampatti laddhā”ti evaṃ satuppādaṃ karontoti attho.",
  "atk-s0506a:2611_5": "Niṭṭhito jātarūpassāti jātarūpena siddho jātarūpamayo.",
  "atk-s0506a:2611_6": "Ekamekasmiṃ passe pañca pañca katvā dasa pādā etassāti dasapādako dvāre kakkaṭako ṭhito sobhati.",
  "atk-s0506a:2611_7": "So eva mama puññakammaṃ tādisānaṃ mahesīnaṃ vibhāveti,",
  "atk-s0506a:2611_8": "na ettha mayā vattabbaṃ atthīti adhippāyo.",
  "atk-s0506a:2611_9": "Tenāha “tena metādiso vaṇṇo”tiādi.",
  "atk-s0506a:2611_10": "Sesaṃ vuttanayameva.",
  "atk-s0506a:2612_0": "Kakkaṭakarasadāyakavimānavaṇṇanā niṭṭhitā.",
  "atk-s0506a:2613_0": "5. Dvārapālakavimānavaṇṇanā",
  "atk-s0506a:2614_0": "Uccamidaṃ maṇithūṇanti dvārapālakavimānaṃ.",
  "atk-s0506a:2614_1": "Tassa kā uppatti?",
  "atk-s0506a:2614_2": "Bhagavā rājagahe viharati veḷuvane.",
  "atk-s0506a:2614_3": "Tena ca samayena rājagahe aññataro upāsako cattāri niccabhattāni saṅghassa deti.",
  "atk-s0506a:2614_4": "Tassa pana gehaṃ pariyante ṭhitaṃ corabhayena yebhuyyena pihitadvārameva hoti.",
  "atk-s0506a:2614_5": "Bhikkhū gantvā kadāci dvārassa pihitattā bhattaṃ aladdhāva paṭigacchanti.",
  "atk-s0506a:2614_6": "Upāsako bhariyaṃ āha “kiṃ, bhadde,",
  "atk-s0506a:2614_7": "ayyānaṃ sakkaccaṃ bhikkhā dīyatī”ti?",
  "atk-s0506a:2614_8": "Sā āha “ekesu divasesu ayyā nāgamiṃsū”ti.",
  "atk-s0506a:2614_9": "“Kiṃ kāraṇa”nti?",
  "atk-s0506a:2614_10": "“Dvārassa pihitattā maññe”ti.",
  "atk-s0506a:2614_11": "Taṃ sutvā upāsako saṃvegappatto hutvā ekaṃ purisaṃ dvārapālaṃ katvā ṭhapesi “tvaṃ ajjato paṭṭhāya dvāraṃ rakkhanto nisīda,",
  "atk-s0506a:2614_12": "yadā ca ayyā āgamissanti,",
  "atk-s0506a:2614_13": "tadā te pavesetvā paviṭṭhānaṃ nesaṃ pattapaṭiggahaṇaāsanapaññāpanādi sabbaṃ yuttapayuttaṃ jānāhī”ti.",
  "atk-s0506a:2614_14": "So “sādhū”ti tathā karonto bhikkhūnaṃ santike dhammaṃ sutvā uppannasaddho kammaphalaṃ saddahitvā saraṇesu ca sīlesu ca patiṭṭhahi,",
  "atk-s0506a:2614_15": "sakkaccaṃ bhikkhū upaṭṭhahi.",
  "atk-s0506a:2615_0": "Aparabhāge niccabhattadāyako upāsako kālaṃ katvā yāmesu nibbatti.",
  "atk-s0506a:2615_1": "Dvārapālo pana sakkaccaṃ bhikkhūnaṃ upaṭṭhahitvā parassa pariccāge veyyāvaccakaraṇena anumodanena ca tāvatiṃsesu uppajji.",
  "atk-s0506a:2615_2": "Tassa dvādasayojanikaṃ kanakavimānantiādi sabbaṃ kakkaṭakavimāne vuttanayeneva veditabbaṃ.",
  "atk-s0506a:2615_3": "Pucchāvissajjanagāthā evamāgatā –",
  "atk-s0506a:2616_0": "918.",
  "atk-s0506a:2617_0": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:2618_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:2619_0": "919.",
  "atk-s0506a:2620_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:2621_0": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:2622_0": "920. “Kena tetādiso vaṇṇo…pe… vaṇṇo ca te sabbadisā pabhāsatī”ti.",
  "atk-s0506a:2623_0": "922. “So devaputto attamano…pe… yassa kammassidaṃ phalaṃ”.",
  "atk-s0506a:2624_0": "923.",
  "atk-s0506a:2625_0": "“Dibbaṃ mamaṃ vassasahassamāyu, vācābhigītaṃ manasā pavattitaṃ;",
  "atk-s0506a:2626_0": "Ettāvatā ṭhassati puññakammo, dibbehi kāmehi samaṅgibhūto.",
  "atk-s0506a:2627_0": "924.",
  "atk-s0506a:2628_0": "“Tena metādiso vaṇṇo…pe…",
  "atk-s0506a:2629_0": "Vaṇṇo ca me sabbadisā pabhāsatī”ti.",
  "atk-s0506a:2630_0": "923.",
  "atk-s0506a:2630_1": "Tattha dibbaṃ mamaṃ vassasahassamāyūti yasmiṃ devanikāye sayaṃ uppanno,",
  "atk-s0506a:2630_2": "tesaṃ tāvatiṃsadevānaṃ āyuppamāṇameva vadati.",
  "atk-s0506a:2630_3": "Tesañhi manussānaṃ gaṇanāya vassasataṃ eko rattidivo,",
  "atk-s0506a:2630_4": "tāya rattiyā tiṃsarattiko māso,",
  "atk-s0506a:2630_5": "tena māsena dvādasamāsiko saṃvaccharo,",
  "atk-s0506a:2630_6": "tena saṃvaccharena sahassasaṃvaccharāni āyu,",
  "atk-s0506a:2630_7": "taṃ manussānaṃ gaṇanāya tisso vassakoṭiyo saṭṭhi ca vassasatasahassāni honti.",
  "atk-s0506a:2630_8": "Vācābhigītanti vācāya abhigītaṃ,",
  "atk-s0506a:2630_9": "“āgacchantu ayyā,",
  "atk-s0506a:2630_10": "idaṃ āsanaṃ paññattaṃ,",
  "atk-s0506a:2630_11": "idha nisīdathā”tiādinā,",
  "atk-s0506a:2630_12": "“kiṃ ayyānaṃ sarīrassa ārogyaṃ,",
  "atk-s0506a:2630_13": "kiṃ vasanaṭṭhānaṃ phāsuka”ntiādinā paṭisanthāravasena ca vācāya kathitamattaṃ.",
  "atk-s0506a:2630_14": "Manasā pavattitanti “ime ayyā pesalā brahmacārino dhammacārino”tiādinā cittena pavattitaṃ pasādamattaṃ,",
  "atk-s0506a:2630_15": "na pana mama santakaṃ kiñci pariccattaṃ atthīti dasseti.",
  "atk-s0506a:2630_16": "Ettāvatāti ettakena evaṃ kathanamattena pasādamattenapi.",
  "atk-s0506a:2630_17": "Ṭhassati puññakammoti katapuñño nāma hutvā devaloke ṭhassati ciraṃ pavattissati,",
  "atk-s0506a:2630_18": "tiṭṭhanto ca dibbehi kāmehi samaṅgībhūto tasmiṃ devanikāye devānaṃ valañjaniyāmeneva dibbehi pañcahi",
  "atk-s0506a:2630_19": "kāmaguṇehi samaṅgībhūto samannāgato hutvā indriyāni paricārento viharatīti attho.",
  "atk-s0506a:2630_20": "Sesaṃ vuttanayameva.",
  "atk-s0506a:2631_0": "Dvārapālakavimānavaṇṇanā niṭṭhitā.",
  "atk-s0506a:2632_0": "6. Paṭhamakaraṇīyavimānavaṇṇanā",
  "atk-s0506a:2633_0": "Uccamidaṃ maṇithūṇanti karaṇīyavimānaṃ.",
  "atk-s0506a:2633_1": "Tassa kā uppatti?",
  "atk-s0506a:2633_2": "Bhagavā sāvatthiyaṃ viharati jetavane.",
  "atk-s0506a:2633_3": "Tena samayena sāvatthivāsī eko upāsako nhānopakaraṇāni gahetvā aciravatiṃ gantvā nhatvā āgacchanto bhagavantaṃ",
  "atk-s0506a:2633_4": "sāvatthiṃ piṇḍāya pavisantaṃ disvā upasaṅkamitvā vanditvā evamāha “bhante kena nimantitā”ti.",
  "atk-s0506a:2633_5": "Bhagavā tuṇhī ahosi.",
  "atk-s0506a:2633_6": "So kenaci animantitabhāvaṃ ñatvā āha “adhivāsetu me, bhante,",
  "atk-s0506a:2633_7": "bhagavā bhattaṃ anukampaṃ upādāyā”ti.",
  "atk-s0506a:2633_8": "Adhivāsesi bhagavā tuṇhībhāvena.",
  "atk-s0506a:2633_9": "So bhagavantaṃ attano gehaṃ netvā buddhārahaṃ āsanaṃ paññāpetvā tattha bhagavantaṃ nisīdāpetvā paṇītena annapānena santappesi.",
  "atk-s0506a:2633_10": "Bhagavā katabhattakicco tassa anumodanaṃ katvā pakkāmi.",
  "atk-s0506a:2633_11": "Sesaṃ anantaravimānasadisaṃ.",
  "atk-s0506a:2633_12": "Tena vuttaṃ –",
  "atk-s0506a:2634_0": "926. “Uccamidaṃ maṇithūṇaṃ vimānaṃ…pe… nāriyo ca naccanti suvaṇṇachannā.",
  "atk-s0506a:2635_0": "928. “Kena tetādiso vaṇṇo…pe… vaṇṇo ca te sabbadisā pabhāsatī”ti.",
  "atk-s0506a:2636_0": "930. “So devaputto attamano…pe… yassa kammassidaṃ phalaṃ”.",
  "atk-s0506a:2637_0": "931.",
  "atk-s0506a:2638_0": "“Karaṇīyāni puññāni, paṇḍitena vijānatā;",
  "atk-s0506a:2639_0": "Sammaggatesu buddhesu, yattha dinnaṃ mahapphalaṃ.",
  "atk-s0506a:2640_0": "931.",
  "atk-s0506a:2641_0": "“Atthāya vata me buddho, araññā gāmamāgato;",
  "atk-s0506a:2642_0": "Kattha cittaṃ pasādetvā, tāvatiṃsūpago ahaṃ.",
  "atk-s0506a:2643_0": "933. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:2644_0": "931.",
  "atk-s0506a:2644_1": "Tattha paṇḍitenāti sappaññena.",
  "atk-s0506a:2644_2": "Vijānatāti attano hitāhitaṃ jānantena.",
  "atk-s0506a:2644_3": "Sammaggatesūti sammāpaṭipannesu,",
  "atk-s0506a:2644_4": "buddhesūti sammāsambuddhesu.",
  "atk-s0506a:2645_0": "932.",
  "atk-s0506a:2645_1": "Atthāyāti hitāya,",
  "atk-s0506a:2645_2": "vuḍḍhiyā vā.",
  "atk-s0506a:2645_3": "Araññāti vihārato,",
  "atk-s0506a:2645_4": "jetavanaṃ sandhāya vadati.",
  "atk-s0506a:2645_5": "Tāvatiṃsūpagoti tāvatiṃsadevakāyaṃ,",
  "atk-s0506a:2645_6": "tāvatiṃsabhavanaṃ vā uppajjanavasena upagato.",
  "atk-s0506a:2645_7": "Sesaṃ vuttanayameva.",
  "atk-s0506a:2646_0": "Karaṇīyavimānavaṇṇanā niṭṭhitā.",
  "atk-s0506a:2647_0": "7. Dutiyakaraṇīyavimānavaṇṇanā",
  "atk-s0506a:2648_0": "Sattamavimānaṃ chaṭṭhavimānasadisaṃ.",
  "atk-s0506a:2648_1": "Kevalaṃ tattha upāsakena bhagavato āhāro dinno,",
  "atk-s0506a:2648_2": "idha aññatarassa therassa.",
  "atk-s0506a:2648_3": "Esaṃ vuttanayameva.",
  "atk-s0506a:2648_4": "Tena vuttaṃ –",
  "atk-s0506a:2649_0": "935.",
  "atk-s0506a:2650_0": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:2651_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:2652_0": "936.",
  "atk-s0506a:2653_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:2654_0": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:2655_0": "937. “Kena tetādiso vaṇṇo…pe… vaṇṇo ca te sabbadisā pabhāsatīti.",
  "atk-s0506a:2656_0": "938.",
  "atk-s0506a:2657_0": "“So devaputto attamano…pe… yassa kammassidaṃ phalaṃ”.",
  "atk-s0506a:2658_0": "940.",
  "atk-s0506a:2659_0": "“Karaṇīyāni puññāni, paṇḍitena vijānatā;",
  "atk-s0506a:2660_0": "Sammaggatesu bhikkhūsu, yattha dinnaṃ mahapphalaṃ.",
  "atk-s0506a:2661_0": "941.",
  "atk-s0506a:2662_0": "“Atthāya vata me bhikkhu, araññā gāmamāgato;",
  "atk-s0506a:2663_0": "Tattha cittaṃ pasādetvā, tāvatiṃsūpago ahaṃ.",
  "atk-s0506a:2664_0": "942. “Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:2665_0": "Dutiyakaraṇīyavimānavaṇṇanā niṭṭhitā.",
  "atk-s0506a:2666_0": "8. Paṭhamasūcivimānavaṇṇanā",
  "atk-s0506a:2667_0": "Uccamidaṃ maṇithūṇaṃ vimānanti sūcivimānaṃ.",
  "atk-s0506a:2667_1": "Tassa kā uppatti?",
  "atk-s0506a:2667_2": "Bhagavā rājagahe viharati veḷuvane.",
  "atk-s0506a:2667_3": "Tena samayena āyasmato sāriputtassa cīvarakammaṃ kātabbaṃ hoti,",
  "atk-s0506a:2667_4": "attho ca hoti sūciyā.",
  "atk-s0506a:2667_5": "So rājagahe piṇḍāya caranto kammārassa gehadvāre aṭṭhāsi.",
  "atk-s0506a:2667_6": "Taṃ disvā kammāro āha “kena, bhante, attho”ti?",
  "atk-s0506a:2667_7": "“Cīvarakammaṃ kātabbaṃ atthi,",
  "atk-s0506a:2667_8": "sūciyā attho”ti.",
  "atk-s0506a:2667_9": "Kammāro pasannamānaso katapariyositā dve sūciyo datvā “punapi, bhante,",
  "atk-s0506a:2667_10": "sūciyā atthe sati mama ācikkheyyāthā”ti vatvā pañcapatiṭṭhitena vandi.",
  "atk-s0506a:2667_11": "Thero tassa anumodanaṃ katvā pakkāmi.",
  "atk-s0506a:2667_12": "So aparabhāge kālaṃ katvā tāvatiṃsesu uppajji.",
  "atk-s0506a:2667_13": "Atha āyasmā mahāmoggallāno devacārikaṃ caranto taṃ devaputtaṃ imāhi gāthāhi pucchi –",
  "atk-s0506a:2668_0": "944.",
  "atk-s0506a:2669_0": "“Uccamidaṃ maṇithūṇaṃ vimānaṃ…pe…",
  "atk-s0506a:2670_0": "Vaṇṇo ca te sabbadisā pabhāsatī”ti.",
  "atk-s0506a:2671_0": "948. “So devaputto attamano…pe… yassa kammassidaṃ phalaṃ”.",
  "atk-s0506a:2672_0": "949.",
  "atk-s0506a:2673_0": "“Yaṃ dadāti na taṃ hoti, yañceva dajjā tañceva seyyo;",
  "atk-s0506a:2674_0": "Sūci dinnā sūcimeva seyyo.",
  "atk-s0506a:2675_0": "950.",
  "atk-s0506a:2676_0": "“Tena metādiso vaṇṇo…pe…",
  "atk-s0506a:2677_0": "Vaṇṇo ca me sabbadisā pabhāsatī”ti.",
  "atk-s0506a:2678_0": "949.",
  "atk-s0506a:2678_1": "Tattha yaṃ dadātīti yādisaṃ deyyadhammaṃ dadāti.",
  "atk-s0506a:2678_2": "Na taṃ hotīti tassa tādisameva phalaṃ na hoti.",
  "atk-s0506a:2678_3": "Atha kho khettasampattiyā ca cittasampattiyā ca tato vipulataraṃ uḷāratarameva phalaṃ hoti.",
  "atk-s0506a:2678_4": "Tasmā yañceva dajjā tañceva seyyoti yaṃkiñcideva vijjamānaṃ dajjā dadeyya,",
  "atk-s0506a:2678_5": "tañceva tadeva seyyo,",
  "atk-s0506a:2678_6": "yassa kassaci anavajjassa deyyadhammassa dānameva seyyo, kasmā?",
  "atk-s0506a:2678_7": "Mayā hi sūci dinnā sūcimeva seyyo,",
  "atk-s0506a:2678_8": "sūcidānameva mayhaṃ seyyaṃ jātaṃ,",
  "atk-s0506a:2678_9": "yato ayamīdisī sampatti laddhāti adhippāyo.",
  "atk-s0506a:2679_0": "Sūcivimānavaṇṇanā niṭṭhitā.",
  "atk-s0506a:2680_0": "9. Dutiyasūcivimānavaṇṇanā",
  "atk-s0506a:2681_0": "Uccamidaṃ maṇithūṇanti dutiyasūcivimānaṃ.",
  "atk-s0506a:2681_1": "Tassa kā uppatti?",
  "atk-s0506a:2681_2": "Bhagavā rājagahe viharati veḷuvane.",
  "atk-s0506a:2681_3": "Tena samayena rājagahavāsī eko tunnakārako vihārapekkhako hutvā veḷuvanaṃ gato.",
  "atk-s0506a:2681_4": "Tattha aññataraṃ bhikkhuṃ veḷuvane katasūciyā cīvaraṃ sibbantaṃ disvā sūcigharena saddhiṃ sūciyo adāsi.",
  "atk-s0506a:2681_5": "Sesaṃ sabbaṃ vuttanayameva.",
  "atk-s0506a:2682_0": "952.",
  "atk-s0506a:2683_0": "“Uccamidaṃ maṇithūṇaṃ vimānaṃ…pe…",
  "atk-s0506a:2684_0": "Vaṇṇo ca te sabbadisā pabhāsatī”ti. – pucchi;",
  "atk-s0506a:2685_0": "956.",
  "atk-s0506a:2686_0": "“So devaputto attamano…pe… yassa kammassidaṃ phalaṃ”.",
  "atk-s0506a:2687_0": "957.",
  "atk-s0506a:2688_0": "“Ahaṃ manussesu manussabhūto, purimajātiyā manussaloke.",
  "atk-s0506a:2689_0": "958.",
  "atk-s0506a:2690_0": "“Addasaṃ virajaṃ bhikkhuṃ, vippasannamanāvilaṃ;",
  "atk-s0506a:2691_0": "Tassa adāsahaṃ sūciṃ, pasanno sehi pāṇibhi.",
  "atk-s0506a:2692_0": "959.",
  "atk-s0506a:2693_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:2694_0": "Taṃ sabbaṃ heṭṭhā vuttanayameva.",
  "atk-s0506a:2695_0": "Dutiyasūcivimānavaṇṇanā niṭṭhitā.",
  "atk-s0506a:2696_0": "10. Paṭhamanāgavimānavaṇṇanā",
  "atk-s0506a:2697_0": "Susukkakhandhaṃ abhiruyha nāganti nāgavimānaṃ.",
  "atk-s0506a:2697_1": "Tassa kā uppatti?",
  "atk-s0506a:2697_2": "Bhagavā sāvatthiyaṃ viharati jetavane.",
  "atk-s0506a:2697_3": "Tena samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ upagato.",
  "atk-s0506a:2697_4": "Tattha addasa aññataraṃ devaputtaṃ sabbasetaṃ mahantaṃ dibbanāgaṃ abhiruyha mahantena parivārena mahatā dibbānubhāvena ākāsena gacchantaṃ,",
  "atk-s0506a:2697_5": "sabbā disā cando viya sūriyo viya ca obhāsayamānaṃ.",
  "atk-s0506a:2697_6": "Disvā yena so devaputto tenupasaṅkami.",
  "atk-s0506a:2697_7": "Atha so devaputto tato oruyha āyasmantaṃ mahāmoggallānaṃ abhivādetvā añjaliṃ paggayha aṭṭhāsi.",
  "atk-s0506a:2697_8": "Atha thero –",
  "atk-s0506a:2698_0": "961.",
  "atk-s0506a:2699_0": "“Susukkakhandhaṃ abhiruyha nāgaṃ, akācinaṃ dantiṃ baliṃ mahājavaṃ;",
  "atk-s0506a:2700_0": "Abhiruyha gajavaraṃ sukappitaṃ, idhāgamā vehāyasaṃ antalikkhe.",
  "atk-s0506a:2701_0": "962.",
  "atk-s0506a:2702_0": "“Nāgassa dantesu duvesu nimmitā, acchodakā paduminiyo suphullā;",
  "atk-s0506a:2703_0": "Padumesu ca tūriyagaṇā pavajjare, imā ca naccanti manoharāyo.",
  "atk-s0506a:2704_0": "963.",
  "atk-s0506a:2705_0": "“Deviddhipattosi mahānubhāvo, manussabhūto kimakāsi puññaṃ;",
  "atk-s0506a:2706_0": "Kenāsi evaṃ jalitānubhāvo, vaṇṇo ca te sabbadisā pabhāsatī”ti. –",
  "atk-s0506a:2707_0": "Tassa sampattikittanamukhena katakammaṃ pucchi.",
  "atk-s0506a:2708_0": "961.",
  "atk-s0506a:2708_1": "Tattha susukkakhandhanti suṭṭhu setakhandhaṃ.",
  "atk-s0506a:2708_2": "Kiñcāpi tassa nāgassa cattāro pādā,",
  "atk-s0506a:2708_3": "vatthikosaṃ,",
  "atk-s0506a:2708_4": "mukhappadeso,",
  "atk-s0506a:2708_5": "ubho kaṇṇā,",
  "atk-s0506a:2708_6": "vāladhīti ettakaṃ muñcitvā sabbo kāyo setova,",
  "atk-s0506a:2708_7": "khandhappadesassa pana sātisayaṃ dhavalataratāya vuttaṃ “susukkakhandha”nti.",
  "atk-s0506a:2708_8": "Nāganti dibbaṃ hatthināgaṃ.",
  "atk-s0506a:2708_9": "Akācinanti niddosaṃ,",
  "atk-s0506a:2708_10": "sabalalavaṅkatilakādichavidosavirahitanti attho.",
  "atk-s0506a:2708_11": "“Ājānīya”ntipi pāḷi,",
  "atk-s0506a:2708_12": "ājānīyalakkhaṇūpetanti attho.",
  "atk-s0506a:2708_13": "Dantinti vipularuciradantavantaṃ.",
  "atk-s0506a:2708_14": "Balinti balavantaṃ mahābalaṃ.",
  "atk-s0506a:2708_15": "Mahājavanti atijavaṃ sīghagāmiṃ.",
  "atk-s0506a:2708_16": "Puna abhiruyhāti ettha anunāsikalopo daṭṭhabbo,",
  "atk-s0506a:2708_17": "abhiruyhaṃ ārohanīyanti vuttaṃ hoti.",
  "atk-s0506a:2708_18": "Sesaṃ vuttanayameva.",
  "atk-s0506a:2709_0": "Evaṃ pana therena puṭṭho devaputto attanā katakammaṃ kathento –",
  "atk-s0506a:2710_0": "965.",
  "atk-s0506a:2711_0": "“Aṭṭheva muttapupphāni, kassapassa mahesino;",
  "atk-s0506a:2712_0": "Thūpasmiṃ abhiropesiṃ, pasanno sehi pāṇibhi.",
  "atk-s0506a:2713_0": "966.",
  "atk-s0506a:2714_0": "“Tena metādiso vaṇṇo…pe…",
  "atk-s0506a:2715_0": "Vaṇṇo ca me sabbadisā pabhāsatī”ti. – imāhi gāthāhi byākāsi;",
  "atk-s0506a:2716_0": "Tassattho –",
  "atk-s0506a:2716_1": "ahaṃ pubbe kassapasammāsambuddhassa yojanike kanakathūpe vaṇṭato muccitvā gacchamūle patitāni aṭṭha muttapupphāni",
  "atk-s0506a:2716_2": "labhitvā tāni gahetvā pūjanavasena pasannacitto hutvā abhiropesiṃ pūjesiṃ.",
  "atk-s0506a:2717_0": "Atīte kira kassapasammāsambuddhe parinibbute yojanike kanakathūpe ca kārite saparivāro kikī kāsirājā",
  "atk-s0506a:2717_1": "ca nāgarā ca negamā ca jānapadā ca divase divase pupphapūjaṃ karonti.",
  "atk-s0506a:2717_2": "Tesu tathā karontesu pupphāni mahagghāni dullabhāni ca ahesuṃ.",
  "atk-s0506a:2717_3": "Atheko upāsako mālākāravīthiyaṃ vicaritvā ekamekena kahāpaṇena ekamekampi pupphaṃ alabhanto aṭṭha kahāpaṇāni",
  "atk-s0506a:2717_4": "gahetvā pupphārāmaṃ gantvā mālākāraṃ āha “imehi aṭṭhahi kahāpaṇehi aṭṭha pupphāni dehī”ti.",
  "atk-s0506a:2717_5": "“Natthayyo pupphāni,",
  "atk-s0506a:2717_6": "sammadeva upadhāretvā ocinitvā dinnānī”ti.",
  "atk-s0506a:2717_7": "“Ahaṃ oloketvā gaṇhāmī”ti.",
  "atk-s0506a:2717_8": "“Yadi evaṃ,",
  "atk-s0506a:2717_9": "ārāmaṃ pavisitvā gavesāhī”ti.",
  "atk-s0506a:2717_10": "So pavisitvā gavesanto patitāni aṭṭha pupphāni labhitvā mālākāraṃ āha “gaṇha, tāta,",
  "atk-s0506a:2717_11": "kahāpaṇānī”ti.",
  "atk-s0506a:2717_12": "“Tava puññena laddhāni,",
  "atk-s0506a:2717_13": "nāhaṃ kahāpaṇāni gaṇhāmī”ti āha.",
  "atk-s0506a:2717_14": "Itaro “nāhaṃ mudhā pupphāni gahetvā bhagavato pūjaṃ karissāmī”ti kahāpaṇāni tassa purato ṭhapetvā pupphāni",
  "atk-s0506a:2717_15": "gahetvā cetiyaṅgaṇaṃ gantvā pasannacitto pūjaṃ akāsi.",
  "atk-s0506a:2717_16": "So aparabhāge kālaṃ katvā tāvatiṃsesu uppajjitvā tattha yāvatāyukaṃ ṭhatvā punapi devaloke,",
  "atk-s0506a:2717_17": "punapi devaloketi evaṃ aparāparaṃ devesuyeva saṃsaranto tasseva kammassa vipākāvasesena imasmimpi buddhuppāde tāvatiṃsesuyeva uppajji.",
  "atk-s0506a:2717_18": "Taṃ sandhāya heṭṭhā vuttaṃ “tattha addasa aññataraṃ devaputta”ntiādi.",
  "atk-s0506a:2718_0": "Taṃ panetaṃ pavattiṃ āyasmā mahāmoggallāno manussalokaṃ āgantvā bhagavato ārocesi.",
  "atk-s0506a:2718_1": "Bhagavā tamatthaṃ aṭṭhuppattiṃ katvā sampattaparisāya vitthārena dhammaṃ desesi.",
  "atk-s0506a:2718_2": "Sā desanā mahājanassa sātthikā ahosīti.",
  "atk-s0506a:2719_0": "Nāgavimānavaṇṇanā niṭṭhitā.",
  "atk-s0506a:2720_0": "11. Dutiyanāgavimānavaṇṇanā",
  "atk-s0506a:2721_0": "Mahantaṃ nāgaṃ abhiruyhāti dutiyanāgavimānaṃ.",
  "atk-s0506a:2721_1": "Tassa kā uppatti?",
  "atk-s0506a:2721_2": "Bhagavā rājagahe viharati veḷuvane.",
  "atk-s0506a:2721_3": "Tena samayena rājagahe aññataro upāsako saddho pasanno pañcasu sīlesu patiṭṭhito uposathadivasesu uposathasīlaṃ",
  "atk-s0506a:2721_4": "samādiyitvā purebhattaṃ attano vibhavānurūpaṃ bhikkhūnaṃ dānāni datvā sayaṃ bhuñjitvā suddhavatthanivattho",
  "atk-s0506a:2721_5": "suddhuttarāsaṅgo pacchābhattaṃ yebhuyyena aṭṭha pānāni gāhāpetvā vihāraṃ gantvā bhikkhusaṅghassa niyyādetvā",
  "atk-s0506a:2721_6": "bhagavantaṃ upasaṅkamitvā dhammaṃ suṇāti.",
  "atk-s0506a:2721_7": "Evaṃ so sakkaccaṃ dānamayaṃ sīlamayañca bahuṃ sucaritaṃ upacinitvā ito cuto tāvatiṃsesu uppajji.",
  "atk-s0506a:2721_8": "Tassa puññānubhāvena sabbaseto mahanto dibbo hatthināgo pāturahosi.",
  "atk-s0506a:2721_9": "So taṃ abhiruyha mahantena parivārena mahantena dibbānubhāvena kālena kālaṃ uyyānakīḷaṃ gacchati.",
  "atk-s0506a:2722_0": "Athekadivasaṃ kataññutāya codiyamāno aḍḍharattisamaye taṃ dibbanāgaṃ abhiruyha mahatā parivārena “bhagavantaṃ",
  "atk-s0506a:2722_1": "vandissāmī”ti devalokato āgantvā kevalakappaṃ veḷuvanaṃ obhāsetvā hatthikkhandhato oruyha bhagavantaṃ",
  "atk-s0506a:2722_2": "upasaṅkamitvā abhivādetvā añjaliṃ paggayha ekamantaṃ aṭṭhāsi.",
  "atk-s0506a:2722_3": "Taṃ bhagavato samīpe ṭhito āyasmā vaṅgīso bhagavato anuññāya imāhi gāthāhi pucchi –",
  "atk-s0506a:2723_0": "968.",
  "atk-s0506a:2724_0": "“Mahantaṃ nāgaṃ abhiruyha, sabbasetaṃ gajuttamaṃ;",
  "atk-s0506a:2725_0": "Vanā vanaṃ anupariyāsi, nārīgaṇapurakkhato;",
  "atk-s0506a:2726_0": "Obhāsento disā sabbā, osadhī viya tārakā.",
  "atk-s0506a:2727_0": "969.",
  "atk-s0506a:2728_0": "“Kena tetādiso vaṇṇo…pe…",
  "atk-s0506a:2729_0": "Vaṇṇo ca te sabbadisā pabhāsatī”ti.",
  "atk-s0506a:2730_0": "Tatthā pucchito sopi tassa gāthāhi eva byākāsi.",
  "atk-s0506a:2731_0": "971.",
  "atk-s0506a:2732_0": "“So devaputto attamano, vaṅgīseneva pucchito;",
  "atk-s0506a:2733_0": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:2734_0": "972.",
  "atk-s0506a:2735_0": "“Ahaṃ manussesu manussabhūto, upāsako cakkhumato ahosiṃ;",
  "atk-s0506a:2736_0": "Pāṇātipātā virato ahosiṃ, loke adinnaṃ parivajjayissaṃ.",
  "atk-s0506a:2737_0": "973.",
  "atk-s0506a:2738_0": "“Amajjapo no ca musā abhāṇiṃ, sakena dārena ca tuṭṭho ahosiṃ;",
  "atk-s0506a:2739_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:2740_0": "974.",
  "atk-s0506a:2741_0": "“Tena metādiso vaṇṇo…pe…",
  "atk-s0506a:2742_0": "Vaṇṇo ca me sabbadisā pabhāsatī”ti.",
  "atk-s0506a:2743_0": "Tattha apubbaṃ natthi, sesaṃ heṭṭhā vuttanayameva.",
  "atk-s0506a:2744_0": "Dutiyanāgavimānavaṇṇanā niṭṭhitā.",
  "atk-s0506a:2745_0": "12. Tatiyanāgavimānavaṇṇanā",
  "atk-s0506a:2746_0": "Ko nu dibbena yānenāti tatiyanāgavimānaṃ.",
  "atk-s0506a:2746_1": "Tassa kā uppatti?",
  "atk-s0506a:2746_2": "Bhagavā rājagahe viharati veḷuvane kalandakanivāpe.",
  "atk-s0506a:2746_3": "Tena samayena tayo khīṇāsavattherā gāmakāvāse vassaṃ upagacchiṃsu.",
  "atk-s0506a:2746_4": "Te vutthavassā pavāretvā “bhagavantaṃ vandissāmā”ti rājagahaṃ uddissa gacchantā antarāmagge sāyaṃ aññatarasmiṃ",
  "atk-s0506a:2746_5": "gāmake micchādiṭṭhikabrāhmaṇassa ucchukhettasamīpaṃ gantvā ucchupālaṃ pucchiṃsu “āvuso,",
  "atk-s0506a:2746_6": "sakkā ajja rājagahaṃ pāpuṇitu”nti.",
  "atk-s0506a:2746_7": "“Na sakkā, bhante,",
  "atk-s0506a:2746_8": "ito aḍḍhayojane rājagahaṃ,",
  "atk-s0506a:2746_9": "idheva vasitvā sve gacchathā”ti āha.",
  "atk-s0506a:2746_10": "“Atthettha koci vasanayoggo āvāso”ti? “Natthi, bhante,",
  "atk-s0506a:2746_11": "ahaṃ pana vo vasanaṭṭhānaṃ jānissāmī”ti.",
  "atk-s0506a:2746_12": "Therā adhivāsesuṃ.",
  "atk-s0506a:2747_0": "So ucchūsuyeva yathāṭhitesu sākhāmaṇḍapākārena daṇḍakāni bandhitvā ucchupaṇṇehi chādetvā heṭṭhā palālaṃ attharitvā ekassa therassa adāsi,",
  "atk-s0506a:2747_1": "dutiyassa therassa tīhi ucchūhi daṇḍakasaṅkhepena bandhitvā tiṇena chādetvā heṭṭhā ca tiṇasantharaṃ katvā adāsi,",
  "atk-s0506a:2747_2": "itarassa attano kuṭiyaṃ dve tayo daṇḍake sākhāyo ca nīharitvā cīvarena paṭicchādento cīvarakuṭiṃ katvā adāsi.",
  "atk-s0506a:2747_3": "Te tattha vasiṃsu.",
  "atk-s0506a:2747_4": "Atha vibhātāya rattiyā kālasseva bhattaṃ pacitvā dantakaṭṭhañca mukhodakañca datvā saha ucchurasena bhattaṃ adāsi.",
  "atk-s0506a:2747_5": "Tesaṃ bhuñjitvā anumodanaṃ katvā gacchantānaṃ ekekaṃ ucchuṃ adāsi “mayhaṃ bhāgo bhavissatī”ti.",
  "atk-s0506a:2747_6": "So thokaṃ maggaṃ there anugantvā nivattanto attano veyyāvaccañca dānañca ārabbha uḷāraṃ pītisomanassaṃ paṭisaṃvedento nivatti.",
  "atk-s0506a:2748_0": "Khettasāmiko pana gacchantānaṃ bhikkhūnaṃ paṭipathena āgacchanto bhikkhū pucchi “kuto vo ucchu laddhā”ti?",
  "atk-s0506a:2748_1": "“Ucchupālakena dinnā”ti.",
  "atk-s0506a:2748_2": "Taṃ sutvā brāhmaṇo kupito anattamano taṭataṭāyamāno kodhābhibhūto tassa piṭṭhito upadhāvitvā muggarena taṃ paharanto ekappahāreneva jīvitā voropesi.",
  "atk-s0506a:2748_3": "So attanā katapuññakammameva anussaranto kālaṃ katvā sudhammādevasabhāyaṃ nibbatti.",
  "atk-s0506a:2748_4": "Tassa puññānubhāvena sabbaseto mahanto dibbavaravāraṇo nibbatti.",
  "atk-s0506a:2749_0": "Ucchupālakassa maraṇaṃ sutvā tassa mātāpitaro ceva ñātimittā ca assumukhā rodamānā taṃ ṭhānaṃ agamaṃsu,",
  "atk-s0506a:2749_1": "sabbe ca gāmavāsino sannipatiṃsu.",
  "atk-s0506a:2749_2": "Tatrassa mātāpitaro sarīrakiccaṃ kātuṃ ārabhiṃsu.",
  "atk-s0506a:2749_3": "Tasmiṃ khaṇe so devaputto taṃ dibbahatthiṃ abhiruhitvā sabbatāḷāvacaraparivuto pañcaṅgikena tūriyena",
  "atk-s0506a:2749_4": "pavajjamānena mahantena parivārena mahatiyā deviddhiyā devalokato āgantvā tāya parisāya dissamānarūpo",
  "atk-s0506a:2749_5": "ākāse aṭṭhāsi.",
  "atk-s0506a:2749_6": "Atha naṃ tattha paṇḍitajātiko puriso imāhi gāthāhi tena katapuññakammaṃ pucchi –",
  "atk-s0506a:2750_0": "976.",
  "atk-s0506a:2751_0": "“Ko nu dibbena yānena, sabbasetena hatthinā;",
  "atk-s0506a:2752_0": "Tūriyatāḷitanigghoso, antalikkhe mahīyati.",
  "atk-s0506a:2753_0": "977.",
  "atk-s0506a:2754_0": "“Devatā nusi gandhabbo, adu sakko purindado;",
  "atk-s0506a:2755_0": "Ajānantā taṃ pucchāma, kathaṃ jānemu taṃ maya”nti.",
  "atk-s0506a:2756_0": "Sopissa imāhi gāthāhi etamatthaṃ byākāsi –",
  "atk-s0506a:2757_0": "978.",
  "atk-s0506a:2758_0": "“Nāmhi devo na gandhabbo, nāpi sakko purindado;",
  "atk-s0506a:2759_0": "Sudhammā nāma ye devā, tesaṃ aññataro aha”nti.",
  "atk-s0506a:2760_0": "979.",
  "atk-s0506a:2761_0": "“Pucchāma devaṃ sudhammaṃ, puthuṃ katvāna añjaliṃ;",
  "atk-s0506a:2762_0": "Kiṃ katvā mānuse kammaṃ, sudhammaṃ upapajjatī”ti – punapi pucchi;",
  "atk-s0506a:2763_0": "980.",
  "atk-s0506a:2764_0": "“Ucchāgāraṃ tiṇāgāraṃ, vatthāgārañca yo dade;",
  "atk-s0506a:2765_0": "Tiṇṇaṃ aññataraṃ datvā, sudhammaṃ upapajjatī”ti. – punapi byākāsi;",
  "atk-s0506a:2766_0": "976.",
  "atk-s0506a:2766_1": "Tattha tūriyatāḷitanigghosoti tāḷitapañcaṅgitadibbatūriyanigghoso attānaṃ uddissa pavajjamānadibbatūriyasaddo.",
  "atk-s0506a:2766_2": "Antalikkhe mahīyatīti ākāse ṭhatvā ākāsaṭṭheneva mahatā parivārena pūjīyati.",
  "atk-s0506a:2767_0": "977.",
  "atk-s0506a:2767_1": "Devatā nusīti devatā nu asi,",
  "atk-s0506a:2767_2": "kiṃ nu tvaṃ devosīti attho.",
  "atk-s0506a:2767_3": "Gandhabboti gandhabbakāyikadevo asīti attho.",
  "atk-s0506a:2767_4": "Adu sakko purindadoti udāhu pure dadātīti “purindado”ti vissuto sakko nusi,",
  "atk-s0506a:2767_5": "atha sakko devarājā asīti attho.",
  "atk-s0506a:2767_6": "Ettha ca satipi sakkagandhabbānaṃ devabhāve tesaṃ visuṃ gahitattā gobalibaddhañāyena tadaññadevavācako devasaddo daṭṭhabbo.",
  "atk-s0506a:2768_0": "978.",
  "atk-s0506a:2768_1": "Atha devaputto “vissajjanaṃ nāma pucchāsabhāgena hotī”ti tehi pucchitaṃ devagandhabbasakkabhāvaṃ paṭikkhipitvā",
  "atk-s0506a:2768_2": "attānaṃ ācikkhanto “namhi devo na gandhabbo”tiādimāha.",
  "atk-s0506a:2768_3": "Tattha namhi devoti tayā āsaṅkito yo koci devo na homi na gandhabbo na sakko,",
  "atk-s0506a:2768_4": "apica kho sudhammā nāma ye devā,",
  "atk-s0506a:2768_5": "tesaṃ aññataro ahaṃ,",
  "atk-s0506a:2768_6": "sudhammā devatā nāma tāvatiṃsadevanikāyasseva aññataradevanikāyo.",
  "atk-s0506a:2768_7": "So kira ucchupālo tesaṃ devānaṃ sampattiṃ sutvā pageva tattha cittaṃ paṇidhāya ṭhitoti keci vadanti.",
  "atk-s0506a:2769_0": "979. Puthunti mahantaṃ, paripuṇṇaṃ katvāti attho. Sakkaccakiriyādīpanatthañhetaṃ vuttaṃ.",
  "atk-s0506a:2770_0": "980.",
  "atk-s0506a:2770_1": "Sudhammādevayānaṃ puṭṭho devaputto kakaṇṭakanimittaṃ vadanto viya diṭṭhamattameva gahetvā attanā katapuññaṃ ācikkhanto “ucchāgāra”nti gāthamāha.",
  "atk-s0506a:2770_2": "Tattha tiṇṇaṃ aññataraṃ datvāti yadipi mayā tīṇi agārāni dinnāni,",
  "atk-s0506a:2770_3": "tīsu pana aññatarenāti ayamatthopi sijjhatīti nayaggāhena devaputto evamāha.",
  "atk-s0506a:2770_4": "Sesaṃ suviññeyyameva.",
  "atk-s0506a:2771_0": "Evaṃ so tena pucchi tamatthaṃ vissajjetvā ratanattayaguṇaṃ pakāsento mātāpitūhi saddhiṃ sammodanaṃ katvā devalokameva gato.",
  "atk-s0506a:2771_1": "Manussā devaputtassa vacanaṃ sutvā bhagavati bhikkhusaṅghe ca sañjātapasādabahumānā bahuṃ dānūpakaraṇaṃ",
  "atk-s0506a:2771_2": "sajjetvā sakaṭānaṃ pūretvā veḷuvanaṃ gantvā buddhappamukhassa bhikkhusaṅghassa mahādānaṃ datvā satthu",
  "atk-s0506a:2771_3": "taṃ pavattiṃ ārocayiṃsu.",
  "atk-s0506a:2771_4": "Satthā taṃ pucchāvissajjanaṃ tatheva vatvā tameva atthaṃ aṭṭhuppattiṃ katvā vitthārena dhammaṃ desetvā te saraṇesu ca sīlesu ca patiṭṭhāpesi.",
  "atk-s0506a:2771_5": "Te ca patiṭṭhitasaddhā bhagavantaṃ vanditvā attano gāmaṃ upagantvā ucchupālassa mataṭṭhāne vihāraṃ kārayiṃsūti.",
  "atk-s0506a:2772_0": "Tatiyanāgavimānavaṇṇanā niṭṭhitā.",
  "atk-s0506a:2773_0": "13. Cūḷarathavimānavaṇṇanā",
  "atk-s0506a:2774_0": "Daḷhadhammā nisārassāti cūḷarathavimānaṃ.",
  "atk-s0506a:2774_1": "Tassa kā uppatti?",
  "atk-s0506a:2774_2": "Bhagavati parinibbute dhātuvibhāgaṃ katvā tattha tattha satthu thūpesu patiṭṭhāpiyamānesu mahākassapattherappamukhesu",
  "atk-s0506a:2774_3": "dhammaṃ saṅgāyituṃ uccinitvā gahitesu sāvakesu yāva vassūpagamanā veneyyāpekkhāya attano attano parisāya",
  "atk-s0506a:2774_4": "saddhiṃ tattha tattha vasantesu āyasmā mahākaccāyano paccantadese aññatarasmiṃ araññāyatane viharati.",
  "atk-s0506a:2774_5": "Tena samayena assakaraṭṭhe potalinagare assakarājā rajjaṃ kāreti,",
  "atk-s0506a:2774_6": "tassa jeṭṭhāya deviyā putto sujāto nāma kumāro soḷasavassuddesiko kaniṭṭhāya deviyā nibandhanena pitarā",
  "atk-s0506a:2774_7": "raṭṭhato pabbājito araññaṃ pavisitvā vanacarake nissāya araññe vasati.",
  "atk-s0506a:2774_8": "So kira kassapassa bhagavato sāsane pabbajitvā sīlamatte patiṭṭhito puthujjanakālakiriyaṃ katvā tāvatiṃsesu",
  "atk-s0506a:2774_9": "nibbattitvā tattha yāvatāyukaṃ ṭhatvā aparāparaṃ sugatiyaṃyeva paribbhamanto imasmiṃ buddhuppāde bhagavato",
  "atk-s0506a:2774_10": "abhisambodhito tiṃsavasse assakaraṭṭhe assakarañño aggamahesiyā kucchismiṃ nibbatti,",
  "atk-s0506a:2774_11": "“sujāto”tissa nāmaṃ ahosi.",
  "atk-s0506a:2774_12": "So mahantena parivārena vaḍḍhati.",
  "atk-s0506a:2775_0": "Tassa pana mātari kālakatāya rājā aññaṃ rājadhītaraṃ aggamahesiṭṭhāne ṭhapesi.",
  "atk-s0506a:2775_1": "Sāpi aparena samayena puttaṃ vijāyi.",
  "atk-s0506a:2775_2": "Tassā rājā puttaṃ disvā pasanno “bhadde,",
  "atk-s0506a:2775_3": "tayā icchitaṃ varaṃ gaṇhāhī”ti varaṃ adāsi.",
  "atk-s0506a:2775_4": "Sā gahitakaṃ katvā ṭhapetvā yadā sujātakumāro soḷasavassuddesiko jāto,",
  "atk-s0506a:2775_5": "tadā rājānaṃ āha “deva,",
  "atk-s0506a:2775_6": "tumhehi mama puttaṃ disvā tuṭṭhacittehi varo dinno,",
  "atk-s0506a:2775_7": "taṃ idāni dethā”ti. “Gaṇha, devī”ti.",
  "atk-s0506a:2775_8": "“Mayhaṃ puttassa rajjaṃ dethā”ti. “Nassa, vasali,",
  "atk-s0506a:2775_9": "mama jeṭṭhaputte devakumārasadise sujātakumāre ṭhite kasmā evaṃ vadasī”ti paṭikkhipi.",
  "atk-s0506a:2775_10": "Devī punappunaṃ nibandhanaṃ karontī manaṃ alabhitvā ekadivasaṃ āha “deva,",
  "atk-s0506a:2775_11": "yadi sacce tiṭṭhasi,",
  "atk-s0506a:2775_12": "dehi evā”ti.",
  "atk-s0506a:2775_13": "Rājā “anupadhāretvā mayā imissā varo dinno,",
  "atk-s0506a:2775_14": "ayañca evaṃ vadatī”ti vippaṭisārī hutvā sujātakumāraṃ pakkositvā tamatthaṃ ārocetvā assūni pavattesi.",
  "atk-s0506a:2775_15": "Kumāro pitaraṃ socamānaṃ disvā domanassappatto assūni pavattetvā “anujānāhi, deva,",
  "atk-s0506a:2775_16": "ahaṃ aññattha gamissāmī”ti āha.",
  "atk-s0506a:2775_17": "Taṃ sutvā raññā “aññaṃ te nagaraṃ māpessāmi,",
  "atk-s0506a:2775_18": "tattha vaseyyāsī”ti vutte kumāro na icchi.",
  "atk-s0506a:2775_19": "“Mama sahāyānaṃ rājūnaṃ santike pesessāmī”ti ca vutte tampi nānujāni.",
  "atk-s0506a:2775_20": "Kevalaṃ “deva,",
  "atk-s0506a:2775_21": "araññaṃ gamissāmī”ti āha.",
  "atk-s0506a:2775_22": "Rājā puttaṃ āliṅgitvā sīse cumbitvā “mamaccayena idhāgantvā rajje patiṭṭhahā”ti vatvā vissajjesi.",
  "atk-s0506a:2776_0": "So araññaṃ pavisitvā vanacarake nissāya vasanto ekadivasaṃ migavaṃ gato.",
  "atk-s0506a:2776_1": "Tassa samaṇakāle sahāyavaro eko devaputto hitesitāya migarūpena taṃ palobhento dhāvitvā āyasmato mahākaccāyanassa",
  "atk-s0506a:2776_2": "vasanaṭṭhānasamīpaṃ patvā antaradhāyi.",
  "atk-s0506a:2776_3": "So “imaṃ migaṃ idāni gaṇhissāmī”ti upadhāvanto therassa vasanaṭṭhānaṃ patvā taṃ apassanto bahi paṇṇasālāya",
  "atk-s0506a:2776_4": "theraṃ nisinnaṃ disvā tassa samīpe cāpakoṭiṃ olubbha aṭṭhāsi.",
  "atk-s0506a:2776_5": "Thero taṃ oloketvā ādito paṭṭhāya sabbaṃ tassa pavattiṃ ñatvā anuggaṇhanto ajānanto viya saṅgahaṃ karonto –",
  "atk-s0506a:2777_0": "981.",
  "atk-s0506a:2778_0": "“Daḷhadhammā nisārassa, dhanuṃ olubbha tiṭṭhasi;",
  "atk-s0506a:2779_0": "Khattiyo nusi rājañño, adu luddo vanecaro”ti. –",
  "atk-s0506a:2780_0": "Pucchi.",
  "atk-s0506a:2780_1": "Tattha daḷhadhammāti daḷhadhanu.",
  "atk-s0506a:2780_2": "Daḷhadhanu nāma dvisahassathāmaṃ vuccati.",
  "atk-s0506a:2780_3": "Dvisahassathāmanti ca yassa āropitassa jiyāya baddho lohasīsādīnaṃ bhāro daṇḍe gahetvā yāva kaṇḍappamāṇā ukkhittassa pathavito muccati.",
  "atk-s0506a:2780_4": "Nisārassāti niratisayasārassa visiṭṭhasārassa rukkhassa dhanuṃ,",
  "atk-s0506a:2780_5": "sāratararukkhamayaṃ dhanunti attho.",
  "atk-s0506a:2780_6": "Olubbhāti sannirumbhitvā.",
  "atk-s0506a:2780_7": "Rājaññoti rājakumāro.",
  "atk-s0506a:2780_8": "Vanecaroti vanacaro.",
  "atk-s0506a:2781_0": "Atha so attānaṃ āvikaronto –",
  "atk-s0506a:2782_0": "982.",
  "atk-s0506a:2783_0": "“Assakādhipatissāhaṃ, bhante putto vanecaro;",
  "atk-s0506a:2784_0": "Nāmaṃ me bhikkhu te brūmi, sujāto iti maṃ vidū.",
  "atk-s0506a:2785_0": "983.",
  "atk-s0506a:2786_0": "“Mige gavesamānohaṃ, ogāhanto brahāvanaṃ;",
  "atk-s0506a:2787_0": "Migaṃ tañceva nāddakkhiṃ, tañca disvā ṭhito aha”nti. –",
  "atk-s0506a:2788_0": "Āha.",
  "atk-s0506a:2788_1": "Tattha assakādhipatissāti assakaraṭṭhādhipatino assakarājassa.",
  "atk-s0506a:2788_2": "Bhikkhūti theraṃ ālapati.",
  "atk-s0506a:2788_3": "Mige gavesamānoti migasūkarādike gavesanto,",
  "atk-s0506a:2788_4": "migavaṃ carantoti attho.",
  "atk-s0506a:2789_0": "Taṃ sutvā thero tena saddhiṃ paṭisanthāraṃ karonto –",
  "atk-s0506a:2790_0": "984.",
  "atk-s0506a:2791_0": "“Svāgataṃ te mahāpuñña, atho te adurāgataṃ;",
  "atk-s0506a:2792_0": "Etto udakamādāya, pāde pakkhālayassu te.",
  "atk-s0506a:2793_0": "985.",
  "atk-s0506a:2794_0": "“Idampi pānīyaṃ sītaṃ, ābhataṃ girigabbharā;",
  "atk-s0506a:2795_0": "Rājaputta tato pitvā, santhatasmiṃ upāvisā”ti. – āha;",
  "atk-s0506a:2796_0": "984.",
  "atk-s0506a:2796_1": "Tattha adurāgatanti durāgamanavajjitaṃ,",
  "atk-s0506a:2796_2": "mahāpuñña,",
  "atk-s0506a:2796_3": "te idhāgamanaṃ svāgataṃ,",
  "atk-s0506a:2796_4": "na te appakampi durāgamanaṃ atthi tuyhañca mayhañca pītisomanassajananatoti adhippāyo.",
  "atk-s0506a:2796_5": "“Adhunāgata”ntipi pāṭho,",
  "atk-s0506a:2796_6": "idāni āgamananti attho.",
  "atk-s0506a:2797_0": "985. Santhatasmiṃ upāvisāti anantarahitāya bhūmiyā anisīditvā amukasmiṃ tiṇasanthārake nisīdāti.",
  "atk-s0506a:2798_0": "Tato rājakumāro therassa paṭisanthāraṃ sampaṭicchanto āha –",
  "atk-s0506a:2799_0": "986.",
  "atk-s0506a:2800_0": "“Kalyāṇī vata te vācā, savanīyā mahāmuni;",
  "atk-s0506a:2801_0": "Nelā atthavatī vaggu, mantvā atthañca bhāsasi.",
  "atk-s0506a:2802_0": "987.",
  "atk-s0506a:2803_0": "“Kā te rati vane viharato, isinisabha vadehi puṭṭho;",
  "atk-s0506a:2804_0": "Tava vacanapathaṃ nisāmayitvā, atthadhammapadaṃ samācaremase”ti.",
  "atk-s0506a:2805_0": "986.",
  "atk-s0506a:2805_1": "Tattha kalyāṇīti sundarā sobhanā.",
  "atk-s0506a:2805_2": "Savanīyāti sotuṃ yuttā.",
  "atk-s0506a:2805_3": "Nelāti niddosā.",
  "atk-s0506a:2805_4": "Atthavatīti atthayuttā diṭṭhadhammikādinā hitena upetā.",
  "atk-s0506a:2805_5": "Vaggūti madhurā.",
  "atk-s0506a:2805_6": "Mantvāti jānitvā paññāya paricchinditvā.",
  "atk-s0506a:2805_7": "Atthanti atthato anapetaṃ ekantahitāvahaṃ.",
  "atk-s0506a:2806_0": "987.",
  "atk-s0506a:2806_1": "Isinisabhāti isīsu nisabha ājānīyasadisa.",
  "atk-s0506a:2806_2": "Vacanapathanti vacanaṃ.",
  "atk-s0506a:2806_3": "Vacanameva hi atthādhigamassa upāyabhāvato “vacanapatha”nti vuttaṃ.",
  "atk-s0506a:2806_4": "Atthadhammapadaṃ samācaremaseti idha ceva samparāye ca atthāvahaṃ sīlādidhammakoṭṭhāsaṃ paṭipajjāmase.",
  "atk-s0506a:2807_0": "Idāni thero attano sammāpaṭipattiṃ tassa anucchavikaṃ vadanto –",
  "atk-s0506a:2808_0": "988.",
  "atk-s0506a:2809_0": "“Ahiṃsā sabbapāṇīnaṃ, kumāramhāka ruccati;",
  "atk-s0506a:2810_0": "Theyyā ca aticārā ca, majjapānā ca ārati.",
  "atk-s0506a:2811_0": "989.",
  "atk-s0506a:2812_0": "“Ārati samacariyā ca, bāhusaccaṃ kataññutā;",
  "atk-s0506a:2813_0": "Diṭṭheva dhamme pāsaṃsā, dhammā ete pasaṃsiyā”ti. – āha;",
  "atk-s0506a:2814_0": "989.",
  "atk-s0506a:2814_1": "Tattha ārati samacariyā cāti yathāvuttā ca pāpadhammato ārati,",
  "atk-s0506a:2814_2": "paṭivirati kāyasamatādisamacariyā ca.",
  "atk-s0506a:2814_3": "Bāhusaccanti pariyattibāhusaccaṃ.",
  "atk-s0506a:2814_4": "Kataññutāti parehi attano katassa upakārassa jānanā.",
  "atk-s0506a:2814_5": "Pāsaṃsāti atthakāmehi kulaputtehi pakārato āsaṃsitabbā.",
  "atk-s0506a:2814_6": "Dhammā eteti ete yathāvuttā ahiṃsādidhammā.",
  "atk-s0506a:2814_7": "Pasaṃsiyāti viññūhi pasaṃsitabbā.",
  "atk-s0506a:2815_0": "Evaṃ thero tassa anucchavikaṃ sammāpaṭipattiṃ vatvā anāgataṃsañāṇena āyusaṅkhāre olokento “pañcamāsamattamevā”ti",
  "atk-s0506a:2815_1": "disvā taṃ saṃvejetvā daḷhaṃ tattha sammāpaṭipattiyaṃ patiṭṭhāpetuṃ imaṃ gāthamāha –",
  "atk-s0506a:2816_0": "990.",
  "atk-s0506a:2817_0": "“Santike maraṇaṃ tuyhaṃ, oraṃ māsehi pañcahi;",
  "atk-s0506a:2818_0": "Rājaputta vijānāhi, attānaṃ parimocayā”ti.",
  "atk-s0506a:2819_0": "Tattha attānaṃ parimocayāti attānaṃ apāyadukkhato mocehi.",
  "atk-s0506a:2820_0": "Tato kumāro attano muttiyā upāyaṃ pucchanto āha –",
  "atk-s0506a:2821_0": "991.",
  "atk-s0506a:2822_0": "“Katamaṃ svāhaṃ janapadaṃ gantvā, kiṃ kammaṃ kiñca porisaṃ;",
  "atk-s0506a:2823_0": "Kāya vā pana vijjāya, bhaveyyaṃ ajarāmaro”ti.",
  "atk-s0506a:2824_0": "Tattha katamaṃ svāhanti katamaṃ su ahaṃ,",
  "atk-s0506a:2824_1": "katamaṃ nūti attho.",
  "atk-s0506a:2824_2": "Kiṃ kammaṃ kiñca porisanti katvāti vacanaseso.",
  "atk-s0506a:2824_3": "Porisanti purisakiccaṃ.",
  "atk-s0506a:2825_0": "Tato thero tassa dhammaṃ desetuṃ imā gāthāyo avoca –",
  "atk-s0506a:2826_0": "992.",
  "atk-s0506a:2827_0": "“Na vijjate so padeso, kammaṃ vijjā ca porisaṃ;",
  "atk-s0506a:2828_0": "Yattha gantvā bhave macco, rājaputtājarāmaro.",
  "atk-s0506a:2829_0": "993.",
  "atk-s0506a:2830_0": "“Mahaddhanā mahābhogā, raṭṭhavantopi khattiyā;",
  "atk-s0506a:2831_0": "Pahūtadhanadhaññāse, tepi no ajarāmarā.",
  "atk-s0506a:2832_0": "994.",
  "atk-s0506a:2833_0": "“Yadi te sutā andhakaveṇḍuputtā, sūrā vīrā vikkantappahārino;",
  "atk-s0506a:2834_0": "Tepi āyukkhayaṃ pattā, viddhastā sassatīsamā.",
  "atk-s0506a:2835_0": "995.",
  "atk-s0506a:2836_0": "“Khattiyā brāhmaṇā vessā, suddā caṇḍālapukkusā;",
  "atk-s0506a:2837_0": "Ete caññe ca jātiyā, tepi no ajarāmarā.",
  "atk-s0506a:2838_0": "996.",
  "atk-s0506a:2839_0": "“Ye mantaṃ parivattenti, chaḷaṅgaṃ brahmacintitaṃ;",
  "atk-s0506a:2840_0": "Ete caññe ca vijjāya, tepi no ajarāmarā.",
  "atk-s0506a:2841_0": "997.",
  "atk-s0506a:2842_0": "“Isayo cāpi ye santā, saññatattā tapassino;",
  "atk-s0506a:2843_0": "Sarīraṃ tepi kālena, vijahanti tapassino.",
  "atk-s0506a:2844_0": "998.",
  "atk-s0506a:2845_0": "“Bhāvitattāpi arahanto, katakiccā anāsavā;",
  "atk-s0506a:2846_0": "Nikkhipanti imaṃ dehaṃ, puññapāpaparikkhayā”ti.",
  "atk-s0506a:2847_0": "992.",
  "atk-s0506a:2847_1": "Tattha yattha gantvāti yaṃ padesaṃ gantvā kammaṃ vijjaṃ porisañca kāyapayogena itarapayogena ca upagantvā pāpuṇitvā bhaveyya ajarāmaroti attho.",
  "atk-s0506a:2848_0": "993.",
  "atk-s0506a:2848_1": "Heṭṭhimakoṭiyā koṭisatādiparimāṇaṃ saṃharitvā ṭhapitaṃ mahantaṃ dhanaṃ etesanti mahaddhanā.",
  "atk-s0506a:2848_2": "Kumbhattayādikahāpaṇaparibbayo mahanto bhogo etesanti mahābhogā.",
  "atk-s0506a:2848_3": "Raṭṭhavantoti raṭṭhasāmikā,",
  "atk-s0506a:2848_4": "anekayojanaparimāṇaṃ raṭṭhaṃ pasāsantāti adhippāyo.",
  "atk-s0506a:2848_5": "Khattiyāti khattiyajātikā.",
  "atk-s0506a:2848_6": "Pahūtadhanadhaññāseti mahādhanadhaññasannicayā,",
  "atk-s0506a:2848_7": "attano parisāya ca sattaṭṭhasaṃvaccharapahonakadhanadhaññasannicayā.",
  "atk-s0506a:2848_8": "Tepi no ajarāmarāti jarāmaraṇadhammā eva,",
  "atk-s0506a:2848_9": "mahaddhanatādīnipi tesaṃ upari nipatantaṃ jarāmaraṇaṃ nivattetuṃ na sakkontīti attho.",
  "atk-s0506a:2849_0": "994.",
  "atk-s0506a:2849_1": "Andhakaveṇḍuputtāti andhakaveṇḍussa puttāti paññātā.",
  "atk-s0506a:2849_2": "Sūrāti sattimanto.",
  "atk-s0506a:2849_3": "Vīrāti vīriyavanto.",
  "atk-s0506a:2849_4": "Vikkantappahārinoti sūravīrabhāveneva paṭisattubalaṃ vikkamma pasayha paharaṇasīlā.",
  "atk-s0506a:2849_5": "Viddhastāti vinaṭṭhā.",
  "atk-s0506a:2849_6": "Sassatīsamāti kulaparamparāya sassatīhi candasūriyādīhi samānā,",
  "atk-s0506a:2849_7": "tepi acirakālapavattakulanvayāti attho.",
  "atk-s0506a:2850_0": "995.",
  "atk-s0506a:2850_1": "Jātiyāti attano jātiyā,",
  "atk-s0506a:2850_2": "visiṭṭhatarā pana jātipi nesaṃ jarāmaraṇaṃ nivattetuṃ na sakkotīti attho.",
  "atk-s0506a:2851_0": "996.",
  "atk-s0506a:2851_1": "Mantanti vedaṃ.",
  "atk-s0506a:2851_2": "Chaḷaṅganti kappabyākaraṇaniruttisikkhāchandovicitijotisatthasaṅkhātehi chahi aṅgehi chaḷaṅgaṃ.",
  "atk-s0506a:2851_3": "Brahmacintitanti brahmehi aṭṭhakādīhi cintitaṃ paññācakkhunā diṭṭhaṃ.",
  "atk-s0506a:2852_0": "997. Santāti upasantakāyavacīkammantā. Saññatattāti saññatacittā. Tapassinoti tapanissitā.",
  "atk-s0506a:2853_0": "Idāni kumāro attanā kattabbaṃ vadanto –",
  "atk-s0506a:2854_0": "999.",
  "atk-s0506a:2855_0": "“Subhāsitā atthavatī, gāthāyo te mahāmuni;",
  "atk-s0506a:2856_0": "Nijjhattomhi subhaṭṭhena, tvañca me saraṇaṃ bhavā”ti. –",
  "atk-s0506a:2857_0": "Āha.",
  "atk-s0506a:2857_1": "Tattha nijjhattomhīti nijjhāpito dhammojasaññāya saññattigato amhi.",
  "atk-s0506a:2857_2": "Subhaṭṭhenāti suṭṭhu bhāsitena.",
  "atk-s0506a:2858_0": "Tato thero taṃ anusāsanto imaṃ gāthaṃ abhāsi –",
  "atk-s0506a:2859_0": "1000.",
  "atk-s0506a:2860_0": "“Mā maṃ tvaṃ saraṇaṃ gaccha, tameva saraṇaṃ vaja;",
  "atk-s0506a:2861_0": "Sakyaputtaṃ mahāvīraṃ, yamahaṃ saraṇaṃ gato”ti.",
  "atk-s0506a:2862_0": "Tato rājakumāro āha –",
  "atk-s0506a:2863_0": "1001.",
  "atk-s0506a:2864_0": "“Katarasmiṃ so janapade, satthā tumhāka mārisa;",
  "atk-s0506a:2865_0": "Ahampi daṭṭhuṃ gacchissaṃ, jinaṃ appaṭipuggala”nti.",
  "atk-s0506a:2866_0": "Puna thero āha –",
  "atk-s0506a:2867_0": "1002.",
  "atk-s0506a:2868_0": "“Puratthimasmiṃ janapade, okkākakulasambhavo;",
  "atk-s0506a:2869_0": "Tatthāsi purisājañño, so ca kho parinibbuto”ti.",
  "atk-s0506a:2870_0": "Tattha therena nisinnapadesato majjhimadesassa pācīnadisābhāgattā vuttaṃ “puratthimasmiṃ janapade”ti.",
  "atk-s0506a:2871_0": "Evaṃ so rājaputto therassa dhammadesanaṃ sutvā pasannamānaso saraṇesu ca sīlesu ca patiṭṭhahi.",
  "atk-s0506a:2871_1": "Tena vuttaṃ –",
  "atk-s0506a:2872_0": "1003.",
  "atk-s0506a:2873_0": "“Sace hi buddho tiṭṭheyya, satthā tumhāka mārisa;",
  "atk-s0506a:2874_0": "Yojanāni sahassāni, gaccheyyaṃ payirupāsituṃ.",
  "atk-s0506a:2875_0": "1004.",
  "atk-s0506a:2876_0": "“Yato ca kho parinibbuto, satthā tumhāka mārisa;",
  "atk-s0506a:2877_0": "Nibbutampi mahāvīraṃ, gacchāmi saraṇaṃ ahaṃ.",
  "atk-s0506a:2878_0": "1005.",
  "atk-s0506a:2879_0": "“Upemi saraṇaṃ buddhaṃ, dhammañcāpi anuttaraṃ;",
  "atk-s0506a:2880_0": "Saṅghañca naradevassa, gacchāmi saraṇaṃ ahaṃ.",
  "atk-s0506a:2881_0": "1006.",
  "atk-s0506a:2882_0": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0506a:2883_0": "Amajjapo no ca musā bhaṇāmi, sakena dārena ca homi tuṭṭho”ti.",
  "atk-s0506a:2884_0": "Evaṃ pana taṃ saraṇesu ca sīlesu ca patiṭṭhitaṃ thero evamāha “rājakumāra,",
  "atk-s0506a:2884_1": "tuyhaṃ idha araññavāsena attho natthi,",
  "atk-s0506a:2884_2": "na ciraṃ tava jīvitaṃ,",
  "atk-s0506a:2884_3": "pañcamāsabbhantare eva kālaṃ karissasi,",
  "atk-s0506a:2884_4": "tasmā tava pitu santikameva gantvā dānādīni puññāni katvā saggaparāyaṇo bhaveyyāsī”ti vatvā attano santike dhātuyo datvā vissajjesi.",
  "atk-s0506a:2884_5": "So gacchanto “ahaṃ, bhante,",
  "atk-s0506a:2884_6": "tumhākaṃ vacanena ito gamissāmi,",
  "atk-s0506a:2884_7": "tumhehipi mayhaṃ anukampāya tattha āgantabba”nti vatvā therassa adhivāsanaṃ viditvā vanditvā padakkhiṇaṃ",
  "atk-s0506a:2884_8": "katvā pitu nagaraṃ gantvā uyyānaṃ pavisitvā attano āgatabhāvaṃ rañño nivedesi.",
  "atk-s0506a:2885_0": "Taṃ sutvā rājā saparivāro uyyānaṃ gantvā kumāraṃ āliṅgitvā antepuraṃ netvā abhisiñcitukāmo ahosi.",
  "atk-s0506a:2885_1": "Kumāro “deva,",
  "atk-s0506a:2885_2": "mayhaṃ appakaṃ āyu,",
  "atk-s0506a:2885_3": "ito catunnaṃ māsānaṃ accayena maraṇaṃ bhavissati,",
  "atk-s0506a:2885_4": "kiṃ me rajjena,",
  "atk-s0506a:2885_5": "tumhe nissāya puññameva karissāmī”ti vatvā therassa guṇaṃ ratanattayassa ca ānubhāvaṃ pavedesi.",
  "atk-s0506a:2885_6": "Taṃ sutvā rājā saṃvegappatto ratanattaye ca there ca pasannamānaso mahantaṃ vihāraṃ kāretvā mahākaccāyanattherassa santike dūtaṃ pāhesi.",
  "atk-s0506a:2885_7": "Theropi rājānaṃ mahājanañca anuggaṇhanto āgacchi.",
  "atk-s0506a:2885_8": "Rājā ca saparivāro dūratova paccuggamanaṃ katvā theraṃ vihāraṃ pavesetvā catūhi paccayehi sakkaccaṃ upaṭṭhahanto saraṇesu ca sīlesu ca patiṭṭhahi.",
  "atk-s0506a:2885_9": "Kumāro ca sīlāni samādiyitvā theraṃ bhikkhū ceva sakkaccaṃ upaṭṭhahanto dānāni dadanto dhammaṃ suṇanto",
  "atk-s0506a:2885_10": "catunnaṃ māsānaṃ accayena kālaṃ katvā tāvatiṃsabhavane nibbatti.",
  "atk-s0506a:2885_11": "Tassa puññānubhāvena sattaratanapaṭimaṇḍito sattayojanappamāṇo ratho uppajji,",
  "atk-s0506a:2885_12": "anekāni cassa accharāsahassāni parivāro ahosi.",
  "atk-s0506a:2886_0": "Rājā kumārassa sarīrasakkāraṃ katvā bhikkhusaṅghassa ca mahādānaṃ pavattetvā cetiyassa pūjaṃ akāsi,",
  "atk-s0506a:2886_1": "tattha mahājano sannipati,",
  "atk-s0506a:2886_2": "theropi saparivāro taṃ padesaṃ upagañchi.",
  "atk-s0506a:2886_3": "Atha devaputto attanā katakusalakammaṃ oloketvā kataññutāya “gantvā theraṃ vandissāmi,",
  "atk-s0506a:2886_4": "sāsanaguṇe ca pākaṭe karissāmī”ti cintetvā dibbarathaṃ āruyha mahatā parivārena dissamānarūpo āgantvā",
  "atk-s0506a:2886_5": "rathā oruyha therassa pāde vanditvā pitarā saddhiṃ paṭisanthāraṃ katvā theraṃ payirupāsamāno añjaliṃ",
  "atk-s0506a:2886_6": "paggayha aṭṭhāsi.",
  "atk-s0506a:2886_7": "Taṃ thero imāhi gāthāhi pucchi –",
  "atk-s0506a:2887_0": "1007.",
  "atk-s0506a:2888_0": "“Sahassaraṃsīva yathāmahappabho, disaṃ yathā bhāti nabhe anukkamaṃ;",
  "atk-s0506a:2889_0": "Tathāpakāro tavāyaṃ mahāratho, samantato yojanasattamāyato.",
  "atk-s0506a:2890_0": "1008.",
  "atk-s0506a:2891_0": "“Suvaṇṇapaṭṭehi samantamotthaṭo, urassa muttāhi maṇīhi cittito;",
  "atk-s0506a:2892_0": "Lekhā suvaṇṇassa ca rūpiyassa ca, sobhenti veḷuriyamayā sunimmitā.",
  "atk-s0506a:2893_0": "1009.",
  "atk-s0506a:2894_0": "“Sīsañcidaṃ veḷuriyassa nimmitaṃ, yugañcidaṃ lohitakāya cittitaṃ;",
  "atk-s0506a:2895_0": "Yuttā suvaṇṇassa ca rūpiyassa ca, sobhanti assā ca ime manojavā.",
  "atk-s0506a:2896_0": "1010.",
  "atk-s0506a:2897_0": "“So tiṭṭhasi hemarathe adhiṭṭhito, devānamindova sahassavāhano;",
  "atk-s0506a:2898_0": "Pucchāmi tāhaṃ yasavanta kovidaṃ, kathaṃ tayā laddho ayaṃ uḷāro”ti.",
  "atk-s0506a:2899_0": "1007.",
  "atk-s0506a:2899_1": "Tattha sahassaraṃsīti sūriyo.",
  "atk-s0506a:2899_2": "So hi anekasahassaraṃsimantatāya “sahassaraṃsī”ti vuccati.",
  "atk-s0506a:2899_3": "Yathāmahappabhoti attano mahattassa anurūpappabho.",
  "atk-s0506a:2899_4": "Yathā hi mahattena sūriyamaṇḍalena sadisaṃ jotimaṇḍalaṃ natthi,",
  "atk-s0506a:2899_5": "evaṃ pabhāyapi.",
  "atk-s0506a:2899_6": "Tathā hi taṃ ekasmiṃ khaṇe tīsu mahādīpesu ālokaṃ pharantaṃ tiṭṭhati.",
  "atk-s0506a:2899_7": "Disaṃ yathā bhāti nabhe anukkamanti nabhe ākāse yatheva disaṃ anukkamanto gacchanto yathā yena pakārena bhāti dibbati jotati.",
  "atk-s0506a:2899_8": "Tathāpakāroti tādisākāro.",
  "atk-s0506a:2899_9": "Tavāyanti tava ayaṃ.",
  "atk-s0506a:2900_0": "1008.",
  "atk-s0506a:2900_1": "Suvaṇṇapaṭṭehīti suvaṇṇamayehi paṭṭehi.",
  "atk-s0506a:2900_2": "Samantamotthaṭo samantato chādito.",
  "atk-s0506a:2900_3": "Urassāti uro assa,",
  "atk-s0506a:2900_4": "rathassa uroti ca īsāmūlaṃ vadati.",
  "atk-s0506a:2900_5": "Lekhāti veḷuriyamayā mālākammalatākammādilekhā.",
  "atk-s0506a:2900_6": "Tāsaṃ suvaṇṇapaṭṭesu ca rajatapaṭṭesu ca dissamānattā vuttaṃ “suvaṇṇassa ca rūpiyassa cā”ti.",
  "atk-s0506a:2900_7": "Sobhentīti rathaṃ sobhayanti.",
  "atk-s0506a:2901_0": "1009.",
  "atk-s0506a:2901_1": "Sīsanti rathakubbarasīsaṃ.",
  "atk-s0506a:2901_2": "Veḷuriyassa nimmitanti veḷuriyena nimmitaṃ,",
  "atk-s0506a:2901_3": "veḷuriyamaṇimayanti attho.",
  "atk-s0506a:2901_4": "Lohitakāyāti lohitakamaṇinā,",
  "atk-s0506a:2901_5": "yena kenaci rattamaṇinā vā.",
  "atk-s0506a:2901_6": "Yuttāti yojitā,",
  "atk-s0506a:2901_7": "atha vā yottā suvaṇṇassa ca rūpiyassa cāti suvaṇṇamayā ca rūpiyamayā ca yottā,",
  "atk-s0506a:2901_8": "saṅkhalikāti attho.",
  "atk-s0506a:2902_0": "1010.",
  "atk-s0506a:2902_1": "Adhiṭṭhitoti attano deviddhiyā sakalamidaṃ ṭhānaṃ abhibhavitvā ṭhito.",
  "atk-s0506a:2902_2": "Sahassavāhanoti sahassayuttavāhano,",
  "atk-s0506a:2902_3": "sahassaājānīyayuttaratho devānamindo yathāti adhippāyo.",
  "atk-s0506a:2902_4": "Yasavantāti ālapanaṃ,",
  "atk-s0506a:2902_5": "yasassīti attho.",
  "atk-s0506a:2902_6": "Kovidanti kusalañāṇavantaṃ,",
  "atk-s0506a:2902_7": "rathārohane vā chekaṃ.",
  "atk-s0506a:2902_8": "Ayaṃ uḷāroti ayaṃ uḷāro mahanto yasoti adhippāyo.",
  "atk-s0506a:2903_0": "Evaṃ therena puṭṭho devaputto imāhi gāthāhi byākāsi –",
  "atk-s0506a:2904_0": "1011.",
  "atk-s0506a:2905_0": "“Sujāto nāmahaṃ bhante, rājaputto pure ahuṃ;",
  "atk-s0506a:2906_0": "Tvañca maṃ anukampāya, saññamasmiṃ nivesayi.",
  "atk-s0506a:2907_0": "1012.",
  "atk-s0506a:2908_0": "“Khīṇāyukañca maṃ ñatvā, sarīraṃ pādāsi satthuno;",
  "atk-s0506a:2909_0": "Imaṃ sujāta pūjehi, taṃ te atthāya hehiti.",
  "atk-s0506a:2910_0": "1013.",
  "atk-s0506a:2911_0": "“Tāhaṃ gandhehi mālehi, pūjayitvā samuyyuto;",
  "atk-s0506a:2912_0": "Pahāya mānusaṃ dehaṃ, upapannomhi nandanaṃ.",
  "atk-s0506a:2913_0": "1014.",
  "atk-s0506a:2914_0": "“Nandane ca vane ramme, nānādijagaṇāyute;",
  "atk-s0506a:2915_0": "Ramāmi naccagītehi, accharāhi purakkhato”ti.",
  "atk-s0506a:2916_0": "1012- 3.",
  "atk-s0506a:2916_1": "Tattha sarīrantī sarīradhātuṃ.",
  "atk-s0506a:2916_2": "Hehitīti bhavissati.",
  "atk-s0506a:2916_3": "Samuyyutoti sammā uyyutto,",
  "atk-s0506a:2916_4": "yuttappayuttoti attho.",
  "atk-s0506a:2917_0": "Evaṃ devaputto therena pucchitamatthaṃ kathetvā theraṃ vanditvā padakkhiṇaṃ katvā pitaraṃ āpucchitvā rathaṃ āruyha devalokameva gato.",
  "atk-s0506a:2917_1": "Theropi tamatthaṃ aṭṭhuppattiṃ katvā sampattaparisāya vitthārena dhammakathaṃ kathesi.",
  "atk-s0506a:2917_2": "Sā dhammakathā mahājanassa sātthikā ahosi.",
  "atk-s0506a:2917_3": "Atha thero taṃ sabbaṃ attanā ca tena ca kathitaniyāmeneva saṅgītikāle dhammasaṅgāhakānaṃ ārocesi,",
  "atk-s0506a:2917_4": "te ca taṃ tathā saṅgahaṃ āropesunti.",
  "atk-s0506a:2918_0": "Cūḷarathavimānavaṇṇanā niṭṭhitā.",
  "atk-s0506a:2919_0": "14. Mahārathavimānavaṇṇanā",
  "atk-s0506a:2920_0": "Sahassayuttaṃ hayavāhanaṃ subhanti mahārathavimānaṃ.",
  "atk-s0506a:2920_1": "Tassa kā uppatti?",
  "atk-s0506a:2920_2": "Bhagavā sāvatthiyaṃ viharati jetavane.",
  "atk-s0506a:2920_3": "Tena ca samayena āyasmā mahāmoggallāno heṭṭhā vuttanayena devacārikaṃ caranto tāvatiṃsabhavane gopālassa",
  "atk-s0506a:2920_4": "nāma devaputtassa attano vimānato nikkhamitvā sahassayuttaṃ mahantaṃ dibbarathaṃ abhiruyha mahantena",
  "atk-s0506a:2920_5": "parivārena mahatiyā deviddhiyā uyyānakīḷanatthaṃ gacchantassa avidūre pāturahosi.",
  "atk-s0506a:2920_6": "Taṃ disvā devaputto sañjātagāravabahumāno sahasā rathato oruyha upasaṅkamitvā pañcapatiṭṭhitena vanditvā añjaliṃ sirasi paggayha aṭṭhāsi.",
  "atk-s0506a:2921_0": "Tassidaṃ pubbakammaṃ –",
  "atk-s0506a:2921_1": "so kira vipassiṃ bhagavantaṃ suvaṇṇamālāya pūjetvā “imassa puññassa ānubhāvena mayhaṃ bhave bhave sovaṇṇamayā",
  "atk-s0506a:2921_2": "uracchadamālā nibbattatū”ti katapaṇidhānāya anekakappesu sugatīsuyeva saṃsarantiyā kassapassa bhagavato",
  "atk-s0506a:2921_3": "kāle kikissa kāsirañño aggamahesiyā kucchimhi nibbattāya yathāpaṇidhānaṃ suvaṇṇamālālābhena “uracchadamālā”ti",
  "atk-s0506a:2921_4": "laddhanāmāya devakaññāsadisāya rājadhītāya ācariyo gopālo nāma brāhmaṇo hutvā sasāvakasaṅghassa kassapassa",
  "atk-s0506a:2921_5": "bhagavato asadisadānādīni mahādānāni pavattetvā indriyānaṃ aparipakkabhāvena attānaṃ rājadhītarañca uddissa",
  "atk-s0506a:2921_6": "satthārā desitaṃ dhammaṃ sutvāpi visesaṃ nibbattetuṃ asakkonto puthujjanakālakiriyameva katvā yathūpacitapuññānubhāvena",
  "atk-s0506a:2921_7": "tāvatiṃsesu yojanasatike kanakavimāne nibbatti,",
  "atk-s0506a:2921_8": "anekakoṭiaccharāparivāro ahosi,",
  "atk-s0506a:2921_9": "sattaratanamayo cassa sahassayutto suvibhattabhittivicitto siniddhamadhuranigghoso attano pabhāsamudayena",
  "atk-s0506a:2921_10": "avahasanto viya divaṅkaramaṇḍalaṃ dibbo ājaññaratho nibbatti.",
  "atk-s0506a:2922_0": "So tattha yāvatāyukaṃ dibbasampattiṃ anubhavitvā aparāparaṃ devesuyeva saṃsaranto imasmiṃ buddhuppāde",
  "atk-s0506a:2922_1": "tasseva kammassa vipākāvasesena yathāvuttasampattivibhavo gopālo eva nāma devaputto hutvā tāvatiṃsesuyeva nibbatti.",
  "atk-s0506a:2922_2": "Taṃ sandhāya vuttaṃ “tena ca samayena āyasmā mahāmoggallāno…pe…",
  "atk-s0506a:2922_3": "añjaliṃ sirasi paggayha aṭṭhāsī”ti.",
  "atk-s0506a:2923_0": "Evaṃ pana upasaṅkamitvā ṭhitaṃ taṃ devaputtaṃ āyasmā mahāmoggallāno imāhi gāthāhi pucchi –",
  "atk-s0506a:2924_0": "1015.",
  "atk-s0506a:2925_0": "“Sahassayuttaṃ hayavāhanaṃ subhaṃ, āruyhimaṃ sandanaṃ nekacittaṃ;",
  "atk-s0506a:2926_0": "Uyyānabhūmiṃ abhito anukkamaṃ, purindado bhūtapatīva vāsavo.",
  "atk-s0506a:2927_0": "1016.",
  "atk-s0506a:2928_0": "“Sovaṇṇamayā te rathakubbarā ubho, phalehi aṃsehi atīva saṅgatā;",
  "atk-s0506a:2929_0": "Sujātagumbā naravīraniṭṭhitā, virocati pannaraseva cando.",
  "atk-s0506a:2930_0": "1017.",
  "atk-s0506a:2931_0": "“Suvaṇṇajālāvatato ratho ayaṃ, bahūhi nānāratanehi cittito;",
  "atk-s0506a:2932_0": "Sunandighoso ca subhassaro ca, virocatī cāmarahatthabāhubhi.",
  "atk-s0506a:2933_0": "1018.",
  "atk-s0506a:2934_0": "“Imā ca nābhyo manasābhinimmitā, rathassa pādantaramajjhabhūsitā;",
  "atk-s0506a:2935_0": "Imā ca nābhyo satarājicittitā, sateratā vijjurivappabhāsare.",
  "atk-s0506a:2936_0": "1019.",
  "atk-s0506a:2937_0": "“Anekacittāvatato ratho ayaṃ, puthū ca nemī ca sahassaraṃsiko;",
  "atk-s0506a:2938_0": "Tesaṃ saro suyyati vaggurūpo, pañcaṅgikaṃ tūriyamivappavāditaṃ.",
  "atk-s0506a:2939_0": "1020.",
  "atk-s0506a:2940_0": "“Sirasmiṃ cittaṃ maṇicandakappitaṃ, sadā visuddhaṃ ruciraṃ pabhassaraṃ;",
  "atk-s0506a:2941_0": "Suvaṇṇarājīhi atīva saṅgataṃ, veḷuriyarājīva atīva sobhati.",
  "atk-s0506a:2942_0": "1021.",
  "atk-s0506a:2943_0": "“Ime ca vāḷī maṇicandakappitā, ārohakambū sujavā brahūpamā;",
  "atk-s0506a:2944_0": "Brahā mahantā balino mahājavā, mano tavaññāya tatheva siṃsare.",
  "atk-s0506a:2945_0": "1022.",
  "atk-s0506a:2946_0": "“Ime ca sabbe sahitā catukkamā, mano tavaññāya tatheva siṃsare;",
  "atk-s0506a:2947_0": "Samaṃ vahantī mudukā anuddhatā, āmodamānā turagānamuttamā.",
  "atk-s0506a:2948_0": "1023.",
  "atk-s0506a:2949_0": "“Dhunanti vagganti patanti cambare, abbhuddhunantā sukate piḷandhane;",
  "atk-s0506a:2950_0": "Tesaṃ saro suyyati vaggurūpo, pañcaṅgikaṃ tūriyamivappavāditaṃ.",
  "atk-s0506a:2951_0": "1024.",
  "atk-s0506a:2952_0": "“Rathassa ghoso apiḷandhanāna ca, khurassa nādo abhihiṃsanāya ca;",
  "atk-s0506a:2953_0": "Ghoso suvaggū samitassa suyyati, gandhabbatūriyāni vicitrasaṃvane.",
  "atk-s0506a:2954_0": "1025.",
  "atk-s0506a:2955_0": "“Rathe ṭhitātā migamandalocanā, āḷārapamhā hasitā piyaṃvadā;",
  "atk-s0506a:2956_0": "Veḷuriyajālāvatatā tanucchavā, sadeva gandhabbasūraggapūjitā.",
  "atk-s0506a:2957_0": "1026.",
  "atk-s0506a:2958_0": "“Tā rattarattambarapītavāsasā, visālanettā abhirattalocanā;",
  "atk-s0506a:2959_0": "Kule sujātā sutanū sucimhitā, rathe ṭhitā pañjalikā upaṭṭhitā.",
  "atk-s0506a:2960_0": "1027.",
  "atk-s0506a:2961_0": "“Tā kambukeyūradharā suvāsasā, sumajjhimā ūruthanūpapannā;",
  "atk-s0506a:2962_0": "Vaṭṭaṅguliyo sumukhā sudassanā, rathe ṭhitā pañjalikā upaṭṭhitā.",
  "atk-s0506a:2963_0": "1028.",
  "atk-s0506a:2964_0": "“Aññā suveṇī susu missakesiyo, samaṃ vibhattāhi pabhassarāhi ca;",
  "atk-s0506a:2965_0": "Anubbatā tā tava mānase ratā, rathe ṭhitā pañjalikā upaṭṭhitā.",
  "atk-s0506a:2966_0": "1029.",
  "atk-s0506a:2967_0": "“Āveḷiniyo padumuppalacchadā, alaṅkatā candanasāravāsitā;",
  "atk-s0506a:2968_0": "Anubbatā tā tava mānase ratā, rathe ṭhitā pañjalikā upaṭṭhitā.",
  "atk-s0506a:2969_0": "1030.",
  "atk-s0506a:2970_0": "“Tā māliniyo padumuppalacchadā, alaṅkatā candanasāravāsitā;",
  "atk-s0506a:2971_0": "Anubbatā tā tava mānase ratā, rathe ṭhitā pañjalikā upaṭṭhitā.",
  "atk-s0506a:2972_0": "1031.",
  "atk-s0506a:2973_0": "“Kaṇṭhesu te yāni piḷandhanāni, hatthesu pādesu tatheva sīse;",
  "atk-s0506a:2974_0": "Obhāsayantī dasa sabbaso disā, abbhuddayaṃ sāradikova bhāṇumā.",
  "atk-s0506a:2975_0": "1032.",
  "atk-s0506a:2976_0": "“Vātassa vegena ca sampakampitā, bhujesu mālā apiḷandhanāni ca;",
  "atk-s0506a:2977_0": "Muñcanti ghosaṃ ruciraṃ suciṃ subhaṃ, sabbehi viññūhi sutabbarūpaṃ.",
  "atk-s0506a:2978_0": "1033.",
  "atk-s0506a:2979_0": "“Uyyānabhūmyā ca duvaddhato ṭhitā, rathā ca nāgā tūriyāni ca saro;",
  "atk-s0506a:2980_0": "Tameva devinda pamodayanti, vīṇā yathā pokkharapattabāhubhi.",
  "atk-s0506a:2981_0": "1034.",
  "atk-s0506a:2982_0": "“Imāsu vīṇāsu bahūsu vaggūsu, manuññarūpāsu hadayeritaṃ pītiṃ;",
  "atk-s0506a:2983_0": "Pavajjamānāsu atīva accharā, bhamanti kaññā padumesu sikkhitā.",
  "atk-s0506a:2984_0": "1035.",
  "atk-s0506a:2985_0": "“Yadā ca gītāni ca vāditāni ca, naccāni cimāni samenti ekato;",
  "atk-s0506a:2986_0": "Athettha naccanti athettha accharā, obhāsayantī ubhato varitthiyo.",
  "atk-s0506a:2987_0": "1036.",
  "atk-s0506a:2988_0": "“So modasi tūriyagaṇappabodhano, mahīyamāno vajirāvudhoriva;",
  "atk-s0506a:2989_0": "Imāsu vīṇāsu bahūsu vaggūsu, manuññarūpāsu hadayeritaṃ pītiṃ.",
  "atk-s0506a:2990_0": "1037.",
  "atk-s0506a:2991_0": "“Kiṃ tvaṃ pure kammamakāsi attanā, manussabhūto purimāya jātiyā;",
  "atk-s0506a:2992_0": "Uposathaṃ kaṃ vā tuvaṃ upāvasi, kaṃ dhammacariyaṃ vatamābhirocayi.",
  "atk-s0506a:2993_0": "1038.",
  "atk-s0506a:2994_0": "“Nayīdamappassa katassa kammuno, pubbe suciṇṇassa uposathassa vā;",
  "atk-s0506a:2995_0": "Iddhānubhāvo vipulo ayaṃ tava, yaṃ devasaṅghaṃ abhirocase bhusaṃ.",
  "atk-s0506a:2996_0": "1039.",
  "atk-s0506a:2997_0": "“Dānassa te idaṃ phalaṃ, atho sīlassa vā pana;",
  "atk-s0506a:2998_0": "Atho añjalikammassa, taṃ me akkhāhi pucchito”ti.",
  "atk-s0506a:2999_0": "1015.",
  "atk-s0506a:2999_1": "Tattha sahassayuttanti sahassena yuttaṃ,",
  "atk-s0506a:2999_2": "sahassaṃ vā yuttaṃ yojitaṃ etasminti sahassayuttaṃ.",
  "atk-s0506a:2999_3": "Kassa panetaṃ sahassanti?",
  "atk-s0506a:2999_4": "“Hayavāhana”nti anantaraṃ vuccamānattā hayānanti ayamattho viññāyateva.",
  "atk-s0506a:2999_5": "Hayā vāhanaṃ etassāti hayavāhanaṃ.",
  "atk-s0506a:2999_6": "Keci pana “sahassayuttahayavāhana”nti anunāsikalopaṃ ekameva samāsapadaṃ katvā vaṇṇenti,",
  "atk-s0506a:2999_7": "etasmiṃ pakkhe hayavāhanaṃ viya vāhananti attho yujjati.",
  "atk-s0506a:2999_8": "Hayavāhanasahassayuttaṃ yuttahayavāhanasahassanti hi attho.",
  "atk-s0506a:2999_9": "Apare pana “sahassayuttanti sahassadibbājaññayutta”nti vadanti.",
  "atk-s0506a:2999_10": "Sandananti rathaṃ.",
  "atk-s0506a:2999_11": "Nekacittanti anekacittaṃ nānāvidhavicittavantaṃ.",
  "atk-s0506a:2999_12": "Uyyānabhūmiṃ abhitoti uyyānabhūmiyā samīpe.",
  "atk-s0506a:2999_13": "“Abhito”ti hi padaṃ apekkhitvā sāmiatthe etaṃ upayogavacanaṃ.",
  "atk-s0506a:2999_14": "Keci pana “uyyānabhūmyā”tipi paṭhanti,",
  "atk-s0506a:2999_15": "te saddanayampi anupadhārentā paṭhanti.",
  "atk-s0506a:2999_16": "Anukkamanti gacchanto purindado bhūtapatīva vāsavo virocasīti sambandho.",
  "atk-s0506a:3000_0": "1016.",
  "atk-s0506a:3000_1": "Sovaṇṇamayāti suvaṇṇamayā.",
  "atk-s0506a:3000_2": "Teti tava.",
  "atk-s0506a:3000_3": "Rathakubbarā ubhoti rathassa ubhosu passesu vedikā.",
  "atk-s0506a:3000_4": "Yo hi rathassa sobhanatthañceva upari ṭhitānaṃ guttatthañca ubhosu passesu vedikākārena parikkhepo karīyati,",
  "atk-s0506a:3000_5": "tassa purimabhāge ubhosu passesu yāva rathīsā,",
  "atk-s0506a:3000_6": "tāva hatthehi gahaṇayoggo rathassa avayavaviseso,",
  "atk-s0506a:3000_7": "idha so eva kubbaroti adhippeto.",
  "atk-s0506a:3000_8": "Tenevāha “ubho”ti.",
  "atk-s0506a:3000_9": "Aññattha pana rathīsā kubbaroti vuccati.",
  "atk-s0506a:3000_10": "Phalehīti rathūpatthambhassa dakkhiṇavāmabhedehi dvīhi phalehi,",
  "atk-s0506a:3000_11": "pariyantāvettha phalāti vuttā.",
  "atk-s0506a:3000_12": "Aṃsehīti kubbaraphale patiṭṭhitehi heṭṭhimaaṃsehi.",
  "atk-s0506a:3000_13": "Atīva saṅgatāti ativiya suṭṭhu saṅgatā suphassitā nibbivarā.",
  "atk-s0506a:3000_14": "Idañca sippiviracite kittimarathe labbhamānavisesaṃ tattha āropetvā vuttaṃ.",
  "atk-s0506a:3000_15": "So pana aporisatāya akittimo sayaṃjāto kenaci aghaṭitoyeva.",
  "atk-s0506a:3000_16": "Sujātagumbāti susaṇṭhitathambhakasamudāyā.",
  "atk-s0506a:3000_17": "Ye hi vedikāya nirantaraṃ ṭhitā susaṇṭhitaghaṭakādiavayavavisesavanto thambhakasamudāyā,",
  "atk-s0506a:3000_18": "tesaṃ vasenevaṃ vuttaṃ “sujātagumbā”ti.",
  "atk-s0506a:3000_19": "Naravīraniṭṭhitāti sippācariyehi niṭṭhāpitasadisā.",
  "atk-s0506a:3000_20": "Sippācariyā hi attano sarīrakhedaṃ acintetvā vīriyabalena sippassa suṭṭhu vicāraṇato naresu vīriyavantoti idha “naravīrā”ti vuttā.",
  "atk-s0506a:3000_21": "Naravīrāti vā devaputtassa ālapanaṃ.",
  "atk-s0506a:3000_22": "Niṭṭhitāti pariyositā paripuṇṇasobhātisayā.",
  "atk-s0506a:3000_23": "“Naravīranimmitā”ti vā pāṭho,",
  "atk-s0506a:3000_24": "naresu dhitisampannehi nimmitasadisāti attho.",
  "atk-s0506a:3000_25": "Evaṃvidhakubbaratāya ayaṃ tava ratho virocati. Kiṃ viya?",
  "atk-s0506a:3000_26": "Pannaraseva cando,",
  "atk-s0506a:3000_27": "sukkapakkhe pannarasiyaṃ paripuṇṇakāle candimā viya.",
  "atk-s0506a:3001_0": "1017.",
  "atk-s0506a:3001_1": "Suvaṇṇajālāvatatoti suvaṇṇajālakehi avatato chādito.",
  "atk-s0506a:3001_2": "“Suvaṇṇajālāvitato”tipi pāṭho,",
  "atk-s0506a:3001_3": "gavacchitoti attho.",
  "atk-s0506a:3001_4": "Bahūhīti anekehi.",
  "atk-s0506a:3001_5": "Nānāratanehīti padumarāgaphussarāgādinānāvidharatanehi.",
  "atk-s0506a:3001_6": "Sunandighosoti suṭṭhu nanditabbaghoso,",
  "atk-s0506a:3001_7": "savanīyamadhuraninnādoti attho.",
  "atk-s0506a:3001_8": "Sunandighosoti vā suṭṭhu katanandighoso,",
  "atk-s0506a:3001_9": "naccanādīnaṃ dassanādīsu pavattitasādhukārasaddādivasena katapamodaninnādoti attho,",
  "atk-s0506a:3001_10": "“kālena kālaṃ āsīvādanavasena suṭṭhu payuttanandighoso”ti ca vadanti.",
  "atk-s0506a:3001_11": "Subhassaroti suṭṭhu ativiya obhāsanasabhāvo,",
  "atk-s0506a:3001_12": "tattha vā pavattamānānaṃ devatānaṃ sobhanena gītavāditassarena subhassaro.",
  "atk-s0506a:3001_13": "Cāmarahatthabāhubhīti cāmarahatthayuttabāhūhi ito cito ca bījayamāna cāmarakalāpehi devatānaṃ bhujehi,",
  "atk-s0506a:3001_14": "tathābhūtāhi devatāhi vā virocati.",
  "atk-s0506a:3002_0": "1018.",
  "atk-s0506a:3002_1": "Nābhyoti rathacakkānaṃ nābhiyo.",
  "atk-s0506a:3002_2": "Manasābhinimmitāti “ime īdisā hontū”ti cittena nimmitasadisā.",
  "atk-s0506a:3002_3": "Rathassa pādantaramajjhabhūsitāti rathassa pādānaṃ rathacakkānaṃ antena neminā nānāratanasamujjalena arānaṃ vemajjhena ca maṇḍitā.",
  "atk-s0506a:3002_4": "Satarājicittitāti anekavaṇṇāhi anekasatāhi rājīhi lekhāhi cittitā vicittabhāvaṃ gatā.",
  "atk-s0506a:3002_5": "Sateratā vijjurivāti sateratasaṅkhātavijjulatā viya pabhāsare vijjotanti.",
  "atk-s0506a:3003_0": "1019.",
  "atk-s0506a:3003_1": "Anekacittāvatatoti anekehi mālākammādicittehi avatato samokiṇṇo.",
  "atk-s0506a:3003_2": "“Anekacittāvitato”tipi paṭhanti,",
  "atk-s0506a:3003_3": "soyeva attho,",
  "atk-s0506a:3003_4": "gāthāsukhatthaṃ pana dīghakaraṇaṃ.",
  "atk-s0506a:3003_5": "Puthū ca nemī cāti puthulanemi ca, eko ca-",
  "atk-s0506a:3003_6": "kāro nipātamattaṃ.",
  "atk-s0506a:3003_7": "Sahassaraṃsikoti anekasahassaraṃsiko.",
  "atk-s0506a:3003_8": "“Sahassaraṃsiyo”tipi pāḷi.",
  "atk-s0506a:3003_9": "Apare pana “natā raṃsiyo”ti ca paṭhanti,",
  "atk-s0506a:3003_10": "tattha natāti ajiyadhanudaṇḍako viya oṇatā nemippadesā.",
  "atk-s0506a:3003_11": "Sahassaraṃsiyoti sūriyamaṇḍalaṃ viya vipphurantakiraṇajālā.",
  "atk-s0506a:3003_12": "Tesanti olambamānakiṅkiṇikajālānaṃ nemippadesānaṃ.",
  "atk-s0506a:3004_0": "1020.",
  "atk-s0506a:3004_1": "Sirasminti sīse,",
  "atk-s0506a:3004_2": "rathassa sīseti attho.",
  "atk-s0506a:3004_3": "Siro vā asmiṃ rathe.",
  "atk-s0506a:3004_4": "Cittanti vicittaṃ.",
  "atk-s0506a:3004_5": "Maṇicandakappitanti maṇimayamaṇḍalānuviddhaṃ candamaṇḍalasadisena maṇinā anuviddhaṃ.",
  "atk-s0506a:3004_6": "Ruciraṃ pabhassaranti iminā tassa candamaṇḍalasadisataṃyeva vibhāveti,",
  "atk-s0506a:3004_7": "sadā visuddhanti iminā panassa candamaṇḍalatopi visesaṃ dasseti.",
  "atk-s0506a:3004_8": "Suvaṇṇarājīhīti antarantarā vaṭṭākārena saṇṭhitāhi suvaṇṇalekhāhi.",
  "atk-s0506a:3004_9": "Saṅgatanti sahitaṃ.",
  "atk-s0506a:3004_10": "Veḷuriyarājīvāti antarantarā suvaṇṇarājīhi khacitamaṇimaṇḍalattā veḷuriyarājīhi viya sobhati.",
  "atk-s0506a:3004_11": "“Veḷuriyarājīhī”ti ca paṭhanti.",
  "atk-s0506a:3005_0": "1021.",
  "atk-s0506a:3005_1": "Vāḷīti vāḷavanto sampannavāḷadhino,",
  "atk-s0506a:3005_2": "asse sandhāya vadati.",
  "atk-s0506a:3005_3": "“Vājī”ti vā pāṭho.",
  "atk-s0506a:3005_4": "Maṇicandakappitāti cāmarolambanaṭṭhānesu maṇimayacandakānuviddhā.",
  "atk-s0506a:3005_5": "Ārohakambūti uccā ceva tadanurūpapariṇāhā ca,",
  "atk-s0506a:3005_6": "ārohapariṇāhasampannāti attho.",
  "atk-s0506a:3005_7": "Sujavāti sundarajavā javavanto mahājavā,",
  "atk-s0506a:3005_8": "sobhanagatikāti attho.",
  "atk-s0506a:3005_9": "Brahūpamāti brahā viya paminitabbā,",
  "atk-s0506a:3005_10": "attano pamāṇato adhikā viya paññāyantāti attho.",
  "atk-s0506a:3005_11": "Brahāti vuḍḍhā pavaḍḍhasabbaṅgapaccaṅgā.",
  "atk-s0506a:3005_12": "Mahantāti mahānubhāvā mahiddhikā.",
  "atk-s0506a:3005_13": "Balinoti sarīrabalena ca ussāhabalena ca balavanto.",
  "atk-s0506a:3005_14": "Mahājavāti sīghavegā.",
  "atk-s0506a:3005_15": "Mano tavaññāyāti tava cittaṃ ñatvā.",
  "atk-s0506a:3005_16": "Tathevāti cittānurūpameva.",
  "atk-s0506a:3005_17": "Siṃsareti saṃsappare,",
  "atk-s0506a:3005_18": "pavattareti attho.",
  "atk-s0506a:3006_0": "1022.",
  "atk-s0506a:3006_1": "Imeti yathāvuttaasse sandhāyāha.",
  "atk-s0506a:3006_2": "Sabbeti sahassamattāpi.",
  "atk-s0506a:3006_3": "Sahitāti samānajavatāya samānagamanatāya ca gatiyaṃ sahitā,",
  "atk-s0506a:3006_4": "aññamaññaṃ anūnādhikagamanāti attho.",
  "atk-s0506a:3006_5": "Catūhi pādehi kamanti gacchantīti catukkamā.",
  "atk-s0506a:3006_6": "Samaṃ vahantīti “sahitā”ti padena vuttamevatthaṃ pākaṭataraṃ karoti.",
  "atk-s0506a:3006_7": "Mudukāti mudusabhāvā,",
  "atk-s0506a:3006_8": "bhadrā ājānīyāti attho.",
  "atk-s0506a:3006_9": "Tenāha “anuddhatā”ti,",
  "atk-s0506a:3006_10": "uddhatarahitā khobhaṃ akarontāti attho.",
  "atk-s0506a:3006_11": "Āmodamānāti pamodamānā,",
  "atk-s0506a:3006_12": "akhaḷuṅkatāya aññamaññaṃ rathikādīnañca tuṭṭhiṃ pavedayantāti attho.",
  "atk-s0506a:3007_0": "1023.",
  "atk-s0506a:3007_1": "Dhunantīti cāmarabhāraṃ kesarabhāraṃ vāladhiñca vidhunanti.",
  "atk-s0506a:3007_2": "Vaggantīti kadāci pade padaṃ nikkhipantā vagganena gamanena gacchanti.",
  "atk-s0506a:3007_3": "Patantīti kadāci pavattanti,",
  "atk-s0506a:3007_4": "laṅghantīti attho.",
  "atk-s0506a:3007_5": "“Plavantī”ti ca keci paṭhanti,",
  "atk-s0506a:3007_6": "soyevattho.",
  "atk-s0506a:3007_7": "Abbhuddhunantāti kammasippinā sukate suṭṭhu nimmite khuddakaghaṇṭādiassālaṅkāre abhiuddhunantā adhikaṃ uddhunantā.",
  "atk-s0506a:3007_8": "Tesanti tesaṃ piḷandhanānaṃ.",
  "atk-s0506a:3008_0": "1024.",
  "atk-s0506a:3008_1": "Rathassa ghosoti yathāvutto rathanigghoso.",
  "atk-s0506a:3008_2": "Apiḷandhanāna cāti a-",
  "atk-s0506a:3008_3": "kāro nipātamattaṃ.",
  "atk-s0506a:3008_4": "Piḷandhanānaṃ ābharaṇānaṃ.",
  "atk-s0506a:3008_5": "Apiḷandhananti ca ābharaṇapariyāyoti vā vadanti,",
  "atk-s0506a:3008_6": "rathassānaṃ ābharaṇānañcaghosoti attho.",
  "atk-s0506a:3008_7": "Khurassanādoti turaṅgānaṃ khuranipātasaddo.",
  "atk-s0506a:3008_8": "Kiñcāpi assā ākāsena gacchanti,",
  "atk-s0506a:3008_9": "madhurassa pana khuranipātasaddassa upaladdhihetubhūtena kammunā tesaṃ khuranikkhepe khuranikkhepe paṭighāto labbhatīti vadanti.",
  "atk-s0506a:3008_10": "Abhihiṃsanāya cāti assānaṃ adhikahiṃsanena ca,",
  "atk-s0506a:3008_11": "antarantarā assehi pavattitahesanena cāti attho.",
  "atk-s0506a:3008_12": "“Abhihesanāya cā”ti keci paṭhanti.",
  "atk-s0506a:3008_13": "Samitassāti samuditassa dibbajanassa ghoso ca suvaggu sumadhuraṃ suyyati.",
  "atk-s0506a:3008_14": "Kiṃ viyāti āha “gandhabbatūriyāni vicitrasaṃvane”ti,",
  "atk-s0506a:3008_15": "citralatāvane gandhabbadevaputtānaṃ pañcaṅgikatūriyāni viya.",
  "atk-s0506a:3008_16": "Tūriyasannissito hi saddo “tūriyānī”ti vutto nissayavohārena.",
  "atk-s0506a:3008_17": "“Gandhabbatūriyāna ca vicitrasaṃvane”ti ca pāṭho,",
  "atk-s0506a:3008_18": "“tūriyānañca”iti anunāsikaṃ ānetvā yojetabbaṃ.",
  "atk-s0506a:3008_19": "Apare “gandhabbatūriyāni vicitrapavane”ti paṭhanti.",
  "atk-s0506a:3009_0": "1025.",
  "atk-s0506a:3009_1": "Rathe ṭhitātāti rathe ṭhitā etā.",
  "atk-s0506a:3009_2": "Migamandalocanāti migacchāpikānaṃ viya mudusiniddhadiṭṭhinipātā.",
  "atk-s0506a:3009_3": "Āḷārapamhāti bahalasaṅgatapakhumā,",
  "atk-s0506a:3009_4": "gopakhumāti attho.",
  "atk-s0506a:3009_5": "Hasitāti pahasitā,",
  "atk-s0506a:3009_6": "pahaṃsitamukhāti attho.",
  "atk-s0506a:3009_7": "Piyaṃvadāti piyavādiniyo.",
  "atk-s0506a:3009_8": "Veḷuriyajālāvatatāti veḷuriyamaṇimayena jālena chāditasarīrā.",
  "atk-s0506a:3009_9": "Tanucchavāti sukhumacchaviyo.",
  "atk-s0506a:3009_10": "Sadevāti sadā eva sabbakālameva.",
  "atk-s0506a:3009_11": "Gandhabbasūraggapūjitāti gandhabbadevatāhi ceva aparāhi ca aggadevatāhi laddhapūjā.",
  "atk-s0506a:3010_0": "1026.",
  "atk-s0506a:3010_1": "Tā rattarattambarapītavāsasāti rajanīyarūpā ca rattapītavatthā ca.",
  "atk-s0506a:3010_2": "Abhirattalocanāti visesato rattarājīhi upasobhitanayanā.",
  "atk-s0506a:3010_3": "Kule sujātāti sindhavakule sujātā visiṭṭhadevanikāye sambhavā.",
  "atk-s0506a:3010_4": "Sutanūti sundarasarīrā.",
  "atk-s0506a:3010_5": "Sucimhitāti suddhasitakaraṇā.",
  "atk-s0506a:3011_0": "1027.",
  "atk-s0506a:3011_1": "Tā kambukeyūradharāti suvaṇṇamayakeyūradharā.",
  "atk-s0506a:3011_2": "Sumajjhimāti vilaggamajjhā.",
  "atk-s0506a:3011_3": "Ūruthanūpapannāti sampannaūruthanā,",
  "atk-s0506a:3011_4": "kadalikkhandhasadisaūru ceva samuggasadisathanā ca.",
  "atk-s0506a:3011_5": "Vaṭṭaṅguliyoti anupubbato vaṭṭaṅguliyo.",
  "atk-s0506a:3011_6": "Sumukhāti sundaramukhā,",
  "atk-s0506a:3011_7": "pamuditamukhā vā.",
  "atk-s0506a:3011_8": "Sudassanāti dassanīyā.",
  "atk-s0506a:3012_0": "1028.",
  "atk-s0506a:3012_1": "Aññāti ekaccā.",
  "atk-s0506a:3012_2": "Suveṇīti sundarakesaveṇiyo.",
  "atk-s0506a:3012_3": "Susūti daharā.",
  "atk-s0506a:3012_4": "Missakesiyoti rattamālādīhi missitakesavaṭṭiyo. Kathaṃ?",
  "atk-s0506a:3012_5": "Samaṃ vibhattāhi pabhassarāhi cāti,",
  "atk-s0506a:3012_6": "samaṃ aññamaññasadisaṃ nānāvibhattivasena vibhattāhi suvaṇṇacīrādikhacitāhi indanīlamaṇiādayo viya pabhassarāhi kesavaṭṭīhi missitakesiyoti yojanā.",
  "atk-s0506a:3012_7": "Anubbatāti anukūlakiriyā.",
  "atk-s0506a:3012_8": "Tāti accharāyo.",
  "atk-s0506a:3013_0": "1029. Candanasāravositāti sārabhūtena dibbacandanena ullittā vicchuritā.",
  "atk-s0506a:3014_0": "1031.",
  "atk-s0506a:3014_1": "Kaṇṭhesūtiādinā gīvūpagahatthūpagapādūpagasīsūpagādiābharaṇāni dasseti.",
  "atk-s0506a:3014_2": "Obhāsayantīti kaṇṭhesu yāni piḷandhanāni,",
  "atk-s0506a:3014_3": "tehi obhāsayantīti yojanā.",
  "atk-s0506a:3014_4": "Evaṃ sesesupi.",
  "atk-s0506a:3014_5": "Abbhuddayanti abhiuggacchanto,",
  "atk-s0506a:3014_6": "“abbhuddasa”ntipi pāṭho,",
  "atk-s0506a:3014_7": "soyevattho.",
  "atk-s0506a:3014_8": "Sāradikoti saradakāliko.",
  "atk-s0506a:3014_9": "Bhāṇumāti sūriyo.",
  "atk-s0506a:3014_10": "So hi abbhādidosavirahena dasapi disā suṭṭhu obhāseti.",
  "atk-s0506a:3015_0": "1032.",
  "atk-s0506a:3015_1": "Vātassa vegena cāti manuññagandhūpahāraṃ saddūpahārañca karontena upaharantena viya vāyantena vātassa vegena rathaturaṅgavegena ca.",
  "atk-s0506a:3015_2": "Muñcantīti vissajjenti.",
  "atk-s0506a:3015_3": "Ruciranti pañcaṅgikatūriyāni viya uparūpari rucidāyakaṃ.",
  "atk-s0506a:3015_4": "Sucinti suddhaṃ asaṃsaṭṭhaṃ.",
  "atk-s0506a:3015_5": "Subhanti manuññaṃ.",
  "atk-s0506a:3015_6": "Sabbehi viññūhi sutabbarūpanti sabbehipi viññujātikehi gandhabbasamayaññūhi sotabbaṃ savanīyaṃ uttamasabhāvaṃ ghosaṃ muñcantīti yojanā.",
  "atk-s0506a:3016_0": "1033.",
  "atk-s0506a:3016_1": "Uyyānabhūmyāti uyyānabhūmiyaṃ.",
  "atk-s0506a:3016_2": "Duvaddhatoti dvīhi addhapassehi.",
  "atk-s0506a:3016_3": "“Dubhato ca ṭhitā”tipi paṭhanti,",
  "atk-s0506a:3016_4": "soyevattho.",
  "atk-s0506a:3016_5": "Rathāti rathe.",
  "atk-s0506a:3016_6": "Nāgāti nāge.",
  "atk-s0506a:3016_7": "Upayogatthe hi etaṃ paccattavacanaṃ.",
  "atk-s0506a:3016_8": "Saroti rathanāgatūriyāni paṭicca nibbatto saro.",
  "atk-s0506a:3016_9": "Devindāti devaputtaṃ ālapati.",
  "atk-s0506a:3016_10": "Vīṇā yathā pokkharapattabāhubhīti yathā vīṇā sammadeva yojitehi doṇipattabāhudaṇḍehi taṃtaṃmucchanānurūpaṃ",
  "atk-s0506a:3016_11": "avaṭṭhitehi vādiyamānā suṇantaṃ janaṃ pamodeti,",
  "atk-s0506a:3016_12": "evaṃ taṃ rathādayo attano sarena pamodayanti.",
  "atk-s0506a:3016_13": "Susikkhitabhāvena pokkharabhāvaṃ sundarabhāvaṃ pattehi vīṇāvādakassa hatthehi pavāditā vīṇā yathā mahājanaṃ pamodeti,",
  "atk-s0506a:3016_14": "evaṃ taṃ rathādayo attano sarena pamodayantīti.",
  "atk-s0506a:3017_0": "1034.",
  "atk-s0506a:3017_1": "Imāsu vīṇāsūti gāthāya ayaṃ saṅkhepattho –",
  "atk-s0506a:3017_2": "imāsu ujukoṭivaṅkabrahatīnandinītisaraādibhedāsu bahūsu vīṇāsu siniddhamadhurassaratāya vaggūsu tato",
  "atk-s0506a:3017_3": "eva manuññarūpāsu hadayeritaṃ hadayaṅgamaṃ hadayahāriniṃ pītiṃ pītinimittaṃ pavajjamānāsu pavādiyamānāsu",
  "atk-s0506a:3017_4": "accharā devakaññā pītivegukkhittatāya attano susikkhitatāya ca dibbapadumesu bhamanti naccaṃ dassentiyo",
  "atk-s0506a:3017_5": "sañcaranti.",
  "atk-s0506a:3018_0": "1035.",
  "atk-s0506a:3018_1": "Imānīti idaṃ paccekaṃ yojetabbaṃ “imāni gītāni,",
  "atk-s0506a:3018_2": "imāni vāditāni,",
  "atk-s0506a:3018_3": "imāni naccāni cā”ti.",
  "atk-s0506a:3018_4": "Samenti ekatoti ekajjhaṃ samarasāni honti.",
  "atk-s0506a:3018_5": "Atha vā samenti ekatoti ekato ekajjhaṃ samāni samarasāni karonti,",
  "atk-s0506a:3018_6": "tantissaraṃ gītassarena,",
  "atk-s0506a:3018_7": "gītassarañca tantissarena saṃsandantiyo naccanena yathādhigate hassādirase aparihāpentiyo samenti samānentīti attho.",
  "atk-s0506a:3018_8": "Atthettha naccanti athettha accharā obhāsayantīti evaṃ gītādīni samarase karontiyo atha aññā ekaccā accharā ettha etasmiṃ tava rathe naccanti,",
  "atk-s0506a:3018_9": "atha aññā varitthiyo uttamitthiyo naccaṃ passantiyo attano sarīrobhāsena ceva vatthābharaṇaobhāsena ca",
  "atk-s0506a:3018_10": "ettha etasmiṃ padese ubhato dvīsu passesu dasapi disā kevalaṃ obhāsayanti vijjotayantīti attho.",
  "atk-s0506a:3019_0": "1036.",
  "atk-s0506a:3019_1": "Soti so tvaṃ evaṃbhūto.",
  "atk-s0506a:3019_2": "Tūriyagaṇappabodhanoti dibbatūriyasamūhena katapītipabodhano.",
  "atk-s0506a:3019_3": "Mahīyamānoti pūjīyamāno.",
  "atk-s0506a:3019_4": "Vajirāvudhorivāti indo viya.",
  "atk-s0506a:3020_0": "1037.",
  "atk-s0506a:3020_1": "Uposathaṃ kaṃ vā tuvaṃ upāvasīti aññehipi uposatho upavasīyati,",
  "atk-s0506a:3020_2": "tvaṃ kaṃ vā kīdisaṃ nāma uposathaṃ upavasīti pucchati.",
  "atk-s0506a:3020_3": "Dhammacariyanti dānādipuññapaṭipattiṃ.",
  "atk-s0506a:3020_4": "Vatanti vatasamādānaṃ.",
  "atk-s0506a:3020_5": "Abhirocayīti abhirocesi,",
  "atk-s0506a:3020_6": "ruccitvā pūresīti attho.",
  "atk-s0506a:3020_7": "“Abhirādhayī”tipi pāṭho,",
  "atk-s0506a:3020_8": "sādhesi nipphādesīti attho.",
  "atk-s0506a:3021_0": "1038. Idanti nipātamattaṃ, idaṃ vā phalanti adhippāyo. Abhirocaseti abhibhavitvā vijjotasi.",
  "atk-s0506a:3022_0": "Evaṃ mahātherena puṭṭho devaputto tamatthaṃ ācikkhi. Tena vuttaṃ –",
  "atk-s0506a:3023_0": "1040.",
  "atk-s0506a:3024_0": "“So devaputto attamano, moggallānena pucchito;",
  "atk-s0506a:3025_0": "Pañhaṃ puṭṭho viyākāsi, yassa kammassidaṃ phala”nti.",
  "atk-s0506a:3026_0": "1041.",
  "atk-s0506a:3027_0": "“Jitindriyaṃ buddhamanomanikkamaṃ, naruttamaṃ kassapamaggapuggalaṃ;",
  "atk-s0506a:3028_0": "Avāpurantaṃ amatassa dvāraṃ, devātidevaṃ satapuññalakkhaṇaṃ.",
  "atk-s0506a:3029_0": "1042.",
  "atk-s0506a:3030_0": "“Tamaddasaṃ kuñjaramoghatiṇṇaṃ, suvaṇṇasiṅgīnadabimbasādisaṃ;",
  "atk-s0506a:3031_0": "Disvāna taṃ khippamahuṃ sucīmano, tameva disvāna subhāsitaddhajaṃ.",
  "atk-s0506a:3032_0": "1043.",
  "atk-s0506a:3033_0": "“Tamannapānaṃ athavāpi cīvaraṃ, suciṃ paṇītaṃ rasasā upetaṃ;",
  "atk-s0506a:3034_0": "Pupphābhikiṇṇamhi sake nivesane, patiṭṭhapesiṃ sa asaṅgamānaso.",
  "atk-s0506a:3035_0": "1044.",
  "atk-s0506a:3036_0": "“Tamannapānena ca cīvarena ca, khajjena bhojjena ca sāyanena ca;",
  "atk-s0506a:3037_0": "Santappayitvā dvipadānamuttamaṃ, so saggaso devapure ramāmahaṃ.",
  "atk-s0506a:3038_0": "1045.",
  "atk-s0506a:3039_0": "“Etenupāyena imaṃ niraggaḷaṃ, yaññaṃ yajitvā tividhaṃ visuddhaṃ;",
  "atk-s0506a:3040_0": "Pahāyahaṃ mānusakaṃ samussayaṃ, indūpamo devapure ramāmahaṃ.",
  "atk-s0506a:3041_0": "1046.",
  "atk-s0506a:3042_0": "“Āyuñca vaṇṇañca sukhaṃ balañca, paṇītarūpaṃ atikaṅkhatā muni;",
  "atk-s0506a:3043_0": "Annañca pānañca bahuṃ susaṅkhataṃ, patiṭṭhapetabbamasaṅgamānase.",
  "atk-s0506a:3044_0": "1047.",
  "atk-s0506a:3045_0": "“Nayimasmiṃ loke parasmiṃ vā pana, buddhena seṭṭho va samo va vijjati;",
  "atk-s0506a:3046_0": "Āhuneyyānaṃ paramāhutiṃ gato, puññatthikānaṃ vipulapphalesina”nti.",
  "atk-s0506a:3047_0": "1041.",
  "atk-s0506a:3047_1": "Tattha jitindriyanti manacchaṭṭhānaṃ indriyānaṃ bodhimūleyeva aggamaggena jitattā nibbisevanabhāvassa katattā jitindriyaṃ.",
  "atk-s0506a:3047_2": "Abhiññeyyādīnaṃ abhiññeyyādibhāvato anavasesato abhisambuddhattā buddhaṃ.",
  "atk-s0506a:3047_3": "Puripuṇṇavīriyatāya anomanikkamaṃ caturaṅgasamannāgatassa vīriyassa catubbidhasammappadhānassa ca pāripūriyāti attho.",
  "atk-s0506a:3047_4": "Naruttamanti narānaṃ uttamaṃ dvipaduttamaṃ.",
  "atk-s0506a:3047_5": "Kassapanti bhagavantaṃ gottena vadati.",
  "atk-s0506a:3047_6": "Avāpurantaṃ amatassa dvāranti koṇāgamanassa bhagavato sāsanantaradhānato pabhuti pihitaṃ nibbānamahānagarassa dvāraṃ ariyamaggaṃ vivarantaṃ.",
  "atk-s0506a:3047_7": "Devātidevanti sabbesampi devānaṃ atidevaṃ.",
  "atk-s0506a:3047_8": "Satapuññalakkhaṇanti anekasatapuññavasena nibbattamahāpurisalakkhaṇaṃ.",
  "atk-s0506a:3048_0": "1042.",
  "atk-s0506a:3048_1": "Kuñjaranti kilesapaṭisattunimmaddanena kuñjarasadisaṃ,",
  "atk-s0506a:3048_2": "mahānāganti attho.",
  "atk-s0506a:3048_3": "Catunnaṃ oghānaṃ saṃsāramahoghassa taritattā oghatiṇṇaṃ.",
  "atk-s0506a:3048_4": "Suvaṇṇasiṅgīnadabimbasādisanti siṅgīsuvaṇṇajambunadasuvaṇṇarūpasadisaṃ,",
  "atk-s0506a:3048_5": "kañcanasannibhattacanti attho.",
  "atk-s0506a:3048_6": "Disvāna taṃ khippamahuṃ sucīmanoti taṃ kassapasammāsambuddhaṃ disvā khippaṃ tāvadeva “sammāsambuddho",
  "atk-s0506a:3048_7": "bhagavā”ti pasādavasena kilesamalāpagamanena sucimano visuddhamano ahosiṃ,",
  "atk-s0506a:3048_8": "tañca kho tameva disvāna taṃ disvā eva.",
  "atk-s0506a:3048_9": "Subhāsitaddhajanti dhammaddhajaṃ.",
  "atk-s0506a:3049_0": "1043.",
  "atk-s0506a:3049_1": "Tamannapānanti tamhi bhagavati annañca pānañca.",
  "atk-s0506a:3049_2": "Athavāpi cīvaranti atha cīvarampi.",
  "atk-s0506a:3049_3": "Rasasā upetanti rasena upetaṃ sādurasaṃ,",
  "atk-s0506a:3049_4": "uḷāranti attho.",
  "atk-s0506a:3049_5": "Pupphābhikiṇṇamhīti ganthitehi ca aganthikehi ca pupphehi olambanavasena santharaṇavasena ca abhikiṇṇe.",
  "atk-s0506a:3049_6": "Patiṭṭhapesinti paṭipādesiṃ adāsiṃ.",
  "atk-s0506a:3049_7": "Asaṅgamānasoti katthaci alaggacitto so ahanti yojanā.",
  "atk-s0506a:3050_0": "1044.",
  "atk-s0506a:3050_1": "Saggasoti aparāparūpapattivasena sagge sagge,",
  "atk-s0506a:3050_2": "tatthāpi ca devapure sudassanamahānagare.",
  "atk-s0506a:3050_3": "Ramāmīti kīḷāmi modāmi.",
  "atk-s0506a:3051_0": "1045.",
  "atk-s0506a:3051_1": "Etenupāyenāti gopālabrāhmaṇakāle sasāvakasaṅghassa kassapabhagavato yathā asadisadānaṃ adāsiṃ,",
  "atk-s0506a:3051_2": "etena upāyena.",
  "atk-s0506a:3051_3": "Imaṃ niraggaḷaṃ yaññaṃ yajitvā tividhaṃ visuddhanti anāvaṭadvāratāya muttacāgatāya ca niraggaḷaṃ,",
  "atk-s0506a:3051_4": "tīsupi kālesu tīhi dvārehi karaṇakārāpanānussaraṇavidhīhi sampannatāya tividhaṃ,",
  "atk-s0506a:3051_5": "tattha saṃkilesābhāvena visuddhaṃ aparimitadhanapariccāgabhāvena mahācāgatāya yaññaṃ yajitvā,",
  "atk-s0506a:3051_6": "mahādānaṃ datvāti attho.",
  "atk-s0506a:3051_7": "Taṃ pana dānaṃ cirakatampi khettavatthucittānaṃ uḷāratāya antarantarā anussaraṇena attano pākaṭaṃ āsannaṃ",
  "atk-s0506a:3051_8": "paccakkhaṃ viya upaṭṭhitaṃ gahetvā āha “ima”nti.",
  "atk-s0506a:3052_0": "1046.",
  "atk-s0506a:3052_1": "Evaṃ devaputto attanā katakammaṃ therassa kathetvā idāni tādisāya sampattiyā parepi patiṭṭhāpetukāmataṃ",
  "atk-s0506a:3052_2": "tathāgate ca uttamaṃ attano pasādabahumānaṃ pavedento “āyuñca vaṇṇañcā”tiādinā gāthādvayamāha.",
  "atk-s0506a:3052_3": "Tattha abhikaṅkhatāti icchantena.",
  "atk-s0506a:3052_4": "Munīti theraṃ ālapati.",
  "atk-s0506a:3053_0": "1047.",
  "atk-s0506a:3053_1": "Nayimasmiṃ loketi devaputto attano paccakkhabhūtaṃ lokaṃ vadati.",
  "atk-s0506a:3053_2": "Parasminti tato aññasmiṃ.",
  "atk-s0506a:3053_3": "Etena sabbepi sadevake loke dasseti.",
  "atk-s0506a:3053_4": "Samo ca vijjatīti seṭṭho tāva tiṭṭhatu,",
  "atk-s0506a:3053_5": "samo eva na vijjatīti attho.",
  "atk-s0506a:3053_6": "Āhuneyyānaṃ paramāhutiṃ gatoti imasmiṃ loke yattakā āhuneyyā nāma,",
  "atk-s0506a:3053_7": "tesu sabbesu paramāhutiṃ paramaṃ āhuneyyabhāvaṃ gato.",
  "atk-s0506a:3053_8": "“Dakkhiṇeyyānaṃ paramaggataṃ gato”ti vā pāṭho,",
  "atk-s0506a:3053_9": "tattha paramaggatanti paramaṃ aggabhāvaṃ,",
  "atk-s0506a:3053_10": "aggadakkhiṇeyyabhāvanti attho.",
  "atk-s0506a:3053_11": "Kesanti āha “puññatthikānaṃ vipulapphalesina”nti,",
  "atk-s0506a:3053_12": "puññena atthikānaṃ vipulaṃ mahantaṃ puññaphalaṃ icchantānaṃ,",
  "atk-s0506a:3053_13": "tathāgato eva lokassa puññakkhettanti dasseti.",
  "atk-s0506a:3053_14": "Keci pana “āhuneyyānaṃ paramaggataṃ gato”ti paṭhanti,",
  "atk-s0506a:3053_15": "soyevattho.",
  "atk-s0506a:3054_0": "Evaṃ kathentameva taṃ thero kallacittaṃ muducittaṃ vinīvaraṇacittaṃ udaggacittaṃ pasannacittañca ñatvā saccāni pakāsesi.",
  "atk-s0506a:3054_1": "So saccapariyosāne sotāpattiphale patiṭṭhahi.",
  "atk-s0506a:3054_2": "Atha thero manussalokaṃ āgantvā bhagavato tamatthaṃ attanā ca devaputtena ca kathitaniyāmeneva ārocesi.",
  "atk-s0506a:3054_3": "Satthā tamatthaṃ aṭṭhuppattiṃ katvā sampattapariyāya dhammaṃ desesi.",
  "atk-s0506a:3054_4": "Sā desanā mahājanassa sātthikā ahosīti.",
  "atk-s0506a:3055_0": "Mahārathavimānavaṇṇanā niṭṭhitā.",
  "atk-s0506a:3056_0": "Iti paramatthadīpaniyā khuddakaṭṭhakathāya vimānavatthusmiṃ",
  "atk-s0506a:3057_0": "Cuddasavatthupaṭimaṇḍitassa pañcamassa mahārathavaggassa",
  "atk-s0506a:3058_0": "Atthavaṇṇanā niṭṭhitā.",
  "atk-s0506a:3059_0": "6. Pāyāsivaggo",
  "atk-s0506a:3060_0": "1. Paṭhamaagāriyavimānavaṇṇanā",
  "atk-s0506a:3061_0": "Yathā vanaṃ cittalataṃ pabhāsatīti agāriyavimānaṃ.",
  "atk-s0506a:3061_1": "Tassa kā uppatti?",
  "atk-s0506a:3061_2": "Bhagavā rājagahe viharati veḷuvane.",
  "atk-s0506a:3061_3": "Tena samayena rājagahe ekaṃ kulaṃ ubhatopasannaṃ hoti sīlācārasampannaṃ opānabhūtaṃ bhikkhūnaṃ bhikkhunīnaṃ.",
  "atk-s0506a:3061_4": "Te dve jayampatikā ratanattayaṃ uddissa yāvajīvaṃ puññāni katvā tato cutā tāvatiṃsesu nibbattiṃsu,",
  "atk-s0506a:3061_5": "tesaṃ dvādasayojanikaṃ kanakavimānaṃ nibbatti.",
  "atk-s0506a:3061_6": "Te tattha dibbasampattiṃ anubhavanti.",
  "atk-s0506a:3061_7": "Athāyasmā mahāmoggallānotiādi heṭṭhā vuttanayeneva veditabbaṃ.",
  "atk-s0506a:3062_0": "1048.",
  "atk-s0506a:3063_0": "“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3064_0": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3065_0": "1049.",
  "atk-s0506a:3066_0": "“Deviddhipattosi mahānubhāvo, manussabhūto kimakāsi puññaṃ;",
  "atk-s0506a:3067_0": "Kenāsi evaṃ jalitānubhāvo, vaṇṇo ca te sabbadisā pabhāsatī”ti. –",
  "atk-s0506a:3068_0": "Thero pucchi.",
  "atk-s0506a:3069_0": "1050.",
  "atk-s0506a:3070_0": "“So devaputto attamano, moggallānena pucchito;",
  "atk-s0506a:3071_0": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:3072_0": "1051.",
  "atk-s0506a:3073_0": "“Ahañca bhariyā ca manussaloke, opānabhūtā gharamāvasimha;",
  "atk-s0506a:3074_0": "Annañca pānañca pasannacittā, sakkacca dānaṃ vipulaṃ adamha.",
  "atk-s0506a:3075_0": "1052.",
  "atk-s0506a:3076_0": "“Tena metādiso vaṇṇo…pe…",
  "atk-s0506a:3077_0": "Vaṇṇo ca me sabbadisā pabhāsatī”ti. –",
  "atk-s0506a:3078_0": "Attano sampattiṃ byākāsi. Gāthāsupi apubbaṃ natthi.",
  "atk-s0506a:3079_0": "Paṭhamaagāriyavimānavaṇṇanā niṭṭhitā.",
  "atk-s0506a:3080_0": "2. Dutiyaagāriyavimānavaṇṇanā",
  "atk-s0506a:3081_0": "Yathā vanaṃ cittalatanti dutiyaagāriyavimānaṃ. Etthāpi aṭṭhuppatti anantarasadisāva.",
  "atk-s0506a:3082_0": "1054.",
  "atk-s0506a:3083_0": "“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3084_0": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3085_0": "1055.",
  "atk-s0506a:3086_0": "“Deviddhipattosi mahānubhāvo,",
  "atk-s0506a:3087_0": "Manussabhūto kimakāsi puññaṃ;",
  "atk-s0506a:3088_0": "Kenāsi evaṃ jalitānubhāvo,",
  "atk-s0506a:3089_0": "Vaṇṇo ca te sabbadisā pabhāsatī”ti. – pucchi;",
  "atk-s0506a:3090_0": "1056.",
  "atk-s0506a:3091_0": "“So devaputto attamano…pe… yassa kammassidaṃ phalaṃ”.",
  "atk-s0506a:3092_0": "1057.",
  "atk-s0506a:3093_0": "“Ahañca bhariyā ca manussaloke, opānabhūtā gharamāvasimha;",
  "atk-s0506a:3094_0": "Annañca pānañca pasannacittā, sakkacca dānaṃ vipulaṃ adamha.",
  "atk-s0506a:3095_0": "1058.",
  "atk-s0506a:3096_0": "“Tena metādiso vaṇṇo…pe…",
  "atk-s0506a:3097_0": "Vaṇṇo ca me sabbadisā pabhāsatī”ti. –",
  "atk-s0506a:3098_0": "Attano sampattiṃ byākāsi. Gāthāsupi apubbaṃ natthi.",
  "atk-s0506a:3099_0": "Dutiyaagāriyavimānavaṇṇanā niṭṭhitā.",
  "atk-s0506a:3100_0": "3. Phaladāyakavimānavaṇṇanā",
  "atk-s0506a:3101_0": "Uccamidaṃ maṇithūṇanti phaladāyakavimānaṃ.",
  "atk-s0506a:3101_1": "Tassa kā uppatti?",
  "atk-s0506a:3101_2": "Bhagavā rājagahe viharati veḷuvane.",
  "atk-s0506a:3101_3": "Tena samayena rañño bimbisārassa akāle ambaphalāni paribhuñjituṃ icchā uppajji.",
  "atk-s0506a:3101_4": "So ārāmapālaṃ āha –",
  "atk-s0506a:3101_5": "“mayhaṃ kho, bhaṇe,",
  "atk-s0506a:3101_6": "ambaphalesu icchā uppannā,",
  "atk-s0506a:3101_7": "tasmā ambāni me ānetvā dehī”ti. “Deva,",
  "atk-s0506a:3101_8": "natthi ambesu ambaphalaṃ,",
  "atk-s0506a:3101_9": "apicāhaṃ tathā karomi,",
  "atk-s0506a:3101_10": "sace devo kiñci kālaṃ āgameti,",
  "atk-s0506a:3101_11": "yathā ambā na cirasseva phalaṃ gaṇhantī”ti. “Sādhu, bhaṇe,",
  "atk-s0506a:3101_12": "tathā karohī”ti.",
  "atk-s0506a:3101_13": "Ārāmapālo ārāmaṃ gantvā ambarukkhamūlesu paṃsuṃ apanetvā tādisaṃ paṃsuṃ ākiri,",
  "atk-s0506a:3101_14": "tādisañca udakaṃ āsiñci,",
  "atk-s0506a:3101_15": "yathā na cirasseva ambarukkhā sacchinnapattā ahesuṃ.",
  "atk-s0506a:3101_16": "Atha naṃ paṃsuṃ apanetvā phārusakakasaṭamissakaṃ pākatikaṃ paṃsuṃ ākiritvā sādhukaṃ udakaṃ adāsi.",
  "atk-s0506a:3101_17": "Tadā ambarukkhā na cireneva korakitā pallavitā kuṭamalakajātā hutvā pupphiṃsu,",
  "atk-s0506a:3101_18": "atha salāṭukajātā hutvā phalāni gaṇhiṃsu.",
  "atk-s0506a:3101_19": "Tatthekasmiṃ ambarukkhe paṭhamataraṃ cattāri phalāni manosilācuṇṇapiñjaravaṇṇāni sampannagandharasāni pariṇatāni ahesuṃ.",
  "atk-s0506a:3102_0": "So tāni gahetvā “rañño dassāmī”ti gacchanto antarāmagge āyasmantaṃ mahāmoggallānaṃ piṇḍāya caramānaṃ",
  "atk-s0506a:3102_1": "disvā cintesi “imāni ambāni aggaphalabhūtāni imassa ayyassa dassāmi,",
  "atk-s0506a:3102_2": "kāmaṃ maṃ rājā hanatu vā pabbājetu vā,",
  "atk-s0506a:3102_3": "rañño hi dinne diṭṭhadhamme pūjāmattaṃ appamattakaṃ phalaṃ,",
  "atk-s0506a:3102_4": "ayyassa dinne pana diṭṭhadhammikampi samparāyikampi aparimāṇaṃ phalaṃ bhavissatī”ti.",
  "atk-s0506a:3102_5": "Evaṃ pana cintetvā tāni phalāni therassa datvā rājānaṃ upasaṅkamitvā rañño tamatthaṃ ārocesi.",
  "atk-s0506a:3102_6": "Taṃ sutvā rājā rājapurise āṇāpesi “vīmaṃsatha tāva, bhaṇe,",
  "atk-s0506a:3102_7": "yathāyaṃ āhā”ti.",
  "atk-s0506a:3102_8": "Thero pana tāni phalāni bhagavato upanāmesi.",
  "atk-s0506a:3102_9": "Bhagavā tesu ekaṃ sāriputtattherassa,",
  "atk-s0506a:3102_10": "ekaṃ mahāmoggallānattherassa,",
  "atk-s0506a:3102_11": "ekaṃ mahākassapattherassa datvā ekaṃ attanā paribhuñji.",
  "atk-s0506a:3102_12": "Purisā taṃ pavattiṃ rañño ārocesuṃ.",
  "atk-s0506a:3103_0": "Rājā taṃ sutvā “dhīro vatāyaṃ puriso,",
  "atk-s0506a:3103_1": "yo attano jīvitampi pariccajitvā puññapasuto ahosi,",
  "atk-s0506a:3103_2": "attano parissamañca ṭhānagatameva akāsī”ti tuṭṭhacitto tassa ekaṃ gāmavaraṃ vatthālaṅkārādīni ca datvā",
  "atk-s0506a:3103_3": "“yaṃ tayā bhaṇe ambaphaladānena puññaṃ pasutaṃ,",
  "atk-s0506a:3103_4": "tato me pattiṃ dehī”ti āha. So “demi, deva,",
  "atk-s0506a:3103_5": "yathāsukhaṃ pattiṃ gaṇhāhī”ti avoca.",
  "atk-s0506a:3103_6": "Ārāmapālo aparabhāge kālaṃ katvā tāvatiṃsesu uppajji,",
  "atk-s0506a:3103_7": "tassa soḷasayojanikaṃ kanakavimānaṃ nibbatti sattasatakūṭāgārapaṭimaṇḍitaṃ.",
  "atk-s0506a:3103_8": "Taṃ disvā āyasmā mahāmoggallāno pucchi –",
  "atk-s0506a:3104_0": "1060.",
  "atk-s0506a:3105_0": "“Uccamidaṃ maṇithūṇaṃ vimānaṃ, samantato soḷasa yojanāni;",
  "atk-s0506a:3106_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3107_0": "1061.",
  "atk-s0506a:3108_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3109_0": "Aṭṭhaṭṭhakā sikkhitā sādhurūpā, dibbā ca kaññā tidasacarā uḷārā;",
  "atk-s0506a:3110_0": "Naccanti gāyanti pamodayanti.",
  "atk-s0506a:3111_0": "1062.",
  "atk-s0506a:3112_0": "“Deviddhipattosi mahānubhāvo…pe…",
  "atk-s0506a:3113_0": "Vaṇṇo ca te sabbadisā pabhāsatī”ti.",
  "atk-s0506a:3114_0": "1063.",
  "atk-s0506a:3115_0": "“So devaputto attamano…pe… yassa kammassidaṃ phalaṃ”.",
  "atk-s0506a:3116_0": "1064.",
  "atk-s0506a:3117_0": "“Phaladāyī phalaṃ vipulaṃ labhati, dadamujugatesu pasannamānaso;",
  "atk-s0506a:3118_0": "So hi pamodati saggagato tidive, anubhoti ca puññaphalaṃ vipulaṃ.",
  "atk-s0506a:3119_0": "1065.",
  "atk-s0506a:3120_0": "“Tavevāhaṃ mahāmuni, adāsiṃ caturo phale.",
  "atk-s0506a:3121_0": "1066.",
  "atk-s0506a:3122_0": "“Tasmā hi phalaṃ alameva dātuṃ, niccaṃ manussena sukhatthikena;",
  "atk-s0506a:3123_0": "Dibbāni vā patthayatā sukhāni, manussasobhaggatamicchatā vā.",
  "atk-s0506a:3124_0": "1067.",
  "atk-s0506a:3125_0": "“Tena metādiso vaṇṇo…pe…",
  "atk-s0506a:3126_0": "Vaṇṇo ca me sabbadisā pabhāsatī”ti. – sopissa byākāsi;",
  "atk-s0506a:3127_0": "1061.",
  "atk-s0506a:3127_1": "Tattha aṭṭhaṭṭhakāti ekekasmiṃ kūṭāgāre aṭṭhaṭṭhakā catusaṭṭhiparimāṇā.",
  "atk-s0506a:3127_2": "Sādhurūpāti rūpasampattiyā ca sīlācārasampattiyā ca sikkhāsampattiyā ca sundarasabhāvā.",
  "atk-s0506a:3127_3": "Dibbā ca kaññāti devaccharāyo.",
  "atk-s0506a:3127_4": "Tidasacarāti tidasesu sukhācārā sukhavihāriniyo.",
  "atk-s0506a:3127_5": "Uḷārāti uḷāravibhavā.",
  "atk-s0506a:3128_0": "1064.",
  "atk-s0506a:3128_1": "Phaladāyīti attanā ambaphalassa dinnattā attānaṃ sandhāya vadati.",
  "atk-s0506a:3128_2": "Phalanti puññaphalaṃ.",
  "atk-s0506a:3128_3": "Vipulanti mahantaṃ labhati manussaloke patiṭṭhitoti adhippāyo.",
  "atk-s0506a:3128_4": "Dadanti dadanto dānahetu.",
  "atk-s0506a:3128_5": "Ujugatesūti ujupaṭipannesu.",
  "atk-s0506a:3128_6": "Saggagatoti uppajjanavasena saggaṃ gato,",
  "atk-s0506a:3128_7": "tatthāpi tidive tāvatiṃsabhavane anubhoti ca puññaphalaṃ vipulaṃ yathāhaṃ,",
  "atk-s0506a:3128_8": "evaṃ aññopīti attho.",
  "atk-s0506a:3129_0": "1066.",
  "atk-s0506a:3129_1": "Tasmāti yasmā catunnaṃ phalānaṃ dānamattena īdisī sampatti adhigatā, tasmā.",
  "atk-s0506a:3129_2": "Alameva yuttameva.",
  "atk-s0506a:3129_3": "Niccanti sabbakālaṃ.",
  "atk-s0506a:3129_4": "Dibbānīti devalokapariyāpannāni.",
  "atk-s0506a:3129_5": "Manussasobhaggatanti manussesu subhagabhāvaṃ.",
  "atk-s0506a:3129_6": "Sesaṃ vuttanayameva.",
  "atk-s0506a:3130_0": "Phaladāyakavimānavaṇṇanā niṭṭhitā.",
  "atk-s0506a:3131_0": "4. Paṭhamaupassayadāyakavimānavaṇṇanā",
  "atk-s0506a:3132_0": "Cando yathā vigatavalāhake nabheti upassayadāyakavimānaṃ.",
  "atk-s0506a:3132_1": "Tassa kā uppatti?",
  "atk-s0506a:3132_2": "Bhagavā rājagahe viharati veḷuvane.",
  "atk-s0506a:3132_3": "Tena samayena aññataro bhikkhu gāmakāvāse vassaṃ vasitvā vutthavasso pavāretvā bhagavantaṃ vandituṃ rājagahaṃ",
  "atk-s0506a:3132_4": "gacchanto antarāmagge sāyaṃ aññataraṃ gāmaṃ pavisitvā vasanaṭṭhānaṃ pariyesanto aññataraṃ upāsakaṃ disvā pucchi – “upāsaka,",
  "atk-s0506a:3132_5": "imasmiṃ gāme atthi kiñci pabbajitānaṃ vasanayoggaṭṭhāna”nti.",
  "atk-s0506a:3132_6": "Upāsako pasannacitto gehaṃ gantvā bhariyāya saddhiṃ mantetvā therassa vasanayoggaṃ ṭhānaṃ paricchinditvā",
  "atk-s0506a:3132_7": "tattha āsanaṃ paññāpetvā pādodakaṃ pādapīṭhaṃ upaṭṭhapetvā theraṃ pavesetvā tasmiṃ pāde dhovante padīpaṃ",
  "atk-s0506a:3132_8": "ujjāletvā mañce paccattharaṇāni paññāpetvā adāsi.",
  "atk-s0506a:3132_9": "Svātanāya ca nimantetvā therassa dutiyadivase bhojetvā pānakatthāya guḷapiṇḍañca datvā theraṃ gacchantaṃ anugantvā nivatti.",
  "atk-s0506a:3132_10": "So aparena samayena saha bhariyāya kālaṃ katvā tāvatiṃsabhavane dvādasayojanike kanakavimāne nibbatti.",
  "atk-s0506a:3132_11": "Taṃ āyasmā mahāmoggallāno dvīhi gāthāhi paṭipucchi –",
  "atk-s0506a:3133_0": "1069.",
  "atk-s0506a:3134_0": "“Cando yathā vigatavalāhake nabhe, obhāsayaṃ gacchati antalikkhe;",
  "atk-s0506a:3135_0": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3136_0": "1070.",
  "atk-s0506a:3137_0": "“Deviddhipattosi mahānubhāvo, manussabhūto kimakāsi puññaṃ;",
  "atk-s0506a:3138_0": "Kenāsi evaṃ jalitānubhāvo, vaṇṇo ca te sabbadisā pabhāsatī”ti.",
  "atk-s0506a:3139_0": "So devaputto imāhi gāthāhi byākāsi –",
  "atk-s0506a:3140_0": "1071.",
  "atk-s0506a:3141_0": "“So devaputto attamano…pe… yassa kammassidaṃ phalaṃ”.",
  "atk-s0506a:3142_0": "1072.",
  "atk-s0506a:3143_0": "“Ahañca bhariyā ca manussaloke, upassayaṃ arahato adamha;",
  "atk-s0506a:3144_0": "Annañca pānañca pasannacittā, sakkacca dānaṃ vipulaṃ adamha.",
  "atk-s0506a:3145_0": "1073.",
  "atk-s0506a:3146_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:3147_0": "Tattha gāthāsu yaṃ vattabbaṃ, taṃ heṭṭhā vuttanayameva;",
  "atk-s0506a:3148_0": "Paṭhamaupassayadāyakavimānavaṇṇanā niṭṭhitā.",
  "atk-s0506a:3149_0": "5. Dutiyaupassayadāyakavimānavaṇṇanā",
  "atk-s0506a:3150_0": "Sūriyo yathā vigatavalāhake nabheti dutiyaupassayadāyakavimānaṃ.",
  "atk-s0506a:3150_1": "Tassa kā uppatti?",
  "atk-s0506a:3150_2": "Bhagavā rājagahe viharati veḷuvane.",
  "atk-s0506a:3150_3": "Tena samayena sambahulā bhikkhū gāmakāvāse vassaṃ vasitvā bhagavantaṃ dassanāya rājagahaṃ uddissa gacchantā sāyaṃ aññataraṃ gāmaṃ sampāpuṇiṃsu.",
  "atk-s0506a:3150_4": "Sesaṃ anantaravimānasadisameva.",
  "atk-s0506a:3151_0": "1075.",
  "atk-s0506a:3152_0": "“Sūriyo yathā vigatavalāhake nabhe…pe….",
  "atk-s0506a:3153_0": "(Yathā purimavimānaṃ, tathā vitthāretabbaṃ;)",
  "atk-s0506a:3154_0": "1079.",
  "atk-s0506a:3155_0": "“Vaṇṇo ca me sabbadisā pabhāsatī”ti.",
  "atk-s0506a:3156_0": "Tattha gāthāsupi apubbaṃ natthi;",
  "atk-s0506a:3157_0": "Dutiyaupassayadāyakavimānavaṇṇanā niṭṭhitā.",
  "atk-s0506a:3158_0": "6. Bhikkhādāyakavimānavaṇṇanā",
  "atk-s0506a:3159_0": "Uccamidaṃ maṇithūṇaṃ vimānanti bhikkhādāyakavimānaṃ.",
  "atk-s0506a:3159_1": "Tassa kā uppatti?",
  "atk-s0506a:3159_2": "Bhagavā rājagahe viharati veḷuvane.",
  "atk-s0506a:3159_3": "Tena samayena aññataro bhikkhu addhānamaggapaṭipanno aññataraṃ gāmaṃ piṇḍāya paviṭṭho ekassa gharaddhāre aṭṭhāsi.",
  "atk-s0506a:3159_4": "Tattha aññataro puriso dhotahatthapādo “bhuñjissāmī”ti nisinno bhojanaṃ upanetvā pātiyā pakkhitte taṃ",
  "atk-s0506a:3159_5": "bhikkhuṃ disvā pātiyā bhattaṃ tassa bhikkhuno patte ākiranto tena “ekadesameva dehī”ti vuttopi sabbameva ākiri.",
  "atk-s0506a:3159_6": "So bhikkhu anumodanaṃ vatvā pakkāmi.",
  "atk-s0506a:3159_7": "So puriso “chātajjhattassa bhikkhuno mayā abhuñjitvā bhattaṃ dinna”nti anussaranto uḷāraṃ pītisomanassaṃ paṭilabhi.",
  "atk-s0506a:3159_8": "So aparabhāge kālaṃ katvā tāvatiṃsesu dvādasayojanike kanakavimāne nibbatti.",
  "atk-s0506a:3159_9": "Taṃ āyasmā mahāmoggallānatthero devacārikaṃ caranto mahatiyā deviddhiyā virocamānaṃ disvā imāhi gāthāhi paṭipucchi –",
  "atk-s0506a:3160_0": "1081.",
  "atk-s0506a:3161_0": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:3162_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3163_0": "1082.",
  "atk-s0506a:3164_0": "“Deviddhipattosi mahānubhāvo…pe…",
  "atk-s0506a:3165_0": "Vaṇṇo ca te sabbadisā pabhāsatī”ti.",
  "atk-s0506a:3166_0": "Sopi tassa imāhi gāthāhi byākāsi –",
  "atk-s0506a:3167_0": "1083.",
  "atk-s0506a:3168_0": "“So devaputto attamano…pe… yassa kammassidaṃ phalaṃ”.",
  "atk-s0506a:3169_0": "1084.",
  "atk-s0506a:3170_0": "“Ahaṃ manussesu manussabhūto, disvāna bhikkhuṃ tasitaṃ kilantaṃ;",
  "atk-s0506a:3171_0": "Ekāhaṃ bhikkhaṃ paṭipādayissaṃ, samaṅgi bhattena tadā akāsiṃ.",
  "atk-s0506a:3172_0": "1085.",
  "atk-s0506a:3173_0": "“Tena metādiso vaṇṇo…pe… vaṇṇo ca me sabbadisā pabhāsatī”ti.",
  "atk-s0506a:3174_0": "1084.",
  "atk-s0506a:3174_1": "Tattha ekāhaṃ bhikkhanti ekaṃ ahaṃ bhikkhāmattaṃ,",
  "atk-s0506a:3174_2": "ekaṃ bhattavaḍḍhitakanti attho.",
  "atk-s0506a:3174_3": "Paṭipādayissanti paṭipādesiṃ adāsiṃ.",
  "atk-s0506a:3174_4": "Samaṅgi bhattenāti bhattena samaṅgībhūtaṃ,",
  "atk-s0506a:3174_5": "laddhabhikkhanti attho.",
  "atk-s0506a:3174_6": "Evaṃ mahāthero tena devaputtena attano sucaritakamme pakāsite saparivārassa tassa dhammaṃ desetvā manussalokamāgato,",
  "atk-s0506a:3174_7": "taṃ pavattiṃ sammāsambuddhassa kathesi.",
  "atk-s0506a:3174_8": "Satthā taṃ aṭṭhuppattiṃ katvā sampattamahājanassa dhammaṃ desesi.",
  "atk-s0506a:3174_9": "Sā desanā mahājanassa sātthikā ahosīti.",
  "atk-s0506a:3175_0": "Bhikkhādāyakavimānavaṇṇanā niṭṭhitā.",
  "atk-s0506a:3176_0": "7. Yavapālakavimānavaṇṇanā",
  "atk-s0506a:3177_0": "Uccamidaṃ maṇithūṇaṃ vimānanti yavapālakavimānaṃ.",
  "atk-s0506a:3177_1": "Tassa kā uppatti?",
  "atk-s0506a:3177_2": "Bhagavā rājagahe viharati veḷuvane.",
  "atk-s0506a:3177_3": "Tena samayena rājagahe aññataro duggatadārako yavakhettaṃ rakkhati.",
  "atk-s0506a:3177_4": "So ekadivasaṃ pātarāsatthāya kummāsaṃ labhitvā “khettaṃ gantvā bhuñjissāmī”ti taṃ kummāsaṃ gahetvā yavakhettaṃ gantvā rukkhamūle nisīdi.",
  "atk-s0506a:3177_5": "Tasmiṃ khaṇe aññataro khīṇāsavatthero maggappaṭipanno upakaṭṭhe kāle taṃ ṭhānaṃ patvā yavapālakena nisinnaṃ rukkhamūlaṃ upasaṅkami.",
  "atk-s0506a:3177_6": "Yavapālako velaṃ oloketvā “kacci, bhante,",
  "atk-s0506a:3177_7": "āhāro laddho”ti āha.",
  "atk-s0506a:3177_8": "Thero tuṇhī ahosi.",
  "atk-s0506a:3177_9": "So aladdhabhāvaṃ ñatvā “bhante,",
  "atk-s0506a:3177_10": "upakaṭṭhā velā,",
  "atk-s0506a:3177_11": "piṇḍāya caritvā bhuñjituṃ na sakkā,",
  "atk-s0506a:3177_12": "mayhaṃ anukampāya imaṃ kummāsaṃ paribhuñjathā”ti vatvā therassa taṃ kummāsaṃ adāsi.",
  "atk-s0506a:3177_13": "Thero taṃ anukampanto tassa passantasseva taṃ paribhuñjitvā anumodanaṃ vatvā pakkāmi.",
  "atk-s0506a:3177_14": "Sopi dārako “sudinnaṃ vata mayā īdisassa kummāsadānaṃ dadantenā”ti cittaṃ pasādetvā aparabhāge kālaṃ",
  "atk-s0506a:3177_15": "katvā tāvatiṃsabhavane vuttanayeneva vimāne nibbatti.",
  "atk-s0506a:3177_16": "Taṃ āyasmā mahāmoggallānatthero imāhi gāthāhi paṭipucchi –",
  "atk-s0506a:3178_0": "1087.",
  "atk-s0506a:3179_0": "“Uccamidaṃ maṇithūṇaṃ vimānaṃ…pe…",
  "atk-s0506a:3180_0": "Vaṇṇo ca te sabbadisā pabhāsatī”ti.",
  "atk-s0506a:3181_0": "Sopi tassa imāhi gāthāhi byākāsi –",
  "atk-s0506a:3182_0": "1089. “So devaputto attamano…pe… yassa kammassidaṃ phalaṃ”.",
  "atk-s0506a:3183_0": "1090.",
  "atk-s0506a:3184_0": "“Ahaṃ manussesu manussabhūto, ahosiṃ yavapālako;",
  "atk-s0506a:3185_0": "Addasaṃ virajaṃ bhikkhuṃ, vippasannamanāvilaṃ.",
  "atk-s0506a:3186_0": "1091.",
  "atk-s0506a:3187_0": "“Tassa adāsahaṃ bhāgaṃ, pasanno sehi pāṇibhi;",
  "atk-s0506a:3188_0": "Kummāsapiṇḍaṃ datvāna, modāmi nandane vane.",
  "atk-s0506a:3189_0": "1092.",
  "atk-s0506a:3190_0": "“Tena metādiso vaṇṇo…pe…",
  "atk-s0506a:3191_0": "Vaṇṇo ca me sabbadisā pabhāsatī”ti.",
  "atk-s0506a:3192_0": "Tattha gāthāsupi apubbaṃ natthi.",
  "atk-s0506a:3193_0": "Yavapālakavimānavaṇṇanā niṭṭhitā.",
  "atk-s0506a:3194_0": "8. Paṭhamakuṇḍalīvimānavaṇṇanā",
  "atk-s0506a:3195_0": "Alaṅkato malyadharo suvatthoti kuṇḍalīvimānaṃ.",
  "atk-s0506a:3195_1": "Tassa kā upatti?",
  "atk-s0506a:3195_2": "Bhagavā sāvatthiyaṃ viharati jetavane.",
  "atk-s0506a:3195_3": "Tena samayena dve aggasāvakā saparivārā kāsīsu cārikaṃ carantā sūriyatthaṅgamanavelāyaṃ aññataraṃ vihāraṃ pāpuṇiṃsu.",
  "atk-s0506a:3195_4": "Taṃ pavattiṃ sutvā tassa vihārassa gocaragāme aññataro upāsako there upasaṅkamitvā vanditvā pādadhovanaṃ",
  "atk-s0506a:3195_5": "pādabbhañjanatelaṃ mañcapīṭhaṃ paccattharaṇaṃ padīpiyañca upanetvā svātanāya ca nimantetvā dutiyadivase",
  "atk-s0506a:3195_6": "mahādānaṃ pavattesi,",
  "atk-s0506a:3195_7": "therā tassa anumodanaṃ vatvā pakkamiṃsu.",
  "atk-s0506a:3195_8": "So aparena samayena kālaṃ katvā tāvatiṃsesu dvādasayojanike kanakavimāne nibbatti.",
  "atk-s0506a:3195_9": "Taṃ āyasmā mahāmoggallānatthero imāhi gāthāhi paṭipucchi –",
  "atk-s0506a:3196_0": "1094.",
  "atk-s0506a:3197_0": "“Alaṅkato malyadharo suvattho, sukuṇḍalī kappitakesamassu;",
  "atk-s0506a:3198_0": "Āmuttahatthābharaṇo yasassī, dibbe vimānamhi yathāpi candimā.",
  "atk-s0506a:3199_0": "1095.",
  "atk-s0506a:3200_0": "“Dibbā ca vīṇā pavadanti vagguṃ, aṭṭhaṭṭhakā sikkhitā sādhurūpā;",
  "atk-s0506a:3201_0": "Dibbā ca kaññā tidasacarā uḷārā, naccanti gāyanti pamodayanti.",
  "atk-s0506a:3202_0": "1096.",
  "atk-s0506a:3203_0": "“Deviddhipattosi mahānubhāvo…pe…",
  "atk-s0506a:3204_0": "Vaṇṇo ca te sabbadisā pabhāsatī”ti.",
  "atk-s0506a:3205_0": "Sopi tassa imāhi gāthāhi byākāsi –",
  "atk-s0506a:3206_0": "1097. “So devaputto attamano…pe… yassa kammassidaṃ phalaṃ”.",
  "atk-s0506a:3207_0": "1098.",
  "atk-s0506a:3208_0": "“Ahaṃ manussesu manussabhūto, disvāna samaṇe sīlavante;",
  "atk-s0506a:3209_0": "Sampannavijjācaraṇe yasassī, bahussute taṇhakkhayūpapanne;",
  "atk-s0506a:3210_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3211_0": "1099.",
  "atk-s0506a:3212_0": "“Tena metādiso vaṇṇo…pe…",
  "atk-s0506a:3213_0": "Vaṇṇo ca me sabbadisā pabhāsatī”ti.",
  "atk-s0506a:3214_0": "1094.",
  "atk-s0506a:3214_1": "Tattha sukuṇḍalīti sundarehi kuṇḍalehi alaṅkatakaṇṇo.",
  "atk-s0506a:3214_2": "“Sakuṇḍalī”tipi pāṭho,",
  "atk-s0506a:3214_3": "sadisaṃ kuṇḍalaṃ sakuṇḍalaṃ,",
  "atk-s0506a:3214_4": "taṃ assa atthīti sakuṇḍalī,",
  "atk-s0506a:3214_5": "yuttakuṇḍalī aññamaññañca tuyhañca anucchavikakuṇḍalīti attho.",
  "atk-s0506a:3214_6": "Kappitakesamassūti sammākappitakesamassu.",
  "atk-s0506a:3214_7": "Āmuttahatthābharaṇoti paṭimukkaaṅguliyādihatthābharaṇo.",
  "atk-s0506a:3215_0": "1098.",
  "atk-s0506a:3215_1": "Taṇhakkhayūpapanneti taṇhakkhayaṃ arahattaṃ,",
  "atk-s0506a:3215_2": "nibbānameva vā upagate,",
  "atk-s0506a:3215_3": "adhigatavanteti attho.",
  "atk-s0506a:3215_4": "Sesaṃ vuttanayameva.",
  "atk-s0506a:3216_0": "Paṭhamakuṇḍalīvimānavaṇṇanā niṭṭhitā.",
  "atk-s0506a:3217_0": "9. Dutiyakuṇḍalīvimānavaṇṇanā",
  "atk-s0506a:3218_0": "Alaṅkato malyadharo suvatthoti dutiyakuṇḍalīvimānaṃ.",
  "atk-s0506a:3218_1": "Tassa kā uppatti?",
  "atk-s0506a:3218_2": "Bhagavā sāvatthiyaṃ viharati jetavane.",
  "atk-s0506a:3218_3": "Tena samayena dve aggasāvakā kāsīsu janapadacārikaṃ carantātiādi sabbaṃ anantarasadisameva.",
  "atk-s0506a:3219_0": "1101.",
  "atk-s0506a:3220_0": "“Alaṅkato malyadharo suvattho, sukuṇḍalī kappitakesamassu;",
  "atk-s0506a:3221_0": "Āmuttahatthābharaṇo yasassī, dibbe vimānamhi yathāpi candimā.",
  "atk-s0506a:3222_0": "1102.",
  "atk-s0506a:3223_0": "“Dibbā ca vīṇā pavadanti vagguṃ;",
  "atk-s0506a:3224_0": "Aṭṭhaṭṭhakā sikkhitā sādhurūpā;",
  "atk-s0506a:3225_0": "Dibbā ca kaññā tidasacarā uḷārā, naccanti gāyanti pamodayanti.",
  "atk-s0506a:3226_0": "1103.",
  "atk-s0506a:3227_0": "“Deviddhipattosi mahānubhāvo…pe…",
  "atk-s0506a:3228_0": "Vaṇṇo ca te sabbadisā pabhāsatī”ti. – pucchi;",
  "atk-s0506a:3229_0": "1104.",
  "atk-s0506a:3230_0": "“So devaputto attamano…pe… yassa kammassidaṃ phalaṃ”.",
  "atk-s0506a:3231_0": "1105.",
  "atk-s0506a:3232_0": "“Ahaṃ manussesu manussabhūto, disvāna samaṇe sādhurūpe;",
  "atk-s0506a:3233_0": "Sampannavijjācaraṇe yasassī, bahussute sīlavante pasanne;",
  "atk-s0506a:3234_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3235_0": "1106.",
  "atk-s0506a:3236_0": "“Tena metādiso vaṇṇo…pe…",
  "atk-s0506a:3237_0": "Vaṇṇo ca me sabbadisā pabhāsatī”ti.",
  "atk-s0506a:3238_0": "Gāthāsupi apubbaṃ natthi.",
  "atk-s0506a:3239_0": "Dutiyakuṇḍalīvimānavaṇṇanā niṭṭhitā.",
  "atk-s0506a:3240_0": "10. (Uttara) pāyāsivimānavaṇṇanā",
  "atk-s0506a:3241_0": "Yā devarājassa sabhā sudhammāti uttaravimānaṃ.",
  "atk-s0506a:3241_1": "Tassa kā uppatti?",
  "atk-s0506a:3241_2": "Bhagavati parinibbute dhātuvibhāge ca kate tattha tattha thūpesu patiṭṭhāpiyamānesu dhammavinayaṃ saṅgāyituṃ",
  "atk-s0506a:3241_3": "uccinitvā gahitesu mahākassapappamukhesu mahātheresu yāva vassūpagamanā aññesu ca theresu attano attano",
  "atk-s0506a:3241_4": "parisāya saddhiṃ tattha tattha vasantesu āyasmā kumārakassapo pañcahi bhikkhusatehi saddhiṃ setabyanagaraṃ",
  "atk-s0506a:3241_5": "gantvā siṃsapāvane vasi.",
  "atk-s0506a:3241_6": "Atha pāyāsi rājañño therassa tattha vasanabhāvaṃ sutvā mahatā janakāyena parivuto taṃ upasaṅkamitvā paṭisanthāraṃ",
  "atk-s0506a:3241_7": "katvā nisinno attano diṭṭhigataṃ pavedesi.",
  "atk-s0506a:3241_8": "Atha naṃ thero candimasūriyūdāharaṇādīhi paralokassa atthibhāvaṃ pakāsento anekavihitahetūpamālaṅkataṃ",
  "atk-s0506a:3241_9": "diṭṭhigaṇṭhiviniveṭhanaṃ nānānayavicittaṃ pāyāsisuttaṃ desetvā taṃ diṭṭhisampadāyaṃ patiṭṭhāpesi.",
  "atk-s0506a:3242_0": "So visuddhadiṭṭhiko hutvā samaṇabrāhmaṇakapaṇaddhikādīnaṃ dānaṃ dento anuḷārajjhāsayatāya lūkhaṃ adāsi",
  "atk-s0506a:3242_1": "ghāsacchādanamattaṃ kaṇājakaṃ bilaṅgadutiyaṃ sāṇāni ca vatthāni.",
  "atk-s0506a:3242_2": "Evaṃ pana asakkaccadānaṃ datvā kāyassa bhedā hīnakāyaṃ upapajji cātumahārājikānaṃ sahabyataṃ.",
  "atk-s0506a:3242_3": "Tassa pana kiccākiccesu yuttappayutto uttaro nāma māṇavo ahosi dāne byāvaṭo.",
  "atk-s0506a:3242_4": "So sakkaccadānaṃ datvā tāvatiṃsakāyaṃ upapanno,",
  "atk-s0506a:3242_5": "tassa dvādasayojanikaṃ vimānaṃ nibbatti.",
  "atk-s0506a:3242_6": "So kataññutaṃ vibhāvento saha vimānena kumārakassapattheraṃ upasaṅkamitvā vimānato oruyha pañcapatiṭṭhitena vanditvā añjaliṃ paggayha aṭṭhāsi.",
  "atk-s0506a:3242_7": "Taṃ thero –",
  "atk-s0506a:3243_0": "1108.",
  "atk-s0506a:3244_0": "“Yā devarājassa sabhā sudhammā, yatthacchati devasaṅgho samaggo;",
  "atk-s0506a:3245_0": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3246_0": "1109.",
  "atk-s0506a:3247_0": "“Deviddhipattosi mahānubhāvo…pe…",
  "atk-s0506a:3248_0": "Vaṇṇo ca te sabbadisā pabhāsatī”ti. – gāthāhi paṭipucchi;",
  "atk-s0506a:3249_0": "1110.",
  "atk-s0506a:3250_0": "“So devaputto attamano…pe… yassa kammassidaṃ phalaṃ”.",
  "atk-s0506a:3251_0": "1111.",
  "atk-s0506a:3252_0": "“Ahaṃ manussesu manussabhūto, rañño pāyāsissa ahosiṃ māṇavo;",
  "atk-s0506a:3253_0": "Laddhā dhanaṃ saṃvibhāgaṃ akāsiṃ, piyā ca me sīlavanto ahesuṃ;",
  "atk-s0506a:3254_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3255_0": "1112.",
  "atk-s0506a:3256_0": "“Tena metādiso vaṇṇo…pe…",
  "atk-s0506a:3257_0": "Vaṇṇo ca me sabbadisā pabhāsatī”ti. –",
  "atk-s0506a:3258_0": "So devaputto tassa imāhi gāthāhi byākāsi.",
  "atk-s0506a:3259_0": "1108.",
  "atk-s0506a:3259_1": "Tattha devarājassāti sakkassa.",
  "atk-s0506a:3259_2": "Sabhā sudhammāti evaṃnāmakaṃ santhāgāraṃ.",
  "atk-s0506a:3259_3": "Yatthāti yassaṃ sabhāyaṃ.",
  "atk-s0506a:3259_4": "Acchatīti nisīdati.",
  "atk-s0506a:3259_5": "Devasaṅghoti tāvatiṃsadevakāyo.",
  "atk-s0506a:3259_6": "Samaggoti sahito sannipatito.",
  "atk-s0506a:3260_0": "1111.",
  "atk-s0506a:3260_1": "Pāyāsissa ahosiṃ māṇavoti pāyāsirājaññassa kiccākiccakaro daharatāya māṇavo,",
  "atk-s0506a:3260_2": "nāmena pana uttaro nāma ahosiṃ.",
  "atk-s0506a:3260_3": "Saṃvibhāgaṃ akāsinti ahameva abhuñjitvā yathāladdhaṃ dhanaṃ dānamukhe pariccajanavasena saṃvibhajanaṃ akāsiṃ.",
  "atk-s0506a:3260_4": "Annañca pānañca pariccajantoti vacanaseso.",
  "atk-s0506a:3260_5": "Atha vā dānaṃ vipulaṃ adāsiṃ. Kathaṃ?",
  "atk-s0506a:3260_6": "Sakkaccaṃ. Kīdisaṃ?",
  "atk-s0506a:3260_7": "Annañca pānañcāti yojetabbaṃ.",
  "atk-s0506a:3261_0": "(Uttara) pāyāsivimānavaṇṇanā niṭṭhitā.",
  "atk-s0506a:3262_0": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:3263_0": "Dasavatthupaṭimaṇḍitassa chaṭṭhassa pāyāsivaggassa",
  "atk-s0506a:3264_0": "Atthavaṇṇanā niṭṭhitā.",
  "atk-s0506a:3265_0": "7. Sunikkhittavimānavaggo",
  "atk-s0506a:3266_0": "1. Cittalatāvimānavaṇṇanā",
  "atk-s0506a:3267_0": "Yathā vanaṃ cittalataṃ pabhāsatīti cittalatāvimānaṃ.",
  "atk-s0506a:3267_1": "Tassa kā uppatti?",
  "atk-s0506a:3267_2": "Bhagavā sāvatthiyaṃ viharati jetavane.",
  "atk-s0506a:3267_3": "Tena samayena sāvatthiyaṃ aññataro upāsako daliddo appabhogo paresaṃ kammaṃ katvā jīvati.",
  "atk-s0506a:3267_4": "So saddho pasanno jiṇṇe vuḍḍhe mātāpitaro posento “itthiyo nāma patikule ṭhitā issariyaṃ karonti,",
  "atk-s0506a:3267_5": "sassusasurānaṃ manāpacāriniyo dullabhā”ti mātāpitūnaṃ cittadukkhaṃ pariharanto dārapariggahaṃ akatvā sayameva ne upaṭṭhahati,",
  "atk-s0506a:3267_6": "sīlāni rakkhati,",
  "atk-s0506a:3267_7": "uposathaṃ upavasati,",
  "atk-s0506a:3267_8": "yathāvibhavaṃ dānāni deti.",
  "atk-s0506a:3267_9": "So aparabhāge kālaṃ katvā tāvatiṃsesu dvādasayojanike vimāne nibbatti.",
  "atk-s0506a:3267_10": "Taṃ āyasmā mahāmoggallāno heṭṭhā vuttanayena gantvā katakammaṃ imāhi gāthāhi paṭipucchi –",
  "atk-s0506a:3268_0": "1114.",
  "atk-s0506a:3269_0": "“Yathā vanaṃ cittalataṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3270_0": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3271_0": "1115.",
  "atk-s0506a:3272_0": "“Deviddhipattosi mahānubhāvo…pe…",
  "atk-s0506a:3273_0": "Vaṇṇo ca te sabbadisā pabhāsatī”ti.",
  "atk-s0506a:3274_0": "1116.",
  "atk-s0506a:3275_0": "“So devaputto attamano…pe… yassa kammassidaṃ phalaṃ”.",
  "atk-s0506a:3276_0": "1117.",
  "atk-s0506a:3277_0": "“Ahaṃ manussesu manussabhūto, daliddo atāṇo kapaṇo kammakaro ahosiṃ;",
  "atk-s0506a:3278_0": "Jiṇṇe ca mātāpitaro abhāriṃ, piyā ca me sīlavanto ahesuṃ;",
  "atk-s0506a:3279_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3280_0": "1118.",
  "atk-s0506a:3281_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:3282_0": "Sopi tassa byākāsi. Sesaṃ vuttanayameva.",
  "atk-s0506a:3283_0": "Cittalatāvimānavaṇṇanā niṭṭhitā.",
  "atk-s0506a:3284_0": "2. Nandanavimānavaṇṇanā",
  "atk-s0506a:3285_0": "Yathā vanaṃ nandanaṃ pabhāsatīti nandanavimānaṃ.",
  "atk-s0506a:3285_1": "Tassa kā uppatti?",
  "atk-s0506a:3285_2": "Bhagavā sāvatthiyaṃ viharati jetavane.",
  "atk-s0506a:3285_3": "Tena samayena sāvatthiyaṃ aññataro upāsakotiādi sabbaṃ anantaravimānasadisaṃ.",
  "atk-s0506a:3285_4": "Ayaṃ pana dārapariggahaṃ katvā mātāpitaro posesīti ayameva viseso.",
  "atk-s0506a:3286_0": "1120.",
  "atk-s0506a:3287_0": "Yathā vanaṃ nandanaṃ pabhāsati, uyyānaseṭṭhaṃ tidasānamuttamaṃ;",
  "atk-s0506a:3288_0": "Tathūpamaṃ tuyhamidaṃ vimānaṃ, obhāsayaṃ tiṭṭhati antalikkhe.",
  "atk-s0506a:3289_0": "1121.",
  "atk-s0506a:3290_0": "“Deviddhipattosi mahānubhāvo…pe…vaṇṇo ca te sabbadisā pabhāsatīti.",
  "atk-s0506a:3291_0": "1122.",
  "atk-s0506a:3292_0": "“So devaputto attamano…pe… yassa kammassidaṃ phalaṃ”.",
  "atk-s0506a:3293_0": "1123.",
  "atk-s0506a:3294_0": "“Ahaṃ manussesu manussabhūto, daliddo atāṇo kapaṇo kammakaro ahosiṃ;",
  "atk-s0506a:3295_0": "Jiṇṇe ca mātāpitaro abhāriṃ, piyā ca me sīlavanto ahesuṃ;",
  "atk-s0506a:3296_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3297_0": "1124.",
  "atk-s0506a:3298_0": "“Tena metādiso vaṇṇo…pe…vaṇṇo ca me sabbadisā pabhāsatī”ti. –",
  "atk-s0506a:3299_0": "Gāthāhi byākāsi. Tattha gāthāsupi apubbaṃ natthi.",
  "atk-s0506a:3300_0": "Nandanavimānavaṇṇanā niṭṭhitā.",
  "atk-s0506a:3301_0": "3. Maṇithūṇavimānavaṇṇanā",
  "atk-s0506a:3302_0": "Uccamidaṃ maṇithūṇaṃ vimānanti maṇithūṇavimānaṃ.",
  "atk-s0506a:3302_1": "Tassa kā uppatti?",
  "atk-s0506a:3302_2": "Bhagavā sāvatthiyaṃ viharati jetavane.",
  "atk-s0506a:3302_3": "Tena samayena sambahulā therā bhikkhū araññāyatane viharanti.",
  "atk-s0506a:3302_4": "Tesaṃ gāmaṃ piṇḍāya gamanamagge eko upāsako visamaṃ samaṃ karoti,",
  "atk-s0506a:3302_5": "kaṇṭake nīharati,",
  "atk-s0506a:3302_6": "gacchagumbe apaneti,",
  "atk-s0506a:3302_7": "udakakāle mātikāsu setuṃ bandhati,",
  "atk-s0506a:3302_8": "vivanaṭṭhānesu chāyārukkhe ropeti,",
  "atk-s0506a:3302_9": "jalāsayesu mattikaṃ uddharitvā te puthulagambhīre karoti,",
  "atk-s0506a:3302_10": "titthe sampādeti,",
  "atk-s0506a:3302_11": "yathāvibhavaṃ dānaṃ deti,",
  "atk-s0506a:3302_12": "sīlaṃ rakkhati.",
  "atk-s0506a:3302_13": "So aparabhāge kālaṃ katvā tāvatiṃsesu dvādasayojanike kanakavimāne nibbatti.",
  "atk-s0506a:3302_14": "Taṃ āyasmā mahāmoggallānatthero upasaṅkamitvā imāhi gāthāhi paṭipucchi –",
  "atk-s0506a:3303_0": "1126.",
  "atk-s0506a:3304_0": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:3305_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3306_0": "1127.",
  "atk-s0506a:3307_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3308_0": "Dibbā rasā kāmaguṇettha pañca, nāriyo ca naccanti suvaṇṇacchannā.",
  "atk-s0506a:3309_0": "1128.",
  "atk-s0506a:3310_0": "“Kena tetādiso vaṇṇo…pe…vaṇṇo ca te sabbadisā pabhāsatī”ti.",
  "atk-s0506a:3311_0": "Sopi tassa gāthāhi byākāsi –",
  "atk-s0506a:3312_0": "1130.",
  "atk-s0506a:3313_0": "“So devaputto attamano…pe… yassa kammassidaṃ phalaṃ”.",
  "atk-s0506a:3314_0": "1131.",
  "atk-s0506a:3315_0": "“Ahaṃ manussesu manussabhūto, vivane pathe saṅkamanaṃ akāsiṃ;",
  "atk-s0506a:3316_0": "Ārāmarukkhāni ca ropayissaṃ, piyā ca me sīlavanto ahesuṃ;",
  "atk-s0506a:3317_0": "Annañca pānañca pasannacitto, sakkacca dānaṃ vipulaṃ adāsiṃ.",
  "atk-s0506a:3318_0": "1132.",
  "atk-s0506a:3319_0": "“Tena metādiso vaṇṇo…pe…vaṇṇo ca me sabbadisā pabhāsatī”ti.",
  "atk-s0506a:3320_0": "1131.",
  "atk-s0506a:3320_1": "Tattha vivaneti araññe.",
  "atk-s0506a:3320_2": "Ārāmarukkhāni cā ārāmabhūte rukkhe,",
  "atk-s0506a:3320_3": "ārāmaṃ katvā tattha rukkhe ropesinti attho.",
  "atk-s0506a:3320_4": "Sesaṃ sabbaṃ vuttanayameva.",
  "atk-s0506a:3321_0": "Maṇithūṇavimānavaṇṇanā niṭṭhitā.",
  "atk-s0506a:3322_0": "4. Suvaṇṇavimānavaṇṇanā",
  "atk-s0506a:3323_0": "Sovaṇṇamaye pabbatasminti suvaṇṇavimānaṃ.",
  "atk-s0506a:3323_1": "Tassa kā uppatti?",
  "atk-s0506a:3323_2": "Bhagavā andhakavinde viharati.",
  "atk-s0506a:3323_3": "Tena samayena aññataro upāsako saddho pasanno vibhavasampanno tassa gāmassa avidūre aññatarasmiṃ muṇḍakapabbate",
  "atk-s0506a:3323_4": "sabbākārasampannaṃ bhagavato vasanānucchavikaṃ gandhakuṭiṃ kāretvā tattha bhagavantaṃ vasāpento sakkaccaṃ",
  "atk-s0506a:3323_5": "upaṭṭhahi,",
  "atk-s0506a:3323_6": "sayañca niccasīle patiṭṭhito suvisuddhasīlasaṃvaro hutvā kālaṃ katvā tāvatiṃsabhavane nibbatti.",
  "atk-s0506a:3323_7": "Tassa kammānubhāvasaṃsūcakaṃ nānāratanaraṃsijālasamujjalaṃ vicittavedikāparikkhittaṃ vividhavipulālaṅkāropasobhitaṃ",
  "atk-s0506a:3323_8": "suvibhattabhittitthambhasopānaṃ ārāmaramaṇīyakaṃ kañcanapabbatamuddhani vimānaṃ uppajji.",
  "atk-s0506a:3323_9": "Taṃ āyasmā mahāmoggallāno devacārikaṃ caranto disvā imāhi gāthāhi paṭipucchi –",
  "atk-s0506a:3324_0": "1134.",
  "atk-s0506a:3325_0": "“Sovaṇṇamaye pabbatasmiṃ, vimānaṃ sabbatopabhaṃ;",
  "atk-s0506a:3326_0": "Hemajālapaṭicchannaṃ, kiṅkiṇijālakappitaṃ.",
  "atk-s0506a:3327_0": "1135.",
  "atk-s0506a:3328_0": "“Aṭṭhaṃsā sukatā thambhā, sabbe veḷuriyāmayā;",
  "atk-s0506a:3329_0": "Ekamekāya aṃsiyā, ratanā satta nimmitā.",
  "atk-s0506a:3330_0": "1136.",
  "atk-s0506a:3331_0": "“Veḷūriyasuvaṇṇassa, phalikā rūpiyassa ca;",
  "atk-s0506a:3332_0": "Masāragallamuttāhi, lohitaṅgamaṇīhi ca.",
  "atk-s0506a:3333_0": "1137.",
  "atk-s0506a:3334_0": "“Citrā manoramā bhūmi, na tatthuddhaṃsatī rajo;",
  "atk-s0506a:3335_0": "Gopānasīgaṇā pītā, kūṭaṃ dārenti nimmitā.",
  "atk-s0506a:3336_0": "1138.",
  "atk-s0506a:3337_0": "“Sopānāni ca cattāri, nimmitā caturo disā;",
  "atk-s0506a:3338_0": "Nānāratanagabbhehi, ādiccova virocati.",
  "atk-s0506a:3339_0": "1139.",
  "atk-s0506a:3340_0": "“Vediyā catasso tattha, vibhattā bhāgaso mitā;",
  "atk-s0506a:3341_0": "Daddallamānā ābhanti, samantā caturo disā.",
  "atk-s0506a:3342_0": "1140.",
  "atk-s0506a:3343_0": "“Tasmiṃ vimāne pavare, devaputto mahappabho;",
  "atk-s0506a:3344_0": "Atirocasi vaṇṇena, udayantova bhāṇumā.",
  "atk-s0506a:3345_0": "1141.",
  "atk-s0506a:3346_0": "“Dānassa te idaṃ phalaṃ, atho sīlassa vā pana;",
  "atk-s0506a:3347_0": "Atho añjalikammassa, taṃ me akkhāhi pucchito”ti.",
  "atk-s0506a:3348_0": "Sopissa imāhi gāthāhi byākāsi –",
  "atk-s0506a:3349_0": "1142. “So devaputto attamano…pe… yassa kammassidaṃ phalaṃ”.",
  "atk-s0506a:3350_0": "1143.",
  "atk-s0506a:3351_0": "“Ahaṃ andhakavindasmiṃ, buddhassādiccabandhuno;",
  "atk-s0506a:3352_0": "Vihāraṃ satthu kāresiṃ, pasanno sehi pāṇibhi.",
  "atk-s0506a:3353_0": "1144.",
  "atk-s0506a:3354_0": "“Tattha gandhañca mālañca, paccayañca vilepanaṃ;",
  "atk-s0506a:3355_0": "Vihāraṃ satthu adāsiṃ, vippasannena cetasā;",
  "atk-s0506a:3356_0": "Tena mayhaṃ idaṃ laddhaṃ, vasaṃ vattemi nandane.",
  "atk-s0506a:3357_0": "1145.",
  "atk-s0506a:3358_0": "“Nandane ca vane ramme, nānādijagaṇāyute;",
  "atk-s0506a:3359_0": "Ramāmi naccagītehi, accharāhi purakkhato”ti.",
  "atk-s0506a:3360_0": "1134.",
  "atk-s0506a:3360_1": "Tattha sabbatopabhanti sabbabhāgehi pabhāsantaṃ pabhāmuñcanakaṃ.",
  "atk-s0506a:3360_2": "Kiṅkiṇijālakappitanti kappitakiṅkiṇikajālaṃ.",
  "atk-s0506a:3361_0": "1135.",
  "atk-s0506a:3361_1": "Sabbe veḷuriyāmayāti sabbe thambhā veḷuriyamaṇimayā.",
  "atk-s0506a:3361_2": "Tattha pana ekamekāya aṃsiyāti aṭṭhaṃsesu thambhesu ekamekasmiṃ aṃsabhāge.",
  "atk-s0506a:3361_3": "Ratanā satta nimmitāti sattaratanakammanimmitā,",
  "atk-s0506a:3361_4": "ekeko aṃso sattaratanamayoti attho.",
  "atk-s0506a:3362_0": "1136.",
  "atk-s0506a:3362_1": "“Veḷūriyasuvaṇṇassā”tiādinā nānāratanāni dasseti.",
  "atk-s0506a:3362_2": "Tattha veḷūriyasuvaṇṇassāti veḷuriyena ca suvaṇṇena ca nimmitā,",
  "atk-s0506a:3362_3": "citrāti vā yojanā.",
  "atk-s0506a:3362_4": "Karaṇatthe hi idaṃ sāmivacanaṃ.",
  "atk-s0506a:3362_5": "Phalikā rūpiyassa cāti etthāpi eseva nayo.",
  "atk-s0506a:3362_6": "Masāragallamuttāhīti kabaramaṇīhi.",
  "atk-s0506a:3362_7": "Lohitaṅgamaṇīhi cāti rattamaṇīhi.",
  "atk-s0506a:3363_0": "1137.",
  "atk-s0506a:3363_1": "Na tatthuddhaṃsatī rajoti maṇimayabhūmikattā na tasmiṃ vimāne rajo uggacchati.",
  "atk-s0506a:3363_2": "Gopānasīgaṇāti gopānasīsamūhā.",
  "atk-s0506a:3363_3": "Pītāti pītavaṇṇā,",
  "atk-s0506a:3363_4": "suvaṇṇamayā ceva phussarāgādimaṇimayā cāti attho.",
  "atk-s0506a:3363_5": "Kūṭaṃ dhārentīti sattaratanamayaṃ kaṇṇikaṃ dhārenti.",
  "atk-s0506a:3364_0": "1138- 9.",
  "atk-s0506a:3364_1": "Nānāratanagabbhehīti nānāratanamayehi ovarakehi.",
  "atk-s0506a:3364_2": "Vediyāti vedikā.",
  "atk-s0506a:3364_3": "Catassoti catūsu disāsu catasso.",
  "atk-s0506a:3364_4": "Tenāha “samantā caturo disā”ti.",
  "atk-s0506a:3365_0": "1140. Mahappabhoti mahājutiko. Udayantoti uggacchanto. Bhāṇumāti ādicco.",
  "atk-s0506a:3366_0": "1143.",
  "atk-s0506a:3366_1": "Sehi pāṇibhīti kāyasāraṃ puññaṃ pasavanto attano pāṇīhi taṃ taṃ kiccaṃ karonto vihāraṃ satthu kāresinti yojanā.",
  "atk-s0506a:3366_2": "Atha vā sehi pāṇibhīti tattha andhakavindasmiṃ gandhañca mālañca paccayañca vilepanañca pūjāvasena.",
  "atk-s0506a:3366_3": "Yathā kathaṃ?",
  "atk-s0506a:3366_4": "Vihārañca vippasannena cetasā satthuno adāsiṃ pūjesiṃ niyyādesiṃ cāti evamettha yojanā veditabbā.",
  "atk-s0506a:3367_0": "1144.",
  "atk-s0506a:3367_1": "Tenāti tena yathāvuttena puññakammena kāraṇabhūtena.",
  "atk-s0506a:3367_2": "Mayhanti mayā.",
  "atk-s0506a:3367_3": "Idanti idaṃ puññaphalaṃ,",
  "atk-s0506a:3367_4": "idaṃ vā dibbaṃ ādhipateyyaṃ.",
  "atk-s0506a:3367_5": "Tenāha “vasaṃ vattemī”ti.",
  "atk-s0506a:3368_0": "1145.",
  "atk-s0506a:3368_1": "Nandaneti nandiyā dibbasamiddhiyā uppajjanaṭṭhāne imasmiṃ devaloke,",
  "atk-s0506a:3368_2": "tatthāpi visesato nandane vane ramme,",
  "atk-s0506a:3368_3": "evaṃ ramaṇīye imasmiṃ nandane vane ramāmīti yojanā.",
  "atk-s0506a:3368_4": "Sesaṃ vuttanayameva.",
  "atk-s0506a:3369_0": "Evaṃ devatāya attano puññakamme āvikate thero saparivārassa tassa devaputtassa dhammaṃ desetvā bhagavato tamatthaṃ nivedesi.",
  "atk-s0506a:3369_1": "Bhagavā taṃ aṭṭhuppattiṃ katvā sampattaparisāya dhammaṃ desesi.",
  "atk-s0506a:3369_2": "Sā desanā mahājanassa sātthikā ahosīti.",
  "atk-s0506a:3370_0": "Suvaṇṇavimānavaṇṇanā niṭṭhitā.",
  "atk-s0506a:3371_0": "5. Ambavimānavaṇṇanā",
  "atk-s0506a:3372_0": "Uccamidaṃ maṇithūṇanti ambavimānaṃ.",
  "atk-s0506a:3372_1": "Tassa kā uppatti?",
  "atk-s0506a:3372_2": "Bhagavā rājagahe viharati veḷuvane.",
  "atk-s0506a:3372_3": "Tena samayena rājagahe aññataro duggatapuriso paresaṃ bhattavetanabhato hutvā ambavanaṃ rakkhati.",
  "atk-s0506a:3372_4": "So ekadivasaṃ āyasmantaṃ sāriputtaṃ gimhasamaye sūriyātapasantatte uṇhavālikānippīḷite vipphandamānamarīcijālavitthate",
  "atk-s0506a:3372_5": "bhūmippadese tassa ambārāmassa avidūrena maggena sedāgatena gattena gacchantaṃ disvā sañjātagāravabahumāno",
  "atk-s0506a:3372_6": "upasaṅkamitvā evamāha “mahā ayaṃ, bhante,",
  "atk-s0506a:3372_7": "ghammapariḷāho,",
  "atk-s0506a:3372_8": "ativiya parissantarūpo viya dissati, sādhu, bhante,",
  "atk-s0506a:3372_9": "ayyo imaṃ ambārāmaṃ pavisitvā muhuttaṃ vissamitvā addhānaparissamaṃ paṭivinodetvā gacchatha anukampaṃ upādāyā”ti.",
  "atk-s0506a:3372_10": "Thero visesato tassa cittappasādaṃ paribrūhetukāmo taṃ ārāmaṃ pavisitvā aññatarassa ambarukkhassa mūle nisīdi.",
  "atk-s0506a:3373_0": "Puna so puriso āha “sace, bhante,",
  "atk-s0506a:3373_1": "nhāyitukāmattha,",
  "atk-s0506a:3373_2": "ahaṃ ito kūpato udakaṃ uddharitvā tumhe nhāpessāmi,",
  "atk-s0506a:3373_3": "pānīyañca dassāmī”ti.",
  "atk-s0506a:3373_4": "Theropi adhivāsesi tuṇhībhāvena.",
  "atk-s0506a:3373_5": "So kūpato udakaṃ uddharitvā parissāvetvā theraṃ nhāpesi,",
  "atk-s0506a:3373_6": "nhāpetvā ca hatthapāde dhovitvā nisinnassa pānīyaṃ upanesi.",
  "atk-s0506a:3373_7": "Thero pānīyaṃ pivitvā paṭippassaddhadaratho tassa purisassa udakadāne ceva nhāpane ca anumodanaṃ vatvā pakkāmi.",
  "atk-s0506a:3373_8": "Atha so puriso “ghammābhitattassa vata therassa ghammapariḷāhaṃ paṭippassambhesiṃ,",
  "atk-s0506a:3373_9": "bahuṃ vata mayā puññaṃ pasuta”nti uḷārapītisomanassaṃ paṭisaṃvedesi.",
  "atk-s0506a:3373_10": "So aparabhāge kālaṃ katvā tāvatiṃsesu uppajji.",
  "atk-s0506a:3373_11": "Taṃ āyasmā mahāmoggallāno upasaṅkamitvā imāhi gāthāhi katapuññaṃ pucchi.",
  "atk-s0506a:3374_0": "1146.",
  "atk-s0506a:3375_0": "“Uccamidaṃ maṇithūṇaṃ vimānaṃ, samantato dvādasa yojanāni;",
  "atk-s0506a:3376_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3377_0": "1147.",
  "atk-s0506a:3378_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3379_0": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:3380_0": "1148.",
  "atk-s0506a:3381_0": "“Kena tetādiso vaṇṇo…pe…",
  "atk-s0506a:3382_0": "Vaṇṇo ca te sabbadisā pabhāsatī”ti.",
  "atk-s0506a:3383_0": "1150.",
  "atk-s0506a:3384_0": "“So devaputto attamano…pe…",
  "atk-s0506a:3385_0": "Yassa kammassidaṃ phalaṃ”.",
  "atk-s0506a:3386_0": "1151.",
  "atk-s0506a:3387_0": "“Gimhānaṃ pacchime māse, patapante divaṅkare;",
  "atk-s0506a:3388_0": "Paresaṃ bhatako poso, ambārāmamasiñcati.",
  "atk-s0506a:3389_0": "1152.",
  "atk-s0506a:3390_0": "“Atha tenāgamā bhikkhu, sāriputtoti vissuto;",
  "atk-s0506a:3391_0": "Kilantarūpo kāyena, akilantova cetasā.",
  "atk-s0506a:3392_0": "1153.",
  "atk-s0506a:3393_0": "“Tañca disvāna āyantaṃ, avocaṃ ambasiñcako;",
  "atk-s0506a:3394_0": "Sādhu taṃ bhante nhāpeyyaṃ, yaṃ mamassa sukhāvahaṃ.",
  "atk-s0506a:3395_0": "1154.",
  "atk-s0506a:3396_0": "“Tassa me anukampāya, nikkhipi pattacīvaraṃ;",
  "atk-s0506a:3397_0": "Nisīdi rukkhamūlasmiṃ, chāyāya ekacīvaro.",
  "atk-s0506a:3398_0": "1155.",
  "atk-s0506a:3399_0": "“Tañca acchena vārinā, pasannamānaso naro;",
  "atk-s0506a:3400_0": "Nhāpayī rukkhamūlasmiṃ, chāyāya ekacīvaraṃ.",
  "atk-s0506a:3401_0": "1156.",
  "atk-s0506a:3402_0": "“Ambo ca sitto samaṇo ca nhāpito,",
  "atk-s0506a:3403_0": "Mayā ca puññaṃ pasutaṃ anappakaṃ;",
  "atk-s0506a:3404_0": "Iti so pītiyā kāyaṃ, sabbaṃ pharati attano.",
  "atk-s0506a:3405_0": "1157.",
  "atk-s0506a:3406_0": "“Tadeva ettakaṃ kammaṃ, akāsiṃ tāya jātiyā;",
  "atk-s0506a:3407_0": "Pahāya mānusaṃ dehaṃ, upapannomhi nandanaṃ.",
  "atk-s0506a:3408_0": "1158.",
  "atk-s0506a:3409_0": "“Nandane ca vane ramme, nānādijagaṇāyute;",
  "atk-s0506a:3410_0": "Ramāmi naccagītehi, accharāhi purakkhato”ti. –",
  "atk-s0506a:3411_0": "Sopi tassa imāhi gāthāhi byākāsi.",
  "atk-s0506a:3412_0": "1151.",
  "atk-s0506a:3412_1": "Tattha gimhānaṃ pacchime māseti āsāḷhimāse.",
  "atk-s0506a:3412_2": "Patapanteti ativiya dippante,",
  "atk-s0506a:3412_3": "sabbaso uṇhaṃ vissajjenteti attho.",
  "atk-s0506a:3412_4": "Divaṅkareti divākare,",
  "atk-s0506a:3412_5": "ayameva vā pāṭho.",
  "atk-s0506a:3412_6": "Asiñcatīti siñcati, -",
  "atk-s0506a:3412_7": "kāro nipātamattaṃ,",
  "atk-s0506a:3412_8": "siñcati ambarukkhamūlesu dhuvaṃ jalasekaṃ karotīti attho.",
  "atk-s0506a:3412_9": "“Asiñcathā”ti ca pāṭho,",
  "atk-s0506a:3412_10": "siñcitthāti attho.",
  "atk-s0506a:3412_11": "“Asiñcaha”nti ca paṭhanti,",
  "atk-s0506a:3412_12": "paresaṃ bhatako poso hutvā tadā ambārāmaṃ asiñciṃ ahanti attho.",
  "atk-s0506a:3413_0": "1152.",
  "atk-s0506a:3413_1": "Tenāti yena disābhāgena so ambārāmo,",
  "atk-s0506a:3413_2": "tena agamā agañchi.",
  "atk-s0506a:3413_3": "Akilantova cetasāti cetodukkhassa maggeneva pahīnattā cetasā akilantopi samāno kilanturūpo kāyena tena maggena agamāti yojanā.",
  "atk-s0506a:3414_0": "1153-4. Avocaṃ ahaṃ tadā ambasiñcako hutvāti yojanā. Ekacīvaroti nhāyitukāmoti adhippāyo.",
  "atk-s0506a:3415_0": "1156.",
  "atk-s0506a:3415_1": "Itīti evaṃ “ambo ca sitto,",
  "atk-s0506a:3415_2": "samaṇo ca nhāpito,",
  "atk-s0506a:3415_3": "mayā ca puññaṃ pasutaṃ anappakaṃ,",
  "atk-s0506a:3415_4": "ekeneva payogena tividhopi attho sādhito”ti iminākārena pavattāya pītiyā so puriso attano sabbaṃ kāyaṃ pharati,",
  "atk-s0506a:3415_5": "nirantaraṃ phuṭaṃ karotīti yojanā.",
  "atk-s0506a:3415_6": "Atītatthe cetaṃ vattamānavacanaṃ,",
  "atk-s0506a:3415_7": "pharīti attho.",
  "atk-s0506a:3416_0": "1157.",
  "atk-s0506a:3416_1": "Tadeva ettakaṃ kammanti taṃ ettakaṃ evaṃ pānīyadānamattakaṃ kammaṃ akāsiṃ,",
  "atk-s0506a:3416_2": "tāya tassaṃ jātiyaṃ aññaṃ nānussarāmīti adhippāyo.",
  "atk-s0506a:3416_3": "Tesaṃ vuttanayameva.",
  "atk-s0506a:3417_0": "Ambavimānavaṇṇanā niṭṭhitā.",
  "atk-s0506a:3418_0": "6. Gopālavimānavaṇṇanā",
  "atk-s0506a:3419_0": "Disvāna devaṃ paṭipucchi bhikkhūti gopālavimānaṃ.",
  "atk-s0506a:3419_1": "Tassa kā uppatti?",
  "atk-s0506a:3419_2": "Bhagavā rājagahe viharati veḷuvane.",
  "atk-s0506a:3419_3": "Tena samayena rājagahavāsī aññataro gopālako pātarāsatthāya pilotikāya puṭabaddhaṃ kummāsaṃ gahetvā nagarato",
  "atk-s0506a:3419_4": "nikkhamitvā gāvīnaṃ caraṇaṭṭhānabhūtaṃ gocarabhūmiṃ sampāpuṇi.",
  "atk-s0506a:3419_5": "Taṃ āyasmā mahāmoggallāno “ayaṃ idāneva kālaṃ karissati,",
  "atk-s0506a:3419_6": "mayhañca kummāsaṃ datvā tāvatiṃsesu uppajjissatī”ti ca ñatvā tassa samīpaṃ agamāsi.",
  "atk-s0506a:3419_7": "So velaṃ oloketvā therassa kummāsaṃ dātukāmo ahosi.",
  "atk-s0506a:3419_8": "Tena ca samayena gāviyo māsakkhettaṃ pavisanti.",
  "atk-s0506a:3419_9": "Atha so gopālo cintesi “kiṃ nu kho therassa kummāsaṃ dadeyyaṃ,",
  "atk-s0506a:3419_10": "udāhu gāviyo māsakkhettato nīhareyya”nti.",
  "atk-s0506a:3419_11": "Athassa etadahosi “māsasāmikā maṃ yaṃ icchanti,",
  "atk-s0506a:3419_12": "taṃ karontu,",
  "atk-s0506a:3419_13": "there pana gate kummāsadānantarāyo me siyā,",
  "atk-s0506a:3419_14": "handāhaṃ paṭhamaṃ ayyassa kummāsaṃ dassāmī”ti taṃ therassa upanesi.",
  "atk-s0506a:3419_15": "Paṭiggahesi thero anukampaṃ upādāya.",
  "atk-s0506a:3420_0": "Atha naṃ gāviyo nivattetuṃ parissayaṃ anoloketvā vegena upadhāvantaṃ pādena phuṭṭho āsīviso ḍaṃsi.",
  "atk-s0506a:3420_1": "Theropi taṃ anukampamāno taṃ kummāsaṃ paribhuñjituṃ ārabhi.",
  "atk-s0506a:3420_2": "Gopālakopi gāviyo nivattetvā āgato theraṃ kummāsaṃ paribhuñjantaṃ disvā pasannacitto uḷāraṃ pītisomanassaṃ paṭisaṃvedento nisīdi.",
  "atk-s0506a:3420_3": "Tāvadevassa sakalasarīraṃ visaṃ ajjhotthari.",
  "atk-s0506a:3420_4": "Muhuttameva vege muddhapatte kālamakāsi,",
  "atk-s0506a:3420_5": "kālakato ca tāvatiṃsesu dvādasayojanike kanakavimāne nibbatti.",
  "atk-s0506a:3420_6": "Taṃ āyasmā mahāmoggallāno disvā imāhi gāthāhi paṭipucchi –",
  "atk-s0506a:3421_0": "1159.",
  "atk-s0506a:3422_0": "“Disvāna devaṃ paṭipucchi bhikkhu, ucce vimānamhi ciraṭṭhitike;",
  "atk-s0506a:3423_0": "Āmuttahatthābharaṇaṃ yasassiṃ, dibbe vimānamhi yathāpi candimā.",
  "atk-s0506a:3424_0": "1160.",
  "atk-s0506a:3425_0": "“Alaṅkato malyadharo suvattho, sukuṇḍalī kappitakesamassu;",
  "atk-s0506a:3426_0": "Āmuttahatthābharaṇo yasassī, dibbe vimānamhi yathāpi candimā.",
  "atk-s0506a:3427_0": "1161.",
  "atk-s0506a:3428_0": "“Dibbā ca vīṇā pavadanti vagguṃ; Aṭṭhaṭṭhakā sikkhitā sādhurūpā;",
  "atk-s0506a:3429_0": "Dibbā ca kaññā tidasacarā uḷārā, naccanti gāyanti pamodayanti.",
  "atk-s0506a:3430_0": "1162.",
  "atk-s0506a:3431_0": "“Deviddhipattosi mahānubhāvo…pe…",
  "atk-s0506a:3432_0": "Vaṇṇo ca te sabbadisā pabhāsatī”ti.",
  "atk-s0506a:3433_0": "Sopi tassa byākāsi –",
  "atk-s0506a:3434_0": "1163. “So devaputto attamano…pe…yassa kammassidaṃ phalaṃ”.",
  "atk-s0506a:3435_0": "1164.",
  "atk-s0506a:3436_0": "“Ahaṃ manussesu manussabhūto, saṅgamma rakkhissaṃ paresaṃ dhenuyo;",
  "atk-s0506a:3437_0": "Tato ca āgā samaṇo mamantike, gāvo ca māse agamaṃsu khādituṃ.",
  "atk-s0506a:3438_0": "1165.",
  "atk-s0506a:3439_0": "“Dvayajja kiccaṃ ubhayañca kāriyaṃ, iccevahaṃ bhante tadā vicintayiṃ;",
  "atk-s0506a:3440_0": "Tato ca saññaṃ paṭiladdha yoniso, ‘dadāmi bhante’ti khipiṃ anantakaṃ.",
  "atk-s0506a:3441_0": "1166.",
  "atk-s0506a:3442_0": "“So māsakhettaṃ turito avāsariṃ, purā ayaṃ bhañjati yassidaṃ dhanaṃ;",
  "atk-s0506a:3443_0": "Tato ca kaṇho urago mahāviso, aḍaṃsi pāde turitassa me sato.",
  "atk-s0506a:3444_0": "1167.",
  "atk-s0506a:3445_0": "“Svāhaṃ aṭṭomhi dukkhena pīḷito, bhikkhu ca taṃ sāmaṃ muñcitvānantakaṃ;",
  "atk-s0506a:3446_0": "Ahāsi kummāsaṃ mamānukampayā, tato cuto kālakatomhi devatā.",
  "atk-s0506a:3447_0": "1168.",
  "atk-s0506a:3448_0": "“Tadeva kammaṃ kusalaṃ kataṃ mayā, sukhañca kammaṃ anubhomi attanā;",
  "atk-s0506a:3449_0": "Tayā hi bhante anukampito bhusaṃ, kataññutāya abhivādayāmi taṃ.",
  "atk-s0506a:3450_0": "1169.",
  "atk-s0506a:3451_0": "“Sadevake loke samārake ca, añño muni natthi tayānukampako;",
  "atk-s0506a:3452_0": "Tayā hi bhante anukampito bhusaṃ, kataññutāya abhivādayāmi taṃ.",
  "atk-s0506a:3453_0": "1170.",
  "atk-s0506a:3454_0": "“Imasmiṃ loke parasmiṃ vā pana, añño munī natthi tayānukampako;",
  "atk-s0506a:3455_0": "Tayā hi bhante anukampito bhusaṃ, kataññutāya abhivādayāmi ta”nti.",
  "atk-s0506a:3456_0": "Athāyasmā mahāmoggallāno attanā ca devatāya ca kathitaniyāmeneva taṃ bhagavato ārocesi.",
  "atk-s0506a:3456_1": "Satthā tamatthaṃ paccanubhāsitvā taṃ aṭṭhuppattiṃ katvā sampattaparisāya dhammaṃ desetuṃ “disvāna devaṃ paṭipucchi bhikkhū”tiādimāha.",
  "atk-s0506a:3457_0": "1159.",
  "atk-s0506a:3457_1": "Tattha devanti gopāladevaputtaṃ.",
  "atk-s0506a:3457_2": "Bhikkhūti āyasmantaṃ mahāmoggallānaṃ sandhāya satthā vadati.",
  "atk-s0506a:3457_3": "So hi sabbaso bhinnakilesatāya bhikkhu.",
  "atk-s0506a:3457_4": "Vimānassa bahukālāvaṭṭhāyitāya kappaṭṭhitikatāya eva vā “ciraṭṭhitike”ti vuttaṃ,",
  "atk-s0506a:3457_5": "“ciraṭṭhitika”ntipi keci paṭhanti.",
  "atk-s0506a:3457_6": "Tañhi “deva”nti iminā sambandhitabbaṃ.",
  "atk-s0506a:3457_7": "Sopi hi saṭṭhisatasahassādhikā tisso vassakoṭiyo tattha avaṭṭhānato “ciraṭṭhitike”ti vattabbataṃ labhati.",
  "atk-s0506a:3457_8": "Yathāpi candimāti yathā candimā devaputto kantasītalamanoharakiraṇajālasamujjale attano dibbe vimānamhi virocati,",
  "atk-s0506a:3457_9": "evaṃ virocamānanti vacanasesā.",
  "atk-s0506a:3458_0": "1160. Alaṅkatotiādi tassa devaputtassa therena pucchitākāradassanaṃ, taṃ heṭṭhā vuttatthameva.",
  "atk-s0506a:3459_0": "1164.",
  "atk-s0506a:3459_1": "Saṅgammāti saṅgametvā,",
  "atk-s0506a:3459_2": "saṅgammāti vā saṅgahetvā.",
  "atk-s0506a:3459_3": "Hetvatthopi hi idha antonīto,",
  "atk-s0506a:3459_4": "bahū ekato hutvāti attho.",
  "atk-s0506a:3459_5": "Āgāti āgañchi.",
  "atk-s0506a:3459_6": "Māseti māsasassāni.",
  "atk-s0506a:3460_0": "1165.",
  "atk-s0506a:3460_1": "Dvayajjāti dvayaṃ ajja etarahi kiccaṃ kātabbaṃ.",
  "atk-s0506a:3460_2": "Ubhayañca kāriyanti vuttassevatthassa pariyāyavacanaṃ.",
  "atk-s0506a:3460_3": "Saññanti dhammasaññaṃ.",
  "atk-s0506a:3460_4": "Tenāha “yoniso”ti paṭiladdhāti paṭilabhitvā.",
  "atk-s0506a:3460_5": "Khipinti paniggāhāpanavasena hatthe khipiṃ.",
  "atk-s0506a:3460_6": "Anantakanti nantakaṃ kummāsaṃ pakkhipitvā bandhitvā ṭhapitaṃ pilotikaṃ. A-",
  "atk-s0506a:3460_7": "kāro cettha nipātamattaṃ.",
  "atk-s0506a:3461_0": "1166.",
  "atk-s0506a:3461_1": "Soti so ahaṃ.",
  "atk-s0506a:3461_2": "Turitoti turito sambhamanto.",
  "atk-s0506a:3461_3": "Avāsarinti upagacchi,",
  "atk-s0506a:3461_4": "pāvisiṃ vā.",
  "atk-s0506a:3461_5": "Purā ayaṃ bhañjati yassidaṃ dhananti yassa khettasāmikassa idaṃ māsasassaṃ dhanaṃ,",
  "atk-s0506a:3461_6": "taṃ ayaṃ gogaṇo bhañjati purā tassa bhañjanato,",
  "atk-s0506a:3461_7": "āmaddanato puretaramevāti attho.",
  "atk-s0506a:3461_8": "Tatoti tattha.",
  "atk-s0506a:3461_9": "Turitassa me satoti sambhamantassa me samānassa,",
  "atk-s0506a:3461_10": "sahasā gamanena magge kaṇhasappaṃ anoloketvā gatassāti adhippāyo.",
  "atk-s0506a:3462_0": "1167.",
  "atk-s0506a:3462_1": "Aṭṭomhi dukkhena pīḷitoti tena āsīvisaḍaṃsanena aṭṭo aṭṭito upadduto maraṇadukkhena bādhito bhavāmi.",
  "atk-s0506a:3462_2": "Ahāsīti ajjhohari,",
  "atk-s0506a:3462_3": "paribhuñjīti attho.",
  "atk-s0506a:3462_4": "Tato cuto kālakatomhi devatāti tato manussattabhāvato cuto maraṇakālappattiyā,",
  "atk-s0506a:3462_5": "tattha vā āyusaṅkhārassa khepanasaṅkhātassa kālassa katattā kālakato,",
  "atk-s0506a:3462_6": "tadanantarameva ca amhi devatā devattabhāvappattiyā devatā homīti attho.",
  "atk-s0506a:3463_0": "1169.",
  "atk-s0506a:3463_1": "Tayāti tayā sadiso añño muni moneyyaguṇayutto isi natthi.",
  "atk-s0506a:3463_2": "Tayāti vā nissakke idaṃ karaṇavacanaṃ.",
  "atk-s0506a:3463_3": "Sesaṃ vuttanayameva.",
  "atk-s0506a:3464_0": "Gopālavimānavaṇṇanā niṭṭhitā.",
  "atk-s0506a:3465_0": "7. Kaṇḍakavimānavaṇṇanā",
  "atk-s0506a:3466_0": "Puṇṇamāse yathā candoti kaṇḍakavimānaṃ.",
  "atk-s0506a:3466_1": "Tassa kā uppatti?",
  "atk-s0506a:3466_2": "Bhagavā sāvatthiyaṃ viharati jetavane.",
  "atk-s0506a:3466_3": "Tena ca samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ gato.",
  "atk-s0506a:3466_4": "Tasmiṃ khaṇe kaṇḍako devaputto sakabhavanato nikkhamitvā dibbayānaṃ abhiruhitvā mahantena parivārena",
  "atk-s0506a:3466_5": "mahatiyā deviddhiyā uyyānaṃ gacchanto āyasmantaṃ mahāmoggallānaṃ disvā sañjātagāravabahumāno sahasā yānato",
  "atk-s0506a:3466_6": "oruyha theraṃ upasaṅkamitvā pañcapatiṭṭhitena vanditvā sirasmiṃ añjaliṃ paggayha aṭṭhāsi.",
  "atk-s0506a:3466_7": "Atha naṃ thero –",
  "atk-s0506a:3467_0": "1171.",
  "atk-s0506a:3468_0": "“Puṇṇamāse yathā cando, nakkhattaparivārito;",
  "atk-s0506a:3469_0": "Samantā anupariyāti, tārakādhipatī sasī.",
  "atk-s0506a:3470_0": "1172.",
  "atk-s0506a:3471_0": "“Tathūpamaṃ idaṃ byamhaṃ, dibbaṃ devapuramhi ca;",
  "atk-s0506a:3472_0": "Atirocati vaṇṇena, udayantova raṃsimā.",
  "atk-s0506a:3473_0": "1173.",
  "atk-s0506a:3474_0": "“Veḷūriyasuvaṇṇassa, phalikā rūpiyassa ca;",
  "atk-s0506a:3475_0": "Masāragallamuttāhi, lohitaṅgamaṇīhi ca.",
  "atk-s0506a:3476_0": "1174.",
  "atk-s0506a:3477_0": "“Citrā manoramā bhūmi, veḷūriyassa santhatā;",
  "atk-s0506a:3478_0": "Kūṭāgārā subhā rammā, pāsādo te sumāpito.",
  "atk-s0506a:3479_0": "1175.",
  "atk-s0506a:3480_0": "“Rammā ca te pokkharaṇī, puthulomanisevitā;",
  "atk-s0506a:3481_0": "Acchodakā vippasannā, soṇṇavālukasanthatā.",
  "atk-s0506a:3482_0": "1176.",
  "atk-s0506a:3483_0": "“Nānāpadumasañchannā, puṇḍarīkasamotatā;",
  "atk-s0506a:3484_0": "Surabhiṃ sampavāyanti, manuññā mātuteritā.",
  "atk-s0506a:3485_0": "1177.",
  "atk-s0506a:3486_0": "“Tassā te ubhato passe, vanagumbā sumāpitā;",
  "atk-s0506a:3487_0": "Upetā puppharukkhehi, phalarukkhehi cūbhayaṃ.",
  "atk-s0506a:3488_0": "1178.",
  "atk-s0506a:3489_0": "“Sovaṇṇapāde pallaṅke, muduke gonakatthate;",
  "atk-s0506a:3490_0": "Nisinnaṃ devarājaṃva, upatiṭṭhanti accharā.",
  "atk-s0506a:3491_0": "1179.",
  "atk-s0506a:3492_0": "“Sabbābharaṇasañchannā, nānāmālāvibhūsitā;",
  "atk-s0506a:3493_0": "Ramenti taṃ mahiddhikaṃ, vasavattīva modasi.",
  "atk-s0506a:3494_0": "1180.",
  "atk-s0506a:3495_0": "“Bherisaṅkhamudiṅgāhi, vīṇāhi paṇavehi ca;",
  "atk-s0506a:3496_0": "Ramasi ratisampanno, naccagīte suvādite.",
  "atk-s0506a:3497_0": "1181.",
  "atk-s0506a:3498_0": "“Dibbā te vividhā rūpā, dibbā saddā atho rasā;",
  "atk-s0506a:3499_0": "Gandhā ca te adhippetā, phoṭṭhabbā ca manoramā.",
  "atk-s0506a:3500_0": "1182.",
  "atk-s0506a:3501_0": "“Tasmiṃ vimāne pavare, devaputta mahappabho;",
  "atk-s0506a:3502_0": "Atirocasi vaṇṇena, udayantova bhāṇumā.",
  "atk-s0506a:3503_0": "1183.",
  "atk-s0506a:3504_0": "“Dānassa te idaṃ phalaṃ, atho sīlassa vā pana;",
  "atk-s0506a:3505_0": "Atho añjalikammassa, taṃ me akkhāhi pucchito”ti. –",
  "atk-s0506a:3506_0": "Adhigatasampattikittanamukhena katakammaṃ pucchi.",
  "atk-s0506a:3507_0": "1184.",
  "atk-s0506a:3508_0": "“So devaputto attamano, moggallānena pucchito;",
  "atk-s0506a:3509_0": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:3510_0": "1185.",
  "atk-s0506a:3511_0": "“Ahaṃ kapilavatthusmiṃ, sākiyānaṃ puruttame;",
  "atk-s0506a:3512_0": "Suddhodanassa puttassa, kaṇḍako sahajo ahaṃ.",
  "atk-s0506a:3513_0": "1186.",
  "atk-s0506a:3514_0": "“Yadā so aḍḍharattāyaṃ, bodhāya mabhinikkhami;",
  "atk-s0506a:3515_0": "So maṃ mudūhi pāṇīhi, jālitambanakhehi ca.",
  "atk-s0506a:3516_0": "1187.",
  "atk-s0506a:3517_0": "“Satthiṃ ākoṭayitvāna, vaha sammāti cabravi;",
  "atk-s0506a:3518_0": "‘Ahaṃ lokaṃ tārayissaṃ, patto sambodhimuttamaṃ’.",
  "atk-s0506a:3519_0": "1188.",
  "atk-s0506a:3520_0": "“Taṃ me giraṃ suṇantassa, hāso me vipulo ahu;",
  "atk-s0506a:3521_0": "Udaggacitto sumano, abhisīsiṃ tadā ahaṃ.",
  "atk-s0506a:3522_0": "1189.",
  "atk-s0506a:3523_0": "“Abhirūḷhañca maṃ ñatvā, sakyaputtaṃ mahāyasaṃ;",
  "atk-s0506a:3524_0": "Udaggacitto mudito, vahissaṃ purisuttamaṃ.",
  "atk-s0506a:3525_0": "1190.",
  "atk-s0506a:3526_0": "“Paresaṃ vijitaṃ gantvā, uggatasmiṃ divākare;",
  "atk-s0506a:3527_0": "Mamaṃ channañca ohāya, anapekkho so apakkami.",
  "atk-s0506a:3528_0": "1191.",
  "atk-s0506a:3529_0": "“Tassa tambanakhe pāde, jivhāya parilehisaṃ;",
  "atk-s0506a:3530_0": "Gacchantañca mahāvīraṃ, rudamāno udikkhisaṃ.",
  "atk-s0506a:3531_0": "1192.",
  "atk-s0506a:3532_0": "“Adassanenahaṃ tassa, sakyaputtassa sirīmato;",
  "atk-s0506a:3533_0": "Alatthaṃ garukābādhaṃ, khippaṃ me maraṇaṃ ahu.",
  "atk-s0506a:3534_0": "1193.",
  "atk-s0506a:3535_0": "“Tasseva ānubhāvena, vimānaṃ āvasāmidaṃ;",
  "atk-s0506a:3536_0": "Sabbakāmaguṇopetaṃ, devo devapuramhiva.",
  "atk-s0506a:3537_0": "1194.",
  "atk-s0506a:3538_0": "“Yañca me ahuvā hāso, saddaṃ sutvāna bodhiyā;",
  "atk-s0506a:3539_0": "Teneva kusalamūlena, phusissaṃ āsavakkhayaṃ.",
  "atk-s0506a:3540_0": "1195.",
  "atk-s0506a:3541_0": "“Sace hi bhante gaccheyyāsi, satthu buddhassa santike;",
  "atk-s0506a:3542_0": "Mamāpi naṃ vacanena, sirasā vajjāsi vandanaṃ.",
  "atk-s0506a:3543_0": "1196.",
  "atk-s0506a:3544_0": "“Ahampi daṭṭhuṃ gacchissaṃ, jinaṃ appaṭipuggalaṃ;",
  "atk-s0506a:3545_0": "Dullabhaṃ dassanaṃ hoti, lokanāthāna tādina”nti. –",
  "atk-s0506a:3546_0": "Sopi attanā katakammaṃ kathesi.",
  "atk-s0506a:3546_1": "Ayañhi anantare attabhāve amhākaṃ bodhisattena sahajāto kaṇḍako assarājā ahosi.",
  "atk-s0506a:3546_2": "So abhinikkhamanasamaye abhiruḷho teneva rattāvasesena tīṇi rajjāni mahāpurisaṃ atikkamāpetvā anomānadītīraṃ sampāpesi.",
  "atk-s0506a:3546_3": "Atha so mahāsattena sūriye uggate ghaṭikāramahābrahmunā upanītāni pattacīvarāni gahetvā pabbajitvā channena saddhiṃ kapilavatthuṃ uddissa vissajjito.",
  "atk-s0506a:3546_4": "Sinehabhārikena hadayena mahāpurisassa pāde attano jivhāya lehitvā pasādasommāni akkhīni ummīletvā yāva",
  "atk-s0506a:3546_5": "dassanapathā olokento dassanūpacāraṃ pana atikkante lokanāthe “evaṃvidhaṃ nāma lokagganāyakaṃ mahāpurisaṃ",
  "atk-s0506a:3546_6": "ahaṃ vahiṃ,",
  "atk-s0506a:3546_7": "saphalaṃ vata me sarīraṃ ahosī”ti pasannamānaso hutvā puna cirakālaṃ saṅgatassa pemassa vasena viyogadukkhaṃ",
  "atk-s0506a:3546_8": "asahanto bhāviniyā dibbasampattiyā vasena dhammatāya codiyamāno kālaṃ katvā tāvatiṃsabhavane nibbatti.",
  "atk-s0506a:3546_9": "Taṃ sandhāya vuttaṃ “puṇṇamāse yathā cando…pe…",
  "atk-s0506a:3546_10": "ahaṃ kapilavatthusmi”ntiādi.",
  "atk-s0506a:3547_0": "1171.",
  "atk-s0506a:3547_1": "Tattha puṇṇamāseti puṇṇamāsiyaṃ sukkapakkhe pannarasiyaṃ.",
  "atk-s0506a:3547_2": "Tārakādhipatīti tārakānaṃ adhipati.",
  "atk-s0506a:3547_3": "Sasīti sasalañchanavā.",
  "atk-s0506a:3547_4": "“Tārakādhipa dissatī”ti keci paṭhanti,",
  "atk-s0506a:3547_5": "tesaṃ tārakādhipāti avibhattikaniddeso,",
  "atk-s0506a:3547_6": "tārakānaṃ adhipo hutvā dissati anupariyāti cāti yojanā kātabbā.",
  "atk-s0506a:3548_0": "1172.",
  "atk-s0506a:3548_1": "Dibbaṃ devapuramhi cāti devapurasmimpi dibbaṃ.",
  "atk-s0506a:3548_2": "Yathā manussānaṃ ṭhānato devapuraṃ uttamaṃ,",
  "atk-s0506a:3548_3": "evaṃ devapurato cāpi idaṃ tava vimānaṃ uttamanti dasseti.",
  "atk-s0506a:3548_4": "Tenāha “atirocati vaṇṇena,",
  "atk-s0506a:3548_5": "udayantova raṃsimā”ti,",
  "atk-s0506a:3548_6": "uggacchanto sūriyo viyāti attho.",
  "atk-s0506a:3549_0": "1173.",
  "atk-s0506a:3549_1": "Veḷūriyasuvaṇṇassāti veḷuriyena suvaṇṇena ca idaṃ byamhaṃ nimmitanti vacanasesena yojanā.",
  "atk-s0506a:3549_2": "Phalikāti phalikamaṇinā.",
  "atk-s0506a:3550_0": "1175. Pokkharaṇīti pokkharaṇiyo.",
  "atk-s0506a:3551_0": "1177- 8.",
  "atk-s0506a:3551_1": "Tassāti tassā pokkharaṇiyā.",
  "atk-s0506a:3551_2": "Vanagumbāti uyyāne supupphagacche sandhāya vadati.",
  "atk-s0506a:3551_3": "Devarājaṃvāti sakkaṃ viya.",
  "atk-s0506a:3551_4": "Upatiṭṭhantīti upaṭṭhānaṃ karonti.",
  "atk-s0506a:3552_0": "1179.",
  "atk-s0506a:3552_1": "Sabbābharaṇasañchannāti sabbehi itthālaṅkārehi paṭicchāditā,",
  "atk-s0506a:3552_2": "sabbaso vibhūsitasarīrāti attho.",
  "atk-s0506a:3552_3": "Vasavattīvāti vasavattidevarājā viya.",
  "atk-s0506a:3553_0": "1180.",
  "atk-s0506a:3553_1": "Bherisaṅkhamudiṅgāhīti liṅgavipallāsena vuttaṃ,",
  "atk-s0506a:3553_2": "bherīhi ca saṅkhehi ca mudiṅgehi cāti yojanā.",
  "atk-s0506a:3553_3": "Ratisampannoti dibbāya ratiyā samaṅgībhūto.",
  "atk-s0506a:3553_4": "Naccagīte suvāditeti nacce ca gīte ca sundare vādite ca,",
  "atk-s0506a:3553_5": "naccane ca gāyane ca sundare vādite ca hetubhūte.",
  "atk-s0506a:3553_6": "Nimittatthe hi etaṃ bhummaṃ,",
  "atk-s0506a:3553_7": "pavattiteti vā vacanaseso.",
  "atk-s0506a:3554_0": "1181.",
  "atk-s0506a:3554_1": "Dibbā te vividhā rūpāti devalokapariyāpannā nānappakārā cakkhuviññeyyā rūpā tuyhaṃ adhippetā yathādhippetā",
  "atk-s0506a:3554_2": "manoramā vijjantīti kiriyāpadaṃ ānetvā yojetabbaṃ.",
  "atk-s0506a:3554_3": "Dibbā saddātiādīsupi eseva nayo.",
  "atk-s0506a:3555_0": "1185.",
  "atk-s0506a:3555_1": "Kaṇḍako sahajo ahanti ettha ahanti nipātamattaṃ.",
  "atk-s0506a:3555_2": "“Ahū”ti keci paṭṭhanti,",
  "atk-s0506a:3555_3": "kaṇḍako nāma assarājā mahāsattena saha ekasmiṃyeva divase jātattā sahajo ahosinti attho.",
  "atk-s0506a:3556_0": "1186.",
  "atk-s0506a:3556_1": "Aḍḍharattāyanti aḍḍharattiyaṃ,",
  "atk-s0506a:3556_2": "majjhimayāmasamayeti attho.",
  "atk-s0506a:3556_3": "Bodhāya mabhinikkhamīti ma-",
  "atk-s0506a:3556_4": "kāro padasandhikaro,",
  "atk-s0506a:3556_5": "abhisambodhiatthaṃ mahābhinikkhamanaṃ nikkhamīti attho.",
  "atk-s0506a:3556_6": "Mudūhi pāṇīhīti muduhatthataṃ mahāpurisalakkhaṇaṃ vadati.",
  "atk-s0506a:3556_7": "Jālitambanakhehīti jālavantehi abhilohitanakhehi.",
  "atk-s0506a:3556_8": "Tena jālahatthataṃ mahāpurisalakkhaṇaṃ tambanakhataṃ anubyañjanañca dasseti.",
  "atk-s0506a:3557_0": "1187.",
  "atk-s0506a:3557_1": "Satthi nāma jaṅghā,",
  "atk-s0506a:3557_2": "idha pana satthino āsannaṭṭhānabhūto ūruppadeso “satthī”ti vutto.",
  "atk-s0506a:3557_3": "Ākoṭayitvānāti appoṭhetvā.",
  "atk-s0506a:3557_4": "“Vaha sammā”ti cabravīti “samma kaṇḍaka,",
  "atk-s0506a:3557_5": "ajjekarattiṃ maṃ vaha,",
  "atk-s0506a:3557_6": "mayhaṃ opavuyhaṃ hohī”ti ca kathesi.",
  "atk-s0506a:3557_7": "Vahane pana payojanaṃ tadā mahāsattena dassitaṃ vadanto “ahaṃ lokaṃ tārayissaṃ,",
  "atk-s0506a:3557_8": "patto sambodhimuttama”nti āha.",
  "atk-s0506a:3557_9": "Tena “ahaṃ uttamaṃ anuttaraṃ sammāsambodhiṃ patto adhigato hutvā sadevakaṃ lokaṃ saṃsāramahoghato tārayissāmi,",
  "atk-s0506a:3557_10": "tasmā nayidaṃ gamanaṃ yaṃkiñcīti cinteyyāsī”ti gamane payojanassa anuttarabhāvaṃ dasseti.",
  "atk-s0506a:3558_0": "1188- 9.",
  "atk-s0506a:3558_1": "Hāsoti tuṭṭhi.",
  "atk-s0506a:3558_2": "Vipuloti mahāuḷāro.",
  "atk-s0506a:3558_3": "Abhisīsinti āsisiṃ icchiṃ sampaṭicchiṃ.",
  "atk-s0506a:3558_4": "Abhirūḷhañca maṃ ñatvā,",
  "atk-s0506a:3558_5": "sakyaputtaṃ mahāyasanti patthaṭavipulayasaṃ sakyarājaputtaṃ mahāsattaṃ maṃ abhiruyha nisinnaṃ jānitvā.",
  "atk-s0506a:3558_6": "Vahissanti nesiṃ.",
  "atk-s0506a:3559_0": "1190- 91.",
  "atk-s0506a:3559_1": "Paresanti pararājūnaṃ.",
  "atk-s0506a:3559_2": "Vijitanti desaṃ pararajjaṃ.",
  "atk-s0506a:3559_3": "Ohāyāti vissajjitvā.",
  "atk-s0506a:3559_4": "Apakkamīti apakkamituṃ ārabhi.",
  "atk-s0506a:3559_5": "“Paribbajī”ti ca paṭhanti.",
  "atk-s0506a:3559_6": "Parilehisanti parito lehiṃ.",
  "atk-s0506a:3559_7": "Udikkhisanti olokesiṃ.",
  "atk-s0506a:3560_0": "1192- 3.",
  "atk-s0506a:3560_1": "Garukābādhanti garukaṃ bāḷhaṃ ābādhaṃ,",
  "atk-s0506a:3560_2": "maraṇantikaṃ dukkhanti attho.",
  "atk-s0506a:3560_3": "Tenāha “khippaṃ me maraṇaṃ ahū”ti.",
  "atk-s0506a:3560_4": "So hi anekāsu jātīsu mahāsattena daḷhabhattiko hutvā āgato,",
  "atk-s0506a:3560_5": "tasmā viyogadukkhaṃ sahituṃ nāsakkhi,",
  "atk-s0506a:3560_6": "“sammāsambodhiṃ adhigantuṃ nikkhanto”ti pana sutvā nirāmisaṃ uḷāraṃ pītisomanassañca uppajji,",
  "atk-s0506a:3560_7": "tena maraṇānantaraṃ tāvatiṃsesu nibbatti,",
  "atk-s0506a:3560_8": "uḷārā cassa dibbasampattiyo pāturahesuṃ.",
  "atk-s0506a:3560_9": "Tena vuttaṃ “tasseva ānubhāvenā”ti,",
  "atk-s0506a:3560_10": "ṭhānagatassa pasādamayapuññassa balena.",
  "atk-s0506a:3560_11": "Devo devapuramhivāti tāvatiṃsabhavane sakko devarājā viya.",
  "atk-s0506a:3561_0": "1194.",
  "atk-s0506a:3561_1": "Yañca me ahuvā hāso,",
  "atk-s0506a:3561_2": "saddaṃ sutvāna bodhiyāti “patto sambodhimuttama”nti paṭhamataraṃ bodhisaddaṃ sutvā tadā mayhaṃ hāso ahu,",
  "atk-s0506a:3561_3": "yaṃ hāsassa bhavanaṃ sussanaṃ,",
  "atk-s0506a:3561_4": "teneva kusalamūlena teneva kusalabījena phusissanti phusissāmi pāpuṇissāmi.",
  "atk-s0506a:3562_0": "1195.",
  "atk-s0506a:3562_1": "Evaṃ devaputto yathādhigatāya anāgatāya bhavasampattiyā kāraṇabhūtaṃ attano kusalakammaṃ kathento idāni",
  "atk-s0506a:3562_2": "attanā bhagavato santikaṃ gantukāmopi puretaraṃ therena satthu vandanaṃ pesento “sace”ti gāthamāha.",
  "atk-s0506a:3562_3": "Tattha sace gaccheyyāsīti yadi gamissasi.",
  "atk-s0506a:3562_4": "“Sace gacchasī”ti keci paṭhanti,",
  "atk-s0506a:3562_5": "so evattho.",
  "atk-s0506a:3562_6": "Mamāpi naṃ vacanenāti na kevalaṃ tava sabhāveneva,",
  "atk-s0506a:3562_7": "atha kho mamāpi vacanena bhagavantaṃ.",
  "atk-s0506a:3562_8": "Vajjāsīti vadeyyāsi,",
  "atk-s0506a:3562_9": "mamāpi sirasā vandananti yojanā.",
  "atk-s0506a:3563_0": "1196.",
  "atk-s0506a:3563_1": "Yadipi dāni vandanañca pesemi,",
  "atk-s0506a:3563_2": "pesetvā eva pana na tiṭṭhāmīti dassento āha “ahampi daṭṭhuṃ gacchissaṃ,",
  "atk-s0506a:3563_3": "jinaṃ appaṭipuggala”nti.",
  "atk-s0506a:3563_4": "Gamane pana daḷhataraṃ kāraṇaṃ dassetuṃ “dullabhaṃ dassanaṃ hoti,",
  "atk-s0506a:3563_5": "lokanāthāna tādina”nti āha.",
  "atk-s0506a:3564_0": "1197.",
  "atk-s0506a:3565_0": "“So kataññū katavedī, satthāraṃ upasaṅkami;",
  "atk-s0506a:3566_0": "Sutvā giraṃ cakkhumato, dhammacakkhuṃ visodhayi.",
  "atk-s0506a:3567_0": "1198.",
  "atk-s0506a:3568_0": "“Visodhetvā diṭṭhigataṃ, vicikicchaṃ vatāni ca;",
  "atk-s0506a:3569_0": "Vanditvā satthuno pāde, tatthevantaradhāyathā”ti. –",
  "atk-s0506a:3570_0": "Imā dve gāthā saṅgītikārehi ṭhapitā.",
  "atk-s0506a:3571_0": "1197.",
  "atk-s0506a:3571_1": "Tattha sutvā giraṃ cakkhumatoti pañcahi cakkhūhi cakkhumato sammāsambuddhassa vacanaṃ sutvā.",
  "atk-s0506a:3571_2": "Dhammacakkhunti sotāpattimaggaṃ.",
  "atk-s0506a:3571_3": "Visodhayīti adhigacchi.",
  "atk-s0506a:3571_4": "Adhigamoyeva hi tassa visodhanaṃ.",
  "atk-s0506a:3572_0": "1198.",
  "atk-s0506a:3572_1": "Visodhetvā diṭṭhigatanti diṭṭhigataṃ samugghātetvā.",
  "atk-s0506a:3572_2": "Vicikicchaṃ vatāni cāti soḷasavatthukaṃ aṭṭhavatthukañca vicikicchañca “sīlabbatehi suddhī”ti pavattanakasīlabbataparāmāse ca visodhayīti yojanā.",
  "atk-s0506a:3572_3": "Tattha hi saha pariyāyehi tathā pavattā parāmāsā “vatānī”ti vuttaṃ.",
  "atk-s0506a:3572_4": "Sesaṃ vuttanayameva.",
  "atk-s0506a:3573_0": "Kaṇḍakavimānavaṇṇanā niṭṭhitā.",
  "atk-s0506a:3574_0": "8. Anekavaṇṇavimānavaṇṇanā",
  "atk-s0506a:3575_0": "Anekavaṇṇaṃ darasokanāsananti anekavaṇṇavimānaṃ.",
  "atk-s0506a:3575_1": "Tassa kā uppatti?",
  "atk-s0506a:3575_2": "Bhagavā sāvatthiyaṃ viharati jetavane.",
  "atk-s0506a:3575_3": "Tena samayena āyasmā mahāmoggallāno heṭṭhā vuttanayena devacārikaṃ caranto tāvatiṃsabhavanaṃ agamāsi.",
  "atk-s0506a:3575_4": "Atha naṃ anekavaṇṇo devaputto disvā sañjātagāravabahumāno upasaṅkamitvā añjaliṃ paggayha aṭṭhāsi. Thero –",
  "atk-s0506a:3576_0": "1199.",
  "atk-s0506a:3577_0": "“Anekavaṇṇaṃ darasokanāsanaṃ, vimānamāruyha anekacittaṃ;",
  "atk-s0506a:3578_0": "Parivārito accharāsaṅgaṇena, sunimmito bhūtapatīva modasi.",
  "atk-s0506a:3579_0": "1200.",
  "atk-s0506a:3580_0": "“Samassamo natthi kuto panuttaro, yasena puññena ca iddhiyā ca;",
  "atk-s0506a:3581_0": "Sabbe ca devā tidasagaṇā samecca, taṃ taṃ namassanti sasiṃva devā;",
  "atk-s0506a:3582_0": "Imā ca te accharāyo samantato, naccanti gāyanti pamodayanti.",
  "atk-s0506a:3583_0": "1201.",
  "atk-s0506a:3584_0": "“Deviddhipattosi mahānubhāvo,",
  "atk-s0506a:3585_0": "Manussabhūto kimakāsi puññaṃ;",
  "atk-s0506a:3586_0": "Kenāsi evaṃ jalitānubhāvo,",
  "atk-s0506a:3587_0": "Vaṇṇo ca te sabbadisā pabhāsatī”ti. –",
  "atk-s0506a:3588_0": "Adhigatasampattikittanamukhena katakammaṃ pucchi. Taṃ dassetuṃ –",
  "atk-s0506a:3589_0": "1202. “So devaputto attamano…pe…yassa kammassidaṃ phala”nti. –",
  "atk-s0506a:3590_0": "Vuttaṃ. Sopi –",
  "atk-s0506a:3591_0": "1203.",
  "atk-s0506a:3592_0": "“Ahaṃ bhadante ahuvāsi pubbe, sumedhanāmassa jinassa sāvako;",
  "atk-s0506a:3593_0": "Puthujjano ananubodhohamasmi, so satta vassāni paribbajissahaṃ.",
  "atk-s0506a:3594_0": "1204.",
  "atk-s0506a:3595_0": "“Sohaṃ sumedhassa jinassa satthuno, parinibbutassoghatiṇṇassa tādino;",
  "atk-s0506a:3596_0": "Ratanuccayaṃ hemajālena channaṃ, vanditvā thūpasmiṃ manaṃ pasādayiṃ.",
  "atk-s0506a:3597_0": "1205.",
  "atk-s0506a:3598_0": "“Na māsi dānaṃ na ca matthi dātuṃ, pare ca kho tattha samādapesiṃ;",
  "atk-s0506a:3599_0": "Pūjetha naṃ pūjanīyassa dhātuṃ, evaṃ kira saggamito gamissatha.",
  "atk-s0506a:3600_0": "1206.",
  "atk-s0506a:3601_0": "“Tadeva kammaṃ kusalaṃ kataṃ mayā,",
  "atk-s0506a:3602_0": "Sukhañca dibbaṃ anubhomi attanā;",
  "atk-s0506a:3603_0": "Modāmahaṃ tidasagaṇassa majjhe,",
  "atk-s0506a:3604_0": "Na tassa puññassa khayampi ajjhaga”nti. – kathesi;",
  "atk-s0506a:3605_0": "Ito kira tiṃsakappasahasse sumedho nāma sammāsambuddho loke uppajjitvā sadevakaṃ lokaṃ ekobhāsaṃ katvā katabuddhakicco parinibbuto,",
  "atk-s0506a:3605_1": "manussehi ca bhagavato dhātuṃ gahetvā ratanacetiye kate aññataro puriso satthu sāsane pabbajitvā satta",
  "atk-s0506a:3605_2": "vassāni brahmacariyaṃ caritvā anavaṭṭhitacittatāya kukkuccako hutvā uppabbaji.",
  "atk-s0506a:3605_3": "Uppabbajito ca saṃvegabahulatāya dhammacchandavantatāya ca cetiyaṅgaṇe sammajjanaparibhaṇḍādīni karonto",
  "atk-s0506a:3605_4": "niccasīlauposathasīlāni rakkhanto dhammaṃ suṇanto aññe ca puññakiriyāya samādapento vicari.",
  "atk-s0506a:3605_5": "So āyupariyosāne kālakato tāvatiṃsesu nibbatti.",
  "atk-s0506a:3605_6": "So puññakammassa uḷārabhāvena mahesakkho mahānubhāvo sakkādīhi devatāhi sakkatapūjito hutvā tattha yāvatāyukaṃ",
  "atk-s0506a:3605_7": "ṭhatvā tato cuto aparāparaṃ devamanussesu saṃsaranto imasmiṃ buddhuppāde tasseva kammassa vipākāvasesena",
  "atk-s0506a:3605_8": "tāvatiṃsabhavane nibbatti,",
  "atk-s0506a:3605_9": "“anekavaṇṇo”ti naṃ devatā sañjāniṃsu.",
  "atk-s0506a:3605_10": "Taṃ sandhāya vuttaṃ “atha naṃ anekavaṇṇo devaputto…pe…",
  "atk-s0506a:3605_11": "na tassa puññassa khayampi ajjhaganti kathesī”ti.",
  "atk-s0506a:3606_0": "1199.",
  "atk-s0506a:3606_1": "Tattha anekavaṇṇanti nīlapītādivasena vividhavaṇṇatāya anantaravimānādīnaṃ vividhasaṇṭhānatāya ca nānāvidhavaṇṇaṃ.",
  "atk-s0506a:3606_2": "Darasokanāsananti sītalabhāvena darathapariḷāhānaṃ vinodanato manuññatāya dassanīyatāya ca sokassa anokāsato darasokanāsanaṃ.",
  "atk-s0506a:3606_3": "Anekacittanti nānāvidhacittarūpaṃ.",
  "atk-s0506a:3606_4": "Sunimmito bhūtapatīvāti tāvatiṃsakāyikopi uḷāradibbabhogatāya sunimmitadevarājā viya modasi tussasi abhiramasi.",
  "atk-s0506a:3607_0": "1200.",
  "atk-s0506a:3607_1": "Samassamoti samo eva hutvā samo,",
  "atk-s0506a:3607_2": "nibbariyāyena sadiso te tuyhaṃ natthi,",
  "atk-s0506a:3607_3": "kuto pana kena kāraṇena uttari adhiko ko nāma siyā.",
  "atk-s0506a:3607_4": "Kena pana samatā uttaritaratā cāti āha “yasena puññena ca iddhiyā cā”ti.",
  "atk-s0506a:3607_5": "Tattha yasenāti parivārena.",
  "atk-s0506a:3607_6": "Iddhiyāti ānubhāvena.",
  "atk-s0506a:3607_7": "Yasenāti vā issariyena,",
  "atk-s0506a:3607_8": "iddhiyāti deviddhiyā.",
  "atk-s0506a:3607_9": "Yasenāti vā vibhavasampattiyā,",
  "atk-s0506a:3607_10": "iddhiyāti yathicchi tassa kāmaguṇassa ijjhanena.",
  "atk-s0506a:3607_11": "Yasenāti vā kittighosena,",
  "atk-s0506a:3607_12": "iddhiyāti samiddhiyā.",
  "atk-s0506a:3607_13": "Puññenāti tattha tattha vuttāvasiṭṭhapuññaphalena,",
  "atk-s0506a:3607_14": "puññakammeneva vā.",
  "atk-s0506a:3608_0": "“Sabbe ca devā”ti sāmaññato gahitamatthaṃ “tidasagaṇā”ti iminā visesetvā vuttaṃ.",
  "atk-s0506a:3608_1": "Ekaccassa paccekaṃ nipaccakāraṃ karontāpi pamuditā na karonti,",
  "atk-s0506a:3608_2": "na evametassa.",
  "atk-s0506a:3608_3": "Etassa pana pamuditāpi karontiyevāti dassetuṃ “sameccā”ti vuttaṃ.",
  "atk-s0506a:3608_4": "Taṃ tanti taṃ tvaṃ.",
  "atk-s0506a:3608_5": "Sasiṃva devāti yathā nāma sukkapakkhapāṭipadiyaṃ dissamānaṃ sasiṃ candaṃ manussā devā ca ādarajātā namassanti,",
  "atk-s0506a:3608_6": "evaṃ taṃ sabbepi tidasagaṇā namassantīti attho.",
  "atk-s0506a:3609_0": "1203.",
  "atk-s0506a:3609_1": "Bhadanteti theraṃ gāravabahumānena samudācarati.",
  "atk-s0506a:3609_2": "Ahuvāsinti ahosiṃ.",
  "atk-s0506a:3609_3": "Pubbeti purimajātiyaṃ.",
  "atk-s0506a:3609_4": "Sumedhanāmassa jinassa sāvakoti sumedhoti evaṃ pākaṭanāmassa sammāsambuddassa sāsane pabbajitabhāvena sāvako.",
  "atk-s0506a:3609_5": "Puthūjjanoti anariyo.",
  "atk-s0506a:3609_6": "Tatthāpi saccānaṃ anubodhamattassāpi abhāvena ananubodho.",
  "atk-s0506a:3609_7": "So satta vassāni paribbajissahanti so ahaṃ satta saṃvaccharāni pabbajjāguṇamattena vicariṃ,",
  "atk-s0506a:3609_8": "uttarimanussadhammaṃ nādhigacchinti adhippāyo.",
  "atk-s0506a:3610_0": "1204.",
  "atk-s0506a:3610_1": "Ratanuccayanti maṇikanakādiratanehi uccitaṃ ussitaratanacetiyaṃ.",
  "atk-s0506a:3610_2": "Hemajālena channanti samantato upari ca kañcanajālena paṭicchāditaṃ.",
  "atk-s0506a:3610_3": "Vanditvāti pañcapatiṭṭhitena tattha tattha paṇāmaṃ katvā.",
  "atk-s0506a:3610_4": "Thūpasmiṃ manaṃ pasādayinti “sabbaññuguṇādhiṭṭhānāya vata dhātuyā ayaṃ thūpo”ti thūpasmiṃ cittaṃ pasādesiṃ.",
  "atk-s0506a:3611_0": "1205.",
  "atk-s0506a:3611_1": "Na māsi dānanti me mayā kataṃ dānaṃ nāsi nāhosi.",
  "atk-s0506a:3611_2": "Kasmā pana?",
  "atk-s0506a:3611_3": "Na ca metthi dātunti me mama pariggahabhūtaṃ dānaṃ dātuṃ na atthi,",
  "atk-s0506a:3611_4": "na kiñci deyyavatthu vijjati,",
  "atk-s0506a:3611_5": "pare ca kho satte tattha dāne samādapesiṃ.",
  "atk-s0506a:3611_6": "“Paresañca tattha samādapesi”nti ca paṭhanti,",
  "atk-s0506a:3611_7": "tattha paresanti upayogatthe sāmivacanaṃ daṭṭhabbaṃ.",
  "atk-s0506a:3611_8": "Pūjetha nantiādi samādapanākāradassanaṃ,",
  "atk-s0506a:3611_9": "taṃ dhātunti yojanā.",
  "atk-s0506a:3611_10": "Evaṃ kirāti kira-",
  "atk-s0506a:3611_11": "saddo anussavattho.",
  "atk-s0506a:3612_0": "1206.",
  "atk-s0506a:3612_1": "Na tassa puññassa khayampi ajjhaganti tassa tadā sumedhaṃ bhagavantaṃ uddissa katassa puññakammassa parikkhayaṃ nādhigacchiṃ,",
  "atk-s0506a:3612_2": "tasseva kammassa vipākāvasesaṃ paccanubhomīti dasseti.",
  "atk-s0506a:3612_3": "Yaṃ panettha na vuttaṃ,",
  "atk-s0506a:3612_4": "taṃ heṭṭhā vuttanayattā suviññeyyamevāti daṭṭhabbaṃ.",
  "atk-s0506a:3613_0": "Anekavaṇṇavimānavaṇṇanā niṭṭhitā.",
  "atk-s0506a:3614_0": "9. Maṭṭhakuṇḍalīvimānavaṇṇanā",
  "atk-s0506a:3615_0": "Alaṅkato maṭṭhakuṇḍalīti maṭṭhakuṇḍalīvimānaṃ.",
  "atk-s0506a:3615_1": "Tassa kā uppatti?",
  "atk-s0506a:3615_2": "Bhagavā sāvatthiyaṃ viharati jetavane.",
  "atk-s0506a:3615_3": "Tena samayena sāvatthivāsī eko brāhmaṇo addho mahaddhano mahābhogo assaddho appasanno micchādiṭṭhiko kassaci kiñci na deti,",
  "atk-s0506a:3615_4": "adānato eva “adinnapubbako”ti paññāyittha.",
  "atk-s0506a:3615_5": "So micchādiṭṭhibhāvena ca luddhabhāvena ca tathāgataṃ vā tathāgatasāvakaṃ vā daṭṭhumpi na icchati.",
  "atk-s0506a:3615_6": "Maṭṭhakuṇḍalaṃ nāma attano puttañca sikkhāpesi “tāta,",
  "atk-s0506a:3615_7": "tayā samaṇo gotamo tassa sāvakā ca na upasaṅkamitabbā na daṭṭhabbā”ti.",
  "atk-s0506a:3615_8": "Sopi tathā akāsi.",
  "atk-s0506a:3615_9": "Athassa putto gilāno ahosi,",
  "atk-s0506a:3615_10": "brāhmaṇo dhanakkhayabhayena bhesajjaṃ na kāresi,",
  "atk-s0506a:3615_11": "roge pana vaḍḍhiteva vejje pakkositvā dassesi.",
  "atk-s0506a:3615_12": "Vejjā tassa sarīraṃ oloketvā “atekiccho”ti taṃ ñatvā apakkamiṃsu.",
  "atk-s0506a:3615_13": "Brāhmaṇo “putte abbhantare mate nīharaṇaṃ dukkha”nti puttaṃ bahidvārakoṭṭhake nipajjāpesi.",
  "atk-s0506a:3616_0": "Bhagavā rattiyā paccūsasamaye mahākaruṇāsamāpattito vuṭṭhāya lokaṃ volokento addasa maṭṭhakuṇḍalīmāṇavaṃ khīṇāyukaṃ tadaheva cavanadhammaṃ,",
  "atk-s0506a:3616_1": "nirayasaṃvattanikañcassa kammaṃ katokāsaṃ.",
  "atk-s0506a:3616_2": "“Sace panāhaṃ tattha gamissāmi,",
  "atk-s0506a:3616_3": "so mayi cittaṃ pasādetvā devaloke nibbattitvā pitaraṃ āḷāhane rodamānaṃ upagantvā saṃvejessati,",
  "atk-s0506a:3616_4": "evaṃ so ca tassa pitā ca mama santikaṃ āgamissati,",
  "atk-s0506a:3616_5": "mahājanakāyo sannipatissati tattha mayā dhamme desite mahādhammābhisamayo bhavissatī”ti evaṃ pana ñatvā",
  "atk-s0506a:3616_6": "pubbaṇhasamayaṃ nivāsetvā pattacīvaramādāya mahatā bhikkhusaṅghena saddhiṃ sāvatthiṃ piṇḍāya paviṭṭho",
  "atk-s0506a:3616_7": "maṭṭhakuṇḍalīmāṇavassa pitu gehasamīpe ṭhatvā chabbaṇṇabuddharaṃsiyo vissajjesi.",
  "atk-s0506a:3616_8": "Tā disvā māṇavo “kimeta”nti ito cito ca vilokento addasa bhagavantaṃ dantaṃ guttaṃ santindriyaṃ dvattiṃsāya",
  "atk-s0506a:3616_9": "mahāpurisalakkhaṇehi asītiyā anubyañjanehi byāmappabhāya ketumālāya ca vijjotamānaṃ anupamāya buddhasiriyā",
  "atk-s0506a:3616_10": "acinteyyena buddhānubhāvena virocamānaṃ.",
  "atk-s0506a:3616_11": "Disvā tassa etadahosi “buddho nu kho bhagavā idhānuppatto,",
  "atk-s0506a:3616_12": "yassāyaṃ rūpasampadā attano tejasā sūriyampi abhibhavati,",
  "atk-s0506a:3616_13": "kantabhāvena candimaṃ,",
  "atk-s0506a:3616_14": "upasantabhāvena sabbepi samaṇabrāhmaṇe,",
  "atk-s0506a:3616_15": "upasamena nāma ettheva bhavitabbaṃ,",
  "atk-s0506a:3616_16": "ayameva ca maññe imasmiṃ loke aggapuggalo,",
  "atk-s0506a:3616_17": "mameva ca anukampāya idhānuppatto”ti buddhārammaṇāya pītiyā nirantaraṃ phuṭasarīro anappakaṃ pītisomanassaṃ",
  "atk-s0506a:3616_18": "paṭisaṃvedento pasannacitto añjaliṃ paggayha nipajji.",
  "atk-s0506a:3616_19": "Taṃ disvā bhagavā “alaṃ imassa ettakena saggūpapattiyā”ti pakkāmi.",
  "atk-s0506a:3617_0": "Sopi taṃ pītisomanassaṃ avijahantova kālaṃ katvā tāvatiṃsesu dvādasayojanike vimāne nibbatti.",
  "atk-s0506a:3617_1": "Pitā panassa sarīrasakkāraṃ karitvā dutiyadivase paccūsavelāyaṃ āḷāhanaṃ gantvā “hā hā maṭṭhakuṇḍali,",
  "atk-s0506a:3617_2": "hā hā maṭṭhakuṇḍalī”ti paridevamāno āḷāhanaṃ anuparikkamanto rodati.",
  "atk-s0506a:3617_3": "Devaputto attano vibhavasampattiṃ oloketvā “kuto nu kho ahaṃ idhāgato kiñca kammaṃ katvā”ti upadhārento",
  "atk-s0506a:3617_4": "attano purimattabhāvaṃ ñatvā tattha ca maraṇakāle bhagavati pavattitaṃ cittappasādaṃ manoharaṃ añjalikaraṇamattaṃ",
  "atk-s0506a:3617_5": "disvā “aho mahānubhāvā buddhā bhagavanto”ti sātisayaṃ tathāgate sañjātappasādabahumāno “adinnapubbakabrāhmaṇo",
  "atk-s0506a:3617_6": "nu kho kiṃ karotī”ti upadhārento āḷāhane rodamānaṃ disvā “ayaṃ mayhaṃ pubbe bhesajjamattampi akatvā idāni",
  "atk-s0506a:3617_7": "niratthakaṃ āḷāhane rodati,",
  "atk-s0506a:3617_8": "handa naṃ saṃvejetvā kusale patiṭṭhāpessāmī”ti devalokato āgantvā maṭṭhakuṇḍalīrūpena rodamāno “hā hā canda,",
  "atk-s0506a:3617_9": "hā hā sūriyā”ti bāhā paggayha kandanto pitu samīpe aṭṭhāsi.",
  "atk-s0506a:3617_10": "Atha naṃ brāhmaṇo “ayaṃ maṭṭhakuṇḍalī āgato”ti cintetvā gāthāya ajjhabhāsi –",
  "atk-s0506a:3618_0": "1207.",
  "atk-s0506a:3619_0": "“Alaṅkato maṭṭhakuṇḍalī, māladhārī haricandanussado;",
  "atk-s0506a:3620_0": "Bāhā paggayha kandasi, vanamajjhe kiṃ dukkhito tuva”nti.",
  "atk-s0506a:3621_0": "Tattha alaṅkatoti vibhūsito.",
  "atk-s0506a:3621_1": "Maṭṭhakuṇḍalīti sarīrappadesassa aghaṃsanatthaṃ mālālatādayo adassetvā maṭṭhākāreneva katakuṇḍalo.",
  "atk-s0506a:3621_2": "Atha vā maṭṭhakuṇḍalīti visuddhakuṇḍalo,",
  "atk-s0506a:3621_3": "tāpetvā jātihiṅgulikāya majjitvā dhovitvā sūkaralomena majjitakuṇḍaloti attho.",
  "atk-s0506a:3621_4": "Māladhārīti mālaṃ dhārento,",
  "atk-s0506a:3621_5": "piḷandhitamāloti attho.",
  "atk-s0506a:3621_6": "Haricandanussadoti rattacandanena sabbaso anulittagatto.",
  "atk-s0506a:3621_7": "Kinti pucchāvacanaṃ.",
  "atk-s0506a:3621_8": "Dukkhitoti dukkhappatto.",
  "atk-s0506a:3621_9": "Kiṃdukkhitoti vā ekameva padaṃ,",
  "atk-s0506a:3621_10": "kena dukkhena dukkhitoti attho.",
  "atk-s0506a:3622_0": "Atha naṃ devaputto āha –",
  "atk-s0506a:3623_0": "1208.",
  "atk-s0506a:3624_0": "“Sovaṇṇamayo pabhassaro, uppanno rathapañjaro mama;",
  "atk-s0506a:3625_0": "Tassa cakkayugaṃ na vindāmi, tena dukkhena jahāmi jīvita”nti.",
  "atk-s0506a:3626_0": "Atha naṃ brāhmaṇo āha –",
  "atk-s0506a:3627_0": "1209.",
  "atk-s0506a:3628_0": "“Sovaṇṇamayaṃ maṇimayaṃ, lohitakamayaṃ atha rūpiyamayaṃ;",
  "atk-s0506a:3629_0": "Ācikkha me bhaddamāṇava, cakkayugaṃ paṭipādayāmi te”ti.",
  "atk-s0506a:3630_0": "Taṃ sutvā māṇavo “ayaṃ puttassa bhesajjaṃ akatvā puttapatirūpakaṃ maṃ disvā rodanto ‘suvaṇṇādimayaṃ rathacakkaṃ karomī’ti vadati,",
  "atk-s0506a:3630_1": "hotu niggaṇhissāmi na”nti cintetvā “kīva mahantaṃ me cakkayugaṃ karissasī”ti vatvā “yāva mahantaṃ ākaṅkhasī”ti vutte “candimasūriyehi me attho,",
  "atk-s0506a:3630_2": "te me dehī”ti yācanto –",
  "atk-s0506a:3631_0": "1210.",
  "atk-s0506a:3632_0": "“So māṇavo tassa pāvadi, candasūriyā ubhayettha dissare;",
  "atk-s0506a:3633_0": "Sovaṇṇamayo ratho mama, tena cakkayugena sobhatī”ti.",
  "atk-s0506a:3634_0": "Atha naṃ brāhmaṇo āha –",
  "atk-s0506a:3635_0": "1211.",
  "atk-s0506a:3636_0": "“Bālo kho tvaṃ asi māṇava, yo tvaṃ patthayase apatthiyaṃ;",
  "atk-s0506a:3637_0": "Maññāmi tuvaṃ marissasi, na hi tvaṃ lacchasi candasūriye”ti.",
  "atk-s0506a:3638_0": "Atha naṃ māṇavo “kiṃ pana paññāyamānassatthāya rodanto bālo hoti, udāhu apaññāyamānassā”ti vatvā –",
  "atk-s0506a:3639_0": "1212.",
  "atk-s0506a:3640_0": "“Gamanāgamanampi dissati, vaṇṇadhātu ubhayattha vīthiyā;",
  "atk-s0506a:3641_0": "Peto kālakato na dissati, ko nidha kandataṃ bālyataro”ti.",
  "atk-s0506a:3642_0": "Taṃ sutvā brāhmaṇo “yuttaṃ esa vadatī”ti sallakkhetvā –",
  "atk-s0506a:3643_0": "1213.",
  "atk-s0506a:3644_0": "“Saccaṃ kho vadesi māṇava, ahameva kandataṃ bālyataro;",
  "atk-s0506a:3645_0": "Candaṃ viya dārako rudaṃ, petaṃ kālakatābhipatthayi”nti. –",
  "atk-s0506a:3646_0": "Vatvā tassa kathāya nissoko hutvā māṇavassa thutiṃ karonto imā gāthā abhāsi –",
  "atk-s0506a:3647_0": "1214.",
  "atk-s0506a:3648_0": "“Ādittaṃ vata maṃ santaṃ, ghatasittaṃva pāvakaṃ;",
  "atk-s0506a:3649_0": "Vārinā viya osiñcaṃ, sabbaṃ nibbāpaye daraṃ.",
  "atk-s0506a:3650_0": "1215.",
  "atk-s0506a:3651_0": "“Abbahī vata me sallaṃ, sokaṃ hadayanissitaṃ;",
  "atk-s0506a:3652_0": "Yo me sokaparetassa, puttasokaṃ apānudi.",
  "atk-s0506a:3653_0": "1216.",
  "atk-s0506a:3654_0": "“Svāhaṃ abbūḷhasallosmi, sītibhūtosmi nibbuto;",
  "atk-s0506a:3655_0": "Na socāmi na rodāmi, tava sutvāna māṇavā”ti.",
  "atk-s0506a:3656_0": "1208- 10.",
  "atk-s0506a:3656_1": "Tattha rathapañjaroti rathūpatthaṃ.",
  "atk-s0506a:3656_2": "Na vindāmīti na labhāmi.",
  "atk-s0506a:3656_3": "Bhaddamāṇavāti ālapanaṃ.",
  "atk-s0506a:3656_4": "Paṭipādayāmīti sampādetvā dadāmi,",
  "atk-s0506a:3656_5": "mā cakkayugābhāvena jīvitaṃ jahīti adhippāyo.",
  "atk-s0506a:3656_6": "Ubhayettha dissareti ubhopi ettha candasūriyā ākāse dissanti. Ya-",
  "atk-s0506a:3656_7": "kāro padasandhikaro,",
  "atk-s0506a:3656_8": "ubhaye etthāti vā padavibhāgo.",
  "atk-s0506a:3657_0": "1212.",
  "atk-s0506a:3657_1": "Gamanāgamananti divase divase ogamanuggamanavasena candasūriyānaṃ gamanaṃ āgamanañca dissati.",
  "atk-s0506a:3657_2": "“Gamanogamana”ntipi pāḷi,",
  "atk-s0506a:3657_3": "uggamanaṃ ogamanañcāti attho.",
  "atk-s0506a:3657_4": "Vaṇṇadhātūti sītibhāvavisiṭṭhā kantabhāvabhāsurā,",
  "atk-s0506a:3657_5": "uṇhabhāvavisiṭṭhā tikkhabhāvabhāsurā ca vaṇṇanibhā.",
  "atk-s0506a:3657_6": "Ubhayatthāti cande sūriye cāti dvīsupi vaṇṇadhātu dissatīti yojetabbaṃ.",
  "atk-s0506a:3657_7": "Vīthiyāti pavattanavīthiyaṃ ākāse,",
  "atk-s0506a:3657_8": "nāgavīthiyādivīthiyaṃ vā.",
  "atk-s0506a:3657_9": "“Ubhayetthā”tipi pāṭho,",
  "atk-s0506a:3657_10": "ubhaye etthāti padavisandhi.",
  "atk-s0506a:3657_11": "Bālyataroti bālataro atisayena bālo.",
  "atk-s0506a:3658_0": "1213.",
  "atk-s0506a:3658_1": "Imaṃ pana kathaṃ sutvā “alabbhanīyavatthuṃ vatāhaṃ patthetvā kevalaṃ sokagginā ḍayhāmi,",
  "atk-s0506a:3658_2": "kiṃ me niratthakena anayabyasanenā”ti paṭisaṅkhāne aṭṭhāsi.",
  "atk-s0506a:3658_3": "Atha devaputto maṭṭhakuṇḍalīrūpaṃ paṭisaṃharitvā attano dibbarūpeneva aṭṭhāsi.",
  "atk-s0506a:3658_4": "Brāhmaṇo pana taṃ anoloketvā māṇavavohāreneva voharanto “saccaṃ kho vadesi māṇavā”tiādimāha.",
  "atk-s0506a:3658_5": "Tattha candaṃ viya dārako rudanti candaṃ abhipatthayaṃ rudanto dārako viyāti attho.",
  "atk-s0506a:3658_6": "Kālakatābhipatthayinti kālakataṃ abhipatthayiṃ.",
  "atk-s0506a:3658_7": "“Abhipatthaya”ntipi pāṭho.",
  "atk-s0506a:3659_0": "1214- 5.",
  "atk-s0506a:3659_1": "Ādittanti sokagginā ādittaṃ.",
  "atk-s0506a:3659_2": "Nibbāpaye daranti nibbāpayi darathaṃ sokapariḷāhaṃ.",
  "atk-s0506a:3659_3": "Abbahīti uddhari.",
  "atk-s0506a:3660_0": "Atha brāhmaṇo sokaṃ vinodetvā attano upadesadāyakaṃ dibbarūpena ṭhitaṃ disvā “ko nāma tva”nti pucchanto –",
  "atk-s0506a:3661_0": "1217.",
  "atk-s0506a:3662_0": "“Devatā nusi gandhabbo, adu sakko purindado;",
  "atk-s0506a:3663_0": "Ko vā tvaṃ kassa vā putto, kathaṃ jānemu taṃ maya”nti. –",
  "atk-s0506a:3664_0": "Āha. Sopi tassa –",
  "atk-s0506a:3665_0": "1218.",
  "atk-s0506a:3666_0": "“Yañca kandasi yañca rodasi, puttaṃ āḷāhane sayaṃ dahitvā;",
  "atk-s0506a:3667_0": "Svāhaṃ kusalaṃ karitvā kammaṃ, tidasānaṃ sahabyataṃ gato”ti. –",
  "atk-s0506a:3668_0": "Attānaṃ kathesi.",
  "atk-s0506a:3668_1": "Tattha yañca kandasi yañca rodasīti yaṃ tava puttaṃ maṭṭhakuṇḍaliṃ uddissa rodasi,",
  "atk-s0506a:3668_2": "assūni muñcasi.",
  "atk-s0506a:3669_0": "Atha naṃ brāhmaṇo āha –",
  "atk-s0506a:3670_0": "1219.",
  "atk-s0506a:3671_0": "“Appaṃ vā bahuṃ vā nāddasāma, dānaṃ dadantassa sake agāre;",
  "atk-s0506a:3672_0": "Uposathakammaṃ vā tādisaṃ, kena kammena gatosi devaloka”nti.",
  "atk-s0506a:3673_0": "Tattha “uposathakammaṃ vā tādisaṃ nāddasāmā”ti yojanā.",
  "atk-s0506a:3674_0": "Atha naṃ māṇavo āha –",
  "atk-s0506a:3675_0": "1220.",
  "atk-s0506a:3676_0": "“Ābādhikohaṃ dukkhito gilāno, āturarūpomhi sake nivesane;",
  "atk-s0506a:3677_0": "Buddhaṃ vigatarajaṃ vitiṇṇakaṅkhaṃ, addakkhiṃ sugataṃ anomapaññaṃ.",
  "atk-s0506a:3678_0": "1221.",
  "atk-s0506a:3679_0": "“Svāhaṃ muditamano pasannacitto, añjaliṃ akariṃ tathāgatassa;",
  "atk-s0506a:3680_0": "Tāhaṃ kusalaṃ karitvāna kammaṃ, tidasānaṃ sahabyataṃ gato”ti.",
  "atk-s0506a:3681_0": "1220- 21.",
  "atk-s0506a:3681_1": "Tattha ābādhikoti ābādhasamaṅgī.",
  "atk-s0506a:3681_2": "Dukkhitoti teneva ābādhikabhāvena jātadukkho.",
  "atk-s0506a:3681_3": "Gilānoti gilāyamānoti attho.",
  "atk-s0506a:3681_4": "Āturarūpoti dukkhavedanābhitunnakāyo.",
  "atk-s0506a:3681_5": "Vigatarajanti vigatarāgādirajaṃ.",
  "atk-s0506a:3681_6": "Vitiṇṇakaṅkhanti sabbaso saṃsayānaṃ samucchinnattā tiṇṇavicikicchaṃ.",
  "atk-s0506a:3681_7": "Anomapaññanti paripuṇṇapaññaṃ,",
  "atk-s0506a:3681_8": "sabbaññunti attho.",
  "atk-s0506a:3681_9": "Akarinti akāsiṃ.",
  "atk-s0506a:3681_10": "Tāhanti taṃ ahaṃ.",
  "atk-s0506a:3682_0": "Evaṃ tasmiṃ kathenteyeva brāhmaṇassa sakalasarīraṃ pītiyā paripūri. So taṃ pītiṃ pavedento –",
  "atk-s0506a:3683_0": "1222.",
  "atk-s0506a:3684_0": "“Acchariyaṃ vata abbhutaṃ vata,",
  "atk-s0506a:3685_0": "Añjalikammassa ayamīdiso vipāko;",
  "atk-s0506a:3686_0": "Ahampi muditamano pasannacitto,",
  "atk-s0506a:3687_0": "Ajjeva buddhaṃ saraṇaṃ vajāmī”ti. – āha;",
  "atk-s0506a:3688_0": "Tattha anabhiṇhappavattitāya accharaṃ paharituṃ yogganti acchariyaṃ,",
  "atk-s0506a:3688_1": "abhūtapubbatāya abbhutaṃ.",
  "atk-s0506a:3688_2": "Ubhayenapi vimhayāvahataṃyeva dassetvā “ahampi muditamano pasannacitto,",
  "atk-s0506a:3688_3": "ajjeva buddhaṃ saraṇaṃ vajāmī”ti āha.",
  "atk-s0506a:3689_0": "Atha naṃ devaputto saraṇagamane sīlasamādāne ca niyojento –",
  "atk-s0506a:3690_0": "1223.",
  "atk-s0506a:3691_0": "“Ajjeva buddhaṃ saraṇaṃ vajāhi, dhammañca saṅghañca pasannacitto;",
  "atk-s0506a:3692_0": "Tatheva sikkhāya padāni pañca, akhaṇḍaphullāni samādiyassu.",
  "atk-s0506a:3693_0": "1224.",
  "atk-s0506a:3694_0": "“Pāṇātipātā viramassu khippaṃ, loke adinnaṃ parivajjayassu;",
  "atk-s0506a:3695_0": "Amajjapo mā ca musā bhaṇāhi, sakena dārena ca hohi tuṭṭho”ti. –",
  "atk-s0506a:3696_0": "Gāthādvayamāha.",
  "atk-s0506a:3697_0": "1223.",
  "atk-s0506a:3697_1": "Tattha tathevāti yathā pasannacitto “sammāsambuddho bhagavā”ti buddhaṃ saraṇaṃ vajesi,",
  "atk-s0506a:3697_2": "tatheva “svākkhāto dhammo,",
  "atk-s0506a:3697_3": "suppaṭipanno saṅgho”ti pasannacitto dhammañca saṅghañca saraṇaṃ vajāhi.",
  "atk-s0506a:3697_4": "Yathā vā pasannacitto ratanattayaṃ saraṇaṃ vajesi,",
  "atk-s0506a:3697_5": "tatheva “ayaṃ ekaṃsato diṭṭheva dhamme abhisamparāyañca hitasukhāvaho”ti pasannacitto sikkhāya adhisīlasikkhāya",
  "atk-s0506a:3697_6": "padāni koṭṭhāsabhūtāni adhicittaadhipaññāsikkhāya vā upāyabhūtāni pañcasīlāni avikopanato ca asaṃkilissanato",
  "atk-s0506a:3697_7": "ca akhaṇḍaphullāni samādiyassu,",
  "atk-s0506a:3697_8": "samādāya vattassūti attho.",
  "atk-s0506a:3698_0": "Evaṃ devaputtena saraṇagamane sīlasamādāne ca niyojito brāhmaṇo tassa vacanaṃ sirasā sampaṭicchanto –",
  "atk-s0506a:3699_0": "1225.",
  "atk-s0506a:3700_0": "“Atthakāmosi me yakkha, hitakāmosi devate;",
  "atk-s0506a:3701_0": "Karomi tuyhaṃ vacanaṃ, tvaṃsi ācariyo mamā”ti. –",
  "atk-s0506a:3702_0": "Gāthaṃ vatvā tattha patiṭṭhahanto –",
  "atk-s0506a:3703_0": "1226.",
  "atk-s0506a:3704_0": "“Upemi saraṇaṃ buddhaṃ, dhammañcāpi anuttaraṃ;",
  "atk-s0506a:3705_0": "Saṅghañca naradevassa, gacchāmi saraṇaṃ ahaṃ.",
  "atk-s0506a:3706_0": "1227.",
  "atk-s0506a:3707_0": "“Pāṇātipātā viramāmi khippaṃ, loke adinnaṃ parivajjayāmi;",
  "atk-s0506a:3708_0": "Amajjapo no ca musā bhaṇāmi, sakena dārena ca homi tuṭṭho”ti. –",
  "atk-s0506a:3709_0": "Gāthādvayamāha. Tampi suviññeyyameva.",
  "atk-s0506a:3710_0": "Tato devaputto “kataṃ mayā brāhmaṇassa kattabbayuttakaṃ,",
  "atk-s0506a:3710_1": "idāni sayameva bhagavantaṃ upasaṅkamissatī”ti tattheva antaradhāyi.",
  "atk-s0506a:3710_2": "Brāhmaṇopi kho bhagavati sañjātapasādabahumāno devatāya ca codiyamāno “samaṇaṃ gotamaṃ upasaṅkamissāmī”ti vihārābhimukho gacchati.",
  "atk-s0506a:3710_3": "Taṃ disvā mahājano “ayaṃ brāhmaṇo ettakaṃ kālaṃ tathāgataṃ anupasaṅkamitvā ajja puttasokena upasaṅkamati,",
  "atk-s0506a:3710_4": "kīdisī nu kho dhammadesanā bhavissatī”ti taṃ anubandhi.",
  "atk-s0506a:3711_0": "Brāhmaṇo bhagavantaṃ upasaṅkamitvā paṭisanthāraṃ katvā evamāha “sakkā nu kho bho gotama kiñci dānaṃ adatvā",
  "atk-s0506a:3711_1": "sīlaṃ vā arakkhitvā kevalaṃ tumhesu pasādamattena sagge nibbattitu”nti. “Nanu, brāhmaṇa,",
  "atk-s0506a:3711_2": "ajja paccūsavelāyaṃ maṭṭhakuṇḍalinā devaputtena attano devalokūpapattikāraṇaṃ tuyhaṃ kathika”nti bhagavā avoca.",
  "atk-s0506a:3711_3": "Tasmiṃ khaṇe maṭṭhakuṇḍalīdevaputto saha vimānena āgantvā dissamānarūpo vimānato oruyha bhagavantaṃ abhivādetvā añjaliṃ paggayha ekamantaṃ aṭṭhāsi.",
  "atk-s0506a:3711_4": "Atha bhagavā tassaṃ parisati tena devaputtena katasucaritaṃ kathetvā parisāya cittakallataṃ ñatvā sāmukkaṃsikaṃ dhammadesanaṃ akāsi.",
  "atk-s0506a:3711_5": "Desanāpariyosāne devaputto ca brāhmaṇo ca sannipatitaparisā cāti caturāsītiyā pāṇasahassānaṃ dhammābhisamayo ahosīti.",
  "atk-s0506a:3712_0": "Maṭṭhakuṇḍalīvimānavaṇṇanā niṭṭhitā.",
  "atk-s0506a:3713_0": "10. Serīsakavimānavaṇṇanā",
  "atk-s0506a:3714_0": "Suṇotha yakkhassa ca vāṇijāna cāti serīsakavimānaṃ.",
  "atk-s0506a:3714_1": "Tassa kā uppatti?",
  "atk-s0506a:3714_2": "Bhagavati parinibbute āyasmā kumārakassapo pañcahi bhikkhusatehi saddhiṃ setabyanagaraṃ sampatto.",
  "atk-s0506a:3714_3": "Tattha pāyāsirājaññaṃ attano santikaṃ upagataṃ viparītaggāhato vivecetvā sammādassane patiṭṭhāpesi.",
  "atk-s0506a:3714_4": "So tato paṭṭhāya puññapasuto hutvā samaṇabrāhmaṇānaṃ dānaṃ dento tattha akataparicayatāya asakkaccaṃ",
  "atk-s0506a:3714_5": "dānaṃ datvā aparabhāge kālaṃ katvā cātumahārājikabhavane suññe serīsake vimāne nibbatti.",
  "atk-s0506a:3715_0": "Atīte kira kassapassa bhagavato kāle eko khīṇāsavatthero aññatarasmiṃ gāme piṇḍāya caritvā bahigāme devasikaṃ ekasmiṃ padese bhattakiccaṃ akāsi.",
  "atk-s0506a:3715_1": "Taṃ disvā eko gopālako “ayyo sūriyātapena kilamatī”ti pasannacitto catūhi sirīsathambhehi sākhāmaṇḍapaṃ katvā adāsi,",
  "atk-s0506a:3715_2": "maṇḍapassa samīpe sirīsarukkhaṃ ropesīti ca vadanti.",
  "atk-s0506a:3715_3": "So kālaṃ katvā teneva puññakammena cātumahārājikesu nibbatti,",
  "atk-s0506a:3715_4": "tassa purimakammassa sūcakaṃ vimānadvāre sirīsavanaṃ nibbatti vaṇṇagandhasampannehi pupphehi sabbakālaṃ upasobhamānaṃ,",
  "atk-s0506a:3715_5": "tena taṃ vimānaṃ “serīsaka”nti paññāyittha.",
  "atk-s0506a:3715_6": "So ca devaputto ekaṃ buddhantaraṃ devesu ceva manussesu ca saṃsaranto imasmiṃ buddhuppāde yasattherassa",
  "atk-s0506a:3715_7": "catūsu vimalādīsu gihisahāyesu gavampati nāma hutvā bhagavato dhammadesanāya arahatte patiṭṭhito pubbāciṇṇavasena",
  "atk-s0506a:3715_8": "taṃ suññavimānaṃ disvā abhiṇhaṃ divāvihāraṃ gacchati.",
  "atk-s0506a:3716_0": "So aparabhāge pāyāsidevaputtaṃ tattha disvā “kosi tvaṃ,",
  "atk-s0506a:3716_1": "āvuso”ti pucchitvā tena “ahaṃ, bhante,",
  "atk-s0506a:3716_2": "pāyāsirājañño idhūpapanno”ti vutte “nanu tvaṃ micchādiṭṭhiko viparītadassano kathamidhūpapanno”ti āha.",
  "atk-s0506a:3716_3": "Atha naṃ pāyāsidevaputto “ayyenamhi kumārakassapattherena micchādassanato vivecito,",
  "atk-s0506a:3716_4": "puññakiriyānaṃ asakkaccakāritāya pana suññe vimāne nibbatto. Sādhu, bhante,",
  "atk-s0506a:3716_5": "manussalokaṃ gatakāle mama parijanassa ārocetha ‘pāyāsirājañño asakkaccaṃ dānaṃ datvā suññaṃ serīsakavimānaṃ upapanno,",
  "atk-s0506a:3716_6": "tumhe pana sakkaccaṃ puññāni katvā tatrūpapattiyā cittaṃ paṇidahathā”ti.",
  "atk-s0506a:3716_7": "Thero tassānukampāya tathā akāsi.",
  "atk-s0506a:3716_8": "Tepi therassa vacanaṃ sutvā tathā cittaṃ paṇidhāya puññāni katvā serīsake vimāne nibbattiṃsu.",
  "atk-s0506a:3716_9": "Serīsakadevaputtaṃ pana vessavaṇamahārājā marubhūmiyaṃ chāyūdakarahite magge maggapaṭipannānaṃ manussānaṃ",
  "atk-s0506a:3716_10": "amanussaparipantha mocanatthaṃ maggarakkhakaṃ ṭhapesi.",
  "atk-s0506a:3717_0": "Atha aparena samayena aṅgamagadhavāsino vāṇijā sakaṭasahassaṃ bhaṇḍassa pūretvā sindhusovīradesaṃ gacchantā",
  "atk-s0506a:3717_1": "marukantāre divā uṇhabhayena maggaṃ appaṭipajjitvā rattiṃ nakkhattasaññāya maggaṃ paṭipajjiṃsu.",
  "atk-s0506a:3717_2": "Te maggamūḷhā hutvā aññaṃ disaṃ agamaṃsu.",
  "atk-s0506a:3717_3": "Tesaṃ antare eko upāsako ahosi saddho pasanno sīlasampanno arahattappattiyā upanissayasampanno mātāpitūnaṃ upaṭṭhānatthaṃ vaṇijjāya gato.",
  "atk-s0506a:3717_4": "Taṃ anuggaṇhanto serīsakadevaputto saha vimānena attānaṃ dassesi.",
  "atk-s0506a:3717_5": "Dassetvā ca pana “kasmā tumhe imaṃ chāyūdakarahitaṃ vālukākantāraṃ paṭipannā”ti pucchi.",
  "atk-s0506a:3717_6": "Te cassa tattha attano āgatappakāraṃ kathesuṃ,",
  "atk-s0506a:3717_7": "tadatthadīpanā devaputtassa vāṇijānañca vacanapaṭivacanagāthā honti.",
  "atk-s0506a:3717_8": "Ādito pana dve gāthā tāsaṃ sambandhadassanatthaṃ dhammasaṅgāhakehi ṭhapitā –",
  "atk-s0506a:3718_0": "1228.",
  "atk-s0506a:3719_0": "“Suṇotha yakkhassa ca vāṇijāna ca, samāgamo yattha tadā ahosi;",
  "atk-s0506a:3720_0": "Yathā kathaṃ itaritarena cāpi, subhāsitaṃ tañca suṇātha sabbe.",
  "atk-s0506a:3721_0": "1229.",
  "atk-s0506a:3722_0": "“Yo so ahu rājā pāyāsi nāma, bhummānaṃ sahabyagato yasassī;",
  "atk-s0506a:3723_0": "So modamānova sake vimāne, amānuso mānuse ajjhabhāsī”ti.",
  "atk-s0506a:3724_0": "1228- 9.",
  "atk-s0506a:3724_1": "Tattha suṇothāti savanāṇattikavacanaṃ.",
  "atk-s0506a:3724_2": "Yaṃ mayaṃ idāni bhaṇāma,",
  "atk-s0506a:3724_3": "taṃ suṇothāti.",
  "atk-s0506a:3724_4": "Yakkhassāti devassa.",
  "atk-s0506a:3724_5": "Devo hi manussānaṃ ekaccānaṃ devānañca pūjanīyabhāvato “yakkho”ti vuccati.",
  "atk-s0506a:3724_6": "Apica sakkopi cattāro mahārājānopi vessavaṇapārisajjāpi purisopi “yakkho”ti vuccati.",
  "atk-s0506a:3724_7": "Tathā hi “atibāḷhaṃ kho ayaṃ yakkho pamatto viharati,",
  "atk-s0506a:3724_8": "yaṃnūnāhaṃ imaṃ yakkhaṃ saṃvejeyya”ntiādīsu sakko “yakkho”ti vutto.",
  "atk-s0506a:3724_9": "“Cattāro yakkhā khaggahatthā”tiādīsu mahārājāno.",
  "atk-s0506a:3724_10": "“Santi hi, bhante,",
  "atk-s0506a:3724_11": "uḷārā yakkhā bhagavato appasannā”tiādīsu vessavaṇapārisajjā.",
  "atk-s0506a:3724_12": "“Ettāvatā yakkhassa suddhī”tiādīsu puriso.",
  "atk-s0506a:3724_13": "Idha pana vessavaṇapārisajjo adhippeto.",
  "atk-s0506a:3724_14": "Vāṇijāna cāti gāthābandhasukhatthaṃ anunāsikalopaṃ katvā vuttaṃ.",
  "atk-s0506a:3724_15": "Samāgamoti samodhānaṃ.",
  "atk-s0506a:3724_16": "Yatthāti yasmiṃ vaṇṇupathe.",
  "atk-s0506a:3724_17": "Tadāti tasmiṃ maggamūḷhā hutvā gamanakāle.",
  "atk-s0506a:3724_18": "Itaritarena cāpīti itarītarañcāpi,",
  "atk-s0506a:3724_19": "idaṃ yathāti iminā yojetabbaṃ.",
  "atk-s0506a:3724_20": "Ayañhettha attho –",
  "atk-s0506a:3724_21": "serīsakadevaputtassa vāṇijānañca tadā yattha samāgamo ahosi,",
  "atk-s0506a:3724_22": "taṃ suṇotha,",
  "atk-s0506a:3724_23": "yathā vāpi tehi aññamaññaṃ subhāsitaṃ sulapitaṃ kathaṃ pavattitaṃ,",
  "atk-s0506a:3724_24": "tañca sabbe ohitacittā suṇāthāti.",
  "atk-s0506a:3724_25": "Bhummānanti bhummadevānaṃ.",
  "atk-s0506a:3725_0": "Idāni yakkhassa pucchāgāthāyo honti –",
  "atk-s0506a:3726_0": "1230.",
  "atk-s0506a:3727_0": "“Vaṅke araññe amanussaṭṭhāne, kantāre appodake appabhakkhe;",
  "atk-s0506a:3728_0": "Suduggame vaṇṇupathassa majjhe, vaṅkaṃbhayā naṭṭhamanā manussā.",
  "atk-s0506a:3729_0": "1231.",
  "atk-s0506a:3730_0": "“Nayidha phalā mūlamayā ca santi, upādānaṃ natthi kutodha bhakkho;",
  "atk-s0506a:3731_0": "Aññatra paṃsūhi ca vālukāhi ca, tattāhi uṇhāhi ca dāruṇāhi ca.",
  "atk-s0506a:3732_0": "1232.",
  "atk-s0506a:3733_0": "“Ujjaṅgalaṃ tattamivaṃ kapālaṃ, anāyasaṃ paralokena tulyaṃ;",
  "atk-s0506a:3734_0": "Luddānamāvāsamidaṃ purāṇaṃ, bhūmippadeso abhisattarūpo.",
  "atk-s0506a:3735_0": "1233.",
  "atk-s0506a:3736_0": "“Atha tumhe kena vaṇṇena, kimāsamānā imaṃ padesañhi;",
  "atk-s0506a:3737_0": "Anupaviṭṭhā sahasā samecca, lobhā bhayā atha vā sampamūḷhā”ti.",
  "atk-s0506a:3738_0": "1230.",
  "atk-s0506a:3738_1": "Tattha vaṅketi saṃsayaṭṭhāne.",
  "atk-s0506a:3738_2": "Yattha paviṭṭhānaṃ “jīvissāma nu kho,",
  "atk-s0506a:3738_3": "marissāma nu kho”ti jīvite saṃsayo hoti,",
  "atk-s0506a:3738_4": "tādise araññe.",
  "atk-s0506a:3738_5": "Amanussaṭṭhāneti amanussānaṃ pisācādīnaṃ sañcaraṇaṭṭhāne,",
  "atk-s0506a:3738_6": "manussānaṃ vā agocaraṭṭhāne.",
  "atk-s0506a:3738_7": "Kantāreti nirudake iriṇe,",
  "atk-s0506a:3738_8": "kaṃ tārenti nayanti etthāti hi kantāro,",
  "atk-s0506a:3738_9": "udakaṃ gahetvā taritabbaṭṭhānaṃ.",
  "atk-s0506a:3738_10": "Tenāha “appodake”ti. Appa-",
  "atk-s0506a:3738_11": "saddo hettha abhāvattho “appiccho appanigghoso”tiādīsu viya.",
  "atk-s0506a:3738_12": "Vaṇṇupathassa majjheti vālukākantāramajjheti attho.",
  "atk-s0506a:3738_13": "Vaṅkaṃbhayāti vaṅkehi bhītā.",
  "atk-s0506a:3738_14": "Vaṅkehi bhayaṃ etesanti “vaṅkabhayā”ti vattabbe gāthāsukhatthaṃ sānunāsikaṃ katvā “vaṅkaṃbhayā”ti vuttaṃ.",
  "atk-s0506a:3738_15": "Idañca vālukākantārapavesanato pubbe tesaṃ uppannabhayaṃ sandhāya vuttaṃ.",
  "atk-s0506a:3738_16": "Naṭṭhamanāti maggasativippavāsena naṭṭhamānasā,",
  "atk-s0506a:3738_17": "maggamūḷhāti attho.",
  "atk-s0506a:3738_18": "Manussāti tesaṃ ālapanaṃ.",
  "atk-s0506a:3739_0": "1231.",
  "atk-s0506a:3739_1": "Idhāti imasmiṃ marukantāre.",
  "atk-s0506a:3739_2": "Phalāti ambajambutālanāḷikerādiphalāni na santīti yojanā.",
  "atk-s0506a:3739_3": "Mūlamayā cāti mūlāniyeva mūlamayā,",
  "atk-s0506a:3739_4": "vallikandādīni sandhāya vadati.",
  "atk-s0506a:3739_5": "Upādānaṃ natthīti kiñcāpi kiñci bhakkhaṃ natthi,",
  "atk-s0506a:3739_6": "upādānaṃ vā indhanaṃ,",
  "atk-s0506a:3739_7": "aggissa indhanamattampi natthi,",
  "atk-s0506a:3739_8": "kuto kena kāraṇena idha marukantāre bhakkho siyāti attho.",
  "atk-s0506a:3739_9": "Yaṃ pana atthi tattha,",
  "atk-s0506a:3739_10": "taṃ dassetuṃ “aññatra paṃsūhī”tiādi vuttaṃ.",
  "atk-s0506a:3740_0": "1232.",
  "atk-s0506a:3740_1": "Ujjaṅgalanti jaṅgalaṃ vuccati lūkhadhūsaro anudako bhūmippadeso,",
  "atk-s0506a:3740_2": "taṃ pana ṭhānaṃ jaṅgalatopi ukkaṃsena jaṅgalanti āha “ujjaṅgala”nti.",
  "atk-s0506a:3740_3": "Tenāha “tattamivaṃ kapāla”nti,",
  "atk-s0506a:3740_4": "tattaṃ ayokapālasadisanti attho.",
  "atk-s0506a:3740_5": "Gāthāsukhatthañcettha sānunāsikaṃ katvā vuttaṃ,",
  "atk-s0506a:3740_6": "tattamivaicceva daṭṭhabbaṃ.",
  "atk-s0506a:3740_7": "Anāyasanti natthi ettha āyo sukhanti anāyaṃ,",
  "atk-s0506a:3740_8": "tato eva jīvitaṃ sīyati vināsetīti anāyasaṃ.",
  "atk-s0506a:3740_9": "Atha vā na āyasanti anāyasaṃ.",
  "atk-s0506a:3740_10": "Paralokenāti narakena tulyaṃ.",
  "atk-s0506a:3740_11": "Narakañhi sattānaṃ ekantānatthatāya parabhūto paṭisattubhūto lokoti visesato “paraloko”ti vuccati,",
  "atk-s0506a:3740_12": "samantato ayomayattā āyasañca,",
  "atk-s0506a:3740_13": "idaṃ pana tadabhāvato anāyasaṃ,",
  "atk-s0506a:3740_14": "mahato dukkhassa uppattiṭṭhānatāya paralokasadisanti dasseti,",
  "atk-s0506a:3740_15": "“anassaya”nti ca keci paṭhanti,",
  "atk-s0506a:3740_16": "sukhassa appatiṭṭhānabhūtanti attho.",
  "atk-s0506a:3740_17": "Luddānamāvāsamidaṃ purāṇanti idaṃ ṭhānaṃ cirakālato paṭṭhāya luddānaṃ dāruṇānaṃ pisācādīnaṃ āvāsabhūtaṃ.",
  "atk-s0506a:3740_18": "Abhisattarūpoti “evaṃ lūkho ghorākāro hotū”ti porāṇehi isīhi sapitasadiso,",
  "atk-s0506a:3740_19": "dinnasapo viyāti attho.",
  "atk-s0506a:3741_0": "1233.",
  "atk-s0506a:3741_1": "Kena vaṇṇenāti kena kāraṇena.",
  "atk-s0506a:3741_2": "Kimāsamānāti kiṃ paccāsīsantā.",
  "atk-s0506a:3741_3": "Hīti nipātamattaṃ.",
  "atk-s0506a:3741_4": "“Padesampī”ti ca paṭhanti,",
  "atk-s0506a:3741_5": "imampi nāma padesanti attho.",
  "atk-s0506a:3741_6": "Sahasā sameccāti sahasā ādīnavānisaṃse avicāretvā samavāyena anupaviṭṭhā sappaviṭṭhā.",
  "atk-s0506a:3741_7": "Lobhā bhayā atha vā kenaci anatthakāmena palobhitā lobhato kenaci amanussādinā paripātitā bhayā vā.",
  "atk-s0506a:3741_8": "Atha vā sampamūḷhāti maggavippanaṭṭhā imaṃ padesaṃ anupaviṭṭhāti yojanā.",
  "atk-s0506a:3742_0": "Idāni vāṇijā āhaṃsu –",
  "atk-s0506a:3743_0": "1234.",
  "atk-s0506a:3744_0": "“Magadhesu aṅgesu ca satthavāhā, āropayitvā paṇiyaṃ puthuttaṃ;",
  "atk-s0506a:3745_0": "Te yāmase sindhusovīrabhūmiṃ, dhanatthikā uddayaṃ patthayānā.",
  "atk-s0506a:3746_0": "1235.",
  "atk-s0506a:3747_0": "“Divā pipāsaṃnadhivāsayantā, yoggānukampañca samekkhamānā;",
  "atk-s0506a:3748_0": "Etena vegena āyāma sabbe, rattiṃ maggaṃ paṭipannā vikāle.",
  "atk-s0506a:3749_0": "1236.",
  "atk-s0506a:3750_0": "“Te duppayātā aparaddhamaggā, andhākulā vippanaṭṭhā araññe;",
  "atk-s0506a:3751_0": "Suduggame vaṇṇupathassa majjhe, disaṃ na jānāma pamūḷhacittā.",
  "atk-s0506a:3752_0": "1237.",
  "atk-s0506a:3753_0": "“Idañca disvāna adiṭṭhapubbaṃ, vimānaseṭṭhañca tavañca yakkha;",
  "atk-s0506a:3754_0": "Tatuttariṃ jīvitamāsamānā, disvā patītā sumanā udaggā”ti.",
  "atk-s0506a:3755_0": "1234.",
  "atk-s0506a:3755_1": "Tattha magadhesu aṅgesu ca satthavāhāti magadharaṭṭhe ca aṅgaraṭṭhe ca jātā saṃvaḍḍhā taṃnivāsino satthe",
  "atk-s0506a:3755_2": "satthassa ca vāhanakā satthakā ceva satthasāmikā ca.",
  "atk-s0506a:3755_3": "Paṇiyanti bhaṇḍaṃ.",
  "atk-s0506a:3755_4": "Teti te mayaṃ.",
  "atk-s0506a:3755_5": "Yāmaseti gacchāma.",
  "atk-s0506a:3755_6": "Sindhusovīrabhūminti sindhudesaṃ sovīradesañca.",
  "atk-s0506a:3755_7": "Uddayanti ānisaṃsaṃ atirekalābhaṃ.",
  "atk-s0506a:3756_0": "1235.",
  "atk-s0506a:3756_1": "Anadhivāsayantāti adhivāsetuṃ asakkontā.",
  "atk-s0506a:3756_2": "Yoggānukampanti goṇādīnaṃ sattānaṃ anuggahaṃ.",
  "atk-s0506a:3756_3": "Etena vegenāti iminā javena,",
  "atk-s0506a:3756_4": "yena tava dassanato pubbe āyāma āgatamha.",
  "atk-s0506a:3756_5": "Rattiṃ maggaṃ paṭipannāti rattiyaṃ maggaṃ paṭipannā.",
  "atk-s0506a:3756_6": "Vikāleti akāle avelāyaṃ.",
  "atk-s0506a:3757_0": "1236.",
  "atk-s0506a:3757_1": "Duppayātāti duṭṭhu payātā apathe gatā,",
  "atk-s0506a:3757_2": "tato eva aparaddhamaggā.",
  "atk-s0506a:3757_3": "Andhākulāti andhā viya ākulā,",
  "atk-s0506a:3757_4": "maggajānanasamatthassa paññācakkhuno abhāvena andhā,",
  "atk-s0506a:3757_5": "tato eva ākulā,",
  "atk-s0506a:3757_6": "vippanaṭṭhā ca maggasammūḷhatāya.",
  "atk-s0506a:3757_7": "Disanti gantabbadisaṃ,",
  "atk-s0506a:3757_8": "yassaṃ disāyaṃ sindhusovīradeso,",
  "atk-s0506a:3757_9": "taṃ disaṃ.",
  "atk-s0506a:3757_10": "Pamūḷhacittāti disāsaṃsayasumūḷhacittā.",
  "atk-s0506a:3758_0": "1237.",
  "atk-s0506a:3758_1": "Tavañcāti tuvañca.",
  "atk-s0506a:3758_2": "Yakkhāti ālapanaṃ.",
  "atk-s0506a:3758_3": "Tatuttariṃ jīvitamāsamānāti yo “ito paraṃ amhākaṃ jīvitaṃ natthī”ti jīvitasaṃsayo uppanno,",
  "atk-s0506a:3758_4": "idāni tato uttarimpi jīvitaṃ āsīsantā.",
  "atk-s0506a:3758_5": "Disvāti dassanahetu.",
  "atk-s0506a:3758_6": "Patītāti pahaṭṭhā.",
  "atk-s0506a:3758_7": "Sumanāti somanassappattā.",
  "atk-s0506a:3758_8": "Udaggāti udaggāya pītiyā udaggacittā.",
  "atk-s0506a:3759_0": "Evaṃ vāṇijehi attano pavattiyā pakāsitāya puna devaputto dvīhi gāthāhi pucchi –",
  "atk-s0506a:3760_0": "1238.",
  "atk-s0506a:3761_0": "“Pāraṃ samuddassa imañca vaṇṇuṃ, vettācaraṃ saṅkupathañca maggaṃ;",
  "atk-s0506a:3762_0": "Nadiyo pana pabbatānañca duggā, puthuddisā gacchatha bhogahetu.",
  "atk-s0506a:3763_0": "1239.",
  "atk-s0506a:3764_0": "“Pakkhandiyāna vijitaṃ paresaṃ, verajjake mānuse pekkhamānā;",
  "atk-s0506a:3765_0": "Yaṃ vo sutaṃ vā atha vāpi diṭṭhaṃ, accherakaṃ taṃ vo suṇoma tātā”ti.",
  "atk-s0506a:3766_0": "Tassattho –",
  "atk-s0506a:3766_1": "pāraṃ samuddassāti samuddassa paratīraṃ,",
  "atk-s0506a:3766_2": "imañca īdisaṃ,",
  "atk-s0506a:3766_3": "vaṇṇuṃ vaṇṇupathaṃ vettalatā bandhitvā ācaritabbato vettācaraṃ maggaṃ,",
  "atk-s0506a:3766_4": "saṅkuke khāṇuke koṭṭetvā gantabbato saṅkupathaṃ maggaṃ,",
  "atk-s0506a:3766_5": "nadiyo pana candabhāgādikā,",
  "atk-s0506a:3766_6": "pabbatānañca visamappadesāti evaṃ duggā puthuddisā bhoganimittaṃ gacchatha,",
  "atk-s0506a:3766_7": "evaṃ gacchantā ca pakkhandiyāna pakkhanditvā anupavisitvā,",
  "atk-s0506a:3766_8": "paresaṃ rājūnaṃ vijitaṃ tattha verajjake videsavāsike manusse pekkhamānā gacchatha,",
  "atk-s0506a:3766_9": "evaṃbhūtehi vo tumhehi yaṃ sutaṃ vā atha vā diṭṭhaṃ vā accherakaṃ acchariyaṃ,",
  "atk-s0506a:3766_10": "taṃ vo santike tātā vāṇijā suṇomāti attano vimānassa acchariyabhāvaṃ tehi kathāpetukāmo pucchati.",
  "atk-s0506a:3767_0": "Evaṃ devaputtena puṭṭhā vāṇijā āhaṃsu –",
  "atk-s0506a:3768_0": "1240.",
  "atk-s0506a:3769_0": "“Itopi accherataraṃ kumāra, na no sutaṃ vā atha vāpi diṭṭhaṃ;",
  "atk-s0506a:3770_0": "Atītamānusakameva sabbaṃ, disvā na tappāma anomavaṇṇaṃ.",
  "atk-s0506a:3771_0": "1241.",
  "atk-s0506a:3772_0": "“Vehāyasaṃ pokkharañño savanti, pahūtamalyā bahupuṇḍarīkā;",
  "atk-s0506a:3773_0": "Dumā cime niccaphalūpapannā, atīva gandhā surabhiṃ pavāyanti.",
  "atk-s0506a:3774_0": "1242.",
  "atk-s0506a:3775_0": "“Veḷūriyathambhā satamussitāse, silāpavāḷassa ca āyataṃsā;",
  "atk-s0506a:3776_0": "Masāragallā sahalohitaṅgā, thambhā ime jotirasāmayāse.",
  "atk-s0506a:3777_0": "1243.",
  "atk-s0506a:3778_0": "“Sahassathambhaṃ atulānubhāvaṃ, tesūpari sādhumidaṃ vimānaṃ;",
  "atk-s0506a:3779_0": "Ratanantaraṃ kañcanavedimissaṃ, tapanīyapaṭṭehi ca sādhuchannaṃ.",
  "atk-s0506a:3780_0": "1244.",
  "atk-s0506a:3781_0": "“Jambonaduttattamidaṃ sumaṭṭho, pāsādasopānaphalūpapanno;",
  "atk-s0506a:3782_0": "Daḷho ca vaggu ca susaṅgato ca, atīva nijjhānakhamo manuñño.",
  "atk-s0506a:3783_0": "1245.",
  "atk-s0506a:3784_0": "“Ratanantarasmiṃ bahuannapānaṃ, parivārito accharāsaṅgaṇena;",
  "atk-s0506a:3785_0": "Murajaālambaratūriyaghuṭṭho, abhivanditosi thutivandanāya.",
  "atk-s0506a:3786_0": "1246.",
  "atk-s0506a:3787_0": "“So modasi nārigaṇappabodhano, vimānapāsādavare manorame;",
  "atk-s0506a:3788_0": "Acintiyo sabbaguṇūpapanno, rājā yathā vessavaṇo naḷinyā.",
  "atk-s0506a:3789_0": "1247.",
  "atk-s0506a:3790_0": "“Devo nu āsi udavāsi yakkho,",
  "atk-s0506a:3791_0": "Udāhu devindo manussabhūto;",
  "atk-s0506a:3792_0": "Pucchanti taṃ vāṇijā satthavāhā,",
  "atk-s0506a:3793_0": "Ācikkha ko nāma tuvaṃsi yakkho”ti.",
  "atk-s0506a:3794_0": "1240- 2.",
  "atk-s0506a:3794_1": "Tattha kumārāti paṭhamavaye ṭhitattā devaputtaṃ ālapati.",
  "atk-s0506a:3794_2": "Sabbanti devaputtaṃ tassa vimānapaṭibaddhañca sandhāya vadati.",
  "atk-s0506a:3794_3": "Pokkharaññoti pokkharaṇiyo.",
  "atk-s0506a:3794_4": "Satamussitāseti sataratanubbedhā.",
  "atk-s0506a:3794_5": "Silāpavāḷassāti silāya pavāḷassa ca,",
  "atk-s0506a:3794_6": "silāmayā pavāḷamayāti attho.",
  "atk-s0506a:3794_7": "Āyataṃsāti dīghaṃsā.",
  "atk-s0506a:3794_8": "Atha vā āyatā hutvā aṭṭhasoḷasadvattiṃsādiaṃsavanto.",
  "atk-s0506a:3795_0": "1242.",
  "atk-s0506a:3795_1": "Tesūparīti tesaṃ thambhānaṃ upari.",
  "atk-s0506a:3795_2": "Sādhumidanti sundaraṃ idaṃ tava vimānaṃ.",
  "atk-s0506a:3795_3": "Ratanantaranti ratanantaravantaṃ,",
  "atk-s0506a:3795_4": "bhittithambhasopānādīsu nānāvidhehi aññehi ratanehi yuttaṃ.",
  "atk-s0506a:3795_5": "Kañcanavedimissanti suvaṇṇamayāya vedikāya sahitaṃ parikkhittaṃ.",
  "atk-s0506a:3795_6": "Tapanīyapaṭṭehi ca sādhuchannanti tapanīyamayehi anekaratanamayehi ca chadanehi tattha tattha suṭṭhu chāditaṃ.",
  "atk-s0506a:3796_0": "1244.",
  "atk-s0506a:3796_1": "Jambonaduttattamidanti idaṃ tava vimānaṃ yebhuyyena uttattajambunadabhāsuraṃ.",
  "atk-s0506a:3796_2": "Sumaṭṭho pāsādasopānaphalūpapannoti tassa ca so so padeso sumaṭṭho suṭṭhu majjito,",
  "atk-s0506a:3796_3": "tehi tehi anantarapāsādehi sopānavisesehi ramaṇīyehi phalakehi ca yutto.",
  "atk-s0506a:3796_4": "Daḷhoti thiro.",
  "atk-s0506a:3796_5": "Vaggūti abhirūpo samuggato.",
  "atk-s0506a:3796_6": "Susaṅgatoti suṭṭhu saṅgatāvayavo aññamaññānurūpapāsādāvayavo.",
  "atk-s0506a:3796_7": "Atīva nijjhānakhamoti pabhassarabhāvepi ativiya olokanakkhamo.",
  "atk-s0506a:3796_8": "Manuññoti manoramo.",
  "atk-s0506a:3797_0": "1245.",
  "atk-s0506a:3797_1": "Ratanantarasminti ratanamaye,",
  "atk-s0506a:3797_2": "ratanabhūte vā sārabhūte vimānassa abbhantare.",
  "atk-s0506a:3797_3": "Bahuannapānanti pesalaṃ pahūtaṃ annañca pānañca vijjati,",
  "atk-s0506a:3797_4": "upalabbhatīti adhippāyo.",
  "atk-s0506a:3797_5": "Murajaālambaratūriyaghuṭṭhoti mudiṅgānaṃ ālambarānaṃ avasiṭṭhatūriyānañca saddehi niccaghosito.",
  "atk-s0506a:3797_6": "Abhivanditosīti namassito,",
  "atk-s0506a:3797_7": "thomito vā asi.",
  "atk-s0506a:3797_8": "Tenāha “thūtivandanāyā”ti.",
  "atk-s0506a:3798_0": "1246.",
  "atk-s0506a:3798_1": "Acintiyoti acinteyyānubhāvo.",
  "atk-s0506a:3798_2": "Naḷinyāti evaṃnāmake kīḷanaṭṭhāne yathā vessavaṇo mahārājā,",
  "atk-s0506a:3798_3": "evaṃ tvaṃ modasīti yojanā.",
  "atk-s0506a:3799_0": "1247.",
  "atk-s0506a:3799_1": "Āsīti asi bhavasi.",
  "atk-s0506a:3799_2": "Devindoti sakko devarājā.",
  "atk-s0506a:3799_3": "Manussabhūtoti manussesu bhūto manussajātiko.",
  "atk-s0506a:3799_4": "Yakkhoti devādibhāvaṃ pucchitvāpi yakkhabhāvaṃ āsaṅkantā vadanti.",
  "atk-s0506a:3800_0": "Idāni so devaputto attānaṃ jānāpento –",
  "atk-s0506a:3801_0": "1248.",
  "atk-s0506a:3802_0": "“Serīsako nāma ahamhi yakkho, kantāriyo vaṇṇupathamhi gutto;",
  "atk-s0506a:3803_0": "Imaṃ padesaṃ abhipālayāmi, vacanakaro vessavaṇassa rañño”ti. –",
  "atk-s0506a:3804_0": "Āha.",
  "atk-s0506a:3804_1": "Tattha ahamhī yakkhoti ahaṃ yakkho amhi.",
  "atk-s0506a:3804_2": "Kantāriyoti ārakkhaṇatthaṃ kantāre niyutto.",
  "atk-s0506a:3804_3": "Guttoti gopako.",
  "atk-s0506a:3804_4": "Tenāha “abhipālayāmī”ti.",
  "atk-s0506a:3805_0": "Idāni vāṇijā tassa kammādīni pucchantā āhaṃsu –",
  "atk-s0506a:3806_0": "1249.",
  "atk-s0506a:3807_0": "“Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;",
  "atk-s0506a:3808_0": "Pucchanti taṃ vāṇijā satthavāhā, kathaṃ tayā laddhamidaṃ manuñña”nti.",
  "atk-s0506a:3809_0": "Tattha adhiccaladdhanti adhiccasamuppattikaṃ,",
  "atk-s0506a:3809_1": "yadicchakaṃ laddhanti attho.",
  "atk-s0506a:3809_2": "Pariṇāmajaṃ teti niyatisaṅgatibhāvapariṇataṃ,",
  "atk-s0506a:3809_3": "kālapariṇataṃ vā.",
  "atk-s0506a:3809_4": "Sayaṃkatanti tayā sayameva kataṃ,",
  "atk-s0506a:3809_5": "deviddhiyā tayā sayameva nibbattitanti attho.",
  "atk-s0506a:3809_6": "Udāhu devehi dinnanti tayā ārādhitehi devehi pasādavasena nissaṭṭhaṃ.",
  "atk-s0506a:3810_0": "Idāni devaputto caturopi pakāre paṭikkhipitvā puññameva apadisanto –",
  "atk-s0506a:3811_0": "1250.",
  "atk-s0506a:3812_0": "“Nādhiccaladdhaṃ na pariṇāmajaṃ me, na sayaṃkataṃ na hi devehi dinnaṃ;",
  "atk-s0506a:3813_0": "Sakehi kammehi apāpakehi, puññehi me laddhamidaṃ manuñña”nti. –",
  "atk-s0506a:3814_0": "Gāthamāha.",
  "atk-s0506a:3815_0": "Taṃ sutvā vāṇijā puna “nādhiccaladdha”nti gāthāyaṃ puññādhikameva te caturo pakāre āropetvā puññassa ca sarūpaṃ pucchiṃsu –",
  "atk-s0506a:3816_0": "1251.",
  "atk-s0506a:3817_0": "“Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;",
  "atk-s0506a:3818_0": "Pucchanti taṃ vāṇijā satthavāhā, kathaṃ tayā laddhamidaṃ vimāna”nti.",
  "atk-s0506a:3819_0": "Tattha vatanti vatasamādānaṃ. Brahmacariyanti seṭṭhacariyaṃ.",
  "atk-s0506a:3820_0": "Puna devaputto te paṭikkhipitvā attānaṃ yathūpacitaṃ puññañca dassento –",
  "atk-s0506a:3821_0": "1252.",
  "atk-s0506a:3822_0": "“Mamaṃ pāyāsīti ahu samaññā, rajjaṃ yadā kārayiṃ kosalānaṃ;",
  "atk-s0506a:3823_0": "Natthikadiṭṭhi kadariyo pāpadhammo, ucchedavādī ca tadā ahosiṃ.",
  "atk-s0506a:3824_0": "1253.",
  "atk-s0506a:3825_0": "“Samaṇo ca kho āsi kumārakassapo, bahussuto cittakathī uḷāro;",
  "atk-s0506a:3826_0": "So me tadā dhammakathaṃ abhāsi, diṭṭhivisūkāni vinodayī me.",
  "atk-s0506a:3827_0": "1254.",
  "atk-s0506a:3828_0": "“Tāhaṃ tassa dhammakathaṃ suṇitvā, upāsakattaṃ paṭivedayissaṃ;",
  "atk-s0506a:3829_0": "Pāṇātipātā virato ahosiṃ, loke adinnaṃ parivajjayissaṃ;",
  "atk-s0506a:3830_0": "Amajjapo no ca musā abhāṇiṃ, sakena dārena ca ahosiṃ tuṭṭho.",
  "atk-s0506a:3831_0": "1255.",
  "atk-s0506a:3832_0": "“Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;",
  "atk-s0506a:3833_0": "Teheva kammehi apāpakehi, puññehi me laddhamidaṃ vimāna”nti. –",
  "atk-s0506a:3834_0": "Āha. Taṃ suviññeyyameva.",
  "atk-s0506a:3835_0": "Atha vāṇijā devaputtaṃ vimānañcassa paccakkhato disvā kammaphalaṃ saddahitvā attano kammaphale saddhaṃ pavedentā –",
  "atk-s0506a:3836_0": "1256.",
  "atk-s0506a:3837_0": "“Saccaṃ kirāhaṃsu narā sapaññā, anaññathā vacanaṃ paṇḍitānaṃ;",
  "atk-s0506a:3838_0": "Yahiṃ yahiṃ gacchati puññakammo, tahiṃ tahiṃ modati kāmakāmī.",
  "atk-s0506a:3839_0": "1257.",
  "atk-s0506a:3840_0": "“Yahiṃ yahiṃ sokapariddavo ca, vadho ca bandho ca parikkileso;",
  "atk-s0506a:3841_0": "Tahiṃ tahiṃ gacchati pāpakammo, na muccati duggatiyā kadācī”ti. –",
  "atk-s0506a:3842_0": "Gāthādvayaṃ avocuṃ. Tattha sokapariddavoti soko ca paridevo ca. Parikkilesoti vuttā anatthuppatti.",
  "atk-s0506a:3843_0": "Evaṃ tesu kathentesuyeva vimānadvāre sirīsarukkhato paripākena muttabandhanā paripakkā sipāṭikā pati,",
  "atk-s0506a:3843_1": "tena devaputto saparijano domanassappatto ahosi.",
  "atk-s0506a:3843_2": "Taṃ disvā vāṇijā –",
  "atk-s0506a:3844_0": "1258.",
  "atk-s0506a:3845_0": "“Sammūḷharūpova jano ahosi, asmiṃ muhutte kalalīkatova;",
  "atk-s0506a:3846_0": "Janassimassa tuyhañca kumāra, appaccayo kena nu kho ahosī”ti. –",
  "atk-s0506a:3847_0": "Gāthamāhaṃsu.",
  "atk-s0506a:3847_1": "Tattha sammūḷharūpovāti sokavasena sabbaso mūḷhasabhāvo viya.",
  "atk-s0506a:3847_2": "Janoti devajano.",
  "atk-s0506a:3847_3": "Asmiṃ muhutteti imasmiṃ muhuttamatte.",
  "atk-s0506a:3847_4": "Kalalīkatoti kalalaṃ viya kato,",
  "atk-s0506a:3847_5": "kalalanissitaudakībhūto viya āviloti adhippāyo.",
  "atk-s0506a:3847_6": "Janassimassa tuyhañcāti imassa tava parijanassa tuyhañca.",
  "atk-s0506a:3847_7": "Appaccayoti domanassaṃ.",
  "atk-s0506a:3848_0": "Taṃ sutvā devaputto –",
  "atk-s0506a:3849_0": "1259.",
  "atk-s0506a:3850_0": "“Ime ca sirīsavanā tātā, dibbā gandhā surabhī sampavanti;",
  "atk-s0506a:3851_0": "Te sampavāyanti imaṃ vimānaṃ, divā ca ratto ca tamaṃ nihantvā.",
  "atk-s0506a:3852_0": "1260.",
  "atk-s0506a:3853_0": "“Imesañca kho vassasataccayena, sipāṭikā phalati ekamekā;",
  "atk-s0506a:3854_0": "Mānussakaṃ vassasataṃ atītaṃ, yadagge kāyamhi idhūpapanno.",
  "atk-s0506a:3855_0": "1261.",
  "atk-s0506a:3856_0": "“Disvānahaṃ vassasatāni pañca,",
  "atk-s0506a:3857_0": "Asmiṃ vimāne ṭhatvāna tātā;",
  "atk-s0506a:3858_0": "Āyukkhayā puññakkhayā cavissaṃ,",
  "atk-s0506a:3859_0": "Teneva sokena pamucchitosmī”ti. – āha;",
  "atk-s0506a:3860_0": "1256.",
  "atk-s0506a:3860_1": "Tattha sirīsavanāti sirīsavipinato.",
  "atk-s0506a:3860_2": "Tātāti vāṇije ālapati.",
  "atk-s0506a:3860_3": "Ime tumhākaṃ mayhañca paccakkhabhūtā dibbā gandhā surabhī ativiya sugandhāyeva samantato pavanti pavāyanti.",
  "atk-s0506a:3860_4": "Te dibbā gandhā evaṃ vāyantā imaṃ vimānaṃ sampavāyanti sammadeva gandhaṃ gāhāpenti,",
  "atk-s0506a:3860_5": "na kevalaṃ sampavāyanameva,",
  "atk-s0506a:3860_6": "atha kho attano pabhāya tamampi nihanti.",
  "atk-s0506a:3860_7": "Tenāha “divā ca ratto ca tamaṃ nihantvā”ti.",
  "atk-s0506a:3861_0": "1260- 61.",
  "atk-s0506a:3861_1": "Imesanti sirīsānaṃ.",
  "atk-s0506a:3861_2": "Sipāṭikāti phalakuṭṭhilikā.",
  "atk-s0506a:3861_3": "Phalatīti paccitvā vaṇṭato muccati,",
  "atk-s0506a:3861_4": "puṭabhedaṃ vā patvā sissati.",
  "atk-s0506a:3861_5": "Mānussakaṃ vassasataṃ atītanti yasmā vassasatassa accayena imassa sirīsassa sipāṭikā phalati,",
  "atk-s0506a:3861_6": "ayañca phalitā,",
  "atk-s0506a:3861_7": "tasmā mayhaṃ mānussakaṃ vassasataṃ atītaṃ.",
  "atk-s0506a:3861_8": "Yadagge yato paṭṭhāya,",
  "atk-s0506a:3861_9": "kāyamhi idha imasmiṃ devanikāye upapanno nibbatto.",
  "atk-s0506a:3861_10": "Mayhañca devagaṇanāya pañca vassasatāni āyu,",
  "atk-s0506a:3861_11": "tasmā khīyati me āyūti sokavasena sampamūḷhoti dasseti.",
  "atk-s0506a:3861_12": "Tenāha “disvānahaṃ vassasatāni pañca…pe…",
  "atk-s0506a:3861_13": "teneva sokena pamucchitosmī”ti.",
  "atk-s0506a:3862_0": "Atha naṃ vāṇijā samassāsento –",
  "atk-s0506a:3863_0": "1262.",
  "atk-s0506a:3864_0": "“Kathaṃ nu soceyya tathāvidho so, laddhā vimānaṃ atulaṃ cirāya;",
  "atk-s0506a:3865_0": "Ye cāpi kho ittaramupapannā, te nūna soceyyuṃ parittapuññā”ti. –",
  "atk-s0506a:3866_0": "Āhaṃsu.",
  "atk-s0506a:3866_1": "Tattha yādisehi appāyukehi maraṇaṃ paṭicca socitabbaṃ siyā,",
  "atk-s0506a:3866_2": "tādiso pana evaṃ dibbānubhāvasampanno navutivassasatasahassāyuko kathaṃ nu soceyya,",
  "atk-s0506a:3866_3": "na socitabbamevāti adhippāyo.",
  "atk-s0506a:3867_0": "Devaputto tattakeneva samassāsetvā tesaṃ vacanaṃ sampaṭicchanto tesañca upadesaṃ dento –",
  "atk-s0506a:3868_0": "1263.",
  "atk-s0506a:3869_0": "“Anucchaviṃ ovadiyañca metaṃ, yaṃ maṃ tumhe peyyavācaṃ vadetha;",
  "atk-s0506a:3870_0": "Tumhe ca kho tātā mayānuguttā, yehicchakaṃ tena paletha sotthi”nti. –",
  "atk-s0506a:3871_0": "Gāthamāha.",
  "atk-s0506a:3871_1": "Tattha anucchavinti anucchavikaṃ,",
  "atk-s0506a:3871_2": "tumhākameva taṃ yuttarūpaṃ.",
  "atk-s0506a:3871_3": "Ovadiyañca metanti me mayhaṃ tumhehi ovadiyaṃ ovādavasena vattabbametaṃ.",
  "atk-s0506a:3871_4": "Yaṃ yasmā,",
  "atk-s0506a:3871_5": "maṃ mayhaṃ,",
  "atk-s0506a:3871_6": "tumhe “kathaṃ nu soceyya”ntiādinā peyyavācaṃ piyavacanaṃ vadetha.",
  "atk-s0506a:3871_7": "Yaṃ vā peyyavācāya vadanaṃ kathanaṃ,",
  "atk-s0506a:3871_8": "taṃ tumhākameva anucchavikanti yojanā.",
  "atk-s0506a:3871_9": "Atha vā yaṃ yasmā tumhe peyyavācaṃ vadetha,",
  "atk-s0506a:3871_10": "tasmā anucchavikaṃ ovadiyañca ovaditabbaṃ ovādānurūpaṃ kātabbañca me mayā kataṃ,",
  "atk-s0506a:3871_11": "kiṃ pana tanti āha “tumhe ca kho tātā”tiādi.",
  "atk-s0506a:3871_12": "Tattha mayānuguttāti imasmiṃ amanussapariggahe marukantāre yāva kantārātikkamā mayā anuguttā rakkhitā,",
  "atk-s0506a:3871_13": "yenicchakaṃ yathārucitena,",
  "atk-s0506a:3871_14": "sotthiṃ khemena,",
  "atk-s0506a:3871_15": "paletha gacchathāti attho.",
  "atk-s0506a:3872_0": "Atha vāṇijā kataññubhāvaṃ pakāsentā –",
  "atk-s0506a:3873_0": "1264.",
  "atk-s0506a:3874_0": "“Gantvā mayaṃ sindhusovīrabhūmiṃ, dhanatthikā uddayaṃ patthayānā;",
  "atk-s0506a:3875_0": "Yathāpayogā paripuṇṇacāgā, kāhāma serīsamahaṃ uḷāranti. –",
  "atk-s0506a:3876_0": "Gāthamāhaṃsu.",
  "atk-s0506a:3876_1": "Tattha yathāpayogāti idāni katapaṭiññānurūpapayogā.",
  "atk-s0506a:3876_2": "Paripuṇṇacāgāti samattacāgā,",
  "atk-s0506a:3876_3": "uḷārassa mahassa pariyattapariccāgā.",
  "atk-s0506a:3876_4": "Mahanti ussavapūjaṃ.",
  "atk-s0506a:3877_0": "Puna devaputto mahakaraṇaṃ paṭikkhipanto kattabbesu ca te niyojento –",
  "atk-s0506a:3878_0": "1265.",
  "atk-s0506a:3879_0": "“Mā ceva serīsamahaṃ akattha, sabbañca vo bhavissati yaṃ vadetha;",
  "atk-s0506a:3880_0": "Pāpāni kammāni vivajjayātha, dhammānuyogañca adhiṭṭhahāthā”ti. –",
  "atk-s0506a:3881_0": "Gāthamāha.",
  "atk-s0506a:3881_1": "Tattha yaṃ vadethāti yaṃ tumhe khemena sindhusovīradesapattiṃ tattha ca vipulaṃ uddayaṃ lābhaṃ paccāsīsantā “gantvā maya”ntiādīni vadatha.",
  "atk-s0506a:3881_2": "Sabbaṃ taṃ vo tumhākaṃ tatheva bhavissati,",
  "atk-s0506a:3881_3": "tattha nikkaṅkhā hotha,",
  "atk-s0506a:3881_4": "tumhe pana ito paṭṭhāya pāpāni kammāni pāṇātipātādīni vivajjayātha parivajjetha.",
  "atk-s0506a:3881_5": "Dhammānuyoganti dānādikusaladhammassa anuyuñjanaṃ.",
  "atk-s0506a:3881_6": "Adhiṭṭhahāthāti anusikkhatha idaṃ serīsakamahanti dasseti.",
  "atk-s0506a:3882_0": "Yaṃ pana upāsakaṃ anuggaṇhanto tesaṃ rakkhāvaraṇaṃ kātukāmo ahosi,",
  "atk-s0506a:3882_1": "tassa guṇaṃ kittetvā taṃ tesaṃ uddisanto imā gāthāyo āha –",
  "atk-s0506a:3883_0": "1266.",
  "atk-s0506a:3884_0": "“Upāsako atthi imamhi saṅghe, bahussuto sīlavatūpapanno;",
  "atk-s0506a:3885_0": "Saddho ca cāgī ca supesalo ca, vicakkhaṇo santusito mutīmā.",
  "atk-s0506a:3886_0": "1267.",
  "atk-s0506a:3887_0": "“Sañjānamāno na musā bhaṇeyya, parūpaghātāya na cetayeyya;",
  "atk-s0506a:3888_0": "Vebhūtikaṃ pesuṇaṃ no kareyya, saṇhañca vācaṃ sakhilaṃ bhaṇeyya.",
  "atk-s0506a:3889_0": "1268.",
  "atk-s0506a:3890_0": "“Sagāravo sappatisso vinīto, apāpako adhisīle visuddho;",
  "atk-s0506a:3891_0": "So mātaraṃ pitarañcāpi jantu, dhammena poseti ariyavutti.",
  "atk-s0506a:3892_0": "1269.",
  "atk-s0506a:3893_0": "“Maññe so mātāpitūnaṃ kāraṇā, bhogāni pariyesati na attahetu;",
  "atk-s0506a:3894_0": "Mātāpitūnañca yo accayena, nekkhammapoṇo carissati brahmacariyaṃ.",
  "atk-s0506a:3895_0": "1270.",
  "atk-s0506a:3896_0": "“Ujū avaṅko asaṭho amāyo, na lesakappena ca vohareyya;",
  "atk-s0506a:3897_0": "So tādiso sukatakammakārī, dhamme ṭhito kinti labhetha dukkhaṃ.",
  "atk-s0506a:3898_0": "1271.",
  "atk-s0506a:3899_0": "“Taṃkāraṇā pātukatomhi attanā, tasmā dhammaṃ passatha vāṇijāse;",
  "atk-s0506a:3900_0": "Aññatra teniha bhasmī bhavetha, andhākulā vippanaṭṭhā araññe;",
  "atk-s0506a:3901_0": "Taṃ khippamānena lahuṃ parena, sukho have sappurisena saṅgamo”ti.",
  "atk-s0506a:3902_0": "1266.",
  "atk-s0506a:3902_1": "Tattha saṅgheti sattasamūhe.",
  "atk-s0506a:3902_2": "Vicakkhaṇoti tattha tattha kattabbatāya kusalo.",
  "atk-s0506a:3902_3": "Santusitoti santuṭṭho.",
  "atk-s0506a:3902_4": "Mutīmāti kammassakatañāṇādinā idhalokaparalokahitānaṃ munanato mutimā.",
  "atk-s0506a:3903_0": "1267.",
  "atk-s0506a:3903_1": "Sañjānamāno na musā bhaṇeyyāti sampajānamusā na bhāseyya.",
  "atk-s0506a:3903_2": "Vebhūtikanti sahitānaṃ vinābhāvakaraṇato “vebhūtika”nti laddhanāmaṃ pisuṇaṃ,",
  "atk-s0506a:3903_3": "no kareyya na vadeyya.",
  "atk-s0506a:3904_0": "1268.",
  "atk-s0506a:3904_1": "Sappatissoti patissayo garuṭṭhāniyesu nivātavuttikattā soraccaṃ,",
  "atk-s0506a:3904_2": "saha patissenāti sappatisso.",
  "atk-s0506a:3904_3": "Adhisīleti upāsakena rakkhitabbaadhisīlasikkhāya.",
  "atk-s0506a:3904_4": "Ariyavuttīti parisuddhavutti.",
  "atk-s0506a:3905_0": "1269.",
  "atk-s0506a:3905_1": "Nekkhammapoṇoti nibbānaninno.",
  "atk-s0506a:3905_2": "Carissati brahmacariyanti pabbajjaṃ sāsanabrahmacariyaṃ carissati.",
  "atk-s0506a:3906_0": "1270.",
  "atk-s0506a:3906_1": "Lesakappenāti kappiyalesena.",
  "atk-s0506a:3906_2": "Na ca vohareyyāti māyāsāṭheyyavasena vacanaṃ na nicchāreyya.",
  "atk-s0506a:3906_3": "Dhamme ṭhito kinti labhetha dukkhanti evaṃ vuttanayena dhamme ṭhito dhammacārī samacārī kinti kena pakārena dukkhaṃ labhetha pāpuṇeyya.",
  "atk-s0506a:3907_0": "1271.",
  "atk-s0506a:3907_1": "Taṃkāraṇāti tannimittaṃ tassa upāsakassa hetu.",
  "atk-s0506a:3907_2": "Pātukatomhi attanāti sayameva tumhākaṃ ahaṃ pāturahosiṃ.",
  "atk-s0506a:3907_3": "“Attāna”ntipi pāṭho,",
  "atk-s0506a:3907_4": "mama attānaṃ tumhākaṃ pātvākāsinti attho.",
  "atk-s0506a:3907_5": "Tasmāti yasmā ahaṃ dhammaṃ apacāyamāno taṃ rakkhanto tumhepi rakkhāmi,",
  "atk-s0506a:3907_6": "tasmā dhammaṃ passatha dhammameva caritabbaṃ katvā oloketha.",
  "atk-s0506a:3907_7": "Aññatra teniha bhasmī bhavethāti tena upāsakena vinā ce āgatā,",
  "atk-s0506a:3907_8": "imasmiṃ marukantāre anāthā appaṭisaraṇā bhasmabhāvaṃ gaccheyyātha.",
  "atk-s0506a:3907_9": "Khippamānenāti evaṃ khippantena vambhantena pīḷantena.",
  "atk-s0506a:3907_10": "Lahunti sukaraṃ.",
  "atk-s0506a:3907_11": "Parenāti adhikaṃ,",
  "atk-s0506a:3907_12": "aññena vā.",
  "atk-s0506a:3907_13": "Tasmā sukho have sappurisena saṅgamoti.",
  "atk-s0506a:3907_14": "So hi khantisoracce niviṭṭho kenaci kiñci vuttopi na paṭippharatīti adhippāyo.",
  "atk-s0506a:3908_0": "Evaṃ sāmaññato kittitaṃ sarūpato ñātukāmā vāṇijā –",
  "atk-s0506a:3909_0": "1272.",
  "atk-s0506a:3910_0": "“Kiṃ nāma so kiñca karoti kammaṃ,",
  "atk-s0506a:3911_0": "Kiṃ nāmadheyyaṃ kiṃ pana tassa gottaṃ;",
  "atk-s0506a:3912_0": "Mayampi naṃ daṭṭhukāmamha yakkha, yassānukampāya idhāgatosi;",
  "atk-s0506a:3913_0": "Lābhā hi tassa yassa tuvaṃ pihesī”ti. –",
  "atk-s0506a:3914_0": "Gāthamāhaṃsu.",
  "atk-s0506a:3914_1": "Tattha kiṃ nāma soti nāmato so jantu satto ko nāma.",
  "atk-s0506a:3914_2": "Kiñca karoti kammanti kasivaṇijjādīsu kīdisaṃ kammaṃ karoti.",
  "atk-s0506a:3914_3": "Kiṃ nāmadheyyanti mātāpitūhi kataṃ pana “tisso phusso”tiādīsu tassa kiṃ nāmadheyyaṃ,",
  "atk-s0506a:3914_4": "“bhaggavo bhāradvājo”tiādīsu kiṃ vā tassa gottaṃ.",
  "atk-s0506a:3914_5": "Yassa tuvaṃ pihesīti yaṃ tuvaṃ piyāyasi.",
  "atk-s0506a:3915_0": "Idāni devaputto taṃ nāmagottādivasena dassento –",
  "atk-s0506a:3916_0": "1273.",
  "atk-s0506a:3917_0": "“Yo kappako sambhavanāmadheyyo,",
  "atk-s0506a:3918_0": "Upāsako kocchaphalūpajīvī;",
  "atk-s0506a:3919_0": "Jānātha naṃ tumhākaṃ pesiyo so,",
  "atk-s0506a:3920_0": "Mā kho naṃ hīḷittha supesalo so”ti. –",
  "atk-s0506a:3921_0": "Āha.",
  "atk-s0506a:3921_1": "Tattha kappakoti nhāpito.",
  "atk-s0506a:3921_2": "Sambhavanāmadheyyoti sambhavoti evaṃnāmo.",
  "atk-s0506a:3921_3": "Kocchaphalūpajīvīti kocchañca phalañca upanissāya jīvanako.",
  "atk-s0506a:3921_4": "Tattha kocchaṃ nāma āḷakādisaṇṭhāpanatthaṃ kesādīnaṃ ullikhanasādhanaṃ.",
  "atk-s0506a:3921_5": "Pesiyo pesanakārako veyyāvaccakaro.",
  "atk-s0506a:3922_0": "Idāni vāṇijā taṃ sañjānitvā āhaṃsu –",
  "atk-s0506a:3923_0": "1274.",
  "atk-s0506a:3924_0": "“Jānāmase yaṃ tvaṃ pavadesi yakkha, na kho naṃ jānāma sa edisoti;",
  "atk-s0506a:3925_0": "Mayampi naṃ pūjayissāma yakkha, sutvāna tuyhaṃ vacanaṃ uḷāra”nti.",
  "atk-s0506a:3926_0": "Tattha jānāmaseti yaṃ tvaṃ vadesi,",
  "atk-s0506a:3926_1": "taṃ mayaṃ sarūpato jānāma.",
  "atk-s0506a:3926_2": "Edisoti guṇato pana yathā tayā kittitaṃ,",
  "atk-s0506a:3926_3": "evaṃ edisoti taṃ na kho jānāma,",
  "atk-s0506a:3926_4": "yathā taṃ aviddasunoti adhippāyo.",
  "atk-s0506a:3927_0": "Idāni devaputto te attano vimānaṃ āropetvā anusāsanatthaṃ –",
  "atk-s0506a:3928_0": "1275.",
  "atk-s0506a:3929_0": "“Ye keci imasmiṃ satthe manussā, daharā mahantā athavāpi majjhimā;",
  "atk-s0506a:3930_0": "Sabbeva te ālambantu vimānaṃ, passantu puññānaṃ phalaṃ kadariyā”ti. –",
  "atk-s0506a:3931_0": "Gāthamāha. Tattha mahantāti vuḍḍhā. Ālambantūti ārohantu. Kadariyāti maccharino adānasīlā.",
  "atk-s0506a:3932_0": "Idāni pariyosāne cha gāthā dhammasaṅgāhakehi vuttā –",
  "atk-s0506a:3933_0": "1276.",
  "atk-s0506a:3934_0": "“Te tattha sabbeva ahaṃ pureti, taṃ kappakaṃ tattha purakkhatvā;",
  "atk-s0506a:3935_0": "Sabbeva te ālambiṃsu vimānaṃ, masakkasāraṃ viya vāsavassa.",
  "atk-s0506a:3936_0": "1277.",
  "atk-s0506a:3937_0": "“Te tattha sabbeva ahaṃ pureti, upāsakattaṃ paṭivedayiṃsu;",
  "atk-s0506a:3938_0": "Pāṇātipātā viratā ahesuṃ, loke adinnaṃ parivajjayiṃsu;",
  "atk-s0506a:3939_0": "Amajjapā no ca musā bhaṇiṃsu, sakena dārena ca ahesuṃ tuṭṭhā.",
  "atk-s0506a:3940_0": "1278.",
  "atk-s0506a:3941_0": "“Te tattha sabbeva ahaṃ pureti, upāsakattaṃ paṭivedayitvā;",
  "atk-s0506a:3942_0": "Pakkāmi sattho anumodamāno, yakkhiddhiyā anumato punappunaṃ.",
  "atk-s0506a:3943_0": "1279.",
  "atk-s0506a:3944_0": "“Gantvāna te sindhusovīrabhūmiṃ, dhanatthikā uddayaṃ patthayānā;",
  "atk-s0506a:3945_0": "Yathāpayogā paripuṇṇalābhā, paccāgamuṃ pāṭaliputtamakkhataṃ.",
  "atk-s0506a:3946_0": "1280.",
  "atk-s0506a:3947_0": "“Gantvāna te saṅgharaṃ sotthivanto, puttehi dārehi samaṅgibhūtā;",
  "atk-s0506a:3948_0": "Ānandī vittā sumanā patītā, akaṃsu serīsamahaṃ uḷāraṃ;",
  "atk-s0506a:3949_0": "Serīsakaṃ te pariveṇaṃ māpayiṃsu.",
  "atk-s0506a:3950_0": "1281.",
  "atk-s0506a:3951_0": "“Etādisā sappurisāna sevanā, mahatthikā dhammaguṇāna sevanā;",
  "atk-s0506a:3952_0": "Ekassa atthāya upāsakassa, sabbeva sattā sukhitā ahesu”nti.",
  "atk-s0506a:3953_0": "1276.",
  "atk-s0506a:3953_1": "Tattha ahaṃ pureti ahaṃ purimaṃ ahaṃ purimanti ahamahaṃkarāti attho.",
  "atk-s0506a:3953_2": "“Te tattha sabbevā”ti vatvā puna “sabbeva te”ti vacanaṃ “sabbeva te yathā vimānassa āruhane ussukkajātā ahesuṃ,",
  "atk-s0506a:3953_3": "tathā sabbeva taṃ āruhiṃsu,",
  "atk-s0506a:3953_4": "na kassaci āruhane antarāyo ahosī”ti dassanatthaṃ vuttaṃ.",
  "atk-s0506a:3953_5": "Masakkasāraṃ viya vāsavassāti “masakkasāra”nti ca tāvatiṃsabhavanaṃ vuccati,",
  "atk-s0506a:3953_6": "sabbaṃ vā devabhavanaṃ,",
  "atk-s0506a:3953_7": "idha pana sakkabhavanaṃ veditabbaṃ.",
  "atk-s0506a:3953_8": "Tenāha “masakkasāraṃ viya vāsavassā”ti.",
  "atk-s0506a:3954_0": "1277- 8.",
  "atk-s0506a:3954_1": "Atha te vāṇijā vimānaṃ passitvā pasannacittā tassa devaputtassa ovāde ṭhatvā saraṇesu ca sīlesu ca patiṭṭhāya",
  "atk-s0506a:3954_2": "tassa ānubhāvena sotthinā icchitaṃ desaṃ agamaṃsu.",
  "atk-s0506a:3954_3": "Tena vuttaṃ “te tattha sabbevā”tiādi.",
  "atk-s0506a:3954_4": "Tattha anumato pakkāmi sattho yakkhiddhiyā punappunaṃ anumodamānoti yojanā.",
  "atk-s0506a:3954_5": "Kena pana anumatoti?",
  "atk-s0506a:3954_6": "Yakkhenāti pākaṭoyamattho.",
  "atk-s0506a:3955_0": "1279.",
  "atk-s0506a:3955_1": "Yathāpayogāti yathāajjhāsayaṃ katapayogā.",
  "atk-s0506a:3955_2": "Paripuṇṇalābhāti samiddhalābhā.",
  "atk-s0506a:3955_3": "Akkhatanti anupaddutaṃ pāṭaliputtaṃ.",
  "atk-s0506a:3955_4": "Akkhatanti vā anābādhaṃ anuppīḷaṃ,",
  "atk-s0506a:3955_5": "anantarāyenāti attho.",
  "atk-s0506a:3956_0": "1280.",
  "atk-s0506a:3956_1": "Saṅgharanti sakaṃ gehaṃ.",
  "atk-s0506a:3956_2": "Sotthivantoti sotthibhāvena yuttā khemino.",
  "atk-s0506a:3956_3": "Ānandītiādīhi catūhi padehi somanassitabhāvameva vadati.",
  "atk-s0506a:3956_4": "Serīsakaṃ te pariveṇaṃ māpayiṃsūti kataññutāya ṭhatvā paṭissavamocanatthañca devaputtassa nāmena serīsakaṃ",
  "atk-s0506a:3956_5": "nāma paricchedavasena veṇiyato pekkhitabbato pariveṇaṃ pāsādakūṭāgārarattiṭṭhānādisampannaṃ pākāraparikkhittaṃ",
  "atk-s0506a:3956_6": "dvārakoṭṭhakayuttaṃ āvāsaṃ akaṃsu.",
  "atk-s0506a:3957_0": "1281.",
  "atk-s0506a:3957_1": "Etādisāti edisī,",
  "atk-s0506a:3957_2": "evaṃ anatthapaṭibāhinī atthasādhikā ca.",
  "atk-s0506a:3957_3": "Mahatthikāti mahāpayojanā mahānisaṃsā.",
  "atk-s0506a:3957_4": "Dhammaguṇānanti aviparītaguṇānaṃ.",
  "atk-s0506a:3957_5": "Ekassa sattassa hitatthaṃ sabbeva sattā sabbe eva te satthapariyāpannā sattā,",
  "atk-s0506a:3957_6": "sukhitā sukhappattā khemappattā ahesuṃ.",
  "atk-s0506a:3958_0": "Sambhavo pana upāsako pāyāsissa devaputtassa tesañca vāṇijānaṃ vacanapaṭivacanavasena pavattaṃ gāthābandhaṃ sutaniyāmeneva uggahetvā therānaṃ ārocesi.",
  "atk-s0506a:3958_1": "Pāyāsidevaputto āyasmato sambhavattherassa kathesīti apare.",
  "atk-s0506a:3958_2": "Taṃ yasattherappamukhā mahātherā dutiyasaṅgītiyaṃ saṅgahaṃ āropesuṃ.",
  "atk-s0506a:3958_3": "Sambhavo pana upāsako mātāpitūnaṃ accayena pabbajitvā arahatte patiṭṭhāsi.",
  "atk-s0506a:3959_0": "Serīsakavimānavaṇṇanā niṭṭhitā.",
  "atk-s0506a:3960_0": "11. Sunikkhittavimānavaṇṇanā",
  "atk-s0506a:3961_0": "Uccamidaṃ maṇithūṇaṃ vimānanti sunikkhittavimānaṃ.",
  "atk-s0506a:3961_1": "Tassa kā uppatti?",
  "atk-s0506a:3961_2": "Bhagavā sāvatthiyaṃ viharati jetavane.",
  "atk-s0506a:3961_3": "Tena samayena āyasmā mahāmoggallāno heṭṭhā vuttanayeneva devacārikaṃ caranto tāvatiṃsabhavanaṃ upagato.",
  "atk-s0506a:3961_4": "Tasmiñca khaṇe aññataro devaputto attano vimānadvāre ṭhito āyasmantaṃ mahāmoggallānaṃ disvā sañjātagāravabahumāno",
  "atk-s0506a:3961_5": "upasaṅkamitvā pañcapatiṭṭhitena vanditvā añjaliṃ paggayha aṭṭhāsi.",
  "atk-s0506a:3962_0": "So kira atīte kassapasammāsambuddhe parinibbute tassa sarīradhātuyo pakkhipitvā yojanike kanakathūpe",
  "atk-s0506a:3962_1": "ca kate catasso parisā kālena kālaṃ upasaṅkamitvā gandhapupphadhūpādīhi cetiye pūjaṃ karonti,",
  "atk-s0506a:3962_2": "tattha aññataro upāsako aññesu pupphapūjaṃ katvā gatesu tehi pūjitaṭṭhāne dunnikkhittāni pupphāni disvā",
  "atk-s0506a:3962_3": "tattheva tāni sammadeva ṭhapento sannivesavasena dassanīyaṃ pāsādikaṃ vibhattivisesayuttaṃ pupphapūjaṃ akāsi.",
  "atk-s0506a:3962_4": "Katvā ca pana etaṃ ārammaṇaṃ gaṇhanto satthu guṇe anussaritvā pasannacitto taṃ puññaṃ hadaye ṭhapesi.",
  "atk-s0506a:3963_0": "So aparabhāge kālaṃ katvā tasseva kammassa ānubhāvena tāvatiṃsabhavane dvādasayojanike kanakavimāne nibbatti,",
  "atk-s0506a:3963_1": "mahānubhāvo mahā cassa parivāro ahosi.",
  "atk-s0506a:3963_2": "Taṃ sandhāya vuttaṃ “tasmiñca khaṇe aññataro devaputto…pe…",
  "atk-s0506a:3963_3": "aṭṭhāsī”ti.",
  "atk-s0506a:3963_4": "Atha naṃ āyasmā mahāmoggallāno yathāladdhasampattikittanamukhena katasucaritakammaṃ imāhi gāthāhi pucchi –",
  "atk-s0506a:3964_0": "1282.",
  "atk-s0506a:3965_0": "“Uccamidaṃ maṇithūṇaṃ vimānaṃ, samantato dvādasayojanāni;",
  "atk-s0506a:3966_0": "Kūṭāgārā sattasatā uḷārā, veḷuriyathambhā rucakatthatā subhā.",
  "atk-s0506a:3967_0": "1283.",
  "atk-s0506a:3968_0": "“Tatthacchasi pivasi khādasi ca, dibbā ca vīṇā pavadanti vagguṃ;",
  "atk-s0506a:3969_0": "Dibbā rasā kāmaguṇettha pañca, nāriyo ca naccanti suvaṇṇachannā.",
  "atk-s0506a:3970_0": "1284.",
  "atk-s0506a:3971_0": "“Kena tetādiso vaṇṇo, kena te idha mijjhati;",
  "atk-s0506a:3972_0": "Uppajjanti ca te bhogā, ye keci manaso piyā.",
  "atk-s0506a:3973_0": "1285.",
  "atk-s0506a:3974_0": "“Pucchāmi taṃ deva mahānubhāva, manussabhūto kimakāsi puññaṃ;",
  "atk-s0506a:3975_0": "Kenāsi evaṃ jalitānubhāvo, vaṇṇo ca te sabbadisā pabhāsatī”ti.",
  "atk-s0506a:3976_0": "Sopi tassa attano katakammaṃ imāhi gāthāhi kathesi. Taṃ dassentā saṅgītikārā āhaṃsu –",
  "atk-s0506a:3977_0": "1286.",
  "atk-s0506a:3978_0": "“So devaputto attamano, moggallānena pucchito;",
  "atk-s0506a:3979_0": "Pañhaṃ puṭṭho viyākāsi, yassa kammassidaṃ phalaṃ”.",
  "atk-s0506a:3980_0": "1287.",
  "atk-s0506a:3981_0": "“Dunnikkhittaṃ mālaṃ sunikkhipitvā, patiṭṭhapetvā sugatassa thūpe;",
  "atk-s0506a:3982_0": "Mahiddhiko camhi mahānubhāvo, dibbehi kāmehi samaṅgibhūto.",
  "atk-s0506a:3983_0": "1288.",
  "atk-s0506a:3984_0": "“Tena metādiso vaṇṇo, tena me idha mijjhati;",
  "atk-s0506a:3985_0": "Uppajjanti ca me bhogā, ye keci manaso piyā.",
  "atk-s0506a:3986_0": "1289.",
  "atk-s0506a:3987_0": "“Akkhāmi te bhikkhu mahānubhāva, manussabhūto yamahaṃ akāsiṃ;",
  "atk-s0506a:3988_0": "Tenamhi evaṃ jalitānubhāvo, vaṇṇo ca me sabbadisā pabhāsatī”ti.",
  "atk-s0506a:3989_0": "1287.",
  "atk-s0506a:3989_1": "Tattha dunnikkhittaṃ mālanti cetiye pūjākaraṇaṭṭhāne nirantaraṭṭhapanādinā racanāvisesena aṭṭhapetvā yathānikkhittatāya na suṭṭhu nikkhittaṃ,",
  "atk-s0506a:3989_2": "vātena vā paharitvā dunnikkhittaṃ pupphaṃ.",
  "atk-s0506a:3989_3": "Sunikkhipitvāti suṭṭhu nikkhipitvā racanāvisesena dassanīyaṃ pāsādikaṃ katvā nikkhipiya.",
  "atk-s0506a:3989_4": "Patiṭṭhapetvāti vibhattivisesādivasena pupphaṃ patiṭṭhāpetvā.",
  "atk-s0506a:3989_5": "Taṃ vā pupphaṃ nikkhipanto satthu cetiyaṃ uddissa mama santāne kusaladhammaṃ patiṭṭhāpetvāti evaṃ ettha attho daṭṭhabbo.",
  "atk-s0506a:3989_6": "Sesaṃ vuttanayameva.",
  "atk-s0506a:3990_0": "Evaṃ devaputtena attano sucaritakamme pakāsite thero tassa dhammaṃ desetvā āgantvā bhagavato tamatthaṃ nivedesi.",
  "atk-s0506a:3990_1": "Bhagavā taṃ aṭṭhuppattiṃ katvā sampattamahājanassa dhammaṃ desesi.",
  "atk-s0506a:3990_2": "Desanā mahājanassa sātthikā ahosīti.",
  "atk-s0506a:3991_0": "Sunikkhittavimānavaṇṇanā niṭṭhitā.",
  "atk-s0506a:3992_0": "Iti paramatthadīpaniyā khuddaka-aṭṭhakathāya vimānavatthusmiṃ",
  "atk-s0506a:3993_0": "Ekādasavatthupaṭimaṇḍitassa sattamassa",
  "atk-s0506a:3994_0": "Sunikkhittavaggassa atthavaṇṇanā niṭṭhitā.",
  "atk-s0506a:3995_0": "Niṭṭhitā ca purisavimānavaṇṇanā.",
  "atk-s0506a:3996_0": "Nigamanakathā",
  "atk-s0506a:3997_0": "Ettāvatā ca –",
  "atk-s0506a:3998_0": "Devatānaṃ vimānādi-sampattiṃ tassa kāraṇaṃ;",
  "atk-s0506a:3999_0": "Pakāsayantī sattānaṃ, sabbalokahitāvahā.",
  "atk-s0506a:4000_0": "Appakānampi kārānaṃ, yā vibhāveti desanā;",
  "atk-s0506a:4001_0": "Uḷāraphalataṃ citta-khettasampattiyogato.",
  "atk-s0506a:4002_0": "Yaṃ kathāvatthukusalā, supariññātavatthukā;",
  "atk-s0506a:4003_0": "Vimānavatthuicceva, saṅgāyiṃsu mahesayo.",
  "atk-s0506a:4004_0": "Tassa atthaṃ pakāsetuṃ, porāṇaṭṭhakathānayaṃ;",
  "atk-s0506a:4005_0": "Sannissāya samāraddhā, atthasaṃvaṇṇanā mayā.",
  "atk-s0506a:4006_0": "Yā tattha paramatthānaṃ, tattha tattha yathārahaṃ;",
  "atk-s0506a:4007_0": "Pakāsanā paramattha-dīpanī nāma nāmato.",
  "atk-s0506a:4008_0": "Sampattā pariniṭṭhānaṃ, anākulavinicchayā;",
  "atk-s0506a:4009_0": "Sā sattarasamattāya, pāḷiyā bhāṇavārato.",
  "atk-s0506a:4010_0": "Iti taṃ saṅkharontena, yaṃ taṃ adhigataṃ mayā;",
  "atk-s0506a:4011_0": "Puññaṃ tassānubhāvena, lokanāthassa sāsanaṃ.",
  "atk-s0506a:4012_0": "Ogāhetvā visuddhāya, sīlādipaṭipattiyā;",
  "atk-s0506a:4013_0": "Sabbepi dehino hontu, vimuttirasabhāgino.",
  "atk-s0506a:4014_0": "Ciraṃ tiṭṭhatu lokasmiṃ, sammāsambuddhasāsanaṃ;",
  "atk-s0506a:4015_0": "Tasmiṃ sagāravā niccaṃ, hontu sabbepi pāṇino.",
  "atk-s0506a:4016_0": "Sammā vassatu kālena, devopi jagatīpati;",
  "atk-s0506a:4017_0": "Saddhammanirato lokaṃ, dhammeneva pasāsatūti.",
  "atk-s0506a:4018_0": "Iti badaratitthavihāravāsinā ācariyadhammapālena",
  "atk-s0506a:4019_0": "Katāya",
  "atk-s0506a:4020_0": "Paramatthadīpaniyā khuddaka-aṭṭhakathāya",
  "atk-s0506a:4021_0": "Vimānavatthuatthavaṇṇanā niṭṭhitā.",
  "atk-s0506a:4022_0": "Vimānavatthu-aṭṭhakathā samattā."
}