{
  "atk-s0103a:6_0": "Namo tassa bhagavato arahato sammāsambuddhassa",
  "atk-s0103a:7_0": "Dīghanikāye",
  "atk-s0103a:9_0": "Pāthikavaggaṭṭhakathā",
  "atk-s0103a:11_0": "1. Pāthikasuttavaṇṇanā",
  "atk-s0103a:12_0": "Sunakkhattavatthuvaṇṇanā",
  "atk-s0103a:13_0": "1.",
  "atk-s0103a:13_1": "Evaṃ me sutaṃ…pe…",
  "atk-s0103a:13_2": "mallesu viharatīti pāthikasuttaṃ.",
  "atk-s0103a:13_3": "Tatrāyaṃ apubbapadavaṇṇanā.",
  "atk-s0103a:13_4": "Mallesu viharatīti mallā nāma jānapadino rājakumārā,",
  "atk-s0103a:13_5": "tesaṃ nivāso ekopi janapado ruḷhīsaddena “mallā”ti vuccati,",
  "atk-s0103a:13_6": "tasmiṃ mallesu janapade.",
  "atk-s0103a:13_7": "“Anupiyaṃ nāma mallānaṃ nigamo”ti anupiyanti evaṃnāmako mallānaṃ janapadassa eko nigamo,",
  "atk-s0103a:13_8": "taṃ gocaragāmaṃ katvā ekasmiṃ chāyūdakasampanne vanasaṇḍe viharatīti attho.",
  "atk-s0103a:13_9": "Anopiyantipi pāṭho.",
  "atk-s0103a:13_10": "Pāvisīti paviṭṭho.",
  "atk-s0103a:13_11": "Bhagavā pana na tāva paviṭṭho,",
  "atk-s0103a:13_12": "pavisissāmīti nikkhantattā pana pāvisīti vutto.",
  "atk-s0103a:13_13": "Yathā kiṃ,",
  "atk-s0103a:13_14": "yathā “gāmaṃ gamissāmī”ti nikkhanto puriso taṃ gāmaṃ apattopi “kuhiṃ itthannāmo”ti vutte “gāmaṃ gato”ti vuccati, evaṃ.",
  "atk-s0103a:13_15": "Etadahosīti gāmasamīpe ṭhatvā sūriyaṃ olokentassa etadahosi.",
  "atk-s0103a:13_16": "Atippago khoti ativiya pago kho,",
  "atk-s0103a:13_17": "na tāva kulesu yāgubhattaṃ niṭṭhitanti.",
  "atk-s0103a:13_18": "Kiṃ pana bhagavā kālaṃ ajānitvā nikkhantoti?",
  "atk-s0103a:13_19": "Na ajānitvā.",
  "atk-s0103a:13_20": "Paccūsakāleyeva hi bhagavā ñāṇajālaṃ pattharitvā lokaṃ volokento ñāṇajālassa anto paviṭṭhaṃ bhaggavagottaṃ",
  "atk-s0103a:13_21": "channaparibbājakaṃ disvā “ajjāhaṃ imassa paribbājakassa mayā pubbe katakāraṇaṃ samāharitvā dhammaṃ kathessāmi,",
  "atk-s0103a:13_22": "sā dhammakathā assa mayi pasādappaṭilābhavasena saphalā bhavissatī”ti ñatvāva paribbājakārāmaṃ pavisitukāmo atippagova nikkhami.",
  "atk-s0103a:13_23": "Tasmā tattha pavisitukāmatāya evaṃ cittaṃ uppādesi.",
  "atk-s0103a:14_0": "2.",
  "atk-s0103a:14_1": "Etadavocāti bhagavantaṃ disvā mānathaddhataṃ akatvā satthāraṃ paccuggantvā etaṃ etu kho,",
  "atk-s0103a:14_2": "bhantetiādikaṃ vacanaṃ avoca.",
  "atk-s0103a:14_3": "Imaṃ pariyāyanti imaṃ vāraṃ,",
  "atk-s0103a:14_4": "ajja imaṃ āgamanavāranti attho.",
  "atk-s0103a:14_5": "Kiṃ pana bhagavā pubbepi tattha gatapubboti?",
  "atk-s0103a:14_6": "Na gatapubbo,",
  "atk-s0103a:14_7": "lokasamudācāravasena pana evamāha.",
  "atk-s0103a:14_8": "Lokiyā hi cirassaṃ āgatampi anāgatapubbampi manāpajātikaṃ āgataṃ disvā “kuto bhavaṃ āgato,",
  "atk-s0103a:14_9": "cirassaṃ bhavaṃ āgato,",
  "atk-s0103a:14_10": "kathaṃ te idhāgamanamaggo ñāto,",
  "atk-s0103a:14_11": "kiṃ maggamūḷhosī”tiādīni vadanti.",
  "atk-s0103a:14_12": "Tasmā ayampi lokasamudācāravasena evamāhāti veditabbo.",
  "atk-s0103a:14_13": "Idamāsananti attano nisinnāsanaṃ papphoṭetvā sampādetvā dadamāno evamāha.",
  "atk-s0103a:14_14": "Sunakkhatto licchaviputtoti sunakkhatto nāma licchavirājaputto.",
  "atk-s0103a:14_15": "So kira tassa gihisahāyo hoti,",
  "atk-s0103a:14_16": "kālena kālaṃ tassa santikaṃ gacchati.",
  "atk-s0103a:14_17": "Paccakkhātoti “paccakkhāmi dānāhaṃ, bhante,",
  "atk-s0103a:14_18": "bhagavantaṃ na dānāhaṃ, bhante,",
  "atk-s0103a:14_19": "bhagavantaṃ uddissa viharissāmī”ti evaṃ paṭiakkhāto nissaṭṭho pariccatto.",
  "atk-s0103a:15_0": "3.",
  "atk-s0103a:15_1": "Bhagavantaṃ uddissāti bhagavā me satthā “bhagavato ahaṃ ovādaṃ paṭikaromī”ti evaṃ apadisitvā.",
  "atk-s0103a:15_2": "Ko santo kaṃ paccācikkhasīti yācako vā yācitakaṃ paccācikkheyya,",
  "atk-s0103a:15_3": "yācitako vā yācakaṃ.",
  "atk-s0103a:15_4": "Tvaṃ pana neva yācako na yācitako,",
  "atk-s0103a:15_5": "evaṃ sante,",
  "atk-s0103a:15_6": "moghapurisa,",
  "atk-s0103a:15_7": "ko santo ko samāno kaṃ paccācikkhasīti dasseti.",
  "atk-s0103a:15_8": "Passa moghapurisāti passa tucchapurisa.",
  "atk-s0103a:15_9": "Yāvañca te idaṃ aparaddhanti yattakaṃ idaṃ tava aparaddhaṃ,",
  "atk-s0103a:15_10": "yattako te aparādho tattako dosoti evāhaṃ bhaggava tassa dosaṃ āropesinti dasseti.",
  "atk-s0103a:16_0": "4.",
  "atk-s0103a:16_1": "Uttarimanussadhammāti pañcasīladasasīlasaṅkhātā manussadhammāuttari.",
  "atk-s0103a:16_2": "Iddhipāṭihāriyanti iddhibhūtaṃ pāṭihāriyaṃ.",
  "atk-s0103a:16_3": "Kate vāti katamhi vā.",
  "atk-s0103a:16_4": "Yassatthāyāti yassa dukkhakkhayassa atthāya.",
  "atk-s0103a:16_5": "So niyyāti takkarassāti so dhammo takkarassa yathā mayā dhammo desito,",
  "atk-s0103a:16_6": "tathā kārakassa sammā paṭipannassa puggalassa sabbavaṭṭadukkhakkhayāya amatanibbānasacchikiriyāya gacchati,",
  "atk-s0103a:16_7": "na gacchati,",
  "atk-s0103a:16_8": "saṃvattati,",
  "atk-s0103a:16_9": "na saṃvattatīti pucchati.",
  "atk-s0103a:16_10": "Tatra sunakkhattāti tasmiṃ sunakkhatta mayā desite dhamme takkarassa sammā dukkhakkhayāya saṃvattamāne",
  "atk-s0103a:16_11": "kiṃ uttarimanussadhammā iddhipāṭihāriyaṃ kataṃ karissati,",
  "atk-s0103a:16_12": "ko tena katena attho.",
  "atk-s0103a:16_13": "Tasmiñhi katepi akatepi mama sāsanassa parihāni natthi,",
  "atk-s0103a:16_14": "devamanussānañhi amatanibbānasampāpanatthāya ahaṃ pāramiyo pūresiṃ,",
  "atk-s0103a:16_15": "na pāṭihāriyakaraṇatthāyāti pāṭihāriyassa niratthakataṃ dassetvā “passa,",
  "atk-s0103a:16_16": "moghapurisā”ti dutiyaṃ dosaṃ āropesi.",
  "atk-s0103a:17_0": "5.",
  "atk-s0103a:17_1": "Aggaññanti lokapaññattiṃ.",
  "atk-s0103a:17_2": "“Idaṃ nāma lokassa agga”nti evaṃ jānitabbampi aggaṃ mariyādaṃ na taṃ paññapetīti vadati.",
  "atk-s0103a:17_3": "Sesamettha anantaravādānusāreneva veditabbaṃ.",
  "atk-s0103a:18_0": "6.",
  "atk-s0103a:18_1": "Anekapariyāyena khoti idaṃ kasmā āraddhaṃ.",
  "atk-s0103a:18_2": "Sunakkhatto kira “bhagavato guṇaṃ makkhessāmi,",
  "atk-s0103a:18_3": "“dosaṃ paññapessāmī”ti ettakaṃ vippalapitvā bhagavato kathaṃ suṇanto appatiṭṭho niravo aṭṭhāsi.",
  "atk-s0103a:19_0": "Atha bhagavā –",
  "atk-s0103a:19_1": "“sunakkhatta,",
  "atk-s0103a:19_2": "evaṃ tvaṃ makkhibhāve ṭhito sayameva garahaṃ pāpuṇissasī”ti makkhibhāve ādīnavadassanatthaṃ anekapariyāyenātiādimāha.",
  "atk-s0103a:19_3": "Tattha anekapariyāyenāti anekakāraṇena.",
  "atk-s0103a:19_4": "Vajjigāmeti vajjirājānaṃ gāme,",
  "atk-s0103a:19_5": "vesālīnagare no visahīti nāsakkhi.",
  "atk-s0103a:19_6": "So avisahantoti so sunakkhatto yassa pubbe tiṇṇaṃ ratanānaṃ vaṇṇaṃ kathentassa mukhaṃ nappahoti,",
  "atk-s0103a:19_7": "so dāni teneva mukhena avaṇṇaṃ katheti,",
  "atk-s0103a:19_8": "addhā avisahanto asakkonto brahmacariyaṃ carituṃ attano bālatāya avaṇṇaṃ kathetvā hīnāyāvatto.",
  "atk-s0103a:19_9": "Buddho pana subuddhova,",
  "atk-s0103a:19_10": "dhammo svākkhātova,",
  "atk-s0103a:19_11": "saṅgho suppaṭipannova.",
  "atk-s0103a:19_12": "Evaṃ tīṇi ratanāni thomentā manussā tuyheva dosaṃ dassessantīti.",
  "atk-s0103a:19_13": "Iti kho teti evaṃ kho te,",
  "atk-s0103a:19_14": "sunakkhatta,",
  "atk-s0103a:19_15": "vattāro bhavissanti.",
  "atk-s0103a:19_16": "Tato evaṃ dose uppanne satthā atītānāgate appaṭihatañāṇo,",
  "atk-s0103a:19_17": "mayhaṃ evaṃ doso uppajjissatīti jānantopi puretaraṃ na kathesīti vattuṃ na lacchasīti dasseti.",
  "atk-s0103a:19_18": "Apakkamevāti apakkamiyeva,",
  "atk-s0103a:19_19": "apakkanto vā cutoti attho.",
  "atk-s0103a:19_20": "Yathā taṃ āpāyikoti yathā apāye nibbattanāraho satto apakkameyya,",
  "atk-s0103a:19_21": "evameva apakkamīti attho.",
  "atk-s0103a:20_0": "Korakkhattiyavatthuvaṇṇanā",
  "atk-s0103a:21_0": "7.",
  "atk-s0103a:21_1": "Ekamidāhanti iminā kiṃ dasseti?",
  "atk-s0103a:21_2": "Idaṃ suttaṃ dvīhi padehi ābaddhaṃ iddhipāṭihāriyaṃ na karotīti ca aggaññaṃ na paññapetīti ca.",
  "atk-s0103a:21_3": "Tattha “aggaññaṃ na paññapetī”ti idaṃ padaṃ suttapariyosāne dassessati.",
  "atk-s0103a:21_4": "“Pāṭihāriyaṃ na karotī”ti imassa pana padassa anusandhidassanavasena ayaṃ desanā āraddhā.",
  "atk-s0103a:22_0": "Tattha ekamidāhanti ekasmiṃ ahaṃ.",
  "atk-s0103a:22_1": "Samayanti samaye,",
  "atk-s0103a:22_2": "ekasmiṃ kāle ahanti attho.",
  "atk-s0103a:22_3": "Thūlūsūti thūlū nāma janapado,",
  "atk-s0103a:22_4": "tattha viharāmi.",
  "atk-s0103a:22_5": "Uttarakā nāmāti itthiliṅgavasena uttarakāti evaṃnāmako thūlūnaṃ janapadassa nigamo,",
  "atk-s0103a:22_6": "taṃ nigamaṃ gocaragāmaṃ katvāti attho.",
  "atk-s0103a:22_7": "Aceloti naggo.",
  "atk-s0103a:22_8": "Korakkhattiyoti antovaṅkapādo khattiyo.",
  "atk-s0103a:22_9": "Kukkuravatikoti samādinnakukkuravato sunakho viya ghāyitvā khādati,",
  "atk-s0103a:22_10": "uddhanantare nipajjati,",
  "atk-s0103a:22_11": "aññampi sunakhakiriyameva karoti.",
  "atk-s0103a:22_12": "Catukkuṇḍikoti catusaṅghaṭṭito dve jāṇūni dve ca kappare bhūmiyaṃ ṭhapetvā vicarati.",
  "atk-s0103a:22_13": "Chamānikiṇṇanti bhūmiyaṃ nikiṇṇaṃ pakkhittaṃ ṭhapitaṃ.",
  "atk-s0103a:22_14": "Bhakkhasanti bhakkhaṃ yaṃkiñci khādanīyaṃ bhojanīyaṃ.",
  "atk-s0103a:22_15": "Mukhenevāti hatthena aparāmasitvā khādanīyaṃ mukheneva khādati,",
  "atk-s0103a:22_16": "bhojanīyampi mukheneva bhuñjati.",
  "atk-s0103a:22_17": "Sādhurūpoti sundararūpo.",
  "atk-s0103a:22_18": "Ayaṃ samaṇoti ayaṃ arahataṃ samaṇo ekoti.",
  "atk-s0103a:22_19": "Tattha vatāti patthanatthe nipāto.",
  "atk-s0103a:22_20": "Evaṃ kirassa patthanā ahosi “iminā samaṇena sadiso añño samaṇo nāma natthi,",
  "atk-s0103a:22_21": "ayañhi appicchatāya vatthaṃ na nivāseti,",
  "atk-s0103a:22_22": "‘esa papañco’ti maññamāno bhikkhābhājanampi na pariharati,",
  "atk-s0103a:22_23": "chamānikiṇṇameva khādati,",
  "atk-s0103a:22_24": "ayaṃ samaṇo nāma.",
  "atk-s0103a:22_25": "Mayaṃ pana kiṃ samaṇā”ti?",
  "atk-s0103a:22_26": "Evaṃ sabbaññubuddhassa pacchato carantova imaṃ pāpakaṃ vitakkaṃ vitakkesi.",
  "atk-s0103a:23_0": "Etadavocāti bhagavā kira cintesi “ayaṃ sunakkhatto pāpajjhāsayo,",
  "atk-s0103a:23_1": "kiṃ nu imaṃ disvā cintesī”ti?",
  "atk-s0103a:23_2": "Athevaṃ cintento tassa ajjhāsayaṃ viditvā “ayaṃ moghapuriso mādisassa sabbaññuno pacchato āgacchanto acelaṃ arahāti maññati,",
  "atk-s0103a:23_3": "idheva dānāyaṃ bālo niggahaṃ arahatī”ti anivattitvāva etaṃ tvampi nāmātiādivacanamavoca.",
  "atk-s0103a:23_4": "Tattha tvampi nāmāti garahatthe pikāro.",
  "atk-s0103a:23_5": "Garahanto hi naṃ bhagavā “tvampi nāmā”ti āha.",
  "atk-s0103a:23_6": "“Tvampi nāma evaṃ hīnajjhāsayo,",
  "atk-s0103a:23_7": "ahaṃ samaṇo sakyaputtiyoti evaṃ paṭijānissasī”ti ayañhettha adhippāyo.",
  "atk-s0103a:23_8": "Kiṃ pana maṃ,",
  "atk-s0103a:23_9": "bhanteti mayhaṃ, bhante,",
  "atk-s0103a:23_10": "kiṃ gārayhaṃ disvā bhagavā “evamāhā”ti pucchati.",
  "atk-s0103a:23_11": "Athassa bhagavā ācikkhanto “nanu te”tiādimāha.",
  "atk-s0103a:23_12": "Maccharāyatīti “mā aññassa arahattaṃ hotū”ti kiṃ bhagavā evaṃ arahattassa maccharāyatīti pucchati.",
  "atk-s0103a:23_13": "Na kho ahanti ahaṃ,",
  "atk-s0103a:23_14": "moghapurisa,",
  "atk-s0103a:23_15": "sadevakassa lokassa arahattappaṭilābhameva paccāsīsāmi,",
  "atk-s0103a:23_16": "etadatthameva me bahūni dukkarāni karontena pāramiyo pūritā,",
  "atk-s0103a:23_17": "na kho ahaṃ,",
  "atk-s0103a:23_18": "moghapurisa,",
  "atk-s0103a:23_19": "arahattassa maccharāyāmi.",
  "atk-s0103a:23_20": "Pāpakaṃ diṭṭhigatanti na arahantaṃ arahāti,",
  "atk-s0103a:23_21": "arahante ca anarahantoti evaṃ tassa diṭṭhi uppannā.",
  "atk-s0103a:23_22": "Taṃ sandhāya “pāpakaṃ diṭṭhigata”nti āha.",
  "atk-s0103a:23_23": "Yaṃ kho panāti yaṃ etaṃ acelaṃ evaṃ maññasi.",
  "atk-s0103a:23_24": "Sattamaṃ divasanti sattame divase.",
  "atk-s0103a:23_25": "Alasakenāti alasakabyādhinā.",
  "atk-s0103a:23_26": "Kālaṅkarissatīti uddhumātaudaro marissati.",
  "atk-s0103a:24_0": "Kālakañcikāti tesaṃ asurānaṃ nāmaṃ.",
  "atk-s0103a:24_1": "Tesaṃ kira tigāvuto attabhāvo appamaṃsalohito purāṇapaṇṇasadiso kakkaṭakānaṃ viya akkhīni nikkhamitvā matthake tiṭṭhanti,",
  "atk-s0103a:24_2": "mukhaṃ sūcipāsakasadisaṃ matthakasmiṃyeva hoti,",
  "atk-s0103a:24_3": "tena oṇamitvā gocaraṃ gaṇhanti.",
  "atk-s0103a:24_4": "Bīraṇatthambaketi bīraṇatiṇatthambo tasmiṃ susāne atthi,",
  "atk-s0103a:24_5": "tasmā taṃ bīraṇatthambakanti vuccati.",
  "atk-s0103a:25_0": "Tenupasaṅkamīti bhagavati ettakaṃ vatvā tasmiṃ gāme piṇḍāya caritvā vihāraṃ gate vihārā nikkhamitvā upasaṅkami.",
  "atk-s0103a:25_1": "Yena tvanti yena kāraṇena tvaṃ.",
  "atk-s0103a:25_2": "Yasmāpi bhagavatā byākato,",
  "atk-s0103a:25_3": "tasmāti attho.",
  "atk-s0103a:25_4": "Mattaṃ mattanti pamāṇayuttaṃ pamāṇayuttaṃ.",
  "atk-s0103a:25_5": "“Mantā mantā”tipi pāṭho,",
  "atk-s0103a:25_6": "paññāya upaparikkhitvā upaparikkhitvāti attho.",
  "atk-s0103a:25_7": "Yathā samaṇassa gotamassāti yathā samaṇassa gotamassa micchā vacanaṃ assa,",
  "atk-s0103a:25_8": "tathā kareyyāsīti āha.",
  "atk-s0103a:25_9": "Evaṃ vutte acelo sunakho viya uddhanaṭṭhāne nipanno sīsaṃ ukkhipitvā akkhīni ummīletvā olokento kiṃ kathesi",
  "atk-s0103a:25_10": "“samaṇo nāma gotamo amhākaṃ verī visabhāgo,",
  "atk-s0103a:25_11": "samaṇassa gotamassa uppannakālato paṭṭhāya mayaṃ sūriye uggate khajjopanakā viya jātā.",
  "atk-s0103a:25_12": "Samaṇo gotamo amhe,",
  "atk-s0103a:25_13": "evaṃ vācaṃ vadeyya aññathā vā.",
  "atk-s0103a:25_14": "Verino pana kathā nāma tacchā na hoti,",
  "atk-s0103a:25_15": "gaccha tvaṃ ahamettha kattabbaṃ jānissāmī”ti vatvā punadeva nipajji.",
  "atk-s0103a:26_0": "8.",
  "atk-s0103a:26_1": "Ekadvīhikāyāti ekaṃ dveti vatvā gaṇesi.",
  "atk-s0103a:26_2": "Yathā tanti yathā asaddahamāno koci gaṇeyya,",
  "atk-s0103a:26_3": "evaṃ gaṇesi.",
  "atk-s0103a:26_4": "Ekadivasañca tikkhattuṃ upasaṅkamitvā eko divaso atīto,",
  "atk-s0103a:26_5": "dve divasā atītāti ārocesi.",
  "atk-s0103a:26_6": "Sattamaṃ divasanti so kira sunakkhattassa vacanaṃ sutvā sattāhaṃ nirāhārova ahosi.",
  "atk-s0103a:26_7": "Athassa sattame divase eko upaṭṭhāko “amhākaṃ kulūpakasamaṇassa ajja sattamo divaso gehaṃ anāgacchantassa",
  "atk-s0103a:26_8": "aphāsu nu kho jāta”nti sūkaramaṃsaṃ pacāpetvā bhattamādāya gantvā purato bhūmiyaṃ nikkhipi.",
  "atk-s0103a:26_9": "Acelo disvā cintesi “samaṇassa gotamassa kathā tacchā vā atacchā vā hotu,",
  "atk-s0103a:26_10": "āhāraṃ pana khāditvā suhitassa me maraṇampi sumaraṇa”nti dve hatthe jaṇṇukāni ca bhūmiyaṃ ṭhapetvā kucchipūraṃ bhuñji.",
  "atk-s0103a:26_11": "So rattibhāge jīrāpetuṃ asakkonto alasakena kālamakāsi.",
  "atk-s0103a:26_12": "Sacepi hi so “na bhuñjeyya”nti cinteyya,",
  "atk-s0103a:26_13": "tathāpi taṃ divasaṃ bhuñjitvā alasakena kālaṃ kareyya.",
  "atk-s0103a:26_14": "Advejjhavacanā hi tathāgatāti.",
  "atk-s0103a:27_0": "Bīraṇatthambaketi titthiyā kira “kālaṅkato korakkhattiyo”ti sutvā divasāni gaṇetvā idaṃ tāva saccaṃ jātaṃ,",
  "atk-s0103a:27_1": "idāni naṃ aññattha chaḍḍetvā “musāvādena samaṇaṃ gotamaṃ niggaṇhissāmā”ti gantvā tassa sarīraṃ valliyā bandhitvā ākaḍḍhantā “ettha chaḍḍessāma,",
  "atk-s0103a:27_2": "ettha chaḍḍessāmā”ti gacchanti.",
  "atk-s0103a:27_3": "Gatagataṭṭhānaṃ aṅgaṇameva hoti.",
  "atk-s0103a:27_4": "Te kaḍḍhamānā bīraṇatthambakasusānaṃyeva gantvā susānabhāvaṃ ñatvā “aññattha chaḍḍessāmā”ti ākaḍḍhiṃsu.",
  "atk-s0103a:27_5": "Atha nesaṃ valli chijjittha,",
  "atk-s0103a:27_6": "pacchā cāletuṃ nāsakkhiṃsu.",
  "atk-s0103a:27_7": "Te tatova pakkantā.",
  "atk-s0103a:27_8": "Tena vuttaṃ –",
  "atk-s0103a:27_9": "“bīraṇatthambake susāne chaḍḍesu”nti.",
  "atk-s0103a:28_0": "9.",
  "atk-s0103a:28_1": "Tenupasaṅkamīti kasmā upasaṅkami?",
  "atk-s0103a:28_2": "So kira cintesi “avasesaṃ tāva samaṇassa gotamassa vacanaṃ sameti,",
  "atk-s0103a:28_3": "matassa pana uṭṭhāya aññena saddhiṃ kathanaṃ nāma natthi,",
  "atk-s0103a:28_4": "handāhaṃ gantvā pucchāmi.",
  "atk-s0103a:28_5": "Sace katheti, sundaraṃ.",
  "atk-s0103a:28_6": "No ce katheti,",
  "atk-s0103a:28_7": "samaṇaṃ gotamaṃ musāvādena niggaṇhissāmī”ti iminā kāraṇena upasaṅkami.",
  "atk-s0103a:28_8": "Ākoṭesīti pahari.",
  "atk-s0103a:28_9": "Jānāmi āvusoti matasarīraṃ uṭṭhahitvā kathetuṃ samatthaṃ nāma natthi,",
  "atk-s0103a:28_10": "idaṃ kathaṃ kathesīti?",
  "atk-s0103a:28_11": "Buddhānubhāvena.",
  "atk-s0103a:28_12": "Bhagavā kira korakkhattiyaṃ asurayonito ānetvā sarīre adhimocetvā kathāpesi.",
  "atk-s0103a:28_13": "Tameva vā sarīraṃ kathāpesi,",
  "atk-s0103a:28_14": "acinteyyo hi buddhavisayo.",
  "atk-s0103a:29_0": "10.",
  "atk-s0103a:29_1": "Tatheva taṃ vipākanti tassa vacanassa vipākaṃ tatheva,",
  "atk-s0103a:29_2": "udāhu noti liṅgavipallāso kato,",
  "atk-s0103a:29_3": "tatheva so vipākoti attho.",
  "atk-s0103a:29_4": "Keci pana “vipakka”ntipi paṭhanti,",
  "atk-s0103a:29_5": "nibbattanti attho.",
  "atk-s0103a:30_0": "Ettha ṭhatvā pāṭihāriyāni samānetabbāni.",
  "atk-s0103a:30_1": "Sabbāneva hetāni pañca pāṭihāriyāni honti.",
  "atk-s0103a:30_2": "“Sattame divase marissatī”ti vuttaṃ,",
  "atk-s0103a:30_3": "so tatheva mato,",
  "atk-s0103a:30_4": "idaṃ paṭhamaṃ pāṭihāriyaṃ.",
  "atk-s0103a:30_5": "“Alasakenā”ti vuttaṃ,",
  "atk-s0103a:30_6": "alasakeneva mato,",
  "atk-s0103a:30_7": "idaṃ dutiyaṃ.",
  "atk-s0103a:30_8": "“Kālakañcikesu nibbattissatī”ti vuttaṃ,",
  "atk-s0103a:30_9": "tattheva nibbatto,",
  "atk-s0103a:30_10": "idaṃ tatiyaṃ.",
  "atk-s0103a:30_11": "“Bīraṇatthambake susāne chaḍḍessantī”ti vuttaṃ,",
  "atk-s0103a:30_12": "tattheva chaḍḍito,",
  "atk-s0103a:30_13": "idaṃ catutthaṃ.",
  "atk-s0103a:30_14": "“Nibbattaṭṭhānato āgantvā sunakkhattena saddhiṃ kathessatī”ti vutto,",
  "atk-s0103a:30_15": "so kathesiyeva,",
  "atk-s0103a:30_16": "idaṃ pañcamaṃ pāṭihāriyaṃ.",
  "atk-s0103a:31_0": "Acelakaḷāramaṭṭakavatthuvaṇṇanā",
  "atk-s0103a:32_0": "11.",
  "atk-s0103a:32_1": "Kaḷāramaṭṭakoti nikkhantadantamattako.",
  "atk-s0103a:32_2": "Nāmameva vā tassetaṃ.",
  "atk-s0103a:32_3": "Lābhaggappattoti lābhaggaṃ patto,",
  "atk-s0103a:32_4": "aggalābhaṃ pattoti vuttaṃ hoti.",
  "atk-s0103a:32_5": "Yasaggappattoti yasaggaṃ aggaparivāraṃ patto.",
  "atk-s0103a:32_6": "Vatapadānīti vatāniyeva,",
  "atk-s0103a:32_7": "vatakoṭṭhāsā vā.",
  "atk-s0103a:32_8": "Samattānīti gahitāni.",
  "atk-s0103a:32_9": "Samādinnānīti tasseva vevacanaṃ.",
  "atk-s0103a:32_10": "Puratthimena vesālinti vesālito avidūre puratthimāya disāya.",
  "atk-s0103a:32_11": "Cetiyanti yakkhacetiyaṭṭhānaṃ.",
  "atk-s0103a:32_12": "Esa nayo sabbattha.",
  "atk-s0103a:33_0": "12.",
  "atk-s0103a:33_1": "Yena acelakoti bhagavato vattaṃ katvā yena acelo kaḷāramaṭṭako tenupasaṅkami.",
  "atk-s0103a:33_2": "Pañhaṃ apucchīti gambhīraṃ tilakkhaṇāhataṃ pañhaṃ pucchi.",
  "atk-s0103a:33_3": "Na sampāyāsīti na sammā ñāṇagatiyā pāyāsi,",
  "atk-s0103a:33_4": "andho viya visamaṭṭhāne tattha tattheva pakkhali.",
  "atk-s0103a:33_5": "Neva ādiṃ,",
  "atk-s0103a:33_6": "na pariyosānamaddasa.",
  "atk-s0103a:33_7": "Atha vā “na sampāyāsī”ti na sampādesi,",
  "atk-s0103a:33_8": "sampādetvā kathetuṃ nāsakkhi.",
  "atk-s0103a:33_9": "Asampāyantoti kabarakkhīni parivattetvā olokento “asikkhitakassa santike vuṭṭhosi,",
  "atk-s0103a:33_10": "anokāsepi pabbajito pañhaṃ pucchanto vicarasi,",
  "atk-s0103a:33_11": "apehi mā etasmiṃ ṭhāne aṭṭhāsī”ti vadanto.",
  "atk-s0103a:33_12": "Kopañca dosañca appaccayañca pātvākāsīti kuppanākāraṃ kopaṃ,",
  "atk-s0103a:33_13": "dussanākāraṃ dosaṃ,",
  "atk-s0103a:33_14": "atuṭṭhākārabhūtaṃ domanassasaṅkhātaṃ appaccayañca pākaṭamakāsi.",
  "atk-s0103a:33_15": "Āsādimhaseti āsādiyimha ghaṭṭayimha.",
  "atk-s0103a:33_16": "Mā vata no ahosīti aho vata me na bhaveyya.",
  "atk-s0103a:33_17": "Maṃ vata no ahosītipi pāṭho.",
  "atk-s0103a:33_18": "Tattha manti sāmivacanatthe upayogavacanaṃ,",
  "atk-s0103a:33_19": "ahosi vata nu mamāti attho.",
  "atk-s0103a:33_20": "Evañca pana cintetvā ukkuṭikaṃ nisīditvā “khamatha me,",
  "atk-s0103a:33_21": "bhante”ti taṃ khamāpesi.",
  "atk-s0103a:33_22": "Sopi ito paṭṭhāya aññaṃ kiñci pañhaṃ nāma na pucchissasīti.",
  "atk-s0103a:33_23": "Āma na pucchissāmīti.",
  "atk-s0103a:33_24": "Yadi evaṃ gaccha,",
  "atk-s0103a:33_25": "khamāmi teti taṃ uyyojesi.",
  "atk-s0103a:34_0": "14.",
  "atk-s0103a:34_1": "Parihitoti paridahito nivatthavattho.",
  "atk-s0103a:34_2": "Sānucārikoti anucārikā vuccati bhariyā,",
  "atk-s0103a:34_3": "saha anucārikāya sānucāriko,",
  "atk-s0103a:34_4": "taṃ taṃ brahmacariyaṃ pahāya sabhariyoti attho.",
  "atk-s0103a:34_5": "Odanakummāsanti surāmaṃsato atirekaṃ odanampi kummāsampi bhuñjamāno.",
  "atk-s0103a:34_6": "Yasā nihīnoti yaṃ lābhaggayasaggaṃ patto,",
  "atk-s0103a:34_7": "tato parihīno hutvā.",
  "atk-s0103a:34_8": "“Kataṃ hoti uttarimanussadhammā iddhipāṭihāriya”nti idha sattavatapadātikkamavasena satta pāṭihāriyāni veditabbāni.",
  "atk-s0103a:35_0": "Acelapāthikaputtavatthuvaṇṇanā",
  "atk-s0103a:36_0": "15.",
  "atk-s0103a:36_1": "Pāthikaputtoti pāthikassa putto.",
  "atk-s0103a:36_2": "Ñāṇavādenāti ñāṇavādena saddhiṃ.",
  "atk-s0103a:36_3": "Upaḍḍhapathanti yojanaṃ ce,",
  "atk-s0103a:36_4": "no antare bhaveyya,",
  "atk-s0103a:36_5": "gotamo aḍḍhayojanaṃ,",
  "atk-s0103a:36_6": "ahaṃ aḍḍhayojanaṃ.",
  "atk-s0103a:36_7": "Esa nayo aḍḍhayojanādīsu.",
  "atk-s0103a:36_8": "Ekapadavārampi atikkamma gacchato jayo bhavissati,",
  "atk-s0103a:36_9": "anāgacchato parājayoti.",
  "atk-s0103a:36_10": "Te tatthāti te mayaṃ tattha samāgataṭṭhāne.",
  "atk-s0103a:36_11": "Taddiguṇaṃ taddiguṇāhanti tato tato diguṇaṃ diguṇaṃ ahaṃ karissāmi,",
  "atk-s0103a:36_12": "bhagavatā saddhiṃ pāṭihāriyaṃ kātuṃ asamatthabhāvaṃ jānantopi “uttamapurisena saddhiṃ paṭṭhapetvā asakkuṇantassāpi pāsaṃso hotī”ti ñatvā evamāha.",
  "atk-s0103a:36_13": "Nagaravāsinopi taṃ sutvā “asamattho nāma evaṃ na gajjati,",
  "atk-s0103a:36_14": "addhā ayampi arahā bhavissatī”ti tassa mahantaṃ sakkāramakaṃsu.",
  "atk-s0103a:37_0": "16.",
  "atk-s0103a:37_1": "Yenāhaṃ tenupasaṅkamīti “sunakkhatto kira pāthikaputto evaṃ vadatī”ti assosi.",
  "atk-s0103a:37_2": "Athassa hīnajjhāsayattā hīnadassanāya cittaṃ udapādi.",
  "atk-s0103a:38_0": "So bhagavato vattaṃ katvā bhagavati gandhakuṭiṃ paviṭṭhe pāthikaputtassa santikaṃ gantvā pucchi “tumhe kira evarūpiṃ kathaṃ kathethā”ti? “Āma,",
  "atk-s0103a:38_1": "kathemā”ti.",
  "atk-s0103a:38_2": "Yadi evaṃ “mā bhāyittha vissatthā punappunaṃ evaṃ vadatha,",
  "atk-s0103a:38_3": "ahaṃ samaṇassa gotamassa upaṭṭhāko,",
  "atk-s0103a:38_4": "tassa visayaṃ vijānāmi,",
  "atk-s0103a:38_5": "tumhehi saddhiṃ pāṭihāriyaṃ kātuṃ na sakkhissati,",
  "atk-s0103a:38_6": "ahaṃ samaṇassa gotamassa kathetvā bhayaṃ uppādetvā taṃ aññato gahetvā gamissāmi,",
  "atk-s0103a:38_7": "tumhe mā bhāyitthā”ti taṃ assāsetvā bhagavato santikaṃ gato.",
  "atk-s0103a:38_8": "Tena vuttaṃ “yenāhaṃ tenupasaṅkamī”ti.",
  "atk-s0103a:38_9": "Taṃ vācantiādīsu “ahaṃ abuddhova samāno buddhomhīti vicariṃ,",
  "atk-s0103a:38_10": "abhūtaṃ me kathitaṃ nāhaṃ buddho”ti vadanto taṃ vācaṃ pajahati nāma.",
  "atk-s0103a:38_11": "Raho nisīditvā cintayamāno “ahaṃ ‘ettakaṃ kālaṃ abuddhova samāno buddhomhī’ti vicariṃ,",
  "atk-s0103a:38_12": "ito dāni paṭṭhāya nāhaṃ buddho”ti cintayanto taṃ cittaṃ pajahati nāma.",
  "atk-s0103a:38_13": "“Ahaṃ ‘ettakaṃ kālaṃ abuddhova samāno buddhomhī’ti pāpakaṃ diṭṭhiṃ gahetvā vicariṃ,",
  "atk-s0103a:38_14": "ito dāni paṭṭhāya imaṃ diṭṭhiṃ pajahāmī”ti pajahanto taṃ diṭṭhiṃ paṭinissajjati nāma.",
  "atk-s0103a:38_15": "Evaṃ akaronto pana taṃ vācaṃ appahāya taṃ cittaṃ appahāya taṃ diṭṭhiṃ appaṭinissajjitvāti vuccati.",
  "atk-s0103a:38_16": "Vipateyyāti bandhanā muttatālapakkaṃ viya gīvato pateyya,",
  "atk-s0103a:38_17": "sattadhā vā pana phaleyya.",
  "atk-s0103a:39_0": "17.",
  "atk-s0103a:39_1": "Rakkhatetanti rakkhatu etaṃ.",
  "atk-s0103a:39_2": "Ekaṃsenāti nippariyāyena.",
  "atk-s0103a:39_3": "Odhāritāti bhāsitā. Acelo ca, bhante,",
  "atk-s0103a:39_4": "pāthikaputtoti evaṃ ekaṃsena bhagavato vācāya odhāritāya sace acelo pāthikaputto.",
  "atk-s0103a:39_5": "Virūparūpenāti vigatarūpena vigacchitasabhāvena rūpena attano rūpaṃ pahāya adissamānena kāyena.",
  "atk-s0103a:39_6": "Sīhabyagghādivasena vā vividharūpena sammukhībhāvaṃ āgaccheyya.",
  "atk-s0103a:39_7": "Tadassa bhagavato musāti evaṃ sante bhagavato taṃ vacanaṃ musā bhaveyyāti musāvādena niggaṇhāti.",
  "atk-s0103a:39_8": "Ṭhapetvā kira etaṃ na aññena bhagavā musāvādena niggahitapubboti.",
  "atk-s0103a:40_0": "18.",
  "atk-s0103a:40_1": "Dvayagāminīti sarūpena atthibhāvaṃ,",
  "atk-s0103a:40_2": "atthena natthibhāvanti evaṃ dvayagāminī.",
  "atk-s0103a:40_3": "Alikatucchanipphalavācāya etaṃ adhivacanaṃ.",
  "atk-s0103a:41_0": "19.",
  "atk-s0103a:41_1": "Ajitopi nāma licchavīnaṃ senāpatīti so kira bhagavato upaṭṭhāko ahosi,",
  "atk-s0103a:41_2": "so kālamakāsi.",
  "atk-s0103a:41_3": "Athassa sarīrakiccaṃ katvā manussā pāthikaputtaṃ pucchiṃsu “kuhiṃ nibbatto senāpatī”ti? So āha –",
  "atk-s0103a:41_4": "“mahāniraye nibbatto”ti.",
  "atk-s0103a:41_5": "Idañca pana vatvā puna āha “tumhākaṃ senāpati mama santikaṃ āgamma ahaṃ tumhākaṃ vacanamakatvā samaṇassa",
  "atk-s0103a:41_6": "gotamassa vādaṃ patiṭṭhapetvā niraye nibbattomhī”ti paroditthāti.",
  "atk-s0103a:41_7": "Tenupasaṅkami divāvihārāyāti ettha “pāṭihāriyakaraṇatthāyā”ti kasmā na vadati? Abhāvā.",
  "atk-s0103a:41_8": "Sammukhībhāvopi hissa tena saddhiṃ natthi,",
  "atk-s0103a:41_9": "kuto pāṭihāriyakaraṇaṃ,",
  "atk-s0103a:41_10": "tasmā tathā avatvā “divāvihārāyā”ti āha.",
  "atk-s0103a:42_0": "Iddhipāṭihāriyakathāvaṇṇanā",
  "atk-s0103a:43_0": "20.",
  "atk-s0103a:43_1": "Gahapatinecayikāti gahapati mahāsālā.",
  "atk-s0103a:43_2": "Tesañhi mahādhanadhaññanicayo,",
  "atk-s0103a:43_3": "tasmā “necayikā”ti vuccanti.",
  "atk-s0103a:43_4": "Anekasahassāti sahassehipi aparimāṇagaṇanā.",
  "atk-s0103a:43_5": "Evaṃ mahatiṃ kira parisaṃ ṭhapetvā sunakkhattaṃ añño sannipātetuṃ samattho natthi.",
  "atk-s0103a:43_6": "Teneva bhagavā ettakaṃ kālaṃ sunakkhattaṃ gahetvā vicari.",
  "atk-s0103a:44_0": "21.",
  "atk-s0103a:44_1": "Bhayanti cittutrāsabhayaṃ.",
  "atk-s0103a:44_2": "Chambhitattanti sakalasarīracalanaṃ.",
  "atk-s0103a:44_3": "Lomahaṃsoti lomānaṃ uddhaggabhāvo.",
  "atk-s0103a:44_4": "So kira cintesi –",
  "atk-s0103a:44_5": "“ahaṃ atimahantaṃ kathaṃ kathetvā sadevake loke aggapuggalena saddhiṃ paṭiviruddho,",
  "atk-s0103a:44_6": "mayhaṃ kho panabbhantare arahattaṃ vā pāṭihāriyakaraṇahetu vā natthi,",
  "atk-s0103a:44_7": "samaṇo pana gotamo pāṭihāriyaṃ karissati,",
  "atk-s0103a:44_8": "athassa pāṭihāriyaṃ disvā mahājano ‘tvaṃ dāni pāṭihāriyaṃ kātuṃ asakkonto kasmā attano pamāṇamajānitvā",
  "atk-s0103a:44_9": "loke aggapuggalena saddhiṃ paṭimallo hutvā gajjasī’ti kaṭṭhaleḍḍudaṇḍādīhi viheṭhessatī”ti.",
  "atk-s0103a:44_10": "Tenassa mahājanasannipātañceva tena bhagavato ca āgamanaṃ sutvā bhayaṃ vā chambhitattaṃ vā lomahaṃso vā udapādi.",
  "atk-s0103a:44_11": "So tato dukkhā muccitukāmo tindukakhāṇukaparibbājakārāmaṃ agamāsi.",
  "atk-s0103a:44_12": "Tamatthaṃ dassetuṃ atha kho bhagavātiādimāha.",
  "atk-s0103a:44_13": "Tattha upasaṅkamīti na kevalaṃ upasaṅkami,",
  "atk-s0103a:44_14": "upasaṅkamitvā pana dūraṃ aḍḍhayojanantaraṃ paribbājakārāmaṃ paviṭṭho.",
  "atk-s0103a:44_15": "Tatthapi cittassādaṃ alabhamāno antantena āvijjhitvā ārāmapaccante ekaṃ gahanaṭṭhānaṃ upadhāretvā pāsāṇaphalake nisīdi.",
  "atk-s0103a:44_16": "Atha bhagavā cintesi –",
  "atk-s0103a:44_17": "“sace ayaṃ bālo kassacideva kathaṃ gahetvā idhāgaccheyya,",
  "atk-s0103a:44_18": "mā nassatu bālo”ti “nisinnapāsāṇaphalakaṃ tassa sarīre allīnaṃ hotū”ti adhiṭṭhāsi.",
  "atk-s0103a:44_19": "Saha adhiṭṭhānacittena taṃ tassa sarīre allīyi.",
  "atk-s0103a:44_20": "So mahāaddubandhanabaddho viya chinnapādo viya ca ahosi.",
  "atk-s0103a:45_0": "Assosīti ito cito ca pāthikaputtaṃ pariyesamānā parisā tassa anupadaṃ gantvā nisinnaṭṭhānaṃ ñatvā āgatena",
  "atk-s0103a:45_1": "aññatarena purisena “tumhe kaṃ pariyesathā”ti vutte pāthikaputtanti.",
  "atk-s0103a:45_2": "So “tindukakhāṇukaparibbājakārāme nisinno”ti vuttavacanena assosi.",
  "atk-s0103a:46_0": "22. Saṃsappatīti osīdati. Tattheva sañcarati. Pāvaḷā vuccati ānisadaṭṭhikā.",
  "atk-s0103a:47_0": "23. Parābhūtarūpoti parājitarūpo, vinaṭṭharūpo vā.",
  "atk-s0103a:48_0": "25.",
  "atk-s0103a:48_1": "Goyugehīti goyuttehi satamattehi vā sahassamattehi vā yugehi.",
  "atk-s0103a:48_2": "Āviñcheyyāmāti ākaḍḍheyyāma.",
  "atk-s0103a:48_3": "Chijjeyyunti chindeyyuṃ.",
  "atk-s0103a:48_4": "Pāthikaputto vā bandhaṭṭhāne chijjeyya.",
  "atk-s0103a:49_0": "26.",
  "atk-s0103a:49_1": "Dārupattikantevāsīti dārupattikassa antevāsī.",
  "atk-s0103a:49_2": "Tassa kira etadahosi “tiṭṭhatu tāva pāṭihāriyaṃ,",
  "atk-s0103a:49_3": "samaṇo gotamo ‘acelo pāthikaputto āsanāpi na vuṭṭhahissatī’ti āha.",
  "atk-s0103a:49_4": "Handāhaṃ gantvā yena kenaci upāyena taṃ āsanā vuṭṭhāpemi.",
  "atk-s0103a:49_5": "Ettāvatā ca samaṇassa gotamassa parājayo bhavissatī”ti.",
  "atk-s0103a:49_6": "Tasmā evamāha.",
  "atk-s0103a:50_0": "27.",
  "atk-s0103a:50_1": "Sīhassāti cattāro sīhā tiṇasīho ca kāḷasīho ca paṇḍusīho ca kesarasīho ca.",
  "atk-s0103a:50_2": "Tesaṃ catunnaṃ sīhānaṃ kesarasīho aggataṃ gato,",
  "atk-s0103a:50_3": "so idhādhippeto.",
  "atk-s0103a:50_4": "Migaraññoti sabbacatuppadānaṃ rañño.",
  "atk-s0103a:50_5": "Āsayanti nivāsaṃ.",
  "atk-s0103a:50_6": "Sīhanādanti abhītanādaṃ.",
  "atk-s0103a:50_7": "Gocarāya pakkameyyanti āhāratthāya pakkameyyaṃ.",
  "atk-s0103a:50_8": "Varaṃ varanti uttamuttamaṃ,",
  "atk-s0103a:50_9": "thūlaṃ thūlanti attho.",
  "atk-s0103a:50_10": "Mudumaṃsānīti mudūni maṃsāni.",
  "atk-s0103a:50_11": "“Madhumaṃsānī”tipi pāṭho,",
  "atk-s0103a:50_12": "madhuramaṃsānīti attho.",
  "atk-s0103a:50_13": "Ajjhupeyyanti upagaccheyyaṃ.",
  "atk-s0103a:50_14": "Sīhanādaṃ naditvāti ye dubbalā pāṇā,",
  "atk-s0103a:50_15": "te palāyantūti attano sūrabhāvasannissitena kāruññena naditvā.",
  "atk-s0103a:51_0": "28.",
  "atk-s0103a:51_1": "Vighāsasaṃvaḍḍhoti vighāsena saṃvaḍḍho,",
  "atk-s0103a:51_2": "vighāsaṃ bhakkhitā tirittamaṃsaṃ khāditvā vaḍḍhito.",
  "atk-s0103a:51_3": "Dittoti dappito thūlasarīro.",
  "atk-s0103a:51_4": "Balavāti balasampanno.",
  "atk-s0103a:51_5": "Etadahosīti kasmā ahosi?",
  "atk-s0103a:51_6": "Asmimānadosena.",
  "atk-s0103a:52_0": "Tatrāyaṃ anupubbikathā –",
  "atk-s0103a:52_1": "ekadivasaṃ kira so sīho gocarato nivattamāno taṃ siṅgālaṃ bhayena palāyamānaṃ disvā kāruññajāto hutvā “vayasa, mā bhāyi,",
  "atk-s0103a:52_2": "tiṭṭha ko nāma tva”nti āha.",
  "atk-s0103a:52_3": "Jambuko nāmāhaṃ sāmīti. Vayasa, jambuka,",
  "atk-s0103a:52_4": "ito paṭṭhāya maṃ upaṭṭhātuṃ sakkhissasīti.",
  "atk-s0103a:52_5": "Upaṭṭhahissāmīti.",
  "atk-s0103a:52_6": "So tato paṭṭhāya upaṭṭhāti.",
  "atk-s0103a:52_7": "Sīho gocarato āgacchanto mahantaṃ mahantaṃ maṃsakhaṇḍaṃ āharati.",
  "atk-s0103a:52_8": "So taṃ khāditvā avidūre pāsāṇapiṭṭhe vasati.",
  "atk-s0103a:52_9": "So katipāhaccayeneva thūlasarīro mahākhandho jāto.",
  "atk-s0103a:52_10": "Atha naṃ sīho avoca – “vayasa, jambuka,",
  "atk-s0103a:52_11": "mama vijambhanakāle avidūre ṭhatvā ‘viroca sāmī’ti vattuṃ sakkhissasī”ti.",
  "atk-s0103a:52_12": "Sakkomi sāmīti.",
  "atk-s0103a:52_13": "So tassa vijambhanakāle tathā karoti.",
  "atk-s0103a:52_14": "Tena sīhassa atireko asmimāno hoti.",
  "atk-s0103a:53_0": "Athekadivasaṃ jarasiṅgālo udakasoṇḍiyaṃ pānīyaṃ pivanto attano chāyaṃ olokento addasa attano thūlasarīratañceva mahākhandhatañca.",
  "atk-s0103a:53_1": "Disvā ‘jarasiṅgālosmī’ti manaṃ akatvā “ahampi sīho jāto”ti maññi.",
  "atk-s0103a:53_2": "Tato attanāva attānaṃ etadavoca – “vayasa, jambuka,",
  "atk-s0103a:53_3": "yuttaṃ nāma tava iminā attabhāvena parassa ucchiṭṭhamaṃsaṃ khādituṃ,",
  "atk-s0103a:53_4": "kiṃ tvaṃ puriso na hosi,",
  "atk-s0103a:53_5": "sīhassāpi cattāro pādā dve dāṭhā dve kaṇṇā ekaṃ naṅguṭṭhaṃ,",
  "atk-s0103a:53_6": "tavapi sabbaṃ tatheva,",
  "atk-s0103a:53_7": "kevalaṃ tava kesarabhāramattameva natthī”ti.",
  "atk-s0103a:53_8": "Tassevaṃ cintayato asmimāno vaḍḍhi.",
  "atk-s0103a:53_9": "Athassa tena asmimānadosena etaṃ “ko cāha”ntiādi maññitamahosi.",
  "atk-s0103a:53_10": "Tattha ko cāhanti ahaṃ ko,",
  "atk-s0103a:53_11": "sīho migarājā ko,",
  "atk-s0103a:53_12": "na me ñāti,",
  "atk-s0103a:53_13": "na sāmiko,",
  "atk-s0103a:53_14": "kimahaṃ tassa nipaccakāraṃ karomīti adhippāyo.",
  "atk-s0103a:53_15": "Siṅgālakaṃyevāti siṅgālaravameva.",
  "atk-s0103a:53_16": "Bheraṇḍakaṃyevāti appiyaamanāpasaddameva.",
  "atk-s0103a:53_17": "Ke ca chave siṅgāleti ko ca lāmako siṅgālo.",
  "atk-s0103a:53_18": "Ke pana sīhanādeti ko pana sīhanādo siṅgālassa ca sīhanādassa ca ko sambandhoti adhippāyo.",
  "atk-s0103a:53_19": "Sugatāpadānesūti sugatalakkhaṇesu.",
  "atk-s0103a:53_20": "Sugatassa sāsanasambhūtāsu tīsu sikkhāsu.",
  "atk-s0103a:53_21": "Kathaṃ panesa tattha jīvati?",
  "atk-s0103a:53_22": "Etassa hi cattāro paccaye dadamānā sīlādiguṇasampannānaṃ sambuddhānaṃ demāti denti,",
  "atk-s0103a:53_23": "tena esa abuddho samāno buddhānaṃ niyāmitapaccaye paribhuñjanto sugatāpadānesu jīvati nāma.",
  "atk-s0103a:53_24": "Sugatātirittānīti tesaṃ kira bhojanāni dadamānā buddhānañca buddhasāvakānañca datvā pacchā avasesaṃ sāyanhasamaye denti.",
  "atk-s0103a:53_25": "Evamesa sugatātirittāni bhuñjati nāma.",
  "atk-s0103a:53_26": "Tathāgateti tathāgataṃ arahantaṃ sammāsambuddhaṃ āsādetabbaṃ ghaṭṭayitabbaṃ.",
  "atk-s0103a:53_27": "Atha vā “tathāgate”tiādīni upayogabahuvacanāneva.",
  "atk-s0103a:53_28": "Āsādetabbanti idampi bahuvacanameva ekavacanaṃ viya vuttaṃ.",
  "atk-s0103a:53_29": "Āsādanāti ahaṃ buddhena saddhiṃ pāṭihāriyaṃ karissāmīti ghaṭṭanā.",
  "atk-s0103a:54_0": "29. Samekkhiyānāti samekkhitvā, maññitvāti attho. Amaññīti puna amaññittha kotthūti siṅgālo.",
  "atk-s0103a:55_0": "30.",
  "atk-s0103a:55_1": "Attānaṃ vighāse samekkhiyāti soṇḍiyaṃ ucchiṭṭhodake thūlaṃ attabhāvaṃ disvā.",
  "atk-s0103a:55_2": "Yāva attānaṃ na passatīti yāva ahaṃ sīhavighāsasaṃvaḍḍhitako jarasiṅgāloti evaṃ yathābhūtaṃ attānaṃ na passati.",
  "atk-s0103a:55_3": "Byagghoti maññatīti sīhohamasmīti maññati,",
  "atk-s0103a:55_4": "sīhena vā samānabalo byagghoyeva ahanti maññati.",
  "atk-s0103a:56_0": "31.",
  "atk-s0103a:56_1": "Bhutvāna bheketi āvāṭamaṇḍūke khāditvā.",
  "atk-s0103a:56_2": "Khalamūsikāyoti khalesu mūsikāyo ca khāditvā.",
  "atk-s0103a:56_3": "Kaṭasīsu khittāni ca koṇapānīti susānesu chaḍḍitakuṇapāni ca khāditvā.",
  "atk-s0103a:56_4": "Mahāvaneti mahante vanasmiṃ.",
  "atk-s0103a:56_5": "Suññavaneti tucchavane.",
  "atk-s0103a:56_6": "Vivaḍḍhoti vaḍḍhito.",
  "atk-s0103a:56_7": "Tatheva so siṅgālakaṃ anadīti evaṃ saṃvaḍḍhopi migarājāhamasmīti maññitvāpi yathā pubbe dubbalasiṅgālakāle,",
  "atk-s0103a:56_8": "tatheva so siṅgālaravaṃyeva aravīti.",
  "atk-s0103a:56_9": "Imāyapi gāthāya bhekādīni bhutvā vaḍḍhitasiṅgālo viya lābhasakkāragiddho tvanti pāthikaputtameva ghaṭṭesi.",
  "atk-s0103a:57_0": "Nāgehīti hatthīhi.",
  "atk-s0103a:57_1": "Mahābandhanāti mahatā kilesabandhanā mocetvā.",
  "atk-s0103a:57_2": "Mahāviduggāti mahāviduggaṃ nāma cattāro oghā.",
  "atk-s0103a:57_3": "Tato uddharitvā nibbānathale patiṭṭhapetvā.",
  "atk-s0103a:58_0": "Aggaññapaññattikathāvaṇṇanā",
  "atk-s0103a:59_0": "36.",
  "atk-s0103a:59_1": "Iti “bhagavā ettakena kathāmaggena pāṭihāriyaṃ na karotī”ti padassa anusandhiṃ dassetvā idāni “na aggaññaṃ",
  "atk-s0103a:59_2": "paññāpetī”ti imassa anusandhiṃ dassento aggaññañcāhanti desanaṃ ārabhi.",
  "atk-s0103a:59_3": "Tattha aggaññañcāhanti ahaṃ, bhaggava,",
  "atk-s0103a:59_4": "aggaññañca pajānāmi lokuppatticariyavaṃsañca.",
  "atk-s0103a:59_5": "Tañca pajānāmīti na kevalaṃ aggaññameva,",
  "atk-s0103a:59_6": "tañca aggaññaṃ pajānāmi.",
  "atk-s0103a:59_7": "Tato ca uttaritaraṃ sīlasamādhito paṭṭhāya yāva sabbaññutaññāṇā pajānāmi.",
  "atk-s0103a:59_8": "Tañca pajānaṃ na parāmasāmīti tañca pajānantopi ahaṃ idaṃ nāma pajānāmīti taṇhādiṭṭhimānavasena na parāmasāmi.",
  "atk-s0103a:59_9": "Natthi tathāgatassa parāmāsoti dīpeti.",
  "atk-s0103a:59_10": "Paccattaññeva nibbuti viditāti attanāyeva attani kilesanibbānaṃ viditaṃ.",
  "atk-s0103a:59_11": "Yadabhijānaṃ tathāgatoti yaṃ kilesanibbānaṃ jānanto tathāgato.",
  "atk-s0103a:59_12": "No anayaṃ āpajjatīti aviditanibbānā titthiyā viya anayaṃ dukkhaṃ byasanaṃ nāpajjati.",
  "atk-s0103a:60_0": "37.",
  "atk-s0103a:60_1": "Idāni yaṃ taṃ titthiyā aggaññaṃ paññapenti,",
  "atk-s0103a:60_2": "taṃ dassento santi bhaggavātiādimāha.",
  "atk-s0103a:60_3": "Tattha issarakuttaṃ brahmakuttanti issarakataṃ brahmakataṃ,",
  "atk-s0103a:60_4": "issaranimmitaṃ brahmanimmitanti attho.",
  "atk-s0103a:60_5": "Brahmā eva hi ettha ādhipaccabhāvena issaroti veditabbo.",
  "atk-s0103a:60_6": "Ācariyakanti ācariyabhāvaṃ ācariyavādaṃ.",
  "atk-s0103a:60_7": "Tattha ācariyavādo aggaññaṃ.",
  "atk-s0103a:60_8": "Aggaññaṃ pana ettha desitanti katvā so aggaññaṃ tveva vutto.",
  "atk-s0103a:60_9": "Kathaṃ vihitakanti kena vihitaṃ kinti vihitaṃ.",
  "atk-s0103a:60_10": "Sesaṃ brahmajāle vitthāritanayeneva veditabbaṃ.",
  "atk-s0103a:61_0": "41. Khiḍḍāpadosikanti khiḍḍāpadosikamūlaṃ.",
  "atk-s0103a:62_0": "47.",
  "atk-s0103a:62_1": "Asatāti avijjamānena,",
  "atk-s0103a:62_2": "asaṃvijjamānaṭṭhenāti attho.",
  "atk-s0103a:62_3": "Tucchāti tucchena antosāravirahitena.",
  "atk-s0103a:62_4": "Musāti musāvādena.",
  "atk-s0103a:62_5": "Abhūtenāti bhūtatthavirahitena.",
  "atk-s0103a:62_6": "Abbhācikkhantīti abhiācikkhanti.",
  "atk-s0103a:62_7": "Viparītoti viparītasañño viparītacitto.",
  "atk-s0103a:62_8": "Bhikkhavo cāti na kevalaṃ samaṇo gotamoyeva,",
  "atk-s0103a:62_9": "ye ca assa anusiṭṭhiṃ karonti,",
  "atk-s0103a:62_10": "te bhikkhū ca viparītā.",
  "atk-s0103a:62_11": "Atha yaṃ sandhāya viparītoti vadanti,",
  "atk-s0103a:62_12": "taṃ dassetuṃ samaṇo gotamotiādi vuttaṃ.",
  "atk-s0103a:62_13": "Subhaṃ vimokkhanti vaṇṇakasiṇaṃ.",
  "atk-s0103a:62_14": "Asubhantvevāti subhañca asubhañca sabbaṃ asubhanti evaṃ pajānāti.",
  "atk-s0103a:62_15": "Subhantveva tasmiṃ samayeti subhanti eva ca tasmiṃ samaye pajānāti,",
  "atk-s0103a:62_16": "na asubhaṃ.",
  "atk-s0103a:62_17": "Bhikkhavo cāti ye te evaṃ vadanti,",
  "atk-s0103a:62_18": "tesaṃ bhikkhavo ca antevāsikasamaṇā viparītā.",
  "atk-s0103a:62_19": "Pahotīti samattho paṭibalo.",
  "atk-s0103a:63_0": "48.",
  "atk-s0103a:63_1": "Dukkaraṃ khoti ayaṃ paribbājako yadidaṃ “evaṃpasanno ahaṃ,",
  "atk-s0103a:63_2": "bhante”tiādimāha,",
  "atk-s0103a:63_3": "taṃ sāṭheyyena kohaññena āha.",
  "atk-s0103a:63_4": "Evaṃ kirassa ahosi –",
  "atk-s0103a:63_5": "“samaṇo gotamo mayhaṃ ettakaṃ dhammakathaṃ kathesi,",
  "atk-s0103a:63_6": "tamahaṃ sutvāpi pabbajituṃ na sakkomi,",
  "atk-s0103a:63_7": "mayā etassa sāsanaṃ paṭipannasadisena bhavituṃ vaṭṭatī”ti.",
  "atk-s0103a:63_8": "Tato so sāṭheyyena kohaññena evamāha.",
  "atk-s0103a:63_9": "Tenassa bhagavā mammaṃ ghaṭṭento viya “dukkaraṃ kho etaṃ,",
  "atk-s0103a:63_10": "bhaggava tayā aññadiṭṭhikenā”tiādimāha.",
  "atk-s0103a:63_11": "Taṃ poṭṭhapādasutte vuttatthameva.",
  "atk-s0103a:63_12": "Sādhukamanurakkhāti suṭṭhu anurakkha.",
  "atk-s0103a:64_0": "Iti bhagavā pasādamattānurakkhaṇe paribbājakaṃ niyojesi.",
  "atk-s0103a:64_1": "Sopi evaṃ mahantaṃ suttantaṃ sutvāpi nāsakkhi kilesakkhayaṃ kātuṃ.",
  "atk-s0103a:64_2": "Desanā panassa āyatiṃ vāsanāya paccayo ahosi.",
  "atk-s0103a:64_3": "Sesaṃ sabbattha uttānatthamevāti.",
  "atk-s0103a:65_0": "Sumaṅgalavilāsiniyā dīghanikāyaṭṭhakathāya",
  "atk-s0103a:66_0": "Pāthikasuttavaṇṇanā niṭṭhitā.",
  "atk-s0103a:69_0": "2. Udumbarikasuttavaṇṇanā",
  "atk-s0103a:70_0": "Nigrodhaparibbājakavatthuvaṇṇanā",
  "atk-s0103a:71_0": "49.",
  "atk-s0103a:71_1": "Evaṃ me sutanti udumbarikasuttaṃ.",
  "atk-s0103a:71_2": "Tatrāyamapubbapadavaṇṇanā –",
  "atk-s0103a:71_3": "paribbājakoti channaparibbājako.",
  "atk-s0103a:71_4": "Udumbarikāya paribbājakārāmeti udumbarikāya deviyā santake paribbājakārāme.",
  "atk-s0103a:71_5": "Sandhānoti tassa nāmaṃ.",
  "atk-s0103a:71_6": "Ayaṃ pana mahānubhāvo parivāretvā vicarantānaṃ pañcannaṃ upāsakasatānaṃ aggapuriso anāgāmī bhagavatā mahāparisamajjhe evaṃ saṃvaṇṇito –",
  "atk-s0103a:72_0": "“Chahi,",
  "atk-s0103a:72_1": "bhikkhave,",
  "atk-s0103a:72_2": "aṅgehi samannāgato sandhāno gahapati tathāgate niṭṭhaṅgato saddhamme iriyati.",
  "atk-s0103a:72_3": "Katamehi chahi?",
  "atk-s0103a:72_4": "Buddhe aveccappasādena dhamme aveccappasādena saṅghe aveccappasādena ariyena sīlena ariyena ñāṇena ariyāya vimuttiyā.",
  "atk-s0103a:72_5": "Imehi kho,",
  "atk-s0103a:72_6": "bhikkhave,",
  "atk-s0103a:72_7": "chahi aṅgehi samannāgato sandhāno gahapati tathāgate niṭṭhaṅgato saddhamme iriyatī”ti.",
  "atk-s0103a:73_0": "So pātoyeva uposathaṅgāni adhiṭṭhāya pubbaṇhasamaye buddhappamukhassa saṅghassa dānaṃ datvā bhikkhūsu",
  "atk-s0103a:73_1": "vihāraṃ gatesu ghare khuddakamahallakānaṃ dārakānaṃ saddena ubbāḷho satthu santike “dhammaṃ sossāmī”ti",
  "atk-s0103a:73_2": "nikkhanto.",
  "atk-s0103a:73_3": "Tena vuttaṃ divā divassa rājagahā nikkhamīti.",
  "atk-s0103a:73_4": "Tattha divā divassāti divasassa divā nāma majjhanhātikkamo,",
  "atk-s0103a:73_5": "tasmiṃ divasassāpi divābhūte atikkantamatte majjhanhike nikkhamīti attho.",
  "atk-s0103a:73_6": "Paṭisallīnoti tato tato rūpādigocarato cittaṃ paṭisaṃharitvā nilīno jhānaratisevanāvasena ekībhāvaṃ gato.",
  "atk-s0103a:73_7": "Manobhāvanīyānanti manavaḍḍhakānaṃ.",
  "atk-s0103a:73_8": "Ye ca āvajjato manasikaroto cittaṃ vinīvaraṇaṃ hoti unnamati vaḍḍhati.",
  "atk-s0103a:74_0": "50. Unnādiniyātiādīni poṭṭhapādasutte vitthāritanayeneva veditabbāni.",
  "atk-s0103a:75_0": "51.",
  "atk-s0103a:75_1": "Yāvatāti yattakā.",
  "atk-s0103a:75_2": "Ayaṃ tesaṃ aññataroti ayaṃ tesaṃ abbhantaro eko sāvako,",
  "atk-s0103a:75_3": "bhagavato kira sāvakā gihianāgāminoyeva pañcasatā rājagahe paṭivasanti.",
  "atk-s0103a:75_4": "Yesaṃ ekekassa pañca pañca upāsakasatāni parivārā,",
  "atk-s0103a:75_5": "te sandhāya “ayaṃ tesaṃ aññataro”ti āha.",
  "atk-s0103a:75_6": "Appeva nāmāti tassa upasaṅkamanaṃ patthayamāno āha.",
  "atk-s0103a:75_7": "Patthanākāraṇaṃ pana poṭṭhapādasutte vuttameva.",
  "atk-s0103a:76_0": "52.",
  "atk-s0103a:76_1": "Etadavocāti āgacchanto antarāmaggeyeva tesaṃ kathāya sutattā etaṃ aññathā kho imetiādivacanaṃ avoca.",
  "atk-s0103a:76_2": "Tattha aññatitthiyāti dassanenapi ākappenapi kuttenapi ācārenapi vihārenapi iriyāpathenapi aññe titthiyāti aññatitthiyā.",
  "atk-s0103a:76_3": "Saṅgamma samāgammāti saṅgantvā samāgantvā rāsi hutvā nisinnaṭṭhāne.",
  "atk-s0103a:76_4": "Araññavanapatthānīti araññavanapatthāni gāmūpacārato muttāni dūrasenāsanāni.",
  "atk-s0103a:76_5": "Pantānīti dūratarāni manussūpacāravirahitāni.",
  "atk-s0103a:76_6": "Appasaddānīti vihārūpacārena gacchato addhikajanassapi saddena mandasaddāni.",
  "atk-s0103a:76_7": "Appanigghosānīti avibhāvitatthena nigghosena mandanigghosāni.",
  "atk-s0103a:76_8": "Vijanavātānīti antosañcārino janassa vātena vigatavātāni.",
  "atk-s0103a:76_9": "Manussarāhasseyyakānīti manussānaṃ rahassakaraṇassa yuttāni anucchavikāni.",
  "atk-s0103a:76_10": "Paṭisallānasāruppānīti ekībhāvassa anurūpāni.",
  "atk-s0103a:76_11": "Iti sandhāno gahapati “aho mama satthā yo evarūpāni senāsanāni paṭisevatī”ti añjaliṃ paggayha uttamaṅge",
  "atk-s0103a:76_12": "sirasmiṃ patiṭṭhapetvā imaṃ udānaṃ udānento nisīdi.",
  "atk-s0103a:77_0": "53.",
  "atk-s0103a:77_1": "Evaṃ vutteti evaṃ sandhānena gahapatinā udānaṃ udānentena vutte.",
  "atk-s0103a:77_2": "Nigrodho paribbājako ayaṃ gahapati mama santike nisinnopi attano satthāraṃyeva thometi ukkaṃsati,",
  "atk-s0103a:77_3": "amhe pana atthītipi na maññati,",
  "atk-s0103a:77_4": "etasmiṃ uppannakopaṃ samaṇassa gotamassa upari pātessāmīti sandhānaṃ gahapatiṃ etadavoca.",
  "atk-s0103a:78_0": "Yaggheti codanatthe nipāto.",
  "atk-s0103a:78_1": "Jāneyyāsīti bujjheyyāsi passeyyāsi.",
  "atk-s0103a:78_2": "Kena samaṇo gotamo saddhiṃ sallapatīti kena kāraṇena kena puggalena saddhiṃ samaṇo gotamo sallapati vadati bhāsati.",
  "atk-s0103a:78_3": "Kiṃ vuttaṃ hoti –",
  "atk-s0103a:78_4": "“yadi kiñci sallāpakāraṇaṃ bhaveyya,",
  "atk-s0103a:78_5": "yadi vā koci samaṇassa gotamassa santikaṃ sallāpatthiko gaccheyya,",
  "atk-s0103a:78_6": "sallapeyya,",
  "atk-s0103a:78_7": "na pana kāraṇaṃ atthi,",
  "atk-s0103a:78_8": "na tassa santikaṃ koci gacchati,",
  "atk-s0103a:78_9": "svāyaṃ kena samaṇo gotamo saddhiṃ sallapati,",
  "atk-s0103a:78_10": "asallapanto kathaṃ unnādī bhavissatī”ti.",
  "atk-s0103a:79_0": "Sākacchanti saṃsandanaṃ.",
  "atk-s0103a:79_1": "Paññāveyyattiyanti uttarapaccuttaranayena ñāṇabyattabhāvaṃ.",
  "atk-s0103a:79_2": "Suññāgārahatāti suññāgāresu naṭṭhā,",
  "atk-s0103a:79_3": "samaṇena hi gotamena bodhimūle appamattikā paññā adhigatā,",
  "atk-s0103a:79_4": "sāpissa suññāgāresu ekakassa nisīdato naṭṭhā.",
  "atk-s0103a:79_5": "Yadi pana mayaṃ viya gaṇasaṅgaṇikaṃ katvā nisīdeyya,",
  "atk-s0103a:79_6": "nāssa paññā nasseyyāti dasseti.",
  "atk-s0103a:79_7": "Aparisāvacaroti avisāradattā parisaṃ otarituṃ na sakkoti.",
  "atk-s0103a:79_8": "Nālaṃ sallāpāyāti na samattho sallāpaṃ kātuṃ.",
  "atk-s0103a:79_9": "Antamantānevāti koci maṃ pañhaṃ puccheyyāti pañhābhīto antamantāneva pantasenāsanāni sevati.",
  "atk-s0103a:79_10": "Gokāṇāti ekakkhihatā kāṇagāvī.",
  "atk-s0103a:79_11": "Sā kira pariyantacārinī hoti,",
  "atk-s0103a:79_12": "antamantāneva sevati.",
  "atk-s0103a:79_13": "Sā kira kāṇakkhibhāvena vanantābhimukhīpi na sakkoti bhavituṃ. Kasmā?",
  "atk-s0103a:79_14": "Yasmā pattena vā sākhāya vā kaṇṭakena vā pahārassa bhāyati.",
  "atk-s0103a:79_15": "Gunnaṃ abhimukhīpi na sakkoti bhavituṃ. Kasmā?",
  "atk-s0103a:79_16": "Yasmā siṅgena vā kaṇṇena vā vālena vā pahārassa bhāyati.",
  "atk-s0103a:79_17": "Iṅghāti codanatthe nipāto.",
  "atk-s0103a:79_18": "Saṃsādeyyāmāti ekapañhapucchaneneva saṃsādanaṃ visādamāpannaṃ kareyyāma.",
  "atk-s0103a:79_19": "Tucchakumbhīva nanti rittaghaṭaṃ viya naṃ.",
  "atk-s0103a:79_20": "Orodheyyāmāti vinandheyyāma.",
  "atk-s0103a:79_21": "Pūritaghaṭo hi ito cito ca parivattetvā na suvinandhanīyo hoti.",
  "atk-s0103a:79_22": "Rittako yathāruci parivattetvā sakkā hoti vinandhituṃ,",
  "atk-s0103a:79_23": "evameva hatapaññatāya rittakumbhisadisaṃ samaṇaṃ gotamaṃ vādavinandhanena samantā vinandhissāmāti vadati.",
  "atk-s0103a:80_0": "Iti paribbājako satthu suvaṇṇavaṇṇaṃ nalāṭamaṇḍalaṃ apassanto dasabalassa parammukhā attano balaṃ dīpento",
  "atk-s0103a:80_1": "asambhinnaṃ khattiyakumāraṃ jātiyā ghaṭṭayanto caṇḍālaputto viya asambhinnakesarasīhaṃ migarājānaṃ thāmena",
  "atk-s0103a:80_2": "ghaṭṭento jarasiṅgālo viya ca nānappakāraṃ tucchagajjitaṃ gajji.",
  "atk-s0103a:80_3": "Upāsakopi cintesi “ayaṃ paribbājako ati viya gajjati,",
  "atk-s0103a:80_4": "avīciphusanatthāya pādaṃ,",
  "atk-s0103a:80_5": "bhavaggaggahaṇatthāya hatthaṃ pasārayanto viya niratthakaṃ vāyamati.",
  "atk-s0103a:80_6": "Sace me satthā imaṃ ṭhānamāgaccheyya,",
  "atk-s0103a:80_7": "imassa paribbājakassa yāva bhavaggā ussitaṃ mānaddhajaṃ ṭhānasova opāteyyā”ti.",
  "atk-s0103a:81_0": "54. Bhagavāpi tesaṃ taṃ kathāsallāpaṃ assosiyeva. Tena vuttaṃ “assosi kho imaṃ kathāsallāpa”nti.",
  "atk-s0103a:82_0": "Sumāgadhāyāti sumāgadhā nāma pokkharaṇī,",
  "atk-s0103a:82_1": "yassā tīre nisinno aññataro puriso padumanāḷantarehi asurabhavanaṃ pavisantaṃ asurasenaṃ addasa.",
  "atk-s0103a:82_2": "Moranivāpoti nivāpo vuccati bhattaṃ,",
  "atk-s0103a:82_3": "yattha morānaṃ abhayena saddhiṃ nivāpo dinno,",
  "atk-s0103a:82_4": "taṃ ṭhānanti attho.",
  "atk-s0103a:82_5": "Abbhokāseti aṅgaṇaṭṭhāne.",
  "atk-s0103a:82_6": "Assāsapattāti tuṭṭhipattā somanassapattā.",
  "atk-s0103a:82_7": "Ajjhāsayanti uttamanissayabhūtaṃ.",
  "atk-s0103a:82_8": "Ādibrahmacariyanti purāṇabrahmacariyasaṅkhātaṃ ariyamaggaṃ.",
  "atk-s0103a:82_9": "Idaṃ vuttaṃ hoti –",
  "atk-s0103a:82_10": "“ko nāma so, bhante,",
  "atk-s0103a:82_11": "dhammo yena bhagavatā sāvakā vinītā ajjhāsayādibrahmacariyabhūtaṃ ariyamaggaṃ pūretvā arahattādhigamavasena assāsapattā paṭijānantī”ti.",
  "atk-s0103a:83_0": "Tapojigucchāvādavaṇṇanā",
  "atk-s0103a:84_0": "55.",
  "atk-s0103a:84_1": "Vippakatāti mamāgamanapaccayā aniṭṭhitā,",
  "atk-s0103a:84_2": "va hutvā ṭhitā, kathehi,",
  "atk-s0103a:84_3": "ahametaṃ niṭṭhapetvā matthakaṃ pāpetvā dassemīti sabbaññupavāraṇaṃ pavāresi.",
  "atk-s0103a:85_0": "56.",
  "atk-s0103a:85_1": "Dujjānaṃ khoti bhagavā paribbājakassa vacanaṃ sutvā “ayaṃ paribbājako mayā sāvakānaṃ desetabbaṃ dhammaṃ tehi pūretabbaṃ paṭipattiṃ pucchati,",
  "atk-s0103a:85_2": "sacassāhaṃ āditova taṃ kathessāmi,",
  "atk-s0103a:85_3": "kathitampi naṃ na jānissati,",
  "atk-s0103a:85_4": "ayaṃ pana vīriyena pāpajigucchanavādo,",
  "atk-s0103a:85_5": "handāhaṃ etasseva visaye pañhaṃ pucchāpetvā puthusamaṇabrāhmaṇānaṃ laddhiyā niratthakabhāvaṃ dassemi.",
  "atk-s0103a:85_6": "Atha pacchā imaṃ pañhaṃ byākarissāmī”ti cintetvā dujjānaṃ kho etantiādimāha.",
  "atk-s0103a:85_7": "Tattha sake ācariyaketi attano ācariyavāde.",
  "atk-s0103a:85_8": "Adhijeguccheti vīriyena pāpajigucchanabhāve.",
  "atk-s0103a:85_9": "Kathaṃ santāti kathaṃ bhūtā.",
  "atk-s0103a:85_10": "Tapojigucchāti vīriyena pāpajigucchā pāpavivajjanā.",
  "atk-s0103a:85_11": "Paripuṇṇāti parisuddhā.",
  "atk-s0103a:85_12": "Kathaṃ aparipuṇṇāti kathaṃ aparisuddhā hotīti evaṃ pucchāti.",
  "atk-s0103a:85_13": "Yatra hi nāmāti yo nāma.",
  "atk-s0103a:86_0": "57.",
  "atk-s0103a:86_1": "Appasadde katvāti nirave appasadde katvā.",
  "atk-s0103a:86_2": "So kira cintesi –",
  "atk-s0103a:86_3": "“samaṇo gotamo ekaṃ pañhampi na katheti,",
  "atk-s0103a:86_4": "sallāpakathāpissa atibahukā natthi,",
  "atk-s0103a:86_5": "ime pana ādito paṭṭhāya samaṇaṃ gotamaṃ anuvattanti ceva pasaṃsanti ca,",
  "atk-s0103a:86_6": "handāhaṃ ime nissadde katvā sayaṃ kathemī”ti.",
  "atk-s0103a:86_7": "So tathā akāsi.",
  "atk-s0103a:86_8": "Tena vuttaṃ “appasadde katvā”ti.",
  "atk-s0103a:86_9": "“Tapojigucchavādā”tiādīsu tapojigucchaṃ vadāma,",
  "atk-s0103a:86_10": "manasāpi tameva sārato gahetvā vicarāma,",
  "atk-s0103a:86_11": "kāyenapimhā tameva allīnā,",
  "atk-s0103a:86_12": "nānappakārakaṃ attakilamathānuyogamanuyuttā viharāmāti attho.",
  "atk-s0103a:87_0": "Upakkilesavaṇṇanā",
  "atk-s0103a:88_0": "58.",
  "atk-s0103a:88_1": "Tapassīti tapanissitako.",
  "atk-s0103a:88_2": "“Acelako”tiādīni sīhanāde vitthāritanayeneva veditabbāni.",
  "atk-s0103a:88_3": "Tapaṃ samādiyatīti acelakabhāvādikaṃ tapaṃ sammā ādiyati,",
  "atk-s0103a:88_4": "daḷhaṃ gaṇhāti.",
  "atk-s0103a:88_5": "Attamano hotīti ko añño mayā sadiso imasmiṃ tape atthīti tuṭṭhamano hoti.",
  "atk-s0103a:88_6": "Paripuṇṇasaṅkappoti alamettāvatāti evaṃ pariyositasaṅkappo,",
  "atk-s0103a:88_7": "idañca titthiyānaṃ vasena āgataṃ.",
  "atk-s0103a:88_8": "Sāsanāvacarenāpi pana dīpetabbaṃ.",
  "atk-s0103a:88_9": "Ekacco hi dhutaṅgaṃ samādiyati,",
  "atk-s0103a:88_10": "so teneva dhutaṅgena ko añño mayā sadiso dhutaṅgadharoti attamano hoti paripuṇṇasaṅkappo.",
  "atk-s0103a:88_11": "Tapassino upakkileso hotīti duvidhassāpetassa tapassino ayaṃ upakkileso hoti.",
  "atk-s0103a:88_12": "Ettāvatāyaṃ tapo upakkileso hotīti vadāmi.",
  "atk-s0103a:89_0": "Attānukkaṃsetīti “ko mayā sadiso atthī”ti attānaṃ ukkaṃsati ukkhipati.",
  "atk-s0103a:89_1": "Paraṃ vambhetīti “ayaṃ na mādiso”ti paraṃ saṃhāreti avakkhipati.",
  "atk-s0103a:90_0": "Majjatīti mānamadakaraṇena majjati.",
  "atk-s0103a:90_1": "Mucchatīti mucchito hoti gadhito ajjhāpanno.",
  "atk-s0103a:90_2": "Pamādamāpajjatīti etadeva sāranti pamādamāpajjati.",
  "atk-s0103a:90_3": "Sāsane pabbajitopi dhutaṅgasuddhiko hoti,",
  "atk-s0103a:90_4": "na kammaṭṭhānasuddhiko.",
  "atk-s0103a:90_5": "Dhutaṅgameva arahattaṃ viya sārato pacceti.",
  "atk-s0103a:91_0": "59.",
  "atk-s0103a:91_1": "Lābhasakkārasilokanti ettha cattāro paccayā labbhantīti lābhā,",
  "atk-s0103a:91_2": "teyeva suṭṭhu katvā paṭisaṅkharitvā laddhā sakkāro,",
  "atk-s0103a:91_3": "vaṇṇabhaṇanaṃ siloko.",
  "atk-s0103a:91_4": "Abhinibbattetīti acelakādibhāvaṃ terasadhutaṅgasamādānaṃ vā nissāya mahālābho uppajjati,",
  "atk-s0103a:91_5": "tasmā “abhinibbattetī”ti vutto.",
  "atk-s0103a:91_6": "Sesamettha purimavāranayeneva duvidhassāpi tapassino vasena veditabbaṃ.",
  "atk-s0103a:92_0": "60.",
  "atk-s0103a:92_1": "Vodāsaṃ āpajjatīti dvebhāgaṃ āpajjati,",
  "atk-s0103a:92_2": "dve bhāge karoti.",
  "atk-s0103a:92_3": "Khamatīti ruccati.",
  "atk-s0103a:92_4": "Nakkhamatīti na ruccati.",
  "atk-s0103a:92_5": "Sāpekkho pajahatīti sataṇho pajahati. Kathaṃ?",
  "atk-s0103a:92_6": "Pātova khīrabhattaṃ bhutto hoti.",
  "atk-s0103a:92_7": "Athassa maṃsabhojanaṃ upaneti.",
  "atk-s0103a:92_8": "Tassa evaṃ hoti “idāni evarūpaṃ kadā labhissāma,",
  "atk-s0103a:92_9": "sace jāneyyāma,",
  "atk-s0103a:92_10": "pātova khīrabhattaṃ na bhuñjeyyāma,",
  "atk-s0103a:92_11": "kiṃ mayā sakkā kātuṃ,",
  "atk-s0103a:92_12": "gaccha bho,",
  "atk-s0103a:92_13": "tvameva bhuñjā”ti jīvitaṃ pariccajanto viya sāpekkho pajahati.",
  "atk-s0103a:92_14": "Gadhitoti gedhajāto.",
  "atk-s0103a:92_15": "Mucchitoti balavataṇhāya mucchito saṃmuṭṭhassatī hutvā.",
  "atk-s0103a:92_16": "Ajjhāpannoti āmise atilaggo,",
  "atk-s0103a:92_17": "“bhuñjissatha,",
  "atk-s0103a:92_18": "āvuso”ti dhammanimantanamattampi akatvā mahante mahante kabaḷe karoti.",
  "atk-s0103a:92_19": "Anādīnavadassāvītiādīnavamattampi na passati.",
  "atk-s0103a:92_20": "Anissaraṇapaññoti idha mattaññutānissaraṇapaccavekkhaṇaparibhogamattampi na karoti.",
  "atk-s0103a:92_21": "Lābhasakkārasilokanikantihetūti lābhādīsu taṇhāhetu.",
  "atk-s0103a:93_0": "61.",
  "atk-s0103a:93_1": "Saṃbhakkhetīti saṃkhādati.",
  "atk-s0103a:93_2": "Asanivicakkanti vicakkasaṇṭhānā asaniyeva.",
  "atk-s0103a:93_3": "Idaṃ vuttaṃ hoti “asanivicakkaṃ imassa dantakūṭaṃ mūlabījādīsu na kiñci na saṃbhuñjati.",
  "atk-s0103a:93_4": "Atha ca pana naṃ samaṇappavādena samaṇoti sañjānantī”ti.",
  "atk-s0103a:93_5": "Evaṃ apasādeti avakkhipati.",
  "atk-s0103a:93_6": "Idaṃ titthiyavasena āgataṃ.",
  "atk-s0103a:93_7": "Bhikkhuvasena panettha ayaṃ yojanā,",
  "atk-s0103a:93_8": "attanā dhutaṅgadharo hoti,",
  "atk-s0103a:93_9": "so aññaṃ evaṃ apasādeti “kiṃ samaṇā nāma ime samaṇamhāti vadanti,",
  "atk-s0103a:93_10": "dhutaṅgamattampi natthi,",
  "atk-s0103a:93_11": "uddesabhattādīni pariyesantā paccayabāhullikā vicarantī”ti.",
  "atk-s0103a:93_12": "Lūkhājīvinti acelakādivasena vā dhutaṅgavasena vā lūkhājīviṃ.",
  "atk-s0103a:93_13": "Issāmacchariyanti parassa sakkārādisampattikhīyanalakkhaṇaṃ issaṃ,",
  "atk-s0103a:93_14": "sakkārādikaraṇaakkhamanalakkhaṇaṃ macchariyañca.",
  "atk-s0103a:94_0": "62.",
  "atk-s0103a:94_1": "Āpāthakanisādī hotīti manussānaṃ āpāthe dassanaṭṭhāne nisīdati.",
  "atk-s0103a:94_2": "Yattha te passanti,",
  "atk-s0103a:94_3": "tattha ṭhito vaggulivataṃ carati,",
  "atk-s0103a:94_4": "pañcātapaṃ tappati,",
  "atk-s0103a:94_5": "ekapādena tiṭṭhati,",
  "atk-s0103a:94_6": "sūriyaṃ namassati.",
  "atk-s0103a:94_7": "Sāsane pabbajitopi samādinnadhutaṅgo sabbarattiṃ sayitvā manussānaṃ cakkhupathe tapaṃ karoti,",
  "atk-s0103a:94_8": "mahāsāyanheyeva cīvarakuṭiṃ karoti,",
  "atk-s0103a:94_9": "sūriye uggate paṭisaṃharati,",
  "atk-s0103a:94_10": "manussānaṃ āgatabhāvaṃ ñatvā ghaṇḍiṃ paharitvā cīvaraṃ matthake ṭhapetvā caṅkamaṃ otarati,",
  "atk-s0103a:94_11": "sammuñjaniṃ gahetvā vihāraṅgaṇaṃ sammajjati.",
  "atk-s0103a:95_0": "Attānanti attano guṇaṃ adassayamānoti ettha a-",
  "atk-s0103a:95_1": "kāro nipātamattaṃ,",
  "atk-s0103a:95_2": "dassayamānoti attho.",
  "atk-s0103a:95_3": "Idampi me tapasminti idampi kammaṃ mameva tapasmiṃ,",
  "atk-s0103a:95_4": "paccatte vā bhummaṃ,",
  "atk-s0103a:95_5": "idampi mama tapoti attho.",
  "atk-s0103a:95_6": "So hi asukasmiṃ ṭhāne acelako atthi muttācārotiādīni sutvā amhākaṃ esa tapo,",
  "atk-s0103a:95_7": "amhākaṃ so antevāsikotiādīni bhaṇati.",
  "atk-s0103a:95_8": "Asukasmiṃ vā pana ṭhāne paṃsukūliko bhikkhu atthītiādīni sutvā amhākaṃ esa tapo,",
  "atk-s0103a:95_9": "amhākaṃ so antevāsikotiādīni bhaṇati.",
  "atk-s0103a:96_0": "Kiñcidevāti kiñci vajjaṃ diṭṭhigataṃ vā.",
  "atk-s0103a:96_1": "Paṭicchannaṃ sevatīti yathā aññe na jānanti,",
  "atk-s0103a:96_2": "evaṃ sevati.",
  "atk-s0103a:96_3": "Akkhamamānaṃ āha khamatīti aruccamānaṃyeva ruccati meti vadati.",
  "atk-s0103a:96_4": "Attanā kataṃ atimahantampi vajjaṃ appamattakaṃ katvā paññapeti,",
  "atk-s0103a:96_5": "parena kataṃ dukkaṭamattaṃ vītikkamampi pārājikasadisaṃ katvā dasseti.",
  "atk-s0103a:96_6": "Anuññeyyanti anujānitabbaṃ anumoditabbaṃ.",
  "atk-s0103a:97_0": "63.",
  "atk-s0103a:97_1": "Kodhano hoti upanāhīti kujjhanalakkhaṇena kodhena,",
  "atk-s0103a:97_2": "veraappaṭinissaggalakkhaṇena upanāhena ca samannāgato.",
  "atk-s0103a:97_3": "Makkhī hoti paḷāsīti paraguṇamakkhanalakkhaṇena makkhena,",
  "atk-s0103a:97_4": "yugaggāhalakkhaṇena paḷāsena ca samannāgato.",
  "atk-s0103a:98_0": "Issukī hoti maccharīti parasakkārādīsu usūyanalakkhaṇāya issāya,",
  "atk-s0103a:98_1": "āvāsakulalābhavaṇṇadhammesu maccharāyanalakkhaṇena pañcavidhamaccherena ca samannāgato hoti.",
  "atk-s0103a:98_2": "Saṭho hoti māyāvīti kerāṭikalakkhaṇena sāṭheyyena,",
  "atk-s0103a:98_3": "katappaṭicchādanalakkhaṇāya māyāya ca samannāgato hoti.",
  "atk-s0103a:98_4": "Thaddho hoti atimānīti nissinehanikkaruṇathaddhalakkhaṇena thambhena,",
  "atk-s0103a:98_5": "atikkamitvā maññanalakkhaṇena atimānena ca samannāgato hoti.",
  "atk-s0103a:98_6": "Pāpiccho hotīti asantasambhāvanapatthanalakkhaṇāya pāpicchatāya samannāgato hoti.",
  "atk-s0103a:98_7": "Pāpikānanti tāsaṃyeva lāmakānaṃ icchānaṃ vasaṃ gato.",
  "atk-s0103a:98_8": "Micchādiṭṭhikoti natthi dinnantiādinayappavattāya ayāthāvadiṭṭhiyā upeto.",
  "atk-s0103a:98_9": "Antaggāhikāyāti sāyeva diṭṭhi ucchedantassa gahitattā “antaggāhikā”ti vuccati,",
  "atk-s0103a:98_10": "tāya samannāgatoti attho.",
  "atk-s0103a:98_11": "Sandiṭṭhiparāmāsītiādīsu sayaṃ diṭṭhi sandiṭṭhi,",
  "atk-s0103a:98_12": "sandiṭṭhimeva parāmasati gahetvā vadatīti sandiṭṭhiparāmāsī.",
  "atk-s0103a:98_13": "Ādhānaṃ vuccati daḷhaṃ suṭṭhu ṭhapitaṃ,",
  "atk-s0103a:98_14": "tathā katvā gaṇhātīti ādhānaggāhī.",
  "atk-s0103a:98_15": "Ariṭṭho viya na sakkā hoti paṭinissajjāpetunti duppaṭinissaggī.",
  "atk-s0103a:98_16": "Yadimeti yadi ime.",
  "atk-s0103a:99_0": "Parisuddhapapaṭikappattakathāvaṇṇanā",
  "atk-s0103a:100_0": "64. Idha, nigrodha,",
  "atk-s0103a:100_1": "tapassīti evaṃ bhagavā aññatitthiyehi gahitaladdhiṃ tesaṃ rakkhitaṃ tapaṃ sabbameva saṃkiliṭṭhanti upakkilesapāḷiṃ",
  "atk-s0103a:100_2": "dassetvā idāni parisuddhapāḷidassanatthaṃ desanamārabhanto idha,",
  "atk-s0103a:100_3": "nigrodhātiādimāha.",
  "atk-s0103a:100_4": "Tattha “na attamano”tiādīni vuttavipakkhavaseneva veditabbāni.",
  "atk-s0103a:100_5": "Sabbavāresu ca lūkhatapassino ceva dhutaṅgadharassa ca vasena yojanā veditabbā.",
  "atk-s0103a:100_6": "Evaṃ so tasmiṃ ṭhāne parisuddho hotīti evaṃ so tena na attamanatā na paripuṇṇasaṅkappabhāvasaṅkhātena kāraṇena parisuddho nirupakkileso hoti,",
  "atk-s0103a:100_7": "uttari vāyamamāno kammaṭṭhānasuddhiko hutvā arahattaṃ pāpuṇāti.",
  "atk-s0103a:100_8": "Iminā nayena sabbavāresu attho veditabbo.",
  "atk-s0103a:101_0": "69.",
  "atk-s0103a:101_1": "Addhā kho,",
  "atk-s0103a:101_2": "bhanteti bhante evaṃ sante ekaṃseneva vīriyena pāpajigucchanavādo parisuddho hotīti anujānāti.",
  "atk-s0103a:101_3": "Ito parañca aggabhāvaṃ vā sārabhāvaṃ vā ajānanto aggappattā sārappattā cāti āha.",
  "atk-s0103a:101_4": "Athassa bhagavā sārappattabhāvaṃ paṭisedhento na kho nigrodhātiādimāha.",
  "atk-s0103a:101_5": "Papaṭikappattā hotīti sāravato rukkhassa sāraṃ phegguṃ tacañca atikkamma bahipapaṭikasadisā hotīti dasseti.",
  "atk-s0103a:102_0": "Parisuddhatacappattādikathāvaṇṇanā",
  "atk-s0103a:103_0": "70.",
  "atk-s0103a:103_1": "Aggaṃ pāpetūti desanāvasena aggaṃ pāpetvā desetu,",
  "atk-s0103a:103_2": "sāraṃ pāpetvā desetūti dasabalaṃ yācati.",
  "atk-s0103a:103_3": "Cātuyāmasaṃvarasaṃvutoti catubbidhena saṃvarena pihito.",
  "atk-s0103a:103_4": "Na pāṇaṃ atipātetīti pāṇaṃ na hanati.",
  "atk-s0103a:103_5": "Na bhāvitamāsīsatīti bhāvitaṃ nāma tesaṃ saññāya pañca kāmaguṇā,",
  "atk-s0103a:103_6": "te na āsīsati na sevatīti attho.",
  "atk-s0103a:104_0": "Aduṃ cassa hotīti etañcassa idāni vuccamānaṃ “so abhiharatī”tiādilakkhaṇaṃ.",
  "atk-s0103a:104_1": "Tapassitāyāti tapassibhāvena hoti.",
  "atk-s0103a:104_2": "Tattha so abhiharatīti so taṃ sīlaṃ abhiharati,",
  "atk-s0103a:104_3": "uparūpari vaḍḍheti.",
  "atk-s0103a:104_4": "Sīlaṃ me paripuṇṇaṃ,",
  "atk-s0103a:104_5": "tapo āraddho,",
  "atk-s0103a:104_6": "alamettāvatāti na vīriyaṃ vissajjeti.",
  "atk-s0103a:104_7": "No hīnāyāvattatīti hīnāya gihibhāvatthāya na āvattati.",
  "atk-s0103a:104_8": "Sīlato uttari visesādhigamatthāya vīriyaṃ karotiyeva,",
  "atk-s0103a:104_9": "evaṃ karonto so vivittaṃ senāsanaṃ bhajati.",
  "atk-s0103a:104_10": "“Arañña”ntiādīni sāmaññaphale vitthāritāneva.",
  "atk-s0103a:104_11": "“Mettāsahagatenā”tiādīni visuddhimagge vaṇṇitāni.",
  "atk-s0103a:104_12": "Tacappattāti papaṭikato abbhantaraṃ tacaṃ pattā.",
  "atk-s0103a:104_13": "Phegguppattāti tacato abbhantaraṃ phegguṃ pattā,",
  "atk-s0103a:104_14": "pheggusadisā hotīti attho.",
  "atk-s0103a:105_0": "74.",
  "atk-s0103a:105_1": "“Ettāvatā,",
  "atk-s0103a:105_2": "kho nigrodha,",
  "atk-s0103a:105_3": "tapojigucchā aggappattā ca hoti sārappattā cā”ti idaṃ bhagavā titthiyānaṃ vasenāha.",
  "atk-s0103a:105_4": "Titthiyānañhi lābhasakkāro rukkhassa sākhāpalāsasadiso.",
  "atk-s0103a:105_5": "Pañcasīlamattakaṃ papaṭikasadisaṃ.",
  "atk-s0103a:105_6": "Aṭṭhasamāpattimattaṃ tacasadisaṃ.",
  "atk-s0103a:105_7": "Pubbenivāsañāṇāvasānā abhiññā pheggusadisā.",
  "atk-s0103a:105_8": "Dibbacakkhuṃ panete arahattanti gahetvā vicaranti.",
  "atk-s0103a:105_9": "Tena nesaṃ taṃ rukkhassa sārasadisaṃ.",
  "atk-s0103a:105_10": "Sāsane pana lābhasakkāro sākhāpalāsasadiso.",
  "atk-s0103a:105_11": "Sīlasampadā papaṭikasadisā.",
  "atk-s0103a:105_12": "Jhānasamāpattiyo tacasadisā.",
  "atk-s0103a:105_13": "Lokiyābhiññā pheggusadisā.",
  "atk-s0103a:105_14": "Maggaphalaṃ sāro.",
  "atk-s0103a:105_15": "Iti bhagavatā attano sāsanaṃ onatavinataphalabhārabharitarukkhūpamāya upamitaṃ.",
  "atk-s0103a:105_16": "So desanākusalatāya tato tacasārasampattito mama sāsanaṃ uttaritarañceva paṇītatarañca,",
  "atk-s0103a:105_17": "taṃ tuvaṃ kadā jānissasīti attanodesanāya visesabhāvaṃ dassetuṃ “iti kho nigrodhā”ti desanaṃ ārabhi.",
  "atk-s0103a:105_18": "Te paribbājakāti te tassa parivārā tiṃsasatasaṅkhyā paribbājakā.",
  "atk-s0103a:105_19": "Ettha mayaṃ anassāmāti ettha acelakapāḷiādīsu,",
  "atk-s0103a:105_20": "idaṃ vuttaṃ hoti “amhākaṃ acelakapāḷimattampi natthi,",
  "atk-s0103a:105_21": "kuto parisuddhapāḷi.",
  "atk-s0103a:105_22": "Amhākaṃ parisuddhapāḷimattampi natthi,",
  "atk-s0103a:105_23": "kuto cātuyāmasaṃvarādīni.",
  "atk-s0103a:105_24": "Cātuyāmasaṃvaropi natthi,",
  "atk-s0103a:105_25": "kuto araññavāsādīni.",
  "atk-s0103a:105_26": "Araññavāsopi natthi,",
  "atk-s0103a:105_27": "kuto nīvaraṇappahānādīni.",
  "atk-s0103a:105_28": "Nīvaraṇappahānampi natthi,",
  "atk-s0103a:105_29": "kuto brahmavihārādīni.",
  "atk-s0103a:105_30": "Brahmavihāramattampi natthi,",
  "atk-s0103a:105_31": "kuto pubbenivāsādīni.",
  "atk-s0103a:105_32": "Pubbenivāsañāṇamattampi natthi,",
  "atk-s0103a:105_33": "kuto amhākaṃ dibbacakkhu.",
  "atk-s0103a:105_34": "Ettha mayaṃ saācariyakā naṭṭhā”ti.",
  "atk-s0103a:105_35": "Ito bhiyyo uttaritaranti ito dibbacakkhuñāṇādhigamato bhiyyo aññaṃ uttaritaraṃ visesādhigamaṃ mayaṃ sutivasenāpi na jānāmāti vadanti.",
  "atk-s0103a:106_0": "Nigrodhassapajjhāyanavaṇṇanā",
  "atk-s0103a:107_0": "75.",
  "atk-s0103a:107_1": "Atha nigrodhaṃ paribbājakanti evaṃ kirassa ahosi “ime paribbājakā idāni bhagavato bhāsitaṃ sussūsanti,",
  "atk-s0103a:107_2": "iminā ca nigrodhena bhagavato parammukhā kakkhaḷaṃ durāsadavacanaṃ vuttaṃ,",
  "atk-s0103a:107_3": "idāni ayampi sotukāmo jāto,",
  "atk-s0103a:107_4": "kālo dāni me imassa mānaddhajaṃ nipātetvā bhagavato sāsanaṃ ukkhipitu”nti.",
  "atk-s0103a:107_5": "Atha nigrodhaṃ paribbājakaṃ etadavoca.",
  "atk-s0103a:107_6": "Aparampissa ahosi “ayaṃ mayi akathente satthāraṃ na khamāpessati,",
  "atk-s0103a:107_7": "tadassa anāgate ahitāya dukkhāya saṃvattissati,",
  "atk-s0103a:107_8": "mayā pana kathite khamāpessati,",
  "atk-s0103a:107_9": "tadassa bhavissati dīgharattaṃ hitāya sukhāyā”ti.",
  "atk-s0103a:107_10": "Atha nigrodhaṃ paribbājakaṃ etadavoca.",
  "atk-s0103a:107_11": "Aparisāvacaraṃ pana naṃ karothāti ettha panāti nipāto,",
  "atk-s0103a:107_12": "atha naṃ aparisāvacaraṃ karothāti attho.",
  "atk-s0103a:107_13": "“Aparisāvacareta”ntipi pāṭho,",
  "atk-s0103a:107_14": "aparisāvacaraṃ vā etaṃ karotha,",
  "atk-s0103a:107_15": "gokāṇādīnaṃ vā aññataranti attho.",
  "atk-s0103a:108_0": "Gokāṇanti etthāpi gokāṇaṃ pariyantacāriniṃ viya karothāti attho.",
  "atk-s0103a:108_1": "Tuṇhībhūtoti tuṇhībhāvaṃ upagato.",
  "atk-s0103a:108_2": "Maṅkubhūtoti nittejataṃ āpanno.",
  "atk-s0103a:108_3": "Pattakkhandhoti onatagīvo.",
  "atk-s0103a:108_4": "Adhomukhoti heṭṭhāmukho.",
  "atk-s0103a:109_0": "76.",
  "atk-s0103a:109_1": "Buddho so bhagavā bodhāyāti sayaṃ buddho sattānampi catusaccabodhatthāya dhammaṃ deseti.",
  "atk-s0103a:109_2": "Dantoti cakkhutopi danto…pe…",
  "atk-s0103a:109_3": "manatopi danto.",
  "atk-s0103a:109_4": "Damathāyāti aññesampi damanatthāya eva,",
  "atk-s0103a:109_5": "na vādatthāya.",
  "atk-s0103a:109_6": "Santoti rāgasantatāya santo,",
  "atk-s0103a:109_7": "dosamohasantatāya sabba akusalasabbābhisaṅkhārasantatāya santo.",
  "atk-s0103a:109_8": "Samathāyāti mahājanassa rāgādisamanatthāya dhammaṃ deseti.",
  "atk-s0103a:109_9": "Tiṇṇoti cattāro oghe tiṇṇo.",
  "atk-s0103a:109_10": "Taraṇāyāti mahājanassa oghanittharaṇatthāya.",
  "atk-s0103a:109_11": "Parinibbutoti kilesaparinibbānena parinibbuto.",
  "atk-s0103a:109_12": "Parinibbānāyāti mahājanassāpi sabbakilesaparinibbānatthāya dhammaṃ deseti.",
  "atk-s0103a:110_0": "Brahmacariyapariyosānādivaṇṇanā",
  "atk-s0103a:111_0": "77.",
  "atk-s0103a:111_1": "Accayotiādīni sāmaññaphale vuttāni.",
  "atk-s0103a:111_2": "Ujujātikoti kāyavaṅkādivirahito ujusabhāvo.",
  "atk-s0103a:111_3": "Ahamanusāsāmīti ahaṃ tādisaṃ puggalaṃ anusāsāmi,",
  "atk-s0103a:111_4": "dhammaṃ assa desemi.",
  "atk-s0103a:111_5": "Sattāhanti sattadivasāni,",
  "atk-s0103a:111_6": "idaṃ sabbampi bhagavā dandhapaññaṃ puggalaṃ sandhāyāha asaṭho pana amāyāvī ujujātiko taṃmuhutteneva arahattaṃ pattuṃ sakkhissati.",
  "atk-s0103a:111_7": "Iti bhagavā “asaṭha”ntiādivacanena saṭho hi vaṅkavaṅko,",
  "atk-s0103a:111_8": "mayāpi na sakkā anusāsitunti dīpento paribbājakaṃ pādesu gahetvā mahāmerupādatale viya khipittha. Kasmā?",
  "atk-s0103a:111_9": "Ayañhi atisaṭho,",
  "atk-s0103a:111_10": "kuṭilacitto satthari evaṃ kathentepi buddhadhammasaṅghesu nādhimuccati,",
  "atk-s0103a:111_11": "adhimuccanatthāya sotaṃ na odahati,",
  "atk-s0103a:111_12": "kohaññe ṭhito satthāraṃ khamāpeti.",
  "atk-s0103a:111_13": "Tasmā bhagavā tassajjhāsayaṃ viditvā “etu viññū puriso asaṭho”tiādimāha.",
  "atk-s0103a:111_14": "Saṭhaṃ panāhaṃ anusāsituṃ na sakkomīti.",
  "atk-s0103a:112_0": "78.",
  "atk-s0103a:112_1": "Antevāsikamyatāti antevāsikamyatāya,",
  "atk-s0103a:112_2": "amhe antevāsike icchanto.",
  "atk-s0103a:112_3": "Evamāhāti “etu viññupuriso”tiādimāha.",
  "atk-s0103a:112_4": "Yo eva vo ācariyoti yo eva tumhākaṃ pakatiyā ācariyo.",
  "atk-s0103a:112_5": "Uddesā no cāvetukāmoti attano anusāsaniṃ gāhāpetvā amhe amhākaṃ uddesato cāvetukāmo.",
  "atk-s0103a:112_6": "So eva vo uddeso hotūti yo tumhākaṃ pakatiyā uddeso,",
  "atk-s0103a:112_7": "so tumhākaṃyeva hotu,",
  "atk-s0103a:112_8": "na mayaṃ tumhākaṃ uddesena atthikā.",
  "atk-s0103a:112_9": "Ājīvāti ājīvato.",
  "atk-s0103a:112_10": "Akusalasaṅkhātāti akusalāti koṭṭhāsaṃ pattā.",
  "atk-s0103a:112_11": "Akusalā dhammāti dvādasa akusalacittuppādadhammā taṇhāyeva vā visesena.",
  "atk-s0103a:112_12": "Sā hi punabbhavakaraṇato “ponobbhavikā”ti vuttā.",
  "atk-s0103a:112_13": "Sadarathāti kilesadarathasampayuttā.",
  "atk-s0103a:112_14": "Jātijarāmaraṇiyāti jātijarāmaraṇānaṃ paccayabhūtā.",
  "atk-s0103a:112_15": "Saṃkilesikā dhammāti dvādasa akusalacittuppādā.",
  "atk-s0103a:112_16": "Vodāniyāti,",
  "atk-s0103a:112_17": "samathavipassanā dhammā.",
  "atk-s0103a:112_18": "Te hi satte vodāpenti,",
  "atk-s0103a:112_19": "tasmā “vodāniyā”ti vuccanti.",
  "atk-s0103a:112_20": "Paññāpāripūrinti maggapaññāpāripūriṃ.",
  "atk-s0103a:112_21": "Vepullattañcāti phalapaññāvepullataṃ,",
  "atk-s0103a:112_22": "ubhopi vā etāni aññamaññavevacanāneva.",
  "atk-s0103a:112_23": "Idaṃ vuttaṃ hoti “tato tumhe maggapaññañceva phalapaññañca diṭṭheva dhamme sayaṃ abhiññā sacchikatvā upasampajja viharissathā”ti.",
  "atk-s0103a:112_24": "Evaṃ bhagavā paribbājake ārabbha attano ovādānusāsaniyā phalaṃ dassento arahattanikūṭena desanaṃ niṭṭhapesi.",
  "atk-s0103a:113_0": "79.",
  "atk-s0103a:113_1": "Yathā taṃ mārenāti yathā mārena pariyuṭṭhitacittā nisīdanti evameva tuṇhībhūtā…pe…",
  "atk-s0103a:113_2": "appaṭibhānā nisinnā.",
  "atk-s0103a:114_0": "Māro kira satthā ativiya gajjanto buddhabalaṃ dīpetvā imesaṃ paribbājakānaṃ dhammaṃ deseti,",
  "atk-s0103a:114_1": "kadāci dhammābhisamayo bhaveyya,",
  "atk-s0103a:114_2": "handāhaṃ pariyuṭṭhāmīti so tesaṃ cittāni pariyuṭṭhāsi.",
  "atk-s0103a:114_3": "Appahīnavipallāsānañhi cittaṃ mārassa yathākāmakaraṇīyaṃ hoti.",
  "atk-s0103a:114_4": "Tepi mārena pariyuṭṭhitacittā thaddhaṅgapaccaṅgā viya tuṇhī appaṭibhānā nisīdiṃsu.",
  "atk-s0103a:114_5": "Atha satthā ime paribbājakā ativiya niravā hutvā nisinnā,",
  "atk-s0103a:114_6": "kiṃ nu khoti āvajjanto mārena pariyuṭṭhitabhāvaṃ aññāsi.",
  "atk-s0103a:114_7": "Sace pana tesaṃ maggaphaluppattihetu bhaveyya,",
  "atk-s0103a:114_8": "māraṃ paṭibāhitvāpi bhagavā dhammaṃ deseyya,",
  "atk-s0103a:114_9": "so pana tesaṃ natthi.",
  "atk-s0103a:114_10": "“Sabbepi me tucchapurisā”ti aññāsi.",
  "atk-s0103a:114_11": "Tena vuttaṃ “atha kho bhagavato etadahosi sabbepi me moghapurisā”tiādi.",
  "atk-s0103a:115_0": "Tattha phuṭṭhā pāpimatāti pāpimatā mārena phuṭṭhā.",
  "atk-s0103a:115_1": "Yatra hi nāmāti yesu nāma.",
  "atk-s0103a:115_2": "Aññāṇatthampīti jānanatthampi.",
  "atk-s0103a:115_3": "Kiṃ karissati sattāhoti samaṇena gotamena paricchinnasattāho amhākaṃ kiṃ karissati.",
  "atk-s0103a:115_4": "Idaṃ vuttaṃ hoti “samaṇena gotamena ‘sayaṃ abhiññā sacchikatvā upasampajja viharissati sattāha’nti vuttaṃ,",
  "atk-s0103a:115_5": "so sattāho amhākaṃ kiṃ apphāsukaṃ karissati.",
  "atk-s0103a:115_6": "Handa mayaṃ sattāhabbhantare etaṃ dhammaṃ sacchikātuṃ sakkā,",
  "atk-s0103a:115_7": "na sakkāti aññāṇatthampi brahmacariyaṃ carissāmā”ti.",
  "atk-s0103a:115_8": "Atha vā jānāma tāvassa dhammanti ekadivase ekavāraṃ aññāṇatthampi etesaṃ cittaṃ nuppannaṃ,",
  "atk-s0103a:115_9": "sattāho pana etesaṃ kusītānaṃ kiṃ karissati,",
  "atk-s0103a:115_10": "kiṃ sakkhissanti te sattāhaṃ pūretunti ayamettha adhippāyo.",
  "atk-s0103a:115_11": "Sīhanādanti paravādabhindanaṃ sakavādasamussāpanañca abhītanādaṃ naditvā.",
  "atk-s0103a:115_12": "Paccupaṭṭhāsīti patiṭṭhito.",
  "atk-s0103a:115_13": "Tāvadevāti tasmiññeva khaṇe.",
  "atk-s0103a:115_14": "Rājagahaṃ pāvisīti rājagahameva paviṭṭho.",
  "atk-s0103a:115_15": "Tesaṃ pana paribbājakānaṃ kiñcāpi idaṃ suttantaṃ sutvā viseso na nibbatto,",
  "atk-s0103a:115_16": "āyatiṃ pana nesaṃ vāsanāya paccayo bhavissatīti.",
  "atk-s0103a:115_17": "Sesaṃ sabbattha uttānamevāti.",
  "atk-s0103a:116_0": "Sumaṅgalavilāsiniyā dīghanikāyaṭṭhakathāya",
  "atk-s0103a:117_0": "Udumbarikasuttavaṇṇanā niṭṭhitā.",
  "atk-s0103a:120_0": "3. Cakkavattisuttavaṇṇanā",
  "atk-s0103a:121_0": "Attadīpasaraṇatāvaṇṇanā",
  "atk-s0103a:122_0": "80.",
  "atk-s0103a:122_1": "Evaṃ me sutanti cakkavattisuttaṃ.",
  "atk-s0103a:122_2": "Tatrāyamanuttānapadavaṇṇanā –",
  "atk-s0103a:122_3": "mātulāyanti evaṃnāmake nagare.",
  "atk-s0103a:122_4": "Taṃ nagaraṃ gocaragāmaṃ katvā avidūre vanasaṇḍe viharati.",
  "atk-s0103a:122_5": "“Tatra kho bhagavā bhikkhū āmantesī”ti ettha ayamanupubbikathā –",
  "atk-s0103a:123_0": "Bhagavā kira imassa suttassa samuṭṭhānasamaye paccūsakāle mahākaruṇāsamāpattito vuṭṭhāya lokaṃ volokento",
  "atk-s0103a:123_1": "imāya anāgatavaṃsadīpikāya suttantakathāya mātulanagaravāsīnaṃ caturāsītiyā pāṇasahassānaṃ dhammābhisamayaṃ",
  "atk-s0103a:123_2": "disvā pātova vīsatibhikkhusahassaparivāro mātulanagaraṃ sampatto.",
  "atk-s0103a:123_3": "Mātulanagaravāsino khattiyā “bhagavā āgato”ti sutvā paccuggamma dasabalaṃ nimantetvā mahāsakkārena nagaraṃ",
  "atk-s0103a:123_4": "pavesetvā nisajjaṭṭhānaṃ saṃvidhāya bhagavantaṃ mahārahe pallaṅke nisīdāpetvā buddhappamukhassa bhikkhusaṅghassa",
  "atk-s0103a:123_5": "mahādānaṃ adaṃsu.",
  "atk-s0103a:123_6": "Bhagavā bhattakiccaṃ niṭṭhāpetvā cintesi –",
  "atk-s0103a:123_7": "“sacāhaṃ imasmiṃ ṭhāne imesaṃ manussānaṃ dhammaṃ desessāmi,",
  "atk-s0103a:123_8": "ayaṃ padeso sambādho,",
  "atk-s0103a:123_9": "manussānaṃ ṭhātuṃ vā nisīdituṃ vā okāso na bhavissati,",
  "atk-s0103a:123_10": "mahatā kho pana samāgamena bhavitabba”nti.",
  "atk-s0103a:124_0": "Atha rājakulānaṃ bhattānumodanaṃ akatvāva pattaṃ gahetvā nagarato nikkhami.",
  "atk-s0103a:124_1": "Manussā cintayiṃsu –",
  "atk-s0103a:124_2": "“satthā amhākaṃ anumodanampi akatvā gacchati,",
  "atk-s0103a:124_3": "addhā bhattaggaṃ amanāpaṃ ahosi,",
  "atk-s0103a:124_4": "buddhānaṃ nāma na sakkā cittaṃ gahetuṃ,",
  "atk-s0103a:124_5": "buddhehi saddhiṃ vissāsakaraṇaṃ nāma samussitaphaṇaṃ āsīvisaṃ gīvāya gahaṇasadisaṃ hoti; etha bho,",
  "atk-s0103a:124_6": "tathāgataṃ khamāpessāmā”ti.",
  "atk-s0103a:124_7": "Sakalanagaravāsino bhagavatā saheva nikkhantā.",
  "atk-s0103a:124_8": "Bhagavā gacchantova magadhakkhette ṭhitaṃ sākhāviṭapasampannaṃ sandacchāyaṃ karīsamattabhūmipatthaṭaṃ",
  "atk-s0103a:124_9": "ekaṃ mātularukkhaṃ disvā imasmiṃ rukkhamūle nisīditvā dhamme desiyamāne “mahājanassa ṭhānanisajjanokāso",
  "atk-s0103a:124_10": "bhavissatī”ti.",
  "atk-s0103a:124_11": "Nivattitvā maggā okkamma rukkhamūlaṃ upasaṅkamitvā dhammabhaṇḍāgārikaṃ ānandattheraṃ olokesi.",
  "atk-s0103a:124_12": "Thero olokitasaññāya eva “satthā nisīditukāmo”ti ñatvā sugatamahācīvaraṃ paññapetvā adāsi.",
  "atk-s0103a:124_13": "Nisīdi bhagavā paññatte āsane.",
  "atk-s0103a:124_14": "Athassa purato manussā nisīdiṃsu.",
  "atk-s0103a:124_15": "Ubhosu passesu pacchato ca bhikkhusaṅgho,",
  "atk-s0103a:124_16": "ākāse devatā aṭṭhaṃsu,",
  "atk-s0103a:124_17": "evaṃ mahāparisamajjhagato tatra kho bhagavā bhikkhū āmantesi.",
  "atk-s0103a:125_0": "Te bhikkhūti tatra upaviṭṭhā dhammappaṭiggāhakā bhikkhū.",
  "atk-s0103a:125_1": "Attadīpāti attānaṃ dīpaṃ tāṇaṃ leṇaṃ gatiṃ parāyaṇaṃ patiṭṭhaṃ katvā viharathāti attho.",
  "atk-s0103a:125_2": "Attasaraṇāti idaṃ tasseva vevacanaṃ.",
  "atk-s0103a:125_3": "Anaññasaraṇāti idaṃ aññasaraṇapaṭikkhepavacanaṃ.",
  "atk-s0103a:125_4": "Na hi añño aññassa saraṇaṃ hoti,",
  "atk-s0103a:125_5": "aññassa vāyāmena aññassa asujjhanato.",
  "atk-s0103a:125_6": "Vuttampi cetaṃ “attā hi attano nātho,",
  "atk-s0103a:125_7": "ko hi nātho paro siyā”ti.",
  "atk-s0103a:125_8": "Tenāha “anaññasaraṇā”ti.",
  "atk-s0103a:125_9": "Ko panettha attā nāma,",
  "atk-s0103a:125_10": "lokiyalokuttaro dhammo. Tenāha –",
  "atk-s0103a:125_11": "“dhammadīpā dhammasaraṇā anaññasaraṇā”ti.",
  "atk-s0103a:125_12": "“Kāye kāyānupassī”tiādīni mahāsatipaṭṭhāne vitthāritāni.",
  "atk-s0103a:126_0": "Gocareti carituṃ yuttaṭṭhāne.",
  "atk-s0103a:126_1": "Saketi attano santake.",
  "atk-s0103a:126_2": "Pettike visayeti pitito āgatavisaye.",
  "atk-s0103a:126_3": "Caratanti carantānaṃ.",
  "atk-s0103a:126_4": "“Caranta”ntipi pāṭho,",
  "atk-s0103a:126_5": "ayamevattho.",
  "atk-s0103a:126_6": "Na lacchatīti na labhissati na passissati.",
  "atk-s0103a:126_7": "Māroti devaputtamāropi,",
  "atk-s0103a:126_8": "maccumāropi,",
  "atk-s0103a:126_9": "kilesamāropi.",
  "atk-s0103a:126_10": "Otāranti randhaṃ chiddaṃ vivaraṃ.",
  "atk-s0103a:126_11": "Ayaṃ panattho leḍḍuṭṭhānato nikkhamma toraṇe nisīditvā bālātapaṃ tapantaṃ lāpaṃ sakuṇaṃ gahetvā.",
  "atk-s0103a:126_12": "Pakkhandasenasakuṇavatthunā dīpetabbo.",
  "atk-s0103a:126_13": "Vuttañhetaṃ –",
  "atk-s0103a:127_0": "“Bhūtapubbaṃ,",
  "atk-s0103a:127_1": "bhikkhave,",
  "atk-s0103a:127_2": "sakuṇagghi lāpaṃ sakuṇaṃ sahasā ajjhappattā aggahesi. Atha kho,",
  "atk-s0103a:127_3": "bhikkhave,",
  "atk-s0103a:127_4": "lāpo sakuṇo sakuṇagghiyā hariyamāno evaṃ paridevasi ‘mayamevamha alakkhikā,",
  "atk-s0103a:127_5": "mayaṃ appapuññā,",
  "atk-s0103a:127_6": "ye mayaṃ agocare carimha paravisaye,",
  "atk-s0103a:127_7": "sacejja mayaṃ gocare careyyāma sake pettike visaye,",
  "atk-s0103a:127_8": "na myāyaṃ sakuṇagghi alaṃ abhavissa yadidaṃ yuddhāyā’ti.",
  "atk-s0103a:127_9": "Ko pana te lāpa gocaro sako pettiko visayoti?",
  "atk-s0103a:127_10": "Yadidaṃ naṅgalakaṭṭhakaraṇaṃ leḍḍuṭṭhānanti. Atha kho,",
  "atk-s0103a:127_11": "bhikkhave,",
  "atk-s0103a:127_12": "sakuṇagghi sake bale apatthaddhā sake bale asaṃvadamānā lāpaṃ sakuṇaṃ pamuñci gaccha kho tvaṃ lāpa,",
  "atk-s0103a:127_13": "tatrapi gantvā na mokkhasīti.",
  "atk-s0103a:128_0": "Atha kho,",
  "atk-s0103a:128_1": "bhikkhave,",
  "atk-s0103a:128_2": "lāpo sakuṇo naṅgalakaṭṭhakaraṇaṃ leḍḍuṭṭhānaṃ gantvā mahantaṃ leḍḍuṃ abhiruhitvā sakuṇagghiṃ vadamāno aṭṭhāsi “ehi kho dāni me sakuṇagghi,",
  "atk-s0103a:128_3": "ehi kho dāni me sakuṇagghī”ti.",
  "atk-s0103a:128_4": "Atha kho sā,",
  "atk-s0103a:128_5": "bhikkhave,",
  "atk-s0103a:128_6": "sakuṇagghi sake bale apatthaddhā sake bale asaṃvadamānā ubho pakkhe sannayha lāpaṃ sakuṇaṃ sahasā ajjhappattā. Yadā kho,",
  "atk-s0103a:128_7": "bhikkhave,",
  "atk-s0103a:128_8": "aññāsi lāpo sakuṇo bahuāgatā kho myāyaṃ sakuṇagghīti,",
  "atk-s0103a:128_9": "atha kho tasseva leḍḍussa antaraṃ paccupādi. Atha kho,",
  "atk-s0103a:128_10": "bhikkhave,",
  "atk-s0103a:128_11": "sakuṇagghi tattheva uraṃ paccatāḷesi.",
  "atk-s0103a:128_12": "Evañhi taṃ,",
  "atk-s0103a:128_13": "bhikkhave,",
  "atk-s0103a:128_14": "hoti yo agocare carati paravisaye.",
  "atk-s0103a:129_0": "Tasmātiha,",
  "atk-s0103a:129_1": "bhikkhave,",
  "atk-s0103a:129_2": "mā agocare carittha paravisaye, agocare,",
  "atk-s0103a:129_3": "bhikkhave,",
  "atk-s0103a:129_4": "carataṃ paravisaye lacchati māro otāraṃ,",
  "atk-s0103a:129_5": "lacchati māro ārammaṇaṃ. Ko ca,",
  "atk-s0103a:129_6": "bhikkhave,",
  "atk-s0103a:129_7": "bhikkhuno agocaro paravisayo,",
  "atk-s0103a:129_8": "yadidaṃ pañca kāmaguṇā.",
  "atk-s0103a:129_9": "Katame pañca?",
  "atk-s0103a:129_10": "Cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā,",
  "atk-s0103a:129_11": "sotaviññeyyā saddā iṭṭhā kantā manāpā piyarūpā kāmūpasaṃhitā rajanīyā,",
  "atk-s0103a:129_12": "ghānaviññeyyā gandhā iṭṭhā kantā manāpā piyarūpā kāmūpasaṃhitā rajanīyā,",
  "atk-s0103a:129_13": "jivhāviññeyyā rasā iṭṭhā kantā manāpā piyarūpā kāmūpasaṃhitā rajanīyā,",
  "atk-s0103a:129_14": "kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā. Ayaṃ,",
  "atk-s0103a:129_15": "bhikkhave,",
  "atk-s0103a:129_16": "bhikkhuno agocaro paravisayo.",
  "atk-s0103a:130_0": "Gocare,",
  "atk-s0103a:130_1": "bhikkhave,",
  "atk-s0103a:130_2": "caratha…pe…",
  "atk-s0103a:130_3": "na lacchati māro ārammaṇaṃ. Ko ca,",
  "atk-s0103a:130_4": "bhikkhave,",
  "atk-s0103a:130_5": "bhikkhuno gocaro sako pettiko visayo,",
  "atk-s0103a:130_6": "yadidaṃ cattāro satipaṭṭhānā.",
  "atk-s0103a:130_7": "Katame cattāro?",
  "atk-s0103a:130_8": "Idha bhikkhave,",
  "atk-s0103a:130_9": "bhikkhu kāye kāyānupassī viharati ātāpī sampajāno satimā,",
  "atk-s0103a:130_10": "vineyya loke abhijjhādomanassaṃ;",
  "atk-s0103a:130_11": "vedanāsu vedanānupassī viharati ātāpī sampajāno satimā,",
  "atk-s0103a:130_12": "vineyya loke abhijjhādomanassaṃ;",
  "atk-s0103a:130_13": "citte cittānupassī viharati ātāpī sampajāno satimā,",
  "atk-s0103a:130_14": "vineyya loke abhijjhādomanassaṃ;",
  "atk-s0103a:130_15": "dhammesu dhammānupassī viharati ātāpī sampajāno satimā,",
  "atk-s0103a:130_16": "vineyya loke abhijjhādomanassaṃ – ayaṃ,",
  "atk-s0103a:130_17": "bhikkhave,",
  "atk-s0103a:130_18": "bhikkhuno gocaro sako pettiko visayoti.",
  "atk-s0103a:131_0": "Kusalānanti anavajjalakkhaṇānaṃ.",
  "atk-s0103a:131_1": "Samādānahetūti samādāya vattanahetu.",
  "atk-s0103a:131_2": "Evamidaṃ puññaṃ pavaḍḍhatīti evaṃ idaṃ lokiyalokuttaraṃ puññaphalaṃ vaḍḍhati,",
  "atk-s0103a:131_3": "puññaphalanti ca uparūpari puññampi puññavipākopi veditabbo.",
  "atk-s0103a:132_0": "Daḷhanemicakkavattirājakathāvaṇṇanā",
  "atk-s0103a:133_0": "81.",
  "atk-s0103a:133_1": "Tattha duvidhaṃ kusalaṃ vaṭṭagāmī ca vivaṭṭagāmī ca.",
  "atk-s0103a:133_2": "Tattha vaṭṭagāmikusalaṃ nāma mātāpitūnaṃ puttadhītāsu puttadhītānañca mātāpitūsu sinehavasena mudumaddavacittaṃ.",
  "atk-s0103a:133_3": "Vivaṭṭagāmikusalaṃ nāma “cattāro satipaṭṭhānā”tiādibhedā sattatiṃsa bodhipakkhiyadhammā.",
  "atk-s0103a:133_4": "Tesu vaṭṭagāmipuññassa pariyosānaṃ manussaloke cakkavattisirīvibhavo.",
  "atk-s0103a:133_5": "Vivaṭṭagāmikusalassa maggaphalanibbānasampatti.",
  "atk-s0103a:133_6": "Tattha vivaṭṭagāmikusalassa vipākaṃ suttapariyosāne dassessati.",
  "atk-s0103a:134_0": "Idha pana vaṭṭagāmikusalassa vipākadassanatthaṃ,",
  "atk-s0103a:134_1": "bhikkhave,",
  "atk-s0103a:134_2": "yadā puttadhītaro mātāpitūnaṃ ovāde na aṭṭhaṃsu,",
  "atk-s0103a:134_3": "tadā āyunāpi vaṇṇenāpi issariyenāpi parihāyiṃsu.",
  "atk-s0103a:134_4": "Yadā pana aṭṭhaṃsu,",
  "atk-s0103a:134_5": "tadā vaḍḍhiṃsūti vatvā vaṭṭagāmikusalānusandhivasena “bhūtapubbaṃ,",
  "atk-s0103a:134_6": "bhikkhave”ti desanaṃ ārabhi.",
  "atk-s0103a:134_7": "Tattha cakkavattītiādīni mahāpadāne vitthāritāneva.",
  "atk-s0103a:135_0": "82.",
  "atk-s0103a:135_1": "Osakkitanti īsakampi avasakkitaṃ.",
  "atk-s0103a:135_2": "Ṭhānā cutanti sabbaso ṭhānā apagataṃ.",
  "atk-s0103a:135_3": "Taṃ kira cakkaratanaṃ antepuradvāre akkhāhataṃ viya vehāsaṃ aṭṭhāsi.",
  "atk-s0103a:135_4": "Athassa ubhosu passesu dve khadiratthambhe nikhaṇitvā cakkaratanamatthake nemiabhimukhaṃ ekaṃ suttakaṃ bandhiṃsu.",
  "atk-s0103a:135_5": "Adhobhāgepi nemiabhimukhaṃ ekaṃ bandhiṃsu.",
  "atk-s0103a:135_6": "Tesu uparimasuttato appamattakampi ogataṃ cakkaratanaṃ osakkitaṃ nāma hoti,",
  "atk-s0103a:135_7": "heṭṭhā suttassa ṭhānaṃ uparimakoṭiyā atikkantagataṃ ṭhānā cutaṃ nāma hoti,",
  "atk-s0103a:135_8": "tadetaṃ atibalavadose sati evaṃ hoti.",
  "atk-s0103a:135_9": "Suttamattampi ekaṅguladvaṅgulamattaṃ vā bhaṭṭhaṃ ṭhānā cutameva hoti.",
  "atk-s0103a:135_10": "Taṃ sandhāyetaṃ vuttaṃ “osakkitaṃ ṭhānā cuta”nti.",
  "atk-s0103a:136_0": "Atha me āroceyyāsīti tāta,",
  "atk-s0103a:136_1": "tvaṃ ajja ādiṃ katvā divasassa tikkhattuṃ cakkaratanassa upaṭṭhānaṃ gaccha,",
  "atk-s0103a:136_2": "evaṃ gacchanto yadā cakkaratanaṃ īsakampi osakkitaṃ ṭhānā cutaṃ passasi,",
  "atk-s0103a:136_3": "atha mayhaṃ ācikkheyyāsi.",
  "atk-s0103a:136_4": "Jīvitañhi me tava hatthe nikkhittanti.",
  "atk-s0103a:136_5": "Addasāti appamatto divasassa tikkhattuṃ gantvā olokento ekadivasaṃ addasa.",
  "atk-s0103a:137_0": "83. Atha kho,",
  "atk-s0103a:137_1": "bhikkhaveti bhikkhave,",
  "atk-s0103a:137_2": "atha rājā daḷhanemi “cakkaratanaṃ osakkita”nti sutvā uppannabalavadomanasso “na dāni mayā ciraṃ jīvitabbaṃ bhavissati,",
  "atk-s0103a:137_3": "appāvasesaṃ me āyu,",
  "atk-s0103a:137_4": "na me dāni kāme paribhuñjanakālo,",
  "atk-s0103a:137_5": "pabbajjākālo me idānī”ti roditvā paridevitvā jeṭṭhaputtaṃ kumāraṃ āmantāpetvā etadavoca.",
  "atk-s0103a:137_6": "Samuddapariyantanti parikkhittaekasamuddapariyantameva.",
  "atk-s0103a:137_7": "Idaṃ hissa kulasantakaṃ.",
  "atk-s0103a:137_8": "Cakkavāḷapariyantaṃ pana puññiddhivasena nibbattaṃ,",
  "atk-s0103a:137_9": "na taṃ sakkā dātuṃ.",
  "atk-s0103a:137_10": "Kulasantakaṃ pana niyyātento “samuddapariyanta”nti āha.",
  "atk-s0103a:137_11": "Kesamassunti tāpasapabbajjaṃ pabbajantāpi hi paṭhamaṃ kesamassuṃ ohārenti.",
  "atk-s0103a:137_12": "Tato paṭṭhāya parūḷhakese bandhitvā vicaranti.",
  "atk-s0103a:137_13": "Tena vuttaṃ –",
  "atk-s0103a:137_14": "“kesamassuṃ ohāretvā”ti.",
  "atk-s0103a:138_0": "Kāsāyānīti kasāyarasapītāni.",
  "atk-s0103a:138_1": "Ādito evaṃ katvā pacchā vakkalānipi dhārenti.",
  "atk-s0103a:138_2": "Pabbajīti pabbajito.",
  "atk-s0103a:138_3": "Pabbajitvā ca attano maṅgalavanuyyāneyeva vasi.",
  "atk-s0103a:138_4": "Rājisimhīti rājaīsimhi.",
  "atk-s0103a:138_5": "Brāhmaṇapabbajitā hi “brāhmaṇisayo”ti vuccanti.",
  "atk-s0103a:138_6": "Setacchattaṃ pana pahāya rājapabbajitā rājisayoti.",
  "atk-s0103a:138_7": "Antaradhāyīti antarahitaṃ nibbutadīpasikhā viya abhāvaṃ upagataṃ.",
  "atk-s0103a:138_8": "Paṭisaṃvedesīti kandanto paridevanto jānāpesi.",
  "atk-s0103a:138_9": "Pettikanti pitito āgataṃ dāyajjaṃ na hoti,",
  "atk-s0103a:138_10": "na sakkā kusītena hīnavīriyena dasa akusalakammapathe samādāya vattantena pāpuṇituṃ.",
  "atk-s0103a:138_11": "Attano pana sukataṃ kammaṃ nissāya dasavidhaṃ dvādasavidhaṃ vā cakkavattivattaṃ pūrentenevetaṃ pattabbanti dīpeti.",
  "atk-s0103a:138_12": "Atha naṃ vattapaṭipattiyaṃ codento “iṅgha tva”ntiādimāha.",
  "atk-s0103a:138_13": "Tattha ariyeti niddose.",
  "atk-s0103a:138_14": "Cakkavattivatteti cakkavattīnaṃ vatte.",
  "atk-s0103a:139_0": "Cakkavattiariyavattavaṇṇanā",
  "atk-s0103a:140_0": "84.",
  "atk-s0103a:140_1": "Dhammanti dasakusalakammapathadhammaṃ.",
  "atk-s0103a:140_2": "Nissāyāti tadadhiṭṭhānena cetasā tameva nissayaṃ katvā.",
  "atk-s0103a:140_3": "Dhammaṃ sakkarontoti yathā kato so dhammo suṭṭhu kato hoti,",
  "atk-s0103a:140_4": "evametaṃ karonto.",
  "atk-s0103a:140_5": "Dhammaṃ garuṃ karontoti tasmiṃ gāravuppattiyā taṃ garuṃ karonto.",
  "atk-s0103a:140_6": "Dhammaṃ mānentoti tameva dhammaṃ piyañca bhāvanīyañca katvā viharanto.",
  "atk-s0103a:140_7": "Dhammaṃ pūjentoti taṃ apadisitvā gandhamālādipūjanenassa pūjaṃ karonto.",
  "atk-s0103a:140_8": "Dhammaṃ apacayamānoti tasseva dhammassa añjalikaraṇādīhi nīcavuttitaṃ karonto.",
  "atk-s0103a:140_9": "Dhammaddhajo dhammaketūti taṃ dhammaṃ dhajamiva purakkhatvā ketumiva ca ukkhipitvā pavattiyā dhammaddhajo dhammaketu ca hutvāti attho.",
  "atk-s0103a:140_10": "Dhammādhipateyyoti dhammādhipatibhūto āgatabhāvena dhammavaseneva sabbakiriyānaṃ karaṇena dhammādhipateyyo hutvā.",
  "atk-s0103a:140_11": "Dhammikaṃ rakkhāvaraṇaguttiṃ saṃvidahassūti dhammo assā atthīti dhammikā,",
  "atk-s0103a:140_12": "rakkhā ca āvaraṇañca gutti ca rakkhāvaraṇagutti.",
  "atk-s0103a:140_13": "Tattha “paraṃ rakkhanto attānaṃ rakkhatī”ti vacanato khantiādayo rakkhā.",
  "atk-s0103a:140_14": "Vuttañhetaṃ “kathañca,",
  "atk-s0103a:140_15": "bhikkhave,",
  "atk-s0103a:140_16": "paraṃ rakkhanto attānaṃ rakkhati.",
  "atk-s0103a:140_17": "Khantiyā avihiṃsāya mettacittatā anuddayatā”ti.",
  "atk-s0103a:140_18": "Nivāsanapārupanagehādīnaṃ nivāraṇā āvaraṇaṃ,",
  "atk-s0103a:140_19": "corādiupaddavanivāraṇatthaṃ gopāyanā gutti,",
  "atk-s0103a:140_20": "taṃ sabbampi suṭṭhu saṃvidahassu pavattaya ṭhapehīti attho.",
  "atk-s0103a:140_21": "Idāni yattha sā saṃvidahitabbā,",
  "atk-s0103a:140_22": "taṃ dassento antojanasmintiādimāha.",
  "atk-s0103a:141_0": "Tatrāyaṃ saṅkhepattho –",
  "atk-s0103a:141_1": "antojanasaṅkhātaṃ tava puttadāraṃ sīlasaṃvare patiṭṭhapehi,",
  "atk-s0103a:141_2": "vatthagandhamālādīni cassa dehi,",
  "atk-s0103a:141_3": "sabbopaddave cassa nivārehi.",
  "atk-s0103a:141_4": "Balakāyādīsupi eseva nayo.",
  "atk-s0103a:141_5": "Ayaṃ pana viseso –",
  "atk-s0103a:141_6": "balakāyo kālaṃ anatikkamitvā bhattavetanasampadānenapi anuggahetabbo.",
  "atk-s0103a:141_7": "Abhisittakhattiyā bhadrassājāneyyādiratanasampadānenapi upasaṅgaṇhitabbā.",
  "atk-s0103a:141_8": "Anuyantakhattiyā tesaṃ anurūpayānavāhanasampadānenapi paritosetabbā.",
  "atk-s0103a:141_9": "Brāhmaṇā annapānavatthādinā deyyadhammena.",
  "atk-s0103a:141_10": "Gahapatikā bhattabījanaṅgalaphālabalibaddādisampadānena.",
  "atk-s0103a:141_11": "Tathā nigamavāsino negamā,",
  "atk-s0103a:141_12": "janapadavāsino ca jānapadā.",
  "atk-s0103a:141_13": "Samitapāpabāhitapāpā samaṇabrāhmaṇā samaṇaparikkhārasampadānena sakkātabbā.",
  "atk-s0103a:141_14": "Migapakkhino abhayadānena samassāsetabbā.",
  "atk-s0103a:142_0": "Vijiteti attano āṇāpavattiṭṭhāne.",
  "atk-s0103a:142_1": "Adhammakāroti adhammakiriyā.",
  "atk-s0103a:142_2": "Mā pavattitthāti yathā nappavattati,",
  "atk-s0103a:142_3": "tathā naṃ paṭipādehīti attho.",
  "atk-s0103a:142_4": "Samaṇabrāhmaṇāti samitapāpabāhitapāpā.",
  "atk-s0103a:142_5": "Madappamādā paṭiviratāti navavidhā mānamadā,",
  "atk-s0103a:142_6": "pañcasu kāmaguṇesu cittavossajjanasaṅkhātā pamādā ca paṭiviratā.",
  "atk-s0103a:142_7": "Khantisoracce niviṭṭhāti adhivāsanakhantiyañca suratabhāve ca patiṭṭhitā.",
  "atk-s0103a:142_8": "Ekamattānanti attano rāgādīnaṃ damanādīhi ekamattānaṃ damenti samenti parinibbāpentīti vuccanti.",
  "atk-s0103a:142_9": "Kālena kālanti kāle kāle.",
  "atk-s0103a:142_10": "Abhinivajjeyyāsīti gūthaṃ viya visaṃ viya aggiṃ viya ca suṭṭhu vajjeyyāsi.",
  "atk-s0103a:142_11": "Samādāyāti surabhikusumadāmaṃ viya amataṃ viya ca sammā ādāya pavatteyyāsi.",
  "atk-s0103a:143_0": "Idha ṭhatvā vattaṃ samānetabbaṃ.",
  "atk-s0103a:143_1": "Antojanasmiṃ balakāyepi ekaṃ,",
  "atk-s0103a:143_2": "khattiyesu ekaṃ,",
  "atk-s0103a:143_3": "anuyantesu ekaṃ,",
  "atk-s0103a:143_4": "brāhmaṇagahapatikesu ekaṃ,",
  "atk-s0103a:143_5": "negamajānapadesu ekaṃ,",
  "atk-s0103a:143_6": "samaṇabrāhmaṇesu ekaṃ,",
  "atk-s0103a:143_7": "migapakkhīsu ekaṃ,",
  "atk-s0103a:143_8": "adhammakārappaṭikkhepo ekaṃ,",
  "atk-s0103a:143_9": "adhanānaṃ dhanānuppadānaṃ ekaṃ samaṇabrāhmaṇe upasaṅkamitvā pañhapucchanaṃ ekanti evametaṃ dasavidhaṃ hoti.",
  "atk-s0103a:143_10": "Gahapatike pana pakkhijāte ca visuṃ katvā gaṇentassa dvādasavidhaṃ hoti.",
  "atk-s0103a:143_11": "Pubbe avuttaṃ vā gaṇentena adhammarāgassa ca visamalobhassa ca pahānavasena dvādasavidhaṃ veditabbaṃ.",
  "atk-s0103a:143_12": "Idaṃ kho tāta tanti idaṃ dasavidhaṃ dvādasavidhañca ariyacakkavattivattaṃ nāma.",
  "atk-s0103a:143_13": "Vattamānassāti pūretvā vattamānassa.",
  "atk-s0103a:143_14": "Tadahuposathetiādi mahāsudassane vuttaṃ.",
  "atk-s0103a:144_0": "90.",
  "atk-s0103a:144_1": "Samatenāti attano matiyā.",
  "atk-s0103a:144_2": "Sudanti nipātamattaṃ.",
  "atk-s0103a:144_3": "Pasāsatīti anusāsati.",
  "atk-s0103a:144_4": "Idaṃ vuttaṃ hoti –",
  "atk-s0103a:144_5": "porāṇakaṃ rājavaṃsaṃ rājapaveṇiṃ rājadhammaṃ pahāya attano matimatte ṭhatvā janapadaṃ anusāsatīti.",
  "atk-s0103a:144_6": "Evamayaṃ maghadevavaṃsassa kaḷārajanako viya daḷhanemivaṃsassa upacchedako antimapuriso hutvā uppanno.",
  "atk-s0103a:144_7": "Pubbenāparanti pubbakālena sadisā hutvā aparakālaṃ.",
  "atk-s0103a:144_8": "Janapadā na pabbantīti na vaḍḍhanti.",
  "atk-s0103a:144_9": "Yathā taṃ pubbakānanti yathā pubbakānaṃ rājūnaṃ pubbe ca pacchā ca sadisāyeva hutvā pabbiṃsu,",
  "atk-s0103a:144_10": "tathā na pabbanti.",
  "atk-s0103a:144_11": "Katthaci suññā honti hataviluttā,",
  "atk-s0103a:144_12": "telamadhuphāṇitādīsu ceva yāgubhattādīsu ca ojāpi parihāyitthāti attho.",
  "atk-s0103a:145_0": "Amaccā pārisajjāti amaccā ceva parisāvacarā ca.",
  "atk-s0103a:145_1": "Gaṇakamahāmattāti acchiddakādipāṭhagaṇakā ceva mahāamaccā ca.",
  "atk-s0103a:145_2": "Anīkaṭṭhāti hatthiācariyādayo.",
  "atk-s0103a:145_3": "Dovārikāti dvārarakkhino.",
  "atk-s0103a:145_4": "Mantassājīvinoti mantā vuccati paññā,",
  "atk-s0103a:145_5": "taṃ nissayaṃ katvā ye jīvanti paṇḍitā mahāmattā,",
  "atk-s0103a:145_6": "tesaṃ etaṃ nāmaṃ.",
  "atk-s0103a:146_0": "Āyuvaṇṇādiparihānikathāvaṇṇanā",
  "atk-s0103a:147_0": "91.",
  "atk-s0103a:147_1": "No ca kho adhanānanti balavalobhattā pana adhanānaṃ daliddamanussānaṃ dhanaṃ nānuppadāsi.",
  "atk-s0103a:147_2": "Nānuppadiyamāneti ananuppadiyamāne,",
  "atk-s0103a:147_3": "ayameva vā pāṭho.",
  "atk-s0103a:147_4": "Dāliddiyanti daliddabhāvo.",
  "atk-s0103a:147_5": "Attanā ca jīvāhīti sayañca jīvaṃ yāpehīti attho.",
  "atk-s0103a:147_6": "Uddhaggikantiādīsu uparūparibhūmīsu phaladānavasena uddhamaggamassāti uddhaggikā.",
  "atk-s0103a:147_7": "Saggassa hitā tatrupapattijananatoti sovaggikā.",
  "atk-s0103a:147_8": "Nibbattaṭṭhāne sukho vipāko assāti sukhavipākā.",
  "atk-s0103a:147_9": "Suṭṭhu aggānaṃ dibbavaṇṇādīnaṃ dasannaṃ visesānaṃ nibbattanato saggasaṃvattanikā.",
  "atk-s0103a:147_10": "Evarūpaṃ dakkhiṇaṃ dānaṃ patiṭṭhapetīti attho.",
  "atk-s0103a:148_0": "92.",
  "atk-s0103a:148_1": "Pavaḍḍhissatīti vaḍḍhissati bahuṃ bhavissati.",
  "atk-s0103a:148_2": "Sunisedhaṃ nisedheyyanti suṭṭhu nisiddhaṃ nisedheyyaṃ.",
  "atk-s0103a:148_3": "Mūlaghaccanti mūlahataṃ.",
  "atk-s0103a:148_4": "Kharassarenāti pharusasaddena.",
  "atk-s0103a:148_5": "Paṇavenāti vajjhabheriyā.",
  "atk-s0103a:149_0": "93.",
  "atk-s0103a:149_1": "Sīsāni nesaṃ chindissāmāti yesaṃ antamaso mūlakamuṭṭhimpi harissāma,",
  "atk-s0103a:149_2": "tesaṃ tatheva sīsāni chindissāma,",
  "atk-s0103a:149_3": "yathā koci haṭabhāvampi na jānissati,",
  "atk-s0103a:149_4": "amhākaṃ dāni kimettha rājāpi evaṃ uṭṭhāya paraṃ māretīti ayaṃ nesaṃ adhippāyo.",
  "atk-s0103a:149_5": "Upakkamiṃsūti ārabhiṃsu.",
  "atk-s0103a:149_6": "Panthaduhananti panthaghātaṃ,",
  "atk-s0103a:149_7": "panthe ṭhatvā corakammaṃ.",
  "atk-s0103a:150_0": "94. Na hi,",
  "atk-s0103a:150_1": "devāti so kira cintesi –",
  "atk-s0103a:150_2": "“ayaṃ rājā saccaṃ devāti mukhapaṭiññāya dinnāya mārāpeti,",
  "atk-s0103a:150_3": "handāhaṃ musāvādaṃ karomī”ti,",
  "atk-s0103a:150_4": "maraṇabhayā “na hi devā”ti avoca.",
  "atk-s0103a:151_0": "96.",
  "atk-s0103a:151_1": "Ekidanti ettha idanti nipātamattaṃ,",
  "atk-s0103a:151_2": "eke sattāti attho.",
  "atk-s0103a:151_3": "Cārittanti micchācāraṃ.",
  "atk-s0103a:151_4": "Abhijjhābyāpādāti abhijjhā ca byāpādo ca.",
  "atk-s0103a:151_5": "Micchādiṭṭhīti natthi dinnantiādikā antaggāhikā paccanīkadiṭṭhi.",
  "atk-s0103a:152_0": "101.",
  "atk-s0103a:152_1": "Adhammarāgoti mātā mātucchā pitucchā mātulānītiādike ayuttaṭṭhāne rāgo.",
  "atk-s0103a:152_2": "Visamalobhoti paribhogayuttesupi ṭhānesu atibalavalobho.",
  "atk-s0103a:152_3": "Micchādhammoti purisānaṃ purisesu itthīnañca itthīsu chandarāgo.",
  "atk-s0103a:153_0": "Amatteyyatātiādīsu mātu hito matteyyo,",
  "atk-s0103a:153_1": "tassa bhāvo matteyyatā,",
  "atk-s0103a:153_2": "mātari sammā paṭipattiyā etaṃ nāmaṃ.",
  "atk-s0103a:153_3": "Tassā abhāvo ceva tappaṭipakkhatā ca amatteyyatā.",
  "atk-s0103a:153_4": "Apetteyyatādīsupi eseva nayo.",
  "atk-s0103a:153_5": "Na kule jeṭṭhāpacāyitāti kule jeṭṭhānaṃ apacitiyā nīcavuttiyā akaraṇabhāvo.",
  "atk-s0103a:154_0": "Dasavassāyukasamayavaṇṇanā",
  "atk-s0103a:155_0": "103.",
  "atk-s0103a:155_1": "Yaṃ imesanti yasmiṃ samaye imesaṃ.",
  "atk-s0103a:155_2": "Alaṃpateyyāti patino dātuṃ yuttā.",
  "atk-s0103a:155_3": "Imāni rasānīti imāni loke aggarasāni.",
  "atk-s0103a:155_4": "Atibyādippissantīti ativiya dippissanti,",
  "atk-s0103a:155_5": "ayameva vā pāṭho.",
  "atk-s0103a:155_6": "Kusalantipi na bhavissatīti kusalanti nāmampi na bhavissati,",
  "atk-s0103a:155_7": "paññattimattampi na paññāyissatīti attho.",
  "atk-s0103a:155_8": "Pujjā ca bhavissanti pāsaṃsā cāti pūjārahā ca bhavissanti pasaṃsārahā ca.",
  "atk-s0103a:155_9": "Tadā kira manussā “asukena nāma mātā pahatā,",
  "atk-s0103a:155_10": "pitā pahato,",
  "atk-s0103a:155_11": "samaṇabrāhmaṇā jīvitā voropitā,",
  "atk-s0103a:155_12": "kule jeṭṭhānaṃ atthibhāvampi na jānāti,",
  "atk-s0103a:155_13": "aho puriso”ti tameva pūjessanti ceva pasaṃsissanti ca.",
  "atk-s0103a:156_0": "Na bhavissati mātāti vāti ayaṃ mayhaṃ mātāti garucittaṃ na bhavissati.",
  "atk-s0103a:156_1": "Gehe mātugāmaṃ viya nānāvidhaṃ asabbhikathaṃ kathayamānā agāravupacārena upasaṅkamissanti.",
  "atk-s0103a:156_2": "Mātucchādīsupi eseva nayo.",
  "atk-s0103a:156_3": "Ettha ca mātucchāti mātubhaginī.",
  "atk-s0103a:156_4": "Mātulānīti mātulabhariyā.",
  "atk-s0103a:156_5": "Ācariyabhariyāti sippāyatanāni sikkhāpakassa ācariyassa bhariyā.",
  "atk-s0103a:156_6": "Garūnaṃ dārāti cūḷapitumahāpituādīnaṃ bhariyā.",
  "atk-s0103a:156_7": "Sambhedanti missībhāvaṃ,",
  "atk-s0103a:156_8": "mariyādabhedaṃ vā.",
  "atk-s0103a:157_0": "Tibbo āghāto paccupaṭṭhito bhavissatīti balavakopo punappunaṃ uppattivasena paccupaṭṭhito bhavissati.",
  "atk-s0103a:157_1": "Aparāni dve etasseva vevacanāni.",
  "atk-s0103a:157_2": "Kopo hi cittaṃ āghātetīti āghāto.",
  "atk-s0103a:157_3": "Attano ca parassa ca hitasukhaṃ byāpādetīti byāpādo.",
  "atk-s0103a:157_4": "Manopadūsanato manopadosoti vuccati.",
  "atk-s0103a:157_5": "Tibbaṃ vadhakacittanti piyamānassāpi paraṃ māraṇatthāya vadhakacittaṃ.",
  "atk-s0103a:157_6": "Tassa vatthuṃ dassetuṃ mātupi puttamhītiādi vuttaṃ.",
  "atk-s0103a:157_7": "Māgavikassāti migaluddakassa.",
  "atk-s0103a:158_0": "104.",
  "atk-s0103a:158_1": "Satthantarakappoti satthena antarakappo.",
  "atk-s0103a:158_2": "Saṃvaṭṭakappaṃ appatvā antarāva lokavināso.",
  "atk-s0103a:158_3": "Antarakappo ca nāmesa dubbhikkhantarakappo rogantarakappo satthantarakappoti tividho.",
  "atk-s0103a:158_4": "Tattha lobhussadāya pajāya dubbhikkhantarakappo hoti.",
  "atk-s0103a:158_5": "Mohussadāya rogantarakappo.",
  "atk-s0103a:158_6": "Dosussadāya satthantarakappo.",
  "atk-s0103a:158_7": "Tattha dubbhikkhantarakappena naṭṭhā yebhuyyena pettivisaye upapajjanti. Kasmā?",
  "atk-s0103a:158_8": "Āhāranikantiyā balavattā.",
  "atk-s0103a:158_9": "Rogantarakappena naṭṭhā yebhuyyena sagge nibbattanti kasmā?",
  "atk-s0103a:158_10": "Tesañhi “aho vataññesaṃ sattānaṃ evarūpo rogo na bhaveyyā”ti mettacittaṃ uppajjatīti.",
  "atk-s0103a:158_11": "Satthantarakappena naṭṭhā yebhuyyena niraye upapajjanti. Kasmā?",
  "atk-s0103a:158_12": "Aññamaññaṃ balavāghātatāya.",
  "atk-s0103a:159_0": "Migasaññanti “ayaṃ migo,",
  "atk-s0103a:159_1": "ayaṃ migo”ti saññaṃ.",
  "atk-s0103a:159_2": "Tiṇhāni satthāni hatthesu pātubhavissantīti tesaṃ kira hatthena phuṭṭhamattaṃ yaṃkiñci antamaso tiṇapaṇṇaṃ upādāya āvudhameva bhavissati.",
  "atk-s0103a:159_3": "Mā ca mayaṃ kañcīti mayaṃ kañci ekapurisampi jīvitā mā voropayimha.",
  "atk-s0103a:159_4": "Mā ca amhe kocīti amhepi koci ekapuriso jīvitā mā voropayittha.",
  "atk-s0103a:159_5": "Yaṃnūna mayanti ayaṃ lokavināso paccupaṭṭhito,",
  "atk-s0103a:159_6": "na sakkā dvīhi ekaṭṭhāne ṭhitehi jīvitaṃ laddhunti maññamānā evaṃ cintayiṃsu.",
  "atk-s0103a:159_7": "Vanagahananti vanasaṅkhātehi tiṇagumbalatādīhi gahanaṃ duppavesaṭṭhānaṃ.",
  "atk-s0103a:159_8": "Rukkhagahananti rukkhehi gahanaṃ duppavesaṭṭhānaṃ.",
  "atk-s0103a:159_9": "Nadīvidugganti nadīnaṃ antaradīpādīsu duggamanaṭṭhānaṃ.",
  "atk-s0103a:159_10": "Pabbatavisamanti pabbatehi visamaṃ,",
  "atk-s0103a:159_11": "pabbatesupi vā visamaṭṭhānaṃ.",
  "atk-s0103a:159_12": "Sabhāgāyissantīti yathā ahaṃ jīvāmi diṭṭhā bho sattā,",
  "atk-s0103a:159_13": "tvampi tathā jīvasīti evaṃ sammodanakathāya attanā sabhāge karissanti.",
  "atk-s0103a:160_0": "Āyuvaṇṇādivaḍḍhanakathāvaṇṇanā",
  "atk-s0103a:161_0": "105.",
  "atk-s0103a:161_1": "Āyatanti mahantaṃ.",
  "atk-s0103a:161_2": "Pāṇātipātā virameyyāmāti pāṇātipātato osakkeyyāma.",
  "atk-s0103a:161_3": "Pāṇātipātaṃ virameyyāmātipi sajjhāyanti,",
  "atk-s0103a:161_4": "tattha pāṇātipātaṃ pajaheyyāmāti attho.",
  "atk-s0103a:161_5": "Vīsativassāyukāti mātāpitaro pāṇātipātā paṭiviratā,",
  "atk-s0103a:161_6": "puttā kasmā vīsativassāyukā ahesunti khettavisuddhiyā.",
  "atk-s0103a:161_7": "Tesañhi mātāpitaro sīlavanto jātā.",
  "atk-s0103a:161_8": "Iti sīlagabbhe vaḍḍhitattā imāya khettavisuddhiyā dīghāyukā ahesuṃ.",
  "atk-s0103a:161_9": "Ye panettha kālaṃ katvā tattheva nibbattā,",
  "atk-s0103a:161_10": "te attanova sīlasampattiyā dīghāyukā ahesuṃ.",
  "atk-s0103a:162_0": "Assāmāti bhaveyyāma.",
  "atk-s0103a:162_1": "Cattārīsavassāyukātiādayo koṭṭhāsā adinnādānādīhi paṭiviratānaṃ vasena veditabbā.",
  "atk-s0103a:163_0": "Saṅkharājauppattivaṇṇanā",
  "atk-s0103a:164_0": "106.",
  "atk-s0103a:164_1": "Icchāti mayhaṃ bhattaṃ dethāti evaṃ uppajjanakataṇhā.",
  "atk-s0103a:164_2": "Anasananti na asanaṃ avipphārikabhāvo kāyālasiyaṃ,",
  "atk-s0103a:164_3": "bhattaṃ bhuttānaṃ bhattasammadapaccayā nipajjitukāmatājanako kāyadubbalabhāvoti attho.",
  "atk-s0103a:164_4": "Jarāti pākaṭajarā.",
  "atk-s0103a:164_5": "Kukkuṭasampātikāti ekagāmassa chadanapiṭṭhato uppatitvā itaragāmassa chadanapiṭṭhe patanasaṅkhāto kukkuṭasampāto.",
  "atk-s0103a:164_6": "Etāsu atthīti kukkuṭasampātikā.",
  "atk-s0103a:164_7": "“Kukkuṭasampādikā”tipi pāṭho,",
  "atk-s0103a:164_8": "gāmantarato gāmantaraṃ kukkuṭānaṃ padasā gamanasaṅkhāto kukkuṭasampādo etāsu atthīti attho.",
  "atk-s0103a:164_9": "Ubhayampetaṃ ghananivāsataṃyeva dīpeti.",
  "atk-s0103a:164_10": "Avīci maññe phuṭo bhavissatīti avīcimahānirayo viya nirantarapūrito bhavissati.",
  "atk-s0103a:165_0": "107.",
  "atk-s0103a:165_1": "“Asītivassasahassāyukesu,",
  "atk-s0103a:165_2": "bhikkhave,",
  "atk-s0103a:165_3": "manussesu metteyyo nāma bhagavā loke uppajjissatī”ti na vaḍḍhamānakavasena vuttaṃ.",
  "atk-s0103a:165_4": "Na hi buddhā vaḍḍhamāne āyumhi nibbattanti,",
  "atk-s0103a:165_5": "hāyamāne pana nibbattanti.",
  "atk-s0103a:165_6": "Tasmā yadā taṃ āyu vaḍḍhitvā asaṅkheyyataṃ patvā puna hāyamānaṃ asītivassasahassakāle ṭhassati,",
  "atk-s0103a:165_7": "tadā uppajjissatīti attho.",
  "atk-s0103a:165_8": "Pariharissatīti idaṃ pana parivāretvā vicarantānaṃ vasena vuttaṃ.",
  "atk-s0103a:165_9": "Yūpoti pāsādo.",
  "atk-s0103a:165_10": "Raññā mahāpanādena kārāpitoti raññā hetubhūtena tassatthāya sakkena devarājena vissakammadevaputtaṃ pesetvā kārāpito.",
  "atk-s0103a:165_11": "Pubbe kira dve pitāputtā naḷakārā paccekabuddhassa naḷehi ca udumbarehi ca paṇṇasālaṃ kārāpetvā taṃ tattha vāsāpetvā catūhi paccayehi upaṭṭhahiṃsu.",
  "atk-s0103a:165_12": "Te kālaṃ katvā devaloke nibbattā.",
  "atk-s0103a:165_13": "Tesu pitā devalokeyeva aṭṭhāsi.",
  "atk-s0103a:165_14": "Putto devalokā cavitvā surucissa rañño deviyā sumedhāya kucchismiṃ nibbatto.",
  "atk-s0103a:165_15": "Mahāpanādo nāma kumāro ahosi.",
  "atk-s0103a:165_16": "So aparabhāge chattaṃ ussāpetvā mahāpanādo nāma rājā jāto.",
  "atk-s0103a:165_17": "Athassa puññānubhāvena sakko devarājā vissakammadevaputtaṃ rañño pāsādaṃ karohīti pahiṇi so tassa pāsādaṃ",
  "atk-s0103a:165_18": "nimmini pañcavīsatiyojanubbedhaṃ sattaratanamayaṃ satabhūmakaṃ.",
  "atk-s0103a:165_19": "Yaṃ sandhāya jātake vuttaṃ –",
  "atk-s0103a:166_0": "“Panādo nāma so rājā, yassa yūpo suvaṇṇayo;",
  "atk-s0103a:167_0": "Tiriyaṃ soḷasubbedho, uddhamāhu sahassadhā.",
  "atk-s0103a:168_0": "Sahassakaṇḍo satageṇḍu, dhajālu haritāmayo;",
  "atk-s0103a:169_0": "Anaccuṃ tattha gandhabbā, cha sahassāni sattadhā.",
  "atk-s0103a:170_0": "Evametaṃ tadā āsi, yathā bhāsasi bhaddaji;",
  "atk-s0103a:171_0": "Sakko ahaṃ tadā āsiṃ, veyyāvaccakaro tavā”ti. ;",
  "atk-s0103a:172_0": "So rājā tattha yāvatāyukaṃ vasitvā kālaṃ katvā devaloke nibbatti.",
  "atk-s0103a:172_1": "Tasmiṃ devaloke nibbatte so pāsādo mahāgaṅgāya anusotaṃ pati.",
  "atk-s0103a:172_2": "Tassa dhurasopānasammukhaṭṭhāne payāgapatiṭṭhānaṃ nāma nagaraṃ māpitaṃ.",
  "atk-s0103a:172_3": "Thupikāsammukhaṭṭhāne koṭigāmo nāma.",
  "atk-s0103a:172_4": "Aparabhāge amhākaṃ bhagavato kāle so naḷakāradevaputto devalokato cavitvā manussapathe bhaddajiseṭṭhi",
  "atk-s0103a:172_5": "nāma hutvā satthu santike pabbajitvā arahattaṃ pāpuṇi.",
  "atk-s0103a:172_6": "So nāvāya gaṅgātaraṇadivase bhikkhusaṅghassa taṃ pāsādaṃ dassetīti vatthu vitthāretabbaṃ.",
  "atk-s0103a:172_7": "Kasmā panesa pāsādo na antarahitoti?",
  "atk-s0103a:172_8": "Itarassa ānubhāvā.",
  "atk-s0103a:172_9": "Tena saddhiṃ puññaṃ katvā devaloke nibbattakulaputto anāgate saṅkho nāma rājā bhavissati.",
  "atk-s0103a:172_10": "Tassa paribhogatthāya so pāsādo uṭṭhahissati,",
  "atk-s0103a:172_11": "tasmā na antarahitoti.",
  "atk-s0103a:173_0": "108.",
  "atk-s0103a:173_1": "Ussāpetvāti taṃ pāsādaṃ uṭṭhāpetvā.",
  "atk-s0103a:173_2": "Ajjhāvasitvāti tattha vasitvā.",
  "atk-s0103a:173_3": "Taṃ datvā vissajjitvāti taṃ pāsādaṃ dānavasena datvā nirapekkho pariccāgavasena ca vissajjitvā.",
  "atk-s0103a:173_4": "Kassa ca evaṃ datvāti?",
  "atk-s0103a:173_5": "Samaṇādīnaṃ. Tenāha –",
  "atk-s0103a:173_6": "“samaṇabrāhmaṇakapaṇaddhikavanibbakayācakānaṃ dānaṃ datvā”ti.",
  "atk-s0103a:173_7": "Kathaṃ pana so ekaṃ pāsādaṃ bahūnaṃ dassatīti?",
  "atk-s0103a:173_8": "Evaṃ kirassa cittaṃ uppajjissati “ayaṃ pāsādo vippakiriyatū”ti.",
  "atk-s0103a:173_9": "So khaṇḍakhaṇḍaso vippakirissati.",
  "atk-s0103a:173_10": "So taṃ alaggamānova hutvā “yo yattakaṃ icchati,",
  "atk-s0103a:173_11": "so tattakaṃ gaṇhatū”ti dānavasena vissajjissati.",
  "atk-s0103a:173_12": "Tena vuttaṃ –",
  "atk-s0103a:173_13": "“dānaṃ datvā metteyyassa bhagavato…pe…",
  "atk-s0103a:173_14": "viharissatī”ti.",
  "atk-s0103a:173_15": "Ettakena bhagavā vaṭṭagāmikusalassa anusandhiṃ dasseti.",
  "atk-s0103a:174_0": "109. Idāni vivaṭṭagāmikusalassa anusandhiṃ dassento puna attadīpā, bhikkhave, viharathātiādimāha.",
  "atk-s0103a:175_0": "Bhikkhuno āyuvaṇṇādivaḍḍhanakathāvaṇṇanā",
  "atk-s0103a:176_0": "110. Idaṃ kho,",
  "atk-s0103a:176_1": "bhikkhave,",
  "atk-s0103a:176_2": "bhikkhuno āyusminti bhikkhave yaṃ vo ahaṃ āyunāpi vaḍḍhissathāti avocaṃ,",
  "atk-s0103a:176_3": "tattha idaṃ bhikkhuno āyusmiṃ idaṃ āyukāraṇanti attho.",
  "atk-s0103a:176_4": "Tasmā tumhehi āyunā vaḍḍhitukāmehi ime cattāro iddhipādā bhāvetabbāti dasseti.",
  "atk-s0103a:177_0": "Vaṇṇasminti yaṃ vo ahaṃ vaṇṇenapi vaḍḍhissathāti avocaṃ,",
  "atk-s0103a:177_1": "idaṃ tattha vaṇṇakāraṇaṃ.",
  "atk-s0103a:177_2": "Sīlavato hi avippaṭisārādīnaṃ vasena sarīravaṇṇopi kittivasena guṇavaṇṇopi vaḍḍhati.",
  "atk-s0103a:177_3": "Tasmā tumhehi vaṇṇena vaḍḍhitukāmehi sīlasampannehi bhavitabbanti dasseti.",
  "atk-s0103a:178_0": "Sukhasminti yaṃ vo ahaṃ sukhenapi vaḍḍhissathāti avocaṃ,",
  "atk-s0103a:178_1": "idaṃ tattha vivekajaṃ pītisukhādinānappakārakaṃ jhānasukhaṃ.",
  "atk-s0103a:178_2": "Tasmā tumhehi sukhena vaḍḍhitukāmehi imāni cattāri jhānāni bhāvetabbāni.",
  "atk-s0103a:179_0": "Bhogasminti yaṃ vo ahaṃ bhogenapi vaḍḍhissathāti avocaṃ,",
  "atk-s0103a:179_1": "ayaṃ so appamāṇānaṃ sattānaṃ appaṭikūlatāvaho sukhasayanādi ekādasānisaṃso sabbadisāvipphāritabrahmavihārabhogo.",
  "atk-s0103a:179_2": "Tasmā tumhehi bhogena vaḍḍhitukāmehi ime brahmavihārā bhāvetabbā.",
  "atk-s0103a:180_0": "Balasminti yaṃ vo ahaṃ balenapi vaḍḍhissathāti avocaṃ,",
  "atk-s0103a:180_1": "idaṃ āsavakkhayapariyosāne uppannaṃ arahattaphalasaṅkhātaṃ balaṃ.",
  "atk-s0103a:180_2": "Tasmā tumhehi balena vaḍḍhitukāmehi arahattappattiyā yogo karaṇīyo.",
  "atk-s0103a:181_0": "Yathayidaṃ,",
  "atk-s0103a:181_1": "bhikkhave,",
  "atk-s0103a:181_2": "mārabalanti yathā idaṃ devaputtamāramaccumārakilesamārānaṃ balaṃ duppasahaṃ durabhisambhavaṃ,",
  "atk-s0103a:181_3": "evaṃ aññaṃ loke ekabalampi na samanupassāmi.",
  "atk-s0103a:181_4": "Tampi balaṃ idameva arahattaphalaṃ pasahati abhibhavati ajjhottharati.",
  "atk-s0103a:181_5": "Tasmā ettheva yogo karaṇīyoti dasseti.",
  "atk-s0103a:182_0": "Evamidaṃ puññanti evaṃ idaṃ lokuttarapuññampi yāva āsavakkhayā pavaḍḍhatīti vivaṭṭagāmikusalānusandhiṃ",
  "atk-s0103a:182_1": "niṭṭhapento arahattanikūṭena desanaṃ niṭṭhapesi.",
  "atk-s0103a:182_2": "Suttapariyosāne vīsati bhikkhusahassāni arahattaṃ pāpuṇiṃsu.",
  "atk-s0103a:182_3": "Caturāsīti pāṇasahassāni amatapānaṃ piviṃsūti.",
  "atk-s0103a:183_0": "Sumaṅgalavilāsiniyā dīghanikāyaṭṭhakathāya",
  "atk-s0103a:184_0": "Cakkavattisuttavaṇṇanā niṭṭhitā.",
  "atk-s0103a:187_0": "4. Aggaññasuttavaṇṇanā",
  "atk-s0103a:188_0": "Vāseṭṭhabhāradvājavaṇṇanā",
  "atk-s0103a:189_0": "111.",
  "atk-s0103a:189_1": "Evaṃ me sutanti aggaññasuttaṃ.",
  "atk-s0103a:189_2": "Tatrāyamanuttānapadavaṇṇanā –",
  "atk-s0103a:189_3": "pubbārāme migāramātupāsādeti ettha ayaṃ anupubbikathā.",
  "atk-s0103a:189_4": "Atīte satasahassakappamatthake ekā upāsikā padumuttaraṃ bhagavantaṃ nimantetvā buddhappamukhassa bhikkhusatasahassassa",
  "atk-s0103a:189_5": "dānaṃ datvā bhagavato pādamūle nipajjitvā “anāgate tumhādisassa buddhassa aggupaṭṭhāyikā homī”ti patthanaṃ akāsi.",
  "atk-s0103a:189_6": "Sā kappasatasahassaṃ devesu ceva manussesu ca saṃsaritvā amhākaṃ bhagavato kāle bhaddiyanagare meṇḍakaseṭṭhiputtassa",
  "atk-s0103a:189_7": "dhanañcayaseṭṭhino gehe sumanadeviyā kucchimhi paṭisandhiṃ gaṇhi.",
  "atk-s0103a:189_8": "Jātakāle tassā visākhāti nāmaṃ akaṃsu.",
  "atk-s0103a:189_9": "Sā yadā bhagavā bhaddiyanagaraṃ āgamāsi,",
  "atk-s0103a:189_10": "tadā pañcadāsisatehi saddhiṃ bhagavato paccuggamanaṃ katvā paṭhamadassanamhiyeva sotāpannā ahosi.",
  "atk-s0103a:190_0": "Aparabhāge sāvatthiyaṃ migāraseṭṭhiputtassa puṇṇavaḍḍhanakumārassa gehaṃ gatā.",
  "atk-s0103a:190_1": "Tattha naṃ migāraseṭṭhi mātuṭṭhāne ṭhapesi.",
  "atk-s0103a:190_2": "Tasmā migāramātāti vuccati.",
  "atk-s0103a:190_3": "Patikulaṃ gacchantiyā cassā pitā mahālatāpiḷandhanaṃ nāma kārāpesi.",
  "atk-s0103a:190_4": "Tasmiṃ piḷandhane catasso vajiranāḷiyo upayogaṃ agamaṃsu,",
  "atk-s0103a:190_5": "muttānaṃ ekādasa nāḷiyo,",
  "atk-s0103a:190_6": "pavāḷassa dvāvīsati nāḷiyo,",
  "atk-s0103a:190_7": "maṇīnaṃ tettiṃsa nāḷiyo.",
  "atk-s0103a:190_8": "Iti etehi ca aññehi ca sattahi ratanehi niṭṭhānaṃ agamāsi.",
  "atk-s0103a:190_9": "Taṃ sīse paṭimukkaṃ yāva pādapiṭṭhiyā bhassati.",
  "atk-s0103a:190_10": "Pañcannaṃ hatthīnaṃ balaṃ dhārayamānāva naṃ itthī dhāretuṃ sakkoti.",
  "atk-s0103a:190_11": "Sā aparabhāge dasabalassa aggupaṭṭhāyikā hutvā taṃ pasādhanaṃ vissajjetvā navahi koṭīhi bhagavato vihāraṃ",
  "atk-s0103a:190_12": "kārayamānā karīsamatte bhūmibhāge pāsādaṃ kāresi.",
  "atk-s0103a:190_13": "Tassa uparibhūmiyaṃ pañca gabbhasatāni honti,",
  "atk-s0103a:190_14": "heṭṭhimabhūmiyaṃ pañcāti gabbhasahassappaṭimaṇḍito ahosi.",
  "atk-s0103a:190_15": "Sā “suddhapāsādova na sobhatī”ti taṃ parivāretvā pañca duvaḍḍhagehasatāni,",
  "atk-s0103a:190_16": "pañca cūḷapāsādasatāni,",
  "atk-s0103a:190_17": "pañca dīghasālasatāni ca kārāpesi.",
  "atk-s0103a:190_18": "Vihāramaho catūhi māsehi niṭṭhānaṃ agamāsi.",
  "atk-s0103a:191_0": "Mātugāmattabhāve ṭhitāya visākhāya viya aññissā buddhasāsane dhanapariccāgo nāma natthi,",
  "atk-s0103a:191_1": "purisattabhāve ṭhitassa anāthapiṇḍikassa viya aññassāti.",
  "atk-s0103a:191_2": "So hi catupaṇṇāsakoṭiyo vissajjetvā sāvatthiyā dakkhiṇabhāge anurādhapurassa mahāvihārasadise ṭhāne jetavanamahāvihāraṃ nāma kāresi.",
  "atk-s0103a:191_3": "Visākhā sāvatthiyā pācīnabhāge uttaradeviyā vihārasadise ṭhāne pubbārāmaṃ nāma kāresi.",
  "atk-s0103a:191_4": "Bhagavā imesaṃ dvinnaṃ kulānaṃ anukampāya sāvatthiṃ nissāya viharanto imesu dvīsu vihāresu nibaddhavāsaṃ vasi.",
  "atk-s0103a:191_5": "Ekaṃ antovassaṃ jetavane vasati,",
  "atk-s0103a:191_6": "ekaṃ pubbārāme.",
  "atk-s0103a:191_7": "Tasmiṃ samaye pana bhagavā pubbārāme viharati.",
  "atk-s0103a:191_8": "Tena vuttaṃ “pubbārāme migāramātupāsāde”ti.",
  "atk-s0103a:192_0": "Vāseṭṭhabhāradvājāti vāseṭṭho ca sāmaṇero bhāradvājo ca.",
  "atk-s0103a:192_1": "Bhikkhūsu parivasantīti te neva titthiyaparivāsaṃ vasanti,",
  "atk-s0103a:192_2": "na āpattiparivāsaṃ.",
  "atk-s0103a:192_3": "Aparipuṇṇavassattā pana bhikkhubhāvaṃ patthayamānā vasanti.",
  "atk-s0103a:192_4": "Tenevāha “bhikkhubhāvaṃ ākaṅkhamānā”ti.",
  "atk-s0103a:192_5": "Ubhopi hete udiccabrāhmaṇamahāsālakule nibbattā,",
  "atk-s0103a:192_6": "cattālīsa cattālīsa koṭivibhavā tiṇṇaṃ vedānaṃ pāragū majjhimanikāye vāseṭṭhasuttaṃ sutvā saraṇaṃ gatā,",
  "atk-s0103a:192_7": "tevijjasuttaṃ sutvā pabbajitvā imasmiṃ kāle bhikkhubhāvaṃ ākaṅkhamānā parivasanti.",
  "atk-s0103a:192_8": "Abbhokāse caṅkamatīti uttaradakkhiṇena āyatassa pāsādassa puratthimadisābhāge pāsādacchāyāyaṃ yantarajjūhi",
  "atk-s0103a:192_9": "ākaḍḍhiyamānaṃ ratanasatubbedhaṃ suvaṇṇaagghikaṃ viya anilapathe vidhāvantīhi chabbaṇṇāhi buddharasmīhi",
  "atk-s0103a:192_10": "sobhamāno aparāparaṃ caṅkamati.",
  "atk-s0103a:193_0": "113.",
  "atk-s0103a:193_1": "Anucaṅkamiṃsūti añjaliṃ paggayha onatasarīrā hutvā anuvattamānā caṅkamiṃsu.",
  "atk-s0103a:193_2": "Vāseṭṭhaṃ āmantesīti so tesaṃ paṇḍitataro gahetabbaṃ vissajjetabbañca jānāti,",
  "atk-s0103a:193_3": "tasmā taṃ āmantesi.",
  "atk-s0103a:193_4": "Tumhe khvatthāti tumhe kho attha.",
  "atk-s0103a:193_5": "Brāhmaṇajaccāti,",
  "atk-s0103a:193_6": "brāhmaṇajātikā.",
  "atk-s0103a:193_7": "Brāhmaṇakulīnāti brāhmaṇesu kulīnā kulasampannā.",
  "atk-s0103a:193_8": "Brāhmaṇakulāti brāhmaṇakulato,",
  "atk-s0103a:193_9": "bhogādisampannaṃ brāhmaṇakulaṃ pahāyāti attho.",
  "atk-s0103a:193_10": "Na akkosantīti dasavidhena akkosavatthunā na akkosanti.",
  "atk-s0103a:193_11": "Na paribhāsantīti nānāvidhāya paribhavakathāya na paribhāsantīti attho.",
  "atk-s0103a:193_12": "Iti bhagavā “brāhmaṇā ime sāmaṇere akkosanti paribhāsantī”ti jānamānova pucchati. Kasmā?",
  "atk-s0103a:193_13": "Ime mayā apucchitā paṭhamataraṃ na kathessanti,",
  "atk-s0103a:193_14": "akathite kathā na samuṭṭhātīti kathāsamuṭṭhāpanatthāya.",
  "atk-s0103a:193_15": "Tagghāti ekaṃsavacane nipāto,",
  "atk-s0103a:193_16": "ekaṃseneva no, bhante,",
  "atk-s0103a:193_17": "brāhmaṇā akkosanti paribhāsantīti vuttaṃ hoti.",
  "atk-s0103a:193_18": "Attarūpāyāti attano anurūpāya.",
  "atk-s0103a:193_19": "Paripuṇṇāyāti yathāruci padabyañjanāni āropetvā āropetvā paripūritāya.",
  "atk-s0103a:193_20": "No aparipuṇṇāyāti antarā aṭṭhapitāya nirantaraṃ pavattāya.",
  "atk-s0103a:194_0": "Kasmā pana brāhmaṇā ime sāmaṇere akkosantīti?",
  "atk-s0103a:194_1": "Appatiṭṭhatāya.",
  "atk-s0103a:194_2": "Ime hi sāmaṇerā aggabrāhmaṇānaṃ puttā tiṇṇaṃ vedānaṃ pāragū jambudīpe brāhmaṇānaṃ antare pākaṭā sambhāvitā",
  "atk-s0103a:194_3": "tesaṃ pabbajitattā aññe brāhmaṇaputtā pabbajiṃsu.",
  "atk-s0103a:194_4": "Atha kho brāhmaṇā “apatiṭṭhā mayaṃ jātā”ti imāya appatiṭṭhatāya gāmadvārepi antogāmepi te disvā “tumhehi brāhmaṇasamayo bhinno,",
  "atk-s0103a:194_5": "muṇḍasamaṇakassa pacchato pacchato rasagiddhā hutvā vicarathā”tiādīni ceva pāḷiyaṃ āgatāni “brāhmaṇova seṭṭho vaṇṇo”tiādīni ca vatvā akkosanti.",
  "atk-s0103a:194_6": "Sāmaṇerā tesu akkosantesupi kopaṃ vā āghātaṃ vā akatvā kevalaṃ bhagavatā puṭṭhā “taggha no, bhante,",
  "atk-s0103a:194_7": "brāhmaṇā akkosanti paribhāsantī”ti ārocesuṃ.",
  "atk-s0103a:194_8": "Atha ne bhagavā akkosanākāraṃ pucchanto yathā kathaṃ pana voti pucchati.",
  "atk-s0103a:194_9": "Te ācikkhantā brāhmaṇā bhantetiādimāhaṃsu.",
  "atk-s0103a:195_0": "Tattha seṭṭho vaṇṇoti jātigottādīnaṃ paññāpanaṭṭhāne brāhmaṇova seṭṭhoti dassenti.",
  "atk-s0103a:195_1": "Hīnā aññe vaṇṇāti itare tayo vaṇṇā hīnā lāmakāti vadanti.",
  "atk-s0103a:195_2": "Sukkoti paṇḍaro.",
  "atk-s0103a:195_3": "Kaṇhoti kāḷako.",
  "atk-s0103a:195_4": "Sujjhantīti jātigottādīnaṃ paññāpanaṭṭhāne sujjhanti.",
  "atk-s0103a:195_5": "Brahmuno puttāti mahābrahmuno puttā.",
  "atk-s0103a:195_6": "Orasā mukhato jātāti ure vasitvā mukhato nikkhantā,",
  "atk-s0103a:195_7": "ure katvā saṃvaḍḍhitāti vā orasā.",
  "atk-s0103a:195_8": "Brahmajāti brahmato nibbattā.",
  "atk-s0103a:195_9": "Brahmanimmitāti brahmunā nimmitā.",
  "atk-s0103a:195_10": "Brahmadāyādāti brahmuno dāyādā.",
  "atk-s0103a:195_11": "Hīnamattha vaṇṇaṃ ajjhupagatāti hīnaṃ vaṇṇaṃ ajjhupagatā attha.",
  "atk-s0103a:195_12": "Muṇḍake samaṇaketi nindantā jigucchantā vadanti,",
  "atk-s0103a:195_13": "na muṇḍakamattañceva samaṇamattañca sandhāya.",
  "atk-s0103a:195_14": "Ibbheti gahapatike.",
  "atk-s0103a:195_15": "Kaṇheti kāḷake.",
  "atk-s0103a:195_16": "Bandhūti mārassa bandhubhūte mārapakkhike.",
  "atk-s0103a:195_17": "Pādāpacceti mahābrahmuno pādānaṃ apaccabhūte pādato jāteti adhippāyo.",
  "atk-s0103a:196_0": "114.",
  "atk-s0103a:196_1": "“Taggha vo, vāseṭṭha,",
  "atk-s0103a:196_2": "brāhmaṇā porāṇaṃ assarantā evamāhaṃsū”ti ettha voti nipātamattaṃ,",
  "atk-s0103a:196_3": "sāmivacanaṃ vā,",
  "atk-s0103a:196_4": "tumhākaṃ brāhmaṇāti attho.",
  "atk-s0103a:196_5": "Porāṇanti porāṇakaṃ aggaññaṃ lokuppatticariyavaṃsaṃ.",
  "atk-s0103a:196_6": "Assarantāti assaramānā.",
  "atk-s0103a:196_7": "Idaṃ vuttaṃ hoti,",
  "atk-s0103a:196_8": "ekaṃsena vo, vāseṭṭha,",
  "atk-s0103a:196_9": "brāhmaṇā porāṇaṃ lokuppattiṃ ananussarantā ajānantā evaṃ vadantīti.",
  "atk-s0103a:196_10": "“Dissanti kho panā”ti evamādi tesaṃ laddhibhindanatthāya vuttaṃ.",
  "atk-s0103a:196_11": "Tattha brāhmaṇiyoti brāhmaṇānaṃ puttappaṭilābhatthāya āvāhavivāhavasena kulaṃ ānītā brāhmaṇiyo dissanti.",
  "atk-s0103a:196_12": "Tā kho panetā aparena samayena utuniyopi honti,",
  "atk-s0103a:196_13": "sañjātapupphāti attho.",
  "atk-s0103a:196_14": "Gabbhiniyoti sañjātagabbhā.",
  "atk-s0103a:196_15": "Vijāyamānāti puttadhītaro janayamānā.",
  "atk-s0103a:196_16": "Pāyamānāti dārake thaññaṃ pāyantiyo.",
  "atk-s0103a:196_17": "Yonijāva samānāti brāhmaṇīnaṃ passāvamaggena jātā samānā.",
  "atk-s0103a:196_18": "Evamāhaṃsūti evaṃ vadanti. Kathaṃ?",
  "atk-s0103a:196_19": "“Brāhmaṇova seṭṭho vaṇṇo…pe…",
  "atk-s0103a:196_20": "brahmadāyādā”ti.",
  "atk-s0103a:196_21": "Yadi pana nesaṃ taṃ saccavacanaṃ siyā,",
  "atk-s0103a:196_22": "brāhmaṇīnaṃ kucchi mahābrahmassa uro bhaveyya,",
  "atk-s0103a:196_23": "brāhmaṇīnaṃ passāvamaggo mahābrahmuno mukhaṃ bhaveyya,",
  "atk-s0103a:196_24": "na kho panetaṃ evaṃ daṭṭhabbaṃ.",
  "atk-s0103a:196_25": "Tenāha “te ca brahmūnañceva abbhācikkhantī”tiādi.",
  "atk-s0103a:197_0": "Catuvaṇṇasuddhivaṇṇanā",
  "atk-s0103a:198_0": "Ettāvatā “mayaṃ mahābrahmuno ure vasitvā mukhato nikkhantāti vattuṃ mā labhantū”ti imaṃ mukhacchedakavādaṃ",
  "atk-s0103a:198_1": "vatvā puna cattāropi vaṇṇā kusale dhamme samādāya vattantāva sujjhantīti dassanatthaṃ cattārome, vāseṭṭha,",
  "atk-s0103a:198_2": "vaṇṇātiādimāha.",
  "atk-s0103a:198_3": "Akusalasaṅkhātāti akusalāti saṅkhātā akusalakoṭṭhāsabhūtā vā.",
  "atk-s0103a:198_4": "Esa nayo sabbattha.",
  "atk-s0103a:198_5": "Na alamariyāti ariyabhāve asamatthā.",
  "atk-s0103a:198_6": "Kaṇhāti pakatikāḷakā.",
  "atk-s0103a:198_7": "Kaṇhavipākāti vipākopi nesaṃ kaṇho dukkhoti attho.",
  "atk-s0103a:198_8": "Khattiyepi teti khattiyamhipi te.",
  "atk-s0103a:198_9": "Ekacceti ekasmiṃ.",
  "atk-s0103a:198_10": "Esa nayo sabbattha.",
  "atk-s0103a:199_0": "Sukkāti nikkilesabhāvena paṇḍarā. Sukkavipākāti vipākopi nesaṃ sukko sukhoti attho.",
  "atk-s0103a:200_0": "116.",
  "atk-s0103a:200_1": "Ubhayavokiṇṇesu vattamānesūti ubhayesu vokiṇṇesu missībhūtesu hutvā vattamānesu.",
  "atk-s0103a:200_2": "Katamesu ubhayesūti?",
  "atk-s0103a:200_3": "Kaṇhasukkesu dhammesu viññugarahitesu ceva viññuppasatthesu ca.",
  "atk-s0103a:200_4": "Yadettha brāhmaṇā evamāhaṃsūti ettha etesu kaṇhasukkadhammesu vattamānāpi brāhmaṇā yadetaṃ evaṃ vadanti “brāhmaṇova seṭṭho vaṇṇo”tiādi.",
  "atk-s0103a:200_5": "Taṃ nesaṃ viññū nānujānantīti ye loke paṇḍitā,",
  "atk-s0103a:200_6": "te nānumodanti,",
  "atk-s0103a:200_7": "na pasaṃsantīti attho.",
  "atk-s0103a:200_8": "Taṃ kissa hetu?",
  "atk-s0103a:200_9": "Imesañhi vāseṭṭhātiādimhi ayaṃ saṅkhepattho.",
  "atk-s0103a:200_10": "Yaṃ vuttaṃ nānujānantīti,",
  "atk-s0103a:200_11": "taṃ kasmāti ce?",
  "atk-s0103a:200_12": "Yasmā imesaṃ catunnaṃ vaṇṇānaṃ yo bhikkhu arahaṃ…pe…",
  "atk-s0103a:200_13": "sammadaññā vimutto,",
  "atk-s0103a:200_14": "so tesaṃ aggamakkhāyati,",
  "atk-s0103a:200_15": "te ca na evarūpā.",
  "atk-s0103a:200_16": "Tasmā nesaṃ viññū nānujānanti.",
  "atk-s0103a:201_0": "Arahantiādipadesu cettha kilesānaṃ ārakattādīhi kāraṇehi arahaṃ.",
  "atk-s0103a:201_1": "Āsavānaṃ khīṇattā khīṇāsavo.",
  "atk-s0103a:201_2": "Satta sekkhā puthujjanakalyāṇakā ca brahmacariyavāsaṃ vasanti nāma.",
  "atk-s0103a:201_3": "Ayaṃ pana vutthavāsoti vusitavā.",
  "atk-s0103a:201_4": "Catūhi maggehi catūsu saccesu parijānanādikaraṇīyaṃ kataṃ assāti katakaraṇīyo.",
  "atk-s0103a:201_5": "Kilesabhāro ca khandhabhāro ca ohito assāti ohitabhāro.",
  "atk-s0103a:201_6": "Ohitoti ohārito.",
  "atk-s0103a:201_7": "Sundaro attho,",
  "atk-s0103a:201_8": "sako vā attho sadattho,",
  "atk-s0103a:201_9": "anuppatto sadattho etenāti anuppattasadattho.",
  "atk-s0103a:201_10": "Bhavasaṃyojanaṃ vuccati taṇhā,",
  "atk-s0103a:201_11": "sā parikkhīṇā assāti parikkhīṇabhavasaṃyojano.",
  "atk-s0103a:201_12": "Sammadaññā vimuttoti sammā hetunā kāraṇena jānitvā vimutto.",
  "atk-s0103a:201_13": "Janetasminti jane etasmiṃ,",
  "atk-s0103a:201_14": "imasmiṃ loketi attho.",
  "atk-s0103a:201_15": "Diṭṭhe ceva dhamme abhisamparāyañcāti idhattabhāve ca parattabhāve.",
  "atk-s0103a:202_0": "117.",
  "atk-s0103a:202_1": "Anantarāti antaravirahitā,",
  "atk-s0103a:202_2": "attano kulena sadisāti attho.",
  "atk-s0103a:202_3": "Anuyuttāti vasavattino.",
  "atk-s0103a:202_4": "Nipaccakāranti mahallakatarā nipaccakāraṃ dassenti.",
  "atk-s0103a:202_5": "Daharatarā abhivādanādīni karonti.",
  "atk-s0103a:202_6": "Tattha sāmīcikammanti taṃtaṃvattakaraṇādi anucchavikakammaṃ.",
  "atk-s0103a:203_0": "118.",
  "atk-s0103a:203_1": "Niviṭṭhāti abhiniviṭṭhā acalaṭṭhitā.",
  "atk-s0103a:203_2": "Kassa pana evarūpā saddhā hotīti?",
  "atk-s0103a:203_3": "Sotāpannassa.",
  "atk-s0103a:203_4": "So hi niviṭṭhasaddho asinā sīse chejjamānepi buddho abuddhoti vā,",
  "atk-s0103a:203_5": "dhammo adhammoti vā,",
  "atk-s0103a:203_6": "saṅgho asaṅghoti vā na vadati.",
  "atk-s0103a:203_7": "Patiṭṭhitasaddho hoti sūrambaṭṭho viya.",
  "atk-s0103a:204_0": "So kira satthu dhammadesanaṃ sutvā sotāpanno hutvā gehaṃ agamāsi.",
  "atk-s0103a:204_1": "Atha māro dvattiṃsavaralakkhaṇappaṭimaṇḍitaṃ buddharūpaṃ māpetvā tassa gharadvāre ṭhatvā “satthā āgato”ti sāsanaṃ pahiṇi.",
  "atk-s0103a:204_2": "Sūrambaṭṭho cintesi “ahaṃ idāneva satthu santike dhammaṃ sutvā āgato,",
  "atk-s0103a:204_3": "kiṃ nu kho bhavissatī”ti upasaṅkamitvā satthusaññāya vanditvā aṭṭhāsi.",
  "atk-s0103a:204_4": "Māro āha –",
  "atk-s0103a:204_5": "“ambaṭṭha,",
  "atk-s0103a:204_6": "yaṃ te mayā ‘rūpaṃ aniccaṃ…pe…",
  "atk-s0103a:204_7": "viññāṇaṃ aniccanti kathitaṃ,",
  "atk-s0103a:204_8": "taṃ dukkathitaṃ.",
  "atk-s0103a:204_9": "Anupadhāretvāva hi mayā evaṃ vuttaṃ.",
  "atk-s0103a:204_10": "Tasmā tvaṃ ‘rūpaṃ niccaṃ…pe…",
  "atk-s0103a:204_11": "viññāṇaṃ nicca’nti gaṇhāhī”ti.",
  "atk-s0103a:204_12": "So cintesi –",
  "atk-s0103a:204_13": "“aṭṭhānametaṃ yaṃ buddhā anupadhāretvā apaccakkhaṃ katvā kiñci katheyyuṃ,",
  "atk-s0103a:204_14": "addhā ayaṃ mayhaṃ vicchindajananatthaṃ māro āgato”ti.",
  "atk-s0103a:204_15": "Tato naṃ “tvaṃ mārosī”ti āha.",
  "atk-s0103a:204_16": "So musāvādaṃ kātuṃ nāsakkhi.",
  "atk-s0103a:204_17": "“Āma mārosmī”ti paṭijānāti.",
  "atk-s0103a:204_18": "“Kasmā āgatosī”ti?",
  "atk-s0103a:204_19": "Tava saddhācālanatthanti āha.",
  "atk-s0103a:204_20": "“Kaṇha pāpima,",
  "atk-s0103a:204_21": "tvaṃ tāva eko tiṭṭha,",
  "atk-s0103a:204_22": "tādisānaṃ mārānaṃ satampi sahassampi satasahassampi mama saddhaṃ cāletuṃ asamatthaṃ,",
  "atk-s0103a:204_23": "maggena āgatasaddhā nāma thirā silāpathaviyaṃ patiṭṭhitasineru viya acalā hoti,",
  "atk-s0103a:204_24": "kiṃ tvaṃ etthā”ti accharaṃ pahari.",
  "atk-s0103a:204_25": "So ṭhātuṃ asakkonto tattheva antaradhāyi.",
  "atk-s0103a:204_26": "Evarūpaṃ saddhaṃ sandhāyetaṃ vuttaṃ “niviṭṭhā”ti.",
  "atk-s0103a:205_0": "Mūlajātā patiṭṭhitāti maggamūlassa sañjātattā tena maggamūlena patiṭṭhitā.",
  "atk-s0103a:205_1": "Daḷhāti thirā.",
  "atk-s0103a:205_2": "Asaṃhāriyāti sunikhātaindakhīlo viya kenaci cāletuṃ asakkuṇeyyā.",
  "atk-s0103a:205_3": "Tassetaṃ kallaṃ vacanāyāti tassa ariyasāvakassa yuttametaṃ vattuṃ. Kinti?",
  "atk-s0103a:205_4": "“Bhagavatomhi putto oraso”ti evamādi.",
  "atk-s0103a:205_5": "So hi bhagavantaṃ nissāya ariyabhūmiyaṃ jātoti bhagavato putto.",
  "atk-s0103a:205_6": "Ure vasitvā mukhato nikkhantadhammaghosavasena maggaphalesu patiṭṭhitattā oraso mukhato jāto.",
  "atk-s0103a:205_7": "Ariyadhammato jātattā ariyadhammena ca nimmitattā dhammajo dhammanimmito.",
  "atk-s0103a:205_8": "Navalokuttaradhammadāyajjaṃ arahatīti dhammadāyādo.",
  "atk-s0103a:205_9": "Taṃ kissa hetūti yadetaṃ “bhagavatomhi putto”ti vatvā “dhammajo dhammanimmito”ti vuttaṃ,",
  "atk-s0103a:205_10": "taṃ kasmāti ce?",
  "atk-s0103a:205_11": "Idānissa atthaṃ dassento tathāgatassa hetantiādimāha.",
  "atk-s0103a:205_12": "Tattha “dhammakāyo itipī”ti kasmā tathāgato “dhammakāyo”ti vutto?",
  "atk-s0103a:205_13": "Tathāgato hi tepiṭakaṃ buddhavacanaṃ hadayena cintetvā vācāya abhinīhari.",
  "atk-s0103a:205_14": "Tenassa kāyo dhammamayattā dhammova.",
  "atk-s0103a:205_15": "Iti dhammo kāyo assāti dhammakāyo.",
  "atk-s0103a:205_16": "Dhammakāyattā eva brahmakāyo.",
  "atk-s0103a:205_17": "Dhammo hi seṭṭhatthena brahmāti vuccati.",
  "atk-s0103a:205_18": "Dhammabhūtoti dhammasabhāvo.",
  "atk-s0103a:205_19": "Dhammabhūtattā eva brahmabhūto.",
  "atk-s0103a:206_0": "119.",
  "atk-s0103a:206_1": "Ettāvatā bhagavā seṭṭhacchedakavādaṃ dassetvā idāni aparenapi nayena seṭṭhacchedakavādameva dassetuṃ hoti kho so, vāseṭṭha,",
  "atk-s0103a:206_2": "samayotiādimāha.",
  "atk-s0103a:206_3": "Tattha saṃvaṭṭavivaṭṭakathā brahmajāle vitthāritāva.",
  "atk-s0103a:206_4": "Itthattaṃ āgacchantīti itthabhāvaṃ manussattaṃ āgacchanti.",
  "atk-s0103a:206_5": "Tedha honti manomayāti te idha manussaloke nibbattamānāpi opapātikā hutvā maneneva nibbattāti manomayā.",
  "atk-s0103a:206_6": "Brahmaloke viya idhāpi nesaṃ pītiyeva āhārakiccaṃ sādhetīti pītibhakkhā.",
  "atk-s0103a:206_7": "Eteneva nayena sayaṃpabhādīnipi veditabbānīti.",
  "atk-s0103a:207_0": "Rasapathavipātubhāvavaṇṇanā",
  "atk-s0103a:208_0": "120.",
  "atk-s0103a:208_1": "Ekodakībhūtanti sabbaṃ cakkavāḷaṃ ekodakameva bhūtaṃ.",
  "atk-s0103a:208_2": "Andhakāroti tamo.",
  "atk-s0103a:208_3": "Andhakāratimisāti cakkhuviññāṇuppattinivāraṇena andhabhāvakaraṇaṃ bahalatamaṃ.",
  "atk-s0103a:208_4": "Samatanīti patiṭṭhahi samantato patthari.",
  "atk-s0103a:208_5": "Payaso tattassāti tattassa khīrassa.",
  "atk-s0103a:208_6": "Vaṇṇasampannāti vaṇṇena sampannā.",
  "atk-s0103a:208_7": "Kaṇikārapupphasadiso hissā vaṇṇo ahosi.",
  "atk-s0103a:208_8": "Gandhasampannāti gandhena sampannā dibbagandhaṃ vāyati.",
  "atk-s0103a:208_9": "Rasasampannāti rasena sampannā pakkhittadibbojā viya hoti.",
  "atk-s0103a:208_10": "Khuddamadhunti khuddakamakkhikāhi katamadhuṃ.",
  "atk-s0103a:208_11": "Aneḷakanti niddosaṃ makkhikaṇḍakavirahitaṃ.",
  "atk-s0103a:208_12": "Lolajātikoti lolasabhāvo.",
  "atk-s0103a:208_13": "Atītānantarepi kappe loloyeva.",
  "atk-s0103a:208_14": "Ambhoti acchariyajāto āha.",
  "atk-s0103a:208_15": "Kimevidaṃ bhavissatīti vaṇṇopissā manāpo gandhopi,",
  "atk-s0103a:208_16": "raso panassā kīdiso bhavissatīti attho.",
  "atk-s0103a:208_17": "Yo tattha uppannalobho,",
  "atk-s0103a:208_18": "so rasapathaviṃ aṅguliyā sāyi,",
  "atk-s0103a:208_19": "aṅguliyā gahetvā jivhagge ṭhapesi.",
  "atk-s0103a:209_0": "Acchādesīti jivhagge ṭhapitamattā satta rasaharaṇīsahassāni pharitvā manāpā hutvā tiṭṭhati.",
  "atk-s0103a:209_1": "Taṇhā cassa okkamīti tattha cassa taṇhā uppajji.",
  "atk-s0103a:210_0": "Candimasūriyādipātubhāvavaṇṇanā",
  "atk-s0103a:211_0": "121.",
  "atk-s0103a:211_1": "Āluppakārakaṃ upakkamiṃsu paribhuñjitunti ālopaṃ katvā piṇḍe piṇḍe chinditvā paribhuñjituṃ ārabhiṃsu.",
  "atk-s0103a:211_2": "Candimasūriyāti candimā ca sūriyo ca.",
  "atk-s0103a:211_3": "Pāturahesunti pātubhaviṃsu.",
  "atk-s0103a:212_0": "Ko pana tesaṃ paṭhamaṃ pātubhavi,",
  "atk-s0103a:212_1": "ko kasmiṃ vasati,",
  "atk-s0103a:212_2": "kassa kiṃ pamāṇaṃ, ko upari,",
  "atk-s0103a:212_3": "ko sīghaṃ gacchati,",
  "atk-s0103a:212_4": "kati nesaṃ vīthiyo,",
  "atk-s0103a:212_5": "kathaṃ caranti,",
  "atk-s0103a:212_6": "kittake ṭhāne ālokaṃ karontīti?",
  "atk-s0103a:212_7": "Ubho ekato pātubhavanti.",
  "atk-s0103a:212_8": "Sūriyo paṭhamataraṃ paññāyati.",
  "atk-s0103a:212_9": "Tesañhi sattānaṃ sayaṃpabhāya antarahitāya andhakāro ahosi.",
  "atk-s0103a:212_10": "Te bhītatasitā “bhaddakaṃ vatassa sace āloko pātubhaveyyā”ti cintayiṃsu.",
  "atk-s0103a:212_11": "Tato mahājanassa sūrabhāvaṃ janayamānaṃ sūriyamaṇḍalaṃ uṭṭhahi.",
  "atk-s0103a:212_12": "Tenevassa sūriyoti nāmaṃ ahosi.",
  "atk-s0103a:212_13": "Tasmiṃ divasaṃ ālokaṃ katvā atthaṅgate puna andhakāro ahosi.",
  "atk-s0103a:212_14": "Te “bhaddakaṃ vatassa sace añño āloko uppajjeyyā”ti cintayiṃsu.",
  "atk-s0103a:212_15": "Atha nesaṃ chandaṃ ñatvāva candamaṇḍalaṃ uṭṭhahi.",
  "atk-s0103a:212_16": "Tenevassa candoti nāmaṃ ahosi.",
  "atk-s0103a:213_0": "Tesu cando antomaṇivimāne vasati.",
  "atk-s0103a:213_1": "Taṃ bahi rajatena parikkhittaṃ.",
  "atk-s0103a:213_2": "Ubhayampi sītalameva ahosi.",
  "atk-s0103a:213_3": "Sūriyo antokanakavimāne vasati.",
  "atk-s0103a:213_4": "Taṃ bāhiraṃ phalikaparikkhittaṃ hoti.",
  "atk-s0103a:213_5": "Ubhayampi uṇhameva.",
  "atk-s0103a:214_0": "Pamāṇato cando ujukaṃ ekūnapaññāsayojano.",
  "atk-s0103a:214_1": "Parimaṇḍalato tīhi yojanehi ūnadiyaḍḍhasatayojano.",
  "atk-s0103a:214_2": "Sūriyo ujukaṃ paññāsayojano,",
  "atk-s0103a:214_3": "parimaṇḍalato diyaḍḍhasatayojano.",
  "atk-s0103a:215_0": "Cando heṭṭhā,",
  "atk-s0103a:215_1": "sūriyo upari,",
  "atk-s0103a:215_2": "antarā nesaṃ yojanaṃ hoti.",
  "atk-s0103a:215_3": "Candassa heṭṭhimantato sūriyassa uparimantato yojanasataṃ hoti.",
  "atk-s0103a:216_0": "Cando ujukaṃ saṇikaṃ gacchati,",
  "atk-s0103a:216_1": "tiriyaṃ sīghaṃ.",
  "atk-s0103a:216_2": "Dvīsu passesu nakkhattatārakā gacchanti.",
  "atk-s0103a:216_3": "Cando dhenu viya vacchaṃ taṃ taṃ nakkhattaṃ upasaṅkamati.",
  "atk-s0103a:216_4": "Nakkhattāni pana attano ṭhānaṃ na vijahanti.",
  "atk-s0103a:216_5": "Sūriyassa ujukaṃ gamanaṃ sīghaṃ,",
  "atk-s0103a:216_6": "tiriyaṃ gamanaṃ dandhaṃ.",
  "atk-s0103a:216_7": "So kāḷapakkhauposathato pāṭipadadivase yojanānaṃ satasahassaṃ candamaṇḍalaṃ ohāya gacchati.",
  "atk-s0103a:216_8": "Atha cando lekhā viya paññāyati.",
  "atk-s0103a:216_9": "Pakkhassa dutiyāya satasahassanti evaṃ yāva uposathadivasā satasahassaṃ satasahassaṃ ohāya gacchati.",
  "atk-s0103a:216_10": "Atha cando anukkamena vaḍḍhitvā uposathadivase paripuṇṇo hoti.",
  "atk-s0103a:216_11": "Puna pāṭipadadivase yojanānaṃ satasahassaṃ dhāvitvā gaṇhāti.",
  "atk-s0103a:216_12": "Dutiyāya satasahassanti evaṃ yāva uposathadivasā satasahassaṃ satasahassaṃ dhāvitvā gaṇhāti.",
  "atk-s0103a:216_13": "Atha cando anukkamena hāyitvā uposathadivase sabbaso na paññāyati.",
  "atk-s0103a:216_14": "Candaṃ heṭṭhā katvā sūriyo upari hoti.",
  "atk-s0103a:216_15": "Mahatiyā pātiyā khuddakabhājanaṃ viya candamaṇḍalaṃ pidhīyati.",
  "atk-s0103a:216_16": "Majjhanhike gehacchāyā viya candassa chāyā na paññāyati.",
  "atk-s0103a:216_17": "So chāyāya apaññāyamānāya dūre ṭhitānaṃ divā padīpo viya sayampi na paññāyati.",
  "atk-s0103a:217_0": "Kati nesaṃ vīthiyoti ettha pana ajavīthi,",
  "atk-s0103a:217_1": "nāgavīthi,",
  "atk-s0103a:217_2": "govīthīti tisso vīthiyo honti.",
  "atk-s0103a:217_3": "Tattha ajānaṃ udakaṃ paṭikūlaṃ hoti,",
  "atk-s0103a:217_4": "hatthināgānaṃ manāpaṃ.",
  "atk-s0103a:217_5": "Gunnaṃ sītuṇhasamatāya phāsu hoti.",
  "atk-s0103a:217_6": "Tasmā yaṃ kālaṃ candimasūriyā ajavīthiṃ āruhanti,",
  "atk-s0103a:217_7": "tadā devo ekabindumpi na vassati.",
  "atk-s0103a:217_8": "Yadā nāgavīthiṃ ārohanti,",
  "atk-s0103a:217_9": "tadā bhinnaṃ viya nabhaṃ paggharati.",
  "atk-s0103a:217_10": "Yadā govīthiṃ ārohanti,",
  "atk-s0103a:217_11": "tadā utusamatā sampajjati.",
  "atk-s0103a:217_12": "Candimasūriyā chamāse sineruto bahi nikkhamanti,",
  "atk-s0103a:217_13": "chamāse anto vicaranti.",
  "atk-s0103a:217_14": "Te hi āsāḷhamāse sinerusamīpena vicaranti.",
  "atk-s0103a:217_15": "Tato pare dve māse nikkhamitvā bahi vicarantā paṭhamakattikamāse majjhena gacchanti.",
  "atk-s0103a:217_16": "Tato cakkavāḷābhimukhā gantvā tayo māse cakkavāḷasamīpena caritvā puna nikkhamitvā citramāse majjhena",
  "atk-s0103a:217_17": "gantvā tato dve māse sinerubhimukhā pakkhanditvā puna āsāḷhe sinerusamīpena caranti.",
  "atk-s0103a:218_0": "Kittake ṭhāne ālokaṃ karontīti?",
  "atk-s0103a:218_1": "Ekappahārena tīsu dīpesu ālokaṃ karonti. Kathaṃ?",
  "atk-s0103a:218_2": "Imasmiñhi dīpe sūriyuggamanakālo pubbavidehe majjhanhiko hoti,",
  "atk-s0103a:218_3": "uttarakurūsu atthaṅgamanakālo,",
  "atk-s0103a:218_4": "aparagoyāne majjhimayāmo.",
  "atk-s0103a:218_5": "Pubbavidehamhi uggamanakālo uttarakurūsu majjhanhiko,",
  "atk-s0103a:218_6": "aparagoyāne atthaṅgamanakālo,",
  "atk-s0103a:218_7": "idha majjhimayāmo.",
  "atk-s0103a:218_8": "Uttarakurūsu uggamanakālo aparagoyāne majjhanhiko,",
  "atk-s0103a:218_9": "idha atthaṅgamanakālo,",
  "atk-s0103a:218_10": "pubbavidehe majjhimayāmo.",
  "atk-s0103a:218_11": "Aparagoyānadīpe uggamanakālo idha majjhanhiko,",
  "atk-s0103a:218_12": "pubbavidehe atthaṅgamanakālo,",
  "atk-s0103a:218_13": "uttarakurūsu majjhimayāmoti.",
  "atk-s0103a:219_0": "Nakkhattāni tārakarūpānīti kattikādinakkhattāni ceva sesatārakarūpāni ca candimasūriyehi saddhiṃyeva pāturahesuṃ.",
  "atk-s0103a:219_1": "Rattindivāti tato sūriyatthaṅgamanato yāva aruṇuggamanā ratti,",
  "atk-s0103a:219_2": "aruṇuggamanato yāva sūriyatthaṅgamanā divāti evaṃ rattindivā paññāyiṃsu.",
  "atk-s0103a:219_3": "Atha pañcadasa rattiyo aḍḍhamāso,",
  "atk-s0103a:219_4": "dve aḍḍhamāsā māsoti evaṃ māsaḍḍhamāsā paññāyiṃsu.",
  "atk-s0103a:219_5": "Atha cattāro māsā utu,",
  "atk-s0103a:219_6": "tayo utū saṃvaccharoti evaṃ utusaṃvaccharā paññāyiṃsu.",
  "atk-s0103a:220_0": "122.",
  "atk-s0103a:220_1": "Vaṇṇavevaṇṇatā cāti vaṇṇassa vivaṇṇabhāvo.",
  "atk-s0103a:220_2": "Tesaṃ vaṇṇātimānapaccayāti tesaṃ vaṇṇaṃ ārabbha uppannaatimānapaccayā.",
  "atk-s0103a:220_3": "Mānātimānajātikānanti punappunaṃ uppajjamānātimānasabhāvānaṃ.",
  "atk-s0103a:220_4": "Rasāya pathaviyāti sampannarasattā rasāti laddhanāmāya pathaviyā.",
  "atk-s0103a:220_5": "Anutthuniṃsūti anubhāsiṃsu.",
  "atk-s0103a:220_6": "Aho rasanti aho amhākaṃ madhurarasaṃ antarahitaṃ.",
  "atk-s0103a:220_7": "Aggaññaṃ akkharanti lokuppattivaṃsakathaṃ.",
  "atk-s0103a:220_8": "Anusarantīti anugacchanti.",
  "atk-s0103a:221_0": "Bhūmipappaṭakapātubhāvādivaṇṇanā",
  "atk-s0103a:222_0": "123.",
  "atk-s0103a:222_1": "Evameva pāturahosīti ediso hutvā uṭṭhahi,",
  "atk-s0103a:222_2": "antovāpiyaṃ udake chinne sukkhakalalapaṭalaṃ viya ca uṭṭhahi.",
  "atk-s0103a:223_0": "124.",
  "atk-s0103a:223_1": "Padālatāti ekā madhurarasā bhaddālatā.",
  "atk-s0103a:223_2": "Kalambukāti nāḷikā.",
  "atk-s0103a:223_3": "Ahu vata noti madhurarasā vata no padālatā ahosi.",
  "atk-s0103a:223_4": "Ahāyi vata noti sā no etarahi antarahitāti.",
  "atk-s0103a:224_0": "125.",
  "atk-s0103a:224_1": "Akaṭṭhapākoti akaṭṭheyeva bhūmibhāge uppanno.",
  "atk-s0103a:224_2": "Akaṇoti nikkuṇḍako.",
  "atk-s0103a:224_3": "Athusoti nitthuso.",
  "atk-s0103a:224_4": "Sugandhoti dibbagandhaṃ vāyati.",
  "atk-s0103a:224_5": "Taṇḍulapphaloti suparisuddhaṃ paṇḍaraṃ taṇḍulameva phalati.",
  "atk-s0103a:224_6": "Pakkaṃ paṭivirūḷhanti sāyaṃ gahitaṭṭhānaṃ pāto pakkaṃ hoti,",
  "atk-s0103a:224_7": "puna virūḷhaṃ paṭipākatikameva gahitaṭṭhānaṃ na paññāyati.",
  "atk-s0103a:224_8": "Nāpadānaṃ paññāyatīti alāyitaṃ hutvā anūnameva paññāyati.",
  "atk-s0103a:225_0": "Itthipurisaliṅgādipātubhāvavaṇṇanā",
  "atk-s0103a:226_0": "126.",
  "atk-s0103a:226_1": "Itthiyā cāti yā pubbe manussakāle itthī,",
  "atk-s0103a:226_2": "tassa itthiliṅgaṃ pātubhavati,",
  "atk-s0103a:226_3": "pubbe purisassa purisaliṅgaṃ.",
  "atk-s0103a:226_4": "Mātugāmo nāma hi purisattabhāvaṃ labhanto anupubbena purisattapaccaye dhamme pūretvā labhati.",
  "atk-s0103a:226_5": "Puriso itthattabhāvaṃ labhanto kāmesumicchācāraṃ nissāya labhati.",
  "atk-s0103a:226_6": "Tadā pana pakatiyā mātugāmassa itthiliṅgaṃ,",
  "atk-s0103a:226_7": "purisassa purisaliṅgaṃ pāturahosi.",
  "atk-s0103a:226_8": "Upanijjhāyatanti upanijjhāyantānaṃ olokentānaṃ.",
  "atk-s0103a:226_9": "Pariḷāhoti rāgapariḷāho.",
  "atk-s0103a:226_10": "Seṭṭhinti chārikaṃ.",
  "atk-s0103a:226_11": "Nibbuyhamānāyāti niyyamānāya.",
  "atk-s0103a:227_0": "127.",
  "atk-s0103a:227_1": "Adhammasammatanti taṃ paṃsukhipanādi adhammoti sammataṃ.",
  "atk-s0103a:227_2": "Tadetarahi dhammasammatanti taṃ idāni dhammoti sammataṃ,",
  "atk-s0103a:227_3": "dhammoti taṃ gahetvā vicaranti.",
  "atk-s0103a:227_4": "Tathā hi ekaccesu jānapadesu kalahaṃ kurumānā itthiyo “tvaṃ kasmā kathesi?",
  "atk-s0103a:227_5": "Yā gomayapiṇḍamattampi nālatthā”ti vadanti.",
  "atk-s0103a:227_6": "Pātabyatanti sevitabbataṃ.",
  "atk-s0103a:227_7": "Sannidhikārakanti sannidhiṃ katvā.",
  "atk-s0103a:227_8": "Apadānaṃ paññāyitthāti chinnaṭṭhānaṃ ūnameva hutvā paññāyittha.",
  "atk-s0103a:227_9": "Saṇḍasaṇḍāti ekekasmiṃ ṭhāne kalāpabandhā viya gumbagumbā hutvā.",
  "atk-s0103a:228_0": "128.",
  "atk-s0103a:228_1": "Mariyādaṃ ṭhapeyyāmāti sīmaṃ ṭhapeyyāma.",
  "atk-s0103a:228_2": "Yatra hi nāmāti yo hi nāma.",
  "atk-s0103a:228_3": "Pāṇinā pahariṃsūti tayo vāre vacanaṃ agaṇhantaṃ pāṇinā pahariṃsu.",
  "atk-s0103a:228_4": "Tadagge khoti taṃ aggaṃ katvā.",
  "atk-s0103a:229_0": "Mahāsammatarājavaṇṇanā",
  "atk-s0103a:230_0": "130.",
  "atk-s0103a:230_1": "Khīyitabbaṃ khīyeyyāti pakāsetabbaṃ pakāseyya khipitabbaṃ khipeyya,",
  "atk-s0103a:230_2": "hāretabbaṃ hāreyyāti vuttaṃ hoti.",
  "atk-s0103a:230_3": "Yo nesaṃ sattoti yo tesaṃ satto.",
  "atk-s0103a:230_4": "Ko pana soti?",
  "atk-s0103a:230_5": "Amhākaṃ bodhisatto.",
  "atk-s0103a:230_6": "Sālīnaṃ bhāgaṃ anupadassāmāti mayaṃ ekekassa khettato ambaṇambaṇaṃ āharitvā tuyhaṃ sālibhāgaṃ dassāma,",
  "atk-s0103a:230_7": "tayā kiñci kammaṃ na kātabbaṃ,",
  "atk-s0103a:230_8": "tvaṃ amhākaṃ jeṭṭhakaṭṭhāne tiṭṭhāti.",
  "atk-s0103a:231_0": "131.",
  "atk-s0103a:231_1": "Akkharaṃ upanibbattanti saṅkhā samaññā paññatti vohāro uppanno.",
  "atk-s0103a:231_2": "Khattiyo khattiyotveva dutiyaṃ akkharanti na kevalaṃ akkharameva,",
  "atk-s0103a:231_3": "te panassa khettasāmino tīhi saṅkhehi abhisekampi akaṃsu.",
  "atk-s0103a:231_4": "Rañjetīti sukheti pineti.",
  "atk-s0103a:231_5": "Aggaññenāti agganti ñātena,",
  "atk-s0103a:231_6": "agge vā ñātena lokuppattisamaye uppannena abhinibbatti ahosīti.",
  "atk-s0103a:232_0": "Brāhmaṇamaṇḍalādivaṇṇanā",
  "atk-s0103a:233_0": "132.",
  "atk-s0103a:233_1": "Vītaṅgārā vītadhūmāti pacitvā khāditabbābhāvato vigatadhūmaṅgārā.",
  "atk-s0103a:233_2": "Pannamusalāti koṭṭetvā pacitabbābhāvato patitamusalā.",
  "atk-s0103a:233_3": "Ghāsamesamānāti bhikkhācariyavasena yāgubhattaṃ pariyesantā.",
  "atk-s0103a:233_4": "Tamenaṃ manussā disvāti te ete manussā passitvā.",
  "atk-s0103a:233_5": "Anabhisambhuṇamānāti asahamānā asakkontā.",
  "atk-s0103a:233_6": "Ganthe karontāti tayo vede abhisaṅkharontā ceva vācentā ca.",
  "atk-s0103a:233_7": "Acchantīti vasanti,",
  "atk-s0103a:233_8": "“acchentī”tipi pāṭho.",
  "atk-s0103a:233_9": "Esevattho.",
  "atk-s0103a:233_10": "Hīnasammatanti “mante dhārenti mante vācentī”ti kho, vāseṭṭha,",
  "atk-s0103a:233_11": "idaṃ tena samayena hīnasammataṃ.",
  "atk-s0103a:233_12": "Tadetarahi seṭṭhasammatanti taṃ idāni “ettake mante dhārenti ettake mante vācentī”ti seṭṭhasammataṃ jātaṃ.",
  "atk-s0103a:233_13": "Brāhmaṇamaṇḍalassāti brāhmaṇagaṇassa.",
  "atk-s0103a:234_0": "133.",
  "atk-s0103a:234_1": "Methunaṃ dhammaṃ samādāyāti methunadhammaṃ samādiyitvā.",
  "atk-s0103a:234_2": "Visukammante payojesunti gorakkha vāṇijakammādike vissute uggate kammante payojesuṃ.",
  "atk-s0103a:235_0": "134.",
  "atk-s0103a:235_1": "Suddā suddāti tena luddācārakammakhuddācārakammunā suddaṃ suddaṃ lahuṃ lahuṃ kucchitaṃ gacchanti,",
  "atk-s0103a:235_2": "vinassantīti attho.",
  "atk-s0103a:235_3": "Ahu khoti hoti kho.",
  "atk-s0103a:236_0": "135.",
  "atk-s0103a:236_1": "Sakaṃ dhammaṃ garahamānoti na setacchattaṃ ussāpanamattena sujjhituṃ sakkāti evaṃ attano khattiyadhammaṃ nindamāno.",
  "atk-s0103a:236_2": "Esa nayo sabbattha.",
  "atk-s0103a:236_3": "“Imehi kho, vāseṭṭha,",
  "atk-s0103a:236_4": "catūhi maṇḍalehī”ti iminā imaṃ dasseti “samaṇamaṇḍalaṃ nāma visuṃ natthi,",
  "atk-s0103a:236_5": "yasmā pana na sakkā jātiyā sujjhituṃ,",
  "atk-s0103a:236_6": "attano attano sammāpaṭipattiyā visuddhi hoti.",
  "atk-s0103a:236_7": "Tasmā imehi catūhi maṇḍalehi samaṇamaṇḍalassa abhinibbatti hoti.",
  "atk-s0103a:236_8": "Imāni maṇḍalāni samaṇamaṇḍalaṃ anuvattanti,",
  "atk-s0103a:236_9": "anuvattantāni ca dhammeneva anuvattanti,",
  "atk-s0103a:236_10": "no adhammena.",
  "atk-s0103a:236_11": "Samaṇamaṇḍalañhi āgamma sammāpaṭipattiṃ pūretvā suddhiṃ pāpuṇantī”ti.",
  "atk-s0103a:237_0": "Duccaritādikathāvaṇṇanā",
  "atk-s0103a:238_0": "136.",
  "atk-s0103a:238_1": "Idāni yathājātiyā na sakkā sujjhituṃ,",
  "atk-s0103a:238_2": "sammāpaṭipattiyāva sujjhanti,",
  "atk-s0103a:238_3": "tamatthaṃ pākaṭaṃ karonto khattiyopi kho,",
  "atk-s0103a:238_4": "vāseṭṭhāti desanaṃ ārabhi.",
  "atk-s0103a:238_5": "Tattha micchādiṭṭhikammasamādānahetūti micchādiṭṭhivasena samādinnakammahetu,",
  "atk-s0103a:238_6": "micchādiṭṭhikammassa vā samādānahetu.",
  "atk-s0103a:239_0": "137.",
  "atk-s0103a:239_1": "Dvayakārīti kālena kusalaṃ karoti,",
  "atk-s0103a:239_2": "kālena akusalanti evaṃ ubhayakārī.",
  "atk-s0103a:239_3": "Sukhadukkhappaṭisaṃvedī hotīti ekakkhaṇe ubhayavipākadānaṭṭhānaṃ nāma natthi.",
  "atk-s0103a:239_4": "Yena pana akusalaṃ bahuṃ kataṃ hoti,",
  "atk-s0103a:239_5": "kusalaṃ mandaṃ,",
  "atk-s0103a:239_6": "so taṃ kusalaṃ nissāya khattiyakule vā brāhmaṇakule vā nibbattati.",
  "atk-s0103a:239_7": "Atha naṃ akusalakammaṃ kāṇampi karoti khujjampi pīṭhasappimpi.",
  "atk-s0103a:239_8": "So rajjassa vā anaraho hoti,",
  "atk-s0103a:239_9": "abhisittakāle vā evaṃbhūto bhoge paribhuñjituṃ na sakkoti.",
  "atk-s0103a:239_10": "Aparassa maraṇakāle dve balavamallā viya te dvepi kusalākusalakammāni upaṭṭhahanti.",
  "atk-s0103a:239_11": "Tesu akusalaṃ balavataraṃ hoti,",
  "atk-s0103a:239_12": "taṃ kusalaṃ paṭibāhitvā tiracchānayoniyaṃ nibbattāpeti.",
  "atk-s0103a:239_13": "Kusalakammampi pavattivedanīyaṃ hoti.",
  "atk-s0103a:239_14": "Tamenaṃ maṅgalahatthiṃ vā karonti maṅgalaassaṃ vā maṅgalausabhaṃ vā.",
  "atk-s0103a:239_15": "So sampattiṃ anubhavati.",
  "atk-s0103a:239_16": "Idaṃ sandhāya vuttaṃ “sukhadukkhappaṭisaṃvedī hotī”ti.",
  "atk-s0103a:240_0": "Bodhipakkhiyabhāvanāvaṇṇanā",
  "atk-s0103a:241_0": "138.",
  "atk-s0103a:241_1": "Sattannaṃ bodhipakkhiyānanti “cattāro satipaṭṭhānā”ti ādikoṭṭhāsavasena sattannaṃ,",
  "atk-s0103a:241_2": "paṭipāṭiyā pana sattatiṃsāya bodhipakkhiyānaṃ dhammānaṃ.",
  "atk-s0103a:241_3": "Bhāvanamanvāyāti bhāvanaṃ anugantvā,",
  "atk-s0103a:241_4": "paṭipajjitvāti attho.",
  "atk-s0103a:241_5": "Parinibbāyatīti kilesaparinibbānena parinibbāyati.",
  "atk-s0103a:241_6": "Iti bhagavā cattāro vaṇṇe dassetvā vinivattetvā paṭividdhacatusaccaṃ khīṇāsavameva devamanussesu seṭṭhaṃ katvā dassesi.",
  "atk-s0103a:242_0": "140.",
  "atk-s0103a:242_1": "Idāni tamevatthaṃ lokasammatassa brahmunopi vacanadassanānusārena daḷhaṃ katvā dassento imesañhi vāseṭṭha catunnaṃ vaṇṇānantiādimāha.",
  "atk-s0103a:242_2": "“Brahmunāpesā”tiādi ambaṭṭhasutte vitthāritaṃ.",
  "atk-s0103a:242_3": "Iti bhagavā ettakena iminā kathāmaggena seṭṭhacchedakavādameva dassetvā suttantaṃ vinivattetvā arahattanikūṭena desanaṃ niṭṭhāpesi.",
  "atk-s0103a:242_4": "Attamanā vāseṭṭhabhāradvājāti vāseṭṭhabhāradvāja sāmaṇerāpi hi sakamanā tuṭṭhamanā “sādhu,",
  "atk-s0103a:242_5": "sādhū”ti bhagavato bhāsitaṃ abhinandiṃsu.",
  "atk-s0103a:242_6": "Idameva suttantaṃ āvajjantā anumajjantā saha paṭisambhidāhi arahattaṃ pāpuṇiṃsūti.",
  "atk-s0103a:243_0": "Sumaṅgalavilāsiniyā dīghanikāyaṭṭhakathāya",
  "atk-s0103a:244_0": "Aggaññasuttavaṇṇanā niṭṭhitā.",
  "atk-s0103a:247_0": "5. Sampasādanīyasuttavaṇṇanā",
  "atk-s0103a:248_0": "Sāriputtasīhanādavaṇṇanā",
  "atk-s0103a:249_0": "141.",
  "atk-s0103a:249_1": "Evaṃ me sutanti sampasādanīyasuttaṃ.",
  "atk-s0103a:249_2": "Tatrāyamanuttānapadavaṇṇanā –",
  "atk-s0103a:249_3": "nāḷandāyanti nāḷandāti evaṃnāmake nagare,",
  "atk-s0103a:249_4": "taṃ nagaraṃ gocaragāmaṃ katvā.",
  "atk-s0103a:249_5": "Pāvārikambavaneti dussapāvārikaseṭṭhino ambavane.",
  "atk-s0103a:249_6": "Taṃ kira tassa uyyānaṃ ahosi.",
  "atk-s0103a:249_7": "So bhagavato dhammadesanaṃ sutvā bhagavati pasanno tasmiṃ uyyāne kuṭileṇamaṇḍapādipaṭimaṇḍitaṃ bhagavato vihāraṃ katvā niyyātesi.",
  "atk-s0103a:249_8": "So vihāro jīvakambavanaṃ viya “pāvārikambavana”ntveva saṅkhyaṃ gato,",
  "atk-s0103a:249_9": "tasmiṃ pāvārikambavane viharatīti attho.",
  "atk-s0103a:249_10": "Bhagavantaṃ etadavoca –",
  "atk-s0103a:249_11": "“evaṃpasanno ahaṃ, bhante,",
  "atk-s0103a:249_12": "bhagavatī”ti.",
  "atk-s0103a:249_13": "Kasmā evaṃ avoca?",
  "atk-s0103a:249_14": "Attano uppannasomanassapavedanatthaṃ.",
  "atk-s0103a:250_0": "Tatrāyamanupubbikathā –",
  "atk-s0103a:250_1": "thero kira taṃdivasaṃ kālasseva sarīrappaṭijagganaṃ katvā sunivatthanivāsano pattacīvaramādāya pāsādikehi",
  "atk-s0103a:250_2": "abhikkantādīhi devamanussānaṃ pasādaṃ āvahanto nāḷandavāsīnaṃ hitasukhamanubrūhayanto piṇḍāya pavisitvā",
  "atk-s0103a:250_3": "pacchābhattaṃ piṇḍapātapaṭikkanto vihāraṃ gantvā satthu vattaṃ dassetvā satthari gandhakuṭiṃ paviṭṭhe",
  "atk-s0103a:250_4": "satthāraṃ vanditvā attano divāṭṭhānaṃ agamāsi.",
  "atk-s0103a:250_5": "Tattha saddhivihārikantevāsikesu vattaṃ dassetvā paṭikkantesu divāṭṭhānaṃ sammajjitvā cammakkhaṇḍaṃ paññapetvā",
  "atk-s0103a:250_6": "udakatumbato udakena hatthapāde sītale katvā tisandhipallaṅkaṃ ābhujitvā kālaparicchedaṃ katvā phalasamāpattiṃ",
  "atk-s0103a:250_7": "samāpajji.",
  "atk-s0103a:251_0": "So yathāparicchinnakālavasena samāpattito vuṭṭhāya attano guṇe anussaritumāraddho.",
  "atk-s0103a:251_1": "Athassa guṇe anussarato sīlaṃ āpāthamāgataṃ.",
  "atk-s0103a:251_2": "Tato paṭipāṭiyāva samādhi paññā vimutti vimuttiñāṇadassanaṃ paṭhamaṃ jhānaṃ dutiyaṃ jhānaṃ tatiyaṃ jhānaṃ",
  "atk-s0103a:251_3": "catutthaṃ jhānaṃ ākāsānañcāyatanasamāpatti viññānañcāyatanasamāpatti ākiñcaññāyatanasamāpatti nevasaññānāsaññāyatanasamāpatti",
  "atk-s0103a:251_4": "vipassanāñāṇaṃ manomayiddhiñāṇaṃ iddhividhañāṇaṃ dibbasotañāṇaṃ cetopariyañāṇaṃ pubbenivāsānussatiñāṇaṃ",
  "atk-s0103a:251_5": "dibbacakkhuñāṇaṃ…pe…",
  "atk-s0103a:251_6": "sotāpattimaggo sotāpattiphalaṃ…pe…",
  "atk-s0103a:251_7": "arahattamaggo arahattaphalaṃ atthapaṭisambhidā dhammapaṭisambhidā niruttipaṭisambhidā paṭibhānapaṭisambhidā sāvakapāramīñāṇaṃ.",
  "atk-s0103a:251_8": "Ito paṭṭhāya kappasatasahassādhikassa asaṅkhyeyyassa upari anomadassībuddhassa pādamūle kataṃ abhinīhāraṃ",
  "atk-s0103a:251_9": "ādiṃ katvā attano guṇe anussarato yāva nisinnapallaṅkā guṇā upaṭṭhahiṃsu.",
  "atk-s0103a:252_0": "Evaṃ thero attano guṇe anussaramāno guṇānaṃ pamāṇaṃ vā paricchedaṃ vā daṭṭhuṃ nāsakkhi.",
  "atk-s0103a:252_1": "So cintesi –",
  "atk-s0103a:252_2": "“mayhaṃ tāva padesañāṇe ṭhitassa sāvakassa guṇānaṃ pamāṇaṃ vā paricchedo vā natthi.",
  "atk-s0103a:252_3": "Ahaṃ pana yaṃ satthāraṃ uddissa pabbajito,",
  "atk-s0103a:252_4": "kīdisā nu kho tassa guṇā”ti dasabalassa guṇe anussarituṃ āraddho.",
  "atk-s0103a:252_5": "So bhagavato sīlaṃ nissāya,",
  "atk-s0103a:252_6": "samādhiṃ paññaṃ vimuttiṃ vimuttiñāṇadassanaṃ nissāya,",
  "atk-s0103a:252_7": "cattāro satipaṭṭhāne nissāya,",
  "atk-s0103a:252_8": "cattāro sammappadhāne cattāro iddhipāde cattāro magge cattāri phalāni catasso paṭisambhidā catuyoniparicchedakañāṇaṃ",
  "atk-s0103a:252_9": "cattāro ariyavaṃse nissāya dasabalassa guṇe anussaritumāraddho.",
  "atk-s0103a:253_0": "Tathā pañca padhāniyaṅgāni,",
  "atk-s0103a:253_1": "pañcaṅgikaṃsammāsamādhiṃ,",
  "atk-s0103a:253_2": "pañcindriyāni,",
  "atk-s0103a:253_3": "pañca balāni,",
  "atk-s0103a:253_4": "pañca nissaraṇiyā dhātuyo,",
  "atk-s0103a:253_5": "pañca vimuttāyatanāni,",
  "atk-s0103a:253_6": "pañca vimuttiparipācaniyā paññā,",
  "atk-s0103a:253_7": "cha sāraṇīye dhamme,",
  "atk-s0103a:253_8": "cha anussatiṭṭhānāni,",
  "atk-s0103a:253_9": "cha gārave,",
  "atk-s0103a:253_10": "cha nissaraṇiyā dhātuyo,",
  "atk-s0103a:253_11": "cha satatavihāre,",
  "atk-s0103a:253_12": "cha anuttariyāni,",
  "atk-s0103a:253_13": "cha nibbedhabhāgiyā paññā,",
  "atk-s0103a:253_14": "cha abhiññā,",
  "atk-s0103a:253_15": "cha asādhāraṇañāṇāni,",
  "atk-s0103a:253_16": "satta aparihāniye dhamme,",
  "atk-s0103a:253_17": "satta ariyadhanāni,",
  "atk-s0103a:253_18": "satta bojjhaṅge,",
  "atk-s0103a:253_19": "satta sappurisadhamme,",
  "atk-s0103a:253_20": "satta nijjaravatthūni,",
  "atk-s0103a:253_21": "satta paññā,",
  "atk-s0103a:253_22": "satta dakkhiṇeyyapuggale,",
  "atk-s0103a:253_23": "satta khīṇāsavabalāni,",
  "atk-s0103a:253_24": "aṭṭha paññāpaṭilābhahetū,",
  "atk-s0103a:253_25": "aṭṭha sammattāni,",
  "atk-s0103a:253_26": "aṭṭha lokadhammātikkame,",
  "atk-s0103a:253_27": "aṭṭha ārambhavatthūni,",
  "atk-s0103a:253_28": "aṭṭha akkhaṇadesanā,",
  "atk-s0103a:253_29": "aṭṭha mahāpurisavitakke,",
  "atk-s0103a:253_30": "aṭṭha abhibhāyatanāni,",
  "atk-s0103a:253_31": "aṭṭha vimokkhe,",
  "atk-s0103a:253_32": "nava yonisomanasikāramūlake dhamme,",
  "atk-s0103a:253_33": "nava pārisuddhipadhāniyaṅgāni,",
  "atk-s0103a:253_34": "nava sattāvāsadesanā,",
  "atk-s0103a:253_35": "nava āghātappaṭivinaye,",
  "atk-s0103a:253_36": "nava paññā,",
  "atk-s0103a:253_37": "nava nānattāni,",
  "atk-s0103a:253_38": "nava anupubbavihāre,",
  "atk-s0103a:253_39": "dasa nāthakaraṇe dhamme,",
  "atk-s0103a:253_40": "dasa kasiṇāyatanāni,",
  "atk-s0103a:253_41": "dasa kusalakammapathe,",
  "atk-s0103a:253_42": "dasa tathāgatabalāni,",
  "atk-s0103a:253_43": "dasa sammattāni,",
  "atk-s0103a:253_44": "dasa ariyavāse,",
  "atk-s0103a:253_45": "dasa asekkhadhamme,",
  "atk-s0103a:253_46": "ekādasa mettānisaṃse,",
  "atk-s0103a:253_47": "dvādasa dhammacakkākāre,",
  "atk-s0103a:253_48": "terasa dhutaṅgaguṇe,",
  "atk-s0103a:253_49": "cuddasa buddhañāṇāni,",
  "atk-s0103a:253_50": "pañcadasa vimuttiparipācaniye dhamme,",
  "atk-s0103a:253_51": "soḷasavidhaṃ ānāpānassatiṃ,",
  "atk-s0103a:253_52": "aṭṭhārasa buddhadhamme,",
  "atk-s0103a:253_53": "ekūnavīsati paccavekkhaṇañāṇāni,",
  "atk-s0103a:253_54": "catucattālīsa ñāṇavatthūni,",
  "atk-s0103a:253_55": "paropaṇṇāsa kusaladhamme,",
  "atk-s0103a:253_56": "sattasattati ñāṇavatthūni,",
  "atk-s0103a:253_57": "catuvīsatikoṭisatasahassasamāpattisañcaramahāvajirañāṇaṃ nissāya dasabalassa guṇe anussarituṃ ārabhi.",
  "atk-s0103a:254_0": "Tasmiṃyeva ca divāṭṭhāne nisinnoyeva upari “aparaṃ pana, bhante,",
  "atk-s0103a:254_1": "etadānuttariya”nti āgamissanti soḷasa aparampariyadhammā,",
  "atk-s0103a:254_2": "tepi nissāya anussarituṃ ārabhi.",
  "atk-s0103a:254_3": "So “kusalapaññattiyaṃ anuttaro mayhaṃ satthā,",
  "atk-s0103a:254_4": "āyatanapaññattiyaṃ anuttaro,",
  "atk-s0103a:254_5": "gabbhāvakkantiyaṃ anuttaro,",
  "atk-s0103a:254_6": "ādesanāvidhāsu anuttaro,",
  "atk-s0103a:254_7": "dassanasamāpattiyaṃ anuttaro,",
  "atk-s0103a:254_8": "puggalapaññattiyaṃ anuttaro,",
  "atk-s0103a:254_9": "padhāne anuttaro,",
  "atk-s0103a:254_10": "paṭipadāsu anuttaro,",
  "atk-s0103a:254_11": "bhassasamācāre anuttaro,",
  "atk-s0103a:254_12": "purisasīlasamācāre anuttaro,",
  "atk-s0103a:254_13": "anusāsanīvidhāsu anuttaro,",
  "atk-s0103a:254_14": "parapuggalavimuttiñāṇe anuttaro,",
  "atk-s0103a:254_15": "sassatavādesu anuttaro,",
  "atk-s0103a:254_16": "pubbenivāsañāṇe anuttaro,",
  "atk-s0103a:254_17": "dibbacakkhuñāṇe anuttaro,",
  "atk-s0103a:254_18": "iddhividhe anuttaro,",
  "atk-s0103a:254_19": "iminā ca iminā ca anuttaro”ti evaṃ dasabalassa guṇe anussaranto bhagavato guṇānaṃ neva antaṃ,",
  "atk-s0103a:254_20": "na pamāṇaṃ passi.",
  "atk-s0103a:254_21": "Thero attanopi tāva guṇānaṃ antaṃ vā pamāṇaṃ vā nāddasa,",
  "atk-s0103a:254_22": "bhagavato guṇānaṃ kiṃ passissati?",
  "atk-s0103a:254_23": "Yassa yassa hi paññā mahatī ñāṇaṃ visadaṃ,",
  "atk-s0103a:254_24": "so so buddhaguṇe mahantato saddahati.",
  "atk-s0103a:254_25": "Lokiyamahājano ukkāsitvāpi khipitvāpi “namo buddhāna”nti attano attano upanissaye ṭhatvā buddhānaṃ guṇe anussarati.",
  "atk-s0103a:254_26": "Sabbalokiyamahājanato eko sotāpanno buddhaguṇe mahantato saddahati.",
  "atk-s0103a:254_27": "Sotāpannānaṃ satatopi sahassatopi eko sakadāgāmī.",
  "atk-s0103a:254_28": "Sakadāgāmīnaṃ satatopi sahassatopi eko anāgāmī.",
  "atk-s0103a:254_29": "Anāgāmīnaṃ satatopi sahassatopi eko arahā buddhaguṇe mahantato saddahati.",
  "atk-s0103a:254_30": "Avasesaarahantehi asīti mahātherā buddhaguṇe mahantato saddahanti.",
  "atk-s0103a:254_31": "Asītimahātherehi cattāro mahātherā.",
  "atk-s0103a:254_32": "Catūhi mahātherehi dve aggasāvakā.",
  "atk-s0103a:254_33": "Tesupi sāriputtatthero,",
  "atk-s0103a:254_34": "sāriputtattheratopi eko paccekabuddho buddhaguṇe mahantato saddahati.",
  "atk-s0103a:254_35": "Sace pana sakalacakkavāḷagabbhe saṅghāṭikaṇṇena saṅghāṭikaṇṇaṃ pahariyamānā nisinnā paccekabuddhā buddhaguṇe anussareyyuṃ,",
  "atk-s0103a:254_36": "tehi sabbehipi eko sabbaññubuddhova buddhaguṇe mahantato saddahati.",
  "atk-s0103a:255_0": "Seyyathāpi nāma mahājano “mahāsamuddo gambhīro uttāno”ti jānanatthaṃ yottāni vaṭṭeyya,",
  "atk-s0103a:255_1": "tattha koci byāmappamāṇaṃ yottaṃ vaṭṭeyya,",
  "atk-s0103a:255_2": "koci dve byāmaṃ,",
  "atk-s0103a:255_3": "koci dasabyāmaṃ,",
  "atk-s0103a:255_4": "koci vīsatibyāmaṃ,",
  "atk-s0103a:255_5": "koci tiṃsabyāmaṃ,",
  "atk-s0103a:255_6": "koci cattālīsabyāmaṃ,",
  "atk-s0103a:255_7": "koci paññāsabyāmaṃ,",
  "atk-s0103a:255_8": "koci satabyāmaṃ,",
  "atk-s0103a:255_9": "koci sahassabyāmaṃ,",
  "atk-s0103a:255_10": "koci caturāsītibyāmasahassaṃ.",
  "atk-s0103a:255_11": "Te nāvaṃ āruyha,",
  "atk-s0103a:255_12": "samuddamajjhe uggatapabbatādimhi vā ṭhatvā attano attano yottaṃ otāreyyuṃ,",
  "atk-s0103a:255_13": "tesu yassa yottaṃ byāmamattaṃ,",
  "atk-s0103a:255_14": "so byāmamattaṭṭhāneyeva udakaṃ jānāti…pe…",
  "atk-s0103a:255_15": "yassa caturāsītibyāmasahassaṃ,",
  "atk-s0103a:255_16": "so caturāsītibyāmasahassaṭṭhāneyeva udakaṃ jānāti.",
  "atk-s0103a:255_17": "Parato udakaṃ ettakanti na jānāti.",
  "atk-s0103a:255_18": "Mahāsamudde pana na tattakaṃyeva udakaṃ,",
  "atk-s0103a:255_19": "atha kho anantamaparimāṇaṃ.",
  "atk-s0103a:255_20": "Caturāsītiyojanasahassaṃ gambhīro hi mahāsamuddo,",
  "atk-s0103a:255_21": "evameva ekabyāmayottato paṭṭhāya navabyāmayottena ñātaudakaṃ viya lokiyamahājanena diṭṭhabuddhaguṇā veditabbā.",
  "atk-s0103a:255_22": "Dasabyāmayottena dasabyāmaṭṭhāne ñātaudakaṃ viya sotāpannena diṭṭhabuddhaguṇā.",
  "atk-s0103a:255_23": "Vīsatibyāmayottena vīsatibyāmaṭṭhāne ñātaudakaṃ viya sakadāgāminā diṭṭhabuddhaguṇā.",
  "atk-s0103a:255_24": "Tiṃsabyāmayottena tiṃsabyāmaṭṭhāne ñātaudakaṃ viya anāgāminā diṭṭhabuddhaguṇā.",
  "atk-s0103a:255_25": "Cattālīsabyāmayottena cattālīsabyāmaṭṭhāne ñātaudakaṃ viya arahatā diṭṭhabuddhaguṇā.",
  "atk-s0103a:255_26": "Paññāsabyāmayottena paññāsabyāmaṭṭhāne ñātaudakaṃ viya asītimahātherehi diṭṭhabuddhaguṇā.",
  "atk-s0103a:255_27": "Satabyāmayottena satabyāmaṭṭhāne ñātaudakaṃ viya catūhi mahātherehi diṭṭhabuddhaguṇā.",
  "atk-s0103a:255_28": "Sahassabyāmayottena sahassabyāmaṭṭhāne ñātaudakaṃ viya mahāmoggallānattherena diṭṭhabuddhaguṇā.",
  "atk-s0103a:255_29": "Caturāsītibyāmasahassayottena caturāsītibyāmasahassaṭṭhāne ñātaudakaṃ viya dhammasenāpatinā sāriputtattherena diṭṭhabuddhaguṇā.",
  "atk-s0103a:255_30": "Tattha yathā so puriso mahāsamudde udakaṃ nāma na ettakaṃyeva,",
  "atk-s0103a:255_31": "anantamaparimāṇanti gaṇhāti,",
  "atk-s0103a:255_32": "evameva āyasmā sāriputto dhammanvayena anvayabuddhiyā anumānena nayaggāhena sāvakapāramīñāṇe ṭhatvā dasabalassa",
  "atk-s0103a:255_33": "guṇe anussaranto “buddhaguṇā anantā aparimāṇā”ti saddahi.",
  "atk-s0103a:256_0": "Therena hi diṭṭhabuddhaguṇehi dhammanvayena gahetabbabuddhaguṇāyeva bahutarā.",
  "atk-s0103a:256_1": "Yathā kathaṃ viya?",
  "atk-s0103a:256_2": "Yathā ito nava ito navāti aṭṭhārasa yojanāni avattharitvā gacchantiyā candabhāgāya mahānadiyā puriso sūcipāsena udakaṃ gaṇheyya,",
  "atk-s0103a:256_3": "sūcipāsena gahitaudakato aggahitameva bahu hoti.",
  "atk-s0103a:256_4": "Yathā vā pana puriso mahāpathavito aṅguliyā paṃsuṃ gaṇheyya,",
  "atk-s0103a:256_5": "aṅguliyā gahitapaṃsuto avasesapaṃsuyeva bahu hoti.",
  "atk-s0103a:256_6": "Yathā vā pana puriso mahāsamuddābhimukhiṃ aṅguliṃ kareyya,",
  "atk-s0103a:256_7": "aṅguliabhimukhaudakato avasesaṃ udakaṃyeva bahu hoti.",
  "atk-s0103a:256_8": "Yathā ca puriso ākāsābhimukhiṃ aṅguliṃ kareyya,",
  "atk-s0103a:256_9": "aṅguliabhimukhaākāsato sesaākāsappadesova bahu hoti.",
  "atk-s0103a:256_10": "Evaṃ therena diṭṭhabuddhaguṇehi adiṭṭhā guṇāva bahūti veditabbā.",
  "atk-s0103a:256_11": "Vuttampi cetaṃ –",
  "atk-s0103a:257_0": "“Buddhopi buddhassa bhaṇeyya vaṇṇaṃ,",
  "atk-s0103a:258_0": "Kappampi ce aññamabhāsamāno;",
  "atk-s0103a:259_0": "Khīyetha kappo ciradīghamantare,",
  "atk-s0103a:260_0": "Vaṇṇo na khīyetha tathāgatassā”ti.",
  "atk-s0103a:261_0": "Evaṃ therassa attano ca satthu ca guṇe anussarato yamakamahānadīmahogho viya abbhantare pītisomanassaṃ avattharamānaṃ vāto viya bhastaṃ,",
  "atk-s0103a:261_1": "ubbhijjitvā uggataudakaṃ viya mahārahadaṃ sakalasarīraṃ pūreti.",
  "atk-s0103a:261_2": "Tato therassa “supatthitā vata me patthanā,",
  "atk-s0103a:261_3": "suladdhā me pabbajjā,",
  "atk-s0103a:261_4": "yvāhaṃ evaṃvidhassa satthu santike pabbajito”ti āvajjantassa balavataraṃ pītisomanassaṃ uppajji.",
  "atk-s0103a:262_0": "Atha thero “kassāhaṃ imaṃ pītisomanassaṃ āroceyya”nti cintento añño koci samaṇo vā brāhmaṇo vā devo vā",
  "atk-s0103a:262_1": "māro vā brahmā vā mama imaṃ pasādaṃ anucchavikaṃ katvā paṭiggahetuṃ na sakkhissati,",
  "atk-s0103a:262_2": "ahaṃ imaṃ somanassaṃ satthunoyeva pavedeyyāmi,",
  "atk-s0103a:262_3": "satthāva me paṭiggaṇhituṃ sakkhissati,",
  "atk-s0103a:262_4": "so hi tiṭṭhatu mama pītisomanassaṃ,",
  "atk-s0103a:262_5": "mādisassa samaṇasatassa vā samaṇasahassassa vā samaṇasatasahassassa vā somanassaṃ pavedentassa sabbesaṃ manaṃ gaṇhanto paṭiggahetuṃ sakkoti.",
  "atk-s0103a:262_6": "Seyyathāpi nāma aṭṭhārasa yojanāni avattharamānaṃ gacchantiṃ candabhāgamahānadiṃ kusumbhā vā kandarā vā sampaṭicchituṃ na sakkonti,",
  "atk-s0103a:262_7": "mahāsamuddova taṃ sampaṭicchati.",
  "atk-s0103a:262_8": "Mahāsamuddo hi tiṭṭhatu candabhāgā,",
  "atk-s0103a:262_9": "evarūpānaṃ nadīnaṃ satampi sahassampi satasahassampi sampaṭicchati,",
  "atk-s0103a:262_10": "na cassa tena ūnattaṃ vā pūrattaṃ vā paññāyati,",
  "atk-s0103a:262_11": "evameva satthā mādisassa samaṇasatassa samaṇasahassassa samaṇasatasahassassa vā pītisomanassaṃ pavedentassa",
  "atk-s0103a:262_12": "sabbesaṃ manaṃ gaṇhanto paṭiggahetuṃ sakkoti.",
  "atk-s0103a:262_13": "Sesā samaṇabrāhmaṇādayo candabhāgaṃ kusumbhakandarā viya mama somanassaṃ sampaṭicchituṃ na sakkonti.",
  "atk-s0103a:262_14": "Handāhaṃ mama pītisomanassaṃ satthunova ārocemīti pallaṅkaṃ vinibbhujitvā cammakkhaṇḍaṃ papphoṭetvā ādāya",
  "atk-s0103a:262_15": "sāyanhasamaye pupphānaṃ vaṇṭato chijjitvā paggharaṇakāle satthāraṃ upasaṅkamitvā attano somanassaṃ pavedento",
  "atk-s0103a:262_16": "evaṃpasanno ahaṃ,",
  "atk-s0103a:262_17": "bhantetiādimāha.",
  "atk-s0103a:262_18": "Tattha evaṃpasannoti evaṃ uppannasaddho,",
  "atk-s0103a:262_19": "evaṃ saddahāmīti attho.",
  "atk-s0103a:262_20": "Bhiyyobhiññataroti bhiyyataro abhiññāto,",
  "atk-s0103a:262_21": "bhiyyatarābhiñño vā,",
  "atk-s0103a:262_22": "uttaritarañāṇoti attho.",
  "atk-s0103a:262_23": "Sambodhiyanti sabbaññutaññāṇe arahattamaggañāṇe vā,",
  "atk-s0103a:262_24": "arahattamaggeneva hi buddhaguṇā nippadesā gahitā honti.",
  "atk-s0103a:262_25": "Dve hi aggasāvakā arahattamaggeneva sāvakapāramīñāṇaṃ paṭilabhanti.",
  "atk-s0103a:262_26": "Paccekabuddhā paccekabodhiñāṇaṃ.",
  "atk-s0103a:262_27": "Buddhā sabbaññutaññāṇañceva sakale ca buddhaguṇe.",
  "atk-s0103a:262_28": "Sabbañhi nesaṃ arahattamaggeneva ijjhati.",
  "atk-s0103a:262_29": "Tasmā arahattamaggañāṇaṃ sambodhi nāma hoti.",
  "atk-s0103a:262_30": "Tena uttaritaro bhagavatā natthi.",
  "atk-s0103a:262_31": "Tenāha “bhagavatā bhiyyobhiññataro yadidaṃ sambodhiya”nti.",
  "atk-s0103a:263_0": "142.",
  "atk-s0103a:263_1": "Uḷārāti seṭṭhā.",
  "atk-s0103a:263_2": "Ayañhi uḷārasaddo “uḷārāni khādanīyāni khādantī”tiādīsu madhure āgacchati.",
  "atk-s0103a:263_3": "“Uḷārāya khalu bhavaṃ,",
  "atk-s0103a:263_4": "vacchāyano,",
  "atk-s0103a:263_5": "samaṇaṃ gotamaṃ pasaṃsāya pasaṃsatī”tiādīsu seṭṭhe.",
  "atk-s0103a:263_6": "“Appamāṇo uḷāro obhāso”tiādīsu vipule.",
  "atk-s0103a:263_7": "Svāyamidha seṭṭhe āgato.",
  "atk-s0103a:263_8": "Tena vuttaṃ –",
  "atk-s0103a:263_9": "“uḷārāti seṭṭhā”ti.",
  "atk-s0103a:263_10": "Āsabhīti usabhassa vācāsadisī acalā asampavedhī.",
  "atk-s0103a:263_11": "Ekaṃso gahitoti anussavena vā ācariyaparamparāya vā itikirāya vā piṭakasampadānena vā ākāraparivitakkena",
  "atk-s0103a:263_12": "vā diṭṭhinijjhānakkhantiyā vā takkahetu vā nayahetu vā akathetvā paccakkhato ñāṇena paṭivijjhitvā viya",
  "atk-s0103a:263_13": "ekaṃso gahito,",
  "atk-s0103a:263_14": "sanniṭṭhānakathāva kathitāti attho.",
  "atk-s0103a:264_0": "Sīhanādoti seṭṭhanādo,",
  "atk-s0103a:264_1": "neva dandhāyantena na gaggarāyantena sīhena viya uttamanādo naditoti attho.",
  "atk-s0103a:264_2": "Kiṃ te sāriputtāti imaṃ desanaṃ kasmā ārabhīti?",
  "atk-s0103a:264_3": "Anuyogadāpanatthaṃ.",
  "atk-s0103a:264_4": "Ekacco hi sīhanādaṃ naditvā attano sīhanāde anuyogaṃ dātuṃ na sakkoti,",
  "atk-s0103a:264_5": "nighaṃsanaṃ nakkhamati,",
  "atk-s0103a:264_6": "lepe patitamakkaṭo viya hoti.",
  "atk-s0103a:264_7": "Yathā dhamamānaṃ aparisuddhalohaṃ jhāyitvā jhāmaaṅgāro hoti,",
  "atk-s0103a:264_8": "evaṃ jhāmaṅgāro viya hoti.",
  "atk-s0103a:264_9": "Eko sīhanāde anuyogaṃ dāpiyamāno dātuṃ sakkoti,",
  "atk-s0103a:264_10": "nighaṃsanaṃ khamati,",
  "atk-s0103a:264_11": "dhamamānaṃ niddosajātarūpaṃ viya adhikataraṃ sobhati,",
  "atk-s0103a:264_12": "tādiso thero.",
  "atk-s0103a:264_13": "Tena naṃ bhagavā “anuyogakkhamo aya”nti ñatvā sīhanāde anuyogadāpanatthaṃ imampi desanaṃ ārabhi.",
  "atk-s0103a:265_0": "Tattha sabbe teti sabbe te tayā.",
  "atk-s0103a:265_1": "Evaṃsīlātiādīsu lokiyalokuttaravasena sīlādīni pucchati.",
  "atk-s0103a:265_2": "Tesaṃ vitthārakathā mahāpadāne kathitāva.",
  "atk-s0103a:266_0": "Kiṃ pana te,",
  "atk-s0103a:266_1": "sāriputta,",
  "atk-s0103a:266_2": "ye te bhavissantīti atītā ca tāva niruddhā,",
  "atk-s0103a:266_3": "apaṇṇattikabhāvaṃ gatā dīpasikhā viya nibbutā,",
  "atk-s0103a:266_4": "evaṃ niruddhe apaṇṇattikabhāvaṃ gate tvaṃ kathaṃ jānissasi,",
  "atk-s0103a:266_5": "anāgatabuddhānaṃ pana guṇā kinti tayā attano cittena paricchinditvā viditāti pucchanto evamāha.",
  "atk-s0103a:266_6": "Kiṃ pana te,",
  "atk-s0103a:266_7": "sāriputta,",
  "atk-s0103a:266_8": "ahaṃ etarahīti anāgatāpi buddhā ajātā anibbattā anuppannā,",
  "atk-s0103a:266_9": "tepi kathaṃ tvaṃ jānissasi?",
  "atk-s0103a:266_10": "Tesañhi jānanaṃ apade ākāse padadassanaṃ viya hoti.",
  "atk-s0103a:266_11": "Idāni mayā saddhiṃ ekavihāre vasasi,",
  "atk-s0103a:266_12": "ekato bhikkhāya carasi,",
  "atk-s0103a:266_13": "dhammadesanākāle dakkhiṇapasse nisīdasi,",
  "atk-s0103a:266_14": "kiṃ pana mayhaṃ guṇā attano cetasā paricchinditvā viditā tayāti anuyuñjanto evamāha.",
  "atk-s0103a:267_0": "Thero pana pucchite pucchite “no hetaṃ,",
  "atk-s0103a:267_1": "bhante”ti paṭikkhipati.",
  "atk-s0103a:267_2": "Therassa ca viditampi atthi aviditampi atthi,",
  "atk-s0103a:267_3": "kiṃ so attano viditaṭṭhāne paṭikkhepaṃ karoti,",
  "atk-s0103a:267_4": "aviditaṭṭhāneti?",
  "atk-s0103a:267_5": "Viditaṭṭhāne na karoti,",
  "atk-s0103a:267_6": "aviditaṭṭhāneyeva karotīti.",
  "atk-s0103a:267_7": "Thero kira anuyoge āraddheyeva aññāsi.",
  "atk-s0103a:267_8": "Na ayaṃ anuyogo sāvakapāramīñāṇe,",
  "atk-s0103a:267_9": "sabbaññutaññāṇe ayaṃ anuyogoti attano sāvakapāramīñāṇe paṭikkhepaṃ akatvā aviditaṭṭhāne sabbaññutaññāṇe paṭikkhepaṃ karoti.",
  "atk-s0103a:267_10": "Tena idampi dīpeti “bhagavā mayhaṃ atītānāgatapaccuppannānaṃ buddhānaṃ sīlasamādhipaññāvimuttikāraṇajānanasamatthaṃ sabbaññutaññāṇaṃ natthī”ti.",
  "atk-s0103a:268_0": "Etthāti etesu atītādibhedesu buddhesu.",
  "atk-s0103a:268_1": "Atha kiñcarahīti atha kasmā evaṃ ñāṇe asati tayā evaṃ kathitanti vadati.",
  "atk-s0103a:269_0": "143.",
  "atk-s0103a:269_1": "Dhammanvayoti dhammassa paccakkhato ñāṇassa anuyogaṃ anugantvā uppannaṃ anumānañāṇaṃ nayaggāho vidito.",
  "atk-s0103a:269_2": "Sāvakapāramīñāṇe ṭhatvāva imināva ākārena jānāmi bhagavāti vadati.",
  "atk-s0103a:269_3": "Therassa hi nayaggāho appamāṇo apariyanto.",
  "atk-s0103a:269_4": "Yathā sabbaññutaññāṇassa pamāṇaṃ vā pariyanto vā natthi,",
  "atk-s0103a:269_5": "evaṃ dhammasenāpatino nayaggāhassa.",
  "atk-s0103a:269_6": "Tena so “iminā evaṃvidho,",
  "atk-s0103a:269_7": "iminā anuttaro satthā”ti jānāti.",
  "atk-s0103a:269_8": "Therassa hi nayaggāho sabbaññutaññāṇagatiko eva.",
  "atk-s0103a:269_9": "Idāni taṃ nayaggāhaṃ pākaṭaṃ kātuṃ upamāya dassento seyyathāpi,",
  "atk-s0103a:269_10": "bhantetiādimāha.",
  "atk-s0103a:269_11": "Tattha yasmā majjhimapadese nagarassa uddhāpapākārādīni thirāni vā hontu,",
  "atk-s0103a:269_12": "dubbalāni vā,",
  "atk-s0103a:269_13": "sabbaso vā pana mā hontu,",
  "atk-s0103a:269_14": "corāsaṅkā na hoti,",
  "atk-s0103a:269_15": "tasmā taṃ aggahetvā paccantimanagaranti āha.",
  "atk-s0103a:269_16": "Daḷhuddhāpanti thirapākārapādaṃ.",
  "atk-s0103a:269_17": "Daḷhapākāratoraṇanti thirapākārañceva thirapiṭṭhasaṅghāṭañca.",
  "atk-s0103a:269_18": "Ekadvāranti kasmā āha?",
  "atk-s0103a:269_19": "Bahudvāre hi nagare bahūhi paṇḍitadovārikehi bhavitabbaṃ.",
  "atk-s0103a:269_20": "Ekadvāre ekova vaṭṭati.",
  "atk-s0103a:269_21": "Therassa ca paññāya sadiso añño natthi.",
  "atk-s0103a:269_22": "Tasmā attano paṇḍitabhāvassa opammatthaṃ ekaṃyeva dovārikaṃ dassetuṃ ekadvāra”nti āha.",
  "atk-s0103a:269_23": "Paṇḍitoti paṇḍiccena samannāgato.",
  "atk-s0103a:269_24": "Byattoti veyyattiyena samannāgato visadañāṇo.",
  "atk-s0103a:269_25": "Medhāvīti ṭhānuppattikapaññāsaṅkhātāya medhāya samannāgato.",
  "atk-s0103a:269_26": "Anupariyāyapathanti anupariyāyanāmakaṃ pākāramaggaṃ.",
  "atk-s0103a:269_27": "Pākārasandhinti dvinnaṃ iṭṭhakānaṃ apagataṭṭhānaṃ.",
  "atk-s0103a:269_28": "Pākāravivaranti pākārassa chinnaṭṭhānaṃ.",
  "atk-s0103a:270_0": "Cetaso upakkileseti pañca nīvaraṇāni cittaṃ upakkilesenti kiliṭṭhaṃ karonti upatāpenti vibādhenti,",
  "atk-s0103a:270_1": "tasmā “cetaso upakkilesā”ti vuccanti.",
  "atk-s0103a:270_2": "Paññāya dubbalīkaraṇeti nīvaraṇā uppajjamānā anuppannāya paññāya uppajjituṃ na denti,",
  "atk-s0103a:270_3": "uppannāya paññāya vaḍḍhituṃ na denti,",
  "atk-s0103a:270_4": "tasmā “paññāya dubbalīkaraṇā”ti vuccanti.",
  "atk-s0103a:270_5": "Suppatiṭṭhitacittāti catūsu satipaṭṭhānesu suṭṭhu ṭhapitacittā hutvā.",
  "atk-s0103a:270_6": "Satta bojjhaṅge yathābhūtanti satta bojjhaṅge yathāsabhāvena bhāvetvā.",
  "atk-s0103a:270_7": "Anuttaraṃ sammāsambodhinti arahattaṃ sabbaññutaññāṇaṃ vā paṭivijjhiṃsūti dasseti.",
  "atk-s0103a:271_0": "Apicettha satipaṭṭhānāti vipassanā.",
  "atk-s0103a:271_1": "Sambojjhaṅgā maggo.",
  "atk-s0103a:271_2": "Anuttarāsammāsambodhi arahattaṃ.",
  "atk-s0103a:271_3": "Satipaṭṭhānāti vā maggāti vā bojjhaṅgamissakā.",
  "atk-s0103a:271_4": "Sammāsambodhi arahattameva.",
  "atk-s0103a:271_5": "Dīghabhāṇakamahāsīvatthero panāha “satipaṭṭhāne vipassanāti gahetvā bojjhaṅge maggo ca sabbaññutaññāṇañcāti gahite sundaro pañho bhaveyya,",
  "atk-s0103a:271_6": "na panevaṃ gahita”nti.",
  "atk-s0103a:271_7": "Iti thero sabbaññubuddhānaṃ nīvaraṇappahāne satipaṭṭhānabhāvanāya sambodhiyañca majjhe bhinnasuvaṇṇarajatānaṃ viya nānattābhāvaṃ dasseti.",
  "atk-s0103a:272_0": "Idha ṭhatvā upamā saṃsandetabbā –",
  "atk-s0103a:272_1": "āyasmā hi sāriputto paccantanagaraṃ dassesi,",
  "atk-s0103a:272_2": "pākāraṃ dassesi,",
  "atk-s0103a:272_3": "pariyāyapathaṃ dassesi,",
  "atk-s0103a:272_4": "dvāraṃ dassesi,",
  "atk-s0103a:272_5": "paṇḍitadovārikaṃ dassesi,",
  "atk-s0103a:272_6": "nagaraṃ pavesanakanikkhamanake oḷārike pāṇe dassesi,",
  "atk-s0103a:272_7": "paṇḍitadovārikassa tesaṃ pāṇānaṃ pākaṭabhāvañca dassesi.",
  "atk-s0103a:272_8": "Tattha kiṃ kena sadisanti ce.",
  "atk-s0103a:272_9": "Nagaraṃ viya hi nibbānaṃ,",
  "atk-s0103a:272_10": "pākāro viya sīlaṃ,",
  "atk-s0103a:272_11": "pariyāyapatho viya hirī,",
  "atk-s0103a:272_12": "dvāraṃ viya ariyamaggo,",
  "atk-s0103a:272_13": "paṇḍitadovāriko viya dhammasenāpati,",
  "atk-s0103a:272_14": "nagarappavisanakanikkhamanakaoḷārikapāṇā viya atītānāgatapaccuppannā buddhā,",
  "atk-s0103a:272_15": "dovārikassa tesaṃ pāṇānaṃ pākaṭabhāvo viya āyasmato sāriputtassa atītānāgatapaccuppannabuddhānaṃ sīlasamathādīhi pākaṭabhāvo.",
  "atk-s0103a:272_16": "Ettāvatā therena bhagavā evamahaṃ sāvakapāramīñāṇe ṭhatvā dhammanvayena nayaggāhena jānāmīti attano sīhanādassa anuyogo dinno hoti.",
  "atk-s0103a:273_0": "144. Idhāhaṃ, bhante,",
  "atk-s0103a:273_1": "yena bhagavāti imaṃ desanaṃ kasmā ārabhi?",
  "atk-s0103a:273_2": "Sāvakapāramīñāṇassa nipphattidassanatthaṃ.",
  "atk-s0103a:273_3": "Ayañhettha adhippāyo,",
  "atk-s0103a:273_4": "bhagavā ahaṃ sāvakapāramīñāṇaṃ paṭilabhanto pañcanavutipāsaṇḍe na aññaṃ ekampi samaṇaṃ vā brāhmaṇaṃ vā upasaṅkamitvā sāvakapāramīñāṇampi paṭilabhiṃ,",
  "atk-s0103a:273_5": "tumheyeva upasaṅkamitvā tumhe payirupāsanto paṭilabhinti.",
  "atk-s0103a:273_6": "Tattha idhāti nipātamattaṃ.",
  "atk-s0103a:273_7": "Upasaṅkamiṃ dhammasavanāyāti tumhe upasaṅkamanto panāhaṃ na cīvarādihetu upasaṅkamanto,",
  "atk-s0103a:273_8": "dhammasavanatthāya upasaṅkamanto.",
  "atk-s0103a:273_9": "Evaṃ upasaṅkamitvā sāvakapāramīñāṇaṃ paṭilabhiṃ.",
  "atk-s0103a:273_10": "Kadā pana thero dhammasavanatthāya upasaṅkamantoti.",
  "atk-s0103a:273_11": "Sūkarakhataleṇe bhāgineyyadīghanakhaparibbājakassa vedanāpariggahasuttantakathanadivase upasaṅkamanto,",
  "atk-s0103a:273_12": "tadāyeva sāvakapāramīñāṇaṃ paṭilabhīti.",
  "atk-s0103a:273_13": "Taṃdivasañhi thero tālavaṇṭaṃ gahetvā bhagavantaṃ bījamāno ṭhito taṃ desanaṃ sutvā tattheva sāvakapāramīñāṇaṃ hatthagataṃ akāsi.",
  "atk-s0103a:273_14": "Uttaruttaraṃ paṇītapaṇītanti uttaruttarañceva paṇītapaṇītañca katvā desesi.",
  "atk-s0103a:273_15": "Kaṇhasukkasappaṭibhāganti kaṇhañceva sukkañca.",
  "atk-s0103a:273_16": "Tañca kho sappaṭibhāgaṃ savipakkhaṃ katvā.",
  "atk-s0103a:273_17": "Kaṇhaṃ paṭibāhitvā sukkaṃ,",
  "atk-s0103a:273_18": "sukkaṃ paṭibāhitvā kaṇhanti evaṃ sappaṭibhāgaṃ katvā kaṇhasukkaṃ desesi,",
  "atk-s0103a:273_19": "kaṇhaṃ desentopi ca saussāhaṃ savipākaṃ desesi,",
  "atk-s0103a:273_20": "sukkaṃ desentopi saussāhaṃ savipākaṃ desesi.",
  "atk-s0103a:274_0": "Tasmiṃ dhamme abhiññā idhekaccaṃ dhammaṃ dhammesu niṭṭhamagamanti tasmiṃ desite dhamme ekaccaṃ dhammaṃ",
  "atk-s0103a:274_1": "nāma sāvakapāramīñāṇaṃ sañjānitvā dhammesu niṭṭhamagamaṃ.",
  "atk-s0103a:274_2": "Katamesu dhammesūti?",
  "atk-s0103a:274_3": "Catusaccadhammesu.",
  "atk-s0103a:274_4": "Etthāyaṃ therasallāpo,",
  "atk-s0103a:274_5": "kāḷavallavāsī sumatthero tāva vadati “catusaccadhammesu idāni niṭṭhagamanakāraṇaṃ natthi.",
  "atk-s0103a:274_6": "Assajimahāsāvakassa hi diṭṭhadivaseyeva so paṭhamamaggena catusaccadhammesu niṭṭhaṃ gato,",
  "atk-s0103a:274_7": "aparabhāge sūkarakhataleṇadvāre upari tīhi maggehi catusaccadhammesu niṭṭhaṃ gato,",
  "atk-s0103a:274_8": "imasmiṃ pana ṭhāne ‘dhammesū’ti buddhaguṇesu niṭṭhaṃ gato”ti.",
  "atk-s0103a:274_9": "Lokantaravāsī cūḷasīvatthero pana “sabbaṃ tatheva vatvā imasmiṃ pana ṭhāne ‘dhammesū’ti arahatte niṭṭhaṃ gato”ti āha.",
  "atk-s0103a:274_10": "Dīghabhāṇakatipiṭakamahāsīvatthero pana “tatheva purimavādaṃ vatvā imasmiṃ pana ṭhāne ‘dhammesū’ti sāvakapāramīñāṇe",
  "atk-s0103a:274_11": "niṭṭhaṃ gato”ti vatvā “buddhaguṇā pana nayato āgatā”ti āha.",
  "atk-s0103a:275_0": "Satthari pasīdinti evaṃ sāvakapāramīñāṇadhammesu niṭṭhaṃ gantvā bhiyyosomattāya “sammāsambuddho vata so bhagavā”ti satthari pasīdiṃ.",
  "atk-s0103a:275_1": "Svākkhāto bhagavatā dhammoti suṭṭhu akkhāto sukathito niyyāniko maggo phalatthāya niyyāti rāgadosamohanimmadanasamattho.",
  "atk-s0103a:276_0": "Suppaṭipanno saṅghoti buddhassa bhagavato sāvakasaṅghopi vaṅkādidosavirahitaṃ sammāpaṭipadaṃ paṭipannattā",
  "atk-s0103a:276_1": "suppaṭipannoti pasannomhi bhagavatīti dasseti.",
  "atk-s0103a:277_0": "Kusaladhammadesanāvaṇṇanā",
  "atk-s0103a:278_0": "145.",
  "atk-s0103a:278_1": "Idāni divāṭṭhāne nisīditvā samāpajjite soḷasa aparāpariyadhamme dassetuṃ aparaṃ pana bhante etadānuttariyanti desanaṃ ārabhi.",
  "atk-s0103a:278_2": "Tattha anuttariyanti anuttarabhāvo.",
  "atk-s0103a:278_3": "Yathā bhagavā dhammaṃ desetīti yathā yenākārena yāya desanāya bhagavā dhammaṃ deseti,",
  "atk-s0103a:278_4": "sā tumhākaṃ desanā anuttarāti vadati.",
  "atk-s0103a:278_5": "Kusalesu dhammesūti tāya desanāya desitesu kusalesu dhammesupi bhagavāva anuttaroti dīpeti.",
  "atk-s0103a:278_6": "Yā vā sā desanā,",
  "atk-s0103a:278_7": "tassā bhūmiṃ dassentopi “kusalesu dhammesū”ti āha.",
  "atk-s0103a:278_8": "Tatrime kusalā dhammāti tatra kusalesu dhammesūti vuttapade ime kusalā dhammā nāmāti veditabbā.",
  "atk-s0103a:278_9": "Tattha ārogyaṭṭhena,",
  "atk-s0103a:278_10": "anavajjaṭṭhena,",
  "atk-s0103a:278_11": "kosallasambhūtaṭṭhena,",
  "atk-s0103a:278_12": "niddarathaṭṭhena,",
  "atk-s0103a:278_13": "sukhavipākaṭṭhenāti pañcadhā kusalaṃ veditabbaṃ.",
  "atk-s0103a:278_14": "Tesu jātakapariyāyaṃ patvā ārogyaṭṭhena kusalaṃ vaṭṭati.",
  "atk-s0103a:278_15": "Suttantapariyāyaṃ patvā anavajjaṭṭhena.",
  "atk-s0103a:278_16": "Abhidhammapariyāyaṃ patvā kosallasambhūtaniddarathasukhavipākaṭṭhena.",
  "atk-s0103a:278_17": "Imasmiṃ pana ṭhāne bāhitikasuttantapariyāyena anavajjaṭṭhena kusalaṃ daṭṭhabbaṃ.",
  "atk-s0103a:279_0": "Cattāro satipaṭṭhānāti cuddasavidhena kāyānupassanāsatipaṭṭhānaṃ,",
  "atk-s0103a:279_1": "navavidhena vedanānupassanāsatipaṭṭhānaṃ,",
  "atk-s0103a:279_2": "soḷasavidhena cittānupassanāsatipaṭṭhānaṃ,",
  "atk-s0103a:279_3": "pañcavidhena dhammānupassanāsatipaṭṭhānanti evaṃ nānānayehi vibhajitvā samathavipassanāmaggavasena lokiyalokuttaramissakā cattāro satipaṭṭhānā desitā.",
  "atk-s0103a:279_4": "Phalasatipaṭṭhānaṃ pana idha anadhippetaṃ.",
  "atk-s0103a:279_5": "Cattāro sammappadhānāti paggahaṭṭhena ekalakkhaṇā,",
  "atk-s0103a:279_6": "kiccavasena nānākiccā.",
  "atk-s0103a:279_7": "“Idha bhikkhu anuppannānaṃ pāpakānaṃ akusalānaṃ dhammānaṃ anuppādāyā”tiādinā nayena samathavipassanāmaggavasena",
  "atk-s0103a:279_8": "lokiyalokuttaramissakāva cattāro sammappadhānā desitā.",
  "atk-s0103a:279_9": "Cattāro iddhipādāti ijjhanaṭṭhena ekasaṅgahā,",
  "atk-s0103a:279_10": "chandādivasena nānāsabhāvā.",
  "atk-s0103a:279_11": "“Idha bhikkhu chandasamādhipadhānasaṅkhārasamannāgataṃ iddhipādaṃ bhāvetī”tiādinā nayena samathavipassanāmaggavasena",
  "atk-s0103a:279_12": "lokiyalokuttaramissakāva cattāro iddhipādā desitā.",
  "atk-s0103a:280_0": "Pañcindriyānīti ādhipateyyaṭṭhena ekalakkhaṇāni,",
  "atk-s0103a:280_1": "adhimokkhādisabhāvavasena nānāsabhāvāni.",
  "atk-s0103a:280_2": "Samathavipassanāmaggavaseneva ca lokiyalokuttaramissakāni saddhādīni pañcindriyāni desitāni.",
  "atk-s0103a:280_3": "Pañca balānīti upatthambhanaṭṭhena akampiyaṭṭhena vā ekasaṅgahāni,",
  "atk-s0103a:280_4": "salakkhaṇena nānāsabhāvāni.",
  "atk-s0103a:280_5": "Samathavipassanāmaggavaseneva lokiyalokuttaramissakāni saddhādīni pañca balāni desitāni.",
  "atk-s0103a:280_6": "Satta bojjhaṅgāti niyyānaṭṭhena ekasaṅgahā,",
  "atk-s0103a:280_7": "upaṭṭhānādinā salakkhaṇena nānāsabhāvā.",
  "atk-s0103a:280_8": "Samathavipassanā maggavaseneva lokiyalokuttaramissakā satta bojjhaṅgā desitā.",
  "atk-s0103a:281_0": "Ariyo aṭṭhaṅgiko maggoti hetuṭṭhena ekasaṅgaho,",
  "atk-s0103a:281_1": "dassanādinā salakkhaṇena nānāsabhāvo.",
  "atk-s0103a:281_2": "Samathavipassanāmaggavaseneva lokiyalokuttaramissako ariyo aṭṭhaṅgiko maggo desitoti attho.",
  "atk-s0103a:282_0": "Idha, bhante,",
  "atk-s0103a:282_1": "bhikkhu āsavānaṃ khayāti idaṃ kimatthaṃ āraddhaṃ?",
  "atk-s0103a:282_2": "Sāsanassa pariyosānadassanatthaṃ.",
  "atk-s0103a:282_3": "Sāsanassa hi na kevalaṃ maggeneva pariyosānaṃ hoti,",
  "atk-s0103a:282_4": "arahattaphalena pana hoti.",
  "atk-s0103a:282_5": "Tasmā taṃ dassetuṃ idamāraddhanti veditabbaṃ.",
  "atk-s0103a:282_6": "Etadānuttariyaṃ, bhante,",
  "atk-s0103a:282_7": "kusalesu dhammesūti bhante yā ayaṃ kusalesu dhammesu evaṃdesanā,",
  "atk-s0103a:282_8": "etadānuttariyaṃ.",
  "atk-s0103a:282_9": "Taṃ bhagavāti taṃ desanaṃ bhagavā asesaṃ sakalaṃ abhijānāti.",
  "atk-s0103a:282_10": "Taṃ bhagavatoti taṃ desanaṃ bhagavato asesaṃ abhijānato.",
  "atk-s0103a:282_11": "Uttari abhiññeyyaṃ natthīti taduttari abhijānitabbaṃ natthi,",
  "atk-s0103a:282_12": "ayaṃ nāma ito añño dhammo vā puggalo vā yaṃ bhagavā na jānātīti idaṃ natthi.",
  "atk-s0103a:282_13": "Yadabhijānaṃ añño samaṇo vāti yaṃ tumhehi anabhiññātaṃ,",
  "atk-s0103a:282_14": "taṃ añño samaṇo vā brāhmaṇo vā abhijānanto bhagavatā bhiyyobhiññataro assa,",
  "atk-s0103a:282_15": "adhikatarapañño bhaveyya.",
  "atk-s0103a:282_16": "Yadidaṃ kusalesu dhammesūti ettha yadidanti nipātamattaṃ,",
  "atk-s0103a:282_17": "kusalesu dhammesu bhagavatā uttaritaro natthīti ayametthattho.",
  "atk-s0103a:282_18": "Iti bhagavāva kusalesu dhammesu anuttaroti dassento “imināpi kāraṇena evaṃpasanno ahaṃ, bhante,",
  "atk-s0103a:282_19": "bhagavatī”ti dīpeti.",
  "atk-s0103a:282_20": "Ito paresu aparaṃ panātiādīsu visesamattameva vaṇṇayissāma.",
  "atk-s0103a:282_21": "Purimavārasadisaṃ pana vuttanayeneva veditabbaṃ.",
  "atk-s0103a:283_0": "Āyatanapaṇṇattidesanāvaṇṇanā",
  "atk-s0103a:284_0": "146.",
  "atk-s0103a:284_1": "Āyatanapaṇṇattīsūti āyatanapaññāpanāsu.",
  "atk-s0103a:284_2": "Idāni tā āyatanapaññattiyo dassento chayimāni,",
  "atk-s0103a:284_3": "bhantetiādimāha.",
  "atk-s0103a:284_4": "Āyatanakathā panesā visuddhimagge vitthārena kathitā,",
  "atk-s0103a:284_5": "tena na taṃ vitthārayissāma,",
  "atk-s0103a:284_6": "tasmā tattha vuttanayeneva sā vitthārato veditabbā.",
  "atk-s0103a:285_0": "Etadānuttariyaṃ, bhante,",
  "atk-s0103a:285_1": "āyatanapaṇṇattīsūti yāyaṃ āyatanapaṇṇattīsu ajjhattikabāhiravavatthānādivasena evaṃ desanā,",
  "atk-s0103a:285_2": "etadānuttariyaṃ.",
  "atk-s0103a:285_3": "Sesaṃ vuttanayameva.",
  "atk-s0103a:286_0": "Gabbhāvakkantidesanāvaṇṇanā",
  "atk-s0103a:287_0": "147.",
  "atk-s0103a:287_1": "Gabbhāvakkantīsūti gabbhokkamanesu.",
  "atk-s0103a:287_2": "Tā gabbhāvakkantiyo dassento catasso imā,",
  "atk-s0103a:287_3": "bhantetiādimāha.",
  "atk-s0103a:287_4": "Tattha asampajānoti ajānanto sammūḷho hutvā.",
  "atk-s0103a:287_5": "Mātukucchiṃ okkamatīti paṭisandhivasena pavisati.",
  "atk-s0103a:287_6": "Ṭhātīti vasati.",
  "atk-s0103a:287_7": "Nikkhamatīti nikkhamantopi asampajāno sammūḷhova nikkhamati.",
  "atk-s0103a:287_8": "Ayaṃ paṭhamāti ayaṃ pakatilokiyamanussānaṃ paṭhamā gabbhāvakkanti.",
  "atk-s0103a:288_0": "Sampajāno mātukucchiṃ okkamatīti okkamanto sampajāno asammūḷho hutvā okkamati.",
  "atk-s0103a:289_0": "Ayaṃ dutiyāti ayaṃ asītimahātherānaṃ sāvakānaṃ dutiyā gabbhāvakkanti.",
  "atk-s0103a:289_1": "Te hi pavisantāva jānanti,",
  "atk-s0103a:289_2": "vasantā ca nikkhamantā ca na jānanti.",
  "atk-s0103a:290_0": "Ayaṃ tatiyāti ayaṃ dvinnañca aggasāvakānaṃ paccekabodhisattānañca tatiyā gabbhāvakkanti.",
  "atk-s0103a:290_1": "Te kira kammajehi vātehi adhosirā uddhaṃpādā anekasataporise papāte viya yonimukhe khittā tāḷacchiggaḷena",
  "atk-s0103a:290_2": "hatthī viya sambādhena yonimukhena nikkhamamānā anantaṃ dukkhaṃ pāpuṇanti.",
  "atk-s0103a:290_3": "Tena nesaṃ “mayaṃ nikkhamamhā”ti sampajānatā na hoti.",
  "atk-s0103a:290_4": "Evaṃ pūritapāramīnampi ca sattānaṃ evarūpe ṭhāne mahantaṃ dukkhaṃ uppajjatīti alameva gabbhāvāse nibbindituṃ alaṃ virajjituṃ.",
  "atk-s0103a:291_0": "Ayaṃ catutthāti ayaṃ sabbaññubodhisattānaṃ vasena catutthā gabbhāvakkanti.",
  "atk-s0103a:291_1": "Sabbaññubodhisattā hi mātukucchismiṃ paṭisandhiṃ gaṇhantāpi jānanti,",
  "atk-s0103a:291_2": "tattha vasantāpi jānanti,",
  "atk-s0103a:291_3": "nikkhamantāpi jānanti,",
  "atk-s0103a:291_4": "nikkhamanakālepi ca te kammajavātā uddhaṃpāde adhosire katvā khipituṃ na sakkonti,",
  "atk-s0103a:291_5": "dve hatthe pasāretvā akkhīni ummīletvā ṭhitakāva nikkhamanti.",
  "atk-s0103a:291_6": "Bhavaggaṃ upādāya avīciantare añño tīsu kālesu sampajāno nāma natthi ṭhapetvā sabbaññubodhisatte.",
  "atk-s0103a:291_7": "Teneva nesaṃ mātukucchiṃ okkamanakāle ca nikkhamanakāle ca dasasahassilokadhātu kampatīti.",
  "atk-s0103a:291_8": "Sesamettha vuttanayeneva veditabbaṃ.",
  "atk-s0103a:292_0": "Ādesanavidhādesanāvaṇṇanā",
  "atk-s0103a:293_0": "148.",
  "atk-s0103a:293_1": "Ādesanavidhāsūti ādesanakoṭṭhāsesu.",
  "atk-s0103a:293_2": "Idāni tā ādesanavidhā dassento catasso imātiādimāha.",
  "atk-s0103a:293_3": "Nimittena ādisatīti āgatanimittena gatanimittena ṭhitanimittena vā idaṃ nāma bhavissatīti katheti.",
  "atk-s0103a:294_0": "Tatridaṃ vatthu –",
  "atk-s0103a:294_1": "eko rājā tisso muttā gahetvā purohitaṃ pucchi “kiṃ me, ācariya,",
  "atk-s0103a:294_2": "hatthe”ti?",
  "atk-s0103a:294_3": "So ito cito ca olokesi.",
  "atk-s0103a:294_4": "Tena ca samayena ekā sarabū “makkhikaṃ gahessāmī”ti pakkhandi,",
  "atk-s0103a:294_5": "gahaṇakāle makkhikā palātā,",
  "atk-s0103a:294_6": "so makkhikāya muttattā “muttā mahārājā”ti āha.",
  "atk-s0103a:294_7": "Muttā tāva hotu,",
  "atk-s0103a:294_8": "kati muttāti?",
  "atk-s0103a:294_9": "So puna nimittaṃ olokesi.",
  "atk-s0103a:294_10": "Atha avidūre kukkuṭo tikkhattuṃ saddaṃ nicchāresi.",
  "atk-s0103a:294_11": "Brāhmaṇo “tisso mahārājā”ti āha.",
  "atk-s0103a:294_12": "Evaṃ ekacco āgatanimittena katheti.",
  "atk-s0103a:294_13": "Etenupāyena gataṭhitani mittehipi kathanaṃ veditabbaṃ.",
  "atk-s0103a:295_0": "Amanussānanti yakkhapisācādīnaṃ.",
  "atk-s0103a:295_1": "Devatānanti cātumahārājikādīnaṃ.",
  "atk-s0103a:295_2": "Saddaṃ sutvāti aññassa cittaṃ ñatvā kathentānaṃ saddaṃ sutvā.",
  "atk-s0103a:295_3": "Vitakkavipphārasaddanti vitakkavipphāravasena uppannaṃ vippalapantānaṃ suttapamattādīnaṃ saddaṃ.",
  "atk-s0103a:295_4": "Sutvāti taṃ saddaṃ sutvā.",
  "atk-s0103a:295_5": "Yaṃ vitakkayato tassa so saddo uppanno,",
  "atk-s0103a:295_6": "tassa vasena “evampi te mano”ti ādisati.",
  "atk-s0103a:295_7": "Manosaṅkhārā paṇihitāti cittasaṅkhārā suṭṭhapitā.",
  "atk-s0103a:295_8": "Vitakkessatīti vitakkayissati pavattessatīti pajānāti.",
  "atk-s0103a:295_9": "Jānanto ca āgamanena jānāti,",
  "atk-s0103a:295_10": "pubbabhāgena jānāti,",
  "atk-s0103a:295_11": "antosamāpattiyaṃ cittaṃ oloketvā jānāti.",
  "atk-s0103a:295_12": "Āgamanena jānāti nāma kasiṇaparikammakāleyeva yenākārena esa kasiṇabhāvanaṃ āraddho paṭhamajjhānaṃ vā…pe…",
  "atk-s0103a:295_13": "catutthajjhānaṃ vā aṭṭhasamāpattiyo vā nibbattessatīti jānāti.",
  "atk-s0103a:295_14": "Pubbabhāgena jānāti nāma samathavipassanāya āraddhāyeva jānāti,",
  "atk-s0103a:295_15": "yenākārena esa vipassanaṃ āraddho sotāpattimaggaṃ vā nibbattessati,",
  "atk-s0103a:295_16": "sakadāgāmimaggaṃ vā nibbattessati,",
  "atk-s0103a:295_17": "anāgāmimaggaṃ vā nibbattessati,",
  "atk-s0103a:295_18": "arahattamaggaṃ vā nibbattessatīti jānāti.",
  "atk-s0103a:295_19": "Antosamāpattiyaṃ cittaṃ oloketvā jānāti nāma yenākārena imassa manosaṅkhārā suṭṭhapitā,",
  "atk-s0103a:295_20": "imassa nāma cittassa anantarā imaṃ nāma vitakkaṃ vitakkessati.",
  "atk-s0103a:295_21": "Ito vuṭṭhitassa etassa hānabhāgiyo vā samādhi bhavissati,",
  "atk-s0103a:295_22": "ṭhitibhāgiyo vā visesabhāgiyo vā nibbedhabhāgiyo vā abhiññāyo vā nibbattessatīti jānāti.",
  "atk-s0103a:296_0": "Tattha puthujjano cetopariyañāṇalābhī puthujjanānaṃyeva cittaṃ jānāti,",
  "atk-s0103a:296_1": "na ariyānaṃ.",
  "atk-s0103a:296_2": "Ariyesupi heṭṭhimo heṭṭhimo uparimassa uparimassa cittaṃ na jānāti,",
  "atk-s0103a:296_3": "uparimo pana heṭṭhimassa jānāti.",
  "atk-s0103a:296_4": "Etesu ca sotāpanno sotāpattiphalasamāpattiṃ samāpajjati.",
  "atk-s0103a:296_5": "Sakadāgāmī, anāgāmī, arahā,",
  "atk-s0103a:296_6": "arahattaphalasamāpattiṃ samāpajjati.",
  "atk-s0103a:296_7": "Uparimo heṭṭhimaṃ na samāpajjati.",
  "atk-s0103a:296_8": "Tesañhi heṭṭhimā heṭṭhimā samāpatti tatrupapattiyeva hoti.",
  "atk-s0103a:296_9": "Tatheva taṃ hotīti idaṃ ekaṃsena tatheva hoti.",
  "atk-s0103a:296_10": "Cetopariyañāṇavasena ñātañhi aññathābhāvī nāma natthi.",
  "atk-s0103a:296_11": "Sesaṃ purimanayeneva yojetabbaṃ.",
  "atk-s0103a:297_0": "Dassanasamāpattidesanāvaṇṇanā",
  "atk-s0103a:298_0": "149.",
  "atk-s0103a:298_1": "Ātappamanvāyātiādi brahmajāle vitthāritameva.",
  "atk-s0103a:298_2": "Ayaṃ panettha saṅkhepo,",
  "atk-s0103a:298_3": "ātappanti vīriyaṃ.",
  "atk-s0103a:298_4": "Tadeva padahitabbato padhānaṃ.",
  "atk-s0103a:298_5": "Anuyuñjitabbato anuyogo.",
  "atk-s0103a:298_6": "Appamādanti satiavippavāsaṃ.",
  "atk-s0103a:298_7": "Sammāmanasikāranti anicce aniccantiādivasena pavattaṃ upāyamanasikāraṃ.",
  "atk-s0103a:298_8": "Cetosamādhinti paṭhamajjhānasamādhiṃ.",
  "atk-s0103a:298_9": "Ayaṃ paṭhamā dassanasamāpattīti ayaṃ dvattiṃ sākāraṃ paṭikūlato manasikatvā paṭikūladassanavasena uppāditā",
  "atk-s0103a:298_10": "paṭhamajjhānasamāpatti paṭhamā dassanasamāpatti nāma,",
  "atk-s0103a:298_11": "sace pana taṃ jhānaṃ pādakaṃ katvā sotāpanno hoti,",
  "atk-s0103a:298_12": "ayaṃ nippariyāyeneva paṭhamā dassanasamāpatti.",
  "atk-s0103a:299_0": "Atikkamma cāti atikkamitvā ca.",
  "atk-s0103a:299_1": "Chavimaṃsalohitanti chaviñca maṃsañca lohitañca.",
  "atk-s0103a:299_2": "Aṭṭhiṃ paccavekkhatīti aṭṭhi aṭṭhīti paccavekkhati.",
  "atk-s0103a:299_3": "Aṭṭhi aṭṭhīti paccavekkhitvā uppāditā aṭṭhiārammaṇā dibbacakkhupādakajjhānasamāpatti dutiyā dassanasamāpatti nāma.",
  "atk-s0103a:299_4": "Sace pana taṃ jhānaṃ pādakaṃ katvā sakadāgāmimaggaṃ nibbatteti.",
  "atk-s0103a:299_5": "Ayaṃ nippariyāyena dutiyā dassanasamāpatti.",
  "atk-s0103a:299_6": "Kāḷavallavāsī sumatthero pana “yāva tatiyamaggā vaṭṭatī”ti āha.",
  "atk-s0103a:300_0": "Viññāṇasotanti viññāṇameva.",
  "atk-s0103a:300_1": "Ubhayato abbocchinnanti dvīhipi bhāgehi acchinnaṃ.",
  "atk-s0103a:300_2": "Idha loke patiṭṭhitañcāti chandarāgavasena imasmiñca loke patiṭṭhitaṃ.",
  "atk-s0103a:300_3": "Dutiyapadepi eseva nayo.",
  "atk-s0103a:300_4": "Kammaṃ vā kammato upagacchantaṃ idha loke patiṭṭhitaṃ nāma.",
  "atk-s0103a:300_5": "Kammabhavaṃ ākaḍḍhantaṃ paraloke patiṭṭhitaṃ nāma.",
  "atk-s0103a:300_6": "Iminā kiṃ kathitaṃ?",
  "atk-s0103a:300_7": "Sekkhaputhujjanānaṃ cetopariyañāṇaṃ kathitaṃ.",
  "atk-s0103a:300_8": "Sekkhaputhujjanānañhi cetopariyañāṇaṃ tatiyā dassanasamāpatti nāma.",
  "atk-s0103a:301_0": "Idha loke appatiṭṭhitañcāti nicchandarāgattā idhaloke ca appatiṭṭhitaṃ.",
  "atk-s0103a:301_1": "Dutiyapadepi eseva nayo.",
  "atk-s0103a:301_2": "Kammaṃ vā kammato na upagacchantaṃ idha loke appatiṭṭhitaṃ nāma.",
  "atk-s0103a:301_3": "Kammabhavaṃ anākaḍḍhantaṃ paraloke appatiṭṭhitaṃ nāma.",
  "atk-s0103a:301_4": "Iminā kiṃ kathitaṃ?",
  "atk-s0103a:301_5": "Khīṇāsavassa cetopariyañāṇaṃ kathitaṃ.",
  "atk-s0103a:301_6": "Khīṇāsavassa hi cetopariyañāṇaṃ catutthā dassanasamāpatti nāma.",
  "atk-s0103a:302_0": "Apica dvattiṃsākāre āraddhavipassanāpi paṭhamā dassanasamāpatti.",
  "atk-s0103a:302_1": "Aṭṭhiārammaṇe āraddhavipassanā dutiyā dassanasamāpatti.",
  "atk-s0103a:302_2": "Sekkhaputhujjanānaṃ cetopariyañāṇaṃ khīṇāsavassa cetopariyañāṇanti idaṃ padadvayaṃ niccalameva.",
  "atk-s0103a:302_3": "Aparo nayo paṭhamajjhānaṃ paṭhamā dassanasamāpatti.",
  "atk-s0103a:302_4": "Dutiyajjhānaṃ dutiyā.",
  "atk-s0103a:302_5": "Tatiyajjhānaṃ tatiyā.",
  "atk-s0103a:302_6": "Catutthajjhānaṃ catutthā dassanasamāpatti.",
  "atk-s0103a:302_7": "Tathā paṭhamamaggo paṭhamā dassanasamāpatti.",
  "atk-s0103a:302_8": "Dutiyamaggo dutiyā.",
  "atk-s0103a:302_9": "Tatiyamaggo tatiyā.",
  "atk-s0103a:302_10": "Catutthamaggo catutthā dassanasamāpattīti.",
  "atk-s0103a:302_11": "Sesamettha purimanayeneva yojetabbaṃ.",
  "atk-s0103a:303_0": "Puggalapaṇṇattidesanāvaṇṇanā",
  "atk-s0103a:304_0": "150.",
  "atk-s0103a:304_1": "Puggalapaṇṇattīsūti lokavohāravasena “satto puggalo naro poso”ti evaṃ paññāpetabbāsu lokapaññattīsu.",
  "atk-s0103a:304_2": "Buddhānañhi dve kathā sammutikathā,",
  "atk-s0103a:304_3": "paramatthakathāti poṭṭhapādasutte vitthāritā.",
  "atk-s0103a:305_0": "Tattha puggalapaṇṇattīsūti ayaṃ sammutikathā.",
  "atk-s0103a:305_1": "Idāni ye puggale paññapento puggalapaṇṇattīsu bhagavā anuttaro hoti,",
  "atk-s0103a:305_2": "te dassento sattime bhante puggalā.",
  "atk-s0103a:305_3": "Ubhatobhāgavimuttotiādimāha.",
  "atk-s0103a:305_4": "Tattha ubhatobhāgavimuttoti dvīhi bhāgehi vimutto,",
  "atk-s0103a:305_5": "arūpasamāpattiyā rūpakāyato vimutto,",
  "atk-s0103a:305_6": "maggena nāmakāyato.",
  "atk-s0103a:305_7": "So catunnaṃ arūpasamāpattīnaṃ ekekato vuṭṭhāya saṅkhāre sammasitvā arahattappattānaṃ, catunnaṃ,",
  "atk-s0103a:305_8": "nirodhā vuṭṭhāya arahattappattaanāgāmino ca vasena pañcavidho hoti.",
  "atk-s0103a:306_0": "Pāḷi panettha “katamo ca puggalo ubhatobhāgavimutto?",
  "atk-s0103a:306_1": "Idhekacco puggalo aṭṭhavimokkhe kāyena phusitvā viharati,",
  "atk-s0103a:306_2": "paññāya cassa disvā āsavā parikkhīṇā hontī”ti evaṃ aṭṭhavimokkhalābhino vasena āgatā.",
  "atk-s0103a:306_3": "Paññāya vimuttoti paññāvimutto.",
  "atk-s0103a:306_4": "So sukkhavipassako ca,",
  "atk-s0103a:306_5": "catūhi jhānehi vuṭṭhāya arahattaṃ pattā cattāro cāti imesaṃ vasena pañcavidhova hoti.",
  "atk-s0103a:307_0": "Pāḷi panettha aṭṭhavimokkhapaṭikkhepavaseneva āgatā.",
  "atk-s0103a:307_1": "Yathāha “na heva kho aṭṭha vimokkhe kāyena phusitvā viharati.",
  "atk-s0103a:307_2": "Paññāya cassa disvā āsavā parikkhīṇā honti.",
  "atk-s0103a:307_3": "Ayaṃ vuccati puggalo paññāvimutto”ti.",
  "atk-s0103a:308_0": "Phuṭṭhantaṃ sacchi karotīti kāyasakkhi.",
  "atk-s0103a:308_1": "So jhānaphassaṃ paṭhamaṃ phusati,",
  "atk-s0103a:308_2": "pacchā nirodhaṃ nibbānaṃ sacchikaroti,",
  "atk-s0103a:308_3": "so sotāpattiphalaṭṭhaṃ ādiṃ katvā yāva arahattamaggaṭṭhā chabbidho hotīti veditabbo.",
  "atk-s0103a:308_4": "Tenevāha “idhekacco puggalo aṭṭha vimokkhe kāyena phusitvā viharati,",
  "atk-s0103a:308_5": "paññāya cassa disvā ekacce āsavā parikkhīṇā honti.",
  "atk-s0103a:308_6": "Ayaṃ vuccati puggalo kāyasakkhī”ti.",
  "atk-s0103a:309_0": "Diṭṭhantaṃ pattoti diṭṭhippatto.",
  "atk-s0103a:309_1": "Tatridaṃ saṅkhepalakkhaṇaṃ,",
  "atk-s0103a:309_2": "dukkhā saṅkhārā sukho nirodhoti ñātaṃ hoti diṭṭhaṃ viditaṃ sacchikataṃ passitaṃ paññāyāti diṭṭhippatto.",
  "atk-s0103a:309_3": "Vitthārato panesopi kāyasakkhi viya chabbidho hoti.",
  "atk-s0103a:309_4": "Tenevāha –",
  "atk-s0103a:309_5": "“idhekacco puggalo idaṃ dukkhanti yathābhūtaṃ pajānāti…pe…",
  "atk-s0103a:309_6": "ayaṃ dukkhanirodhagāminī paṭipadāti yathābhūtaṃ pajānāti,",
  "atk-s0103a:309_7": "tathāgatappaveditā cassa dhammā paññāya vodiṭṭhā honti vocaritā,",
  "atk-s0103a:309_8": "paññāya cassa disvā ekacce āsavā parikkhīṇā honti.",
  "atk-s0103a:309_9": "Ayaṃ vuccati puggalo diṭṭhippatto”ti.",
  "atk-s0103a:310_0": "Saddhāya vimuttoti saddhāvimutto.",
  "atk-s0103a:310_1": "Sopi vuttanayeneva chabbidho hoti.",
  "atk-s0103a:310_2": "Tenevāha –",
  "atk-s0103a:310_3": "“idhekacco puggalo idaṃ dukkhanti yathābhūtaṃ pajānāti,",
  "atk-s0103a:310_4": "ayaṃ dukkhasamudayoti yathābhūtaṃ pajānāti,",
  "atk-s0103a:310_5": "ayaṃ dukkhanirodhoti yathābhūtaṃ pajānāti,",
  "atk-s0103a:310_6": "ayaṃ dukkhanirodhagāminī paṭipadāti yathābhūtaṃ pajānāti,",
  "atk-s0103a:310_7": "tathāgatappaveditā cassa dhammā paññāya vodiṭṭhā honti vocaritā,",
  "atk-s0103a:310_8": "paññāya cassa disvā ekacce āsavā parikkhīṇā honti no ca kho yathā diṭṭhippattassa.",
  "atk-s0103a:310_9": "Ayaṃ vuccati puggalo saddhāvimutto”ti.",
  "atk-s0103a:310_10": "Etesu hi saddhāvimuttassa pubbabhāgamaggakkhaṇe saddahantassa viya,",
  "atk-s0103a:310_11": "okappentassa viya,",
  "atk-s0103a:310_12": "adhimuccantassa viya ca kilesakkhayo hoti.",
  "atk-s0103a:310_13": "Diṭṭhippattassa pubbabhāgamaggakkhaṇe kilesacchedakaṃ ñāṇaṃ adandhaṃ tikhiṇaṃ sūraṃ hutvā vahati.",
  "atk-s0103a:310_14": "Tasmā yathā nāma nātitikhiṇena asinā kadaliṃ chindantassa chinnaṭṭhānaṃ na maṭṭhaṃ hoti,",
  "atk-s0103a:310_15": "asi na sīghaṃ vahati,",
  "atk-s0103a:310_16": "saddo suyyati,",
  "atk-s0103a:310_17": "balavataro vāyāmo kātabbo hoti,",
  "atk-s0103a:310_18": "evarūpā saddhāvimuttassa pubbabhāgamaggabhāvanā.",
  "atk-s0103a:310_19": "Yathā pana atinisitena asinā kadaliṃ chindantassa chinnaṭṭhānaṃ maṭṭhaṃ hoti,",
  "atk-s0103a:310_20": "asi sīghaṃ vahati,",
  "atk-s0103a:310_21": "saddo na suyyati,",
  "atk-s0103a:310_22": "balavataraṃ vāyāmakiccaṃ na hoti,",
  "atk-s0103a:310_23": "evarūpā paññāvimuttassa pubbabhāgamaggabhāvanā veditabbā.",
  "atk-s0103a:311_0": "Dhammaṃ anussaratīti dhammānusārī.",
  "atk-s0103a:311_1": "Dhammoti paññā,",
  "atk-s0103a:311_2": "paññāpubbaṅgamaṃ maggaṃ bhāvetīti attho.",
  "atk-s0103a:311_3": "Saddhānusārimhipi eseva nayo,",
  "atk-s0103a:311_4": "ubhopete sotāpattimaggaṭṭhāyeva.",
  "atk-s0103a:311_5": "Vuttampi cetaṃ “yassa puggalassa sotāpattiphalasacchikiriyāya paṭipannassa paññindriyaṃ adhimattaṃ hoti,",
  "atk-s0103a:311_6": "paññāvāhiṃ paññāpubbaṅgamaṃ ariyamaggaṃ bhāveti.",
  "atk-s0103a:311_7": "Ayaṃ vuccati puggalo dhammānusārī”ti.",
  "atk-s0103a:312_0": "Tathā “yassa puggalassa sotāpattiphalasacchikiriyāya paṭipannassa saddhindriyaṃ adhimattaṃ hoti,",
  "atk-s0103a:312_1": "saddhāvāhiṃ saddhāpubbaṅgamaṃ ariyamaggaṃ bhāveti.",
  "atk-s0103a:312_2": "Ayaṃ vuccati puggalo saddhānusārī”ti.",
  "atk-s0103a:312_3": "Ayamettha saṅkhepo,",
  "atk-s0103a:312_4": "vitthārato panesā ubhatobhāgavimuttādikathā visuddhimagge paññābhāvanādhikāre vuttā.",
  "atk-s0103a:312_5": "Tasmā tattha vuttanayeneva veditabbā.",
  "atk-s0103a:312_6": "Sesamidhāpi purimanayeneva yojetabbaṃ.",
  "atk-s0103a:313_0": "Padhānadesanāvaṇṇanā",
  "atk-s0103a:314_0": "151.",
  "atk-s0103a:314_1": "Padhānesūti idha padahanavasena “satta bojjhaṅgā padhānā”ti vuttā.",
  "atk-s0103a:314_2": "Tesaṃ vitthārakathā mahāsatipaṭṭhāne vuttanayeneva veditabbā.",
  "atk-s0103a:314_3": "Sesamidhāpi purimanayeneva yojetabbaṃ.",
  "atk-s0103a:315_0": "Paṭipadādesanāvaṇṇanā",
  "atk-s0103a:316_0": "152.",
  "atk-s0103a:316_1": "Dukkhapaṭipadādīsu ayaṃ vitthāranayo –",
  "atk-s0103a:316_2": "“tattha katamā dukkhapaṭipadā dandhābhiññā paññā?",
  "atk-s0103a:316_3": "Dukkhena kasirena samādhiṃ uppādentassa dandhaṃ taṃ ṭhānaṃ abhijānantassa yā paññā pajānanā…pe…",
  "atk-s0103a:316_4": "amoho dhammavicayo sammādiṭṭhi,",
  "atk-s0103a:316_5": "ayaṃ vuccati dukkhapaṭipadā dandhābhiññā paññā.",
  "atk-s0103a:316_6": "Tattha katamā dukkhapaṭipadā khippābhiññā paññā?",
  "atk-s0103a:316_7": "Dukkhena kasirena samādhiṃ uppādentassa khippaṃ taṃ ṭhānaṃ abhijānantassa yā paññā pajānanā…pe…",
  "atk-s0103a:316_8": "sammādiṭṭhi,",
  "atk-s0103a:316_9": "ayaṃ vuccati dukkhapaṭipadā khippābhiññā paññā.",
  "atk-s0103a:316_10": "Tattha katamā sukhapaṭipadā dandhābhiññā paññā?",
  "atk-s0103a:316_11": "Akicchena akasirena samādhiṃ uppādentassa dandhaṃ taṃ ṭhānaṃ abhijānantassa yā paññā pajānanā…pe…",
  "atk-s0103a:316_12": "sammādiṭṭhi,",
  "atk-s0103a:316_13": "ayaṃ vuccati sukhapaṭipadā dandhābhiññā paññā.",
  "atk-s0103a:316_14": "Tattha katamā sukhapaṭipadā khippābhiññā paññā?",
  "atk-s0103a:316_15": "Akicchena akasirena samādhiṃ uppādentassa khippaṃ taṃ ṭhānaṃ abhijānantassa yā paññā pajānanā…pe…",
  "atk-s0103a:316_16": "sammādiṭṭhi,",
  "atk-s0103a:316_17": "ayaṃ vuccati sukhapaṭipadā khippābhiññā paññā”ti.",
  "atk-s0103a:316_18": "Ayamettha saṅkhepo,",
  "atk-s0103a:316_19": "vitthāro pana visuddhimagge vutto.",
  "atk-s0103a:316_20": "Sesamidhāpi purimanayeneva yojetabbaṃ.",
  "atk-s0103a:317_0": "Bhassasamācārādivaṇṇanā",
  "atk-s0103a:318_0": "153.",
  "atk-s0103a:318_1": "Na ceva musāvādūpasañhitanti bhassasamācāre ṭhitopi kathāmaggaṃ anupacchinditvā kathentopi idhekacco bhikkhu na ceva musāvādūpasañhitaṃ bhāsati.",
  "atk-s0103a:318_2": "Aṭṭha anariyavohāre vajjetvā aṭṭha ariyavohārayuttameva bhāsati.",
  "atk-s0103a:318_3": "Na ca vebhūtiyanti bhassasamācāre ṭhitopi bhedakaravācaṃ na bhāsati.",
  "atk-s0103a:318_4": "Na ca pesuṇiyanti tassāyevetaṃ vevacanaṃ.",
  "atk-s0103a:318_5": "Vebhūtiyavācā hi piyabhāvassa suññakaraṇato “pesuṇiya”nti vuccati.",
  "atk-s0103a:318_6": "Nāmamevassā etanti mahāsīvatthero avoca.",
  "atk-s0103a:318_7": "Na ca sārambhajanti sārambhajā ca yā vācā,",
  "atk-s0103a:318_8": "tañca na bhāsati.",
  "atk-s0103a:318_9": "“Tvaṃ dussīlo”ti vutte,",
  "atk-s0103a:318_10": "“tvaṃ dussīlo tavācariyo dussīlo”ti vā,",
  "atk-s0103a:318_11": "“tuyhaṃ āpattī”ti vutte,",
  "atk-s0103a:318_12": "“ahaṃ piṇḍāya caritvā pāṭaliputtaṃ gato”tiādinā nayena bahiddhā vikkhepakathāpavattaṃ vā karaṇuttariyavācaṃ na bhāsati.",
  "atk-s0103a:318_13": "Jayāpekkhoti jayapurekkhāro hutvā,",
  "atk-s0103a:318_14": "yathā hatthako sakyaputto titthiyā nāma dhammenapi adhammenapi jetabbāti saccālikaṃ yaṃkiñci bhāsati,",
  "atk-s0103a:318_15": "evaṃ jayāpekkho jayapurekkhāro hutvā na bhāsatīti attho.",
  "atk-s0103a:318_16": "Mantā mantā ca vācaṃ bhāsatīti ettha mantāti vuccati paññā,",
  "atk-s0103a:318_17": "mantāya paññāya.",
  "atk-s0103a:318_18": "Puna mantāti upaparikkhitvā.",
  "atk-s0103a:318_19": "Idaṃ vuttaṃ hoti,",
  "atk-s0103a:318_20": "bhassasamācāre ṭhito divasabhāgampi kathento paññāya upaparikkhitvā yuttakathameva kathetīti.",
  "atk-s0103a:318_21": "Nidhānavatinti hadayepi nidahitabbayuttaṃ.",
  "atk-s0103a:318_22": "Kālenāti yuttapattakālena.",
  "atk-s0103a:319_0": "Evaṃ bhāsitā hi vācā amusā ceva hoti apisuṇā ca apharusā ca asaṭhā ca asamphappalāpā ca.",
  "atk-s0103a:319_1": "Evarūpā ca ayaṃ vācā catusaccanissitātipi sikkhattayanissitātipi dasakathāvatthunissitātipi terasadhutaṅganissitātipi",
  "atk-s0103a:319_2": "sattattiṃsabodhipakkhiyadhammanissitātipi magganissitātipi vuccati.",
  "atk-s0103a:319_3": "Tenāha etadānuttariyaṃ, bhante,",
  "atk-s0103a:319_4": "bhassasamācāreti taṃ purimanayeneva yojetabbaṃ.",
  "atk-s0103a:320_0": "Sacco cassa saddho cāti sīlācāre ṭhito bhikkhu sacco ca bhaveyya saccakatho saddho ca saddhāsampanno.",
  "atk-s0103a:320_1": "Nanu heṭṭhā saccaṃ kathitameva,",
  "atk-s0103a:320_2": "idha kasmā puna vuttanti?",
  "atk-s0103a:320_3": "Heṭṭhā vācāsaccaṃ kathitaṃ.",
  "atk-s0103a:320_4": "Sīlācāre ṭhito pana bhikkhu antamaso hasanakathāyapi musāvādaṃ na karotīti dassetuṃ idha vuttaṃ.",
  "atk-s0103a:320_5": "Idāni so dhammena samena jīvitaṃ kappetīti dassanatthaṃ na ca kuhakotiādi vuttaṃ.",
  "atk-s0103a:320_6": "Tattha “kuhako”tiādīni brahmajāle vitthāritāni.",
  "atk-s0103a:321_0": "Indriyesu guttadvāro,",
  "atk-s0103a:321_1": "bhojane mattaññūti chasu indriyesu guttadvāro bhojanepi pamāṇaññū.",
  "atk-s0103a:321_2": "Samakārīti samacārī,",
  "atk-s0103a:321_3": "kāyena vācāya manasā ca kāyavaṅkādīni pahāya samaṃ caratīti attho.",
  "atk-s0103a:321_4": "Jāgariyānuyogamanuyuttoti rattindivaṃ cha koṭṭhāse katvā “divasaṃ caṅkamena nisajjāyā”ti vuttanayeneva jāgariyānuyogaṃ yuttappayutto viharati.",
  "atk-s0103a:321_5": "Atanditoti nittandī kāyālasiyavirahito.",
  "atk-s0103a:321_6": "Āraddhavīriyoti kāyikavīriyenāpi āraddhavīriyo hoti,",
  "atk-s0103a:321_7": "gaṇasaṅgaṇikaṃ vinodetvā catūsu iriyāpathesu aṭṭhaārabbhavatthuvasena ekavihārī.",
  "atk-s0103a:321_8": "Cetasikavīriyenāpi āraddhavīriyo hoti,",
  "atk-s0103a:321_9": "kilesasaṅgaṇikaṃ pahāya vinodetvā aṭṭhasamāpattivasena ekavihārī.",
  "atk-s0103a:321_10": "Api ca yathā tathā kilesuppattiṃ nivārento cetasikavīriyena āraddhavīriyo hoti.",
  "atk-s0103a:321_11": "Jhāyīti ārammaṇalakkhaṇūpanijjhānavasena jhāyī.",
  "atk-s0103a:321_12": "Satimāti cirakatādianussaraṇasamatthāya satiyā samannāgato.",
  "atk-s0103a:322_0": "Kalyāṇapaṭibhānoti vākkaraṇasampanno ceva hoti paṭibhānasampanno ca.",
  "atk-s0103a:322_1": "Yuttapaṭibhāno kho pana hoti no muttapaṭibhāno.",
  "atk-s0103a:322_2": "Sīlasamācārasmiñhi ṭhitabhikkhu muttapaṭibhāno na hoti,",
  "atk-s0103a:322_3": "yuttapaṭibhāno pana hoti vaṅgīsatthero viya.",
  "atk-s0103a:322_4": "Gatimāti gamanasamatthāya paññāya samannāgato.",
  "atk-s0103a:322_5": "Dhitimāti dhāraṇasamatthāya paññāya samannāgato.",
  "atk-s0103a:322_6": "Matimāti ettha pana matīti paññāya nāmameva,",
  "atk-s0103a:322_7": "tasmā paññavāti attho.",
  "atk-s0103a:322_8": "Iti tīhipi imehi padehi paññāva kathitā.",
  "atk-s0103a:322_9": "Tattha heṭṭhā samaṇadhammakaraṇavīriyaṃ kathitaṃ,",
  "atk-s0103a:322_10": "idha buddhavacanagaṇhanavīriyaṃ.",
  "atk-s0103a:322_11": "Tathā heṭṭhā vipassanāpaññā kathitā,",
  "atk-s0103a:322_12": "idha buddhavacanagaṇhanapaññā.",
  "atk-s0103a:322_13": "Na ca kāmesu giddhoti vatthukāmakilesakāmesu agiddho.",
  "atk-s0103a:322_14": "Sato ca nipako cāti abhikkantapaṭikkantādīsu sattasu ṭhānesu satiyā ceva ñāṇena ca samannāgato caratīti attho.",
  "atk-s0103a:322_15": "Nepakkanti paññā,",
  "atk-s0103a:322_16": "tāya samannāgatattā nipakoti vutto.",
  "atk-s0103a:322_17": "Sesamidhāpi purimanayeneva yojetabbaṃ.",
  "atk-s0103a:323_0": "Anusāsanavidhādivaṇṇanā",
  "atk-s0103a:324_0": "154.",
  "atk-s0103a:324_1": "Paccattaṃ yoniso manasikārāti attano upāyamanasikārena.",
  "atk-s0103a:324_2": "Yathānusiṭṭhaṃ tathā paṭipajjamānoti yathā mayā anusiṭṭhaṃ anusāsanī dinnā,",
  "atk-s0103a:324_3": "tathā paṭipajjamāno.",
  "atk-s0103a:324_4": "Tiṇṇaṃ saṃyojanānaṃ parikkhayātiādi vuttatthameva.",
  "atk-s0103a:324_5": "Sesamidhāpi purimanayeneva yojetabbaṃ.",
  "atk-s0103a:325_0": "155.",
  "atk-s0103a:325_1": "Parapuggalavimuttiñāṇeti sotāpannādīnaṃ parapuggalānaṃ tena tena maggena kilesavimuttiñāṇe.",
  "atk-s0103a:325_2": "Sesamidhāpi purimanayeneva yojetabbaṃ.",
  "atk-s0103a:326_0": "156.",
  "atk-s0103a:326_1": "Amutrāsiṃ evaṃnāmoti eko pubbenivāsaṃ anussaranto nāmagottaṃ pariyādiyamāno gacchati.",
  "atk-s0103a:326_2": "Eko suddhakhandheyeva anussarati,",
  "atk-s0103a:326_3": "eko hi sakkoti,",
  "atk-s0103a:326_4": "eko na sakkoti.",
  "atk-s0103a:326_5": "Tattha yo sakkoti,",
  "atk-s0103a:326_6": "tassa vasena aggahetvā asakkontassa vasena gahitaṃ.",
  "atk-s0103a:326_7": "Asakkonto pana kiṃ karoti?",
  "atk-s0103a:326_8": "Suddhakhandheyeva anussaranto gantvā anekajātisatasahassamatthake ṭhatvā nāmagottaṃ pariyādiyamāno otarati.",
  "atk-s0103a:326_9": "Taṃ dassento evaṃnāmotiādimāha.",
  "atk-s0103a:326_10": "So evamāhāti so diṭṭhigatiko evamāha.",
  "atk-s0103a:326_11": "Tattha kiñcāpi sassatoti vatvā “te ca sattā saṃsarantī”ti vadantassa vacanaṃ pubbāparaviruddhaṃ hoti.",
  "atk-s0103a:326_12": "Diṭṭhigatikattā panesa etaṃ na sallakkhesi.",
  "atk-s0103a:326_13": "Diṭṭhigatikassa hi ṭhānaṃ vā niyamo vā natthi.",
  "atk-s0103a:326_14": "Imaṃ gahetvā imaṃ vissajjeti,",
  "atk-s0103a:326_15": "imaṃ vissajjetvā imaṃ gaṇhātīti brahmajāle vitthāritamevetaṃ.",
  "atk-s0103a:326_16": "Ayaṃ tatiyo sassatavādoti thero lābhisseva vasena tayo sassatavāde āha.",
  "atk-s0103a:326_17": "Bhagavatā pana takkīvādampi gahetvā brahmajāle cattāro vuttā.",
  "atk-s0103a:326_18": "Etesaṃ pana tiṇṇaṃ vādānaṃ vitthārakathā brahmajāle vuttanayeneva veditabbā.",
  "atk-s0103a:326_19": "Sesamidhāpi purimanayeneva vitthāretabbaṃ.",
  "atk-s0103a:327_0": "157.",
  "atk-s0103a:327_1": "Gaṇanāya vāti piṇḍagaṇanāya.",
  "atk-s0103a:327_2": "Saṅkhānenāti acchiddakavasena manogaṇanāya.",
  "atk-s0103a:327_3": "Ubhayathāpi piṇḍagaṇanameva dasseti.",
  "atk-s0103a:327_4": "Idaṃ vuttaṃ hoti,",
  "atk-s0103a:327_5": "vassānaṃ satavasena sahassavasena satasahassavasena koṭivasena piṇḍaṃ katvāpi ettakāni vassasatānīti",
  "atk-s0103a:327_6": "vā ettakā vassakoṭiyoti vā evaṃ saṅkhātuṃ na sakkā.",
  "atk-s0103a:327_7": "Tumhe pana attano dasannaṃ pāramīnaṃ pūritattā sabbaññutaññāṇassa suppaṭividdhattā yasmā vo anāvaraṇañāṇaṃ sūraṃ vahati.",
  "atk-s0103a:327_8": "Tasmā desanāñāṇakusalataṃ purakkhatvā vassagaṇanāyapi pariyantikaṃ katvā kappagaṇanāyapi paricchinditvā ettakanti dassethāti dīpeti.",
  "atk-s0103a:327_9": "Pāḷiyattho panettha vuttanayoyeva.",
  "atk-s0103a:327_10": "Sesamidhāpi purimanayeneva yojetabbaṃ.",
  "atk-s0103a:328_0": "158.",
  "atk-s0103a:328_1": "Etadānuttariyaṃ, bhante,",
  "atk-s0103a:328_2": "sattānaṃ cutūpapātañāṇeti bhante yāpi ayaṃ sattānaṃ cutipaṭisandhivasena ñāṇadesanā,",
  "atk-s0103a:328_3": "sāpi tumhākaṃyeva anuttarā.",
  "atk-s0103a:328_4": "Atītabuddhāpi evameva desesuṃ.",
  "atk-s0103a:328_5": "Anāgatāpi evameva desessanti.",
  "atk-s0103a:328_6": "Tumhe tesaṃ atītānāgatabuddhānaṃ ñāṇena saṃsanditvāva desayittha.",
  "atk-s0103a:328_7": "“Imināpi kāraṇena evaṃpasanno ahaṃ bhante bhagavatī”ti dīpeti.",
  "atk-s0103a:328_8": "Pāḷiyattho panettha vitthāritoyeva.",
  "atk-s0103a:329_0": "159.",
  "atk-s0103a:329_1": "Sāsavā saupadhikāti sadosā saupārambhā.",
  "atk-s0103a:329_2": "No ariyāti vuccatīti ariyiddhīti na vuccati.",
  "atk-s0103a:329_3": "Anāsavā anupadhikāti niddosā anupārambhā.",
  "atk-s0103a:329_4": "Ariyāti vuccatīti ariyiddhīti vuccati.",
  "atk-s0103a:329_5": "Appaṭikūlasaññī tattha viharatīti kathaṃ appaṭikūlasaññī tattha viharatīti?",
  "atk-s0103a:329_6": "Paṭikūle satte mettaṃ pharati,",
  "atk-s0103a:329_7": "saṅkhāre dhātusaññaṃ upasaṃharati.",
  "atk-s0103a:329_8": "Yathāha “kathaṃ paṭikūle appaṭikūlasaññī viharati ?",
  "atk-s0103a:329_9": "Aniṭṭhasmiṃ vatthusmiṃ mettāya vā pharati,",
  "atk-s0103a:329_10": "dhātuto vā upasaṃharatī”ti.",
  "atk-s0103a:329_11": "Paṭikūlasaññī tattha viharatīti appaṭikūle satte asubhasaññaṃ pharati,",
  "atk-s0103a:329_12": "saṅkhāre aniccasaññaṃ upasaṃharati.",
  "atk-s0103a:329_13": "Yathāha “kathaṃ appaṭikūle paṭikūlasaññī viharati?",
  "atk-s0103a:329_14": "Iṭṭhasmiṃ vatthusmiṃ asubhāya vā pharati,",
  "atk-s0103a:329_15": "aniccato vā upasaṃharatī”ti.",
  "atk-s0103a:329_16": "Evaṃ sesapadesupi attho veditabbo.",
  "atk-s0103a:330_0": "Upekkhako tattha viharatīti iṭṭhe arajjanto aniṭṭhe adussanto yathā aññe asamapekkhanena mohaṃ uppādenti,",
  "atk-s0103a:330_1": "evaṃ anuppādento chasu ārammaṇesu chaḷaṅgupekkhāya upekkhako viharati.",
  "atk-s0103a:330_2": "Etadānuttariyaṃ, bhante,",
  "atk-s0103a:330_3": "iddhividhāsūti, bhante,",
  "atk-s0103a:330_4": "yā ayaṃ dvīsu iddhīsu evaṃdesanā,",
  "atk-s0103a:330_5": "etadānuttariyaṃ.",
  "atk-s0103a:330_6": "Taṃ bhagavāti taṃ desanaṃ bhagavā asesaṃ sakalaṃ abhijānāti.",
  "atk-s0103a:330_7": "Taṃ bhagavatoti taṃ desanaṃ bhagavato asesaṃ abhijānato.",
  "atk-s0103a:330_8": "Uttari abhiññeyyaṃ natthīti uttari abhijānitabbaṃ natthi.",
  "atk-s0103a:330_9": "Ayaṃ nāma ito añño dhammo vā puggalo vā yaṃ bhagavā na jānāti idaṃ natthi.",
  "atk-s0103a:330_10": "Yadabhijānaṃ añño samaṇo vā brāhmaṇo vāti yaṃ tumhehi anabhiññātaṃ añño samaṇo vā brāhmaṇo vā abhijānanto bhagavatā bhiyyobhiññataro assa,",
  "atk-s0103a:330_11": "adhikatarapañño bhaveyya.",
  "atk-s0103a:330_12": "Yadidaṃ iddhividhāsūti ettha yadidanti nipātamattaṃ.",
  "atk-s0103a:330_13": "Iddhividhāsu bhagavatā uttaritaro natthi.",
  "atk-s0103a:330_14": "Atītabuddhāpi hi imā dve iddhiyo desesuṃ,",
  "atk-s0103a:330_15": "anāgatāpi imāva desessanti.",
  "atk-s0103a:330_16": "Tumhepi tesaṃ ñāṇena saṃsanditvā imāva desayittha.",
  "atk-s0103a:330_17": "Iti bhagavā iddhividhāsu anuttaroti dassento “imināpi kāraṇena evaṃpasanno ahaṃ, bhante,",
  "atk-s0103a:330_18": "bhagavatī”ti dīpeti.",
  "atk-s0103a:330_19": "Ettāvatā ye dhammasenāpati divāṭṭhāne nisīditvā soḷasa aparampariyadhamme sammasi,",
  "atk-s0103a:330_20": "teva dassitā honti.",
  "atk-s0103a:331_0": "Aññathāsatthuguṇadassanādivaṇṇanā",
  "atk-s0103a:332_0": "160.",
  "atk-s0103a:332_1": "Idāni aparenapi ākārena bhagavato guṇe dassento yaṃ taṃ bhantetiādimāha.",
  "atk-s0103a:332_2": "Tattha saddhena kulaputtenāti saddhā kulaputtā nāma atītānāgatapaccuppannā bodhisattā.",
  "atk-s0103a:332_3": "Tasmā yaṃ sabbaññubodhisattena pattabbanti vuttaṃ hoti.",
  "atk-s0103a:332_4": "Kiṃ pana tena pattabbaṃ?",
  "atk-s0103a:332_5": "Nava lokuttaradhammā.",
  "atk-s0103a:332_6": "Āraddhavīriyenātiādīsu “vīriyaṃ thāmo”tiādīni sabbāneva vīriyavevacanāni.",
  "atk-s0103a:332_7": "Tattha āraddhavīriyenāti paggahitavīriyena.",
  "atk-s0103a:332_8": "Thāmavatāti thāmasampannena thiravīriyena.",
  "atk-s0103a:332_9": "Purisathāmenāti tena thāmavatā yaṃ purisathāmena pattabbanti vuttaṃ hoti.",
  "atk-s0103a:332_10": "Anantarapadadvayepi eseva nayo.",
  "atk-s0103a:332_11": "Purisadhorayhenāti yā asamadhurehi buddhehi vahitabbā dhurā,",
  "atk-s0103a:332_12": "taṃ dhuraṃ vahanasamatthena mahāpurisena.",
  "atk-s0103a:332_13": "Anuppattaṃ taṃ bhagavatāti taṃ sabbaṃ atītānāgatabuddhehi pattabbaṃ,",
  "atk-s0103a:332_14": "sabbameva anuppattaṃ,",
  "atk-s0103a:332_15": "bhagavato ekaguṇopi ūno natthīti dasseti.",
  "atk-s0103a:332_16": "Kāmesu kāmasukhallikānuyoganti vatthukāmesu kāmasukhallikānuyogaṃ.",
  "atk-s0103a:332_17": "Yathā aññe keṇiyajaṭilādayo samaṇabrāhmaṇā “ko jānāti paralokaṃ.",
  "atk-s0103a:332_18": "Sukho imissā paribbājikāya mudukāya lomasāya bāhāya samphasso”ti moḷibandhāhi paribbājikāhi paricārenti",
  "atk-s0103a:332_19": "sampattaṃ sampattaṃ rūpādiārammaṇaṃ anubhavamānā kāmasukhamanuyuttā,",
  "atk-s0103a:332_20": "na evamanuyuttoti dasseti.",
  "atk-s0103a:333_0": "Hīnanti lāmakaṃ.",
  "atk-s0103a:333_1": "Gammanti gāmavāsīnaṃ dhammaṃ.",
  "atk-s0103a:333_2": "Pothujjanikanti puthujjanehi sevitabbaṃ.",
  "atk-s0103a:333_3": "Anariyanti na niddosaṃ.",
  "atk-s0103a:333_4": "Na vā ariyehi sevitabbaṃ.",
  "atk-s0103a:333_5": "Anatthasañhitanti anatthasaṃyuttaṃ.",
  "atk-s0103a:333_6": "Attakilamathānuyoganti attano ātāpanaparitāpanānuyogaṃ.",
  "atk-s0103a:333_7": "Dukkhanti dukkhayuttaṃ,",
  "atk-s0103a:333_8": "dukkhamaṃ vā.",
  "atk-s0103a:333_9": "Yathā eke samaṇabrāhmaṇā kāmasukhallikānuyogaṃ parivajjessāmāti kāyakilamathaṃ anudhāvanti,",
  "atk-s0103a:333_10": "tato muñcissāmāti kāmasukhaṃ anudhāvanti,",
  "atk-s0103a:333_11": "na evaṃ bhagavā.",
  "atk-s0103a:333_12": "Bhagavā pana ubho ete ante vajjetvā yā sā “atthi,",
  "atk-s0103a:333_13": "bhikkhave,",
  "atk-s0103a:333_14": "majjhimā paṭipadā tathāgatena abhisambuddhā cakkhukaraṇī”ti evaṃ vuttā sammāpaṭipatti,",
  "atk-s0103a:333_15": "tameva paṭipanno.",
  "atk-s0103a:333_16": "Tasmā “na ca attakilamathānuyoga”ntiādimāha.",
  "atk-s0103a:334_0": "Ābhicetasikānanti abhicetasikānaṃ,",
  "atk-s0103a:334_1": "kāmāvacaracittāni atikkamitvā ṭhitānanti attho.",
  "atk-s0103a:334_2": "Diṭṭhadhammasukhavihārānanti imasmiṃyeva attabhāve sukhavihārānaṃ.",
  "atk-s0103a:334_3": "Poṭṭhapādasuttantasmiñhi sappītikadutiyajjhānaphalasamāpatti kathitā.",
  "atk-s0103a:334_4": "Pāsādikasuttante saha maggena vipassanāpādakajjhānaṃ.",
  "atk-s0103a:334_5": "Dasuttarasuttante catutthajjhānikaphalasamāpatti.",
  "atk-s0103a:334_6": "Imasmiṃ sampasādanīye diṭṭhadhammasukhavihārajjhānāni kathitāni.",
  "atk-s0103a:334_7": "Nikāmalābhīti yathākāmalābhī.",
  "atk-s0103a:334_8": "Akicchalābhīti adukkhalābhī.",
  "atk-s0103a:334_9": "Akasiralābhīti vipulalābhī.",
  "atk-s0103a:335_0": "Anuyogadānappakāravaṇṇanā",
  "atk-s0103a:336_0": "161.",
  "atk-s0103a:336_1": "Ekissā lokadhātuyāti dasasahassilokadhātuyā.",
  "atk-s0103a:336_2": "Tīṇi hi khettāni –",
  "atk-s0103a:336_3": "jātikhettaṃ āṇākhettaṃ visayakhettaṃ.",
  "atk-s0103a:336_4": "Tattha jātikhettaṃ nāma dasasahassī lokadhātu.",
  "atk-s0103a:336_5": "Sā hi tathāgatassa mātukucchiṃ okkamanakāle nikkhamanakāle sambodhikāle dhammacakkappavattane āyusaṅkhārossajjane parinibbāne ca kampati.",
  "atk-s0103a:336_6": "Koṭisatasahassacakkavāḷaṃ pana āṇākhettaṃ nāma.",
  "atk-s0103a:336_7": "Āṭānāṭiyamoraparittadhajaggaparittaratanaparittādīnañhi ettha āṇā vattati.",
  "atk-s0103a:336_8": "Visayakhettassa pana parimāṇaṃ natthi,",
  "atk-s0103a:336_9": "buddhānañhi “yāvatakaṃ ñāṇaṃ,",
  "atk-s0103a:336_10": "tāvatakaṃ ñeyyaṃ,",
  "atk-s0103a:336_11": "yāvatakaṃ ñeyyaṃ tāvatakaṃ ñāṇaṃ,",
  "atk-s0103a:336_12": "ñāṇapariyantikaṃ ñeyyaṃ,",
  "atk-s0103a:336_13": "ñeyyapariyantikaṃ ñāṇa”nti vacanato avisayo nāma natthi.",
  "atk-s0103a:337_0": "Imesu pana tīsu khettesu ṭhapetvā imaṃ cakkavāḷaṃ aññasmiṃ cakkavāḷe buddhā uppajjantīti suttaṃ natthi,",
  "atk-s0103a:337_1": "nuppañjantīti pana atthi.",
  "atk-s0103a:337_2": "Tīṇi piṭakāni vinayapiṭakaṃ,",
  "atk-s0103a:337_3": "suttantapiṭakaṃ abhidhammapiṭakaṃ.",
  "atk-s0103a:337_4": "Tisso saṅgītiyo mahākassapattherassa saṅgīti,",
  "atk-s0103a:337_5": "yasattherassa saṅgīti,",
  "atk-s0103a:337_6": "moggaliputtatissattherassa saṅgītīti.",
  "atk-s0103a:337_7": "Imā tisso saṅgītiyo āruḷhe tepiṭake buddhavacane “imaṃ cakkavāḷaṃ muñcitvā aññattha buddhā uppajjantī”ti suttaṃ natthi,",
  "atk-s0103a:337_8": "nuppajjantīti pana atthi.",
  "atk-s0103a:338_0": "Apubbaṃ acarimanti apure apacchā ekato nuppajjanti,",
  "atk-s0103a:338_1": "pure vā pacchā vā uppajjantīti vuttaṃ hoti.",
  "atk-s0103a:338_2": "Tattha bodhipallaṅke “bodhiṃ apatvā na uṭṭhahissāmī”ti nisinnakālato paṭṭhāya yāva mātukucchismiṃ paṭisandhiggahaṇaṃ,",
  "atk-s0103a:338_3": "tāva pubbeti na veditabbaṃ.",
  "atk-s0103a:338_4": "Bodhisattassa hi paṭisandhiggahaṇe dasasahassacakkavāḷakampaneneva khettapariggaho kato.",
  "atk-s0103a:338_5": "Aññassa buddhassa uppattipi nivāritā hoti.",
  "atk-s0103a:338_6": "Parinibbānato paṭṭhāya ca yāva sāsapamattāpi dhātuyo tiṭṭhanti,",
  "atk-s0103a:338_7": "tāva pacchāti na veditabbaṃ.",
  "atk-s0103a:338_8": "Dhātūsu hi ṭhitāsu buddhāpi ṭhitāva honti.",
  "atk-s0103a:338_9": "Tasmā etthantare aññassa buddhassa uppatti nivāritāva hoti.",
  "atk-s0103a:338_10": "Dhātuparinibbāne pana jāte aññassa buddhassa uppatti na nivāritā.",
  "atk-s0103a:339_0": "Tipiṭakaantaradhānakathā",
  "atk-s0103a:340_0": "Tīṇi antaradhānāni nāma pariyattiantaradhānaṃ,",
  "atk-s0103a:340_1": "paṭivedhaantaradhānaṃ,",
  "atk-s0103a:340_2": "paṭipattiantaradhānanti.",
  "atk-s0103a:340_3": "Tattha pariyattīti tīṇi piṭakāni.",
  "atk-s0103a:340_4": "Paṭivedhoti saccappaṭivedho.",
  "atk-s0103a:340_5": "Paṭipattīti paṭipadā.",
  "atk-s0103a:340_6": "Tattha paṭivedho ca paṭipatti ca hotipi na hotipi.",
  "atk-s0103a:340_7": "Ekasmiñhi kāle paṭivedhakarā bhikkhū bahū honti,",
  "atk-s0103a:340_8": "esa bhikkhu puthujjanoti aṅguliṃ pasāretvā dassetabbo hoti.",
  "atk-s0103a:340_9": "Imasmiṃyeva dīpe ekavāraṃ puthujjanabhikkhu nāma nāhosi.",
  "atk-s0103a:340_10": "Paṭipattipūrakāpi kadāci bahū honti,",
  "atk-s0103a:340_11": "kadāci appā.",
  "atk-s0103a:340_12": "Iti paṭivedho ca paṭipatti ca hotipi na hotipi.",
  "atk-s0103a:340_13": "Sāsanaṭṭhitiyā pana pariyatti pamāṇaṃ.",
  "atk-s0103a:340_14": "Paṇḍito hi tepiṭakaṃ sutvā dvepi pūreti.",
  "atk-s0103a:341_0": "Yathā amhākaṃ bodhisatto āḷārassa santike pañcābhiññā satta ca samāpattiyo nibbattetvā nevasaññānāsaññāyatanasamāpattiyā parikammaṃ pucchi,",
  "atk-s0103a:341_1": "so na jānāmīti āha.",
  "atk-s0103a:341_2": "Tato udakassa santikaṃ gantvā adhigatavisesaṃ saṃsanditvā nevasaññānāsaññāyatanassa parikammaṃ pucchi,",
  "atk-s0103a:341_3": "so ācikkhi,",
  "atk-s0103a:341_4": "tassa vacanasamanantarameva mahāsatto taṃ jhānaṃ sampādesi,",
  "atk-s0103a:341_5": "evameva paññavā bhikkhu pariyattiṃ sutvā dvepi pūreti.",
  "atk-s0103a:341_6": "Tasmā pariyattiyā ṭhitāya sāsanaṃ ṭhitaṃ hoti.",
  "atk-s0103a:341_7": "Yadā pana sā antaradhāyati,",
  "atk-s0103a:341_8": "tadā paṭhamaṃ abhidhammapiṭakaṃ nassati.",
  "atk-s0103a:341_9": "Tattha paṭṭhānaṃ sabbapaṭhamaṃ antaradhāyati.",
  "atk-s0103a:341_10": "Anukkamena pacchā dhammasaṅgaho,",
  "atk-s0103a:341_11": "tasmiṃ antarahite itaresu dvīsu piṭakesu ṭhitesupi sāsanaṃ ṭhitameva hoti.",
  "atk-s0103a:342_0": "Tattha suttantapiṭake antaradhāyamāne paṭhamaṃ aṅguttaranikāyo ekādasakato paṭṭhāya yāva ekakā antaradhāyati,",
  "atk-s0103a:342_1": "tadanantaraṃ saṃyuttanikāyo cakkapeyyālato paṭṭhāya yāva oghataraṇā antaradhāyati.",
  "atk-s0103a:342_2": "Tadanantaraṃ majjhimanikāyo indriyabhāvanato paṭṭhāya yāva mūlapariyāyā antaradhāyati.",
  "atk-s0103a:342_3": "Tadanantaraṃ dīghanikāyo dasuttarato paṭṭhāya yāva brahmajālā antaradhāyati.",
  "atk-s0103a:342_4": "Ekissāpi dvinnampi gāthānaṃ pucchā addhānaṃ gacchati,",
  "atk-s0103a:342_5": "sāsanaṃ dhāretuṃ na sakkoti,",
  "atk-s0103a:342_6": "sabhiyapucchā āḷavakapucchā viya ca.",
  "atk-s0103a:342_7": "Etā kira kassapabuddhakālikā antarā sāsanaṃ dhāretuṃ nāsakkhiṃsu.",
  "atk-s0103a:343_0": "Dvīsu pana piṭakesu antarahitesupi vinayapiṭake ṭhite sāsanaṃ tiṭṭhati.",
  "atk-s0103a:343_1": "Parivārakkhandhakesu antarahitesu ubhatovibhaṅge ṭhite ṭhitameva hoti.",
  "atk-s0103a:343_2": "Ubhatovibhaṅge antarahite mātikāyapi ṭhitāya ṭhitameva hoti.",
  "atk-s0103a:343_3": "Mātikāya antarahitāya pātimokkhapabbajjāupasampadāsu ṭhitāsu sāsanaṃ tiṭṭhati.",
  "atk-s0103a:343_4": "Liṅgaṃ addhānaṃ gacchati.",
  "atk-s0103a:343_5": "Setavatthasamaṇavaṃso pana kassapabuddhakālato paṭṭhāya sāsanaṃ dhāretuṃ nāsakkhi.",
  "atk-s0103a:343_6": "Paṭisambhidāpattehi vassasahassaṃ aṭṭhāsi.",
  "atk-s0103a:343_7": "Chaḷabhiññehi vassasahassaṃ.",
  "atk-s0103a:343_8": "Tevijjehi vassasahassaṃ.",
  "atk-s0103a:343_9": "Sukkhavipassakehi vassasahassaṃ.",
  "atk-s0103a:343_10": "Pātimokkhehi vassasahassaṃ aṭṭhāsi.",
  "atk-s0103a:343_11": "Pacchimakassa pana saccappaṭivedhato pacchimakassa sīlabhedato paṭṭhāya sāsanaṃ osakkitaṃ nāma hoti.",
  "atk-s0103a:343_12": "Tato paṭṭhāya aññassa buddhassa uppatti na nivāritā.",
  "atk-s0103a:344_0": "Sāsanaantarahitavaṇṇanā",
  "atk-s0103a:345_0": "Tīṇi parinibbānāni nāma kilesaparinibbānaṃ khandhaparinibbānaṃ dhātuparinibbānanti.",
  "atk-s0103a:345_1": "Tattha kilesaparinibbānaṃ bodhipallaṅke ahosi.",
  "atk-s0103a:345_2": "Khandhaparinibbānaṃ kusinārāyaṃ.",
  "atk-s0103a:345_3": "Dhātuparinibbānaṃ anāgate bhavissati.",
  "atk-s0103a:345_4": "Sāsanassa kira osakkanakāle imasmiṃ tambapaṇṇidīpe dhātuyo sannipatitvā mahācetiyaṃ gamissanti.",
  "atk-s0103a:345_5": "Mahācetiyato nāgadīpe rājāyatanacetiyaṃ.",
  "atk-s0103a:345_6": "Tato mahābodhipallaṅkaṃ gamissanti.",
  "atk-s0103a:345_7": "Nāgabhavanatopi devalokatopi brahmalokatopi dhātuyo mahābodhipallaṅkameva gamissanti.",
  "atk-s0103a:345_8": "Sāsapamattāpi dhātuyo na antarā nassissanti.",
  "atk-s0103a:345_9": "Sabbadhātuyo mahābodhipallaṅke rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti.",
  "atk-s0103a:346_0": "Tā dasasahassilokadhātuṃ pharissanti,",
  "atk-s0103a:346_1": "tato dasasahassacakkavāḷadevatā sannipatitvā “ajja satthā parinibbāti,",
  "atk-s0103a:346_2": "ajja sāsanaṃ osakkati,",
  "atk-s0103a:346_3": "pacchimadassanaṃ dāni idaṃ amhāka”nti dasabalassa parinibbutadivasato mahantataraṃ kāruññaṃ karissanti.",
  "atk-s0103a:346_4": "Ṭhapetvā anāgāmikhīṇāsave avasesā sakabhāvena sandhāretuṃ na sakkhissanti.",
  "atk-s0103a:346_5": "Dhātūsu tejodhātu uṭṭhahitvā yāva brahmalokā uggacchissati.",
  "atk-s0103a:346_6": "Sāsapamattāyapi dhātuyā sati ekajālā bhavissati.",
  "atk-s0103a:346_7": "Dhātūsu pariyādānaṃ gatāsu upacchijjissati.",
  "atk-s0103a:346_8": "Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.",
  "atk-s0103a:347_0": "Yāva na evaṃ antaradhāyati,",
  "atk-s0103a:347_1": "tāva acarimaṃ nāma hoti.",
  "atk-s0103a:347_2": "Evaṃ apubbaṃ acarimaṃ uppajjeyyuṃ,",
  "atk-s0103a:347_3": "netaṃ ṭhānaṃ vijjati.",
  "atk-s0103a:347_4": "Kasmā pana apubbaṃ acarimaṃ nuppajjantīti?",
  "atk-s0103a:347_5": "Anacchariyattā.",
  "atk-s0103a:347_6": "Buddhā hi acchariyamanussā. Yathāha –",
  "atk-s0103a:347_7": "“ekapuggalo,",
  "atk-s0103a:347_8": "bhikkhave,",
  "atk-s0103a:347_9": "loke uppajjamāno uppajjati acchariyamanusso.",
  "atk-s0103a:347_10": "Katamo ekapuggalo?",
  "atk-s0103a:347_11": "Tathāgato arahaṃ sammāsambuddho”ti.",
  "atk-s0103a:347_12": "Yadi ca dve vā cattāro vā aṭṭha vā soḷasa vā ekato uppajjeyyuṃ,",
  "atk-s0103a:347_13": "anacchariyā bhaveyyuṃ.",
  "atk-s0103a:347_14": "Ekasmiñhi vihāre dvinnaṃ cetiyānampi lābhasakkāro uḷāro na hoti.",
  "atk-s0103a:347_15": "Bhikkhūpi bahutāya na acchariyā jātā,",
  "atk-s0103a:347_16": "evaṃ buddhāpi bhaveyyuṃ,",
  "atk-s0103a:347_17": "tasmā nuppajjanti.",
  "atk-s0103a:347_18": "Desanāya ca visesābhāvato.",
  "atk-s0103a:347_19": "Yañhi satipaṭṭhānādibhedaṃ dhammaṃ eko deseti.",
  "atk-s0103a:347_20": "Aññena uppajjitvāpi sova desetabbo siyā,",
  "atk-s0103a:347_21": "tato anacchariyo siyā.",
  "atk-s0103a:347_22": "Ekasmiṃ pana dhammaṃ desente desanāpi acchariyā hoti,",
  "atk-s0103a:347_23": "vivādabhāvato ca.",
  "atk-s0103a:347_24": "Bahūsu hi buddhesu uppannesu bahūnaṃ ācariyānaṃ antevāsikā viya amhākaṃ buddho pāsādiko,",
  "atk-s0103a:347_25": "amhākaṃ buddho madhurassaro lābhī puññavāti vivadeyyuṃ.",
  "atk-s0103a:347_26": "Tasmāpi evaṃ nuppajjanti.",
  "atk-s0103a:347_27": "Api cetaṃ kāraṇaṃ milindaraññāpi puṭṭhena nāgasenattherena vitthāritameva.",
  "atk-s0103a:347_28": "Vuttañhi tattha –",
  "atk-s0103a:348_0": "Bhante, nāgasena,",
  "atk-s0103a:348_1": "bhāsitampi hetaṃ bhagavatā “aṭṭhānametaṃ,",
  "atk-s0103a:348_2": "bhikkhave,",
  "atk-s0103a:348_3": "anavakāso,",
  "atk-s0103a:348_4": "yaṃ ekissā lokadhātuyā dve arahanto sammāsambuddhā apubbaṃ acarimaṃ uppajjeyyuṃ,",
  "atk-s0103a:348_5": "netaṃ ṭhānaṃ vijjatī”ti.",
  "atk-s0103a:348_6": "Desayantā ca,",
  "atk-s0103a:348_7": "bhante nāgasena,",
  "atk-s0103a:348_8": "sabbepi tathāgatā sattatiṃsa bodhipakkhiye dhamme desenti,",
  "atk-s0103a:348_9": "kathayamānā ca cattāri ariyasaccāni kathenti,",
  "atk-s0103a:348_10": "sikkhāpentā ca tīsu sikkhāsu sikkhāpenti,",
  "atk-s0103a:348_11": "anusāsamānā ca appamādappaṭipattiyaṃ anusāsanti. Yadi,",
  "atk-s0103a:348_12": "bhante nāgasena,",
  "atk-s0103a:348_13": "sabbesampi tathāgatānaṃ ekā desanā ekā kathā ekasikkhā ekānusāsanī,",
  "atk-s0103a:348_14": "kena kāraṇena dve tathāgatā ekakkhaṇe nuppajjanti.",
  "atk-s0103a:348_15": "Ekenapi tāva buddhuppādena ayaṃ loko obhāsajāto,",
  "atk-s0103a:348_16": "yadi dutiyo buddho bhaveyya,",
  "atk-s0103a:348_17": "dvinnaṃ pabhāya ayaṃ loko bhiyyosomattāya obhāsajāto bhaveyya,",
  "atk-s0103a:348_18": "ovadamānā ca dve tathāgatā sukhaṃ ovadeyyuṃ,",
  "atk-s0103a:348_19": "anusāsamānā ca sukhaṃ anusāseyyuṃ,",
  "atk-s0103a:348_20": "tattha me kāraṇaṃ desehi,",
  "atk-s0103a:348_21": "yathāhaṃ nissaṃsayo bhaveyya”nti.",
  "atk-s0103a:349_0": "Ayaṃ, mahārāja,",
  "atk-s0103a:349_1": "dasasahassī lokadhātu ekabuddhadhāraṇī,",
  "atk-s0103a:349_2": "ekasseva tathāgatassa guṇaṃ dhāreti,",
  "atk-s0103a:349_3": "yadi dutiyo buddho uppajjeyya,",
  "atk-s0103a:349_4": "nāyaṃ dasasahassī lokadhātu dhāreyya, caleyya, kampeyya, nameyya, oṇameyya,",
  "atk-s0103a:349_5": "vinameyya,",
  "atk-s0103a:349_6": "vikireyya,",
  "atk-s0103a:349_7": "vidhameyya,",
  "atk-s0103a:349_8": "viddhaṃseyya,",
  "atk-s0103a:349_9": "na ṭhānamupagaccheyya.",
  "atk-s0103a:350_0": "Yathā, mahārāja,",
  "atk-s0103a:350_1": "nāvā ekapurisasandhāraṇī bhaveyya,",
  "atk-s0103a:350_2": "ekapurise abhirūḷhe sā nāvā samupādikā bhaveyya,",
  "atk-s0103a:350_3": "atha dutiyo puriso āgaccheyya tādiso āyunā vaṇṇena vayena pamāṇena kisathūlena sabbaṅgapaccaṅgena,",
  "atk-s0103a:350_4": "so taṃ nāvaṃ abhirūheyya,",
  "atk-s0103a:350_5": "api nu sā, mahārāja,",
  "atk-s0103a:350_6": "nāvā dvinnampi dhāreyyāti? Na hi, bhante, caleyya, kampeyya, nameyya, oṇameyya,",
  "atk-s0103a:350_7": "vinameyya,",
  "atk-s0103a:350_8": "vikireyya,",
  "atk-s0103a:350_9": "vidhameyya,",
  "atk-s0103a:350_10": "viddhaṃseyya,",
  "atk-s0103a:350_11": "na ṭhānamupagaccheyya osīdeyya udaketi.",
  "atk-s0103a:350_12": "Evameva kho, mahārāja,",
  "atk-s0103a:350_13": "ayaṃ dasasahassī lokadhātu ekabuddhadhāraṇī,",
  "atk-s0103a:350_14": "ekasseva tathāgatassa guṇaṃ dhāreti,",
  "atk-s0103a:350_15": "yadi dutiyo buddho uppajjeyya,",
  "atk-s0103a:350_16": "nāyaṃ dasasahassī lokadhātu dhāreyya…pe…",
  "atk-s0103a:350_17": "na ṭhānamupagaccheyya.",
  "atk-s0103a:351_0": "Yathā vā pana, mahārāja,",
  "atk-s0103a:351_1": "puriso yāvadatthaṃ bhojanaṃ bhuñjeyya chādentaṃ yāva kaṇṭhamabhipūrayitvā,",
  "atk-s0103a:351_2": "so dhāto pīṇito paripuṇṇo nirantaro tandīkato anoṇamitadaṇḍajāto punadeva tāvatakaṃ bhojanaṃ bhuñjeyya,",
  "atk-s0103a:351_3": "api nu kho so, mahārāja,",
  "atk-s0103a:351_4": "puriso sukhito bhaveyyāti? Na hi, bhante,",
  "atk-s0103a:351_5": "sakiṃ bhuttova mareyyāti;",
  "atk-s0103a:351_6": "evameva kho, mahārāja,",
  "atk-s0103a:351_7": "ayaṃ dasasahassī lokadhātu ekabuddhadhāraṇī …pe…",
  "atk-s0103a:351_8": "na ṭhānamupagaccheyyāti.",
  "atk-s0103a:352_0": "Kiṃ nu kho,",
  "atk-s0103a:352_1": "bhante nāgasena,",
  "atk-s0103a:352_2": "atidhammabhārena pathavī calatīti? Idha, mahārāja,",
  "atk-s0103a:352_3": "dve sakaṭā ratanapūritā bhaveyyuṃ yāva mukhasamā,",
  "atk-s0103a:352_4": "ekasmā sakaṭato ratanaṃ gahetvā ekasmiṃ sakaṭe ākireyyuṃ,",
  "atk-s0103a:352_5": "api nu kho taṃ, mahārāja,",
  "atk-s0103a:352_6": "sakaṭaṃ dvinnampi sakaṭānaṃ ratanaṃ dhāreyyāti? Na hi, bhante,",
  "atk-s0103a:352_7": "nābhipi tassa phaleyya,",
  "atk-s0103a:352_8": "arāpi tassa bhijjeyyuṃ,",
  "atk-s0103a:352_9": "nemipi tassa opateyya,",
  "atk-s0103a:352_10": "akkhopi tassa bhijjeyyāti.",
  "atk-s0103a:352_11": "Kiṃ nu kho, mahārāja,",
  "atk-s0103a:352_12": "atiratanabhārena sakaṭaṃ bhijjatīti? Āma,",
  "atk-s0103a:352_13": "bhante,ti.",
  "atk-s0103a:352_14": "Evameva kho, mahārāja,",
  "atk-s0103a:352_15": "atidhammabhārena pathavī calati.",
  "atk-s0103a:353_0": "Apica, mahārāja,",
  "atk-s0103a:353_1": "imaṃ kāraṇaṃ buddhabalaparidīpanāya osāritaṃ aññampi tattha atirūpaṃ kāraṇaṃ suṇohi,",
  "atk-s0103a:353_2": "yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-s0103a:353_3": "dve sammāsambuddhā ekakkhaṇe uppajjeyyuṃ,",
  "atk-s0103a:353_4": "tesaṃ parisāya vivādo uppajjeyya “tumhākaṃ buddho amhākaṃ buddho”ti,",
  "atk-s0103a:353_5": "ubhato pakkhajātā bhaveyyuṃ. Yathā, mahārāja,",
  "atk-s0103a:353_6": "dvinnaṃ balavāmaccānaṃ parisāya vivādo uppajjeyya “tumhākaṃ amacco amhākaṃ amacco”ti,",
  "atk-s0103a:353_7": "ubhato pakkhajātā honti;",
  "atk-s0103a:353_8": "evameva kho, mahārāja,",
  "atk-s0103a:353_9": "yadi dve sammāsambuddhā ekakkhaṇe uppajjeyyuṃ,",
  "atk-s0103a:353_10": "tesaṃ parisāya vivādo uppajjeyya “tumhākaṃ buddho,",
  "atk-s0103a:353_11": "amhākaṃ buddho”ti,",
  "atk-s0103a:353_12": "ubhato pakkhajātā bhaveyyuṃ,",
  "atk-s0103a:353_13": "idaṃ tāva, mahārāja,",
  "atk-s0103a:353_14": "ekaṃ kāraṇaṃ,",
  "atk-s0103a:353_15": "yena kāraṇena dve sammāsambuddhā ekakkhaṇe nuppajjanti.",
  "atk-s0103a:354_0": "Aparampi, mahārāja,",
  "atk-s0103a:354_1": "uttariṃ kāraṇaṃ suṇohi,",
  "atk-s0103a:354_2": "yena kāraṇena dve sammāsambuddhā ekakkhaṇe nuppajjanti. Yadi, mahārāja,",
  "atk-s0103a:354_3": "dve sammāsambuddhā ekakkhaṇe uppajjeyyuṃ,",
  "atk-s0103a:354_4": "“aggo buddho”ti yaṃ vacanaṃ,",
  "atk-s0103a:354_5": "taṃ micchā bhaveyya,",
  "atk-s0103a:354_6": "“jeṭṭho buddho”ti,",
  "atk-s0103a:354_7": "seṭṭho buddhoti,",
  "atk-s0103a:354_8": "visiṭṭho buddhoti,",
  "atk-s0103a:354_9": "uttamo buddhoti,",
  "atk-s0103a:354_10": "pavaro buddhoti,",
  "atk-s0103a:354_11": "asamo buddhoti,",
  "atk-s0103a:354_12": "asamasamo buddhoti,",
  "atk-s0103a:354_13": "appaṭimo buddhoti,",
  "atk-s0103a:354_14": "appaṭibhāgo buddhoti,",
  "atk-s0103a:354_15": "appaṭipuggalo buddhoti yaṃ vacanaṃ,",
  "atk-s0103a:354_16": "taṃ micchā bhaveyya.",
  "atk-s0103a:354_17": "Imampi kho tvaṃ, mahārāja,",
  "atk-s0103a:354_18": "kāraṇaṃ atthato sampaṭiccha,",
  "atk-s0103a:354_19": "yena kāraṇena dve sammāsambuddhā ekakkhaṇe nuppajjanti.",
  "atk-s0103a:355_0": "Apica kho, mahārāja,",
  "atk-s0103a:355_1": "buddhānaṃ bhagavantānaṃ sabhāvapakati esā,",
  "atk-s0103a:355_2": "yaṃ ekoyeva buddho loke uppajjati.",
  "atk-s0103a:355_3": "Kasmā kāraṇā?",
  "atk-s0103a:355_4": "Mahantatāya sabbaññubuddhaguṇānaṃ,",
  "atk-s0103a:355_5": "yaṃ aññampi, mahārāja,",
  "atk-s0103a:355_6": "mahantaṃ hoti,",
  "atk-s0103a:355_7": "taṃ ekaṃyeva hoti. Pathavī, mahārāja, mahantī,",
  "atk-s0103a:355_8": "sā ekāyeva.",
  "atk-s0103a:355_9": "Sāgaro mahanto,",
  "atk-s0103a:355_10": "so ekoyeva.",
  "atk-s0103a:355_11": "Sineru girirājā mahanto,",
  "atk-s0103a:355_12": "so ekoyeva.",
  "atk-s0103a:355_13": "Ākāso mahanto,",
  "atk-s0103a:355_14": "so ekoyeva.",
  "atk-s0103a:355_15": "Sakko mahanto,",
  "atk-s0103a:355_16": "so ekoyeva.",
  "atk-s0103a:355_17": "Māro mahanto,",
  "atk-s0103a:355_18": "so ekoyeva.",
  "atk-s0103a:355_19": "Mahābrahmā mahanto,",
  "atk-s0103a:355_20": "so ekoyeva.",
  "atk-s0103a:355_21": "Tathāgato arahaṃ sammāsambuddho mahanto,",
  "atk-s0103a:355_22": "so ekoyeva lokasmiṃ.",
  "atk-s0103a:355_23": "Yattha te uppajjanti,",
  "atk-s0103a:355_24": "tattha aññesaṃ okāso na hoti. Tasmā, mahārāja,",
  "atk-s0103a:355_25": "tathāgato arahaṃ sammāsambuddho ekoyeva loke uppajjatīti.",
  "atk-s0103a:355_26": "Sukathito,",
  "atk-s0103a:355_27": "bhante nāgasena,",
  "atk-s0103a:355_28": "pañho opammehi kāraṇehīti.",
  "atk-s0103a:356_0": "Dhammassa cānudhammanti navavidhassa lokuttaradhammassa anudhammaṃ pubbabhāgappaṭipadaṃ.",
  "atk-s0103a:356_1": "Sahadhammikoti sakāraṇo.",
  "atk-s0103a:356_2": "Vādānuvādoti vādoyeva.",
  "atk-s0103a:357_0": "Acchariyaabbhutavaṇṇanā",
  "atk-s0103a:358_0": "162.",
  "atk-s0103a:358_1": "Āyasmā udāyīti tayo therā udāyī nāma – lāḷudāyī, kāḷudāyī,",
  "atk-s0103a:358_2": "mahāudāyīti.",
  "atk-s0103a:358_3": "Idha mahāudāyī adhippeto.",
  "atk-s0103a:358_4": "Tassa kira imaṃ suttaṃ ādito paṭṭhāya yāva pariyosānā suṇantassa abbhantare pañcavaṇṇā pīti uppajjitvā pādapiṭṭhito sīsamatthakaṃ gacchati,",
  "atk-s0103a:358_5": "sīsamatthakato pādapiṭṭhiṃ āgacchati,",
  "atk-s0103a:358_6": "ubhato paṭṭhāya majjhaṃ otarati,",
  "atk-s0103a:358_7": "majjhato paṭṭhāya ubhato gacchati.",
  "atk-s0103a:358_8": "So nirantaraṃ pītiyā phuṭasarīro balavasomanassena dasabalassa guṇaṃ kathento acchariyaṃ bhantetiādimāha.",
  "atk-s0103a:358_9": "Appicchatāti nittaṇhatā.",
  "atk-s0103a:358_10": "Santuṭṭhitāti catūsu paccayesu tīhākārehi santoso.",
  "atk-s0103a:358_11": "Sallekhatāti sabbakilesānaṃ sallikhitabhāvo.",
  "atk-s0103a:358_12": "Yatra hi nāmāti yo nāma.",
  "atk-s0103a:358_13": "Na attānaṃ pātukarissatīti attano guṇe na āvi karissati.",
  "atk-s0103a:358_14": "Paṭākaṃ parihareyyunti “ko amhehi sadiso atthī”ti vadantā paṭākaṃ ukkhipitvā nāḷandaṃ vicareyyuṃ.",
  "atk-s0103a:359_0": "Passa kho tvaṃ, udāyi,",
  "atk-s0103a:359_1": "tathāgatassa appicchatāti passa udāyi yādisī tathāgatassa appicchatāti therassa vacanaṃ sampaṭicchanto āha.",
  "atk-s0103a:359_2": "Kiṃ pana bhagavā neva attānaṃ pātukaroti,",
  "atk-s0103a:359_3": "na attano guṇaṃ kathetīti ce? Na,",
  "atk-s0103a:359_4": "na katheti.",
  "atk-s0103a:359_5": "Appicchatādīhi kathetabbaṃ,",
  "atk-s0103a:359_6": "cīvarādihetuṃ na katheti.",
  "atk-s0103a:359_7": "Tenevāha –",
  "atk-s0103a:359_8": "“passa kho tvaṃ, udāyi,",
  "atk-s0103a:359_9": "tathāgatassa appicchatā”tiādi.",
  "atk-s0103a:359_10": "Bujjhanakasattaṃ pana āgamma veneyyavasena katheti. Yathāha –",
  "atk-s0103a:360_0": "“Na me ācariyo atthi, sadiso me na vijjati;",
  "atk-s0103a:361_0": "Sadevakasmiṃ lokasmiṃ, natthi me paṭipuggalo”ti. ;",
  "atk-s0103a:362_0": "Evaṃ tathāgatassa guṇadīpikā bahū gāthāpi suttantāpi vitthāretabbā.",
  "atk-s0103a:363_0": "163.",
  "atk-s0103a:363_1": "Abhikkhaṇaṃ bhāseyyāsīti punappunaṃ bhāseyyāsi.",
  "atk-s0103a:363_2": "Pubbaṇhasamaye me kathitanti mā majjhanhikādīsu na kathayittha.",
  "atk-s0103a:363_3": "Ajja vā me kathitanti mā paradivasādīsu na kathayitthāti attho.",
  "atk-s0103a:363_4": "Pavedesīti kathesi.",
  "atk-s0103a:363_5": "Imassa veyyākaraṇassāti niggāthakattā idaṃ suttaṃ “veyyākaraṇa”nti vuttaṃ.",
  "atk-s0103a:363_6": "Adhivacananti nāmaṃ.",
  "atk-s0103a:363_7": "Idaṃ pana “iti hida”nti paṭṭhāya padaṃ saṅgītikārehi ṭhapitaṃ.",
  "atk-s0103a:363_8": "Sesaṃ sabbattha uttānatthamevāti.",
  "atk-s0103a:364_0": "Sumaṅgalavilāsiniyā dīghanikāyaṭṭhakathāya",
  "atk-s0103a:365_0": "Sampasādanīyasuttavaṇṇanā niṭṭhitā.",
  "atk-s0103a:368_0": "6. Pāsādikasuttavaṇṇanā",
  "atk-s0103a:369_0": "Nigaṇṭhanāṭaputtakālaṅkiriyavaṇṇanā",
  "atk-s0103a:370_0": "164.",
  "atk-s0103a:370_1": "Evaṃ me sutanti pāsādikasuttaṃ.",
  "atk-s0103a:370_2": "Tatrāyamanuttānapadavaṇṇanā –",
  "atk-s0103a:370_3": "vedhaññā nāma sakyāti dhanumhi katasikkhā vedhaññanāmakā eke sakyā.",
  "atk-s0103a:370_4": "Tesaṃ ambavane pāsādeti tesaṃ ambavane sippaṃ uggaṇhatthāya kato dīghapāsādo atthi,",
  "atk-s0103a:370_5": "tattha viharati.",
  "atk-s0103a:370_6": "Adhunā kālaṅkatoti sampati kālaṅkato.",
  "atk-s0103a:370_7": "Dvedhikajātāti dvejjhajātā,",
  "atk-s0103a:370_8": "dvebhāgā jātā.",
  "atk-s0103a:370_9": "Bhaṇḍanādīsu bhaṇḍanaṃ pubbabhāgakalaho,",
  "atk-s0103a:370_10": "taṃ daṇḍādānādivasena paṇṇattivītikkamavasena ca vaḍḍhitaṃ kalaho.",
  "atk-s0103a:370_11": "“Na tvaṃ imaṃ dhammavinayaṃ ājānāsī”tiādinā nayena viruddhavacanaṃ vivādo.",
  "atk-s0103a:370_12": "Vitudantāti vijjhantā.",
  "atk-s0103a:370_13": "Sahitaṃ meti mama vacanaṃ atthasañhitaṃ.",
  "atk-s0103a:370_14": "Adhiciṇṇaṃ te viparāvattanti yaṃ tava adhiciṇṇaṃ cirakālāsevanavasena paguṇaṃ,",
  "atk-s0103a:370_15": "taṃ mama vādaṃ āgamma nivattaṃ.",
  "atk-s0103a:370_16": "Āropito te vādoti tuyhaṃ upari mayā doso āropito.",
  "atk-s0103a:370_17": "Cara vādappamokkhāyāti bhattapuṭaṃ ādāya taṃ taṃ upasaṅkamitvā vādappamokkhatthāya uttari pariyesamāno vicara.",
  "atk-s0103a:370_18": "Nibbeṭhehi vāti atha vā mayā āropitadosato attānaṃ mocehi.",
  "atk-s0103a:370_19": "Sace pahosīti sace sakkosi.",
  "atk-s0103a:370_20": "Vadhoyevāti maraṇameva.",
  "atk-s0103a:370_21": "Nāṭaputtiyesūti nāṭaputtassa antevāsikesu.",
  "atk-s0103a:370_22": "Nibbinnarūpāti ukkaṇṭhitasabhāvā abhivādanādīnipi na karonti.",
  "atk-s0103a:370_23": "Virattarūpāti vigatapemā.",
  "atk-s0103a:370_24": "Paṭivānarūpāti tesaṃ sakkaccakiriyato nivattanasabhāvā.",
  "atk-s0103a:370_25": "Yathā tanti yathā durakkhātādisabhāve dhammavinaye nibbinnavirattappaṭivānarūpehi bhavitabbaṃ,",
  "atk-s0103a:370_26": "tatheva jātāti attho.",
  "atk-s0103a:370_27": "Durakkhāteti dukkathite.",
  "atk-s0103a:370_28": "Duppavediteti duviññāpite.",
  "atk-s0103a:370_29": "Anupasamasaṃvattaniketi rāgādīnaṃ upasamaṃ kātuṃ asamatthe.",
  "atk-s0103a:370_30": "Bhinnathūpeti bhindappatiṭṭhe.",
  "atk-s0103a:370_31": "Ettha hi nāṭaputtova nesaṃ patiṭṭhaṭṭhena thūpo.",
  "atk-s0103a:370_32": "So pana bhinno mato.",
  "atk-s0103a:370_33": "Tena vuttaṃ “bhinnathūpe”ti.",
  "atk-s0103a:370_34": "Appaṭisaraṇeti tasseva abhāvena paṭisaraṇavirahite.",
  "atk-s0103a:371_0": "Nanu cāyaṃ nāṭaputto nāḷandavāsiko,",
  "atk-s0103a:371_1": "so kasmā pāvāyaṃ kālaṅkatoti?",
  "atk-s0103a:371_2": "So kira upālinā gahapatinā paṭividdhasaccena dasahi gāthāhi bhāsite buddhaguṇe sutvā uṇhaṃ lohitaṃ chaḍḍesi.",
  "atk-s0103a:371_3": "Atha naṃ aphāsukaṃ gahetvā pāvaṃ agamaṃsu.",
  "atk-s0103a:371_4": "So tattha kālamakāsi.",
  "atk-s0103a:371_5": "Kālaṃ kurumāno ca cintesi –",
  "atk-s0103a:371_6": "“mama laddhi aniyyānikā sāravirahitā,",
  "atk-s0103a:371_7": "mayaṃ tāva naṭṭhā,",
  "atk-s0103a:371_8": "avasesajanopi mā apāyapūrako ahosi,",
  "atk-s0103a:371_9": "sace panāhaṃ ‘mama sāsanaṃ aniyyānika’nti vakkhāmi,",
  "atk-s0103a:371_10": "na saddahissanti,",
  "atk-s0103a:371_11": "yaṃnūnāhaṃ dvepi jane na ekanīhārena uggaṇhāpeyyaṃ,",
  "atk-s0103a:371_12": "te mamaccayena aññamaññaṃ vivadissanti,",
  "atk-s0103a:371_13": "satthā taṃ vivādaṃ paṭicca ekaṃ dhammakathaṃ kathessati,",
  "atk-s0103a:371_14": "tato te sāsanassa mahantabhāvaṃ jānissantī”ti.",
  "atk-s0103a:372_0": "Atha naṃ eko antevāsiko upasaṅkamitvā āha –",
  "atk-s0103a:372_1": "“bhante tumhe dubbalā,",
  "atk-s0103a:372_2": "mayhampi imasmiṃ dhamme sāraṃ ācikkhatha,",
  "atk-s0103a:372_3": "ācariyappamāṇa”nti. “Āvuso,",
  "atk-s0103a:372_4": "tvaṃ mamaccayena sassatanti gaṇheyyāsī”ti.",
  "atk-s0103a:372_5": "Aparopi upasaṅkami,",
  "atk-s0103a:372_6": "taṃ ucchedaṃ gaṇhāpesi.",
  "atk-s0103a:372_7": "Evaṃ dvepi jane ekaladdhike akatvā bahū nānānīhārena uggaṇhāpetvā kālamakāsi.",
  "atk-s0103a:372_8": "Te tassa sarīrakiccaṃ katvā sannipatitvā aññamaññaṃ pucchiṃsu –",
  "atk-s0103a:372_9": "“kassāvuso,",
  "atk-s0103a:372_10": "ācariyo sāraṃ ācikkhī”ti?",
  "atk-s0103a:372_11": "Eko uṭṭhahitvā mayhanti āha.",
  "atk-s0103a:372_12": "Kiṃ ācikkhīti?",
  "atk-s0103a:372_13": "Sassatanti.",
  "atk-s0103a:372_14": "Aparo taṃ paṭibāhitvā “mayhaṃ sāraṃ ācikkhī”ti āha.",
  "atk-s0103a:372_15": "Evaṃ sabbe “mayhaṃ sāraṃ ācikkhi,",
  "atk-s0103a:372_16": "ahaṃ jeṭṭhako”ti aññamaññaṃ vivādaṃ vaḍḍhetvā akkose ceva paribhāse ca hatthapādappahārādīni ca pavattetvā",
  "atk-s0103a:372_17": "ekamaggena dve agacchantā nānādisāsu pakkamiṃsu.",
  "atk-s0103a:373_0": "165.",
  "atk-s0103a:373_1": "Atha kho cundo samaṇuddesoti ayaṃ thero dhammasenāpatissa kaniṭṭhabhātiko.",
  "atk-s0103a:373_2": "Taṃ bhikkhū anupasampannakāle “cundo samaṇuddeso”ti samudācaritvā therakālepi tatheva samudācariṃsu.",
  "atk-s0103a:373_3": "Tena vuttaṃ –",
  "atk-s0103a:373_4": "“cundo samaṇuddeso”ti.",
  "atk-s0103a:374_0": "“Pāvāyaṃ vassaṃvuṭṭho yena sāmagāmo,",
  "atk-s0103a:374_1": "yenāyasmā ānando tenupasaṅkamī”ti kasmā upasaṅkami?",
  "atk-s0103a:374_2": "Nāṭaputte kira kālaṅkate jambudīpe manussā tattha tattha kathaṃ pavattayiṃsu “nigaṇṭho nāṭaputto eko satthāti paññāyittha,",
  "atk-s0103a:374_3": "tassa kālaṅkiriyāya sāvakānaṃ evarūpo vivādo jāto.",
  "atk-s0103a:374_4": "Samaṇo pana gotamo jambudīpe cando viya sūriyo viya ca pākaṭo,",
  "atk-s0103a:374_5": "sāvakāpissa pākaṭāyeva.",
  "atk-s0103a:374_6": "Kīdiso nu kho samaṇe gotame parinibbute sāvakānaṃ vivādo bhavissatī”ti.",
  "atk-s0103a:374_7": "Thero taṃ kathaṃ sutvā cintesi –",
  "atk-s0103a:374_8": "“imaṃ kathaṃ gahetvā dasabalassa ārocessāmi,",
  "atk-s0103a:374_9": "satthā etaṃ aṭṭhuppattiṃ katvā ekaṃ desanaṃ kathessatī”ti.",
  "atk-s0103a:374_10": "So nikkhamitvā yena sāmagāmo,",
  "atk-s0103a:374_11": "yenāyasmā ānando tenupasaṅkami.",
  "atk-s0103a:375_0": "Sāmagāmoti sāmākānaṃ ussannattā tassa gāmassa nāmaṃ.",
  "atk-s0103a:375_1": "Yenāyasmā ānandoti ujumeva bhagavato santikaṃ agantvā yenassa upajjhāyo āyasmā ānando tenupasaṅkami.",
  "atk-s0103a:376_0": "Buddhakāle kira sāriputtatthero ca ānandatthero ca aññamaññaṃ mamāyiṃsu.",
  "atk-s0103a:376_1": "Sāriputtatthero “mayā kātabbaṃ satthu upaṭṭhānaṃ karotī”ti ānandattheraṃ mamāyi.",
  "atk-s0103a:376_2": "Ānandatthero “bhagavato sāvakānaṃ aggo”ti sāriputtattheraṃ mamāyi.",
  "atk-s0103a:376_3": "Kuladārake ca pabbājetvā sāriputtattherassa santike upajjhaṃ gaṇhāpesi.",
  "atk-s0103a:376_4": "Sāriputtattheropi tatheva akāsi.",
  "atk-s0103a:376_5": "Evaṃ ekamekena attano pattacīvaraṃ datvā pabbājetvā upajjhaṃ gaṇhāpitāni pañca pañca bhikkhusatāni ahesuṃ.",
  "atk-s0103a:376_6": "Āyasmā ānando paṇītāni cīvarādīnipi labhitvā therassa adāsi.",
  "atk-s0103a:377_0": "Dhammaratanapūjā",
  "atk-s0103a:378_0": "Eko kira brāhmaṇo cintesi –",
  "atk-s0103a:378_1": "“buddharatanassa ca saṅgharatanassa ca pūjā paññāyati,",
  "atk-s0103a:378_2": "kathaṃ nu kho dhammaratanaṃ pūjitaṃ hotī”ti?",
  "atk-s0103a:378_3": "So bhagavantaṃ upasaṅkamitvā etamatthaṃ pucchi.",
  "atk-s0103a:378_4": "Bhagavā āha –",
  "atk-s0103a:378_5": "“sacepi brāhmaṇa dhammaratanaṃ pūjetukāmo,",
  "atk-s0103a:378_6": "ekaṃ bahussutaṃ pūjehī”ti.",
  "atk-s0103a:378_7": "Bahussutaṃ, bhante,",
  "atk-s0103a:378_8": "ācikkhathāti.",
  "atk-s0103a:378_9": "Bhikkhusaṅghaṃ pucchāti.",
  "atk-s0103a:378_10": "So bhikkhusaṅghaṃ upasaṅkamitvā “bahussutaṃ, bhante,",
  "atk-s0103a:378_11": "ācikkhathā”ti āha.",
  "atk-s0103a:378_12": "Ānandatthero brāhmaṇāti.",
  "atk-s0103a:378_13": "Brāhmaṇo theraṃ sahassagghanikena ticīvarena pūjesi.",
  "atk-s0103a:378_14": "Thero taṃ gahetvā bhagavato santikaṃ agamāsi.",
  "atk-s0103a:378_15": "Bhagavā “kuto, ānanda,",
  "atk-s0103a:378_16": "laddha”nti āha? Ekena, bhante,",
  "atk-s0103a:378_17": "brāhmaṇena dinnaṃ,",
  "atk-s0103a:378_18": "idaṃ panāhaṃ āyasmato sāriputtassa dātukāmoti. Dehi, ānandāti.",
  "atk-s0103a:378_19": "Cārikaṃ pakkanto bhanteti.",
  "atk-s0103a:378_20": "Āgatakāle dehīti,",
  "atk-s0103a:378_21": "sikkhāpadaṃ bhante,",
  "atk-s0103a:378_22": "paññattanti.",
  "atk-s0103a:378_23": "Kadā pana sāriputto āgamissatīti?",
  "atk-s0103a:378_24": "Dasāhamattena bhanteti.",
  "atk-s0103a:378_25": "“Anujānāmi, ānanda,",
  "atk-s0103a:378_26": "dasāhaparamaṃ atirekacīvaraṃ nikkhipitu”nti sikkhāpadaṃ paññāpesi.",
  "atk-s0103a:379_0": "Sāriputtattheropi tatheva yaṃkiñci manāpaṃ labhati,",
  "atk-s0103a:379_1": "taṃ ānandattherassa deti.",
  "atk-s0103a:379_2": "So imampi attano kaniṭṭhabhātikaṃ therasseva saddhivihārikaṃ adāsi.",
  "atk-s0103a:379_3": "Tena vuttaṃ –",
  "atk-s0103a:379_4": "“yenassa upajjhāyo āyasmā ānando tenupasaṅkamī”ti.",
  "atk-s0103a:379_5": "Evaṃ kirassa ahosi –",
  "atk-s0103a:379_6": "“upajjhāyo me mahāpañño,",
  "atk-s0103a:379_7": "so imaṃ kathaṃ satthu ārocessati,",
  "atk-s0103a:379_8": "atha satthā tadanurūpaṃ dhammaṃ desessatī”ti.",
  "atk-s0103a:379_9": "Kathāpābhatanti kathāya mūlaṃ.",
  "atk-s0103a:379_10": "Mūlañhi “pābhata”nti vuccati. Yathāha –",
  "atk-s0103a:380_0": "“Appakenāpi medhāvī, pābhatena vicakkhaṇo;",
  "atk-s0103a:381_0": "Samuṭṭhāpeti attānaṃ, aṇuṃ aggiṃva sandhama”nti. ;",
  "atk-s0103a:382_0": "Bhagavantaṃ dassanāyāti bhagavantaṃ dassanatthāya.",
  "atk-s0103a:382_1": "Kiṃ panānena bhagavā na diṭṭhapubboti?",
  "atk-s0103a:382_2": "No na diṭṭhapubbo.",
  "atk-s0103a:382_3": "Ayañhi āyasmā divā nava vāre,",
  "atk-s0103a:382_4": "rattiṃ nava vāreti ekāhaṃ aṭṭhārasa vāre upaṭṭhānameva gacchati.",
  "atk-s0103a:382_5": "Divasassa pana satavāraṃ vā sahassavāraṃ vā gantukāmo samānopi na akāraṇā gacchati,",
  "atk-s0103a:382_6": "ekaṃ pañhuddhāraṃ gahetvāva gacchati.",
  "atk-s0103a:382_7": "So taṃ divasaṃ tena kathāpābhatena gantukāmo evamāha.",
  "atk-s0103a:383_0": "Asammāsambuddhappaveditadhammavinayavaṇṇanā",
  "atk-s0103a:384_0": "166.",
  "atk-s0103a:384_1": "Evañhetaṃ, cunda,",
  "atk-s0103a:384_2": "hotīti bhagavā ānandattherena ārocitepi yasmā na ānandatthero imissā kathāya sāmiko,",
  "atk-s0103a:384_3": "cundatthero pana sāmiko.",
  "atk-s0103a:384_4": "Sova tassā ādimajjhapariyosānaṃ jānāti.",
  "atk-s0103a:384_5": "Tasmā bhagavā tena saddhiṃ kathento “evañhetaṃ, cunda,",
  "atk-s0103a:384_6": "hotī”tiādimāha.",
  "atk-s0103a:384_7": "Tassattho –",
  "atk-s0103a:384_8": "cunda evañhetaṃ hoti durakkhātādisabhāve dhammavinaye sāvakā dvedhikajātā bhaṇḍanādīni katvā mukhasattīhi vitudantā viharanti.",
  "atk-s0103a:385_0": "Idāni yasmā aniyyānikasāsaneneva niyyānikasāsanaṃ pākaṭaṃ hoti,",
  "atk-s0103a:385_1": "tasmā ādito aniyyānikasāsanameva dassento idha cunda satthā ca hoti asammāsambuddhotiādimāha.",
  "atk-s0103a:385_2": "Tattha vokkamma ca tamhā dhammā vattatīti na nirantaraṃ pūreti,",
  "atk-s0103a:385_3": "okkamitvā okkamitvā antarantaraṃ katvā vattatīti attho. Tassa te, āvuso,",
  "atk-s0103a:385_4": "lābhāti tassa tuyhaṃ ete dhammānudhammappaṭipattiādayo lābhā.",
  "atk-s0103a:385_5": "Suladdhanti manussattampi te suladdhaṃ.",
  "atk-s0103a:385_6": "Tathā paṭipajjatūti evaṃ paṭipajjatu.",
  "atk-s0103a:385_7": "Yathā te satthārā dhammo desitoti yena te ākārena satthārā dhammo kathito.",
  "atk-s0103a:385_8": "Yo ca samādapetīti yo ca ācariyo samādapeti.",
  "atk-s0103a:385_9": "Yañca samādapetīti yaṃ antevāsiṃ samādapeti.",
  "atk-s0103a:385_10": "Yo ca samādapitoti yo ca evaṃ samādapito antevāsiko.",
  "atk-s0103a:385_11": "Yathā ācariyena samādapitaṃ,",
  "atk-s0103a:385_12": "tathatthāya paṭipajjati.",
  "atk-s0103a:385_13": "Sabbe teti tayopi te.",
  "atk-s0103a:385_14": "Ettha hi ācariyo samādapitattā apuññaṃ pasavati,",
  "atk-s0103a:385_15": "samādinnantevāsiko samādinnattā,",
  "atk-s0103a:385_16": "paṭipannako paṭipannattā.",
  "atk-s0103a:385_17": "Tena vuttaṃ –",
  "atk-s0103a:385_18": "“sabbe te bahuṃ apuññaṃ pasavantī”ti.",
  "atk-s0103a:385_19": "Etenupāyena sabbavāresu attho veditabbo.",
  "atk-s0103a:386_0": "167.",
  "atk-s0103a:386_1": "Apicettha ñāyappaṭipannoti kāraṇappaṭipanno.",
  "atk-s0103a:386_2": "Ñāyamārādhessatīti kāraṇaṃ nipphādessati.",
  "atk-s0103a:386_3": "Vīriyaṃ ārabhatīti attano dukkhanibbattakaṃ vīriyaṃ karoti.",
  "atk-s0103a:386_4": "Vuttañhetaṃ “durakkhāte,",
  "atk-s0103a:386_5": "bhikkhave,",
  "atk-s0103a:386_6": "dhammavinaye yo āraddhavīriyo,",
  "atk-s0103a:386_7": "so dukkhaṃ viharati.",
  "atk-s0103a:386_8": "Yo kusīto,",
  "atk-s0103a:386_9": "so sukhaṃ viharatī”ti.",
  "atk-s0103a:387_0": "Sammāsambuddhappaveditadhammavinayādivaṇṇanā",
  "atk-s0103a:388_0": "168.",
  "atk-s0103a:388_1": "Evaṃ aniyyānikasāsanaṃ dassetvā idāni niyyānikasāsanaṃ dassento idha pana, cunda,",
  "atk-s0103a:388_2": "satthā ca hoti sammāsambuddhotiādimāha.",
  "atk-s0103a:388_3": "Tattha niyyānikoti maggatthāya phalatthāya ca niyyāti.",
  "atk-s0103a:389_0": "169.",
  "atk-s0103a:389_1": "Vīriyaṃ ārabhatīti attano sukhanipphādakaṃ vīriyaṃ ārabhati.",
  "atk-s0103a:389_2": "Vuttañhetaṃ “svākkhāte,",
  "atk-s0103a:389_3": "bhikkhave,",
  "atk-s0103a:389_4": "dhammavinaye yo kusīto,",
  "atk-s0103a:389_5": "so dukkhaṃ viharati.",
  "atk-s0103a:389_6": "Yo āraddhavīriyo,",
  "atk-s0103a:389_7": "so sukhaṃ viharatī”ti.",
  "atk-s0103a:390_0": "170.",
  "atk-s0103a:390_1": "Iti bhagavā niyyānikasāsane sammāpaṭipannassa kulaputtassa pasaṃsaṃ dassetvā puna desanaṃ vaḍḍhento idha, cunda,",
  "atk-s0103a:390_2": "satthā ca loke udapādītiādimāha.",
  "atk-s0103a:390_3": "Tattha aviññāpitatthāti abodhitatthā.",
  "atk-s0103a:390_4": "Sabbasaṅgāhapadakatanti sabbasaṅgahapadehi kataṃ,",
  "atk-s0103a:390_5": "sabbasaṅgāhikaṃ kataṃ na hotīti attho.",
  "atk-s0103a:390_6": "“Sabbasaṅgāhapadagata”ntipi pāṭho,",
  "atk-s0103a:390_7": "na sabbasaṅgāhapadesu gataṃ,",
  "atk-s0103a:390_8": "na ekasaṅgahajātanti attho.",
  "atk-s0103a:390_9": "Sappāṭihīrakatanti niyyānikaṃ.",
  "atk-s0103a:390_10": "Yāva devamanussehīti devalokato yāva manussalokā suppakāsitaṃ.",
  "atk-s0103a:390_11": "Anutappo hotīti anutāpakaro hoti.",
  "atk-s0103a:390_12": "Satthā ca no loketi idaṃ tesaṃ anutāpakāradassanatthaṃ vuttaṃ.",
  "atk-s0103a:390_13": "Nānutappo hotīti satthāraṃ āgamma sāvakehi yaṃ pattabbaṃ,",
  "atk-s0103a:390_14": "tassa pattattā anutāpakaro na hoti.",
  "atk-s0103a:391_0": "172.",
  "atk-s0103a:391_1": "Theroti thiro therakārakehi dhammehi samannāgato.",
  "atk-s0103a:391_2": "“Rattaññū”tiādīni vuttatthāneva.",
  "atk-s0103a:391_3": "Etehi ce pīti etehi heṭṭhā vuttehi.",
  "atk-s0103a:392_0": "173.",
  "atk-s0103a:392_1": "Pattayogakkhemāti catūhi yogehi khemattā arahattaṃ idha yogakkhemaṃ nāma,",
  "atk-s0103a:392_2": "taṃ pattāti attho.",
  "atk-s0103a:392_3": "Alaṃ samakkhātuṃ saddhammassāti sammukhā gahitattā assa saddhammaṃ sammā ācikkhituṃ samatthā.",
  "atk-s0103a:393_0": "174.",
  "atk-s0103a:393_1": "Brahmacārinoti brahmacariyavāsaṃ vasamānā ariyasāvakā.",
  "atk-s0103a:393_2": "Kāmabhoginoti gihisotāpannā.",
  "atk-s0103a:393_3": "“Iddhañcevā”tiādīni mahāparinibbāne vitthāritāneva.",
  "atk-s0103a:393_4": "Lābhaggayasaggapattanti lābhaggañceva yasaggañca pattaṃ.",
  "atk-s0103a:394_0": "175.",
  "atk-s0103a:394_1": "Santi kho pana me, cunda,",
  "atk-s0103a:394_2": "etarahi therā bhikkhū sāvakāti sāriputtamoggallānādayo therā.",
  "atk-s0103a:394_3": "Bhikkhuniyoti khemātherīuppalavaṇṇatherīādayo.",
  "atk-s0103a:394_4": "Upāsakā sāvakā gihī odātavatthavasanā brahmacārinoti cittagahapatihatthakaāḷavakādayo.",
  "atk-s0103a:394_5": "Kāmabhoginoti cūḷaanāthapiṇḍikamahāanāthapiṇḍikādayo.",
  "atk-s0103a:394_6": "Brahmacāriniyoti nandamātādayo.",
  "atk-s0103a:394_7": "Kāmabhoginiyoti khujjuttarādayo.",
  "atk-s0103a:395_0": "176.",
  "atk-s0103a:395_1": "Sabbākārasampannanti sabbakāraṇasampannaṃ.",
  "atk-s0103a:395_2": "Idameva tanti idameva brahmacariyaṃ,",
  "atk-s0103a:395_3": "imameva dhammaṃ sammā hetunā nayena vadamāno vadeyya.",
  "atk-s0103a:395_4": "Udakāssudanti udako sudaṃ.",
  "atk-s0103a:395_5": "Passaṃ na passatīti passanto na passati.",
  "atk-s0103a:395_6": "So kira imaṃ pañhaṃ mahājanaṃ pucchi.",
  "atk-s0103a:395_7": "Tehi “na jānāma, ācariya,",
  "atk-s0103a:395_8": "kathehi no”ti vutto so āha –",
  "atk-s0103a:395_9": "“gambhīro ayaṃ pañho āhārasappāye sati thokaṃ cintetvā sakkā kathetu”nti.",
  "atk-s0103a:395_10": "Tato tehi cattāro māse mahāsakkāre kate taṃ pañhaṃ kathento kiñca passaṃ na passatītiādimāha.",
  "atk-s0103a:395_11": "Tattha sādhunisitassāti suṭṭhunisitassa tikhiṇassa,",
  "atk-s0103a:395_12": "sunisitakhurassa kira talaṃ paññāyati,",
  "atk-s0103a:395_13": "dhārā na paññāyatīti ayamettha attho.",
  "atk-s0103a:396_0": "Saṅgāyitabbadhammādivaṇṇanā",
  "atk-s0103a:397_0": "177.",
  "atk-s0103a:397_1": "Saṅgamma samāgammāti saṅgantvā samāgantvā.",
  "atk-s0103a:397_2": "Atthena atthaṃ,",
  "atk-s0103a:397_3": "byañjanena byañjananti atthena saha atthaṃ,",
  "atk-s0103a:397_4": "byañjanenapi saha byañjanaṃ samānentehīti attho.",
  "atk-s0103a:397_5": "Saṅgāyitabbanti vācetabbaṃ sajjhāyitabbaṃ.",
  "atk-s0103a:397_6": "Yathayidaṃ brahmacariyanti yathā idaṃ sakalaṃ sāsanabrahmacariyaṃ.",
  "atk-s0103a:398_0": "178.",
  "atk-s0103a:398_1": "Tatra ceti tatra saṅghamajjhe,",
  "atk-s0103a:398_2": "tassa vā bhāsite.",
  "atk-s0103a:398_3": "Atthañceva micchā gaṇhāti,",
  "atk-s0103a:398_4": "byañjanāni ca micchā ropetīti “cattāro satipaṭṭhānā”ti ettha ārammaṇaṃ “satipaṭṭhāna”nti atthaṃ gaṇhāti.",
  "atk-s0103a:398_5": "“Satipaṭṭhānānī”ti byañjanaṃ ropeti.",
  "atk-s0103a:398_6": "Imassa nu kho, āvuso,",
  "atk-s0103a:398_7": "atthassāti “satiyeva satipaṭṭhāna”nti.",
  "atk-s0103a:398_8": "Atthassa “cattāro satipaṭṭhānā”ti kiṃ nu kho imāni byañjanāni,",
  "atk-s0103a:398_9": "udāhu cattāri satipaṭṭhānānī”ti etāni vā byañjanāni.",
  "atk-s0103a:398_10": "Katamāni opāyikatarānīti imassa atthassa katamāni byañjanāni upapannatarāni allīnatarāni.",
  "atk-s0103a:398_11": "Imesañca byañjanānanti “cattāro satipaṭṭhānā”ti byañjanānaṃ “satiyeva satipaṭṭhāna”nti kiṃ nu kho ayaṃ attho,",
  "atk-s0103a:398_12": "udāhu “ārammaṇaṃ satipaṭṭhāna”nti eso atthoti?",
  "atk-s0103a:398_13": "Imassa kho, āvuso,",
  "atk-s0103a:398_14": "atthassāti “ārammaṇaṃ satipaṭṭhāna”nti imassa atthassa.",
  "atk-s0103a:398_15": "Yā ceva etānīti yāni ceva etāni mayā vuttāni.",
  "atk-s0103a:398_16": "Yā ceva esoti yo ceva esa mayā vutto.",
  "atk-s0103a:398_17": "So neva ussādetabboti tumhehi tāva sammā atthe ca sammā byañjane ca ṭhātabbaṃ.",
  "atk-s0103a:398_18": "So pana neva ussādetabbo,",
  "atk-s0103a:398_19": "na apasādetabbo.",
  "atk-s0103a:398_20": "Saññāpetabboti jānāpetabbo.",
  "atk-s0103a:398_21": "Tassa ca atthassāti “satiyeva satipaṭṭhāna”nti atthassa ca.",
  "atk-s0103a:398_22": "Tesañca byañjanānanti “satipaṭṭhānā”ti byañjanānaṃ.",
  "atk-s0103a:398_23": "Nisantiyāti nisāmanatthaṃ dhāraṇatthaṃ.",
  "atk-s0103a:398_24": "Iminā nayena sabbavāresu attho veditabbo.",
  "atk-s0103a:399_0": "181.",
  "atk-s0103a:399_1": "Tādisanti tumhādisaṃ.",
  "atk-s0103a:399_2": "Atthupetanti atthena upetaṃ atthassa viññātāraṃ.",
  "atk-s0103a:399_3": "Byañjanupetanti byañjanehi upetaṃ byañjanānaṃ viññātāraṃ.",
  "atk-s0103a:399_4": "Evaṃ etaṃ bhikkhuṃ pasaṃsatha.",
  "atk-s0103a:399_5": "Eso hi bhikkhu na tumhākaṃ sāvako nāma,",
  "atk-s0103a:399_6": "buddho nāma esa cundāti.",
  "atk-s0103a:399_7": "Iti bhagavā bahussutaṃ bhikkhuṃ attano ṭhāne ṭhapesi.",
  "atk-s0103a:400_0": "Paccayānuññātakāraṇādivaṇṇanā",
  "atk-s0103a:401_0": "182.",
  "atk-s0103a:401_1": "Idāni tatopi uttaritaraṃ desanaṃ vaḍḍhento na vo ahaṃ,",
  "atk-s0103a:401_2": "cundātiādimāha.",
  "atk-s0103a:401_3": "Tattha diṭṭhadhammikā āsavā nāma idhaloke paccayahetu uppajjanakā āsavā.",
  "atk-s0103a:401_4": "Samparāyikā āsavā nāma paraloke bhaṇḍanahetu uppajjanakā āsavā.",
  "atk-s0103a:401_5": "Saṃvarāyāti yathā te na pavisanti,",
  "atk-s0103a:401_6": "evaṃ pidahanāya.",
  "atk-s0103a:401_7": "Paṭighātāyāti mūlaghātena paṭihananāya.",
  "atk-s0103a:401_8": "Alaṃ vo taṃ yāvadeva sītassa paṭighātāyāti taṃ tumhākaṃ sītassa paṭighātāya samatthaṃ.",
  "atk-s0103a:401_9": "Idaṃ vuttaṃ hoti,",
  "atk-s0103a:401_10": "yaṃ vo mayā cīvaraṃ anuññātaṃ,",
  "atk-s0103a:401_11": "taṃ pārupitvā dappaṃ vā mānaṃ vā kurumānā viharissathāti na anuññātaṃ,",
  "atk-s0103a:401_12": "taṃ pana pārupitvā sītappaṭighātādīni katvā sukhaṃ samaṇadhammaṃ yoniso manasikāraṃ karissathāti anuññātaṃ.",
  "atk-s0103a:401_13": "Yathā ca cīvaraṃ,",
  "atk-s0103a:401_14": "evaṃ piṇḍapātādayopi.",
  "atk-s0103a:401_15": "Anupadasaṃvaṇṇanā panettha visuddhimagge vuttanayeneva veditabbā.",
  "atk-s0103a:402_0": "Sukhallikānuyogādivaṇṇanā",
  "atk-s0103a:403_0": "183.",
  "atk-s0103a:403_1": "Sukhallikānuyoganti sukhalliyanānuyogaṃ,",
  "atk-s0103a:403_2": "sukhasevanādhimuttanti attho.",
  "atk-s0103a:403_3": "Sukhetīti sukhitaṃ karoti.",
  "atk-s0103a:403_4": "Pīṇetīti pīṇitaṃ thūlaṃ karoti.",
  "atk-s0103a:404_0": "186.",
  "atk-s0103a:404_1": "Aṭṭhitadhammāti naṭṭhitasabhāvā.",
  "atk-s0103a:404_2": "Jivhā no atthīti yaṃ yaṃ icchanti,",
  "atk-s0103a:404_3": "taṃ taṃ kathenti,",
  "atk-s0103a:404_4": "kadāci maggaṃ kathenti,",
  "atk-s0103a:404_5": "kadāci phalaṃ kadāci nibbānanti adhippāyo.",
  "atk-s0103a:404_6": "Jānatāti sabbaññutaññāṇena jānantena.",
  "atk-s0103a:404_7": "Passatāti pañcahi cakkhūhi passantena.",
  "atk-s0103a:404_8": "Gambhīranemoti gambhīrabhūmiṃ anupaviṭṭho.",
  "atk-s0103a:404_9": "Sunikhātoti suṭṭhu nikhāto.",
  "atk-s0103a:404_10": "Evameva kho,",
  "atk-s0103a:404_11": "āvusoti evaṃ khīṇāsavo abhabbo nava ṭhānāni ajjhācarituṃ.",
  "atk-s0103a:404_12": "Tasmiṃ anajjhācāro acalo asampavedhī.",
  "atk-s0103a:404_13": "Tattha sañcicca pāṇaṃ jīvitā voropanādīsu sotāpannādayopi abhabbā.",
  "atk-s0103a:404_14": "Sannidhikārakaṃ kāme paribhuñjitunti vatthukāme ca kilesakāme ca sannidhiṃ katvā paribhuñjituṃ.",
  "atk-s0103a:404_15": "Seyyathāpi pubbe agārikabhūtoti yathā pubbe gihibhūto paribhuñjati,",
  "atk-s0103a:404_16": "evaṃ paribhuñjituṃ abhabbo.",
  "atk-s0103a:405_0": "Pañhabyākaraṇavaṇṇanā",
  "atk-s0103a:406_0": "187.",
  "atk-s0103a:406_1": "Agāramajjhe vasantā hi sotāpannādayo yāvajīvaṃ gihibyañjanena tiṭṭhanti.",
  "atk-s0103a:406_2": "Khīṇāsavo pana arahattaṃ patvāva manussabhūto parinibbāti vā pabbajati vā.",
  "atk-s0103a:406_3": "Cātumahārājikādīsu kāmāvacaradevesu muhuttampi na tiṭṭhati. Kasmā?",
  "atk-s0103a:406_4": "Vivekaṭṭhānassa abhāvā.",
  "atk-s0103a:406_5": "Bhummadevattabhāve pana ṭhito arahattaṃ patvāpi tiṭṭhati.",
  "atk-s0103a:406_6": "Tassa vasena ayaṃ pañho āgato.",
  "atk-s0103a:406_7": "Bhinnadosattā panassa bhikkhubhāvo veditabbo.",
  "atk-s0103a:406_8": "Atīrakanti atīraṃ aparicchedaṃ mahantaṃ.",
  "atk-s0103a:406_9": "No ca kho anāgatanti anāgataṃ pana addhānaṃ ārabbha evaṃ na paññapeti,",
  "atk-s0103a:406_10": "atītameva maññe samaṇo gotamo jānāti,",
  "atk-s0103a:406_11": "na anāgataṃ.",
  "atk-s0103a:406_12": "Tathā hissa atīte aḍḍhachaṭṭhasatajātakānussaraṇaṃ paññāyati.",
  "atk-s0103a:406_13": "Anāgate evaṃ bahuṃ anussaraṇaṃ na paññāyatīti imamatthaṃ maññamānā evaṃ vadeyyuṃ.",
  "atk-s0103a:406_14": "Tayidaṃ kiṃ sūti anāgate apaññāpanaṃ kiṃ nu kho?",
  "atk-s0103a:406_15": "Kathaṃsūti kena nu kho kāraṇena ajānantoyeva nu kho anāgataṃ nānussarati,",
  "atk-s0103a:406_16": "ananussaritukāmatāya nānussaratīti.",
  "atk-s0103a:406_17": "Aññavihitakena ñāṇadassanenāti paccakkhaṃ viya katvā dassanasamatthatāya dassanabhūtena ñāṇena aññatthavihitakena ñāṇena aññaṃ ārabbha pavattena,",
  "atk-s0103a:406_18": "aññavihitakaṃ aññaṃ ārabbha pavattamānaṃ ñāṇadassanaṃ saṅgāhetabbaṃ paññāpetabbaṃ maññanti.",
  "atk-s0103a:406_19": "Te hi carato ca tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhitaṃ maññanti,",
  "atk-s0103a:406_20": "tādisañca ñāṇaṃ nāma natthi.",
  "atk-s0103a:406_21": "Tasmā yathariva bālā abyattā,",
  "atk-s0103a:406_22": "evaṃ maññantīti veditabbo.",
  "atk-s0103a:407_0": "Satānusārīti pubbenivāsānussatisampayuttakaṃ.",
  "atk-s0103a:407_1": "Yāvatakaṃ ākaṅkhatīti yattakaṃ ñātuṃ icchati,",
  "atk-s0103a:407_2": "tattakaṃ jānissāmīti ñāṇaṃ pesesi.",
  "atk-s0103a:407_3": "Athassa dubbalapattapuṭe pakkhandanārāco viya appaṭihataṃ anivāritaṃ ñāṇaṃ gacchati,",
  "atk-s0103a:407_4": "tena yāvatakaṃ ākaṅkhati tāvatakaṃ anussarati.",
  "atk-s0103a:407_5": "Bodhijanti bodhimūle jātaṃ.",
  "atk-s0103a:407_6": "Ñāṇaṃ uppajjatīti catumaggañāṇaṃ uppajjati.",
  "atk-s0103a:407_7": "Ayamantimā jātīti tena ñāṇena jātimūlassa pahīnattā puna ayamantimā jāti.",
  "atk-s0103a:407_8": "Natthidāni punabbhavoti aparampi ñāṇaṃ uppajjati.",
  "atk-s0103a:407_9": "Anatthasaṃhitanti na idhalokatthaṃ vā paralokatthaṃ vā nissitaṃ.",
  "atk-s0103a:407_10": "Na taṃ tathāgato byākarotīti taṃ bhāratayuddhasītāharaṇasadisaṃ aniyyānikakathaṃ tathāgato na katheti.",
  "atk-s0103a:407_11": "Bhūtaṃ tacchaṃ anatthasaṃhitanti rājakathāditiracchānakathaṃ.",
  "atk-s0103a:407_12": "Kālaññū tathāgato hotīti kālaṃ jānāti.",
  "atk-s0103a:407_13": "Sahetukaṃ sakāraṇaṃ katvā yuttapattakāleyeva katheti.",
  "atk-s0103a:408_0": "188.",
  "atk-s0103a:408_1": "Tasmā tathāgatoti vuccatīti yathā yathā gaditabbaṃ,",
  "atk-s0103a:408_2": "tathā tatheva gadanato dakārassa takāraṃ katvā tathāgatoti vuccatīti attho.",
  "atk-s0103a:408_3": "Diṭṭhanti rūpāyatanaṃ.",
  "atk-s0103a:408_4": "Sutanti saddāyatanaṃ.",
  "atk-s0103a:408_5": "Mutanti mutvā patvā gahetabbato gandhāyatanaṃ rasāyatanaṃ phoṭṭhabbāyatanaṃ.",
  "atk-s0103a:408_6": "Viññātanti sukhadukkhādidhammāyatanaṃ.",
  "atk-s0103a:408_7": "Pattanti pariyesitvā vā apariyesitvā vā pattaṃ.",
  "atk-s0103a:408_8": "Pariyesitanti pattaṃ vā apattaṃ vā pariyesitaṃ.",
  "atk-s0103a:408_9": "Anuvicaritaṃ manasāti cittena anusañcaritaṃ.",
  "atk-s0103a:408_10": "“Tathāgatena abhisambuddha”nti iminā etaṃ dasseti,",
  "atk-s0103a:408_11": "yañhi aparimāṇāsu lokadhātūsu imassa sadevakassa lokassa nīlaṃ pītakantiādi rūpārammaṇaṃ cakkhudvāre āpāthamāgacchati,",
  "atk-s0103a:408_12": "“ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0103a:408_13": "Tathā yaṃ aparimāṇāsu lokadhātūsu imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthamāgacchati.",
  "atk-s0103a:408_14": "Mūlagandho tacagandhotiādi gandhārammaṇaṃ ghānadvāre āpāthamāgacchati.",
  "atk-s0103a:408_15": "Mūlaraso khandharasotiādi rasārammaṇaṃ jivhādvāre āpāthamāgacchati.",
  "atk-s0103a:408_16": "Kakkhaḷaṃ mudukantiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthamāgacchati.",
  "atk-s0103a:408_17": "“Ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0103a:408_18": "Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa āpāthamāgacchati,",
  "atk-s0103a:408_19": "“ayaṃ satto imasmiṃ khaṇe idaṃ nāma dhammārammaṇaṃ vijānitvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0103a:409_0": "Yañhi, cunda,",
  "atk-s0103a:409_1": "imesaṃ sattānaṃ diṭṭhaṃ sutaṃ mutaṃ viññātaṃ tattha tathāgatena adiṭṭhaṃ vā asutaṃ vā amutaṃ vā aviññātaṃ vā natthi.",
  "atk-s0103a:409_2": "Imassa mahājanassa pariyesitvā pattampi atthi,",
  "atk-s0103a:409_3": "pariyesitvā appattampi atthi.",
  "atk-s0103a:409_4": "Apariyesitvā pattampi atthi,",
  "atk-s0103a:409_5": "apariyesitvā appattampi atthi.",
  "atk-s0103a:409_6": "Sabbampi taṃ tathāgatassa appattaṃ nāma natthi,",
  "atk-s0103a:409_7": "ñāṇena asacchikataṃ nāma.",
  "atk-s0103a:409_8": "“Tasmā tathāgatoti vuccatī”ti.",
  "atk-s0103a:409_9": "Yaṃ yathā lokena gataṃ tassa tatheva gatattā “tathāgato”ti vuccati.",
  "atk-s0103a:409_10": "Pāḷiyaṃ pana abhisambuddhanti vuttaṃ,",
  "atk-s0103a:409_11": "taṃ gatasaddena ekatthaṃ.",
  "atk-s0103a:409_12": "Iminā nayena sabbavāresu “tathāgato”ti nigamanassa attho veditabbo,",
  "atk-s0103a:409_13": "tassa yutti brahmajāle tathāgatasaddavitthāre vuttāyeva.",
  "atk-s0103a:410_0": "Abyākataṭṭhānavaṇṇanā",
  "atk-s0103a:411_0": "189.",
  "atk-s0103a:411_1": "Evaṃ attano asamataṃ anuttarataṃ sabbaññutaṃ dhammarājabhāvaṃ kathetvā idāni “puthusamaṇabrāhmaṇānaṃ laddhīsu mayā aññātaṃ adiṭṭhaṃ nāma natthi,",
  "atk-s0103a:411_2": "sabbaṃ mama ñāṇassa antoyeva parivattatī”ti sīhanādaṃ nadanto ṭhānaṃ kho panetaṃ, cunda,",
  "atk-s0103a:411_3": "vijjatītiādimāha.",
  "atk-s0103a:411_4": "Tattha tathāgatoti satto. Na hetaṃ, āvuso,",
  "atk-s0103a:411_5": "atthasaṃhitanti idhalokaparalokaatthasaṃhitaṃ na hoti.",
  "atk-s0103a:411_6": "Na ca dhammasaṃhitanti navalokuttaradhammanissitaṃ na hoti.",
  "atk-s0103a:411_7": "Na ādibrahmacariyakanti sikkhattayasaṅgahitassa sakalasāsanabrahmacariyassa ādibhūtaṃ na hoti.",
  "atk-s0103a:412_0": "190.",
  "atk-s0103a:412_1": "Idaṃ dukkhanti khotiādīsu taṇhaṃ ṭhapetvā avasesā tebhummakā dhammā idaṃ dukkhanti byākataṃ.",
  "atk-s0103a:412_2": "Tasseva dukkhassa pabhāvikā janikā taṇhā dukkhasamudayoti byākataṃ.",
  "atk-s0103a:412_3": "Ubhinnaṃ appavatti dukkhanirodhoti byākataṃ.",
  "atk-s0103a:412_4": "Dukkhaparijānano samudayapajahano nirodhasacchikaraṇo ariyamaggo dukkhanirodhagāminī paṭipadāti byākataṃ. “Etañhi, āvuso,",
  "atk-s0103a:412_5": "atthasaṃhita”ntiādīsu etaṃ idhalokaparalokaatthanissitaṃ navalokuttaradhammanissitaṃ sakalasāsanabrahmacariyassa ādi padhānaṃ pubbaṅgamanti ayamattho.",
  "atk-s0103a:413_0": "Pubbantasahagatadiṭṭhinissayavaṇṇanā",
  "atk-s0103a:414_0": "191.",
  "atk-s0103a:414_1": "Idāni yaṃ taṃ mayā na byākataṃ,",
  "atk-s0103a:414_2": "taṃ ajānantena na byākatanti mā evaṃ saññamakaṃsu.",
  "atk-s0103a:414_3": "Jānantova ahaṃ evaṃ “etasmiṃ byākatepi attho natthī”ti na byākariṃ.",
  "atk-s0103a:414_4": "Yaṃ pana yathā byākātabbaṃ,",
  "atk-s0103a:414_5": "taṃ mayā byākatamevāti sīhanādaṃ nadanto puna yepi te,",
  "atk-s0103a:414_6": "cundātiādimāha.",
  "atk-s0103a:414_7": "Tattha diṭṭhiyova diṭṭhinissayā,",
  "atk-s0103a:414_8": "diṭṭhinissitakā diṭṭhigatikāti attho.",
  "atk-s0103a:414_9": "Idameva saccanti idameva dassanaṃ saccaṃ.",
  "atk-s0103a:414_10": "Moghamaññanti aññesaṃ vacanaṃ moghaṃ.",
  "atk-s0103a:414_11": "Asayaṃkāroti asayaṃ kato.",
  "atk-s0103a:415_0": "192.",
  "atk-s0103a:415_1": "Tatrāti tesu samaṇabrāhmaṇesu.",
  "atk-s0103a:415_2": "Atthi nu kho idaṃ āvuso vuccatīti, āvuso,",
  "atk-s0103a:415_3": "yaṃ tumhehi sassato attā ca loko cāti vuccati,",
  "atk-s0103a:415_4": "idamatthi nu kho udāhu natthīti evamahaṃ te pucchāmīti attho.",
  "atk-s0103a:415_5": "Yañca kho te evamāhaṃsūti yaṃ pana te “idameva saccaṃ moghamañña”nti vadanti,",
  "atk-s0103a:415_6": "taṃ tesaṃ nānujānāmi.",
  "atk-s0103a:415_7": "Paññattiyāti diṭṭhipaññattiyā.",
  "atk-s0103a:415_8": "Samasamanti samena ñāṇena samaṃ.",
  "atk-s0103a:415_9": "Yadidaṃ adhipaññattīti yā ayaṃ adhipaññatti nāma.",
  "atk-s0103a:415_10": "Ettha ahameva bhiyyo uttaritaro na mayā samo atthi.",
  "atk-s0103a:415_11": "Tattha yañca vuttaṃ “paññattiyāti yañca adhipaññattī”ti ubhayametaṃ atthato ekaṃ.",
  "atk-s0103a:415_12": "Bhedato hi paññatti adhipaññattīti dvayaṃ hoti.",
  "atk-s0103a:415_13": "Tattha paññatti nāma diṭṭhipaññatti.",
  "atk-s0103a:415_14": "Adhipaññatti nāma khandhapaññatti dhātupaññatti āyatanapaññatti indriyapaññatti saccapaññatti puggalapaññattīti evaṃ vuttā cha paññattiyo.",
  "atk-s0103a:415_15": "Idha pana paññattiyāti etthāpi paññatti ceva adhipaññatti ca adhippetā,",
  "atk-s0103a:415_16": "adhipaññattīti etthāpi.",
  "atk-s0103a:415_17": "Bhagavā hi paññattiyāpi anuttaro,",
  "atk-s0103a:415_18": "adhipaññattiyāpi anuttaro. Tenāha –",
  "atk-s0103a:415_19": "“ahameva tattha bhiyyo yadidaṃ adhipaññattī”ti.",
  "atk-s0103a:416_0": "196.",
  "atk-s0103a:416_1": "Pahānāyāti pajahanatthaṃ.",
  "atk-s0103a:416_2": "Samatikkamāyāti tasseva vevacanaṃ.",
  "atk-s0103a:416_3": "Desitāti kathitā.",
  "atk-s0103a:416_4": "Paññattāti ṭhapitā.",
  "atk-s0103a:416_5": "Satipaṭṭhānabhāvanāya hi ghanavinibbhogaṃ katvā sabbadhammesu yāthāvato diṭṭhesu “suddhasaṅkhārapuñjoyaṃ",
  "atk-s0103a:416_6": "nayidha sattūpalabbhatī”ti sanniṭṭhānato sabbadiṭṭhinissayānaṃ pahānaṃ hotīti.",
  "atk-s0103a:416_7": "Tena vuttaṃ.",
  "atk-s0103a:416_8": "Diṭṭhinissayānaṃ pahānāya samatikkamāya evaṃ mayā ime cattāro satipaṭṭhānā desitā paññattā”ti.",
  "atk-s0103a:416_9": "Sesaṃ sabbattha uttānatthamevāti.",
  "atk-s0103a:417_0": "Sumaṅgalavilāsiniyā dīghanikāyaṭṭhakathāya",
  "atk-s0103a:418_0": "Pāsādikasuttavaṇṇanā niṭṭhitā.",
  "atk-s0103a:421_0": "7. Lakkhaṇasuttavaṇṇanā",
  "atk-s0103a:422_0": "Dvattiṃsamahāpurisalakkhaṇavaṇṇanā",
  "atk-s0103a:423_0": "199.",
  "atk-s0103a:423_1": "Evaṃ me sutanti lakkhaṇasuttaṃ.",
  "atk-s0103a:423_2": "Tatrāyamanuttānapadavaṇṇanā.",
  "atk-s0103a:423_3": "Dvattiṃsimānīti dvattiṃsa imāni.",
  "atk-s0103a:423_4": "Mahāpurisalakkhaṇānīti mahāpurisabyañjanāni mahāpurisanimittāni “ayaṃ mahāpuriso”ti sañjānanakāraṇāni.",
  "atk-s0103a:423_5": "“Yehi samannāgatassa mahāpurisassā”tiādi mahāpadāne vitthāritanayeneva veditabbaṃ.",
  "atk-s0103a:424_0": "“Bāhirakāpi isayo dhārenti,",
  "atk-s0103a:424_1": "no ca kho jānanti ‘imassa kammassa katattā imaṃ lakkhaṇaṃ paṭilabhatī’ti” kasmā āha?",
  "atk-s0103a:424_2": "Aṭṭhuppattiyā anurūpattā.",
  "atk-s0103a:424_3": "Idañhi suttaṃ saaṭṭhuppattikaṃ.",
  "atk-s0103a:424_4": "Sā panassa aṭṭhuppatti kattha samuṭṭhitā?",
  "atk-s0103a:424_5": "Antogāme manussānaṃ antare.",
  "atk-s0103a:424_6": "Tadā kira sāvatthivāsino attano attano gehesu ca gehadvāresu ca santhāgārādīsu ca nisīditvā kathaṃ samuṭṭhāpesuṃ –",
  "atk-s0103a:424_7": "“bhagavato asītianubyañjanāni byāmappabhā dvattiṃsamahāpurisalakkhaṇāni,",
  "atk-s0103a:424_8": "yehi ca bhagavato kāyo,",
  "atk-s0103a:424_9": "sabbaphāliphullo viya pāricchattako,",
  "atk-s0103a:424_10": "vikasitamiva kamalavanaṃ,",
  "atk-s0103a:424_11": "nānāratanavicittaṃ viya suvaṇṇatoraṇaṃ,",
  "atk-s0103a:424_12": "tārāmaricivirocamiva gaganatalaṃ,",
  "atk-s0103a:424_13": "ito cito ca vidhāvamānā vipphandamānā chabbaṇṇarasmiyo muñcanto ativiya sobhati.",
  "atk-s0103a:424_14": "Bhagavato ca iminā nāma kammena idaṃ lakkhaṇaṃ nibbattanti kathitaṃ natthi,",
  "atk-s0103a:424_15": "yāguuḷuṅkamattampi pana kaṭacchubhattamattaṃ vā pubbe dinnapaccayā evaṃ uppajjatīti bhagavatā vuttaṃ.",
  "atk-s0103a:424_16": "Kiṃ nu kho satthā kammaṃ akāsi,",
  "atk-s0103a:424_17": "yenassa imāni lakkhaṇāni nibbattantī”ti.",
  "atk-s0103a:425_0": "Athāyasmā ānando antogāme caranto imaṃ kathāsallāpaṃ sutvā katabhattakicco vihāraṃ āgantvā satthu vattaṃ katvā vanditvā ṭhito “mayā, bhante,",
  "atk-s0103a:425_1": "antogāme ekā kathā sutā”ti āha.",
  "atk-s0103a:425_2": "Tato bhagavatā “kiṃ te, ānanda,",
  "atk-s0103a:425_3": "suta”nti vutte sabbaṃ ārocesi.",
  "atk-s0103a:425_4": "Satthā therassa vacanaṃ sutvā parivāretvā nisinne bhikkhū āmantetvā “dvattiṃsimāni,",
  "atk-s0103a:425_5": "bhikkhave,",
  "atk-s0103a:425_6": "mahāpurisassa mahāpurisalakkhaṇānī”ti paṭipāṭiyā lakkhaṇāni dassetvā yena kammena yaṃ nibbattaṃ,",
  "atk-s0103a:425_7": "tassa dassanatthaṃ evamāha.",
  "atk-s0103a:426_0": "Suppatiṭṭhitapādatālakkhaṇavaṇṇanā",
  "atk-s0103a:427_0": "201.",
  "atk-s0103a:427_1": "Purimaṃ jātintiādīsu pubbe nivutthakkhandhā jātavasena “jātī”ti vuttā.",
  "atk-s0103a:427_2": "Tathā bhavanavasena “bhavo”ti,",
  "atk-s0103a:427_3": "nivutthavasena ālayaṭṭhena vā “niketo”ti.",
  "atk-s0103a:427_4": "Tiṇṇampi padānaṃ pubbe nivutthakkhandhasantāne ṭhitoti attho.",
  "atk-s0103a:427_5": "Idāni yasmā taṃ khandhasantānaṃ devalokādīsupi vattati.",
  "atk-s0103a:427_6": "Lakkhaṇanibbattanasamatthaṃ pana kusalakammaṃ tattha na sukaraṃ,",
  "atk-s0103a:427_7": "manussabhūtasseva sukaraṃ.",
  "atk-s0103a:427_8": "Tasmā yathābhūtena yaṃ kammaṃ kataṃ,",
  "atk-s0103a:427_9": "taṃ dassento pubbe manussabhūto samānoti āha.",
  "atk-s0103a:427_10": "Akāraṇaṃ vā etaṃ.",
  "atk-s0103a:427_11": "Hatthiassamigamahiṃsavānarādibhūtopi mahāpuriso pāramiyo pūretiyeva.",
  "atk-s0103a:427_12": "Yasmā pana evarūpe attabhāve ṭhitena katakammaṃ na sakkā sukhena dīpetuṃ,",
  "atk-s0103a:427_13": "manussabhāve ṭhitena katakammaṃ pana sakkā sukhena dīpetuṃ.",
  "atk-s0103a:427_14": "Tasmā “pubbe manussabhūto samāno”ti āha.",
  "atk-s0103a:428_0": "Daḷhasamādānoti thiragahaṇo.",
  "atk-s0103a:428_1": "Kusalesu dhammesūti dasakusalakammapathesu.",
  "atk-s0103a:428_2": "Avatthitasamādānoti niccalagahaṇo anivattitagahaṇo.",
  "atk-s0103a:428_3": "Mahāsattassa hi akusalakammato aggiṃ patvā kukkuṭapattaṃ viya cittaṃ paṭikuṭati,",
  "atk-s0103a:428_4": "kusalaṃ patvā vitānaṃ viya pasāriyati.",
  "atk-s0103a:428_5": "Tasmā daḷhasamādāno hoti avatthitasamādāno.",
  "atk-s0103a:428_6": "Na sakkā kenaci samaṇena vā brāhmaṇena vā devena vā mārena vā brahmunā vā kusalasamādānaṃ vissajjāpetuṃ.",
  "atk-s0103a:429_0": "Tatrimāni vatthūni –",
  "atk-s0103a:429_1": "pubbe kira mahāpuriso kalandakayoniyaṃ nibbatti.",
  "atk-s0103a:429_2": "Atha deve vuṭṭhe ogho āgantvā kulāvakaṃ gahetvā samuddameva pavesesi.",
  "atk-s0103a:429_3": "Mahāpuriso “puttake nīharissāmī”ti naṅguṭṭhaṃ temetvā temetvā samuddato udakaṃ bahi khipi.",
  "atk-s0103a:429_4": "Sattame divase sakko āvajjitvā tattha āgamma “kiṃ karosī”ti pucchi?",
  "atk-s0103a:429_5": "So tassa ārocesi.",
  "atk-s0103a:429_6": "Sakko mahāsamuddato udakassa dunnīharaṇīyabhāvaṃ kathesi.",
  "atk-s0103a:429_7": "Bodhisatto tādisena kusītena saddhiṃ kathetumpi na vaṭṭati.",
  "atk-s0103a:429_8": "“Mā idha tiṭṭhā”ti apasāresi.",
  "atk-s0103a:429_9": "Sakko “anomapurisena gahitagahaṇaṃ na sakkā vissajjāpetu”nti tuṭṭho tassa puttake ānetvā adāsi.",
  "atk-s0103a:429_10": "Mahājanakakālepi mahāsamuddaṃ taramāno “kasmā mahāsamuddaṃ tarasī”ti devatāya puṭṭho “pāraṃ gantvā kulasantake",
  "atk-s0103a:429_11": "raṭṭhe rajjaṃ gahetvā dānaṃ dātuṃ tarāmī”ti āha.",
  "atk-s0103a:429_12": "Tato devatāya –",
  "atk-s0103a:429_13": "“ayaṃ mahāsamuddo gambhīro ceva puthulo ca,",
  "atk-s0103a:429_14": "kadā naṃ tarissatī”ti vutte so āha “taveso mahāsamuddasadiso,",
  "atk-s0103a:429_15": "mayhaṃ pana ajjhāsayaṃ āgamma khuddakamātikā viya khāyati.",
  "atk-s0103a:429_16": "Tvaṃyeva maṃ dakkhissasi samuddaṃ taritvā samuddapārato dhanaṃ āharitvā kulasantakaṃ rajjaṃ gahetvā dānaṃ dadamāna”nti.",
  "atk-s0103a:429_17": "Devatā “anomapurisena gahitagahaṇaṃ na sakkā vissajjāpetu”nti bodhisattaṃ āliṅgetvā haritvā uyyāne nipajjāpesi.",
  "atk-s0103a:429_18": "So chattaṃ ussāpetvā divase divase pañcasatasahassapariccāgaṃ katvā aparabhāge nikkhamma pabbajito.",
  "atk-s0103a:429_19": "Evaṃ mahāsatto na sakkā kenaci samaṇena vā…pe…",
  "atk-s0103a:429_20": "brahmunā vā kusalasamādānaṃ vissajjāpetuṃ.",
  "atk-s0103a:429_21": "Tena vuttaṃ –",
  "atk-s0103a:429_22": "“daḷhasamādāno ahosi kusalesu dhammesu avatthitasamādāno”ti.",
  "atk-s0103a:430_0": "Idāni yesu kusalesu dhammesu avatthitasamādāno ahosi,",
  "atk-s0103a:430_1": "te dassetuṃ kāyasucaritetiādimāha.",
  "atk-s0103a:430_2": "Dānasaṃvibhāgeti ettha ca dānameva diyyanavasena dānaṃ,",
  "atk-s0103a:430_3": "saṃvibhāgakaraṇavasena saṃvibhāgo.",
  "atk-s0103a:430_4": "Sīlasamādāneti pañcasīladasasīlacatupārisuddhisīlapūraṇakāle.",
  "atk-s0103a:430_5": "Uposathūpavāseti cātuddasikādibhedassa uposathassa upavasanakāle.",
  "atk-s0103a:430_6": "Matteyyatāyāti mātukātabbavatte.",
  "atk-s0103a:430_7": "Sesapadesupi eseva nayo.",
  "atk-s0103a:430_8": "Aññataraññataresu cāti aññesu ca evarūpesu.",
  "atk-s0103a:430_9": "Adhikusalesūti ettha atthi kusalā,",
  "atk-s0103a:430_10": "atthi adhikusalā.",
  "atk-s0103a:430_11": "Sabbepi kāmāvacarā kusalā kusalā nāma,",
  "atk-s0103a:430_12": "rūpāvacarā adhikusalā.",
  "atk-s0103a:430_13": "Ubhopi te kusalā nāma,",
  "atk-s0103a:430_14": "arūpāvacarā adhikusalā.",
  "atk-s0103a:430_15": "Sabbepi te kusalā nāma,",
  "atk-s0103a:430_16": "sāvakapāramīpaṭilābhapaccayā kusalā adhikusalā nāma.",
  "atk-s0103a:430_17": "Tepi kusalā nāma,",
  "atk-s0103a:430_18": "paccekabodhipaṭilābhapaccayā kusalā adhikusalā.",
  "atk-s0103a:430_19": "Tepi kusalā nāma,",
  "atk-s0103a:430_20": "sabbaññutaññāṇappaṭilābhapaccayā pana kusalā idha “adhikusalā”ti adhippetā.",
  "atk-s0103a:430_21": "Tesu adhikusalesu dhammesu daḷhasamādāno ahosi avatthitasamādāno.",
  "atk-s0103a:431_0": "Kaṭattā upacitattāti ettha sakimpi kataṃ katameva,",
  "atk-s0103a:431_1": "abhiṇhakaraṇena pana upacitaṃ hoti.",
  "atk-s0103a:431_2": "Ussannattāti piṇḍīkataṃ rāsīkataṃ kammaṃ ussannanti vuccati.",
  "atk-s0103a:431_3": "Tasmā “ussannattā”ti vadanto mayā katakammassa cakkavāḷaṃ atisambādhaṃ,",
  "atk-s0103a:431_4": "bhavaggaṃ atinīcaṃ,",
  "atk-s0103a:431_5": "evaṃ me ussannaṃ kammanti dasseti.",
  "atk-s0103a:431_6": "Vipulattāti appamāṇattā.",
  "atk-s0103a:431_7": "Iminā “anantaṃ aparimāṇaṃ mayā kataṃ kamma”nti dasseti.",
  "atk-s0103a:431_8": "Adhiggaṇhātīti adhibhavati,",
  "atk-s0103a:431_9": "aññehi devehi atirekaṃ labhatīti attho.",
  "atk-s0103a:431_10": "Paṭilabhatīti adhigacchati.",
  "atk-s0103a:432_0": "Sabbāvantehi pādatalehīti idaṃ “samaṃ pādaṃ bhūmiyaṃ nikkhipatī”ti etassa vitthāravacanaṃ.",
  "atk-s0103a:432_1": "Tattha sabbāvantehīti sabbapadesavantehi,",
  "atk-s0103a:432_2": "na ekena padesena paṭhamaṃ phusati,",
  "atk-s0103a:432_3": "na ekena pacchā,",
  "atk-s0103a:432_4": "sabbeheva pādatalehi samaṃ phusati,",
  "atk-s0103a:432_5": "samaṃ uddharati.",
  "atk-s0103a:432_6": "Sacepi hi tathāgato “anekasataporisaṃ narakaṃ akkamissāmī”ti pādaṃ abhinīharati.",
  "atk-s0103a:432_7": "Tāvadeva ninnaṭṭhānaṃ vātapūritā viya kammārabhastā unnamitvā pathavisamaṃ hoti.",
  "atk-s0103a:432_8": "Unnataṭṭhānampi anto pavisati.",
  "atk-s0103a:432_9": "“Dūre akkamissāmī”ti abhinīharantassa sineruppamāṇopi pabbato suseditavettaṅkuro viya onamitvā pādasamīpaṃ āgacchati.",
  "atk-s0103a:432_10": "Tathā hissa yamakapāṭihāriyaṃ katvā “yugandharapabbataṃ akkamissāmī”ti pāde abhinīhaṭe pabbato onamitvā pādasamīpaṃ āgato.",
  "atk-s0103a:432_11": "Sopi taṃ akkamitvā dutiyapādena tāvatiṃsabhavanaṃ akkami.",
  "atk-s0103a:432_12": "Na hi cakkalakkhaṇena patiṭṭhātabbaṭṭhānaṃ visamaṃ bhavituṃ sakkoti.",
  "atk-s0103a:432_13": "Khāṇu vā kaṇṭako vā sakkharā vā kathalā vā uccārapassāvakheḷasiṅghāṇikādīni vā purimataraṃ vā apagacchanti,",
  "atk-s0103a:432_14": "tattha tattheva vā pathaviṃ pavisanti.",
  "atk-s0103a:432_15": "Tathāgatassa hi sīlatejena puññatejena dhammatejena dasannaṃ pāramīnaṃ ānubhāvena ayaṃ mahāpathavī sammā mudupupphābhikiṇṇā hoti.",
  "atk-s0103a:433_0": "202.",
  "atk-s0103a:433_1": "Sāgarapariyantanti sāgarasīmaṃ.",
  "atk-s0103a:433_2": "Na hi tassa rajjaṃ karontassa antarā rukkho vā pabbato vā nadī vā sīmā hoti mahāsamuddova sīmā.",
  "atk-s0103a:433_3": "Tena vuttaṃ “sāgarapariyanta”nti.",
  "atk-s0103a:433_4": "Akhilamanimittamakaṇṭakanti niccoraṃ.",
  "atk-s0103a:433_5": "Corā hi kharasamphassaṭṭhena khilā,",
  "atk-s0103a:433_6": "upaddavapaccayaṭṭhena nimittā,",
  "atk-s0103a:433_7": "vijjhanaṭṭhena kaṇṭakāti vuccanti.",
  "atk-s0103a:433_8": "Iddhanti samiddhaṃ.",
  "atk-s0103a:433_9": "Phītanti sabbasampattiphāliphullaṃ.",
  "atk-s0103a:433_10": "Khemanti nibbhayaṃ.",
  "atk-s0103a:433_11": "Sivanti nirupaddavaṃ.",
  "atk-s0103a:433_12": "Nirabbudanti abbudavirahitaṃ,",
  "atk-s0103a:433_13": "gumbaṃ gumbaṃ hutvā carantehi corehi virahitanti attho.",
  "atk-s0103a:433_14": "Akkhambhiyoti avikkhambhanīyo.",
  "atk-s0103a:433_15": "Na naṃ koci ṭhānato cāletuṃ sakkoti.",
  "atk-s0103a:433_16": "Paccatthikenāti paṭipakkhaṃ icchantena.",
  "atk-s0103a:433_17": "Paccāmittenāti paṭiviruddhena amittena.",
  "atk-s0103a:433_18": "Ubhayampetaṃ sapattavevacanaṃ.",
  "atk-s0103a:433_19": "Abbhantarehīti anto uṭṭhitehi rāgādīhi.",
  "atk-s0103a:434_0": "Bāhirehīti samaṇādīhi.",
  "atk-s0103a:434_1": "Tathā hi naṃ bāhirā devadattakokālikādayo samaṇāpi soṇadaṇḍakūṭadaṇḍādayo brāhmaṇāpi sakkasadisā devatāpi",
  "atk-s0103a:434_2": "satta vassāni anubandhamāno māropi bakādayo brahmānopi vikkhambhetuṃ nāsakkhiṃsu.",
  "atk-s0103a:435_0": "Ettāvatā bhagavatā kammañca kammasarikkhakañca lakkhaṇañca lakkhaṇānisaṃso ca vutto hoti.",
  "atk-s0103a:435_1": "Kammaṃ nāma satasahassakappādhikāni cattāri asaṅkhyeyyāni daḷhavīriyena hutvā kataṃ kammaṃ.",
  "atk-s0103a:435_2": "Kammasarikkhakaṃ nāma daḷhena hutvā katabhāvaṃ sadevako loko jānātūti suppatiṭṭhitapādamahāpurisalakkhaṇaṃ.",
  "atk-s0103a:435_3": "Lakkhaṇaṃ nāma suppatiṭṭhitapādatā.",
  "atk-s0103a:435_4": "Lakkhaṇānisaṃso nāma paccatthikehi avikkhambhanīyatā.",
  "atk-s0103a:436_0": "203.",
  "atk-s0103a:436_1": "Tatthetaṃ vuccatīti tattha vutte kammādibhede aparampi idaṃ vuccati,",
  "atk-s0103a:436_2": "gāthābandhaṃ sandhāya vuttaṃ.",
  "atk-s0103a:436_3": "Etā pana gāthā porāṇakattherā “ānandattherena ṭhapitā vaṇṇanāgāthā”ti vatvā gatā.",
  "atk-s0103a:436_4": "Aparabhāge therā “ekapadiko atthuddhāro”ti āhaṃsu.",
  "atk-s0103a:437_0": "Tattha sacceti vacīsacce.",
  "atk-s0103a:437_1": "Dhammeti dasakusalakammapathadhamme.",
  "atk-s0103a:437_2": "Dameti indriyadamane.",
  "atk-s0103a:437_3": "Saṃyameti sīlasaṃyame.",
  "atk-s0103a:437_4": "“Soceyyasīlālayuposathesu cā”ti ettha kāyasoceyyādi tividhaṃ soceyyaṃ.",
  "atk-s0103a:437_5": "Ālayabhūtaṃ sīlameva sīlālayo.",
  "atk-s0103a:437_6": "Uposathakammaṃ uposatho.",
  "atk-s0103a:437_7": "Ahiṃsāyāti avihiṃsāya.",
  "atk-s0103a:437_8": "Samattamācarīti sakalaṃ acari.",
  "atk-s0103a:438_0": "Anvabhīti anubhavi.",
  "atk-s0103a:438_1": "Veyyañjanikāti lakkhaṇapāṭhakā.",
  "atk-s0103a:438_2": "Parābhibhūti pare abhibhavanasamattho.",
  "atk-s0103a:438_3": "Sattubhīti sapattehi akkhambhiyo hoti.",
  "atk-s0103a:439_0": "Na so gacchati jātu khambhananti so ekaṃseneva aggapuggalo vikkhambhetabbataṃ na gacchati.",
  "atk-s0103a:439_1": "Esā hi tassa dhammatāti tassa hi esā dhammatā ayaṃ sabhāvo.",
  "atk-s0103a:440_0": "Pādatalacakkalakkhaṇavaṇṇanā",
  "atk-s0103a:441_0": "204.",
  "atk-s0103a:441_1": "Ubbegauttāsabhayanti ubbegabhayañceva uttāsabhayañca.",
  "atk-s0103a:441_2": "Tattha corato vā rājato vā paccatthikato vā vilopanabandhanādinissayaṃ bhayaṃ ubbego nāma,",
  "atk-s0103a:441_3": "taṃmuhuttikaṃ caṇḍahatthiassādīni vā ahiyakkhādayo vā paṭicca lomahaṃsanakaraṃ bhayaṃ uttāsabhayaṃ nāma.",
  "atk-s0103a:441_4": "Taṃ sabbaṃ apanuditā vūpasametā.",
  "atk-s0103a:441_5": "Saṃvidhātāti saṃvidahitā.",
  "atk-s0103a:441_6": "Kathaṃ saṃvidahati?",
  "atk-s0103a:441_7": "Aṭaviyaṃ sāsaṅkaṭṭhānesu dānasālaṃ kāretvā tattha āgate bhojetvā manusse datvā ativāheti,",
  "atk-s0103a:441_8": "taṃ ṭhānaṃ pavisituṃ asakkontānaṃ manusse pesetvā paveseti.",
  "atk-s0103a:441_9": "Nagarādīsupi tesu tesu ṭhānesu ārakkhaṃ ṭhapeti,",
  "atk-s0103a:441_10": "evaṃ saṃvidahati.",
  "atk-s0103a:441_11": "Saparivārañca dānaṃ adāsīti annaṃ pānanti dasavidhaṃ dānavatthuṃ.",
  "atk-s0103a:442_0": "Tattha annanti yāgubhattaṃ.",
  "atk-s0103a:442_1": "Taṃ dadanto na dvāre ṭhapetvā adāsi,",
  "atk-s0103a:442_2": "atha kho antonivesane haritupalittaṭṭhāne lājā ceva pupphāni ca vikiritvā āsanaṃ paññapetvā vitānaṃ bandhitvā",
  "atk-s0103a:442_3": "gandhadhūmādīhi sakkāraṃ katvā bhikkhusaṅghaṃ nisīdāpetvā yāguṃ adāsi.",
  "atk-s0103a:442_4": "Yāguṃ dento ca sabyañjanaṃ adāsi.",
  "atk-s0103a:442_5": "Yāgupānāvasāne pāde dhovitvā telena makkhetvā nānappakārakaṃ anantaṃ khajjakaṃ datvā pariyosāne anekasūpaṃ anekabyañjanaṃ paṇītabhojanaṃ adāsi.",
  "atk-s0103a:442_6": "Pānaṃ dento ambapānādiaṭṭhavidhaṃ pānaṃ adāsi,",
  "atk-s0103a:442_7": "tampi yāgubhattaṃ datvā.",
  "atk-s0103a:442_8": "Vatthaṃ dento na suddhavatthameva adāsi,",
  "atk-s0103a:442_9": "ekapaṭṭadupaṭṭādipahonakaṃ pana datvā sucimpi adāsi,",
  "atk-s0103a:442_10": "suttampi adāsi,",
  "atk-s0103a:442_11": "suttaṃ vaṭṭesi,",
  "atk-s0103a:442_12": "sūcikammakaraṇaṭṭhāne bhikkhūnaṃ āsanāni,",
  "atk-s0103a:442_13": "yāgubhattaṃ,",
  "atk-s0103a:442_14": "pādamakkhanaṃ,",
  "atk-s0103a:442_15": "piṭṭhimakkhanaṃ, rajanaṃ,",
  "atk-s0103a:442_16": "paṇḍupalāsaṃ,",
  "atk-s0103a:442_17": "rajanadoṇikaṃ,",
  "atk-s0103a:442_18": "antamaso cīvararajanakaṃ kappiyakārakampi adāsi.",
  "atk-s0103a:443_0": "Yānanti upāhanaṃ.",
  "atk-s0103a:443_1": "Taṃ dadantopi upāhanatthavikaṃ upāhanadaṇḍakaṃ makkhanatelaṃ heṭṭhā vuttāni ca annādīni tasseva parivāraṃ katvā adāsi.",
  "atk-s0103a:443_2": "Mālaṃ dentopi na suddhamālameva adāsi,",
  "atk-s0103a:443_3": "atha kho naṃ gandhehi missetvā heṭṭhimāni cattāri tasseva parivāraṃ katvā adāsi.",
  "atk-s0103a:443_4": "Bodhicetiyaāsanapotthakādipūjanatthāya ceva cetiyagharadhūpanatthāya ca gandhaṃ dentopi na suddhagandhameva adāsi,",
  "atk-s0103a:443_5": "gandhapisanakanisadāya ceva pakkhipanakabhājanena ca saddhiṃ heṭṭhimāni pañca tassa parivāraṃ katvā adāsi.",
  "atk-s0103a:443_6": "Cetiyapūjādīnaṃ atthāya haritālamanosilācīnapiṭṭhādivilepanaṃ dentopi na suddhavilepanameva adāsi,",
  "atk-s0103a:443_7": "vilepanabhājanena saddhiṃ heṭṭhimāni cha tassa parivāraṃ katvā adāsi.",
  "atk-s0103a:443_8": "Seyyāti mañcapīṭhaṃ.",
  "atk-s0103a:443_9": "Taṃ dentopi na suddhakameva adāsi,",
  "atk-s0103a:443_10": "kojavakambalapaccattharaṇamañcappaṭipādakehi saddhiṃ antamaso maṅgulasodhanadaṇḍakaṃ heṭṭhimāni ca satta tassa parivāraṃ katvā adāsi.",
  "atk-s0103a:443_11": "Āvasathaṃ dentopi na gehamattameva adāsi,",
  "atk-s0103a:443_12": "atha kho naṃ mālākammalatākammapaṭimaṇḍitaṃ supaññattaṃ mañcapīṭhaṃ kāretvā heṭṭhimāni aṭṭha tassa parivāraṃ katvā adāsi.",
  "atk-s0103a:443_13": "Padīpeyyanti padīpatelaṃ.",
  "atk-s0103a:443_14": "Taṃ dento cetiyaṅgaṇe bodhiyaṅgaṇe dhammassavanagge vasanagehe potthakavācanaṭṭhāne iminā dīpaṃ jālāpethāti na suddhatelameva adāsi,",
  "atk-s0103a:443_15": "vaṭṭi kapallakatelabhājanādīhi saddhiṃ heṭṭhimāni nava tassa parivāraṃ katvā adāsi.",
  "atk-s0103a:443_16": "Suvibhattantarānīti suvibhattaantarāni.",
  "atk-s0103a:444_0": "Rājānoti abhisittā.",
  "atk-s0103a:444_1": "Bhogiyāti bhojakā kumārāti rājakumārā.",
  "atk-s0103a:444_2": "Idha kammaṃ nāma saparivāraṃ dānaṃ.",
  "atk-s0103a:444_3": "Kammasarikkhakaṃ nāma saparivāraṃ katvā dānaṃ adāsīti iminā kāraṇena sadevako loko jānātūti nibbattaṃ cakkalakkhaṇaṃ.",
  "atk-s0103a:444_4": "Lakkhaṇaṃ nāma tadeva cakkalakkhaṇaṃ.",
  "atk-s0103a:444_5": "Ānisaṃso mahāparivāratā.",
  "atk-s0103a:445_0": "205.",
  "atk-s0103a:445_1": "Tatthetaṃ vuccatīti imā tadatthaparidīpanā gāthā vuccanti.",
  "atk-s0103a:445_2": "Duvidhā hi gāthā honti –",
  "atk-s0103a:445_3": "tadatthaparidīpanā ca visesatthaparidīpanā ca.",
  "atk-s0103a:445_4": "Tattha pāḷiāgatameva atthaṃ paridīpanā tadatthaparidīpanā nāma.",
  "atk-s0103a:445_5": "Pāḷiyaṃ anāgataṃ paridīpanā visesatthaparidīpanā nāma.",
  "atk-s0103a:445_6": "Imā pana tadatthaparidīpanā.",
  "atk-s0103a:445_7": "Tattha pureti pubbe.",
  "atk-s0103a:445_8": "Puratthāti tasseva vevacanaṃ.",
  "atk-s0103a:445_9": "Purimāsu jātīsūti imissā jātiyā pubbekatakammapaṭikkhepadīpanaṃ.",
  "atk-s0103a:445_10": "Ubbegauttāsabhayāpanūdanoti ubbegabhayassa ca uttāsabhayassa ca apanūdano.",
  "atk-s0103a:445_11": "Ussukoti adhimutto.",
  "atk-s0103a:446_0": "Satapuññalakkhaṇanti satena satena puññakammena nibbattaṃ ekekaṃ lakkhaṇaṃ.",
  "atk-s0103a:446_1": "Evaṃ sante yo koci buddho bhaveyyāti na rocayiṃsu,",
  "atk-s0103a:446_2": "anantesu pana cakkavāḷesu sabbe sattā ekekaṃ kammaṃ satakkhattuṃ kareyyuṃ,",
  "atk-s0103a:446_3": "ettakehi janehi kataṃ kammaṃ bodhisatto ekova ekekaṃ sataguṇaṃ katvā nibbatto.",
  "atk-s0103a:446_4": "Tasmā “satapuññalakkhaṇo”ti imamatthaṃ rocayiṃsu.",
  "atk-s0103a:446_5": "Manussāsurasakkarakkhasāti manussā ca asurā ca sakkā ca rakkhasā ca.",
  "atk-s0103a:447_0": "Āyatapaṇhitāditilakkhaṇavaṇṇanā",
  "atk-s0103a:448_0": "206.",
  "atk-s0103a:448_1": "Antarāti paṭisandhito sarasacutiyā antare.",
  "atk-s0103a:448_2": "Idha kammaṃ nāma pāṇātipātā virati.",
  "atk-s0103a:448_3": "Kammasarikkhakaṃ nāma pāṇātipātaṃ karonto padasaddasavanabhayā aggaggapādehi akkamantā gantvā paraṃ pātenti.",
  "atk-s0103a:448_4": "Atha te iminā kāraṇena tesaṃ taṃ kammaṃ jano jānātūti antovaṅkapādā vā bahivaṅkapādā vā ukkuṭikapādā vā aggakoṇḍā vā paṇhikoṇḍā vā bhavanti.",
  "atk-s0103a:448_5": "Aggapādehi gantvā parassa amāritabhāvaṃ pana tathāgatassa sadevako loko iminā kāraṇena jānātūti āyatapaṇhi mahāpurisalakkhaṇaṃ nibbattati.",
  "atk-s0103a:448_6": "Tathā paraṃ ghātentā unnatakāyena gacchantā aññe passissantīti onatā gantvā paraṃ ghātenti.",
  "atk-s0103a:448_7": "Atha te evamime gantvā paraṃ ghātayiṃsūti nesaṃ taṃ kammaṃ iminā kāraṇena paro jānātūti khujjā vā vāmanā vā pīṭhasappi vā bhavanti.",
  "atk-s0103a:448_8": "Tathāgatassa pana evaṃ gantvā paresaṃ aghātitabhāvaṃ iminā kāraṇena sadevako loko jānātūti brahmujugattamahāpurisalakkhaṇaṃ nibbattati.",
  "atk-s0103a:448_9": "Tathā paraṃ ghātentā āvudhaṃ vā muggaraṃ vā gaṇhitvā muṭṭhikatahatthā paraṃ ghātenti.",
  "atk-s0103a:448_10": "Te evaṃ tesaṃ parassa ghātitabhāvaṃ iminā kāraṇena jano jānātūti rassaṅgulī vā rassahatthā vā vaṅkaṅgulī vā phaṇahatthakā vā bhavanti.",
  "atk-s0103a:448_11": "Tathāgatassa pana evaṃ paresaṃ aghātitabhāvaṃ sadevako loko iminā kāraṇena jānātūti dīghaṅgulimahāpurisalakkhaṇaṃ nibbattati.",
  "atk-s0103a:448_12": "Idamettha kammasarikkhakaṃ.",
  "atk-s0103a:448_13": "Idameva pana lakkhaṇattayaṃ lakkhaṇaṃ nāma.",
  "atk-s0103a:448_14": "Dīghāyukabhāvo lakkhaṇānisaṃso.",
  "atk-s0103a:449_0": "207.",
  "atk-s0103a:449_1": "Maraṇavadhabhayattanoti ettha maraṇasaṅkhāto vadho maraṇavadho,",
  "atk-s0103a:449_2": "maraṇavadhato bhayaṃ maraṇavadhabhayaṃ,",
  "atk-s0103a:449_3": "taṃ attano jānitvā.",
  "atk-s0103a:449_4": "Paṭivirato paraṃmāraṇāyāti yathā mayhaṃ maraṇato bhayaṃ mama jīvitaṃ piyaṃ,",
  "atk-s0103a:449_5": "evaṃ paresampīti ñatvā paraṃ māraṇato paṭivirato ahosi.",
  "atk-s0103a:449_6": "Sucaritenāti suciṇṇena.",
  "atk-s0103a:449_7": "Saggamagamāti saggaṃ gato.",
  "atk-s0103a:450_0": "Caviya punaridhāgatoti cavitvā puna idhāgato.",
  "atk-s0103a:450_1": "Dīghapāsaṇhikoti dīghapaṇhiko.",
  "atk-s0103a:450_2": "Brahmāva sujūti brahmā viya suṭṭhu uju.",
  "atk-s0103a:451_0": "Subhujoti sundarabhujo.",
  "atk-s0103a:451_1": "Susūti mahallakakālepi taruṇarūpo.",
  "atk-s0103a:451_2": "Susaṇṭhitoti susaṇṭhānasampanno.",
  "atk-s0103a:451_3": "Mudutalunaṅguliyassāti mudū ca talunā ca aṅguliyo assa.",
  "atk-s0103a:451_4": "Tībhīti tīhi.",
  "atk-s0103a:451_5": "Purisavaraggalakkhaṇehīti purisavarassa aggalakkhaṇehi.",
  "atk-s0103a:451_6": "Cirayapanāyāti ciraṃ yāpanāya,",
  "atk-s0103a:451_7": "dīghāyukabhāvāya.",
  "atk-s0103a:452_0": "Ciraṃ yapetīti ciraṃ yāpeti.",
  "atk-s0103a:452_1": "Cirataraṃ pabbajati yadi tatoti tato cirataraṃ yāpeti,",
  "atk-s0103a:452_2": "yadi pabbajatīti attho.",
  "atk-s0103a:452_3": "Yāpayati ca vasiddhibhāvanāyāti vasippatto hutvā iddhibhāvanāya yāpeti.",
  "atk-s0103a:453_0": "Sattussadatālakkhaṇavaṇṇanā",
  "atk-s0103a:454_0": "208.",
  "atk-s0103a:454_1": "Rasitānanti rasasampannānaṃ.",
  "atk-s0103a:454_2": "“Khādanīyāna”ntiādīsu khādanīyāni nāma piṭṭhakhajjakādīni.",
  "atk-s0103a:454_3": "Bhojanīyānīti pañca bhojanāni.",
  "atk-s0103a:454_4": "Sāyanīyānīti sāyitabbāni sappinavanītādīni.",
  "atk-s0103a:454_5": "Lehanīyānīti nillehitabbāni piṭṭhapāyāsādīni.",
  "atk-s0103a:454_6": "Pānānīti aṭṭha pānakāni.",
  "atk-s0103a:455_0": "Idha kammaṃ nāma kappasatasahassādhikāni cattāri asaṅkhyeyyāni dinnaṃ idaṃ paṇītabhojanadānaṃ.",
  "atk-s0103a:455_1": "Kammasarikkhakaṃ nāma lūkhabhojane kucchigate lohitaṃ sussati,",
  "atk-s0103a:455_2": "maṃsaṃ milāyati.",
  "atk-s0103a:455_3": "Tasmā lūkhadāyakā sattā iminā kāraṇena nesaṃ lūkhabhojanassa dinnabhāvaṃ jano jānātūti appamaṃsā appalohitā manussapetā viya dullabhannapānā bhavanti.",
  "atk-s0103a:455_4": "Paṇītabhojane pana kucchigate maṃsalohitaṃ vaḍḍhati,",
  "atk-s0103a:455_5": "paripuṇṇakāyā pāsādikā abhirūpadassanā honti.",
  "atk-s0103a:455_6": "Tasmā tathāgatassa dīgharattaṃ paṇītabhojanadāyakattaṃ sadevako loko iminā kāraṇena jānātūti sattussadamahāpurisalakkhaṇaṃ nibbattati.",
  "atk-s0103a:455_7": "Lakkhaṇaṃ nāma sattussadalakkhaṇameva.",
  "atk-s0103a:455_8": "Paṇītalābhitā ānisaṃso.",
  "atk-s0103a:456_0": "209.",
  "atk-s0103a:456_1": "Khajjabhojjamathaleyyasāyitanti khajjakañca bhojanañca lehanīyañca sāyanīyañca.",
  "atk-s0103a:456_2": "Uttamaggarasadāyakoti uttamo aggarasadāyako,",
  "atk-s0103a:456_3": "uttamānaṃ vā aggarasānaṃ dāyako.",
  "atk-s0103a:457_0": "Satta cussadeti satta ca ussade.",
  "atk-s0103a:457_1": "Tadatthajotakanti khajjabhojjādijotakaṃ,",
  "atk-s0103a:457_2": "tesaṃ lābhasaṃvattanikanti attho.",
  "atk-s0103a:457_3": "Pabbajampi cāti pabbajamānopi ca.",
  "atk-s0103a:457_4": "Tadādhigacchatīti taṃ adhigacchati.",
  "atk-s0103a:457_5": "Lābhiruttamanti lābhi uttamaṃ.",
  "atk-s0103a:458_0": "Karacaraṇādilakkhaṇavaṇṇanā",
  "atk-s0103a:459_0": "210.",
  "atk-s0103a:459_1": "Dānenātiādīsu ekacco dāneneva saṅgaṇhitabbo hoti,",
  "atk-s0103a:459_2": "taṃ dānena saṅgahesi.",
  "atk-s0103a:459_3": "Pabbajitānaṃ pabbajitaparikkhāraṃ,",
  "atk-s0103a:459_4": "gihīnaṃ gihiparikkhāraṃ adāsi.",
  "atk-s0103a:460_0": "Peyyavajjenāti ekacco hi “ayaṃ dātabbaṃ nāma deti,",
  "atk-s0103a:460_1": "ekena pana vacanena sabbaṃ makkhetvā nāseti,",
  "atk-s0103a:460_2": "kiṃ etassa dāna”nti vattā hoti.",
  "atk-s0103a:460_3": "Ekacco “ayaṃ kiñcāpi dānaṃ na deti,",
  "atk-s0103a:460_4": "kathento pana telena viya makkheti.",
  "atk-s0103a:460_5": "Eso detu vā mā vā,",
  "atk-s0103a:460_6": "vacanameva tassa sahassaṃ agghatī”ti vattā hoti.",
  "atk-s0103a:460_7": "Evarūpo puggalo dānaṃ na paccāsīsati,",
  "atk-s0103a:460_8": "piyavacanameva paccāsīsati.",
  "atk-s0103a:460_9": "Taṃ piyavacanena saṅgahesi.",
  "atk-s0103a:461_0": "Atthacariyāyāti atthasaṃvaḍḍhanakathāya.",
  "atk-s0103a:461_1": "Ekacco hi neva dānaṃ,",
  "atk-s0103a:461_2": "na piyavacanaṃ paccāsīsati.",
  "atk-s0103a:461_3": "Attano hitakathaṃ vaḍḍhitakathameva paccāsīsati.",
  "atk-s0103a:461_4": "Evarūpaṃ puggalaṃ “idaṃ te kātabbaṃ,",
  "atk-s0103a:461_5": "idaṃ te na kātabbaṃ.",
  "atk-s0103a:461_6": "Evarūpo puggalo sevitabbo,",
  "atk-s0103a:461_7": "evarūpo puggalo na sevitabbo”ti evaṃ atthacariyāya saṅgahesi.",
  "atk-s0103a:462_0": "Samānattatāyāti samānasukhadukkhabhāvena.",
  "atk-s0103a:462_1": "Ekacco hi dānādīsu ekampi na paccāsīsati,",
  "atk-s0103a:462_2": "ekāsane nisajjaṃ,",
  "atk-s0103a:462_3": "ekapallaṅke sayanaṃ,",
  "atk-s0103a:462_4": "ekato bhojananti evaṃ samānasukhadukkhataṃ paccāsīsati.",
  "atk-s0103a:462_5": "Tattha jātiyā hīno bhogena adhiko dussaṅgaho hoti.",
  "atk-s0103a:462_6": "Na hi sakkā tena saddhiṃ ekaparibhogo kātuṃ,",
  "atk-s0103a:462_7": "tathā akariyamāne ca so kujjhati.",
  "atk-s0103a:462_8": "Bhogena hīno jātiyā adhikopi dussaṅgaho hoti.",
  "atk-s0103a:462_9": "So hi “ahaṃ jātimā”ti bhogasampannena saddhiṃ ekaparibhogaṃ na icchati,",
  "atk-s0103a:462_10": "tasmiṃ akariyamāne kujjhati.",
  "atk-s0103a:462_11": "Ubhohipi hīno pana susaṅgaho hoti.",
  "atk-s0103a:462_12": "Na hi so itarena saddhiṃ ekaparibhogaṃ icchati,",
  "atk-s0103a:462_13": "na akariyamāne ca kujjhati.",
  "atk-s0103a:462_14": "Ubhohi sadisopi susaṅgahoyeva.",
  "atk-s0103a:462_15": "Bhikkhūsu dussīlo dussaṅgaho hoti.",
  "atk-s0103a:462_16": "Na hi sakkā tena saddhiṃ ekaparibhogo kātuṃ,",
  "atk-s0103a:462_17": "tathā akariyamāne ca kujjhati.",
  "atk-s0103a:462_18": "Sīlavā susaṅgaho hoti.",
  "atk-s0103a:462_19": "Sīlavā hi adīyamānepi akariyamānepi na kujjhati.",
  "atk-s0103a:462_20": "Aññaṃ attanā saddhiṃ paribhogaṃ akarontampi na pāpakena cittena passati.",
  "atk-s0103a:462_21": "Paribhogopi tena saddhiṃ sukaro hoti.",
  "atk-s0103a:462_22": "Tasmā evarūpaṃ puggalaṃ evaṃ samānattatāya saṅgahesi.",
  "atk-s0103a:463_0": "Susaṅgahitāssa hontīti susaṅgahitā assa honti.",
  "atk-s0103a:463_1": "Detu vā mā vā detu,",
  "atk-s0103a:463_2": "karotu vā mā vā karotu,",
  "atk-s0103a:463_3": "susaṅgahitāva honti,",
  "atk-s0103a:463_4": "na bhijjanti.",
  "atk-s0103a:463_5": "“Yadāssa dātabbaṃ hoti,",
  "atk-s0103a:463_6": "tadā deti.",
  "atk-s0103a:463_7": "Idāni maññe natthi,",
  "atk-s0103a:463_8": "tena na deti.",
  "atk-s0103a:463_9": "Kiṃ mayaṃ dadamānameva upaṭṭhahāma?",
  "atk-s0103a:463_10": "Adentaṃ akarontaṃ na upaṭṭhahāmā”ti evaṃ cintenti.",
  "atk-s0103a:464_0": "Idha kammaṃ nāma dīgharattaṃ kataṃ dānādisaṅgahakammaṃ.",
  "atk-s0103a:464_1": "Kammasarikkhakaṃ nāma yo evaṃ asaṅgāhako hoti,",
  "atk-s0103a:464_2": "so iminā kāraṇenassa asaṅgāhakabhāvaṃ jano jānātūti thaddhahatthapādo ceva hoti,",
  "atk-s0103a:464_3": "visamaṭṭhitāvayavalakkhaṇo ca.",
  "atk-s0103a:464_4": "Tathāgatassa pana dīgharattaṃ saṅgāhakabhāvaṃ sadevako loko iminā kāraṇena jānātūti imāni dve lakkhaṇāni nibbattanti.",
  "atk-s0103a:464_5": "Lakkhaṇaṃ nāma idameva lakkhaṇadvayaṃ.",
  "atk-s0103a:464_6": "Susaṅgahitaparijanatā ānisaṃso.",
  "atk-s0103a:465_0": "211.",
  "atk-s0103a:465_1": "Kariyāti karitvā.",
  "atk-s0103a:465_2": "Cariyāti caritvā.",
  "atk-s0103a:465_3": "Anavamatenāti anavaññātena.",
  "atk-s0103a:465_4": "“Anapamodenā”tipi pāṭho,",
  "atk-s0103a:465_5": "na appamodena,",
  "atk-s0103a:465_6": "na dīnena na gabbhitenāti attho.",
  "atk-s0103a:466_0": "Caviyāti cavitvā.",
  "atk-s0103a:466_1": "Atirucira suvaggu dassaneyyanti atirucirañca supāsādikaṃ suvaggu ca suṭṭhu chekaṃ dassaneyyañca daṭṭhabbayuttaṃ.",
  "atk-s0103a:466_2": "Susu kumāroti suṭṭhu sukumāro.",
  "atk-s0103a:467_0": "Parijanassavoti parijano assavo vacanakaro.",
  "atk-s0103a:467_1": "Vidheyyoti kattabbākattabbesu yathāruci vidhātabbo.",
  "atk-s0103a:467_2": "Mahimanti mahiṃ imaṃ.",
  "atk-s0103a:467_3": "Piyavadū hitasukhataṃ jigīsamānoti piyavado hutvā hitañca sukhañca pariyesamāno.",
  "atk-s0103a:467_4": "Vacanapaṭikarassā bhippasannāti vacanapaṭikarā assa abhippasannā.",
  "atk-s0103a:467_5": "Dhammānudhammanti dhammañca anudhammañca.",
  "atk-s0103a:468_0": "Ussaṅkhapādādilakkhaṇavaṇṇanā",
  "atk-s0103a:469_0": "212.",
  "atk-s0103a:469_1": "Atthūpasaṃhitanti idhalokaparalokatthanissitaṃ.",
  "atk-s0103a:469_2": "Dhammūpasaṃhitanti dasakusalakammapathanissitaṃ.",
  "atk-s0103a:469_3": "Bahujanaṃ nidaṃsesīti bahujanassa nidaṃsanakathaṃ kathesi.",
  "atk-s0103a:469_4": "Pāṇīnanti sattānaṃ.",
  "atk-s0103a:469_5": "“Aggo”tiādīni sabbāni aññamaññavevacanāni.",
  "atk-s0103a:469_6": "Idha kammaṃ nāma dīgharattaṃ bhāsitā uddhaṅgamanīyā atthūpasaṃhitā vācā.",
  "atk-s0103a:469_7": "Kammasarikkhakaṃ nāma yo evarūpaṃ uggatavācaṃ na bhāsati,",
  "atk-s0103a:469_8": "so iminā kāraṇena uggatavācāya abhāsanaṃ jano jānātūti adhosaṅkhapādo ca hoti adhonatalomo ca.",
  "atk-s0103a:469_9": "Tathāgatassa pana dīgharattaṃ evarūpāya uggatavācāya bhāsitabhāvaṃ sadevako loko iminā kāraṇena jānātūti",
  "atk-s0103a:469_10": "ussaṅkhapādalakkhaṇañca uddhaggalomalakkhaṇañca nibbattati.",
  "atk-s0103a:469_11": "Lakkhaṇaṃ nāma idameva lakkhaṇadvayaṃ.",
  "atk-s0103a:469_12": "Uttamabhāvo ānisaṃso.",
  "atk-s0103a:470_0": "213.",
  "atk-s0103a:470_1": "Erayanti bhaṇanto.",
  "atk-s0103a:470_2": "Bahujanaṃ nidaṃsayīti bahujanassa hitaṃ dasseti.",
  "atk-s0103a:470_3": "Dhammayāganti dhammadānayaññaṃ.",
  "atk-s0103a:471_0": "Ubbhamuppatitalomavā sasoti so esa uddhaggatalomavā hoti.",
  "atk-s0103a:471_1": "Pādagaṇṭhirahūti pādagopphakā ahesuṃ.",
  "atk-s0103a:471_2": "Sādhusaṇṭhitāti suṭṭhu saṇṭhitā.",
  "atk-s0103a:471_3": "Maṃsalohitācitāti maṃsena ca lohitena ca ācitā.",
  "atk-s0103a:471_4": "Tacotthatāti tacena pariyonaddhā niguḷhā.",
  "atk-s0103a:471_5": "Vajatīti gacchati.",
  "atk-s0103a:471_6": "Anomanikkamoti anomavihārī seṭṭhavihārī.",
  "atk-s0103a:472_0": "Eṇijaṅghalakkhaṇavaṇṇanā",
  "atk-s0103a:473_0": "214.",
  "atk-s0103a:473_1": "Sippaṃ vātiādīsu sippaṃ nāma dve sippāni –",
  "atk-s0103a:473_2": "hīnañca sippaṃ,",
  "atk-s0103a:473_3": "ukkaṭṭhañca sippaṃ.",
  "atk-s0103a:473_4": "Hīnaṃ nāma sippaṃ naḷakārasippaṃ,",
  "atk-s0103a:473_5": "kumbhakārasippaṃ pesakārasippaṃ nahāpitasippaṃ.",
  "atk-s0103a:473_6": "Ukkaṭṭhaṃ nāma sippaṃ lekhā muddā gaṇanā.",
  "atk-s0103a:473_7": "Vijjāti ahivijjādianekavidhā.",
  "atk-s0103a:473_8": "Caraṇanti pañcasīlaṃ dasasīlaṃ pātimokkhasaṃvarasīlaṃ.",
  "atk-s0103a:473_9": "Kammanti kammassakatājānanapaññā.",
  "atk-s0103a:473_10": "Kilisseyyunti kilameyyuṃ.",
  "atk-s0103a:473_11": "Antevāsikavattaṃ nāma dukkhaṃ,",
  "atk-s0103a:473_12": "taṃ nesaṃ mā ciramahosīti cintesi.",
  "atk-s0103a:474_0": "Rājārahānīti rañño anurūpāni hatthiassādīni,",
  "atk-s0103a:474_1": "tāniyeva rañño senāya aṅgabhūtattā rājaṅgānīti vuccanti.",
  "atk-s0103a:474_2": "Rājūpabhogānīti rañño upabhogaparibhogabhaṇḍāni,",
  "atk-s0103a:474_3": "tāni ceva sattaratanāni ca.",
  "atk-s0103a:474_4": "Rājānucchavikānīti rañño anucchavikāni.",
  "atk-s0103a:474_5": "Tesaṃyeva sabbesaṃ idaṃ gahaṇaṃ.",
  "atk-s0103a:474_6": "Samaṇārahānīti samaṇānaṃ anurūpāni cīvarādīni.",
  "atk-s0103a:474_7": "Samaṇaṅgānīti samaṇānaṃ koṭṭhāsabhūtā catasso parisā.",
  "atk-s0103a:474_8": "Samaṇūpabhogānīti samaṇānaṃ upabhogaparikkhārā.",
  "atk-s0103a:474_9": "Samaṇānucchavikānīti tesaṃyeva adhivacanaṃ.",
  "atk-s0103a:475_0": "Idha pana kammaṃ nāma dīgharattaṃ sakkaccaṃ sippādivācanaṃ.",
  "atk-s0103a:475_1": "Kammasarikkhakaṃ nāma yo evaṃ sakkaccaṃ sippaṃ avācento antevāsike ukkuṭikāsanajaṅghapesanikādīhi kilameti,",
  "atk-s0103a:475_2": "tassa jaṅghamaṃsaṃ likhitvā pātitaṃ viya hoti.",
  "atk-s0103a:475_3": "Tathāgatassa pana sakkaccaṃ vācitabhāvaṃ sadevako loko iminā kāraṇena jānātūti anupubbauggatavaṭṭitaṃ eṇijaṅghalakkhaṇaṃ nibbattati.",
  "atk-s0103a:475_4": "Lakkhaṇaṃ nāma idameva lakkhaṇaṃ.",
  "atk-s0103a:475_5": "Anucchavikalābhitā ānisaṃso.",
  "atk-s0103a:476_0": "215.",
  "atk-s0103a:476_1": "Yadūpaghātāyāti yaṃ sippaṃ kassaci upaghātāya na hoti.",
  "atk-s0103a:476_2": "Kilissatīti kilamissati.",
  "atk-s0103a:476_3": "Sukhumattacotthatāti sukhumattacena pariyonaddhā.",
  "atk-s0103a:476_4": "Kiṃ pana aññena kammena aññaṃ lakkhaṇaṃ nibbattatīti?",
  "atk-s0103a:476_5": "Na nibbattati.",
  "atk-s0103a:476_6": "Yaṃ pana nibbattati,",
  "atk-s0103a:476_7": "taṃ anubyañjanaṃ hoti,",
  "atk-s0103a:476_8": "tasmā idha vuttaṃ.",
  "atk-s0103a:477_0": "Sukhumacchavilakkhaṇavaṇṇanā",
  "atk-s0103a:478_0": "216. Samaṇaṃ vāti samitapāpaṭṭhena samaṇaṃ. Brāhmaṇaṃ vāti bāhitapāpaṭṭhena brāhmaṇaṃ.",
  "atk-s0103a:479_0": "Mahāpaññotiādīsu mahāpaññādīhi samannāgato hotīti attho. Tatridaṃ mahāpaññādīnaṃ nānattaṃ.",
  "atk-s0103a:480_0": "Tattha katamā mahāpaññā?",
  "atk-s0103a:480_1": "Mahante sīlakkhandhe pariggaṇhātīti mahāpaññā,",
  "atk-s0103a:480_2": "mahante samādhikkhandhe paññākkhandhe vimuttikkhandhe vimuttiñāṇadassanakkhandhe pariggaṇhātīti mahāpaññā.",
  "atk-s0103a:480_3": "Mahantāni ṭhānāṭhānāni mahantā vihārasamāpattiyo mahantāni ariyasaccāni mahante satipaṭṭhāne sammappadhāne",
  "atk-s0103a:480_4": "iddhipāde mahantāni indriyāni balāni mahante bojjhaṅge mahante ariyamagge mahantāni sāmaññaphalāni mahantā",
  "atk-s0103a:480_5": "abhiññāyo mahantaṃ paramatthaṃ nibbānaṃ pariggaṇhātīti mahāpaññā.",
  "atk-s0103a:481_0": "Katamā puthupaññā?",
  "atk-s0103a:481_1": "Puthunānākhandhesu ñāṇaṃ pavattatīti puthupaññā.",
  "atk-s0103a:481_2": "Puthunānādhātūsu puthunānāāyatanesu puthunānāpaṭiccasamuppādesu puthunānāsuññatamanupalabbhesu puthunānāatthesu dhammesu niruttīsu paṭibhānesu.",
  "atk-s0103a:481_3": "Puthunānāsīlakkhandhesu puthunānāsamādhipaññāvimuttivimuttiñādassanakkhandhesu puthunānāṭhānāṭhānesu",
  "atk-s0103a:481_4": "puthunānāvihārasamāpattīsu puthunānāariyasaccesu puthunānāsatipaṭṭhānesu sammappadhānesu iddhipādesu",
  "atk-s0103a:481_5": "indriyesu balesu bojjhaṅgesu puthunānāariyamaggesu sāmaññaphalesu abhiññāsu puthujjanasādhāraṇe dhamme",
  "atk-s0103a:481_6": "samatikkamma paramatthe nibbāne ñāṇaṃ pavattatīti puthupaññā.",
  "atk-s0103a:482_0": "Katamā hāsapaññā?",
  "atk-s0103a:482_1": "Idhekacco hāsabahulo vedabahulo tuṭṭhibahulo pāmojjabahulo sīlaṃ paripūreti indriyasaṃvaraṃ paripūreti",
  "atk-s0103a:482_2": "bhojane mattaññutaṃ jāgariyānuyogaṃ sīlakkhandhaṃ samādhikkhandhaṃ paññākkhandhaṃ vimuttikkhandhaṃ vimuttiñāṇadassanakkhandhaṃ",
  "atk-s0103a:482_3": "paripūretīti hāsapaññā.",
  "atk-s0103a:482_4": "Hāsabahulo…pe…",
  "atk-s0103a:482_5": "pāmojjabahulo ṭhānāṭhānaṃ paṭivijjhatīti hāsapaññā.",
  "atk-s0103a:482_6": "Hāsabahulo vihārasamāpattiyo paripūretīti hāsapaññā.",
  "atk-s0103a:482_7": "Hāsabahulo ariyasaccāni paṭivijjhatīti hāsapaññā.",
  "atk-s0103a:482_8": "Satipaṭṭhāne sammappadhāne iddhipāde indriyāni balāni bojjhaṅge ariyamaggaṃ bhāvetīti hāsapaññā.",
  "atk-s0103a:482_9": "Hāsabahulo sāmaññaphalāni sacchikarotīti hāsapaññā.",
  "atk-s0103a:482_10": "Abhiññāyo paṭivijjhatīti hāsapaññā.",
  "atk-s0103a:482_11": "Hāsabahulo vedatuṭṭhipāmojjabahulo paramatthaṃ nibbānaṃ sacchikarotīti hāsapaññā.",
  "atk-s0103a:483_0": "Katamā javanapaññā?",
  "atk-s0103a:483_1": "Yaṃkiñci rūpaṃ atītānāgatapaccuppannaṃ yaṃ dūre santike vā,",
  "atk-s0103a:483_2": "sabbaṃ taṃ rūpaṃ aniccato khippaṃ javatīti javanapaññā.",
  "atk-s0103a:483_3": "Dukkhato khippaṃ anattato khippaṃ javatīti javanapaññā.",
  "atk-s0103a:483_4": "Yā kāci vedanā…pe…",
  "atk-s0103a:483_5": "yaṃkiñci viññāṇaṃ atītānāgatapaccuppannaṃ,",
  "atk-s0103a:483_6": "sabbaṃ taṃ viññāṇaṃ aniccato dukkhato anattato khippaṃ javatīti javanapaññā.",
  "atk-s0103a:483_7": "Cakkhu…pe…",
  "atk-s0103a:483_8": "jarāmaraṇaṃ atītānāgatapaccuppannaṃ aniccato dukkhato anattato khippaṃ javatīti javanapaññā.",
  "atk-s0103a:483_9": "Rūpaṃ atītānāgatapaccuppannaṃ aniccaṃ khayaṭṭhena dukkhaṃ bhayaṭṭhena anattā asārakaṭṭhenāti tulayitvā",
  "atk-s0103a:483_10": "tīrayitvā vibhāvayitvā vibhūtaṃ katvā rūpanirodhe nibbāne khippaṃ javatīti javanapaññā.",
  "atk-s0103a:483_11": "Vedanā saññā saṅkhārā viññāṇaṃ cakkhu…pe…",
  "atk-s0103a:483_12": "jarāmaraṇaṃ atītānāgatapaccuppannaṃ aniccaṃ khayaṭṭhena…pe…",
  "atk-s0103a:483_13": "vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0103a:483_14": "Rūpaṃ atītānāgatapaccuppannaṃ.",
  "atk-s0103a:483_15": "Cakkhuṃ…pe…",
  "atk-s0103a:483_16": "jarāmaraṇaṃ aniccaṃ saṅkhataṃ paṭiccasamuppannaṃ khayadhammaṃ vayadhammaṃ virāgadhammaṃ nirodhadhammanti",
  "atk-s0103a:483_17": "tulayitvā tīrayitvā vibhāvayitvā vibhūtaṃ katvā jarāmaraṇanirodhe nibbāne khippaṃ javatīti javanapaññā.",
  "atk-s0103a:484_0": "Katamā tikkhapaññā?",
  "atk-s0103a:484_1": "Khippaṃ kilese chindatīti tikkhapaññā.",
  "atk-s0103a:484_2": "Uppannaṃ kāmavitakkaṃ nādhivāseti,",
  "atk-s0103a:484_3": "uppannaṃ byāpādavitakkaṃ,",
  "atk-s0103a:484_4": "uppannaṃ vihiṃsāvitakkaṃ,",
  "atk-s0103a:484_5": "uppannuppanne pāpake akusale dhamme uppannaṃ rāgaṃ dosaṃ mohaṃ kodhaṃ upanāhaṃ makkhaṃ paḷāsaṃ issaṃ",
  "atk-s0103a:484_6": "macchariyaṃ māyaṃ sāṭheyyaṃ thambhaṃ sārambhaṃ mānaṃ atimānaṃ madaṃ pamādaṃ sabbe kilese sabbe duccarite",
  "atk-s0103a:484_7": "sabbe abhisaṅkhāre sabbe bhavagāmikamme nādhivāseti pajahati vinodeti byantī karoti anabhāvaṃ gametīti",
  "atk-s0103a:484_8": "tikkhapaññā.",
  "atk-s0103a:484_9": "Ekasmiṃ āsane cattāro ariyamaggā cattāri sāmaññaphalāni catasso paṭisambhidāyo cha abhiññāyo adhigatā honti sacchikatā phassitā paññāyāti tikkhapaññā.",
  "atk-s0103a:485_0": "Katamā nibbedhikapaññā?",
  "atk-s0103a:485_1": "Idhekacco sabbasaṅkhāresu ubbegabahulo hoti uttāsabahulo ukkaṇṭhanabahulo aratibahulo anabhiratibahulo bahimukho na ramati sabbasaṅkhāresu,",
  "atk-s0103a:485_2": "anibbiddhapubbaṃ apadālitapubbaṃ lobhakkhandhaṃ nibbijjhati padāletīti nibbedhikapaññā.",
  "atk-s0103a:485_3": "Anibbiddhapubbaṃ apadālitapubbaṃ dosakkhandhaṃ mohakkhandhaṃ kodhaṃ upanāhaṃ…pe…",
  "atk-s0103a:485_4": "sabbe bhavagāmikamme nibbijjhati padāletīti nibbedhikapaññāti.",
  "atk-s0103a:486_0": "217.",
  "atk-s0103a:486_1": "Pabbajitaṃ upāsitāti paṇḍitaṃ pabbajitaṃ upasaṅkamitvā payirupāsitā.",
  "atk-s0103a:486_2": "Atthantaroti yathā eke randhagavesino upārambhacittatāya dosaṃ abbhantaraṃ karitvā nisāmayanti,",
  "atk-s0103a:486_3": "evaṃ anisāmetvā atthaṃ abbhantaraṃ katvā atthayuttaṃ kathaṃ nisāmayi upadhārayi.",
  "atk-s0103a:487_0": "Paṭilābhagatenāti paṭilābhatthāya gatena.",
  "atk-s0103a:487_1": "Uppādanimittakovidāti uppāde ca nimitte ca chekā.",
  "atk-s0103a:487_2": "Avecca dakkhitīti ñatvā passissati.",
  "atk-s0103a:488_0": "Atthānusiṭṭhīsu pariggahesu cāti ye atthānusāsanesu pariggahā atthānatthaṃ pariggāhakāni ñāṇāni,",
  "atk-s0103a:488_1": "tesūti attho.",
  "atk-s0103a:489_0": "Suvaṇṇavaṇṇalakkhaṇavaṇṇanā",
  "atk-s0103a:490_0": "218.",
  "atk-s0103a:490_1": "Akkodhanoti na anāgāmimaggena kodhassa pahīnattā,",
  "atk-s0103a:490_2": "atha kho sacepi me kodho uppajjeyya,",
  "atk-s0103a:490_3": "khippameva naṃ paṭivinodeyyanti evaṃ akkodhavasikattā.",
  "atk-s0103a:490_4": "Nābhisajjīti kuṭilakaṇṭako viya tattha tattha mammaṃ tudanto viya na laggi.",
  "atk-s0103a:490_5": "Na kuppi na byāpajjītiādīsu pubbuppattiko kopo.",
  "atk-s0103a:490_6": "Tato balavataro byāpādo.",
  "atk-s0103a:490_7": "Tato balavatarā patitthiyanā.",
  "atk-s0103a:490_8": "Taṃ sabbaṃ akaronto na kuppi na byāpajji na patitthiyi.",
  "atk-s0103a:490_9": "Appaccayanti domanassaṃ.",
  "atk-s0103a:490_10": "Na pātvākāsīti na kāyavikārena vā vacīvikārena vā pākaṭamakāsi.",
  "atk-s0103a:491_0": "Idha kammaṃ nāma dīgharattaṃ akkodhanatā ceva sukhumattharaṇādidānañca.",
  "atk-s0103a:491_1": "Kammasarikkhakaṃ nāma kodhanassa chavivaṇṇo āvilo hoti mukhaṃ duddasiyaṃ vatthacchādanasadisañca maṇḍanaṃ nāma natthi.",
  "atk-s0103a:491_2": "Tasmā yo kodhano ceva vatthacchādanānañca adātā,",
  "atk-s0103a:491_3": "so iminā kāraṇenassa jano kodhanādibhāvaṃ jānātūti dubbaṇṇo hoti dussaṇṭhāno.",
  "atk-s0103a:491_4": "Akkodhanassa pana mukhaṃ virocati,",
  "atk-s0103a:491_5": "chavivaṇṇo vippasīdati.",
  "atk-s0103a:491_6": "Sattā hi catūhi kāraṇehi pāsādikā honti āmisadānena vā vatthadānena vā sammajjanena vā akkodhanatāya vā.",
  "atk-s0103a:491_7": "Imāni cattāripi kāraṇāni dīgharattaṃ tathāgatena katāneva.",
  "atk-s0103a:491_8": "Tenassa imesaṃ katabhāvaṃ sadevako loko iminā kāraṇena jānātūti suvaṇṇavaṇṇaṃ mahāpurisalakkhaṇaṃ nibbattati.",
  "atk-s0103a:491_9": "Lakkhaṇaṃ nāma idameva lakkhaṇaṃ.",
  "atk-s0103a:491_10": "Sukhumattharaṇādilābhitā ānisaṃso.",
  "atk-s0103a:492_0": "219.",
  "atk-s0103a:492_1": "Abhivissajīti abhivissajjesi.",
  "atk-s0103a:492_2": "Mahimiva suro abhivassanti suro vuccati devo,",
  "atk-s0103a:492_3": "mahāpathaviṃ abhivassanto devo viya.",
  "atk-s0103a:493_0": "Suravarataroriva indoti surānaṃ varataro indo viya.",
  "atk-s0103a:494_0": "Apabbajjamicchanti apabbajjaṃ gihibhāvaṃ icchanto. Mahatimahinti mahantiṃ pathaviṃ.",
  "atk-s0103a:495_0": "Acchādanavatthamokkhapāvuraṇānanti acchādanānañceva vatthānañca uttamapāvuraṇānañca.",
  "atk-s0103a:495_1": "Panāsoti vināso.",
  "atk-s0103a:496_0": "Kosohitavatthaguyhalakkhaṇavaṇṇanā",
  "atk-s0103a:497_0": "220.",
  "atk-s0103a:497_1": "Mātarampi puttena samānetā ahosīti imaṃ kammaṃ rajje patiṭṭhitena sakkā kātuṃ.",
  "atk-s0103a:497_2": "Tasmā bodhisattopi rajjaṃ kārayamāno antonagare catukkādīsu catūsu nagaradvāresu bahinagare catūsu disāsu imaṃ kammaṃ karothāti manusse ṭhapesi.",
  "atk-s0103a:497_3": "Te mātaraṃ kuhiṃ me putto puttaṃ na passāmīti vilapantiṃ pariyesamānaṃ disvā ehi, amma,",
  "atk-s0103a:497_4": "puttaṃ dakkhasīti taṃ ādāya gantvā nahāpetvā bhojetvā puttamassā pariyesitvā dassenti.",
  "atk-s0103a:497_5": "Esa nayo sabbattha.",
  "atk-s0103a:498_0": "Idha kammaṃ nāma dīgharattaṃ ñātīnaṃ samaṅgibhāvakaraṇaṃ.",
  "atk-s0103a:498_1": "Kammasarikkhakaṃ nāma ñātayo hi samaṅgībhūtā aññamaññassa vajjaṃ paṭicchādenti.",
  "atk-s0103a:498_2": "Kiñcāpi hi te kalahakāle kalahaṃ karonti,",
  "atk-s0103a:498_3": "ekassa pana dose uppanne aññaṃ jānāpetuṃ na icchanti.",
  "atk-s0103a:498_4": "Ayaṃ nāma etassa dosoti vutte sabbe uṭṭhahitvā kena diṭṭhaṃ kena sutaṃ,",
  "atk-s0103a:498_5": "amhākaṃ ñātīsu evarūpaṃ kattā nāma natthīti.",
  "atk-s0103a:498_6": "Tathāgatena ca taṃ ñātisaṅgahaṃ karontena dīgharattaṃ idaṃ vajjappaṭicchādanakammaṃ nāma kataṃ hoti.",
  "atk-s0103a:498_7": "Athassa sadevako loko iminā kāraṇena evarūpassa kammassa katabhāvaṃ jānātūti kosohitavatthaguyhalakkhaṇaṃ nibbattati.",
  "atk-s0103a:498_8": "Lakkhaṇaṃ nāma idameva lakkhaṇaṃ.",
  "atk-s0103a:498_9": "Pahūtaputtatā ānisaṃso.",
  "atk-s0103a:499_0": "221. Vatthachādiyanti vatthena chādetabbaṃ vatthaguyhaṃ.",
  "atk-s0103a:500_0": "Amittatāpanāti amittānaṃ patāpanā. Gihissa pītiṃ jananāti gihibhūtassa sato pītijananā.",
  "atk-s0103a:501_0": "Parimaṇḍalādilakkhaṇavaṇṇanā",
  "atk-s0103a:502_0": "222.",
  "atk-s0103a:502_1": "Samaṃ jānātīti “ayaṃ tārukkhasamo ayaṃ pokkharasātisamo”ti evaṃ tena tena samaṃ jānāti.",
  "atk-s0103a:502_2": "Sāmaṃ jānātīti sayaṃ jānāti.",
  "atk-s0103a:502_3": "Purisaṃ jānātīti “ayaṃ seṭṭhasammato”ti purisaṃ jānāti.",
  "atk-s0103a:502_4": "Purisavisesaṃ jānātīti muggaṃ māsena samaṃ akatvā guṇavisiṭṭhassa visesaṃ jānāti.",
  "atk-s0103a:502_5": "Ayamidamarahatīti ayaṃ puriso idaṃ nāma dānasakkāraṃ arahati.",
  "atk-s0103a:502_6": "Purisavisesakaro ahosīti purisavisesaṃ ñatvā kārako ahosi.",
  "atk-s0103a:502_7": "Yo yaṃ arahati,",
  "atk-s0103a:502_8": "tasseva taṃ adāsi.",
  "atk-s0103a:502_9": "Yo hi kahāpaṇārahassa aḍḍhaṃ deti,",
  "atk-s0103a:502_10": "so parassa aḍḍhaṃ nāseti.",
  "atk-s0103a:502_11": "Yo dve kahāpaṇe deti,",
  "atk-s0103a:502_12": "so attano kahāpaṇaṃ nāseti.",
  "atk-s0103a:502_13": "Tasmā idaṃ ubhayampi akatvā yo yaṃ arahati,",
  "atk-s0103a:502_14": "tassa tadeva adāsi.",
  "atk-s0103a:502_15": "Saddhādhanantiādīsu sampattipaṭilābhaṭṭhena saddhādīnaṃ dhanabhāvo veditabbo.",
  "atk-s0103a:503_0": "Idha kammaṃ nāma dīgharattaṃ purisavisesaṃ ñatvā kataṃ samasaṅgahakammaṃ.",
  "atk-s0103a:503_1": "Kammasarikkhakaṃ nāma tadassa kammaṃ sadevako loko iminā kāraṇena jānātūti imāni dve lakkhaṇāni nibbattanti.",
  "atk-s0103a:503_2": "Lakkhaṇaṃ nāma idameva lakkhaṇadvayaṃ.",
  "atk-s0103a:503_3": "Dhanasampatti ānisaṃso.",
  "atk-s0103a:504_0": "223.",
  "atk-s0103a:504_1": "Tuliyāti tulayitvā.",
  "atk-s0103a:504_2": "Paṭivicayāti paṭivicinitvā.",
  "atk-s0103a:504_3": "Mahājanasaṅgāhakanti mahājanasaṅgahaṇaṃ.",
  "atk-s0103a:504_4": "Samekkhamānoti samaṃ pekkhamāno.",
  "atk-s0103a:504_5": "Atinipuṇā manujāti atinipuṇā sukhumapaññā lakkhaṇapāṭhakamanussā.",
  "atk-s0103a:504_6": "Bahuvividhā gihīnaṃ arahānīti bahū vividhāni gihīnaṃ anucchavikāni paṭilabhati.",
  "atk-s0103a:504_7": "Daharo susu kumāro “ayaṃ daharo kumāro paṭilabhissatī”ti byākaṃsu mahīpatissāti rañño.",
  "atk-s0103a:505_0": "Sīhapubbaddhakāyādilakkhaṇavaṇṇanā",
  "atk-s0103a:506_0": "224.",
  "atk-s0103a:506_1": "Yogakkhemakāmoti yogato khemakāmo.",
  "atk-s0103a:506_2": "Paññāyāti kammassakatapaññāya.",
  "atk-s0103a:506_3": "Idha kammaṃ nāma mahājanassa atthakāmatā.",
  "atk-s0103a:506_4": "Kammasarikkhakaṃ nāma taṃ mahājanassa atthakāmatāya vaḍḍhimeva paccāsīsitabhāvaṃ sadevako loko iminā",
  "atk-s0103a:506_5": "kāraṇena jānātūti imāni samantaparipūrāni aparihīnāni tīṇi lakkhaṇāni nibbattanti.",
  "atk-s0103a:506_6": "Lakkhaṇaṃ nāma idameva lakkhaṇattayaṃ.",
  "atk-s0103a:506_7": "Dhanādīhi ceva saddhādīhi ca aparihāni ānisaṃso.",
  "atk-s0103a:507_0": "225.",
  "atk-s0103a:507_1": "Saddhāyāti okappanasaddhāya pasādasaddhāya.",
  "atk-s0103a:507_2": "Sīlenāti pañcasīlena dasasīlena.",
  "atk-s0103a:507_3": "Sutenāti pariyattisavanena.",
  "atk-s0103a:507_4": "Buddhiyāti etesaṃ buddhiyā,",
  "atk-s0103a:507_5": "“kinti etehi vaḍḍheyyu”nti evaṃ cintesīti attho.",
  "atk-s0103a:507_6": "Dhammenāti lokiyadhammena.",
  "atk-s0103a:507_7": "Bahūhi sādhūhīti aññehipi bahūhi uttamaguṇehi.",
  "atk-s0103a:507_8": "Asahānadhammatanti aparihīnadhammaṃ.",
  "atk-s0103a:508_0": "Rasaggasaggitālakkhaṇavaṇṇanā",
  "atk-s0103a:509_0": "226.",
  "atk-s0103a:509_1": "Samābhivāhiniyoti yathā tilaphalamattampi jivhagge ṭhapitaṃ sabbattha pharati,",
  "atk-s0103a:509_2": "evaṃ samā hutvā vahanti.",
  "atk-s0103a:509_3": "Idha kammaṃ nāma aviheṭhanakammaṃ.",
  "atk-s0103a:509_4": "Kammasarikkhakaṃ nāma pāṇiādīhi pahāraṃ laddhassa tattha tattha lohitaṃ saṇṭhāti,",
  "atk-s0103a:509_5": "gaṇṭhi gaṇṭhi hutvā antova pubbaṃ gaṇhāti,",
  "atk-s0103a:509_6": "antova bhijjati,",
  "atk-s0103a:509_7": "evaṃ so bahurogo hoti.",
  "atk-s0103a:509_8": "Tathāgatena pana dīgharattaṃ imaṃ ārogyakaraṇakammaṃ kataṃ.",
  "atk-s0103a:509_9": "Tadassa sadevako loko iminā kāraṇena jānātūti ārogyakaraṃ rasaggasaggilakkhaṇaṃ nibbattati.",
  "atk-s0103a:509_10": "Lakkhaṇaṃ nāma idameva lakkhaṇaṃ.",
  "atk-s0103a:509_11": "Appābādhatā ānisaṃso.",
  "atk-s0103a:510_0": "227.",
  "atk-s0103a:510_1": "Maraṇavadhenāti “etaṃ māretha etaṃ ghātethā”ti evaṃ āṇattena maraṇavadhena.",
  "atk-s0103a:510_2": "Ubbādhanāyāti bandhanāgārappavesanena.",
  "atk-s0103a:511_0": "Abhinīlanettādilakkhaṇavaṇṇanā",
  "atk-s0103a:512_0": "228.",
  "atk-s0103a:512_1": "Na ca visaṭanti kakkaṭako viya akkhīni nīharitvā na kodhavasena pekkhitā ahosi.",
  "atk-s0103a:512_2": "Na ca visācīti vaṅkakkhikoṭiyā pekkhitāpi nāhosi.",
  "atk-s0103a:512_3": "Na ca pana viceyya pekkhitāti viceyya pekkhitā nāma yo kujjhitvā yadā naṃ paro oloketi,",
  "atk-s0103a:512_4": "tadā nimmīleti na oloketi,",
  "atk-s0103a:512_5": "puna gacchantaṃ kujjhitvā oloketi,",
  "atk-s0103a:512_6": "evarūpo nāhosi.",
  "atk-s0103a:512_7": "“Vineyyapekkhitā”tipi pāṭho,",
  "atk-s0103a:512_8": "ayamevattho.",
  "atk-s0103a:512_9": "Ujuṃ tathā pasaṭamujumanoti ujumano hutvā uju pekkhitā hoti,",
  "atk-s0103a:512_10": "yathā ca ujuṃ,",
  "atk-s0103a:512_11": "tathā pasaṭaṃ vipulaṃ vitthataṃ pekkhitā hoti.",
  "atk-s0103a:512_12": "Piyadassanoti piyāyamānehi passitabbo.",
  "atk-s0103a:513_0": "Idha kammaṃ nāma dīgharattaṃ mahājanassa piyacakkhunā olokanakammaṃ.",
  "atk-s0103a:513_1": "Kammasarikkhakaṃ nāma kujjhitvā olokento kāṇo viya kākakkhi viya hoti,",
  "atk-s0103a:513_2": "vaṅkakkhi pana āvilakkhi ca hotiyeva.",
  "atk-s0103a:513_3": "Pasannacittassa pana olokayato akkhīnaṃ pañcavaṇṇo pasādo paññāyati.",
  "atk-s0103a:513_4": "Tathāgato ca tathā olokesi.",
  "atk-s0103a:513_5": "Athassa taṃ dīgharattaṃ piyacakkhunā olokitabhāvaṃ sadevako loko iminā kāraṇena jānātūti imāni nettasampattikarāni",
  "atk-s0103a:513_6": "dve mahāpurisalakkhaṇāni nibbattanti.",
  "atk-s0103a:513_7": "Lakkhaṇaṃ nāma idameva lakkhaṇadvayaṃ.",
  "atk-s0103a:513_8": "Piyadassanatā ānisaṃso.",
  "atk-s0103a:513_9": "Abhiyoginoti lakkhaṇasatthe yuttā.",
  "atk-s0103a:514_0": "Uṇhīsasīsalakkhaṇavaṇṇanā",
  "atk-s0103a:515_0": "230.",
  "atk-s0103a:515_1": "Bahujanapubbaṅgamo ahosīti bahujanassa pubbaṅgamo ahosi gaṇajeṭṭhako.",
  "atk-s0103a:515_2": "Tassa diṭṭhānugatiṃ aññe āpajjiṃsu.",
  "atk-s0103a:515_3": "Idha kammaṃ nāma pubbaṅgamatā.",
  "atk-s0103a:515_4": "Kammasarikkhakaṃ nāma yo pubbaṅgamo hutvā dānādīni kusalakammāni karoti,",
  "atk-s0103a:515_5": "so amaṅkubhūto sīsaṃ ukkhipitvā pītipāmojjena paripuṇṇasīso vicarati,",
  "atk-s0103a:515_6": "mahāpuriso ca hoti.",
  "atk-s0103a:515_7": "Tathāgato ca tathā akāsi.",
  "atk-s0103a:515_8": "Athassa sadevako loko iminā kāraṇena idaṃ pubbaṅgamakammaṃ jānātūti uṇhīsasīsalakkhaṇaṃ nibbattati.",
  "atk-s0103a:515_9": "Lakkhaṇaṃ nāma idameva lakkhaṇaṃ.",
  "atk-s0103a:515_10": "Mahājanānuvattanatā ānisaṃso.",
  "atk-s0103a:516_0": "231.",
  "atk-s0103a:516_1": "Bahujanaṃ hessatīti bahujanassa bhavissati.",
  "atk-s0103a:516_2": "Paṭibhogiyāti veyyāvaccakarā,",
  "atk-s0103a:516_3": "etassa bahū veyyāvaccakarā bhavissantīti attho.",
  "atk-s0103a:516_4": "Abhiharanti tadāti daharakāleyeva tadā evaṃ byākaronti.",
  "atk-s0103a:516_5": "Paṭihārakanti veyyāvaccakarabhāvaṃ.",
  "atk-s0103a:516_6": "Visavīti ciṇṇavasī.",
  "atk-s0103a:517_0": "Ekekalomatādilakkhaṇavaṇṇanā",
  "atk-s0103a:518_0": "232.",
  "atk-s0103a:518_1": "Upavattatīti ajjhāsayaṃ anuvattati,",
  "atk-s0103a:518_2": "idha kammaṃ nāma dīgharattaṃ saccakathanaṃ.",
  "atk-s0103a:518_3": "Kammasarikkhakaṃ nāma dīgharattaṃ advejjhakathāya parisuddhakathāya kathitabhāvamassa sadevako loko iminā",
  "atk-s0103a:518_4": "kāraṇena jānātūti ekekalomalakkhaṇañca uṇṇālakkhaṇañca nibbattati.",
  "atk-s0103a:518_5": "Lakkhaṇaṃ nāma idameva lakkhaṇadvayaṃ.",
  "atk-s0103a:518_6": "Mahājanassa ajjhāsayānukūlena anuvattanatā ānisaṃso.",
  "atk-s0103a:518_7": "Ekekalomūpacitaṅgavāti ekekehi lomehi upacitasarīro.",
  "atk-s0103a:519_0": "Cattālīsādilakkhaṇavaṇṇanā",
  "atk-s0103a:520_0": "234.",
  "atk-s0103a:520_1": "Abhejjaparisoti abhinditabbapariso.",
  "atk-s0103a:520_2": "Idha kammaṃ nāma dīgharattaṃ apisuṇavācāya kathanaṃ.",
  "atk-s0103a:520_3": "Kammasarikkhakaṃ nāma pisuṇavācassa kira samaggabhāvaṃ bhindanato dantā aparipuṇṇā ceva honti viraḷā ca.",
  "atk-s0103a:520_4": "Tathāgatassa pana dīgharattaṃ apisuṇavācataṃ sadevako loko iminā kāraṇena jānātūti idaṃ lakkhaṇadvayaṃ nibbattati.",
  "atk-s0103a:520_5": "Lakkhaṇaṃ nāma idameva lakkhaṇadvayaṃ.",
  "atk-s0103a:520_6": "Abhejjaparisatā ānisaṃso.",
  "atk-s0103a:520_7": "Caturo dasāti cattāro dasa cattālīsaṃ.",
  "atk-s0103a:521_0": "Pahūtajivhādilakkhaṇavaṇṇanā",
  "atk-s0103a:522_0": "236.",
  "atk-s0103a:522_1": "Ādeyyavāco hotīti gahetabbavacano hoti.",
  "atk-s0103a:522_2": "Idha kammaṃ nāma dīgharattaṃ apharusavāditā.",
  "atk-s0103a:522_3": "Kammasarikkhakaṃ nāma ye pharusavācā honti,",
  "atk-s0103a:522_4": "te iminā kāraṇena nesaṃ jivhaṃ parivattetvā parivattetvā pharusavācāya kathitabhāvaṃ jano jānātūti baddhajivhā vā honti,",
  "atk-s0103a:522_5": "gūḷhajivhā vā dvijivhā vā mammanā vā.",
  "atk-s0103a:522_6": "Ye pana jivhaṃ parivattetvā parivattetvā pharusavācaṃ na vadanti,",
  "atk-s0103a:522_7": "te baddhajivhā gūḷhajivhā dvijivhā na honti.",
  "atk-s0103a:522_8": "Mudu nesaṃ jivhā hoti rattakambalavaṇṇā.",
  "atk-s0103a:522_9": "Tasmā tathāgatassa dīgharattaṃ jivhaṃ parivattetvā pharusāya vācāya akathitabhāvaṃ sadevako loko iminā",
  "atk-s0103a:522_10": "kāraṇena jānātūti pahūtajivhālakkhaṇaṃ nibbattati.",
  "atk-s0103a:522_11": "Pharusavācaṃ kathentānañca saddo bhijjati.",
  "atk-s0103a:522_12": "Te saddabhedaṃ katvā pharusavācāya kathitabhāvaṃ jano jānātūti chinnassarā vā honti bhinnassarā vā kākassarā vā.",
  "atk-s0103a:522_13": "Ye pana sarabhedakaraṃ pharusavācaṃ na kathenti,",
  "atk-s0103a:522_14": "tesaṃ saddo madhuro ca hoti pemanīyo.",
  "atk-s0103a:522_15": "Tasmā tathāgatassa dīgharattaṃ sarabhedakarāya pharusavācāya akathitabhāvaṃ sadevako loko iminā kāraṇena jānātūti brahmassaralakkhaṇaṃ nibbattati.",
  "atk-s0103a:522_16": "Lakkhaṇaṃ nāma idameva lakkhaṇadvayaṃ.",
  "atk-s0103a:522_17": "Ādeyyavacanatā ānisaṃso.",
  "atk-s0103a:523_0": "237.",
  "atk-s0103a:523_1": "Ubbādhikanti akkosayuttattā ābādhakariṃ bahujanappamaddananti bahujanānaṃ pamaddaniṃ abāḷhaṃ giraṃ so",
  "atk-s0103a:523_2": "na bhaṇi pharusanti ettha akāro parato bhaṇisaddena yojetabbo.",
  "atk-s0103a:523_3": "Bāḷhanti balavaṃ atipharusaṃ.",
  "atk-s0103a:523_4": "Bāḷhaṃ giraṃ so na abhaṇīti ayamettha attho.",
  "atk-s0103a:523_5": "Susaṃhitanti suṭṭhu pemasañhitaṃ.",
  "atk-s0103a:523_6": "Sakhilanti mudukaṃ.",
  "atk-s0103a:523_7": "Vācāti vācāyo.",
  "atk-s0103a:523_8": "Kaṇṇasukhāti kaṇṇasukhāyo.",
  "atk-s0103a:523_9": "“Kaṇṇasukha”ntipi pāṭho,",
  "atk-s0103a:523_10": "yathā kaṇṇānaṃ sukhaṃ hoti,",
  "atk-s0103a:523_11": "evaṃ erayatīti attho.",
  "atk-s0103a:523_12": "Vedayathāti vedayittha.",
  "atk-s0103a:523_13": "Brahmassarattanti brahmassarataṃ.",
  "atk-s0103a:523_14": "Bahuno bahunti bahujanassa bahuṃ.",
  "atk-s0103a:523_15": "“Bahūnaṃ bahunti”pi pāṭho,",
  "atk-s0103a:523_16": "bahujanānaṃ bahunti attho.",
  "atk-s0103a:524_0": "Sīhahanulakkhaṇavaṇṇanā",
  "atk-s0103a:525_0": "238.",
  "atk-s0103a:525_1": "Appadhaṃsiko hotīti guṇato vā ṭhānato vā padhaṃsetuṃ cāvetuṃ asakkuṇeyyo.",
  "atk-s0103a:525_2": "Idha kammaṃ nāma palāpakathāya akathanaṃ.",
  "atk-s0103a:525_3": "Kammasarikkhakaṃ nāma ye taṃ kathenti,",
  "atk-s0103a:525_4": "te iminā kāraṇena nesaṃ hanukaṃ cāletvā cāletvā palāpakathāya kathitabhāvaṃ jano jānātūti antopaviṭṭhahanukā",
  "atk-s0103a:525_5": "vā vaṅkahanukā vā pabbhārahanukā vā honti.",
  "atk-s0103a:525_6": "Tathāgato pana tathā na kathesi.",
  "atk-s0103a:525_7": "Tenassa hanukaṃ cāletvā cāletvā dīgharattaṃ palāpakathāya akathitabhāvaṃ sadevako loko iminā kāraṇena jānātūti sīhahanulakkhaṇaṃ nibbattati.",
  "atk-s0103a:525_8": "Lakkhaṇaṃ nāma idameva lakkhaṇaṃ.",
  "atk-s0103a:525_9": "Appadhaṃsikatā ānisaṃso.",
  "atk-s0103a:526_0": "239.",
  "atk-s0103a:526_1": "Avikiṇṇavacanabyappatho cāti avikiṇṇavacanānaṃ viya purimabodhisattānaṃ vacanapatho assāti avikiṇṇavacanabyappatho.",
  "atk-s0103a:526_2": "Dvidugamavaratarahanuttamalatthāti dvīhi dvīhi gacchatīti dvidugamo,",
  "atk-s0103a:526_3": "dvīhi dvīhīti catūhi,",
  "atk-s0103a:526_4": "catuppadānaṃ varatarassa sīhasseva hanubhāvaṃ alatthāti attho.",
  "atk-s0103a:526_5": "Manujādhipatīti manujānaṃ adhipati.",
  "atk-s0103a:526_6": "Tathattoti tathasabhāvo.",
  "atk-s0103a:527_0": "Samadantādilakkhaṇavaṇṇanā",
  "atk-s0103a:528_0": "240.",
  "atk-s0103a:528_1": "Suciparivāroti parisuddhaparivāro.",
  "atk-s0103a:528_2": "Idha kammaṃ nāma sammājīvatā.",
  "atk-s0103a:528_3": "Kammasarikkhakaṃ nāma yo visamena saṃkiliṭṭhājīvena jīvitaṃ kappeti,",
  "atk-s0103a:528_4": "tassa dantāpi visamā honti dāṭhāpi kiliṭṭhā.",
  "atk-s0103a:528_5": "Tathāgatassa pana samena suddhājīvena jīvitaṃ kappitabhāvaṃ sadevako loko iminā kāraṇena jānātūti samadantalakkhaṇañca",
  "atk-s0103a:528_6": "susukkadāṭhālakkhaṇañca nibbattati.",
  "atk-s0103a:528_7": "Lakkhaṇaṃ nāma idameva lakkhaṇadvayaṃ.",
  "atk-s0103a:528_8": "Suciparivāratā ānisaṃso.",
  "atk-s0103a:529_0": "241.",
  "atk-s0103a:529_1": "Avassajīti pahāsi tidivapuravarasamoti tidivapuravarena sakkena samo.",
  "atk-s0103a:529_2": "Lapanajanti mukhajaṃ,",
  "atk-s0103a:529_3": "dantanti attho.",
  "atk-s0103a:529_4": "Dijasamasukkasucisobhanadantoti dve vāre jātattā dijanāmakā sukkā suci sobhanā ca dantā assāti dijasamasukkasucisobhanadanto.",
  "atk-s0103a:529_5": "Na ca janapadatudananti yo tassa cakkavāḷaparicchinno janapado,",
  "atk-s0103a:529_6": "tassa aññena tudanaṃ pīḷā vā ābādho vā natthi.",
  "atk-s0103a:529_7": "Hitamapi ca bahujana sukhañca carantīti bahujanā samānasukhadukkhā hutvā tasmiṃ janapade aññamaññassa hitañceva sukhañca caranti.",
  "atk-s0103a:529_8": "Vipāpoti vigatapāpo.",
  "atk-s0103a:529_9": "Vigatadarathakilamathoti vigatakāyikadarathakilamatho.",
  "atk-s0103a:529_10": "Malakhilakalikilese panudehīti rāgādimalānañceva rāgādikhilānañca dosakalīnañca sabbakilesānañca apanudehi.",
  "atk-s0103a:529_11": "Sesaṃ sabbattha uttānatthamevāti.",
  "atk-s0103a:530_0": "Sumaṅgalavilāsiniyā dīghanikāyaṭṭhakathāya",
  "atk-s0103a:531_0": "Lakkhaṇasuttavaṇṇanā niṭṭhitā.",
  "atk-s0103a:534_0": "8. Siṅgālasuttavaṇṇanā",
  "atk-s0103a:535_0": "Nidānavaṇṇanā",
  "atk-s0103a:536_0": "242.",
  "atk-s0103a:536_1": "Evaṃ me sutanti siṅgālasuttaṃ.",
  "atk-s0103a:536_2": "Tatrāyamanuttānapadavaṇṇanā –",
  "atk-s0103a:536_3": "veḷuvane kalandakanivāpeti veḷuvananti tassa uyyānassa nāmaṃ.",
  "atk-s0103a:536_4": "Taṃ kira veḷūhi parikkhittaṃ ahosi aṭṭhārasahatthena ca pākārena gopuraṭṭālakayuttaṃ nīlobhāsaṃ manoramaṃ,",
  "atk-s0103a:536_5": "tena veḷuvananti vuccati.",
  "atk-s0103a:536_6": "Kalandakānañcettha nivāpaṃ adaṃsu,",
  "atk-s0103a:536_7": "tena kalandakanivāpoti vuccati.",
  "atk-s0103a:537_0": "Pubbe kira aññataro rājā tattha uyyānakīḷanatthaṃ āgato surāmadena matto divā niddaṃ okkami.",
  "atk-s0103a:537_1": "Parijanopissa “sutto rājā”ti pupphaphalādīhi palobhiyamāno ito cito ca pakkāmi.",
  "atk-s0103a:537_2": "Atha surāgandhena aññatarasmā susirarukkhā kaṇhasappo nikkhamitvā rañño abhimukho āgacchati,",
  "atk-s0103a:537_3": "taṃ disvā rukkhadevatā “rañño jīvitaṃ dammī”ti kāḷakavesena āgantvā kaṇṇamūle saddamakāsi.",
  "atk-s0103a:537_4": "Rājā paṭibujjhi.",
  "atk-s0103a:537_5": "Kaṇhasappo nivatto.",
  "atk-s0103a:537_6": "So taṃ disvā “imāya kāḷakāya mama jīvitaṃ dinna”nti kāḷakānaṃ tattha nivāpaṃ paṭṭhapesi,",
  "atk-s0103a:537_7": "abhayaghosañca ghosāpesi.",
  "atk-s0103a:537_8": "Tasmā taṃ tato pabhuti “kalandakanivāpo”ti saṅkhyaṃ gataṃ.",
  "atk-s0103a:537_9": "Kalandakāti hi kāḷakānaṃ etaṃ nāmaṃ.",
  "atk-s0103a:538_0": "Tena kho pana samayenāti yasmiṃ samaye bhagavā rājagahaṃ gocaragāmaṃ katvā veḷuvane kalandakanivāpe viharati,",
  "atk-s0103a:538_1": "tena samayena.",
  "atk-s0103a:538_2": "Siṅgālako gahapatiputtoti siṅgālakoti tassa nāmaṃ.",
  "atk-s0103a:538_3": "Gahapatiputtoti gahapatissa putto gahapatiputto.",
  "atk-s0103a:538_4": "Tassa kira pitā gahapatimahāsālo,",
  "atk-s0103a:538_5": "nidahitvā ṭhapitā cassa gehe cattālīsa dhanakoṭiyo atthi.",
  "atk-s0103a:538_6": "So bhagavati niṭṭhaṅgato upāsako sotāpanno,",
  "atk-s0103a:538_7": "bhariyāpissa sotāpannāyeva.",
  "atk-s0103a:538_8": "Putto panassa assaddho appasanno.",
  "atk-s0103a:538_9": "Atha naṃ mātāpitaro abhikkhaṇaṃ evaṃ ovadanti –",
  "atk-s0103a:538_10": "“tāta satthāraṃ upasaṅkama,",
  "atk-s0103a:538_11": "dhammasenāpatiṃ mahāmoggallānaṃ mahākassapaṃ asītimahāsāvake upasaṅkamā”ti.",
  "atk-s0103a:538_12": "So evamāha –",
  "atk-s0103a:538_13": "“natthi mama tumhākaṃ samaṇānaṃ upasaṅkamanakiccaṃ,",
  "atk-s0103a:538_14": "samaṇānaṃ santikaṃ gantvā vanditabbaṃ hoti,",
  "atk-s0103a:538_15": "onamitvā vandantassa piṭṭhi rujjati,",
  "atk-s0103a:538_16": "jāṇukāni kharāni honti,",
  "atk-s0103a:538_17": "bhūmiyaṃ nisīditabbaṃ hoti,",
  "atk-s0103a:538_18": "tattha nisinnassa vatthāni kilissanti jīranti,",
  "atk-s0103a:538_19": "samīpe nisinnakālato paṭṭhāya kathāsallāpo hoti,",
  "atk-s0103a:538_20": "tasmiṃ sati vissāso uppajjati,",
  "atk-s0103a:538_21": "tato nimantetvā cīvarapiṇḍapātādīni dātabbāni honti.",
  "atk-s0103a:538_22": "Evaṃ sante attho parihāyati,",
  "atk-s0103a:538_23": "natthi mayhaṃ tumhākaṃ samaṇānaṃ upasaṅkamanakicca”nti.",
  "atk-s0103a:538_24": "Iti naṃ yāvajīvaṃ ovadantāpi mātāpitaro sāsane upanetuṃ nāsakkhiṃsu.",
  "atk-s0103a:539_0": "Athassa pitā maraṇamañce nipanno “mama puttassa ovādaṃ dātuṃ vaṭṭatī”ti cintetvā puna cintesi –",
  "atk-s0103a:539_1": "“disā tāta namassāhī”ti evamassa ovādaṃ dassāmi,",
  "atk-s0103a:539_2": "so atthaṃ ajānanto disā namassissati,",
  "atk-s0103a:539_3": "atha naṃ satthā vā sāvakā vā passitvā “kiṃ karosī”ti pucchissanti.",
  "atk-s0103a:539_4": "Tato “mayhaṃ pitā disā namassanaṃ karohīti maṃ ovadī”ti vakkhati.",
  "atk-s0103a:539_5": "Athassa te “na tuyhaṃ pitā etā disā namassāpeti,",
  "atk-s0103a:539_6": "imā pana disā namassāpetī”ti dhammaṃ desessanti.",
  "atk-s0103a:539_7": "So buddhasāsane guṇaṃ ñatvā “puññakammaṃ karissatī”ti.",
  "atk-s0103a:539_8": "Atha naṃ āmantāpetvā “tāta,",
  "atk-s0103a:539_9": "pātova uṭṭhāya cha disā namasseyyāsī”ti āha.",
  "atk-s0103a:539_10": "Maraṇamañce nipannassa kathā nāma yāvajīvaṃ anussaraṇīyā hoti.",
  "atk-s0103a:539_11": "Tasmā so gahapatiputto taṃ pituvacanaṃ anussaranto tathā akāsi.",
  "atk-s0103a:539_12": "Tasmā “kālasseva uṭṭhāya rājagahā nikkhamitvā”tiādi vuttaṃ.",
  "atk-s0103a:540_0": "243.",
  "atk-s0103a:540_1": "Puthudisāti bahudisā.",
  "atk-s0103a:540_2": "Idāni tā dassento puratthimaṃ disantiādimāha.",
  "atk-s0103a:540_3": "Pāvisīti na tāva paviṭṭho,",
  "atk-s0103a:540_4": "pavisissāmīti nikkhantattā pana antarāmagge vattamānopi evaṃ vuccati.",
  "atk-s0103a:540_5": "Addasā kho bhagavāti na idāneva addasa,",
  "atk-s0103a:540_6": "paccūsasamayepi buddhacakkhunā lokaṃ volokento etaṃ disā namassamānaṃ disvā “ajja ahaṃ siṅgālassa gahapatiputtassa",
  "atk-s0103a:540_7": "gihivinayaṃ siṅgālasuttantaṃ kathessāmi,",
  "atk-s0103a:540_8": "mahājanassa sā kathā saphalā bhavissati,",
  "atk-s0103a:540_9": "gantabbaṃ mayā etthā”ti.",
  "atk-s0103a:540_10": "Tasmā pātova nikkhamitvā rājagahaṃ piṇḍāya pāvisi,",
  "atk-s0103a:540_11": "pavisanto ca naṃ tatheva addasa.",
  "atk-s0103a:540_12": "Tena vuttaṃ –",
  "atk-s0103a:540_13": "“addasā kho bhagavā”ti.",
  "atk-s0103a:540_14": "Etadavocāti so kira avidūre ṭhitampi satthāraṃ na passati,",
  "atk-s0103a:540_15": "disāyeva namassati.",
  "atk-s0103a:540_16": "Athaṃ naṃ bhagavā sūriyarasmisamphassena vikasamānaṃ mahāpadumaṃ viya mukhaṃ vivaritvā “kiṃ nu kho tvaṃ,",
  "atk-s0103a:540_17": "gahapatiputtā”tiādikaṃ etadavoca.",
  "atk-s0103a:541_0": "Chadisādivaṇṇanā",
  "atk-s0103a:542_0": "244.",
  "atk-s0103a:542_1": "Yathā kathaṃ pana,",
  "atk-s0103a:542_2": "bhanteti so kira taṃ bhagavato vacanaṃ sutvāva cintesi “yā kira mama pitarā cha disā namassitabbā”ti vuttā,",
  "atk-s0103a:542_3": "na kira tā etā,",
  "atk-s0103a:542_4": "aññā kira ariyasāvakena cha disā namassitabbā.",
  "atk-s0103a:542_5": "Handāhaṃ ariyasāvakena namassitabbā disāyeva pucchitvā namassāmīti.",
  "atk-s0103a:542_6": "So tā pucchanto yathā kathaṃ pana,",
  "atk-s0103a:542_7": "bhantetiādimāha.",
  "atk-s0103a:542_8": "Tattha yathāti nipātamattaṃ.",
  "atk-s0103a:542_9": "Kathaṃ panāti idameva pucchāpadaṃ.",
  "atk-s0103a:542_10": "Kammakilesāti tehi kammehi sattā kilissanti,",
  "atk-s0103a:542_11": "tasmā kammakilesāti vuccanti.",
  "atk-s0103a:542_12": "Ṭhānehīti kāraṇehi.",
  "atk-s0103a:542_13": "Apāyamukhānīti vināsamukhāni.",
  "atk-s0103a:542_14": "Soti so sotāpanno ariyasāvako.",
  "atk-s0103a:542_15": "Cuddasa pāpakāpagatoti etehi cuddasahi pāpakehi lāmakehi apagato.",
  "atk-s0103a:542_16": "Chaddisāpaṭicchādīti cha disā paṭicchādento.",
  "atk-s0103a:542_17": "Ubholokavijayāyāti ubhinnaṃ idhalokaparalokānaṃ vijinanatthāya.",
  "atk-s0103a:542_18": "Ayañceva loko āraddho hotīti evarūpassa hi idha loke pañca verāni na honti,",
  "atk-s0103a:542_19": "tenassa ayañceva loko āraddho hoti paritosito ceva nipphādito ca.",
  "atk-s0103a:542_20": "Paralokepi pañca verāni na honti,",
  "atk-s0103a:542_21": "tenassa paro ca loko ārādhito hoti.",
  "atk-s0103a:542_22": "Tasmā so kāyassa bhedā parammaraṇā sugatiṃ saggaṃ lokaṃ upapajjati.",
  "atk-s0103a:543_0": "245.",
  "atk-s0103a:543_1": "Iti bhagavā saṅkhepena mātikaṃ ṭhapetvā idāni tameva vitthārento katamassa cattāro kammakilesātiādimāha.",
  "atk-s0103a:543_2": "Kammakilesoti kammañca taṃ kilesasampayuttattā kileso cāti kammakileso.",
  "atk-s0103a:543_3": "Sakilesoyeva hi pāṇaṃ hanati,",
  "atk-s0103a:543_4": "nikkileso na hanati,",
  "atk-s0103a:543_5": "tasmā pāṇātipāto “kammakileso”ti vutto.",
  "atk-s0103a:543_6": "Adinnādānādīsupi eseva nayo.",
  "atk-s0103a:543_7": "Athāparanti aparampi etadatthaparidīpakameva gāthābandhaṃ avocāti attho.",
  "atk-s0103a:544_0": "Catuṭhānādivaṇṇanā",
  "atk-s0103a:545_0": "246.",
  "atk-s0103a:545_1": "Pāpakammaṃ karotīti idaṃ bhagavā yasmā kārake dassite akārako pākaṭo hoti,",
  "atk-s0103a:545_2": "tasmā “pāpakammaṃ na karotī”ti mātikaṃ ṭhapetvāpi desanākusalatāya paṭhamataraṃ kārakaṃ dassento āha.",
  "atk-s0103a:545_3": "Tattha chandāgatiṃ gacchantoti chandena pemena agatiṃ gacchanto akattabbaṃ karonto.",
  "atk-s0103a:545_4": "Parapadesupi eseva nayo.",
  "atk-s0103a:545_5": "Tattha yo “ayaṃ me mitto vā sambhatto vā sandiṭṭho vā ñātako vā lañjaṃ vā pana me detī”ti chandavasena assāmikaṃ sāmikaṃ karoti,",
  "atk-s0103a:545_6": "ayaṃ chandāgatiṃ gacchanto pāpakammaṃ karoti nāma.",
  "atk-s0103a:545_7": "Yo “ayaṃ me verī”ti pakativeravasena taṅkhaṇuppannakodhavasena vā sāmikaṃ assāmikaṃ karoti,",
  "atk-s0103a:545_8": "ayaṃ dosāgatiṃ gacchanto pāpakammaṃ karoti nāma.",
  "atk-s0103a:545_9": "Yo pana mandattā momūhattā yaṃ vā taṃ vā vatvā assāmikaṃ sāmikaṃ karoti,",
  "atk-s0103a:545_10": "ayaṃ mohāgatiṃ gacchanto pāpakammaṃ karoti nāma.",
  "atk-s0103a:545_11": "Yo pana “ayaṃ rājavallabho vā visamanissito vā anatthampi me kareyyā”ti bhīto assāmikaṃ sāmikaṃ karoti,",
  "atk-s0103a:545_12": "ayaṃ bhayāgatiṃ gacchanto pāpakammaṃ karoti nāma.",
  "atk-s0103a:545_13": "Yo pana yaṃkiñci bhājento “ayaṃ me sandiṭṭho vā sambhatto vā”ti pemavasena atirekaṃ deti,",
  "atk-s0103a:545_14": "“ayaṃ me verī”ti dosavasena ūnakaṃ deti,",
  "atk-s0103a:545_15": "momūhattā dinnādinnaṃ ajānamāno kassaci ūnaṃ kassaci adhikaṃ deti,",
  "atk-s0103a:545_16": "“ayaṃ imasmiṃ adiyyamāne mayhaṃ anatthampi kareyyā”ti bhīto kassaci atirekaṃ deti,",
  "atk-s0103a:545_17": "so catubbidhopi yathānukkamena chandāgatiādīni gacchanto pāpakammaṃ karoti nāma.",
  "atk-s0103a:546_0": "Ariyasāvako pana jīvitakkhayaṃ pāpuṇantopi chandāgatiādīni na gacchati.",
  "atk-s0103a:546_1": "Tena vuttaṃ –",
  "atk-s0103a:546_2": "“imehi catūhi ṭhānehi pāpakammaṃ na karotī”ti.",
  "atk-s0103a:547_0": "Nihīyati yaso tassāti tassa agatigāmino kittiyasopi parivārayasopi nihīyati parihāyati.",
  "atk-s0103a:548_0": "Chaapāyamukhādivaṇṇanā",
  "atk-s0103a:549_0": "247.",
  "atk-s0103a:549_1": "Surāmerayamajjappamādaṭṭhānānuyogoti ettha surāti piṭṭhasurā pūvasurā odanasurā kiṇṇapakkhittā sambhārasaṃyuttāti pañca surā.",
  "atk-s0103a:549_2": "Merayanti pupphāsavo phalāsavo madhvāsavo guḷāsavo sambhārasaṃyuttoti pañca āsavā.",
  "atk-s0103a:549_3": "Taṃ sabbampi madakaraṇavasena majjaṃ.",
  "atk-s0103a:549_4": "Pamādaṭṭhānanti pamādakāraṇaṃ.",
  "atk-s0103a:549_5": "Yāya cetanāya taṃ majjaṃ pivati,",
  "atk-s0103a:549_6": "tassa etaṃ adhivacanaṃ.",
  "atk-s0103a:549_7": "Anuyogoti tassa surāmerayamajjappamādaṭṭhānassa anuanuyogo punappunaṃ karaṇaṃ.",
  "atk-s0103a:549_8": "Yasmā panetaṃ anuyuttassa uppannā ceva bhogā parihāyanti,",
  "atk-s0103a:549_9": "anuppannā ca nuppajjanti,",
  "atk-s0103a:549_10": "tasmā “bhogānaṃ apāyamukha”nti vuttaṃ.",
  "atk-s0103a:549_11": "Vikālavisikhācariyānuyogoti avelāya visikhāsu cariyānuyuttatā.",
  "atk-s0103a:550_0": "Samajjābhicaraṇanti naccādidassanavasena samajjāgamanaṃ.",
  "atk-s0103a:550_1": "Ālasyānuyogoti kāyālasiyatāya yuttappayuttatā.",
  "atk-s0103a:551_0": "Surāmerayassa chaādīnavādivaṇṇanā",
  "atk-s0103a:552_0": "248.",
  "atk-s0103a:552_1": "Evaṃ channaṃ apāyamukhānaṃ mātikaṃ ṭhapetvā idāni tāni vibhajanto cha kho me,",
  "atk-s0103a:552_2": "gahapatiputta ādīnavātiādimāha.",
  "atk-s0103a:552_3": "Tattha sandiṭṭhikāti sāmaṃ passitabbā,",
  "atk-s0103a:552_4": "idhalokabhāvinī.",
  "atk-s0103a:552_5": "Dhanajānīti dhanahāni.",
  "atk-s0103a:552_6": "Kalahappavaḍḍhanīti vācākalahassa ceva hatthaparāmāsādikāyakalahassa ca vaḍḍhanī.",
  "atk-s0103a:552_7": "Rogānaṃ āyatananti tesaṃ tesaṃ akkhirogādīnaṃ khettaṃ.",
  "atk-s0103a:552_8": "Akittisañjananīti suraṃ pivitvā hi mātarampi paharanti pitarampi,",
  "atk-s0103a:552_9": "aññaṃ bahumpi avattabbaṃ vadanti,",
  "atk-s0103a:552_10": "akattabbaṃ karonti.",
  "atk-s0103a:552_11": "Tena garahampi daṇḍampi hatthapādādichedampi pāpuṇanti,",
  "atk-s0103a:552_12": "idhalokepi paralokepi akittiṃ pāpuṇanti,",
  "atk-s0103a:552_13": "iti tesaṃ sā surā akittisañjananī nāma hoti.",
  "atk-s0103a:552_14": "Kopīnanidaṃsanīti guyhaṭṭhānañhi vivariyamānaṃ hiriṃ kopeti vināseti,",
  "atk-s0103a:552_15": "tasmā “kopīna”nti vuccati,",
  "atk-s0103a:552_16": "surāmadamattā ca taṃ taṃ aṅgaṃ vivaritvā vicaranti,",
  "atk-s0103a:552_17": "tena nesaṃ sā surā kopīnassa nidaṃsanato “kopīnanidaṃsanī”ti vuccati.",
  "atk-s0103a:552_18": "Paññāya dubbalikaraṇīti sāgatattherassa viya kammassakatapaññaṃ dubbalaṃ karoti,",
  "atk-s0103a:552_19": "tasmā “paññāya dubbalikaraṇī”ti vuccati.",
  "atk-s0103a:552_20": "Maggapaññaṃ pana dubbalaṃ kātuṃ na sakkoti.",
  "atk-s0103a:552_21": "Adhigatamaggānañhi sā antomukhameva na pavisati.",
  "atk-s0103a:552_22": "Chaṭṭhaṃ padanti chaṭṭhaṃ kāraṇaṃ.",
  "atk-s0103a:553_0": "249.",
  "atk-s0103a:553_1": "Attāpissa agutto arakkhito hotīti avelāya caranto hi khāṇukaṇṭakādīnipi akkamati,",
  "atk-s0103a:553_2": "ahināpi yakkhādīhipi samāgacchati,",
  "atk-s0103a:553_3": "taṃ taṃ ṭhānaṃ gacchatīti ñatvā verinopi naṃ nilīyitvā gaṇhanti vā hananti vā.",
  "atk-s0103a:553_4": "Evaṃ attāpissa agutto hoti arakkhito.",
  "atk-s0103a:553_5": "Puttadārāpi “amhākaṃ pitā amhākaṃ sāmi rattiṃ vicarati,",
  "atk-s0103a:553_6": "kimaṅgaṃ pana maya”nti itissa puttadhītaropi bhariyāpi bahi patthanaṃ katvā rattiṃ carantā anayabyasanaṃ pāpuṇanti.",
  "atk-s0103a:553_7": "Evaṃ puttadāropissa agutto arakkhito hoti.",
  "atk-s0103a:553_8": "Sāpateyyanti tassa puttadāraparijanassa rattiṃ caraṇakabhāvaṃ ñatvā corā suññaṃ gehaṃ pavisitvā yaṃ icchanti,",
  "atk-s0103a:553_9": "taṃ haranti.",
  "atk-s0103a:553_10": "Evaṃ sāpateyyampissa aguttaṃ arakkhitaṃ hoti.",
  "atk-s0103a:553_11": "Saṅkiyo ca hotīti aññehi katapāpakammesupi “iminā kataṃ bhavissatī”ti saṅkitabbo hoti.",
  "atk-s0103a:553_12": "Yassa yassa gharadvārena yāti,",
  "atk-s0103a:553_13": "tattha yaṃ aññena corakammaṃ paradārikakammaṃ vā kataṃ,",
  "atk-s0103a:553_14": "taṃ “iminā kata”nti vutte abhūtaṃ asantampi tasmiṃ rūhati patiṭṭhāti.",
  "atk-s0103a:553_15": "Bahūnañca dukkhadhammānanti ettakaṃ dukkhaṃ,",
  "atk-s0103a:553_16": "ettakaṃ domanassanti vattuṃ na sakkā,",
  "atk-s0103a:553_17": "aññasmiṃ puggale asati sabbaṃ vikālacārimhi āharitabbaṃ hoti,",
  "atk-s0103a:553_18": "iti so bahūnaṃ dukkhadhammānaṃ purakkhato puregāmī hoti.",
  "atk-s0103a:554_0": "250.",
  "atk-s0103a:554_1": "Kva naccanti “kasmiṃ ṭhāne naṭanāṭakādinaccaṃ atthī”ti pucchitvā yasmiṃ gāme vā nigame vā taṃ atthi,",
  "atk-s0103a:554_2": "tattha gantabbaṃ hoti,",
  "atk-s0103a:554_3": "tassa “sve naccadassanaṃ gamissāmī”ti ajja vatthagandhamālādīni paṭiyādentasseva sakaladivasampi kammacchedo hoti,",
  "atk-s0103a:554_4": "naccadassanena ekāhampi dvīhampi tīhampi tattheva hoti,",
  "atk-s0103a:554_5": "atha vuṭṭhisampattiyādīni labhitvāpi vappādikāle vappādīni akarontassa anuppannā bhogā nuppajjanti,",
  "atk-s0103a:554_6": "tassa bahi gatabhāvaṃ ñatvā anārakkhe gehe corā yaṃ icchanti,",
  "atk-s0103a:554_7": "taṃ karonti,",
  "atk-s0103a:554_8": "tenassa uppannāpi bhogā vinassanti.",
  "atk-s0103a:554_9": "Kva gītantiādīsupi eseva nayo.",
  "atk-s0103a:554_10": "Tesaṃ nānākaraṇaṃ brahmajāle vuttameva.",
  "atk-s0103a:555_0": "251.",
  "atk-s0103a:555_1": "Jayaṃ veranti “jitaṃ mayā”ti parisamajjhe parassa sāṭakaṃ vā veṭhanaṃ vā gaṇhāti,",
  "atk-s0103a:555_2": "so “parisamajjhe me avamānaṃ karosi, hotu,",
  "atk-s0103a:555_3": "sikkhāpessāmi na”nti tattha veraṃ bandhati,",
  "atk-s0103a:555_4": "evaṃ jinanto sayaṃ veraṃ pasavati.",
  "atk-s0103a:555_5": "Jinoti aññena jito samāno yaṃ tena tassa veṭhanaṃ vā sāṭako vā aññaṃ vā pana hiraññasuvaṇṇādivittaṃ gahitaṃ,",
  "atk-s0103a:555_6": "taṃ anusocati “ahosi vata me,",
  "atk-s0103a:555_7": "taṃ taṃ vata me natthī”ti tappaccayā socati.",
  "atk-s0103a:555_8": "Evaṃ so jino vittaṃ anusocati.",
  "atk-s0103a:555_9": "Sabhāgatassa vacanaṃ na rūhatīti vinicchayaṭṭhāne sakkhipuṭṭhassa sato vacanaṃ na rūhati,",
  "atk-s0103a:555_10": "na patiṭṭhāti,",
  "atk-s0103a:555_11": "“ayaṃ akkhasoṇḍo jūtakaro,",
  "atk-s0103a:555_12": "mā tassa vacanaṃ gaṇhitthā”ti vattāro bhavanti.",
  "atk-s0103a:555_13": "Mittāmaccānaṃ paribhūto hotīti tañhi mitāmaccā evaṃ vadanti – “samma,",
  "atk-s0103a:555_14": "tvampi nāma kulaputto jūtakaro chinnabhinnako hutvā vicarasi,",
  "atk-s0103a:555_15": "na te idaṃ jātigottānaṃ anurūpaṃ,",
  "atk-s0103a:555_16": "ito paṭṭhāya mā evaṃ kareyyāsī”ti.",
  "atk-s0103a:555_17": "So evaṃ vuttopi tesaṃ vacanaṃ na karoti.",
  "atk-s0103a:555_18": "Tato tena saddhiṃ ekato na tiṭṭhanti na nisīdanti.",
  "atk-s0103a:555_19": "Tassa kāraṇā sakkhipuṭṭhāpi na kathenti.",
  "atk-s0103a:555_20": "Evaṃ mittāmaccānaṃ paribhūto hoti.",
  "atk-s0103a:556_0": "Āvāhavivāhakānanti āvāhakā nāma ye tassa gharato dārikaṃ gahetukāmā.",
  "atk-s0103a:556_1": "Vivāhakā nāma ye tassa gehe dārikaṃ dātukāmā.",
  "atk-s0103a:556_2": "Apatthito hotīti anicchito hoti.",
  "atk-s0103a:556_3": "Nālaṃ dārabharaṇāyāti dārabharaṇāya na samattho.",
  "atk-s0103a:556_4": "Etassa gehe dārikā dinnāpi etassa gehato āgatāpi amhehi eva positabbā bhavissatiyeva.",
  "atk-s0103a:557_0": "Pāpamittatāya chaādīnavādivaṇṇanā",
  "atk-s0103a:558_0": "252.",
  "atk-s0103a:558_1": "Dhuttāti akkhadhuttā.",
  "atk-s0103a:558_2": "Soṇḍāti itthisoṇḍā bhattasoṇḍā pūvasoṇḍā mūlakasoṇḍā.",
  "atk-s0103a:558_3": "Pipāsāti pānasoṇḍā.",
  "atk-s0103a:558_4": "Nekatikāti patirūpakena vañcanakā.",
  "atk-s0103a:558_5": "Vañcanikāti sammukhāvañcanāhi vañcanikā.",
  "atk-s0103a:558_6": "Sāhasikāti ekāgārikādisāhasikakammakārino.",
  "atk-s0103a:558_7": "Tyāssa mittā hontīti te assa mittā honti.",
  "atk-s0103a:558_8": "Aññehi sappurisehi saddhiṃ na ramati gandhamālādīhi alaṅkaritvā varasayanaṃ āropitasūkaro gūthakūpamiva,",
  "atk-s0103a:558_9": "te pāpamitteyeva upasaṅkamati.",
  "atk-s0103a:558_10": "Tasmā diṭṭhe ceva dhamme samparāyañca bahuṃ anatthaṃ nigacchati.",
  "atk-s0103a:559_0": "253.",
  "atk-s0103a:559_1": "Atisītanti kammaṃ na karotīti manussehi kālasseva vuṭṭhāya “etha bho kammantaṃ gacchāmā”ti vutto “atisītaṃ tāva,",
  "atk-s0103a:559_2": "aṭṭhīni bhijjanti viya,",
  "atk-s0103a:559_3": "gacchatha tumhe pacchā jānissāmī”ti aggiṃ tapanto nisīdati.",
  "atk-s0103a:559_4": "Te gantvā kammaṃ karonti.",
  "atk-s0103a:559_5": "Itarassa kammaṃ parihāyati.",
  "atk-s0103a:559_6": "Atiuṇhantiādīsupi eseva nayo.",
  "atk-s0103a:560_0": "Hoti pānasakhā nāmāti ekacco pānaṭṭhāne surāgeheyeva sahāyo hoti.",
  "atk-s0103a:560_1": "“Pannasakhā”tipi pāṭho,",
  "atk-s0103a:560_2": "ayamevattho.",
  "atk-s0103a:560_3": "Sammiyasammiyoti samma sammāti vadanto sammukheyeva sahāyo hoti,",
  "atk-s0103a:560_4": "parammukhe verīsadiso otārameva gavesati.",
  "atk-s0103a:560_5": "Atthesu jātesūti tathārūpesu kiccesu samuppannesu.",
  "atk-s0103a:560_6": "Verappasavoti verabahulatā.",
  "atk-s0103a:560_7": "Anatthatāti anatthakāritā.",
  "atk-s0103a:560_8": "Sukadariyatāti suṭṭhu kadariyatā thaddhamacchariyabhāvo.",
  "atk-s0103a:560_9": "Udakamiva iṇaṃ vigāhatīti pāsāṇo udakaṃ viya saṃsīdanto iṇaṃ vigāhati.",
  "atk-s0103a:561_0": "Rattinuṭṭhānadessināti rattiṃ anuṭṭhānasīlena.",
  "atk-s0103a:561_1": "Atisāyamidaṃ ahūti idaṃ atisāyaṃ jātanti ye evaṃ vatvā kammaṃ na karonti.",
  "atk-s0103a:561_2": "Iti vissaṭṭhakammanteti evaṃ vatvā pariccattakammante.",
  "atk-s0103a:561_3": "Atthā accenti māṇaveti evarūpe puggale atthā atikkamanti,",
  "atk-s0103a:561_4": "tesu na tiṭṭhanti.",
  "atk-s0103a:562_0": "Tiṇā bhiyyoti tiṇatopi uttari.",
  "atk-s0103a:562_1": "So sukhaṃ na vihāyatīti so puriso sukhaṃ na jahāti,",
  "atk-s0103a:562_2": "sukhasamaṅgīyeva hoti.",
  "atk-s0103a:562_3": "Iminā kathāmaggena imamatthaṃ dasseti “gihibhūtena satā ettakaṃ kammaṃ na kātabbaṃ,",
  "atk-s0103a:562_4": "karontassa vaḍḍhi nāma natthi.",
  "atk-s0103a:562_5": "Idhaloke paraloke garahameva pāpuṇātī”ti.",
  "atk-s0103a:563_0": "Mittapatirūpakādivaṇṇanā",
  "atk-s0103a:564_0": "254.",
  "atk-s0103a:564_1": "Idāni yo evaṃ karoto anattho uppajjati,",
  "atk-s0103a:564_2": "aññāni vā pana yāni kānici bhayāni yekeci upaddavā yekeci upasaggā,",
  "atk-s0103a:564_3": "sabbe te bālaṃ nissāya uppajjanti.",
  "atk-s0103a:564_4": "Tasmā “evarūpā bālā na sevitabbā”ti bāle mittapatirūpake amitte dassetuṃ cattārome,",
  "atk-s0103a:564_5": "gahapatiputta amittātiādimāha.",
  "atk-s0103a:564_6": "Tattha aññadatthuharoti sayaṃ tucchahattho āgantvā ekaṃsena yaṃkiñci haratiyeva.",
  "atk-s0103a:564_7": "Vacīparamoti vacanaparamo vacanamatteneva dāyako kārako viya hoti.",
  "atk-s0103a:564_8": "Anuppiyabhāṇīti anuppiyaṃ bhaṇati.",
  "atk-s0103a:564_9": "Apāyasahāyoti bhogānaṃ apāyesu sahāyo hoti.",
  "atk-s0103a:565_0": "255.",
  "atk-s0103a:565_1": "Evaṃ cattāro amitte dassetvā puna tattha ekekaṃ catūhi kāraṇehi vibhajanto catūhi kho,",
  "atk-s0103a:565_2": "gahapatiputtātiādimāha.",
  "atk-s0103a:565_3": "Tattha aññadatthuharo hotīti ekaṃsena hārakoyeva hoti.",
  "atk-s0103a:565_4": "Sahāyassa gehaṃ rittahattho āgantvā nivatthasāṭakādīnaṃ vaṇṇaṃ bhāsati,",
  "atk-s0103a:565_5": "so “ativiya tvaṃ samma imassa vaṇṇaṃ bhāsasī”ti aññaṃ nivāsetvā taṃ deti.",
  "atk-s0103a:565_6": "Appena bahumicchatīti yaṃkiñci appakaṃ datvā tassa santikā bahuṃ pattheti.",
  "atk-s0103a:565_7": "Bhayassa kiccaṃ karotīti attano bhaye uppanne tassa dāso viya hutvā taṃ taṃ kiccaṃ karoti,",
  "atk-s0103a:565_8": "ayaṃ sabbadā na karoti,",
  "atk-s0103a:565_9": "bhaye uppanne karoti,",
  "atk-s0103a:565_10": "na pemenāti amitto nāma jāto.",
  "atk-s0103a:565_11": "Sevati atthakāraṇāti mittasanthavavasena na sevati,",
  "atk-s0103a:565_12": "attano atthameva paccāsīsanto sevati.",
  "atk-s0103a:566_0": "256.",
  "atk-s0103a:566_1": "Atītena paṭisantharatīti sahāye āgate “hiyyo vā pare vā na āgatosi,",
  "atk-s0103a:566_2": "amhākaṃ imasmiṃ vāre sassaṃ ativiya nipphannaṃ,",
  "atk-s0103a:566_3": "bahūni sāliyavabījādīni ṭhapetvā maggaṃ olokentā nisīdimha,",
  "atk-s0103a:566_4": "ajja pana sabbaṃ khīṇa”nti evaṃ atītena saṅgaṇhāti.",
  "atk-s0103a:566_5": "Anāgatenāti “imasmiṃ vāre amhākaṃ sassaṃ manāpaṃ bhavissati,",
  "atk-s0103a:566_6": "phalabhārabharitā sāliādayo,",
  "atk-s0103a:566_7": "sassasaṅgahe kate tumhākaṃ saṅgahaṃ kātuṃ samatthā bhavissāmā”ti evaṃ anāgatena saṅgaṇhāti.",
  "atk-s0103a:566_8": "Niratthakenāti hatthikkhandhe vā assapiṭṭhe vā nisinno sahāyaṃ disvā “ehi, bho,",
  "atk-s0103a:566_9": "idha nisīdā”ti vadati.",
  "atk-s0103a:566_10": "Manāpaṃ sāṭakaṃ nivāsetvā “sahāyakassa vata me anucchaviko añño pana mayhaṃ natthī”ti vadati,",
  "atk-s0103a:566_11": "evaṃ niratthakena saṅgaṇhāti nāma.",
  "atk-s0103a:566_12": "Paccuppannesu kiccesu byasanaṃ dassetīti “sakaṭena me attho”ti vutte “cakkamassa bhinnaṃ,",
  "atk-s0103a:566_13": "akkho chinno”tiādīni vadati.",
  "atk-s0103a:567_0": "257.",
  "atk-s0103a:567_1": "Pāpakampissa anujānātīti pāṇātipātādīsu yaṃkiñci karomāti vutte “sādhu samma karomā”ti anujānāti.",
  "atk-s0103a:567_2": "Kalyāṇepi eseva nayo.",
  "atk-s0103a:567_3": "Sahāyo hotīti “asukaṭṭhāne suraṃ pivanti,",
  "atk-s0103a:567_4": "ehi tattha gacchāmā”ti vutte sādhūti gacchati.",
  "atk-s0103a:567_5": "Esa nayo sabbattha.",
  "atk-s0103a:567_6": "Iti viññāyāti “mittapatirūpakā ete”ti evaṃ jānitvā.",
  "atk-s0103a:568_0": "Suhadamittādivaṇṇanā",
  "atk-s0103a:569_0": "260.",
  "atk-s0103a:569_1": "Evaṃ na sevitabbe pāpamitte dassetvā idāni sevitabbe kalyāṇamitte dassento puna cattārome,",
  "atk-s0103a:569_2": "gahapatiputtātiādimāha.",
  "atk-s0103a:569_3": "Tattha suhadāti sundarahadayā.",
  "atk-s0103a:570_0": "261.",
  "atk-s0103a:570_1": "Pamattaṃ rakkhatīti majjaṃ pivitvā gāmamajjhe vā gāmadvāre vā magge vā nipannaṃ disvā “evaṃnipannassa",
  "atk-s0103a:570_2": "kocideva nivāsanapārupanampi hareyyā”ti samīpe nisīditvā pabuddhakāle gahetvā gacchati.",
  "atk-s0103a:570_3": "Pamattassa sāpateyyanti sahāyo bahigato vā hoti suraṃ pivitvā vā pamatto,",
  "atk-s0103a:570_4": "gehaṃ anārakkhaṃ “kocideva yaṃkiñci hareyyā”ti gehaṃ pavisitvā tassa dhanaṃ rakkhati.",
  "atk-s0103a:570_5": "Bhītassāti kismiñcideva bhaye uppanne “mā bhāyi,",
  "atk-s0103a:570_6": "mādise sahāye ṭhite kiṃ bhāyasī”ti taṃ bhayaṃ haranto paṭisaraṇaṃ hoti.",
  "atk-s0103a:570_7": "Taddiguṇaṃ bhoganti kiccakaraṇīye uppanne sahāyaṃ attano santikaṃ āgataṃ disvā vadati “kasmā āgatosī”ti?",
  "atk-s0103a:570_8": "Rājakule kammaṃ atthīti.",
  "atk-s0103a:570_9": "Kiṃ laddhuṃ vaṭṭatīti?",
  "atk-s0103a:570_10": "Eko kahāpaṇoti.",
  "atk-s0103a:570_11": "“Nagare kammaṃ nāma na ekakahāpaṇena nipphajjati,",
  "atk-s0103a:570_12": "dve gaṇhāhī”ti evaṃ yattakaṃ vadati,",
  "atk-s0103a:570_13": "tato diguṇaṃ deti.",
  "atk-s0103a:571_0": "262.",
  "atk-s0103a:571_1": "Guyhamassa ācikkhatīti attano guyhaṃ nigūhituṃ yuttakathaṃ aññassa akathetvā tasseva ācikkhati.",
  "atk-s0103a:571_2": "Guyhamassa parigūhatīti tena kathitaṃ guyhaṃ yathā añño na jānāti,",
  "atk-s0103a:571_3": "evaṃ rakkhati.",
  "atk-s0103a:571_4": "Āpadāsu na vijahatīti uppanne bhaye na pariccajati.",
  "atk-s0103a:571_5": "Jīvitampissa atthāyāti attano jīvitampi tassa sahāyassa atthāya pariccattameva hoti,",
  "atk-s0103a:571_6": "attano jīvitaṃ agaṇetvāpi tassa kammaṃ karotiyeva.",
  "atk-s0103a:572_0": "263.",
  "atk-s0103a:572_1": "Pāpā nivāretīti amhesu passantesu passantesu tvaṃ evaṃ kātuṃ na labhasi,",
  "atk-s0103a:572_2": "pañca verāni dasa akusalakammapathe mā karohīti nivāreti.",
  "atk-s0103a:572_3": "Kalyāṇe nivesetīti kalyāṇakamme tīsu saraṇesu pañcasīlesu dasakusalakammapathesu vattassu,",
  "atk-s0103a:572_4": "dānaṃ dehi puññaṃ karohi dhammaṃ suṇāhīti evaṃ kalyāṇe niyojeti.",
  "atk-s0103a:572_5": "Assutaṃ sāvetīti assutapubbaṃ sukhumaṃ nipuṇaṃ kāraṇaṃ sāveti.",
  "atk-s0103a:572_6": "Saggassa magganti idaṃ kammaṃ katvā sagge nibbattantīti evaṃ saggassa maggaṃ ācikkhati.",
  "atk-s0103a:573_0": "264.",
  "atk-s0103a:573_1": "Abhavenassa na nandatīti tassa abhavena avuḍḍhiyā puttadārassa vā parijanassa vā tathārūpaṃ pārijuññaṃ disvā vā sutvā vā na nandati,",
  "atk-s0103a:573_2": "anattamano hoti.",
  "atk-s0103a:573_3": "Bhavenāti vuḍḍhiyā tathārūpassa sampattiṃ vā issariyappaṭilābhaṃ vā disvā vā sutvā vā nandati,",
  "atk-s0103a:573_4": "attamano hoti.",
  "atk-s0103a:573_5": "Avaṇṇaṃ bhaṇamānaṃ nivāretīti “asuko virūpo na pāsādiko dujjātiko dussīlo”ti vā vutte “evaṃ mā bhaṇi,",
  "atk-s0103a:573_6": "rūpavā ca so pāsādiko ca sujāto ca sīlasampanno cā”tiādīhi vacanehi paraṃ attano sahāyassa avaṇṇaṃ bhaṇamānaṃ nivāreti.",
  "atk-s0103a:573_7": "Vaṇṇaṃ bhaṇamānaṃ pasaṃsatīti “asuko rūpavā pāsādiko sujāto sīlasampanno”ti vutte “aho suṭṭhu vadasi,",
  "atk-s0103a:573_8": "subhāsitaṃ tayā, evametaṃ,",
  "atk-s0103a:573_9": "esa puriso rūpavā pāsādiko sujāto sīlasampanno”ti evaṃ attano sahāyakassa paraṃ vaṇṇaṃ bhaṇamānaṃ pasaṃsati.",
  "atk-s0103a:574_0": "265. Jalaṃ aggīva bhāsatīti rattiṃ pabbatamatthake jalamāno aggi viya virocati.",
  "atk-s0103a:575_0": "Bhoge saṃharamānassāti attānampi parampi apīḷetvā dhammena samena bhoge sampiṇḍentassa rāsiṃ karontassa.",
  "atk-s0103a:575_1": "Bhamarasseva irīyatoti yathā bhamaro pupphānaṃ vaṇṇagandhaṃ apothayaṃ tuṇḍenapi pakkhehipi rasaṃ āharitvā",
  "atk-s0103a:575_2": "anupubbena cakkappamāṇaṃ madhupaṭalaṃ karoti,",
  "atk-s0103a:575_3": "evaṃ anupubbena mahantaṃ bhogarāsiṃ karontassa.",
  "atk-s0103a:575_4": "Bhogā sannicayaṃ yantīti tassa bhogā nicayaṃ gacchanti. Kathaṃ?",
  "atk-s0103a:575_5": "Anupubbena upacikāhi saṃvaḍḍhiyamāno vammiko viya.",
  "atk-s0103a:575_6": "Tenāha “vammikovupacīyatī”ti.",
  "atk-s0103a:575_7": "Yathā vammiko upaciyati,",
  "atk-s0103a:575_8": "evaṃ nicayaṃ yantīti attho.",
  "atk-s0103a:576_0": "Samāhatvāti samāharitvā. Alamatthoti yuttasabhāvo samattho vā pariyattarūpo gharāvāsaṃ saṇṭhāpetuṃ.",
  "atk-s0103a:577_0": "Idāni yathā vā gharāvāso saṇṭhapetabbo,",
  "atk-s0103a:577_1": "tathā ovadanto catudhā vibhaje bhogetiādimāha.",
  "atk-s0103a:577_2": "Tattha sa ve mittāni ganthatīti so evaṃ vibhajanto mittāni ganthati nāma abhejjamānāni ṭhapeti.",
  "atk-s0103a:577_3": "Yassa hi bhogā santi,",
  "atk-s0103a:577_4": "so eva mitte ṭhapetuṃ sakkoti, na itaro.",
  "atk-s0103a:578_0": "Ekena bhoge bhuñjeyyāti ekena koṭṭhāsena bhoge bhuñjeyya.",
  "atk-s0103a:578_1": "Dvīhi kammaṃ payojayeti dvīhi koṭṭhāsehi kasivāṇijjādikammaṃ payojeyya.",
  "atk-s0103a:578_2": "Catutthañca nidhāpeyyāti catutthaṃ koṭṭhāsaṃ nidhāpetvā ṭhapeyya.",
  "atk-s0103a:578_3": "Āpadāsu bhavissatīti kulānañhi na sabbakālaṃ ekasadisaṃ vattati,",
  "atk-s0103a:578_4": "kadāci rājādivasena āpadāpi uppajjanti,",
  "atk-s0103a:578_5": "tasmā evaṃ āpadāsu uppannāsu bhavissatīti “ekaṃ koṭṭhāsaṃ nidhāpeyyā”ti āha.",
  "atk-s0103a:578_6": "Imesu pana catūsu koṭṭhāsesu katarakoṭṭhāsaṃ gahetvā kusalaṃ kātabbanti?",
  "atk-s0103a:578_7": "“Bhoge bhuñjeyyā”ti vuttakoṭṭhāsaṃ.",
  "atk-s0103a:578_8": "Tato gaṇhitvā bhikkhūnampi kapaṇaddhikādīnampi dātabbaṃ,",
  "atk-s0103a:578_9": "pesakāranhāpitādīnampi vetanaṃ dātabbaṃ.",
  "atk-s0103a:579_0": "Chaddisāpaṭicchādanakaṇḍavaṇṇanā",
  "atk-s0103a:580_0": "266.",
  "atk-s0103a:580_1": "Iti bhagavā ettakena kathāmaggena evaṃ gahapatiputtassa ariyasāvako catūhi kāraṇehi akusalaṃ pahāya chahi",
  "atk-s0103a:580_2": "kāraṇehi bhogānaṃ apāyamukhaṃ vajjetvā soḷasa mittāni sevanto gharāvāsaṃ saṇṭhapetvā dārabharaṇaṃ karonto",
  "atk-s0103a:580_3": "dhammikena ājīvena jīvati,",
  "atk-s0103a:580_4": "devamanussānañca antare aggikkhandho viya virocatīti vajjanīyadhammavajjanatthaṃ sevitabbadhammasevanatthañca",
  "atk-s0103a:580_5": "ovādaṃ datvā idāni namassitabbā cha disā dassento kathañca gahapatiputtātiādimāha.",
  "atk-s0103a:581_0": "Tattha chaddisāpaṭicchādīti yathā chahi disāhi āgamanabhayaṃ na āgacchati,",
  "atk-s0103a:581_1": "khemaṃ hoti nibbhayaṃ evaṃ viharanto “chaddisāpaṭicchādī”ti vuccati.",
  "atk-s0103a:581_2": "“Puratthimā disā mātāpitaro veditabbā”tiādīsu mātāpitaro pubbupakāritāya puratthimā disāti veditabbā.",
  "atk-s0103a:581_3": "Ācariyā dakkhiṇeyyatāya dakkhiṇā disāti.",
  "atk-s0103a:581_4": "Puttadārā piṭṭhito anubandhanavasena pacchimā disāti.",
  "atk-s0103a:581_5": "Mittāmaccā yasmā so mittāmacce nissāya te te dukkhavisese uttarati,",
  "atk-s0103a:581_6": "tasmā uttarā disāti.",
  "atk-s0103a:581_7": "Dāsakammakarā pādamūle patiṭṭhānavasena heṭṭhimā disāti.",
  "atk-s0103a:581_8": "Samaṇabrāhmaṇā guṇehi upari ṭhitabhāvena uparimā disāti veditabbā.",
  "atk-s0103a:582_0": "267.",
  "atk-s0103a:582_1": "Bhato ne bharissāmīti ahaṃ mātāpitūhi thaññaṃ pāyetvā hatthapāde vaḍḍhetvā mukhena siṅghāṇikaṃ apanetvā nahāpetvā maṇḍetvā bhato bharito jaggito,",
  "atk-s0103a:582_2": "svāhaṃ ajja te mahallake pādadhovananhāpanayāgubhattadānādīhi bharissāmi.",
  "atk-s0103a:583_0": "Kiccaṃ nesaṃ karissāmīti attano kammaṃ ṭhapetvā mātāpitūnaṃ rājakulādīsu uppannaṃ kiccaṃ gantvā karissāmi.",
  "atk-s0103a:583_1": "Kulavaṃsaṃ saṇṭhapessāmīti mātāpitūnaṃ santakaṃ khettavatthuhiraññasuvaṇṇādiṃ avināsetvā rakkhantopi kulavaṃsaṃ saṇṭhapeti nāma.",
  "atk-s0103a:583_2": "Mātāpitaro adhammikavaṃsato hāretvā dhammikavaṃse ṭhapentopi,",
  "atk-s0103a:583_3": "kulavaṃsena āgatāni salākabhattādīni anupacchinditvā pavattentopi kulavaṃsaṃ saṇṭhapeti nāma.",
  "atk-s0103a:583_4": "Idaṃ sandhāya vuttaṃ –",
  "atk-s0103a:583_5": "“kulavaṃsaṃ saṇṭhapessāmī”ti.",
  "atk-s0103a:584_0": "Dāyajjaṃ paṭipajjāmīti mātāpitaro attano ovāde avattamāne micchāpaṭipanne dārake vinicchayaṃ patvā aputte karonti,",
  "atk-s0103a:584_1": "te dāyajjārahā na honti.",
  "atk-s0103a:584_2": "Ovāde vattamāne pana kulasantakassa sāmike karonti,",
  "atk-s0103a:584_3": "ahaṃ evaṃ vattissāmīti adhippāyena “dāyajjaṃ paṭipajjāmī”ti vuttaṃ.",
  "atk-s0103a:585_0": "Dakkhiṇaṃ anuppadassāmīti tesaṃ pattidānaṃ katvā tatiyadivasato paṭṭhāya dānaṃ anuppadassāmi.",
  "atk-s0103a:585_1": "Pāpā nivārentīti pāṇātipātādīnaṃ diṭṭhadhammikasamparāyikaṃ ādīnavaṃ vatvā, “tāta,",
  "atk-s0103a:585_2": "mā evarūpaṃ karī”ti nivārenti,",
  "atk-s0103a:585_3": "katampi garahanti.",
  "atk-s0103a:585_4": "Kalyāṇe nivesentīti anāthapiṇḍiko viya lañjaṃ datvāpi sīlasamādānādīsu nivesenti.",
  "atk-s0103a:585_5": "Sippaṃ sikkhāpentīti attano ovāde ṭhitabhāvaṃ ñatvā vaṃsānugataṃ muddāgaṇanādisippaṃ sikkhāpenti.",
  "atk-s0103a:585_6": "Patirūpenāti kulasīlarūpādīhi anurūpena.",
  "atk-s0103a:586_0": "Samaye dāyajjaṃ niyyādentīti samaye dhanaṃ denti.",
  "atk-s0103a:586_1": "Tattha niccasamayo kālasamayoti dve samayā.",
  "atk-s0103a:586_2": "Niccasamaye denti nāma “uṭṭhāya samuṭṭhāya imaṃ gaṇhitabbaṃ gaṇha,",
  "atk-s0103a:586_3": "ayaṃ te paribbayo hotu,",
  "atk-s0103a:586_4": "iminā kusalaṃ karohī”ti denti.",
  "atk-s0103a:586_5": "Kālasamaye denti nāma sikhāṭhapanaāvāhavivāhādisamaye denti.",
  "atk-s0103a:586_6": "Apica pacchime kāle maraṇamañce nipannassa “iminā kusalaṃ karohī”ti dentāpi samaye denti nāma.",
  "atk-s0103a:586_7": "Paṭicchannā hotīti yaṃ puratthimadisato bhayaṃ āgaccheyya,",
  "atk-s0103a:586_8": "yathā taṃ nāgacchati,",
  "atk-s0103a:586_9": "evaṃ pihitā hoti.",
  "atk-s0103a:586_10": "Sace hi puttā vippaṭipannā, assu,",
  "atk-s0103a:586_11": "mātāpitaro daharakālato paṭṭhāya jagganādīhi sammā paṭipannā,",
  "atk-s0103a:586_12": "ete dārakā,",
  "atk-s0103a:586_13": "mātāpitūnaṃ appatirūpāti etaṃ bhayaṃ āgaccheyya.",
  "atk-s0103a:586_14": "Puttā sammā paṭipannā,",
  "atk-s0103a:586_15": "mātāpitaro vippaṭipannā,",
  "atk-s0103a:586_16": "mātāpitaro puttānaṃ nānurūpāti etaṃ bhayaṃ āgaccheyya.",
  "atk-s0103a:586_17": "Ubhosu vippaṭipannesu duvidhampi taṃ bhayaṃ hoti.",
  "atk-s0103a:586_18": "Sammā paṭipannesu sabbaṃ na hoti.",
  "atk-s0103a:586_19": "Tena vuttaṃ –",
  "atk-s0103a:586_20": "“paṭicchannā hoti khemā appaṭibhayā”ti.",
  "atk-s0103a:587_0": "Evañca pana vatvā bhagavā siṅgālakaṃ etadavoca –",
  "atk-s0103a:587_1": "“na kho te,",
  "atk-s0103a:587_2": "gahapatiputta,",
  "atk-s0103a:587_3": "pitā lokasammataṃ puratthimaṃ disaṃ namassāpeti.",
  "atk-s0103a:587_4": "Mātāpitaro pana puratthimadisāsadise katvā namassāpeti.",
  "atk-s0103a:587_5": "Ayañhi te pitarā puratthimā disā akkhātā,",
  "atk-s0103a:587_6": "no aññā”ti.",
  "atk-s0103a:588_0": "268.",
  "atk-s0103a:588_1": "Uṭṭhānenāti āsanā uṭṭhānena.",
  "atk-s0103a:588_2": "Antevāsikena hi ācariyaṃ dūratova āgacchantaṃ disvā āsanā vuṭṭhāya paccuggamanaṃ katvā hatthato bhaṇḍakaṃ",
  "atk-s0103a:588_3": "gahetvā āsanaṃ paññapetvā nisīdāpetvā bījanapādadhovanapādamakkhanāni kātabbāni.",
  "atk-s0103a:588_4": "Taṃ sandhāya vuttaṃ “uṭṭhānenā”ti.",
  "atk-s0103a:588_5": "Upaṭṭhānenāti divasassa tikkhattuṃ upaṭṭhānagamanena.",
  "atk-s0103a:588_6": "Sippuggahaṇakāle pana avassakameva gantabbaṃ hoti.",
  "atk-s0103a:588_7": "Sussūsāyāti saddahitvā savanena.",
  "atk-s0103a:588_8": "Asaddahitvā suṇanto hi visesaṃ nādhigacchati.",
  "atk-s0103a:588_9": "Pāricariyāyāti avasesakhuddakapāricariyāya.",
  "atk-s0103a:588_10": "Antevāsikena hi ācariyassa pātova vuṭṭhāya mukhodakadantakaṭṭhaṃ datvā bhattakiccakālepi pānīyaṃ gahetvā paccupaṭṭhānādīni katvā vanditvā gantabbaṃ.",
  "atk-s0103a:588_11": "Kiliṭṭhavatthādīni dhovitabbāni,",
  "atk-s0103a:588_12": "sāyaṃ nahānodakaṃ paccupaṭṭhapetabbaṃ.",
  "atk-s0103a:588_13": "Aphāsukāle upaṭṭhātabbaṃ.",
  "atk-s0103a:588_14": "Pabbajitenapi sabbaṃ antevāsikavattaṃ kātabbaṃ.",
  "atk-s0103a:588_15": "Idaṃ sandhāya vuttaṃ –",
  "atk-s0103a:588_16": "“pāricariyāyā”ti.",
  "atk-s0103a:588_17": "Sakkaccaṃ sippapaṭiggahaṇenāti sakkaccaṃ paṭiggahaṇaṃ nāma thokaṃ gahetvā bahuvāre sajjhāyakaraṇaṃ,",
  "atk-s0103a:588_18": "ekapadampi visuddhameva gahetabbaṃ.",
  "atk-s0103a:589_0": "Suvinītaṃ vinentīti “evaṃ te nisīditabbaṃ,",
  "atk-s0103a:589_1": "evaṃ ṭhātabbaṃ,",
  "atk-s0103a:589_2": "evaṃ khāditabbaṃ,",
  "atk-s0103a:589_3": "evaṃ bhuñjitabbaṃ,",
  "atk-s0103a:589_4": "pāpamittā vajjetabbā,",
  "atk-s0103a:589_5": "kalyāṇamittā sevitabbā”ti evaṃ ācāraṃ sikkhāpenti vinenti.",
  "atk-s0103a:589_6": "Suggahitaṃ gāhāpentīti yathā suggahitaṃ gaṇhāti,",
  "atk-s0103a:589_7": "evaṃ atthañca byañjanañca sodhetvā payogaṃ dassetvā gaṇhāpenti.",
  "atk-s0103a:589_8": "Mittāmaccesu paṭiyādentīti “ayaṃ amhākaṃ antevāsiko byatto bahussuto mayā samasamo,",
  "atk-s0103a:589_9": "etaṃ sallakkheyyāthā”ti evaṃ guṇaṃ kathetvā mittāmaccesu patiṭṭhapenti.",
  "atk-s0103a:590_0": "Disāsu parittāṇaṃ karontīti sippasikkhāpanenevassa sabbadisāsu rakkhaṃ karonti.",
  "atk-s0103a:590_1": "Uggahitasippo hi yaṃ yaṃ disaṃ gantvā sippaṃ dasseti,",
  "atk-s0103a:590_2": "tattha tatthassa lābhasakkāro uppajjati.",
  "atk-s0103a:590_3": "So ācariyena kato nāma hoti,",
  "atk-s0103a:590_4": "guṇaṃ kathentopissa mahājano ācariyapāde dhovitvā vasitaantevāsiko vata ayanti paṭhamaṃ ācariyasseva guṇaṃ kathenti,",
  "atk-s0103a:590_5": "brahmalokappamāṇopissa lābho uppajjamāno ācariyasantakova hoti.",
  "atk-s0103a:590_6": "Apica yaṃ vijjaṃ parijappitvā gacchantaṃ aṭaviyaṃ corā na passanti,",
  "atk-s0103a:590_7": "amanussā vā dīghajātiādayo vā na viheṭhenti,",
  "atk-s0103a:590_8": "taṃ sikkhāpentāpi disāsu parittāṇaṃ karonti.",
  "atk-s0103a:590_9": "Yaṃ vā so disaṃ gato hoti,",
  "atk-s0103a:590_10": "tato kaṅkhaṃ uppādetvā attano santikaṃ āgatamanusse “etissaṃ disāyaṃ amhākaṃ antevāsiko vasati,",
  "atk-s0103a:590_11": "tassa ca mayhañca imasmiṃ sippe nānākaraṇaṃ natthi,",
  "atk-s0103a:590_12": "gacchatha tameva pucchathā”ti evaṃ antevāsikaṃ paggaṇhantāpi tassa tattha lābhasakkāruppattiyā parittāṇaṃ karonti nāma,",
  "atk-s0103a:590_13": "patiṭṭhaṃ karontīti attho.",
  "atk-s0103a:590_14": "Sesamettha purimanayeneva yojetabbaṃ.",
  "atk-s0103a:591_0": "269.",
  "atk-s0103a:591_1": "Tatiyadisāvāre sammānanāyāti devamāte tissamāteti evaṃ sambhāvitakathākathanena.",
  "atk-s0103a:591_2": "Anavamānanāyāti yathā dāsakammakarādayo pothetvā viheṭhetvā kathenti,",
  "atk-s0103a:591_3": "evaṃ hīḷetvā vimānetvā akathanena.",
  "atk-s0103a:591_4": "Anaticariyāyāti taṃ atikkamitvā bahi aññāya itthiyā saddhiṃ paricaranto taṃ aticarati nāma,",
  "atk-s0103a:591_5": "tathā akaraṇena.",
  "atk-s0103a:591_6": "Issariyavossaggenāti itthiyo hi mahālatāsadisampi ābharaṇaṃ labhitvā bhattaṃ vicāretuṃ alabhamānā kujjhanti,",
  "atk-s0103a:591_7": "kaṭacchuṃ hatthe ṭhapetvā tava ruciyā karohīti bhattagehe vissaṭṭhe sabbaṃ issariyaṃ vissaṭṭhaṃ nāma hoti,",
  "atk-s0103a:591_8": "evaṃ karaṇenāti attho.",
  "atk-s0103a:591_9": "Alaṅkārānuppadānenāti attano vibhavānurūpena alaṅkāradānena.",
  "atk-s0103a:591_10": "Susaṃvihitakammantāti yāgubhattapacanakālādīni anatikkamitvā tassa tassa sādhukaṃ karaṇena suṭṭhu saṃvihitakammantā.",
  "atk-s0103a:591_11": "Saṅgahitaparijanāti sammānanādīhi ceva paheṇakapesanādīhi ca saṅgahitaparijanā.",
  "atk-s0103a:591_12": "Idha parijano nāma sāmikassa ceva attano ca ñātijano.",
  "atk-s0103a:591_13": "Anaticārinīti sāmikaṃ muñcitvā aññaṃ manasāpi na pattheti.",
  "atk-s0103a:591_14": "Sambhatanti kasivāṇijjādīni katvā ābhatadhanaṃ.",
  "atk-s0103a:591_15": "Dakkhā ca hotīti yāgubhattasampādanādīsu chekā nipuṇā hoti.",
  "atk-s0103a:591_16": "Analasāti nikkosajjā.",
  "atk-s0103a:591_17": "Yathā aññā kusītā nisinnaṭṭhāne nisinnāva honti ṭhitaṭṭhāne ṭhitāva,",
  "atk-s0103a:591_18": "evaṃ ahutvā vipphāritena cittena sabbakiccāni nipphādeti.",
  "atk-s0103a:591_19": "Sesamidhāpi purimanayeneva yojetabbaṃ.",
  "atk-s0103a:592_0": "270.",
  "atk-s0103a:592_1": "Catutthadisāvāre avisaṃvādanatāyāti yassa yassa nāmaṃ gaṇhāti,",
  "atk-s0103a:592_2": "taṃ taṃ avisaṃvādetvā idampi amhākaṃ gehe atthi,",
  "atk-s0103a:592_3": "idampi atthi,",
  "atk-s0103a:592_4": "gahetvā gacchāhīti evaṃ avisaṃvādetvā dānena.",
  "atk-s0103a:592_5": "Aparapajā cassa paṭipūjentīti sahāyassa puttadhītaro pajā nāma,",
  "atk-s0103a:592_6": "tesaṃ pana puttadhītaro ca nattupanattakā ca aparapajā nāma.",
  "atk-s0103a:592_7": "Te paṭipūjenti keḷāyanti mamāyanti maṅgalakālādīsu tesaṃ maṅgalādīni karonti.",
  "atk-s0103a:592_8": "Sesamidhāpi purimanayeneva veditabbaṃ.",
  "atk-s0103a:593_0": "271.",
  "atk-s0103a:593_1": "Yathābalaṃ kammantasaṃvidhānenāti daharehi kātabbaṃ mahallakehi,",
  "atk-s0103a:593_2": "mahallakehi vā kātabbaṃ daharehi,",
  "atk-s0103a:593_3": "itthīhi kātabbaṃ purisehi,",
  "atk-s0103a:593_4": "purisehi vā kātabbaṃ itthīhi akāretvā tassa tassa balānurūpeneva kammantasaṃvidhānena.",
  "atk-s0103a:593_5": "Bhattavetanānuppadānenāti ayaṃ khuddakaputto,",
  "atk-s0103a:593_6": "ayaṃ ekavihārīti tassa tassa anurūpaṃ sallakkhetvā bhattadānena ceva paribbayadānena ca.",
  "atk-s0103a:593_7": "Gilānupaṭṭhānenāti aphāsukakāle kammaṃ akāretvā sappāyabhesajjādīni datvā paṭijagganena.",
  "atk-s0103a:593_8": "Acchariyānaṃ rasānaṃ saṃvibhāgenāti acchariye madhurarase labhitvā sayameva akhāditvā tesampi tato saṃvibhāgakaraṇena.",
  "atk-s0103a:593_9": "Samaye vossaggenāti niccasamaye ca kālasamaye ca vossajjanena.",
  "atk-s0103a:593_10": "Niccasamaye vossajjanaṃ nāma sakaladivasaṃ kammaṃ karontā kilamanti.",
  "atk-s0103a:593_11": "Tasmā yathā na kilamanti,",
  "atk-s0103a:593_12": "evaṃ velaṃ ñatvā vissajjanaṃ.",
  "atk-s0103a:593_13": "Kālasamaye vossaggo nāma chaṇanakkhattakīḷādīsu alaṅkārabhaṇḍakhādanīyabhojanīyādīni datvā vissajjanaṃ.",
  "atk-s0103a:593_14": "Dinnādāyinoti corikāya kiñci agahetvā sāmikehi dinnasseva ādāyino.",
  "atk-s0103a:593_15": "Sukatakammakarāti “kiṃ etassa kammena katena,",
  "atk-s0103a:593_16": "na mayaṃ kiñci labhāmā”ti anujjhāyitvā tuṭṭhahadayā yathā taṃ kammaṃ sukataṃ hoti,",
  "atk-s0103a:593_17": "evaṃ kārakā.",
  "atk-s0103a:593_18": "Kittivaṇṇaharāti parisamajjhe kathāya sampattāya “ko amhākaṃ sāmikehi sadiso atthi,",
  "atk-s0103a:593_19": "mayaṃ attano dāsabhāvampi na jānāma,",
  "atk-s0103a:593_20": "tesaṃ sāmikabhāvampi na jānāma,",
  "atk-s0103a:593_21": "evaṃ no anukampantī”ti guṇakathāhārakā.",
  "atk-s0103a:593_22": "Sesamidhāpi purimanayeneva yojetabbaṃ.",
  "atk-s0103a:594_0": "272.",
  "atk-s0103a:594_1": "Mettena kāyakammenātiādīsu mettacittaṃ paccupaṭṭhapetvā katāni kāyakammādīni mettāni nāma vuccanti.",
  "atk-s0103a:594_2": "Tattha bhikkhū nimantessāmīti vihāragamanaṃ,",
  "atk-s0103a:594_3": "dhamakaraṇaṃ gahetvā udakaparissāvanaṃ,",
  "atk-s0103a:594_4": "piṭṭhiparikammapādaparikammādikaraṇañca mettaṃ kāyakammaṃ nāma.",
  "atk-s0103a:594_5": "Bhikkhū piṇḍāya paviṭṭhe disvā “sakkaccaṃ yāguṃ detha,",
  "atk-s0103a:594_6": "bhattaṃ dethā”tiādivacanañceva,",
  "atk-s0103a:594_7": "sādhukāraṃ datvā dhammasavanañca sakkaccaṃ paṭisanthārakaraṇādīni ca mettaṃ vacīkammaṃ nāma.",
  "atk-s0103a:594_8": "“Amhākaṃ kulūpakattherā averā hontu abyāpajjā”ti evaṃ cintanaṃ mettaṃ manokammaṃ nāma.",
  "atk-s0103a:594_9": "Anāvaṭadvāratāyāti apihitadvāratāya.",
  "atk-s0103a:594_10": "Tattha sabbadvārāni vivaritvāpi sīlavantānaṃ adāyako akārako pihitadvāroyeva.",
  "atk-s0103a:594_11": "Sabbadvārāni pana pidahitvāpi tesaṃ dāyako kārako vivaṭadvāroyeva.",
  "atk-s0103a:594_12": "Iti sīlavantesu gehadvāraṃ āgatesu santaṃyeva natthīti avatvā dātabbaṃ.",
  "atk-s0103a:594_13": "Evaṃ anāvaṭadvāratā nāma hoti.",
  "atk-s0103a:595_0": "Āmisānuppadānenāti purebhattaṃ paribhuñjitabbakaṃ āmisaṃ nāma,",
  "atk-s0103a:595_1": "tasmā sīlavantānaṃ yāgubhattasampadānenāti attho.",
  "atk-s0103a:595_2": "Kalyāṇena manasā anukampantīti “sabbe sattā sukhitā hontu averā arogā abyāpajjā”ti evaṃ hitapharaṇena.",
  "atk-s0103a:595_3": "Apica upaṭṭhākānaṃ gehaṃ aññe sīlavante sabrahmacārī gahetvā pavisantāpi kalyāṇena cetasā anukampanti nāma.",
  "atk-s0103a:595_4": "Sutaṃ pariyodāpentīti yaṃ tesaṃ pakatiyā sutaṃ atthi,",
  "atk-s0103a:595_5": "tassa atthaṃ kathetvā kaṅkhaṃ vinodenti,",
  "atk-s0103a:595_6": "tathattāya vā paṭipajjāpenti.",
  "atk-s0103a:595_7": "Sesamidhāpi purimanayeneva yojetabbaṃ.",
  "atk-s0103a:596_0": "273.",
  "atk-s0103a:596_1": "Alamattoti puttadārabharaṇaṃ katvā agāraṃ ajjhāvasanasamattho.",
  "atk-s0103a:596_2": "Paṇḍitoti disānamassanaṭṭhāne paṇḍito hutvā.",
  "atk-s0103a:596_3": "Saṇhoti sukhumatthadassanena saṇhavācābhaṇanena vā saṇho hutvā.",
  "atk-s0103a:596_4": "Paṭibhānavāti disānamassanaṭṭhāne paṭibhānavā hutvā nivātavuttīti nīcavutti.",
  "atk-s0103a:596_5": "Atthaddhoti thambharahito.",
  "atk-s0103a:596_6": "Uṭṭhānakoti uṭṭhānavīriyasampanno.",
  "atk-s0103a:596_7": "Analasoti nikkosajjo.",
  "atk-s0103a:596_8": "Acchinnavuttīti nirantarakaraṇavasena akhaṇḍavutti.",
  "atk-s0103a:596_9": "Medhāvīti ṭhānuppattiyā paññāya samannāgato.",
  "atk-s0103a:597_0": "Saṅgāhakoti catūhi saṅgahavatthūhi saṅgahakaro.",
  "atk-s0103a:597_1": "Mittakaroti mittagavesano.",
  "atk-s0103a:597_2": "Vadaññūti pubbakārinā,",
  "atk-s0103a:597_3": "vuttavacanaṃ jānāti.",
  "atk-s0103a:597_4": "Sahāyakassa gharaṃ gatakāle “mayhaṃ sahāyakassa veṭhanaṃ detha,",
  "atk-s0103a:597_5": "sāṭakaṃ detha,",
  "atk-s0103a:597_6": "manussānaṃ bhattavetanaṃ dethā”ti vuttavacanamanussaranto tassa attano gehaṃ āgatassa tattakaṃ vā tato atirekaṃ vā paṭikattāti attho.",
  "atk-s0103a:597_7": "Apica sahāyakassa gharaṃ gantvā imaṃ nāma gaṇhissāmīti āgataṃ sahāyakaṃ lajjāya gaṇhituṃ asakkontaṃ anicchāritampi",
  "atk-s0103a:597_8": "tassa vācaṃ ñatvā yena atthena so āgato,",
  "atk-s0103a:597_9": "taṃ nipphādento vadaññū nāma.",
  "atk-s0103a:597_10": "Yena yena vā pana sahāyakassa ūnaṃ hoti,",
  "atk-s0103a:597_11": "oloketvā taṃ taṃ dentopi vadaññūyeva.",
  "atk-s0103a:597_12": "Netāti taṃ taṃ atthaṃ dassento paññāya netā.",
  "atk-s0103a:597_13": "Vividhāni kāraṇāni dassento netīti vinetā.",
  "atk-s0103a:597_14": "Punappunaṃ netīti anunetā.",
  "atk-s0103a:598_0": "Tattha tatthāti tasmiṃ tasmiṃ puggale.",
  "atk-s0103a:598_1": "Rathassāṇīva yāyatoti yathā āṇiyā satiyeva ratho yāti,",
  "atk-s0103a:598_2": "asati na yāti,",
  "atk-s0103a:598_3": "evaṃ imesu saṅgahesu satiyeva loko vattati,",
  "atk-s0103a:598_4": "asati na vattati.",
  "atk-s0103a:598_5": "Tena vuttaṃ –",
  "atk-s0103a:598_6": "“ete kho saṅgahā loke,",
  "atk-s0103a:598_7": "rathassāṇīva yāyato”ti.",
  "atk-s0103a:599_0": "Na mātā puttakāraṇāti yadi mātā ete saṅgahe puttassa na kareyya,",
  "atk-s0103a:599_1": "puttakāraṇā mānaṃ vā pūjaṃ vā na labheyya.",
  "atk-s0103a:600_0": "Saṅgahā eteti upayogavacane paccattaṃ.",
  "atk-s0103a:600_1": "“Saṅgahe ete”ti vā pāṭho.",
  "atk-s0103a:600_2": "Sammapekkhantīti sammā pekkhanti.",
  "atk-s0103a:600_3": "Pāsaṃsā ca bhavantīti pasaṃsanīyā ca bhavanti.",
  "atk-s0103a:601_0": "274.",
  "atk-s0103a:601_1": "Iti bhagavā yā disā sandhāya te gahapatiputta pitā āha “disā namasseyyāsī”ti,",
  "atk-s0103a:601_2": "imā tā cha disā.",
  "atk-s0103a:601_3": "Yadi tvaṃ pitu vacanaṃ karosi,",
  "atk-s0103a:601_4": "imā disā namassāti dassento siṅgālassa pucchāya ṭhatvā desanaṃ matthakaṃ pāpetvā rājagahaṃ piṇḍāya pāvisi.",
  "atk-s0103a:601_5": "Siṅgālakopi saraṇesu patiṭṭhāya cattālīsakoṭidhanaṃ buddhasāsane vikiritvā puññakammaṃ katvā saggaparāyaṇo ahosi.",
  "atk-s0103a:601_6": "Imasmiñca pana sutte yaṃ gihīhi kattabbaṃ kammaṃ nāma,",
  "atk-s0103a:601_7": "taṃ akathitaṃ natthi,",
  "atk-s0103a:601_8": "gihivinayo nāmāyaṃ suttanto.",
  "atk-s0103a:601_9": "Tasmā imaṃ sutvā yathānusiṭṭhaṃ paṭipajjamānassa vuddhiyeva pāṭikaṅkhā,",
  "atk-s0103a:601_10": "no parihānīti.",
  "atk-s0103a:602_0": "Sumaṅgalavilāsiniyā dīghanikāyaṭṭhakathāya",
  "atk-s0103a:603_0": "Siṅgālasuttavaṇṇanā niṭṭhitā.",
  "atk-s0103a:606_0": "9. Āṭānāṭiyasuttavaṇṇanā",
  "atk-s0103a:607_0": "Paṭhamabhāṇavāravaṇṇanā",
  "atk-s0103a:608_0": "275.",
  "atk-s0103a:608_1": "Evaṃ me sutanti āṭānāṭiyasuttaṃ.",
  "atk-s0103a:608_2": "Tatrāyamapubbapadavaṇṇanā –",
  "atk-s0103a:608_3": "catuddisaṃ rakkhaṃ ṭhapetvāti asurasenāya nivāraṇatthaṃ sakkassa devānamindassa catūsu disāsu ārakkhaṃ ṭhapetvā.",
  "atk-s0103a:608_4": "Gumbaṃ ṭhapetvāti balagumbaṃ ṭhapetvā.",
  "atk-s0103a:608_5": "Ovaraṇaṃ ṭhapetvāti catūsu disāsu ārakkhake ṭhapetvā.",
  "atk-s0103a:608_6": "Evaṃ sakkassa devānamindassa ārakkhaṃ susaṃvihitaṃ katvā āṭānāṭanagare nisinnā satta buddhe ārabbha imaṃ",
  "atk-s0103a:608_7": "parittaṃ bandhitvā “ye satthu dhammaāṇaṃ amhākañca rājaāṇaṃ na suṇanti,",
  "atk-s0103a:608_8": "tesaṃ idañcidañca karissāmā”ti sāvanaṃ katvā attanopi catūsu disāsu mahatiyā ca yakkhasenāyātiādīhi catūhi",
  "atk-s0103a:608_9": "senāhi ārakkhaṃ saṃvidahitvā abhikkantāya rattiyā…pe…",
  "atk-s0103a:608_10": "ekamantaṃ nisīdiṃsu.",
  "atk-s0103a:609_0": "Abhikkantāya rattiyāti ettha abhikkantasaddo khayasundarābhirūpaabbhanumodanādīsu dissati.",
  "atk-s0103a:609_1": "Tattha “abhikkantā,",
  "atk-s0103a:609_2": "bhante ratti,",
  "atk-s0103a:609_3": "nikkhanto paṭhamo yāmo,",
  "atk-s0103a:609_4": "ciranisinno bhikkhusaṅgho uddisatu, bhante,",
  "atk-s0103a:609_5": "bhagavā bhikkhūnaṃ pātimokkha”nti evamādīsu khaye dissati.",
  "atk-s0103a:609_6": "“Ayaṃ imesaṃ catunnaṃ puggalānaṃ abhikkantataro paṇītataro cā”ti evamādīsu sundare.",
  "atk-s0103a:610_0": "“Ko me vandati pādāni, iddhiyā yasasā jalaṃ;",
  "atk-s0103a:611_0": "Abhikkantena vaṇṇena, sabbā obhāsayaṃ disā”ti. ;",
  "atk-s0103a:612_0": "Evamādīsu abhirūpe.",
  "atk-s0103a:612_1": "“Abhikkantaṃ,",
  "atk-s0103a:612_2": "bho gotamāti evamādīsu abbhanumodane.",
  "atk-s0103a:612_3": "Idha pana khaye.",
  "atk-s0103a:612_4": "Tena abhikkantāya rattiyā,",
  "atk-s0103a:612_5": "parikkhīṇāya rattiyāti vuttaṃ hoti.",
  "atk-s0103a:613_0": "Abhikkantavaṇṇāti idha abhikkantasaddo abhirūpe.",
  "atk-s0103a:613_1": "Vaṇṇasaddo pana chavithutikulavaggakāraṇasaṇṭhānapamāṇarūpāyatanādīsu dissati.",
  "atk-s0103a:613_2": "Tattha “suvaṇṇavaṇṇosi bhagavā”ti evamādīsu chaviyaṃ.",
  "atk-s0103a:613_3": "“Kadā saññūḷhā pana te, gahapati,",
  "atk-s0103a:613_4": "ime samaṇassa gotamassa vaṇṇā”ti evamādīsu thutiyaṃ.",
  "atk-s0103a:613_5": "“Cattārome,",
  "atk-s0103a:613_6": "bho gotama,",
  "atk-s0103a:613_7": "vaṇṇā”ti evamādīsu kulavagge.",
  "atk-s0103a:613_8": "“Atha kena nu vaṇṇena gandhathenoti vuccatī”tiādīsu kāraṇe.",
  "atk-s0103a:613_9": "“Mahantaṃ hatthirājavaṇṇaṃ abhinimminitvā”ti evamādīsu saṇṭhāne.",
  "atk-s0103a:613_10": "“Tayo pattassa vaṇṇā”ti evamādīsu pamāṇe.",
  "atk-s0103a:613_11": "“Vaṇṇo gandho raso ojā”ti evamādīsu rūpāyatane.",
  "atk-s0103a:613_12": "So idha chaviyaṃ daṭṭhabbo.",
  "atk-s0103a:613_13": "Tena “abhikkantavaṇṇā abhirūpacchavī”ti vuttaṃ hoti.",
  "atk-s0103a:614_0": "Kevalakappanti ettha kevalasaddo anavasesayebhuyyaabyāmissānatirekadaḷhatthavisaṃyogādianekattho.",
  "atk-s0103a:614_1": "Tathā hissa “kevalaparipuṇṇaṃ parisuddhaṃ brahmacariya”nti evamādīsu anavasesatā attho.",
  "atk-s0103a:614_2": "“Kevalakappā ca aṅgamāgadhā pahūtaṃ khādanīyaṃ bhojanīyaṃ ādāya abhikkamitukāmā hontī”ti evamādīsu yebhuyyatā.",
  "atk-s0103a:614_3": "“Kevalassa dukkhakkhandhassa samudayo hotī”ti evamādīsu abyāmissatā.",
  "atk-s0103a:614_4": "“Kevalaṃ saddhāmattakaṃ nūna ayamāyasmā”ti evamādīsu anatirekatā.",
  "atk-s0103a:614_5": "“Āyasmato, bhante,",
  "atk-s0103a:614_6": "anuruddhassa bāhiko nāma saddhivihāriko kevalakappaṃ saṅghabhedāya ṭhito”ti evamādīsu daḷhatthatā.",
  "atk-s0103a:614_7": "“Kevalī vusitavā uttamapurisoti vuccatī”ti evamādīsu visaṃyogo.",
  "atk-s0103a:614_8": "Idha panassa anavasesattho adhippeto.",
  "atk-s0103a:615_0": "Kappasaddo panāyaṃ abhisaddahanavohārakālapaññattichedanavikappalesasamantabhāvādianekattho.",
  "atk-s0103a:615_1": "Tathā hissa “okappaniyametaṃ bhoto gotamassa.",
  "atk-s0103a:615_2": "Yathā taṃ arahato sammāsambuddhassā”ti evamādīsu abhisaddahanamattho.",
  "atk-s0103a:615_3": "“Anujānāmi,",
  "atk-s0103a:615_4": "bhikkhave,",
  "atk-s0103a:615_5": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0103a:615_6": "“Yena sudaṃ niccakappaṃ viharāmī”ti evamādīsu kālo.",
  "atk-s0103a:615_7": "“Iccāyasmā kappo”ti evamādīsu paññatti.",
  "atk-s0103a:615_8": "“Alaṅkato kappitakesamassū”ti evamādīsu chedanaṃ.",
  "atk-s0103a:615_9": "“Kappati dvaṅgulakappo”ti evamādīsu vikappo,",
  "atk-s0103a:615_10": "atthi kappo nipajjitu”nti evamādīsu leso.",
  "atk-s0103a:615_11": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0103a:615_12": "Idha pana samantabhāvo attho adhippeto.",
  "atk-s0103a:615_13": "Tasmā “kevalakappaṃ gijjhakūṭa”nti ettha anavasesaṃ samantato gijjhakūṭanti evamattho daṭṭhabbo.",
  "atk-s0103a:616_0": "Obhāsetvāti vatthamālālaṅkārasarīrasamuṭṭhitāya ābhāya pharitvā,",
  "atk-s0103a:616_1": "candimā viya sūriyo viya ca ekobhāsaṃ ekapajjotaṃ karitvāti attho.",
  "atk-s0103a:616_2": "Ekamantaṃ nisīdiṃsūti devatānaṃ dasabalassa santike nisinnaṭṭhānaṃ nāma na bahu,",
  "atk-s0103a:616_3": "imasmiṃ pana sutte parittagāravavasena nisīdiṃsu.",
  "atk-s0103a:617_0": "276.",
  "atk-s0103a:617_1": "Vessavaṇoti kiñcāpi cattāro mahārājāno āgatā,",
  "atk-s0103a:617_2": "vessavaṇo pana dasabalassa vissāsiko kathāpavattane byatto susikkhito,",
  "atk-s0103a:617_3": "tasmā vessavaṇo mahārājā bhagavantaṃ etadavoca.",
  "atk-s0103a:617_4": "Uḷārāti mahesakkhānubhāvasampannā.",
  "atk-s0103a:617_5": "Pāṇātipātā veramaṇiyāti pāṇātipāte diṭṭhadhammikasamparāyikaṃ ādīnavaṃ dassetvā tato veramaṇiyā dhammaṃ deseti.",
  "atk-s0103a:617_6": "Sesesupi eseva nayo.",
  "atk-s0103a:617_7": "Tattha santi uḷārā yakkhā nivāsinoti tesu senāsanesu santi uḷārā yakkhā nibaddhavāsino.",
  "atk-s0103a:617_8": "Āṭānāṭiyanti āṭānāṭanagare baddhattā evaṃnāmaṃ.",
  "atk-s0103a:617_9": "Kiṃ pana bhagavato apaccakkhadhammo nāma atthīti, natthi.",
  "atk-s0103a:617_10": "Atha kasmā vessavaṇo “uggaṇhātu, bhante,",
  "atk-s0103a:617_11": "bhagavā”tiādimāha?",
  "atk-s0103a:617_12": "Okāsakaraṇatthaṃ.",
  "atk-s0103a:617_13": "So hi bhagavantaṃ imaṃ parittaṃ sāvetuṃ okāsaṃ kārento evamāha.",
  "atk-s0103a:617_14": "Satthu kathite imaṃ parittaṃ garu bhavissatītipi āha.",
  "atk-s0103a:617_15": "Phāsuvihārāyāti gamanaṭṭhānādīsu catūsu iriyāpathesu sukhavihārāya.",
  "atk-s0103a:618_0": "277.",
  "atk-s0103a:618_1": "Cakkhumantassāti na vipassīyeva cakkhumā,",
  "atk-s0103a:618_2": "sattapi buddhā cakkhumanto,",
  "atk-s0103a:618_3": "tasmā ekekassa buddhassa etāni satta satta nāmāni honti.",
  "atk-s0103a:618_4": "Sabbepi buddhā cakkhumanto,",
  "atk-s0103a:618_5": "sabbe sabbabhūtānukampino,",
  "atk-s0103a:618_6": "sabbe nhātakilesattā nhātakā.",
  "atk-s0103a:618_7": "Sabbe mārasenāpamaddino,",
  "atk-s0103a:618_8": "sabbe vusitavanto,",
  "atk-s0103a:618_9": "sabbe vimuttā,",
  "atk-s0103a:618_10": "sabbe aṅgato rasmīnaṃ nikkhantattā aṅgīrasā.",
  "atk-s0103a:618_11": "Na kevalañca buddhānaṃ etāneva satta nāmāni asaṅkhyeyyāni nāmāni saguṇena mahesinoti vuttaṃ.",
  "atk-s0103a:619_0": "Vessavaṇo pana attano pākaṭanāmavasena evamāha.",
  "atk-s0103a:619_1": "Te janāti idha khīṇāsavā janāti adhippetā.",
  "atk-s0103a:619_2": "Apisuṇāthāti desanāsīsamattametaṃ,",
  "atk-s0103a:619_3": "amusā apisuṇā apharusā mantabhāṇinoti attho.",
  "atk-s0103a:619_4": "Mahattāti mahantabhāvaṃ pattā.",
  "atk-s0103a:619_5": "“Mahantā”tipi pāṭho,",
  "atk-s0103a:619_6": "mahantāti attho.",
  "atk-s0103a:619_7": "Vītasāradāti nissāradā vigatalomahaṃsā.",
  "atk-s0103a:620_0": "Hitanti mettāpharaṇena hitaṃ.",
  "atk-s0103a:620_1": "Yaṃ namassantīti ettha yanti nipātamattaṃ.",
  "atk-s0103a:620_2": "Mahattanti mahantaṃ.",
  "atk-s0103a:620_3": "Ayameva vā pāṭho,",
  "atk-s0103a:620_4": "idaṃ vuttaṃ hoti “ye cāpi loke kilesanibbānena nibbutā yathābhūtaṃ vipassisuṃ,",
  "atk-s0103a:620_5": "vijjādiguṇasampannañca hitaṃ devamanussānaṃ gotamaṃ namassanti,",
  "atk-s0103a:620_6": "te janā apisuṇā,",
  "atk-s0103a:620_7": "tesampi namatthū”ti.",
  "atk-s0103a:620_8": "Aṭṭhakathāyaṃ pana te janā apisuṇāti te buddhā apisuṇāti evaṃ paṭhamagāthāya buddhānaṃyeva vaṇṇo kathito,",
  "atk-s0103a:620_9": "tasmā paṭhamagāthā sattannaṃ buddhānaṃ vasena vuttā.",
  "atk-s0103a:620_10": "Dutiyagāthāya “gotama”nti desanāmukhamattametaṃ.",
  "atk-s0103a:620_11": "Ayampi hi sattannaṃyeva vasena vuttāti veditabbā.",
  "atk-s0103a:620_12": "Ayañhettha attho –",
  "atk-s0103a:620_13": "loke paṇḍitā devamanussā yaṃ namassanti gotamaṃ,",
  "atk-s0103a:620_14": "tassa ca tato purimānañca buddhānaṃ namatthūti.",
  "atk-s0103a:621_0": "278.",
  "atk-s0103a:621_1": "Yato uggacchatīti yato ṭhānato udeti.",
  "atk-s0103a:621_2": "Ādiccoti aditiyā putto,",
  "atk-s0103a:621_3": "vevacanamattaṃ vā etaṃ sūriyasaddassa.",
  "atk-s0103a:621_4": "Mahantaṃ maṇḍalaṃ assāti maṇḍalīmahā.",
  "atk-s0103a:621_5": "Yassa cuggacchamānassāti yamhi uggacchamāne.",
  "atk-s0103a:621_6": "Saṃvarīpi nirujjhatīti ratti antaradhāyati.",
  "atk-s0103a:621_7": "Yassa cuggateti yasmiṃ uggate.",
  "atk-s0103a:622_0": "Rahadoti udakarahado.",
  "atk-s0103a:622_1": "Tatthāti yato uggacchati sūriyo,",
  "atk-s0103a:622_2": "tasmiṃ ṭhāne.",
  "atk-s0103a:622_3": "Samuddoti yo so rahadoti vutto,",
  "atk-s0103a:622_4": "so na añño,",
  "atk-s0103a:622_5": "atha kho samuddo.",
  "atk-s0103a:622_6": "Saritodakoti visaṭodako,",
  "atk-s0103a:622_7": "saritā nānappakārā nadiyo assa udake paviṭṭhāti vā saritodako.",
  "atk-s0103a:622_8": "Evaṃ taṃ tattha jānantīti taṃ rahadaṃ tattha evaṃ jānanti.",
  "atk-s0103a:622_9": "Kinti jānanti?",
  "atk-s0103a:622_10": "Samuddo saritodakoti evaṃ jānanti.",
  "atk-s0103a:623_0": "Itoti sineruto vā tesaṃ nisinnaṭṭhānato vā.",
  "atk-s0103a:623_1": "Janoti ayaṃ mahājano.",
  "atk-s0103a:623_2": "Ekanāmāti indanāmena ekanāmā.",
  "atk-s0103a:623_3": "Sabbesaṃ kira tesaṃ sakkassa devarañño nāmameva nāmamakaṃsu.",
  "atk-s0103a:623_4": "Asīti dasa eko cāti ekanavutijanā.",
  "atk-s0103a:623_5": "Indanāmāti indoti evaṃnāmā.",
  "atk-s0103a:623_6": "Buddhaṃ ādiccabandhunanti kilesaniddāpagamanenāpi buddhaṃ.",
  "atk-s0103a:623_7": "Ādiccena samānagottatāyapi ādiccabandhunaṃ.",
  "atk-s0103a:623_8": "Kusalena samekkhasīti anavajjena nipuṇena vā sabbaññutaññāṇena mahājanaṃ olokesi.",
  "atk-s0103a:623_9": "Amanussāpi taṃ vandantīti amanussāpi taṃ “sabbaññutaññāṇena mahājanaṃ olokesī”ti vatvā vandanti.",
  "atk-s0103a:623_10": "Sutaṃ netaṃ abhiṇhasoti etaṃ amhehi abhikkhaṇaṃ sutaṃ.",
  "atk-s0103a:623_11": "Jinaṃ vandatha gotamaṃ,",
  "atk-s0103a:623_12": "jinaṃ vandāma gotamanti amhehi puṭṭhā jinaṃ vandāma gotamanti vadanti.",
  "atk-s0103a:624_0": "279.",
  "atk-s0103a:624_1": "Yena petā pavuccantīti petā nāma kālaṅkatā,",
  "atk-s0103a:624_2": "te yena disābhāgena nīhariyantūti vuccanti.",
  "atk-s0103a:624_3": "Pisuṇā piṭṭhimaṃsikāti pisuṇāvācā ceva piṭṭhimaṃsaṃ khādantā viya parammukhā garahakā ca.",
  "atk-s0103a:624_4": "Ete ca yena nīhariyantūti vuccanti,",
  "atk-s0103a:624_5": "sabbepi hete dakkhiṇadvārena nīharitvā dakkhiṇato nagarassa ḍayhantu vā chijjantu vā haññantu vāti evaṃ vuccanti.",
  "atk-s0103a:624_6": "Ito sā dakkhiṇā disāti yena disābhāgena te petā ca pisuṇādikā ca nīhariyantūti vuccanti,",
  "atk-s0103a:624_7": "ito sā dakkhiṇā disā.",
  "atk-s0103a:624_8": "Itoti sineruto vā tesaṃ nisinnaṭṭhānato vā.",
  "atk-s0103a:624_9": "Kumbhaṇḍānanti te kira devā mahodarā honti,",
  "atk-s0103a:624_10": "rahassaṅgampi ca nesaṃ kumbho viya mahantaṃ hoti.",
  "atk-s0103a:624_11": "Tasmā kumbhaṇḍāti vuccanti.",
  "atk-s0103a:625_0": "280. Yattha coggacchati sūriyoti yasmiṃ disābhāge sūriyo atthaṃ gacchati.",
  "atk-s0103a:626_0": "281.",
  "atk-s0103a:626_1": "Yenāti yena disābhāgena.",
  "atk-s0103a:626_2": "Mahānerūti mahāsineru pabbatarājā.",
  "atk-s0103a:626_3": "Sudassanoti sovaṇṇamayattā sundaradassano.",
  "atk-s0103a:626_4": "Sinerussa hi pācīnapassaṃ rajatamayaṃ,",
  "atk-s0103a:626_5": "dakkhiṇapassaṃ maṇimayaṃ,",
  "atk-s0103a:626_6": "pacchimapassaṃ phalikamayaṃ,",
  "atk-s0103a:626_7": "uttarapassaṃ sovaṇṇamayaṃ,",
  "atk-s0103a:626_8": "taṃ manuññadassanaṃ hoti.",
  "atk-s0103a:626_9": "Tasmā yena disābhāgena sineru sudassanoti ayametthattho.",
  "atk-s0103a:626_10": "Manussā tattha jāyantīti tattha uttarakurumhi manussā jāyanti.",
  "atk-s0103a:626_11": "Amamāti vatthābharaṇapānabhojanādīsupi mamattavirahitā.",
  "atk-s0103a:626_12": "Apariggahāti itthipariggahena apariggahā.",
  "atk-s0103a:626_13": "Tesaṃ kira “ayaṃ mayhaṃ bhariyā”ti mamattaṃ na hoti,",
  "atk-s0103a:626_14": "mātaraṃ vā bhaginiṃ vā disvā chandarāgo nuppajjati.",
  "atk-s0103a:627_0": "Napi nīyanti naṅgalāti naṅgalānipi tattha “kasikammaṃ karissāmā”ti na khettaṃ nīyanti.",
  "atk-s0103a:627_1": "Akaṭṭhapākimanti akaṭṭhe bhūmibhāge araññe sayameva jātaṃ.",
  "atk-s0103a:627_2": "Taṇḍulapphalanti taṇḍulāva tassa phalaṃ hoti.",
  "atk-s0103a:628_0": "Tuṇḍikīre pacitvānāti ukkhaliyaṃ ākiritvā niddhumaṅgārena agginā pacitvā.",
  "atk-s0103a:628_1": "Tattha kira jotikapāsāṇā nāma honti.",
  "atk-s0103a:628_2": "Atha kho te tayo pāsāṇe ṭhapetvā taṃ ukkhaliṃ āropenti.",
  "atk-s0103a:628_3": "Pāsāṇehi tejo samuṭṭhahitvā taṃ pacati.",
  "atk-s0103a:628_4": "Tato bhuñjanti bhojananti tato ukkhalito bhojanameva bhuñjanti,",
  "atk-s0103a:628_5": "añño sūpo vā byañjanaṃ vā na hoti,",
  "atk-s0103a:628_6": "bhuñjantānaṃ cittānukūloyevassa raso hoti.",
  "atk-s0103a:628_7": "Te taṃ ṭhānaṃ sampattānaṃ dentiyeva,",
  "atk-s0103a:628_8": "macchariyacittaṃ nāma na hoti.",
  "atk-s0103a:628_9": "Buddhapaccekabuddhādayopi mahiddhikā tattha gantvā piṇḍapātaṃ gaṇhanti.",
  "atk-s0103a:629_0": "Gāviṃ ekakhuraṃ katvāti gāviṃ gahetvā ekakhuraṃ vāhanameva katvā.",
  "atk-s0103a:629_1": "Taṃ abhiruyha vessavaṇassa paricārakā yakkhā.",
  "atk-s0103a:629_2": "Anuyanti disodisanti tāya tāya disāya caranti.",
  "atk-s0103a:629_3": "Pasuṃ ekakhuraṃ katvāti ṭhapetvā gāviṃ avasesacatuppadajātikaṃ pasuṃ ekakhuraṃ vāhanameva katvā disodisaṃ anuyanti.",
  "atk-s0103a:630_0": "Itthiṃ vā vāhanaṃ katvāti yebhuyyena gabbhiniṃ mātugāmaṃ vāhanaṃ karitvā.",
  "atk-s0103a:630_1": "Tassā piṭṭhiyā nisīditvā caranti.",
  "atk-s0103a:630_2": "Tassā kira piṭṭhi onamituṃ sahati.",
  "atk-s0103a:630_3": "Itarā pana itthiyo yāne yojenti.",
  "atk-s0103a:630_4": "Purisaṃ vāhanaṃ katvāti purise gahetvā yāne yojenti.",
  "atk-s0103a:630_5": "Gaṇhantā ca sammādiṭṭhike gahetuṃ na sakkonti.",
  "atk-s0103a:630_6": "Yebhuyyena paccantimamilakkhuvāsike gaṇhanti.",
  "atk-s0103a:630_7": "Aññataro kirettha jānapado ekassa therassa samīpe nisīditvā niddāyati,",
  "atk-s0103a:630_8": "thero “upāsaka ativiya niddāyasī”ti pucchi. “Ajja, bhante,",
  "atk-s0103a:630_9": "sabbarattiṃ vessavaṇadāsehi kilamitomhī”ti āha.",
  "atk-s0103a:631_0": "Kumāriṃ vāhanaṃ katvāti kumāriyo gahetvā ekakhuraṃ vāhanaṃ katvā rathe yojenti.",
  "atk-s0103a:631_1": "Kumāravāhanepi eseva nayo.",
  "atk-s0103a:631_2": "Pacārā tassa rājinoti tassa rañño paricārikā.",
  "atk-s0103a:631_3": "Hatthiyānaṃ assayānanti na kevalaṃ goyānādīniyeva,",
  "atk-s0103a:631_4": "hatthiassayānādīnipi abhiruhitvā vicaranti.",
  "atk-s0103a:631_5": "Dibbaṃ yānanti aññampi nesaṃ bahuvidhaṃ dibbayānaṃ upaṭṭhitameva hoti,",
  "atk-s0103a:631_6": "etāni tāva nesaṃ upakappanayānāni.",
  "atk-s0103a:631_7": "Te pana pāsāde varasayanamhi nipannāpi pīṭhasivikādīsu ca nisinnāpi vicaranti.",
  "atk-s0103a:631_8": "Tena vuttaṃ “pāsādā sivikā cevā”ti.",
  "atk-s0103a:631_9": "Mahārājassa yasassinoti evaṃ ānubhāvasampannassa yasassino mahārājassa etāni yānāni nibbattanti.",
  "atk-s0103a:632_0": "Tassa ca nagarā ahu antalikkhe sumāpitāti tassa rañño ākāse suṭṭhu māpitā ete āṭānāṭādikā nagarā ahesuṃ,",
  "atk-s0103a:632_1": "nagarāni bhaviṃsūti attho.",
  "atk-s0103a:632_2": "Ekañhissa nagaraṃ āṭānāṭā nāma āsi,",
  "atk-s0103a:632_3": "ekaṃ kusināṭā nāma,",
  "atk-s0103a:632_4": "ekaṃ parakusināṭā nāma,",
  "atk-s0103a:632_5": "ekaṃ nāṭasūriyā nāma,",
  "atk-s0103a:632_6": "ekaṃ parakusiṭanāṭā nāma.",
  "atk-s0103a:633_0": "Uttarena kasivantoti tasmiṃ ṭhatvā ujuṃ uttaradisāya kasivanto nāma aññaṃ nagaraṃ.",
  "atk-s0103a:633_1": "Janoghamaparena cāti etassa aparabhāge janoghaṃ nāma aññaṃ nagaraṃ.",
  "atk-s0103a:633_2": "Navanavatiyoti aññampi navanavatiyo nāma ekaṃ nagaraṃ.",
  "atk-s0103a:633_3": "Aparaṃ ambaraambaravatiyo nāma.",
  "atk-s0103a:633_4": "Āḷakamandāti aparampi āḷakamandā nāma rājadhānī.",
  "atk-s0103a:634_0": "Tasmā kuvero mahārājāti ayaṃ kira anuppanne buddhe kuvero nāma brāhmaṇo hutvā ucchuvappaṃ kāretvā satta yantāni yojesi.",
  "atk-s0103a:634_1": "Ekissāya yantasālāya uṭṭhitaṃ āyaṃ āgatāgatassa mahājanassa datvā puññaṃ akāsi.",
  "atk-s0103a:634_2": "Avasesasālāhi tattheva bahutaro āyo uṭṭhāsi,",
  "atk-s0103a:634_3": "so tena pasīditvā avasesasālāsupi uppajjanakaṃ gahetvā vīsati vassasahassāni dānaṃ adāsi.",
  "atk-s0103a:634_4": "So kālaṃ katvā cātumahārājikesu kuvero nāma devaputto jāto.",
  "atk-s0103a:634_5": "Aparabhāge visāṇāya rājadhāniyā rajjaṃ kāresi.",
  "atk-s0103a:634_6": "Tato paṭṭhāya vessavaṇoti vuccati.",
  "atk-s0103a:635_0": "Paccesanto pakāsentīti paṭiesanto visuṃ visuṃ atthe upaparikkhamānā anusāsamānā aññe dvādasa yakkharaṭṭhikā pakāsenti.",
  "atk-s0103a:635_1": "Te kira yakkharaṭṭhikā sāsanaṃ gahetvā dvādasannaṃ yakkhadovārikānaṃ nivedenti.",
  "atk-s0103a:635_2": "Yakkhadovārikā taṃ sāsanaṃ mahārājassa nivedenti.",
  "atk-s0103a:635_3": "Idāni tesaṃ yakkharaṭṭhikānaṃ nāmaṃ dassento tatolātiādimāha.",
  "atk-s0103a:635_4": "Tesu kira eko tatolā nāma,",
  "atk-s0103a:635_5": "eko tattalā nāma,",
  "atk-s0103a:635_6": "eko tatotalā nāma,",
  "atk-s0103a:635_7": "eko ojasi nāma,",
  "atk-s0103a:635_8": "eko tejasi nāma,",
  "atk-s0103a:635_9": "eko tatojasī nāma.",
  "atk-s0103a:635_10": "Sūro rājāti eko sūro nāma,",
  "atk-s0103a:635_11": "eko rājā nāma,",
  "atk-s0103a:635_12": "eko sūrorājā nāma,",
  "atk-s0103a:635_13": "ariṭṭho nemīti eko ariṭṭho nāma,",
  "atk-s0103a:635_14": "eko nemi nāma,",
  "atk-s0103a:635_15": "eko ariṭṭhanemi nāma.",
  "atk-s0103a:636_0": "Rahadopi tattha dharaṇī nāmāti tattha paneko nāmena dharaṇī nāma udakarahado atthi,",
  "atk-s0103a:636_1": "paṇṇāsayojanā mahāpokkharaṇī atthīti vuttaṃ hoti.",
  "atk-s0103a:636_2": "Yato meghā pavassantīti yato pokkharaṇito udakaṃ gahetvā meghā pavassanti.",
  "atk-s0103a:636_3": "Vassā yato patāyantīti yato vuṭṭhiyo avattharamānā nigacchanti.",
  "atk-s0103a:636_4": "Meghesu kira uṭṭhitesu tato pokkharaṇito purāṇaudakaṃ bhassati.",
  "atk-s0103a:636_5": "Upari megho uṭṭhahitvā taṃ pokkharaṇiṃ navodakena pūreti.",
  "atk-s0103a:636_6": "Purāṇodakaṃ heṭṭhimaṃ hutvā nikkhamati.",
  "atk-s0103a:636_7": "Paripuṇṇāya pokkharaṇiyā valāhakā vigacchanti.",
  "atk-s0103a:636_8": "Sabhāpīti sabhā.",
  "atk-s0103a:636_9": "Tassā kira pokkharaṇiyā tīre sālavatiyā nāma latāya parikkhitto dvādasayojaniko ratanamaṇḍapo atthi,",
  "atk-s0103a:636_10": "taṃ sandhāyetaṃ vuttaṃ.",
  "atk-s0103a:637_0": "Payirupāsantīti nisīdanti.",
  "atk-s0103a:637_1": "Tattha niccaphalā rukkhāti tasmiṃ ṭhāne taṃ maṇḍapaṃ parivāretvā sadā phalitā ambajambuādayo rukkhā niccapupphitā ca campakamālādayoti dasseti.",
  "atk-s0103a:637_2": "Nānādijagaṇāyutāti vividhapakkhisaṅghasamākulā.",
  "atk-s0103a:637_3": "Mayūrakoñcābhirudāti mayūrehi koñcasakuṇehi ca abhirudā upagītā.",
  "atk-s0103a:638_0": "Jīvañjīvakasaddetthāti “jīva jīvā”ti evaṃ viravantānaṃ jīvañjīvakasakuṇānampi ettha saddo atthi.",
  "atk-s0103a:638_1": "Oṭṭhavacittakāti “uṭṭhehi, citta,",
  "atk-s0103a:638_2": "uṭṭhehi cittā”ti evaṃ vassamānā uṭṭhavacittakasakuṇāpi tattha vicaranti.",
  "atk-s0103a:638_3": "Kukkuṭakāti vanakukkuṭakā.",
  "atk-s0103a:638_4": "Kuḷīrakāti suvaṇṇakakkaṭakā.",
  "atk-s0103a:638_5": "Vaneti padumavane.",
  "atk-s0103a:638_6": "Pokkharasātakāti pokkharasātakā nāma sakuṇā.",
  "atk-s0103a:639_0": "Sukasāḷikasaddetthāti sukānañca sāḷikānañca saddo ettha.",
  "atk-s0103a:639_1": "Daṇḍamāṇavakāni cāti manussamukhasakuṇā.",
  "atk-s0103a:639_2": "Te kira dvīhi hatthehi suvaṇṇadaṇḍaṃ gahetvā ekaṃ pokkharapattaṃ akkamitvā anantare pokkharapatte suvaṇṇadaṇḍaṃ nikkhipantā vicaranti.",
  "atk-s0103a:639_3": "Sobhati sabbakālaṃ sāti sā pokkharaṇī sabbakālaṃ sobhati.",
  "atk-s0103a:639_4": "Kuveranaḷinīti kuverassa naḷinī padumasarabhūtā,",
  "atk-s0103a:639_5": "sā dharaṇī nāma pokkharaṇī sadā nirantaraṃ sobhati.",
  "atk-s0103a:640_0": "282.",
  "atk-s0103a:640_1": "Yassa kassacīti idaṃ vessavaṇo āṭānāṭiyaṃ rakkhaṃ niṭṭhapetvā tassā parikammaṃ dassento āha.",
  "atk-s0103a:640_2": "Tattha suggahitāti atthañca byañjanañca parisodhetvā suṭṭhu uggahitā.",
  "atk-s0103a:640_3": "Samattā pariyāputāti padabyañjanāni ahāpetvā paripuṇṇaṃ uggahitā.",
  "atk-s0103a:640_4": "Atthampi pāḷimpi visaṃvādetvā sabbaso vā pana appaguṇaṃ katvā bhaṇantassa hi parittaṃ tejavantaṃ na hoti,",
  "atk-s0103a:640_5": "sabbaso paguṇaṃ katvā bhaṇantasseva tejavantaṃ hoti.",
  "atk-s0103a:640_6": "Lābhahetu uggahetvā bhaṇantassāpi atthaṃ na sādheti,",
  "atk-s0103a:640_7": "nissaraṇapakkhe ṭhatvā mettaṃ purecārikaṃ katvā bhaṇantasseva atthāya hotīti dasseti.",
  "atk-s0103a:640_8": "Yakkhapacāroti yakkhaparicārako.",
  "atk-s0103a:641_0": "Vatthuṃ vāti gharavatthuṃ vā.",
  "atk-s0103a:641_1": "Vāsaṃ vāti tattha nibaddhavāsaṃ vā.",
  "atk-s0103a:641_2": "Samitinti samāgamaṃ.",
  "atk-s0103a:641_3": "Anāvayhanti na āvāhayuttaṃ.",
  "atk-s0103a:641_4": "Avivayhanti na vivāhayuttaṃ.",
  "atk-s0103a:641_5": "Tena saha āvāhavivāhaṃ na kareyyunti attho.",
  "atk-s0103a:641_6": "Attāhipi paripuṇṇāhīti “kaḷārakkhi kaḷāradantā”ti evaṃ etesaṃ attabhāvaṃ upanetvā vuttāhi paripuṇṇabyañjanāhi",
  "atk-s0103a:641_7": "paribhāsāhi paribhāseyyuṃ yakkhaakkosehi nāma akkoseyyunti attho.",
  "atk-s0103a:641_8": "Rittampissa pattanti bhikkhūnaṃ pattasadisameva lohapattaṃ hoti.",
  "atk-s0103a:641_9": "Taṃ sīse nikkujjitaṃ yāva galavāṭakā bhassati.",
  "atk-s0103a:641_10": "Atha naṃ majjhe ayokhīlena ākoṭenti.",
  "atk-s0103a:642_0": "Caṇḍāti kodhanā.",
  "atk-s0103a:642_1": "Ruddhāti viruddhā.",
  "atk-s0103a:642_2": "Rabhasāti karaṇuttariyā.",
  "atk-s0103a:642_3": "Neva mahārājānaṃ ādiyantīti vacanaṃ na gaṇhanti,",
  "atk-s0103a:642_4": "āṇaṃ na karonti.",
  "atk-s0103a:642_5": "Mahārājānaṃ purisakānanti aṭṭhavīsatiyakkhasenāpatīnaṃ.",
  "atk-s0103a:642_6": "Purisakānanti yakkhasenāpatīnaṃ ye manassā tesaṃ.",
  "atk-s0103a:642_7": "Avaruddhā nāmāti paccāmittā verino.",
  "atk-s0103a:642_8": "Ujjhāpetabbanti parittaṃ vatvā amanusse paṭikkamāpetuṃ asakkontena etesaṃ yakkhānaṃ ujjhāpetabbaṃ,",
  "atk-s0103a:642_9": "ete jānāpetabbāti attho.",
  "atk-s0103a:643_0": "Parittaparikammakathā",
  "atk-s0103a:644_0": "Idha pana ṭhatvā parittassa parikammaṃ kathetabbaṃ.",
  "atk-s0103a:644_1": "Paṭhamameva hi āṭānāṭiyasuttaṃ na bhaṇitabbaṃ,",
  "atk-s0103a:644_2": "mettasuttaṃ dhajaggasuttaṃ ratanasuttanti imāni sattāhaṃ bhaṇitabbāni.",
  "atk-s0103a:644_3": "Sace muñcati, sundaraṃ.",
  "atk-s0103a:644_4": "No ce muñcati,",
  "atk-s0103a:644_5": "āṭānāṭiyasuttaṃ bhaṇitabbaṃ,",
  "atk-s0103a:644_6": "taṃ bhaṇantena bhikkhunā piṭṭhaṃ vā maṃsaṃ vā na khāditabbaṃ,",
  "atk-s0103a:644_7": "susāne na vasitabbaṃ. Kasmā?",
  "atk-s0103a:644_8": "Amanussā okāsaṃ labhanti.",
  "atk-s0103a:644_9": "Parittakaraṇaṭṭhānaṃ haritupalittaṃ kāretvā tattha parisuddhaṃ āsanaṃ paññapetvā nisīditabbaṃ.",
  "atk-s0103a:645_0": "Parittakārako bhikkhu vihārato gharaṃ nentehi phalakāvudhehi parivāretvā netabbo.",
  "atk-s0103a:645_1": "Abbhokāse nisīditvā na vattabbaṃ,",
  "atk-s0103a:645_2": "dvāravātapānāni pidahitvā nisinnena āvudhahatthehi saṃparivāritena mettacittaṃ purecārikaṃ katvā vattabbaṃ.",
  "atk-s0103a:645_3": "Paṭhamaṃ sikkhāpadāni gāhāpetvā sīle patiṭṭhitassa parittaṃ kātabbaṃ.",
  "atk-s0103a:645_4": "Evampi mocetuṃ asakkontena vihāraṃ ānetvā cetiyaṅgaṇe nipajjāpetvā āsanapūjaṃ kāretvā dīpe jālāpetvā cetiyaṅgaṇaṃ sammajjitvā maṅgalakathā vattabbā.",
  "atk-s0103a:645_5": "Sabbasannipāto ghosetabbo.",
  "atk-s0103a:645_6": "Vihārassa upavane jeṭṭhakarukkho nāma hoti,",
  "atk-s0103a:645_7": "tattha bhikkhusaṅgho tumhākaṃ āgamanaṃ paṭimānetīti pahiṇitabbaṃ.",
  "atk-s0103a:645_8": "Sabbasannipātaṭṭhāne anāgantuṃ nāma na labbhati.",
  "atk-s0103a:645_9": "Tato amanussagahitako “tvaṃ ko nāmā”ti pucchitabbo.",
  "atk-s0103a:645_10": "Nāme kathite nāmeneva ālapitabbo.",
  "atk-s0103a:645_11": "Itthannāma tuyhaṃ mālāgandhādīsu patti āsanapūjāya patti piṇḍapāte patti,",
  "atk-s0103a:645_12": "bhikkhusaṅghena tuyhaṃ paṇṇākāratthāya mahāmaṅgalakathā vuttā,",
  "atk-s0103a:645_13": "bhikkhusaṅghe gāravena etaṃ muñcāhīti mocetabbo.",
  "atk-s0103a:645_14": "Sace na muñcati,",
  "atk-s0103a:645_15": "devatānaṃ ārocetabbaṃ “tumhe jānātha,",
  "atk-s0103a:645_16": "ayaṃ amanusso amhākaṃ vacanaṃ na karoti,",
  "atk-s0103a:645_17": "mayaṃ buddhaāṇaṃ karissāmā”ti parittaṃ kātabbaṃ.",
  "atk-s0103a:645_18": "Etaṃ tāva gihīnaṃ parikammaṃ.",
  "atk-s0103a:645_19": "Sace pana bhikkhu amanussena gahito hoti,",
  "atk-s0103a:645_20": "āsanāni dhovitvā sabbasannipātaṃ ghosāpetvā gandhamālādīsu pattiṃ datvā parittaṃ bhaṇitabbaṃ.",
  "atk-s0103a:645_21": "Idaṃ bhikkhūnaṃ parikammaṃ.",
  "atk-s0103a:646_0": "Vikkanditabbanti sabbasannipātaṃ ghosāpetvā aṭṭhavīsati yakkhasenāpatayo kanditabbā.",
  "atk-s0103a:646_1": "Viravitabbanti “ayaṃ yakkho gaṇhātī”tiādīni bhaṇantena tehi saddhiṃ kathetabbaṃ.",
  "atk-s0103a:646_2": "Tattha gaṇhātīti sarīre adhimuccati.",
  "atk-s0103a:646_3": "Āvisatīti tasseva vevacanaṃ.",
  "atk-s0103a:646_4": "Atha vā laggati na apetīti vuttaṃ hoti.",
  "atk-s0103a:646_5": "Heṭhetīti uppannaṃ rogaṃ vaḍḍhento bādhati.",
  "atk-s0103a:646_6": "Viheṭhetīti tasseva vevacanaṃ.",
  "atk-s0103a:646_7": "Hiṃsatīti appamaṃsalohitaṃ karonto dukkhāpeti.",
  "atk-s0103a:646_8": "Vihiṃsatīti tasseva vevacanaṃ.",
  "atk-s0103a:646_9": "Na muñcatīti appamādagāho hutvā muñcituṃ na icchati,",
  "atk-s0103a:646_10": "evaṃ etesaṃ viravitabbaṃ.",
  "atk-s0103a:647_0": "283.",
  "atk-s0103a:647_1": "Idāni yesaṃ evaṃ viravitabbaṃ,",
  "atk-s0103a:647_2": "te dassetuṃ katamesaṃ yakkhānantiādimāha.",
  "atk-s0103a:647_3": "Tattha indo somotiādīni tesaṃ nāmāni.",
  "atk-s0103a:647_4": "Tesu vessāmittoti vessāmittapabbatavāsī eko yakkho.",
  "atk-s0103a:647_5": "Yugandharopi yugandharapabbatavāsīyeva.",
  "atk-s0103a:647_6": "Hiri netti ca mandiyoti hiri ca netti ca mandiyo ca.",
  "atk-s0103a:647_7": "Maṇi māṇi varo dīghoti maṇi ca māṇi ca varo ca dīgho ca.",
  "atk-s0103a:647_8": "Atho serīsako sahāti tehi saha añño serīsako nāma.",
  "atk-s0103a:647_9": "“Imesaṃ yakkhānaṃ…pe…",
  "atk-s0103a:647_10": "ujjhāpetabba”nti ayaṃ yakkho imaṃ heṭheti viheṭheti na muñcatīti evaṃ etesaṃ yakkhasenāpatīnaṃ ārocetabbaṃ.",
  "atk-s0103a:647_11": "Tato te bhikkhusaṅgho attano dhammaāṇaṃ karoti,",
  "atk-s0103a:647_12": "mayampi amhākaṃ yakkharājaāṇaṃ karomāti ussukkaṃ karissanti.",
  "atk-s0103a:647_13": "Evaṃ amanussānaṃ okāso na bhavissati,",
  "atk-s0103a:647_14": "buddhasāvakānaṃ phāsuvihāro ca bhavissatīti dassento “ayaṃ kho sā, mārisa,",
  "atk-s0103a:647_15": "āṭānāṭiyā rakkhā”tiādimāha.",
  "atk-s0103a:647_16": "Taṃ sabbaṃ,",
  "atk-s0103a:647_17": "tato parañca uttānatthamevāti.",
  "atk-s0103a:648_0": "Sumaṅgalavilāsiniyā dīghanikāyaṭṭhakathāya",
  "atk-s0103a:649_0": "Āṭānāṭiyasuttavaṇṇanā niṭṭhitā.",
  "atk-s0103a:652_0": "10. Saṅgītisuttavaṇṇanā",
  "atk-s0103a:653_0": "296.",
  "atk-s0103a:653_1": "Evaṃ me sutanti saṅgītisuttaṃ.",
  "atk-s0103a:653_2": "Tatrāyamapubbapadavaṇṇanā –",
  "atk-s0103a:653_3": "cārikaṃ caramānoti nibaddhacārikaṃ caramāno.",
  "atk-s0103a:653_4": "Tadā kira satthā dasasahassacakkavāḷe ñāṇajālaṃ pattharitvā lokaṃ volokayamāno pāvānagaravāsino mallarājāno",
  "atk-s0103a:653_5": "disvā ime rājāno mayhaṃ sabbaññutaññāṇajālassa anto paññāyanti,",
  "atk-s0103a:653_6": "kiṃ nu khoti āvajjanto “rājāno ekaṃ sandhāgāraṃ kāresuṃ,",
  "atk-s0103a:653_7": "mayi gate maṅgalaṃ bhaṇāpessanti,",
  "atk-s0103a:653_8": "ahaṃ tesaṃ maṅgalaṃ vatvā uyyojetvā ‘bhikkhusaṅghassa dhammakathaṃ kathehī’ti sāriputtaṃ vakkhāmi,",
  "atk-s0103a:653_9": "sāriputto tīhi piṭakehi sammasitvā cuddasapañhādhikena pañhasahassena paṭimaṇḍetvā bhikkhusaṅghassa saṅgītisuttaṃ nāma kathessati,",
  "atk-s0103a:653_10": "suttantaṃ āvajjetvā pañca bhikkhusatāni saha paṭisambhidāhi arahattaṃ pāpuṇissantī”ti imamatthaṃ disvā cārikaṃ pakkanto.",
  "atk-s0103a:653_11": "Tena vuttaṃ –",
  "atk-s0103a:653_12": "“mallesu cārikaṃ caramāno”ti.",
  "atk-s0103a:654_0": "Ubbhatakanavasandhāgāravaṇṇanā",
  "atk-s0103a:655_0": "297.",
  "atk-s0103a:655_1": "Ubbhatakanti tassa nāmaṃ,",
  "atk-s0103a:655_2": "uccattā vā evaṃ vuttaṃ.",
  "atk-s0103a:655_3": "Sandhāgāranti nagaramajjhe sandhāgārasālā.",
  "atk-s0103a:655_4": "Samaṇena vāti ettha yasmā gharavatthupariggahakāleyeva devatā attano vasanaṭṭhānaṃ gaṇhanti.",
  "atk-s0103a:655_5": "Tasmā devena vāti avatvā “samaṇena vā brāhmaṇena vā kenaci vā manussabhūtenā”ti vuttaṃ.",
  "atk-s0103a:655_6": "Yena bhagavā tenupasaṅkamiṃsūti bhagavato āgamanaṃ sutvā “amhehi gantvāpi na bhagavā ānīto,",
  "atk-s0103a:655_7": "dūtaṃ pesetvāpi na pakkosāpito,",
  "atk-s0103a:655_8": "sayameva pana mahābhikkhusaṅghaparivāro amhākaṃ vasanaṭṭhānaṃ sampatto,",
  "atk-s0103a:655_9": "amhehi ca sandhāgārasālā kāritā,",
  "atk-s0103a:655_10": "ettha mayaṃ dasabalaṃ ānetvā maṅgalaṃ bhaṇāpessāmā”ti cintetvā upasaṅkamiṃsu.",
  "atk-s0103a:656_0": "298.",
  "atk-s0103a:656_1": "Yena sandhāgāraṃ tenupasaṅkamiṃsūti taṃ divasaṃ kira sandhāgāre cittakammaṃ niṭṭhapetvā aṭṭakā muttamattā honti,",
  "atk-s0103a:656_2": "buddhā ca nāma araññajjhāsayā araññārāmā,",
  "atk-s0103a:656_3": "antogāme vaseyyuṃ vā no vā.",
  "atk-s0103a:656_4": "Tasmā bhagavato manaṃ jānitvāva paṭijaggissāmāti cintetvā te bhagavantaṃ upasaṅkamiṃsu.",
  "atk-s0103a:656_5": "Idāni pana manaṃ labhitvā paṭijaggitukāmā yena sandhāgāraṃ tenupasaṅkamiṃsu.",
  "atk-s0103a:656_6": "Sabbasantharinti yathā sabbaṃ santhataṃ hoti, evaṃ.",
  "atk-s0103a:656_7": "Yena bhagavā tenupasaṅkamiṃsūti ettha pana te mallarājāno sandhāgāraṃ paṭijaggitvā nagaravīthiyopi sammajjāpetvā",
  "atk-s0103a:656_8": "dhaje ussāpetvā gehadvāresu puṇṇaghaṭe ca kadaliyo ca ṭhapāpetvā sakalanagaraṃ dīpamālādīhi vippakiṇṇatārakaṃ",
  "atk-s0103a:656_9": "viya katvā khīrapāyake dārake khīraṃ pāyyetha,",
  "atk-s0103a:656_10": "dahare kumāre lahuṃ lahuṃ bhojāpetvā sayāpetha,",
  "atk-s0103a:656_11": "uccāsaddaṃ mā karittha,",
  "atk-s0103a:656_12": "ajja ekarattiṃ satthā antogāme vasissati,",
  "atk-s0103a:656_13": "buddhā nāma appasaddakāmā hontīti bheriṃ carāpetvā sayaṃ daṇḍadīpikaṃ ādāya yena bhagavā tenupasaṅkamiṃsu.",
  "atk-s0103a:657_0": "299.",
  "atk-s0103a:657_1": "Bhagavantaṃyeva purakkhatvāti bhagavantaṃ purato katvā.",
  "atk-s0103a:657_2": "Tattha bhagavā bhikkhūnañceva upāsakānañca majjhe nisinno ativiya virocati,",
  "atk-s0103a:657_3": "samantapāsādiko suvaṇṇavaṇṇo abhirūpo dassanīyo.",
  "atk-s0103a:657_4": "Purimakāyato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti.",
  "atk-s0103a:657_5": "Pacchimakāyato.",
  "atk-s0103a:657_6": "Dakkhiṇahatthato.",
  "atk-s0103a:657_7": "Vāmahatthato suvaṇṇavaṇṇā rasmi uṭṭhahitvā asītihatthaṃ ṭhānaṃ gaṇhāti.",
  "atk-s0103a:657_8": "Upari kesantato paṭṭhāya sabbakesāvaṭṭehi moragīvavaṇṇā rasmi uṭṭhahitvā gaganatale asītihatthaṃ ṭhānaṃ gaṇhāti.",
  "atk-s0103a:657_9": "Heṭṭhā pādatalehi pavāḷavaṇṇā rasmi uṭṭhahitvā ghanapathaviyaṃ asītihatthaṃ ṭhānaṃ gaṇhāti.",
  "atk-s0103a:657_10": "Evaṃ samantā asīti hatthamattaṃ ṭhānaṃ chabbaṇṇā buddharasmiyo vijjotamānā vipphandamānā vidhāvanti.",
  "atk-s0103a:657_11": "Sabbe disābhāgā suvaṇṇacampakapupphehi vikiriyamānā viya suvaṇṇaghaṭato nikkhantasuvaṇṇarasadhārāhi siñcamānā",
  "atk-s0103a:657_12": "viya pasāritasuvaṇṇapaṭaparikkhittā viya verambhavātasamuṭṭhitakiṃsukakaṇikārapupphacuṇṇasamākiṇṇā viya",
  "atk-s0103a:657_13": "ca vippakāsanti.",
  "atk-s0103a:658_0": "Bhagavatopi asītianubyañjanabyāmappabhādvattiṃsavaralakkhaṇasamujjalaṃ sarīraṃ samuggatatārakaṃ viya gaganatalaṃ,",
  "atk-s0103a:658_1": "vikasitamiva padumavanaṃ,",
  "atk-s0103a:658_2": "sabbapāliphullo viya yojanasatiko pāricchattako paṭipāṭiyā ṭhapitānaṃ dvattiṃsacandānaṃ dvattiṃsasūriyānaṃ",
  "atk-s0103a:658_3": "dvattiṃsacakkavattirājānaṃ dvattiṃsadevarājānaṃ dvattiṃsamahābrahmānaṃ siriyā siriṃ abhibhavamānaṃ viya virocati.",
  "atk-s0103a:658_4": "Parivāretvā nisinnā bhikkhūpi sabbeva appicchā santuṭṭhā pavivittā asaṃsaṭṭhā āraddhavīriyā vattāro vacanakkhamā",
  "atk-s0103a:658_5": "codakā pāpagarahino sīlasampannā samādhisampannā paññāvimutti vimuttiñāṇadassanasampannā.",
  "atk-s0103a:658_6": "Tehi parivārito bhagavā rattakambalaparikkhitto viya suvaṇṇakkhandho,",
  "atk-s0103a:658_7": "rattapadumavanasaṇḍamajjhagatā viya suvaṇṇanāvā,",
  "atk-s0103a:658_8": "pavāḷavedikāparikkhitto viya suvaṇṇapāsādo virocittha.",
  "atk-s0103a:659_0": "Asītimahātherāpi naṃ meghavaṇṇaṃ paṃsukūlaṃ pārupitvā maṇivammavammitā viya mahānāgā parivārayiṃsu vantarāgā",
  "atk-s0103a:659_1": "bhinnakilesā vijaṭitajaṭā chinnabandhanā kule vā gaṇe vā alaggā.",
  "atk-s0103a:659_2": "Iti bhagavā sayaṃ vītarāgo vītarāgehi,",
  "atk-s0103a:659_3": "vītadoso vītadosehi,",
  "atk-s0103a:659_4": "vītamoho vītamohehi,",
  "atk-s0103a:659_5": "nittaṇho nittaṇhehi,",
  "atk-s0103a:659_6": "nikkileso nikkilesehi,",
  "atk-s0103a:659_7": "sayaṃ buddho bahussutabuddhehi parivārito pattaparivāritaṃ viya kesaraṃ,",
  "atk-s0103a:659_8": "kesaraparivāritā viya kaṇṇikā,",
  "atk-s0103a:659_9": "aṭṭhanāgasahassaparivārito viya chaddanto nāgarājā,",
  "atk-s0103a:659_10": "navutihaṃsasahassaparivārito viya dhataraṭṭho haṃsarājā,",
  "atk-s0103a:659_11": "senaṅgaparivārito viya cakkavattirājā,",
  "atk-s0103a:659_12": "marugaṇaparivārito viya sakko devarājā,",
  "atk-s0103a:659_13": "brahmagaṇaparivārito viya hārito mahābrahmā,",
  "atk-s0103a:659_14": "asamena buddhavesena aparimāṇena buddhavilāsena tassaṃ parisati nisinno pāveyyake malle bahudeva rattiṃ dhammiyā kathāya sandassetvā uyyojesi.",
  "atk-s0103a:660_0": "Ettha ca dhammikathā nāma sandhāgāraanumodanappaṭisaṃyuttā pakiṇṇakakathā veditabbā.",
  "atk-s0103a:660_1": "Tadā hi bhagavā ākāsagaṅgaṃ otārento viya pathavojaṃ ākaḍḍhanto viya mahājambuṃ matthake gahetvā cālento",
  "atk-s0103a:660_2": "viya yojaniyamadhugaṇḍaṃ cakkayantena pīḷetvā madhupānaṃ pāyamāno viya ca pāveyyakānaṃ mallānaṃ hitasukhāvahaṃ",
  "atk-s0103a:660_3": "pakiṇṇakakathaṃ kathesi.",
  "atk-s0103a:661_0": "300.",
  "atk-s0103a:661_1": "Tuṇhībhūtaṃ tuṇhībhūtanti yaṃ yaṃ disaṃ anuviloketi,",
  "atk-s0103a:661_2": "tattha tattha tuṇhībhūtameva.",
  "atk-s0103a:661_3": "Anuviloketvāti maṃsacakkhunā dibbacakkhunāti dvīhi cakkhūhi tato tato viloketvā.",
  "atk-s0103a:661_4": "Maṃsacakkhunā hi nesaṃ bahiddhā iriyāpathaṃ pariggahesi.",
  "atk-s0103a:661_5": "Tattha ekabhikkhussāpi neva hatthakukkuccaṃ na pādakukkuccaṃ ahosi,",
  "atk-s0103a:661_6": "na koci sīsamukkhipi,",
  "atk-s0103a:661_7": "na kathaṃ kathesi,",
  "atk-s0103a:661_8": "na niddāyanto nisīdi.",
  "atk-s0103a:661_9": "Sabbepi tīhi sikkhāhi sikkhitā nivāte padīpasikhā viya niccalā nisīdiṃsu.",
  "atk-s0103a:661_10": "Iti nesaṃ imaṃ iriyāpathaṃ maṃsacakkhunā pariggahesi.",
  "atk-s0103a:661_11": "Ālokaṃ pana vaḍḍhayitvā dibbacakkhunā hadayarūpaṃ disvā abbhantaragataṃ sīlaṃ olokesi.",
  "atk-s0103a:661_12": "So anekasatānaṃ bhikkhūnaṃ antokumbhiyaṃ jalamānaṃ padīpaṃ viya arahattupagaṃ sīlaṃ addasa.",
  "atk-s0103a:661_13": "Āraddhavipassakā hi te bhikkhū.",
  "atk-s0103a:661_14": "Iti nesaṃ sīlaṃ disvā “imepi bhikkhū mayhaṃ anucchavikā,",
  "atk-s0103a:661_15": "ahampi imesaṃ anucchaviko”ti cakkhutalesu nimittaṃ ṭhapetvā bhikkhusaṅghaṃ oloketvā āyasmantaṃ sāriputtaṃ āmantesi “piṭṭhi me āgilāyatī”ti.",
  "atk-s0103a:661_16": "Kasmā āgilāyati?",
  "atk-s0103a:661_17": "Bhagavato hi chabbassāni mahāpadhānaṃ padahantassa mahantaṃ kāyadukkhaṃ ahosi.",
  "atk-s0103a:661_18": "Athassa aparabhāge mahallakakāle piṭṭhivāto uppajji.",
  "atk-s0103a:662_0": "Saṅghāṭiṃ paññāpetvāti sandhāgārassa kira ekapasse te rājāno kappiyamañcakaṃ paññapesuṃ “appeva nāma satthā nipajjeyyā”ti.",
  "atk-s0103a:662_1": "Satthāpi catūhi iriyāpathehi paribhuttaṃ imesaṃ mahapphalaṃ bhavissatīti tattha saṅghāṭiṃ paññāpetvā nipajji.",
  "atk-s0103a:663_0": "Bhinnanigaṇṭhavatthuvaṇṇanā",
  "atk-s0103a:664_0": "301. Tassa kālaṅkiriyāyātiādīsu yaṃ vattabbaṃ, taṃ sabbaṃ heṭṭhā vuttameva.",
  "atk-s0103a:665_0": "302. Āmantesīti bhaṇḍanādivūpasamakaraṃ svākhyātaṃ dhammaṃ desetukāmo āmantesi.",
  "atk-s0103a:666_0": "Ekakavaṇṇanā",
  "atk-s0103a:667_0": "303.",
  "atk-s0103a:667_1": "Tatthāti tasmiṃ dhamme.",
  "atk-s0103a:667_2": "Saṅgāyitabbanti samaggehi gāyitabbaṃ,",
  "atk-s0103a:667_3": "ekavacanehi aviruddhavacanehi bhaṇitabbaṃ.",
  "atk-s0103a:667_4": "Na vivaditabbanti atthe vā byañjane vā vivādo na kātabbo.",
  "atk-s0103a:667_5": "Eko dhammoti ekakadukatikādivasena bahudhā sāmaggirasaṃ dassetukāmo paṭhamaṃ tāva “eko dhammo”ti āha.",
  "atk-s0103a:667_6": "Sabbe sattāti kāmabhavādīsu saññābhavādīsu ekavokārabhavādīsu ca sabbabhavesu sabbe sattā.",
  "atk-s0103a:667_7": "Āhāraṭṭhitikāti āhārato ṭhiti etesanti āhāraṭṭhitikā.",
  "atk-s0103a:667_8": "Iti sabbasattānaṃ ṭhiti hetu āhāro nāma eko dhammo amhākaṃ satthārā yāthāvato ñatvā sammadakkhāto āvusoti dīpeti.",
  "atk-s0103a:668_0": "Nanu ca evaṃ sante yaṃ vuttaṃ “asaññasattā devā ahetukā anāhārā aphassakā”tiādi,",
  "atk-s0103a:668_1": "taṃ vacanaṃ virujjhatīti,",
  "atk-s0103a:668_2": "na virujjhati.",
  "atk-s0103a:668_3": "Tesañhi jhānaṃ āhāro hoti.",
  "atk-s0103a:668_4": "Evaṃ santepi “cattārome,",
  "atk-s0103a:668_5": "bhikkhave,",
  "atk-s0103a:668_6": "āhārā bhūtānaṃ vā sattānaṃ ṭhitiyā sambhavesīnaṃ vā anuggahāya.",
  "atk-s0103a:668_7": "Katame cattāro?",
  "atk-s0103a:668_8": "Kabaḷīkāro āhāro oḷāriko vā sukhumo vā,",
  "atk-s0103a:668_9": "phasso dutiyo,",
  "atk-s0103a:668_10": "manosañcetanā tatiyā,",
  "atk-s0103a:668_11": "viññāṇaṃ catuttha”nti idampi virujjhatīti,",
  "atk-s0103a:668_12": "idampi na virujjhati.",
  "atk-s0103a:668_13": "Etasmiñhi sutte nippariyāyena āhāralakkhaṇāva dhammā āhārāti vuttā.",
  "atk-s0103a:668_14": "Idha pana pariyāyena paccayo āhāroti vutto.",
  "atk-s0103a:668_15": "Sabbadhammānañhi paccayo laddhuṃ vaṭṭati.",
  "atk-s0103a:668_16": "So ca yaṃ yaṃ phalaṃ janeti,",
  "atk-s0103a:668_17": "taṃ taṃ āharati nāma,",
  "atk-s0103a:668_18": "tasmā āhāroti vuccati.",
  "atk-s0103a:668_19": "Tenevāha “avijjampāhaṃ,",
  "atk-s0103a:668_20": "bhikkhave,",
  "atk-s0103a:668_21": "sāhāraṃ vadāmi,",
  "atk-s0103a:668_22": "no anāhāraṃ. Ko ca,",
  "atk-s0103a:668_23": "bhikkhave,",
  "atk-s0103a:668_24": "avijjāya āhāro?",
  "atk-s0103a:668_25": "Pañcanīvaraṇātissa vacanīyaṃ.",
  "atk-s0103a:668_26": "Pañcanīvaraṇepāhaṃ,",
  "atk-s0103a:668_27": "bhikkhave,",
  "atk-s0103a:668_28": "sāhāre vadāmi,",
  "atk-s0103a:668_29": "no anāhāre. Ko ca,",
  "atk-s0103a:668_30": "bhikkhave,",
  "atk-s0103a:668_31": "pañcannaṃ nīvaraṇānaṃ āhāro?",
  "atk-s0103a:668_32": "Ayonisomanasikārotissa vacanīya”nti.",
  "atk-s0103a:668_33": "Ayaṃ idha adhippeto.",
  "atk-s0103a:669_0": "Etasmiñhi paccayāhāre gahite pariyāyāhāropi nippariyāyāhāropi sabbo gahitova hoti.",
  "atk-s0103a:669_1": "Tattha asaññabhave paccayāhāro labbhati.",
  "atk-s0103a:669_2": "Anuppanne hi buddhe titthāyatane pabbajitā vāyokasiṇe parikammaṃ katvā catutthajjhānaṃ nibbattetvā tato vuṭṭhāya dhī cittaṃ,",
  "atk-s0103a:669_3": "dhibbatetaṃ cittaṃ cittassa nāma abhāvoyeva sādhu,",
  "atk-s0103a:669_4": "cittañhi nissāyeva vadhabandhādipaccayaṃ dukkhaṃ uppajjati.",
  "atk-s0103a:669_5": "Citte asati natthetanti khantiṃ ruciṃ uppādetvā aparihīnajjhānā kālaṅkatvā asaññabhave nibbattanti.",
  "atk-s0103a:669_6": "Yo yassa iriyāpatho manussaloke paṇihito ahosi,",
  "atk-s0103a:669_7": "so tena iriyāpathena nibbattitvā pañca kappasatāni ṭhito vā nisinno vā nipanno vā hoti.",
  "atk-s0103a:669_8": "Evarūpānampi sattānaṃ paccayāhāro labbhati.",
  "atk-s0103a:669_9": "Te hi yaṃ jhānaṃ bhāvetvā nibbattā,",
  "atk-s0103a:669_10": "tadeva nesaṃ paccayo hoti.",
  "atk-s0103a:669_11": "Yathā jiyāvegena khittasaro yāva jiyāvego atthi,",
  "atk-s0103a:669_12": "tāva gacchati,",
  "atk-s0103a:669_13": "evaṃ yāva jhānapaccayo atthi,",
  "atk-s0103a:669_14": "tāva tiṭṭhanti.",
  "atk-s0103a:669_15": "Tasmiṃ niṭṭhite khīṇavego saro viya patanti.",
  "atk-s0103a:669_16": "Ye pana te nerayikā neva uṭṭhānaphalūpajīvī na puññaphalūpajīvīti vuttā,",
  "atk-s0103a:669_17": "tesaṃ ko āhāroti?",
  "atk-s0103a:669_18": "Tesaṃ kammameva āhāro.",
  "atk-s0103a:669_19": "Kiṃ pañca āhārā atthīti ce. Pañca,",
  "atk-s0103a:669_20": "na pañcāti idaṃ na vattabbaṃ.",
  "atk-s0103a:669_21": "Nanu paccayo āhāroti vuttametaṃ.",
  "atk-s0103a:669_22": "Tasmā yena kammena te niraye nibbattā,",
  "atk-s0103a:669_23": "tadeva tesaṃ ṭhitipaccayattā āhāro hoti.",
  "atk-s0103a:669_24": "Yaṃ sandhāya idaṃ vuttaṃ “na ca tāva kālaṅkaroti,",
  "atk-s0103a:669_25": "yāva na taṃ pāpakammaṃ byantī hotī”ti.",
  "atk-s0103a:670_0": "Kabaḷīkāraṃ āhāraṃ ārabbha cettha vivādo na kātabbo.",
  "atk-s0103a:670_1": "Mukhe uppanno kheḷopi hi tesaṃ āhārakiccaṃ sādheti.",
  "atk-s0103a:670_2": "Kheḷopi hi niraye dukkhavedaniyo hutvā paccayo hoti,",
  "atk-s0103a:670_3": "sagge sukhavedaniyo.",
  "atk-s0103a:670_4": "Iti kāmabhave nippariyāyena cattāro āhārā.",
  "atk-s0103a:670_5": "Rūpārūpabhavesu ṭhapetvā asaññaṃ sesānaṃ tayo.",
  "atk-s0103a:670_6": "Asaññānañceva avasesānañca paccayāhāroti iminā āhārena “sabbe sattā āhāraṭṭhitikā”ti etaṃ pañhaṃ kathetvā",
  "atk-s0103a:670_7": "“ayaṃ kho āvuso”ti evaṃ niyyātanampi “atthi kho āvuso”ti puna uddharaṇampi akatvā “sabbe sattā saṅkhāraṭṭhitikā”ti",
  "atk-s0103a:670_8": "dutiyapañhaṃ vissajjesi.",
  "atk-s0103a:671_0": "Kasmā pana na niyyātesi na uddharittha?",
  "atk-s0103a:671_1": "Tattha tattha niyyātiyamānepi uddhariyamānepi pariyāpuṇituṃ vācetuṃ dukkhaṃ hoti,",
  "atk-s0103a:671_2": "tasmā dve ekābaddhe katvā vissajjesi.",
  "atk-s0103a:671_3": "Imasmimpi vissajjane heṭṭhā vuttapaccayova attano phalassa saṅkharaṇato saṅkhāroti vutto.",
  "atk-s0103a:671_4": "Iti heṭṭhā āhārapaccayo kathito,",
  "atk-s0103a:671_5": "idha saṅkhārapaccayoti ayamettha heṭṭhimato viseso.",
  "atk-s0103a:671_6": "“Heṭṭhā nippariyāyāhāro gahito,",
  "atk-s0103a:671_7": "idha pariyāyāhāroti evaṃ gahite viseso pākaṭo bhaveyya,",
  "atk-s0103a:671_8": "no ca gaṇhiṃsū’ti mahāsīvatthero āha.",
  "atk-s0103a:671_9": "Indriyabaddhassapi hi anindriyabaddhassapi paccayo laddhuṃ vaṭṭati.",
  "atk-s0103a:671_10": "Vinā paccayena dhammo nāma natthi.",
  "atk-s0103a:671_11": "Tattha anindriyabaddhassa tiṇarukkhalatādino pathavīraso āporaso ca paccayo hoti.",
  "atk-s0103a:671_12": "Deve avassante hi tiṇādīni milāyanti,",
  "atk-s0103a:671_13": "vassante ca pana haritāni honti.",
  "atk-s0103a:671_14": "Iti tesaṃ pathavīraso āporaso ca paccayo hoti.",
  "atk-s0103a:671_15": "Indriyabaddhassa avijjā taṇhā kammaṃ āhāroti evamādayo paccayā,",
  "atk-s0103a:671_16": "iti heṭṭhā paccayoyeva āhāroti kathito,",
  "atk-s0103a:671_17": "idha saṅkhāroti.",
  "atk-s0103a:671_18": "Ayamevettha viseso.",
  "atk-s0103a:672_0": "Ayaṃ kho,",
  "atk-s0103a:672_1": "āvusoti āvuso amhākaṃ satthārā mahābodhimaṇḍe nisīditvā sayaṃ sabbaññutaññāṇena sacchikatvā ayaṃ ekadhammo desito.",
  "atk-s0103a:672_2": "Tattha ekadhamme tumhehi sabbeheva saṅgāyitabbaṃ na vivaditabbaṃ.",
  "atk-s0103a:672_3": "Yathayidaṃ brahmacariyanti yathā saṅgāyamānānaṃ tumhākaṃ idaṃ sāsanabrahmacariyaṃ addhaniyaṃ assa.",
  "atk-s0103a:672_4": "Ekena hi bhikkhunā “atthi,",
  "atk-s0103a:672_5": "kho āvuso,",
  "atk-s0103a:672_6": "eko dhammo sammadakkhāto.",
  "atk-s0103a:672_7": "Katamo eko dhammo?",
  "atk-s0103a:672_8": "Sabbe sattā āhāraṭṭhitikā.",
  "atk-s0103a:672_9": "Sabbe sattā saṅkhāraṭṭhitikā”ti kathite tassa kathaṃ sutvā añño kathessati.",
  "atk-s0103a:672_10": "Tassapi aññoti evaṃ paramparakathāniyamena idaṃ brahmacariyaṃ ciraṃ tiṭṭhamānaṃ sadevakassa lokassa atthāya",
  "atk-s0103a:672_11": "hitāya bhavissatīti ekakavasena dhammasenāpati sāriputtatthero sāmaggirasaṃ dassesīti.",
  "atk-s0103a:673_0": "Ekakavaṇṇanā niṭṭhitā.",
  "atk-s0103a:674_0": "Dukavaṇṇanā",
  "atk-s0103a:675_0": "304.",
  "atk-s0103a:675_1": "Iti ekakavasena sāmaggirasaṃ dassetvā idāni dukavasena dassetuṃ puna desanaṃ ārabhi.",
  "atk-s0103a:675_2": "Tattha nāmarūpaduke nāmanti cattāro arūpino khandhā nibbānañca.",
  "atk-s0103a:675_3": "Tattha cattāro khandhā nāmanaṭṭhena nāmaṃ.",
  "atk-s0103a:675_4": "Nāmanaṭṭhenāti nāmakaraṇaṭṭhena.",
  "atk-s0103a:675_5": "Yathā hi mahājanasammatattā mahāsammatassa “mahāsammato”ti nāmaṃ ahosi,",
  "atk-s0103a:675_6": "yathā mātāpitaro “ayaṃ tisso nāma hotu,",
  "atk-s0103a:675_7": "phusso nāma hotū”ti evaṃ puttassa kittimanāmaṃ karonti,",
  "atk-s0103a:675_8": "yathā vā “dhammakathiko vinayadharo”ti guṇato nāmaṃ āgacchati,",
  "atk-s0103a:675_9": "na evaṃ vedanādīnaṃ.",
  "atk-s0103a:675_10": "Vedanādayo hi mahāpathavīādayo viya attano nāmaṃ karontāva uppajjanti.",
  "atk-s0103a:675_11": "Tesu uppannesu tesaṃ nāmaṃ uppannameva hoti.",
  "atk-s0103a:675_12": "Na hi vedanaṃ uppannaṃ “tvaṃ vedanā nāma hohī”ti,",
  "atk-s0103a:675_13": "koci bhaṇati,",
  "atk-s0103a:675_14": "na cassā yena kenaci kāraṇena nāmaggahaṇakiccaṃ atthi,",
  "atk-s0103a:675_15": "yathā pathaviyā uppannāya “tvaṃ pathavī nāma hohī”ti nāmaggahaṇakiccaṃ natthi,",
  "atk-s0103a:675_16": "cakkavāḷasinerumhi candimasūriyanakkhattesu uppannesu “tvaṃ cakkavāḷaṃ nāma,",
  "atk-s0103a:675_17": "tvaṃ nakkhattaṃ nāma hohī”ti nāmaggahaṇakiccaṃ natthi,",
  "atk-s0103a:675_18": "nāmaṃ uppannameva hoti,",
  "atk-s0103a:675_19": "opapātikā paññatti nipatati,",
  "atk-s0103a:675_20": "evaṃ vedanāya uppannāya “tvaṃ vedanā nāma hohī”ti nāmaggahaṇakiccaṃ natthi,",
  "atk-s0103a:675_21": "tāya uppannāya vedanāti nāmaṃ uppannameva hoti.",
  "atk-s0103a:675_22": "Saññādīsupi eseva nayo atītepi hi vedanā vedanāyeva. Saññā. Saṅkhārā.",
  "atk-s0103a:675_23": "Viññāṇaṃ viññāṇameva.",
  "atk-s0103a:675_24": "Anāgatepi.",
  "atk-s0103a:675_25": "Paccuppannepi.",
  "atk-s0103a:675_26": "Nibbānaṃ pana sadāpi nibbānamevāti.",
  "atk-s0103a:675_27": "Nāmanaṭṭhena nāmaṃ.",
  "atk-s0103a:675_28": "Namanaṭṭhenāpi cettha cattāro khandhā nāmaṃ.",
  "atk-s0103a:675_29": "Te hi ārammaṇābhimukhaṃ namanti.",
  "atk-s0103a:675_30": "Nāmanaṭṭhena sabbampi nāmaṃ.",
  "atk-s0103a:675_31": "Cattāro hi khandhā ārammaṇe aññamaññaṃ nāmenti,",
  "atk-s0103a:675_32": "nibbānaṃ ārammaṇādhipatipaccayatāya attani anavajjadhamme nāmeti.",
  "atk-s0103a:676_0": "Rūpanti cattāro ca mahābhūtā catunnañca mahābhūtānaṃ upādāya rūpaṃ,",
  "atk-s0103a:676_1": "taṃ sabbampi ruppanaṭṭhena rūpaṃ.",
  "atk-s0103a:676_2": "Tassa vitthārakathā visuddhimagge vuttanayeneva veditabbā.",
  "atk-s0103a:677_0": "Avijjāti dukkhādīsu aññāṇaṃ.",
  "atk-s0103a:677_1": "Ayampi vitthārato visuddhimagge kathitāyeva.",
  "atk-s0103a:677_2": "Bhavataṇhāti bhavapatthanā.",
  "atk-s0103a:677_3": "Yathāha “tattha katamā bhavataṇhā?",
  "atk-s0103a:677_4": "Yo bhavesu bhavacchando”tiādi.",
  "atk-s0103a:678_0": "Bhavadiṭṭhīti bhavo vuccati sassataṃ,",
  "atk-s0103a:678_1": "sassatavasena uppajjanakadiṭṭhi.",
  "atk-s0103a:678_2": "Sā “tattha katamā bhavadiṭṭhi?",
  "atk-s0103a:678_3": "‘Bhavissati attā ca loko cā’ti yā evarūpā diṭṭhi diṭṭhigata”ntiādinā nayena abhidhamme vitthāritā.",
  "atk-s0103a:678_4": "Vibhavadiṭṭhīti vibhavo vuccati ucchedaṃ,",
  "atk-s0103a:678_5": "ucchedavasena uppajjanakadiṭṭhi.",
  "atk-s0103a:678_6": "Sāpi “tattha katamā vibhavadiṭṭhi?",
  "atk-s0103a:678_7": "‘Na bhavissati attā ca loko cā’ti.",
  "atk-s0103a:678_8": "Yā evarūpā diṭṭhi diṭṭhigata”ntiādinā nayena tattheva vitthāritā.",
  "atk-s0103a:679_0": "Ahirikanti “yaṃ na hirīyati hirīyitabbenā”ti evaṃ vitthāritā nillajjatā.",
  "atk-s0103a:679_1": "Anottappanti “yaṃ na ottappati ottappitabbenā”ti evaṃ vitthārito abhāyanakaākāro.",
  "atk-s0103a:680_0": "Hirī ca ottappañcāti “yaṃ hirīyati hirīyitabbena,",
  "atk-s0103a:680_1": "ottappati ottappitabbenā”ti evaṃ vitthāritāni hiriottappāni.",
  "atk-s0103a:680_2": "Api cettha ajjhattasamuṭṭhānā hirī,",
  "atk-s0103a:680_3": "bahiddhāsamuṭṭhānaṃ ottappaṃ.",
  "atk-s0103a:680_4": "Attādhipateyyā hirī,",
  "atk-s0103a:680_5": "lokādhipateyyaṃ ottappaṃ.",
  "atk-s0103a:680_6": "Lajjāsabhāvasaṇṭhitā hirī,",
  "atk-s0103a:680_7": "bhayasabhāvasaṇṭhitaṃ ottappaṃ.",
  "atk-s0103a:680_8": "Vitthārakathā panettha sabbākārena visuddhimagge vuttā.",
  "atk-s0103a:681_0": "Dovacassatāti dukkhaṃ vaco etasmiṃ vippaṭikūlagāhimhi vipaccanīkasāte anādare puggaleti dubbaco,",
  "atk-s0103a:681_1": "tassa kammaṃ dovacassaṃ,",
  "atk-s0103a:681_2": "tassa bhāvo dovacassatā.",
  "atk-s0103a:681_3": "Vitthārato panesā “tattha katamā dovacassatā?",
  "atk-s0103a:681_4": "Sahadhammike vuccamāne dovacassāya”nti abhidhamme āgatā.",
  "atk-s0103a:681_5": "Sā atthato saṅkhārakkhandho hoti.",
  "atk-s0103a:681_6": "“Catunnañca khandhānaṃ etenākārena pavattānaṃ etaṃ adhivacana”nti vadanti.",
  "atk-s0103a:681_7": "Pāpamittatāti pāpā assaddhādayo puggalā etassa mittāti pāpamitto,",
  "atk-s0103a:681_8": "tassa bhāvo pāpamittatā.",
  "atk-s0103a:681_9": "Vitthārato panesā –",
  "atk-s0103a:681_10": "“tattha katamā pāpamittatā?",
  "atk-s0103a:681_11": "Ye te puggalā assaddhā dussīlā appassutā maccharino duppaññā.",
  "atk-s0103a:681_12": "Yā tesaṃ sevanā nisevanā saṃsevanā bhajanā saṃbhajanā bhatti saṃbhatti taṃsampavaṅkatā”ti evaṃ āgatā.",
  "atk-s0103a:681_13": "Sāpi atthato dovacassatā viya daṭṭhabbā.",
  "atk-s0103a:682_0": "Sovacassatā ca kalyāṇamittatā ca vuttappaṭipakkhanayena veditabbā.",
  "atk-s0103a:682_1": "Ubhopi panetā idha lokiyalokuttaramissakā kathitā.",
  "atk-s0103a:683_0": "Āpattikusalatāti “pañcapi āpattikkhandhā āpattiyo,",
  "atk-s0103a:683_1": "sattapi āpattikkhandhā āpattiyo.",
  "atk-s0103a:683_2": "Yā tāsaṃ āpattīnaṃ āpattikusalatā paññā pajānanā”ti evaṃ vutto āpattikusalabhāvo.",
  "atk-s0103a:684_0": "Āpattivuṭṭhānakusalatāti “yā tāhi āpattīhi vuṭṭhānakusalatā paññā pajānanā”ti evaṃ vuttā saha kammavācāya āpattīhi vuṭṭhānaparicchedajānanā paññā.",
  "atk-s0103a:685_0": "Samāpattikusalatāti “atthi savitakkasavicārā samāpatti,",
  "atk-s0103a:685_1": "atthi avitakkavicāramattā samāpatti,",
  "atk-s0103a:685_2": "atthi avitakkaavicārā samāpatti.",
  "atk-s0103a:685_3": "Yā tāsaṃ samāpattīnaṃ kusalatā paññā pajānanā”ti evaṃ vuttā saha parikammena appanāparicchedajānanā paññā.",
  "atk-s0103a:685_4": "Samāpattivuṭṭhānakusalatāti “yā tāhi samāpattīhi vuṭṭhānakusalatā paññā pajānanā”ti evaṃ vuttā yathāparicchinnasamayavaseneva",
  "atk-s0103a:685_5": "samāpattito vuṭṭhānasamatthā “ettakaṃ gate sūriye uṭṭhahissāmī”ti vuṭṭhānakālaparicchedakā paññā.",
  "atk-s0103a:686_0": "Dhātukusalatāti “aṭṭhārasa dhātuyo cakkhudhātu…pe…",
  "atk-s0103a:686_1": "manoviññāṇadhātu.",
  "atk-s0103a:686_2": "Yā tāsaṃ dhātūnaṃ kusalatā paññā pajānanā”ti evaṃ vuttā aṭṭhārasannaṃ dhātūnaṃ sabhāvaparicchedakā savanadhāraṇasammasanapaṭivedhapaññā.",
  "atk-s0103a:686_3": "Manasikārakusalatāti “yā tāsaṃ dhātūnaṃ manasikārakusalatā paññā pajānanā”ti evaṃ vuttā tāsaṃyeva dhātūnaṃ sammasanapaṭivedhapaccavekkhaṇapaññā.",
  "atk-s0103a:687_0": "Āyatanakusalatāti “dvādasāyatanāni cakkhāyatanaṃ…pe…",
  "atk-s0103a:687_1": "dhammāyatanaṃ.",
  "atk-s0103a:687_2": "Yā tesaṃ āyatanānaṃ āyatanakusalatā paññā pajānanā”ti evaṃ vuttā dvādasannaṃ āyatanānaṃ uggahamanasikārapajānanā paññā.",
  "atk-s0103a:687_3": "Apica dhātukusalatāpi uggahamanasikārasavanasammasanapaṭivedhapaccavekkhaṇesu vattati manasikārakusalatāpi āyatanakusalatāpi.",
  "atk-s0103a:687_4": "Ayaṃ panettha viseso,",
  "atk-s0103a:687_5": "savanauggahapaccavekkhaṇā lokiyā,",
  "atk-s0103a:687_6": "paṭivedho lokuttaro,",
  "atk-s0103a:687_7": "sammasanamanasikārā lokiyalokuttaramissakā.",
  "atk-s0103a:687_8": "Paṭiccasamuppādakusalatāti “avijjāpaccayā saṅkhārā…pe…",
  "atk-s0103a:687_9": "samudayo hotīti yā tattha paññā pajānanā”ti evaṃ vuttā dvādasannaṃ paccayākārānaṃ uggahādivasena pavattā paññā.",
  "atk-s0103a:688_0": "Ṭhānakusalatāti “ye ye dhammā yesaṃ yesaṃ dhammānaṃ hetupaccayā uppādāya taṃ taṃ ṭhānanti yā tattha paññā",
  "atk-s0103a:688_1": "pajānanā”ti evaṃ vuttā “cakkhuṃ vatthuṃ katvā rūpaṃ ārammaṇaṃ katvā uppannassa cakkhuviññāṇassa cakkhurūpaṃ",
  "atk-s0103a:688_2": "ṭhānañceva kāraṇañcā”ti evaṃ ṭhānaparicchindanasamatthā paññā.",
  "atk-s0103a:688_3": "Aṭṭhānakusalatāti “ye ye dhammā yesaṃ yesaṃ dhammānaṃ na hetū na paccayā uppādāya taṃ taṃ aṭṭhānanti",
  "atk-s0103a:688_4": "yā tattha paññā pajānanā”ti evaṃ vuttā “cakkhuṃ vatthuṃ katvā rūpaṃ ārammaṇaṃ katvā sotaviññāṇādīni nuppajjanti,",
  "atk-s0103a:688_5": "tasmā tesaṃ cakkhurūpaṃ na ṭhānaṃ na kāraṇa”nti evaṃ aṭṭhānaparicchindanasamatthā paññā apica etasmiṃ duke “kittāvatā pana, bhante,",
  "atk-s0103a:688_6": "ṭhānāṭhānakusalo bhikkhūti alaṃ vacanāyāti.",
  "atk-s0103a:688_7": "Idhānanda,",
  "atk-s0103a:688_8": "bhikkhu aṭṭhānametaṃ anavakāso,",
  "atk-s0103a:688_9": "yaṃ diṭṭhisampanno puggalo kañci saṅkhāraṃ niccato upagaccheyya,",
  "atk-s0103a:688_10": "netaṃ ṭhānaṃ vijjatīti pajānāti.",
  "atk-s0103a:688_11": "Ṭhānañca kho etaṃ vijjati,",
  "atk-s0103a:688_12": "yaṃ puthujjano kañci saṅkhāraṃ niccato upagaccheyyā”ti imināpi suttena attho veditabbo.",
  "atk-s0103a:689_0": "Ajjavanti gomuttavaṅkatā candavaṅkatā naṅgalakoṭivaṅkatāti tayo anajjavā.",
  "atk-s0103a:689_1": "Ekacco hi bhikkhu paṭhamavaye ekavīsatiyā anesanāsu chasu ca agocaresu carati,",
  "atk-s0103a:689_2": "majjhimapacchimavayesu lajjī kukkuccako sikkhākāmo hoti,",
  "atk-s0103a:689_3": "ayaṃ gomuttavaṅkatā nāma.",
  "atk-s0103a:689_4": "Eko paṭhamavayepi pacchimavayepi catupārisuddhisīlaṃ pūreti,",
  "atk-s0103a:689_5": "lajjī kukkuccako sikkhākāmo hoti,",
  "atk-s0103a:689_6": "majjhimavaye purimasadiso,",
  "atk-s0103a:689_7": "ayaṃ candavaṅkatā nāma.",
  "atk-s0103a:689_8": "Eko paṭhamavayepi majjhimavayepi catupārisuddhisīlaṃ pūreti,",
  "atk-s0103a:689_9": "lajjī kukkuccako sikkhākāmo hoti,",
  "atk-s0103a:689_10": "pacchimavaye purimasadiso ayaṃ naṅgalakoṭivaṅkatā nāma.",
  "atk-s0103a:689_11": "Eko sabbametaṃ vaṅkataṃ pahāya tīsupi vayesu pesalo lajjī kukkuccako sikkhākāmo hoti.",
  "atk-s0103a:689_12": "Tassa yo so ujubhāvo,",
  "atk-s0103a:689_13": "idaṃ ajjavaṃ nāma.",
  "atk-s0103a:689_14": "Abhidhammepi vuttaṃ –",
  "atk-s0103a:689_15": "“tattha katamo ajjavo.",
  "atk-s0103a:689_16": "Yā ajjavatā ajimhatā avaṅkatā akuṭilatā,",
  "atk-s0103a:689_17": "ayaṃ vuccati ajjavo”ti.",
  "atk-s0103a:689_18": "Lajjavanti “tattha katamo lajjavo?",
  "atk-s0103a:689_19": "Yo hirīyati hirīyitabbena hirīyati pāpakānaṃ akusalānaṃ dhammānaṃ samāpattiyā.",
  "atk-s0103a:689_20": "Ayaṃ vuccati lajjavo”ti evaṃ vutto lajjībhāvo.",
  "atk-s0103a:690_0": "Khantīti “tattha katamā khanti?",
  "atk-s0103a:690_1": "Yā khanti khamanatā adhivāsanatā acaṇḍikkaṃ anassuropo attamanatā cittassā”ti evaṃ vuttā adhivāsanakhanti.",
  "atk-s0103a:690_2": "Soraccanti “tattha katamaṃ soraccaṃ?",
  "atk-s0103a:690_3": "Yo kāyiko avītikkamo,",
  "atk-s0103a:690_4": "vācasiko avītikkamo,",
  "atk-s0103a:690_5": "kāyikavācasiko avītikkamo.",
  "atk-s0103a:690_6": "Idaṃ vuccati soraccaṃ.",
  "atk-s0103a:690_7": "Sabbopi sīlasaṃvaro soracca”nti evaṃ vutto suratabhāvo.",
  "atk-s0103a:691_0": "Sākhalyanti “tattha katamaṃ sākhalyaṃ?",
  "atk-s0103a:691_1": "Yā sā vācā aṇḍakā kakkasā parakaṭukā parābhisajjanī kodhasāmantā asamādhisaṃvattanikā,",
  "atk-s0103a:691_2": "tathārūpiṃ vācaṃ pahāya yā sā vācā neḷā kaṇṇasukhā pemanīyā hadayaṅgamā porī bahujanakantā bahujanamanāpā,",
  "atk-s0103a:691_3": "tathārūpiṃ vācaṃ bhāsitā hoti.",
  "atk-s0103a:691_4": "Yā tattha saṇhavācatā sakhilavācatā apharusavācatā.",
  "atk-s0103a:691_5": "Idaṃ vuccati sākhalya”nti evaṃ vutto sammodakamudukabhāvo.",
  "atk-s0103a:691_6": "Paṭisanthāroti ayaṃ lokasannivāso āmisena dhammena cāti dvīhi chiddo,",
  "atk-s0103a:691_7": "tassa taṃ chiddaṃ yathā na paññāyati,",
  "atk-s0103a:691_8": "evaṃ pīṭhassa viya paccattharaṇena āmisena dhammena ca paṭisantharaṇaṃ.",
  "atk-s0103a:691_9": "Abhidhammepi vuttaṃ “tattha katamo paṭisanthāro?",
  "atk-s0103a:691_10": "Āmisapaṭisanthāro ca dhammapaṭisanthāro ca.",
  "atk-s0103a:691_11": "Idhekacco paṭisanthārako hoti āmisapaṭisanthārena vā dhammapaṭisanthārena vā.",
  "atk-s0103a:691_12": "Ayaṃ vuccati paṭisanthāro”ti.",
  "atk-s0103a:691_13": "Ettha ca āmisena saṅgaho āmisapaṭisanthāro nāma.",
  "atk-s0103a:691_14": "Taṃ karontena mātāpitūnaṃ bhikkhugatikassa veyyāvaccakarassa rañño corānañca aggaṃ aggahetvāpi dātuṃ vaṭṭati.",
  "atk-s0103a:691_15": "Āmasitvā dinne hi rājāno ca corā ca anatthampi karonti jīvitakkhayampi pāpenti,",
  "atk-s0103a:691_16": "anāmasitvā dinne attamanā honti.",
  "atk-s0103a:691_17": "Coranāgavatthuādīni cettha vatthūni kathetabbāni.",
  "atk-s0103a:691_18": "Tāni samantapāsādikāya vinayaṭṭhakathāyaṃ vitthāritāni.",
  "atk-s0103a:691_19": "Sakkaccaṃ uddesadānaṃ pāḷivaṇṇanā dhammakathākathananti evaṃ dhammena saṅgaho dhammapaṭisanthāro nāma.",
  "atk-s0103a:692_0": "Avihiṃsāti karuṇāpi karuṇāpubbabhāgopi.",
  "atk-s0103a:692_1": "Vuttampi cetaṃ –",
  "atk-s0103a:692_2": "“tattha katamā avihiṃsā?",
  "atk-s0103a:692_3": "Yā sattesu karuṇā karuṇāyanā karuṇāyitattaṃ karuṇācetovimutti,",
  "atk-s0103a:692_4": "ayaṃ vuccati avihiṃsā”ti.",
  "atk-s0103a:692_5": "Soceyyanti mettāya ca mettāpubbabhāgassa ca vasena sucibhāvo.",
  "atk-s0103a:692_6": "Vuttampi cetaṃ –",
  "atk-s0103a:692_7": "“tattha katamaṃ soceyyaṃ?",
  "atk-s0103a:692_8": "Yā sattesu metti mettāyanā mettāyitattaṃ mettācetovimutti,",
  "atk-s0103a:692_9": "idaṃ vuccati soceyya”nti.",
  "atk-s0103a:693_0": "Muṭṭhassaccanti sativippavāso,",
  "atk-s0103a:693_1": "yathāha “tattha katamaṃ muṭṭhassaccaṃ?",
  "atk-s0103a:693_2": "Yā asati ananussati appaṭissati assaraṇatā adhāraṇatā pilāpanatā sammussanatā,",
  "atk-s0103a:693_3": "idaṃ vuccati muṭṭhassaccaṃ”.",
  "atk-s0103a:693_4": "Asampajaññanti,",
  "atk-s0103a:693_5": "“tattha katamaṃ asampajaññaṃ?",
  "atk-s0103a:693_6": "Yaṃ aññāṇaṃ adassanaṃ avijjālaṅgī moho akusalamūla”nti evaṃ vuttā avijjāyeva.",
  "atk-s0103a:693_7": "Sati satiyeva.",
  "atk-s0103a:693_8": "Sampajaññaṃ ñāṇaṃ.",
  "atk-s0103a:694_0": "Indriyesu aguttadvāratāti “tattha katamā indriyesu aguttadvāratā?",
  "atk-s0103a:694_1": "Idhekacco cakkhunā rūpaṃ disvā nimittaggāhī hotī”tiādinā nayena vitthārito indriyasaṃvarabhedo.",
  "atk-s0103a:694_2": "Bhojane amattaññutāti “tattha katamā bhojane amattaññutā?",
  "atk-s0103a:694_3": "Idhekacco appaṭisaṅkhā ayoniso āhāraṃ āhāreti davāya madāya maṇḍanāya vibhūsanāya.",
  "atk-s0103a:694_4": "Yā tattha asantuṭṭhitā amattaññutā appaṭisaṅkhā bhojane”ti evaṃ āgato bhojane amattaññubhāvo.",
  "atk-s0103a:694_5": "Anantaraduko vuttappaṭipakkhanayena veditabbo.",
  "atk-s0103a:695_0": "Paṭisaṅkhānabalanti “tattha katamaṃ paṭisaṅkhānabalaṃ?",
  "atk-s0103a:695_1": "Yā paññā pajānanā”ti evaṃ vitthāritaṃ appaṭisaṅkhāya akampanañāṇaṃ.",
  "atk-s0103a:695_2": "Bhāvanābalanti bhāventassa uppannaṃ balaṃ.",
  "atk-s0103a:695_3": "Atthato vīriyasambojjhaṅgasīsena satta bojjhaṅgā honti.",
  "atk-s0103a:695_4": "Vuttampi cetaṃ –",
  "atk-s0103a:695_5": "“tattha katamaṃ bhāvanābalaṃ?",
  "atk-s0103a:695_6": "Yā kusalānaṃ dhammānaṃ āsevanā bhāvanā bahulīkammaṃ,",
  "atk-s0103a:695_7": "idaṃ vuccati bhāvanābalaṃ.",
  "atk-s0103a:695_8": "Sattabojjhaṅgā bhāvanābala”nti.",
  "atk-s0103a:696_0": "Satibalanti assatiyā akampanavasena satiyeva.",
  "atk-s0103a:696_1": "Samādhibalanti uddhacce akampanavasena samādhiyeva.",
  "atk-s0103a:696_2": "Samatho samādhi.",
  "atk-s0103a:696_3": "Vipassanā paññā.",
  "atk-s0103a:696_4": "Samathova taṃ ākāraṃ gahetvā puna pavattetabbassa samathassa nimittavasena samathanimittaṃ paggāhanimittepi eseva nayo.",
  "atk-s0103a:696_5": "Paggāho vīriyaṃ.",
  "atk-s0103a:696_6": "Avikkhepo ekaggatā.",
  "atk-s0103a:696_7": "Imehi pana sati ca sampajaññañca paṭisaṅkhānabalañca bhāvanābalañca satibalañca samādhibalañca samatho",
  "atk-s0103a:696_8": "ca vippassanā ca samathanimittañca paggāhanimittañca paggāho ca avikkhepo cāti chahi dukehi parato sīladiṭṭhisampadādukena",
  "atk-s0103a:696_9": "ca lokiyalokuttaramissakā dhammā kathitā.",
  "atk-s0103a:697_0": "Sīlavipattīti “tattha katamā sīlavipatti?",
  "atk-s0103a:697_1": "Kāyiko vītikkamo…pe…",
  "atk-s0103a:697_2": "sabbampi dussīlyaṃ sīlavipattī”ti evaṃ vutto sīlavināsako asaṃvaro.",
  "atk-s0103a:697_3": "Diṭṭhivipattīti “tattha katamā diṭṭhivipatti?",
  "atk-s0103a:697_4": "Natthi dinnaṃ natthi yiṭṭha”nti evaṃ āgatā sammādiṭṭhivināsikā micchādiṭṭhi.",
  "atk-s0103a:698_0": "Sīlasampadāti “tattha katamā sīlasampadā?",
  "atk-s0103a:698_1": "Kāyiko avītikkamo”ti evaṃ pubbe vuttasoraccameva sīlassa sampādanato paripūraṇato “sīlasampadā”ti vuttaṃ.",
  "atk-s0103a:698_2": "Ettha ca “sabbopi sīlasaṃvaro sīlasampadā”ti idaṃ mānasikapariyādānatthaṃ vuttaṃ.",
  "atk-s0103a:698_3": "Diṭṭhisampadāti “tattha katamā diṭṭhisampadā?",
  "atk-s0103a:698_4": "Atthi dinnaṃ atthi yiṭṭhaṃ…pe…",
  "atk-s0103a:698_5": "sacchikatvā pavedentīti yā evarūpā paññā pajānanā”ti evaṃ āgataṃ diṭṭhipāripūribhūtaṃ ñāṇaṃ.",
  "atk-s0103a:699_0": "Sīlavisuddhīti visuddhiṃ pāpetuṃ samatthaṃ sīlaṃ.",
  "atk-s0103a:699_1": "Abhidhamme panāyaṃ “tattha katamā sīlavisuddhi?",
  "atk-s0103a:699_2": "Kāyiko avītikkamo vācasiko avītikkamo kāyikavācasiko avītikkamo,",
  "atk-s0103a:699_3": "ayaṃ vuccati sīlavisuddhī”ti evaṃ vibhattā.",
  "atk-s0103a:699_4": "Diṭṭhivisuddhīti visuddhiṃ pāpetuṃ samatthaṃ dassanaṃ.",
  "atk-s0103a:699_5": "Abhidhamme panāyaṃ “tattha katamā diṭṭhivisuddhi?",
  "atk-s0103a:699_6": "Kammassakatañāṇaṃ saccānulomikañāṇaṃ maggasamaṅgissañāṇaṃ phalasamaṅgissañāṇa”nti evaṃ vuttā.",
  "atk-s0103a:699_7": "Ettha ca tividhaṃ duccaritaṃ attanā katampi parena katampi sakaṃ nāma na hoti atthabhañjanato.",
  "atk-s0103a:699_8": "Sucaritaṃ sakaṃ nāma atthajananatoti evaṃ jānanaṃ kammassakatañāṇaṃ nāma.",
  "atk-s0103a:699_9": "Tasmiṃ ṭhatvā bahuṃ vaṭṭagāmikammaṃ āyūhitvā sukhato sukheneva arahattaṃ pattā gaṇanapathaṃ vītivattā.",
  "atk-s0103a:699_10": "Vipassanāñāṇaṃ pana vacīsaccañca anulometi,",
  "atk-s0103a:699_11": "paramatthasaccañca na vilometīti saccānulomikaṃ ñāṇanti vuttaṃ.",
  "atk-s0103a:700_0": "“Diṭṭhivisuddhi kho pana yathādiṭṭhissa ca padhāna”nti ettha diṭṭhivisuddhīti ñāṇadassanaṃ kathitaṃ.",
  "atk-s0103a:700_1": "Yathādiṭṭhissa ca padhānanti taṃsampayuttameva vīriyaṃ.",
  "atk-s0103a:700_2": "Api ca purimapadena catumaggañāṇaṃ.",
  "atk-s0103a:700_3": "Pacchimapadena taṃsampayuttaṃ vīriyaṃ.",
  "atk-s0103a:700_4": "Abhidhamme pana “diṭṭhivisuddhi kho panāti yā paññā pajānanā amoho dhammavicayo sammādiṭṭhi.",
  "atk-s0103a:700_5": "Yathādiṭṭhissa ca padhānanti yo cetasiko vīriyārambho sammāvāyāmo”ti evaṃ ayaṃ duko vibhatto.",
  "atk-s0103a:701_0": "“Saṃvego ca saṃvejanīyesu ṭhānesū”ti ettha “saṃvegoti jātibhayaṃ jarābhayaṃ byādhibhayaṃ maraṇabhaya”nti evaṃ jātiādīni bhayato dassanañāṇaṃ.",
  "atk-s0103a:701_1": "Saṃvejanīyaṃ ṭhānanti jātijarābyādhimaraṇaṃ.",
  "atk-s0103a:701_2": "Etāni hi cattāri jāti dukkhā,",
  "atk-s0103a:701_3": "jarā dukkhā,",
  "atk-s0103a:701_4": "byādhi dukkho,",
  "atk-s0103a:701_5": "maraṇaṃ dukkhanti evaṃ saṃveguppattikāraṇattā saṃvejanīyaṃ ṭhānanti vuttāni.",
  "atk-s0103a:701_6": "Saṃviggassa ca yoniso padhānanti evaṃ saṃvegajātassa upāyapadhānaṃ.",
  "atk-s0103a:701_7": "“Idha bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janetī”ti evaṃ āgatavīriyassetaṃ adhivacanaṃ.",
  "atk-s0103a:702_0": "Asantuṭṭhitā ca kusalesu dhammesūti yā kusalānaṃ dhammānaṃ bhāvanāya asantuṭṭhassa bhiyyokamyatā,",
  "atk-s0103a:702_1": "tāya hi samaṅgībhūto puggalo sīlaṃ pūretvā jhānaṃ uppādeti.",
  "atk-s0103a:702_2": "Jhānaṃ labhitvā vipassanaṃ ārabhati.",
  "atk-s0103a:702_3": "Āraddhavipassako arahattaṃ agahetvā antarā vosānaṃ nāpajjati.",
  "atk-s0103a:702_4": "Appaṭivānitā ca padhānasminti “kusalānaṃ dhammānaṃ bhāvanāya sakkaccakiriyatā sātaccakiriyatā aṭṭhitakiriyatā",
  "atk-s0103a:702_5": "anolīnavuttitā anikkhittachandatā anikkhittadhuratā āsevanā bhāvanā bahulīkamma”nti evaṃ vuttā rattindivaṃ",
  "atk-s0103a:702_6": "cha koṭṭhāse katvā jāgariyānuyogavasena āraddhe padhānasmiṃ arahattaṃ apatvā anivattanatā.",
  "atk-s0103a:703_0": "Vijjāti tisso vijjā.",
  "atk-s0103a:703_1": "Vimuttīti dve vimuttiyo,",
  "atk-s0103a:703_2": "cittassa ca adhimutti,",
  "atk-s0103a:703_3": "nibbānañca.",
  "atk-s0103a:703_4": "Ettha ca aṭṭha samāpattiyo nīvaraṇādīhi suṭṭhu muttattā adhimutti nāma.",
  "atk-s0103a:703_5": "Nibbānaṃ sabbasaṅkhatato muttattā vimuttīti veditabbaṃ.",
  "atk-s0103a:704_0": "Khaye ñāṇanti kilesakkhayakare ariyamagge ñāṇaṃ.",
  "atk-s0103a:704_1": "Anuppāde ñāṇanti paṭisandhivasena anuppādabhūte taṃtaṃmaggavajjhakilesānaṃ vā anuppādapariyosāne uppanne ariyaphale ñāṇaṃ.",
  "atk-s0103a:704_2": "Tenevāha “khaye ñāṇanti maggasamaṅgissa ñāṇaṃ.",
  "atk-s0103a:704_3": "Anuppāde ñāṇanti phalasamaṅgissa ñāṇa”nti. Ime kho,",
  "atk-s0103a:704_4": "āvusotiādi ekake vuttanayeneva yojetabbaṃ.",
  "atk-s0103a:704_5": "Iti pañcatiṃsāya dukānaṃ vasena thero sāmaggirasaṃ dassesīti.",
  "atk-s0103a:705_0": "Dukavaṇṇanā niṭṭhitā.",
  "atk-s0103a:706_0": "Tikavaṇṇanā",
  "atk-s0103a:707_0": "305.",
  "atk-s0103a:707_1": "Iti dukavasena sāmaggirasaṃ dassetvā idāni tikavasena dassetuṃ puna ārabhi.",
  "atk-s0103a:707_2": "Tattha lubbhatīti lobho.",
  "atk-s0103a:707_3": "Akusalañca taṃ mūlañca,",
  "atk-s0103a:707_4": "akusalānaṃ vā mūlanti akusalamūlaṃ.",
  "atk-s0103a:707_5": "Dussatīti doso.",
  "atk-s0103a:707_6": "Muyhatīti moho.",
  "atk-s0103a:707_7": "Tesaṃ paṭipakkhanayena alobhādayo veditabbā.",
  "atk-s0103a:708_0": "Duṭṭhu caritāni,",
  "atk-s0103a:708_1": "virūpāni vā caritānīti duccaritāni.",
  "atk-s0103a:708_2": "Kāyena duccaritaṃ,",
  "atk-s0103a:708_3": "kāyato vā pavattaṃ duccaritanti kāyaduccaritaṃ.",
  "atk-s0103a:708_4": "Sesesupi eseva nayo.",
  "atk-s0103a:708_5": "Suṭṭhu caritāni,",
  "atk-s0103a:708_6": "sundarāni vā caritānīti sucaritāni.",
  "atk-s0103a:708_7": "Dvepi cete tikā paṇṇattiyā vā kammapathehi vā kathetabbā.",
  "atk-s0103a:708_8": "Paññattiyā tāva kāyadvāre paññattasikkhāpadassa vītikkamo kāyaduccaritaṃ.",
  "atk-s0103a:708_9": "Avītikkamo kāyasucaritaṃ.",
  "atk-s0103a:708_10": "Vacīdvāre paññattasikkhāpadassa vītikkamo vacīduccaritaṃ,",
  "atk-s0103a:708_11": "avītikkamo vacīsucaritaṃ.",
  "atk-s0103a:708_12": "Ubhayattha paññattassa sikkhāpadassa vītikkamova manoduccaritaṃ,",
  "atk-s0103a:708_13": "avītikkamo manosucaritaṃ.",
  "atk-s0103a:708_14": "Ayaṃ paṇṇattikathā.",
  "atk-s0103a:708_15": "Pāṇātipātādayo pana tisso cetanā kāyadvārepi vacīdvārepi uppannā kāyaduccaritaṃ.",
  "atk-s0103a:708_16": "Catasso musāvādādicetanā vacīduccaritaṃ.",
  "atk-s0103a:708_17": "Abhijjhā byāpādo micchādiṭṭhīti tayo cetanāsampayuttadhammā manoduccaritaṃ.",
  "atk-s0103a:708_18": "Pāṇātipātādīhi viramantassa uppannā tisso cetanāpi viratiyopi kāyasucaritaṃ.",
  "atk-s0103a:708_19": "Musāvādādīhi viramantassa catasso cetanāpi viratiyopi vacīsucaritaṃ.",
  "atk-s0103a:708_20": "Anabhijjhā abyāpādo sammādiṭṭhīti tayo cetanāsampayuttadhammā manosucaritanti ayaṃ kammapathakathā.",
  "atk-s0103a:709_0": "Kāmapaṭisaṃyutto vitakko kāmavitakko.",
  "atk-s0103a:709_1": "Byāpādapaṭisaṃyutto vitakko byāpādavitakko.",
  "atk-s0103a:709_2": "Vihiṃsāpaṭisaṃyutto vitakko vihiṃsāvitakko.",
  "atk-s0103a:709_3": "Tesu dve sattesupi saṅkhāresupi uppajjanti.",
  "atk-s0103a:709_4": "Kāmavitakko hi piye manāpe satte vā saṅkhāre vā vitakkentassa uppajjati.",
  "atk-s0103a:709_5": "Byāpādavitakko appiye amanāpe satte vā saṅkhāre vā kujjhitvā olokanakālato paṭṭhāya yāva vināsanā uppajjati.",
  "atk-s0103a:709_6": "Vihiṃsāvitakko saṅkhāresu nuppajjati.",
  "atk-s0103a:709_7": "Saṅkhāro hi dukkhāpetabbo nāma natthi.",
  "atk-s0103a:709_8": "Ime sattā haññantu vā ucchijjantu vā vinassantu vā mā vā ahesunti cintanakāle pana sattesu uppajjati.",
  "atk-s0103a:710_0": "Nekkhammapaṭisaṃyutto vitakko nekkhammavitakko.",
  "atk-s0103a:710_1": "So asubhapubbabhāge kāmāvacaro hoti.",
  "atk-s0103a:710_2": "Asubhajjhāne rūpāvacaro.",
  "atk-s0103a:710_3": "Taṃ jhānaṃ pādakaṃ katvā uppannamaggaphalakāle lokuttaro.",
  "atk-s0103a:710_4": "Abyāpādapaṭisaṃyutto vitakko abyāpādavitakko.",
  "atk-s0103a:710_5": "So mettāpubbabhāge kāmāvacaro hoti.",
  "atk-s0103a:710_6": "Mettājhāne rūpāvacaro.",
  "atk-s0103a:710_7": "Taṃ jhānaṃ pādakaṃ katvā uppannamaggaphalakāle lokuttaro.",
  "atk-s0103a:710_8": "Avihiṃsāpaṭisaṃyutto vitakko avihiṃsāvitakko.",
  "atk-s0103a:710_9": "So karuṇāpubbabhāge kāmāvacaro.",
  "atk-s0103a:710_10": "Karuṇājhāne rūpāvacaro.",
  "atk-s0103a:710_11": "Taṃ jhānaṃ pādakaṃ katvā uppannamaggaphalakāle lokuttaro.",
  "atk-s0103a:710_12": "Yadā alobho sīsaṃ hoti,",
  "atk-s0103a:710_13": "tadā itare dve tadanvāyikā bhavanti.",
  "atk-s0103a:710_14": "Yadā mettā sīsaṃ hoti,",
  "atk-s0103a:710_15": "tadā itare dve tadanvāyikā bhavanti.",
  "atk-s0103a:710_16": "Yadā karuṇā sīsaṃ hoti,",
  "atk-s0103a:710_17": "tadā itare dve tadanvāyikā bhavantīti.",
  "atk-s0103a:710_18": "Kāmasaṅkappādayo vuttanayeneva veditabbā.",
  "atk-s0103a:710_19": "Desanāmattameva hetaṃ.",
  "atk-s0103a:710_20": "Atthato pana kāmavitakkādīnañca kāmasaṅkappādīnañca nānākaraṇaṃ natthi.",
  "atk-s0103a:711_0": "Kāmapaṭisaṃyuttā saññā kāmasaññā.",
  "atk-s0103a:711_1": "Byāpādapaṭisaṃyuttā saññā byāpādasaññā.",
  "atk-s0103a:711_2": "Vihiṃsāpaṭisaṃyuttā saññā vihiṃsāsaññā.",
  "atk-s0103a:711_3": "Tāsampi kāmavitakkādīnaṃ viya uppajjanākāro veditabbo.",
  "atk-s0103a:711_4": "Taṃsampayuttāyeva hi etā.",
  "atk-s0103a:711_5": "Nekkhammasaññādayopi nekkhammavitakkādisampayuttāyeva.",
  "atk-s0103a:711_6": "Tasmā tāsampi tatheva kāmāvacarādibhāvo veditabbo.",
  "atk-s0103a:712_0": "Kāmadhātuādīsu “kāmapaṭisaṃyutto takko vitakko micchāsaṅkappo.",
  "atk-s0103a:712_1": "Ayaṃ vuccati kāmadhātu.",
  "atk-s0103a:712_2": "Sabbepi akusalā dhammā kāmadhātū”ti ayaṃ kāmadhātu.",
  "atk-s0103a:712_3": "“Byāpādapaṭisaṃyutto takko vitakko micchāsaṅkappo.",
  "atk-s0103a:712_4": "Ayaṃ vuccati byāpādadhātu.",
  "atk-s0103a:712_5": "Dasasu āghātavatthūsu cittassa āghāto paṭighāto anattamanatā cittassā”ti ayaṃ byāpādadhātu.",
  "atk-s0103a:712_6": "“Vihiṃsā paṭisaṃyutto takko vitakko micchāsaṅkappo.",
  "atk-s0103a:712_7": "Ayaṃ vuccati vihiṃsādhātu.",
  "atk-s0103a:712_8": "Idhekacco pāṇinā vā leḍḍunā vā daṇḍena vā satthena vā rajjuyā vā aññataraññatarena vā satte viheṭhetī”ti ayaṃ vihiṃsādhātu.",
  "atk-s0103a:712_9": "Tattha dve kathā sabbasaṅgāhikā ca asambhinnā ca.",
  "atk-s0103a:712_10": "Tattha kāmadhātuyā gahitāya itarā dve gahitāva honti,",
  "atk-s0103a:712_11": "tato pana nīharitvā ayaṃ byāpādadhātu ayaṃ vihiṃsādhātūti dassetīti ayaṃ sabbasaṅgāhikakathā nāma.",
  "atk-s0103a:712_12": "Kāmadhātuṃ kathento pana bhagavā byāpādadhātuṃ byāpādadhātuṭṭhāne,",
  "atk-s0103a:712_13": "vihiṃsādhātuṃ vihiṃsādhātuṭṭhāne ṭhapetvā avasesaṃ kāmadhātu nāmāti kathesīti ayaṃ asambhinnakathā nāma.",
  "atk-s0103a:713_0": "Nekkhammadhātuādīsu “nekkhammapaṭisaṃyutto takko vitakko sammāsaṅkappo.",
  "atk-s0103a:713_1": "Ayaṃ vuccati nekkhammadhātu.",
  "atk-s0103a:713_2": "Sabbepi kusalā dhammā nekkhammadhātū”ti ayaṃ nekkhammadhātu.",
  "atk-s0103a:713_3": "“Abyāpādapaṭisaṃyutto takko…pe…",
  "atk-s0103a:713_4": "ayaṃ vuccati abyāpādadhātu.",
  "atk-s0103a:713_5": "Yā sattesu metti…pe…",
  "atk-s0103a:713_6": "mettācetovimuttī”ti ayaṃ abyāpādadhātu.",
  "atk-s0103a:713_7": "“Avihiṃsāpaṭisaṃyutto takko…pe…",
  "atk-s0103a:713_8": "ayaṃ vuccati avihiṃsādhātu.",
  "atk-s0103a:713_9": "Yā sattesu karuṇā…pe…",
  "atk-s0103a:713_10": "karuṇācetovimuttī”ti ayaṃ avihiṃsādhātu.",
  "atk-s0103a:713_11": "Idhāpi vuttanayeneva dve kathā veditabbā.",
  "atk-s0103a:714_0": "Aparāpi tisso dhātuyoti aññāpi suññataṭṭhena tisso dhātuyo.",
  "atk-s0103a:714_1": "Tāsu “tattha katamā kāmadhātu?",
  "atk-s0103a:714_2": "Heṭṭhato avīcinirayaṃ pariyantaṃ karitvā”ti evaṃ vitthārito kāmabhavo kāmadhātu nāma.",
  "atk-s0103a:714_3": "“Heṭṭhato brahmalokaṃ pariyantaṃ karitvā ākāsānañcāyatanupage deve pariyantaṃ karitvā”ti evaṃ vitthāritā pana rūpārūpabhavā itarā dve dhātuyo.",
  "atk-s0103a:714_4": "Dhātuyā āgataṭṭhānamhi hi bhavena paricchinditabbā.",
  "atk-s0103a:714_5": "Bhavassa āgataṭṭhāne dhātuyā paricchinditabbā.",
  "atk-s0103a:714_6": "Idha bhavena paricchedo kathito.",
  "atk-s0103a:714_7": "Rūpadhātuādīsu rūpārūpadhātuyo rūpārūpabhavāyeva.",
  "atk-s0103a:714_8": "Nirodhadhātuyā nibbānaṃ kathitaṃ.",
  "atk-s0103a:715_0": "Hīnādīsu hīnā dhātūti dvādasa akusalacittuppādā.",
  "atk-s0103a:715_1": "Avasesā tebhūmakadhammā majjhimadhātu.",
  "atk-s0103a:715_2": "Nava lokuttaradhammā paṇītadhātu.",
  "atk-s0103a:716_0": "Kāmataṇhāti pañcakāmaguṇiko rāgo.",
  "atk-s0103a:716_1": "Rūpārūpabhavesu pana rāgo jhānanikantisassatadiṭṭhisahagato rāgo bhavavasena patthanā bhavataṇhā.",
  "atk-s0103a:716_2": "Ucchedadiṭṭhisahagato rāgo vibhavataṇhā.",
  "atk-s0103a:716_3": "Apica ṭhapetvā pacchimaṃ taṇhādvayaṃ sesataṇhā kāmataṇhā nāma.",
  "atk-s0103a:716_4": "Yathāha “tattha katamā bhavataṇhā?",
  "atk-s0103a:716_5": "Bhavadiṭṭhisahagato rāgo sārāgo cittassa sārāgo.",
  "atk-s0103a:716_6": "Ayaṃ vuccati bhavataṇhā.",
  "atk-s0103a:716_7": "Tattha katamā vibhavataṇhā?",
  "atk-s0103a:716_8": "Ucchedadiṭṭhisahagato rāgo sārāgo cittassa sārāgo,",
  "atk-s0103a:716_9": "ayaṃ vuccati vibhavataṇhā.",
  "atk-s0103a:716_10": "Avasesā taṇhā kāmataṇhā”ti.",
  "atk-s0103a:716_11": "Puna kāmataṇhādīsu pañcakāmaguṇiko rāgo kāmataṇhā.",
  "atk-s0103a:716_12": "Rūpārūpabhavesu chandarāgo itarā dve taṇhā.",
  "atk-s0103a:716_13": "Abhidhamme panetā “kāmadhātupaṭisaṃyutto…pe…",
  "atk-s0103a:716_14": "arūpadhātupaṭisaṃyutto”ti evaṃ vitthāritā.",
  "atk-s0103a:716_15": "Iminā vārena kiṃ dasseti?",
  "atk-s0103a:716_16": "Sabbepi tebhūmakā dhammā rajanīyaṭṭhena taṇhāvatthukāti sabbataṇhā kāmataṇhāya pariyādiyitvā tato nīharitvā itarā dve taṇhā dasseti.",
  "atk-s0103a:716_17": "Rūpataṇhādīsu rūpabhave chandarāgo rūpataṇhā.",
  "atk-s0103a:716_18": "Arūpabhave chandarāgo arūpataṇhā.",
  "atk-s0103a:716_19": "Ucchedadiṭṭhisahagato rāgo nirodhataṇhā.",
  "atk-s0103a:717_0": "Saṃyojanattike vaṭṭasmiṃ saṃyojayanti bandhantīti saṃyojanāni.",
  "atk-s0103a:717_1": "Sati rūpādibhede kāye diṭṭhi,",
  "atk-s0103a:717_2": "vijjamānā vā kāye diṭṭhīti sakkāyadiṭṭhi.",
  "atk-s0103a:717_3": "Vicinanto etāya kicchati,",
  "atk-s0103a:717_4": "na sakkoti sanniṭṭhānaṃ kātunti vicikicchā.",
  "atk-s0103a:717_5": "Sīlañca vatañca parāmasatīti sīlabbataparāmāso.",
  "atk-s0103a:717_6": "Atthato pana “rūpaṃ attato samanupassatī”tiādinā nayena āgatā vīsativatthukā diṭṭhi sakkāyadiṭṭhi nāma.",
  "atk-s0103a:717_7": "“Satthari kaṅkhatī”tiādinā nayena āgatā aṭṭhavatthukā vimati vicikicchā nāma.",
  "atk-s0103a:717_8": "“Idhekacco sīlena suddhi vatena suddhi sīlabbatena suddhīti sīlaṃ parāmasati,",
  "atk-s0103a:717_9": "vataṃ parāmasati,",
  "atk-s0103a:717_10": "sīlabbataṃ parāmasati.",
  "atk-s0103a:717_11": "Yā evarūpā diṭṭhi diṭṭhigata”ntiādinā nayena āgato vipariyesaggāho sīlabbataparāmāso nāma.",
  "atk-s0103a:718_0": "Tayo āsavāti ettha cirapārivāsiyaṭṭhena vā āsavanaṭṭhena vā āsavā.",
  "atk-s0103a:718_1": "Tattha “purimā,",
  "atk-s0103a:718_2": "bhikkhave,",
  "atk-s0103a:718_3": "koṭi na paññāyati avijjāya,",
  "atk-s0103a:718_4": "ito pubbe avijjā nāhosi,",
  "atk-s0103a:718_5": "atha pacchā samabhavī”ti, “purimā,",
  "atk-s0103a:718_6": "bhikkhave,",
  "atk-s0103a:718_7": "koṭi na paññāyati bhavataṇhāya bhavadiṭṭhiyā,",
  "atk-s0103a:718_8": "ito pubbe bhavadiṭṭhi nāhosi,",
  "atk-s0103a:718_9": "atha pacchā samabhavī”ti evaṃ tāva cirapārivāsiyaṭṭhena āsavā veditabbā.",
  "atk-s0103a:718_10": "Cakkhuto rūpe savati āsavati sandati pavattati.",
  "atk-s0103a:718_11": "Sotato sadde.",
  "atk-s0103a:718_12": "Ghānato gandhe.",
  "atk-s0103a:718_13": "Jivhāto rase.",
  "atk-s0103a:718_14": "Kāyato phoṭṭhabbe.",
  "atk-s0103a:718_15": "Manato dhamme savati āsavati sandati pavattatīti evaṃ āsavanaṭṭhena āsavāti veditabbā.",
  "atk-s0103a:719_0": "Pāḷiyaṃ pana katthaci dve āsavā āgatā “diṭṭhadhammikā ca āsavā samparāyikā ca āsavā”ti,",
  "atk-s0103a:719_1": "katthaci “tayome,",
  "atk-s0103a:719_2": "bhikkhave, āsavā.",
  "atk-s0103a:719_3": "Kāmāsavo bhavāsavo avijjāsavo”ti tayo.",
  "atk-s0103a:719_4": "Abhidhamme teyeva diṭṭhāsavena saddhiṃ cattāro.",
  "atk-s0103a:719_5": "Nibbedhikapariyāye “atthi,",
  "atk-s0103a:719_6": "bhikkhave,",
  "atk-s0103a:719_7": "āsavā nirayagāminiyā,",
  "atk-s0103a:719_8": "atthi āsavā tiracchānayonigāminiyā,",
  "atk-s0103a:719_9": "atthi āsavā pettivisayagāminiyā,",
  "atk-s0103a:719_10": "atthi āsavā manussalokagāminiyā atthi āsavā devalokagāminiyā”ti evaṃ pañca.",
  "atk-s0103a:719_11": "Chakkanipāte āhuneyyasutte “atthi,",
  "atk-s0103a:719_12": "bhikkhave,",
  "atk-s0103a:719_13": "āsavā saṃvarā pahātabbā,",
  "atk-s0103a:719_14": "atthi āsavā paṭisevanā pahātabbā,",
  "atk-s0103a:719_15": "atthi āsavā parivajjanā pahātabbā,",
  "atk-s0103a:719_16": "atthi āsavā adhivāsanā pahātabbā,",
  "atk-s0103a:719_17": "atthi āsavā vinodanā pahātabbā,",
  "atk-s0103a:719_18": "atthi āsavā bhāvanā pahātabbā”ti evaṃ cha.",
  "atk-s0103a:719_19": "Sabbāsavapariyāye teyeva dassanāpahātabbehi saddhiṃ satta.",
  "atk-s0103a:719_20": "Imasmiṃ pana saṅgītisutte tayo.",
  "atk-s0103a:719_21": "Tattha “yo kāmesu kāmacchando”ti evaṃ vutto pañcakāmaguṇiko rāgo kāmāsavo nāma.",
  "atk-s0103a:719_22": "“Yo bhavesu bhavacchando”ti evaṃ vutto sassatadiṭṭhisahagato rāgo,",
  "atk-s0103a:719_23": "bhavavasena vā patthanā bhavāsavo nāma.",
  "atk-s0103a:719_24": "“Dukkhe aññāṇa”ntiādinā nayena āgatā avijjā avijjāsavo nāmāti.",
  "atk-s0103a:719_25": "Kāmabhavādayo kāmadhātuādivasena vuttāyeva.",
  "atk-s0103a:720_0": "Kāmesanādīsu “tattha katamā kāmesanā?",
  "atk-s0103a:720_1": "Yo kāmesu kāmacchando kāmajjhosānaṃ,",
  "atk-s0103a:720_2": "ayaṃ vuccati kāmesanā”ti evaṃ vutto kāmagavesanarāgo kāmesanā nāma.",
  "atk-s0103a:720_3": "“Tattha katamā bhavesanā?",
  "atk-s0103a:720_4": "Yo bhavesu bhavacchando bhavajjhosānaṃ,",
  "atk-s0103a:720_5": "ayaṃ vuccati bhavesanā”ti evaṃ vutto bhavagavesanarāgo bhavesanā nāma.",
  "atk-s0103a:720_6": "“Tattha katamā brahmacariyesanā?",
  "atk-s0103a:720_7": "Sassato lokoti vā…pe…",
  "atk-s0103a:720_8": "neva hoti na nahoti tathāgato parammaraṇāti vā,",
  "atk-s0103a:720_9": "yā evarūpā diṭṭhi diṭṭhigataṃ vipariyesaggāho,",
  "atk-s0103a:720_10": "ayaṃ vuccati brahmacariyesanā”ti evaṃ vuttā diṭṭhigatikasammatassa brahmacariyassa gavesanadiṭṭhi brahmacariyesanā nāma.",
  "atk-s0103a:720_11": "Na kevalañca bhavarāgadiṭṭhiyova,",
  "atk-s0103a:720_12": "tadekaṭṭhaṃ kammampi esanāyeva.",
  "atk-s0103a:720_13": "Vuttañhetaṃ “tattha katamā kāmesanā?",
  "atk-s0103a:720_14": "Kāmarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "atk-s0103a:720_15": "ayaṃ vuccati kāmesanā.",
  "atk-s0103a:720_16": "Tattha katamā bhavesanā?",
  "atk-s0103a:720_17": "Bhavarāgo tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "atk-s0103a:720_18": "ayaṃ vuccati bhavesanā.",
  "atk-s0103a:720_19": "Tattha katamā brahmacariyesanā?",
  "atk-s0103a:720_20": "Antaggāhikā diṭṭhi tadekaṭṭhaṃ akusalaṃ kāyakammaṃ vacīkammaṃ manokammaṃ,",
  "atk-s0103a:720_21": "ayaṃ vuccati brahmacariyesanā”ti.",
  "atk-s0103a:721_0": "Vidhāsu “kathaṃvidhaṃ sīlavantaṃ vadanti,",
  "atk-s0103a:721_1": "kathaṃvidhaṃ paññavantaṃ vadantī”tiādīsu ākārasaṇṭhānaṃ vidhā nāma.",
  "atk-s0103a:721_2": "“Ekavidhena ñāṇavatthu duvidhena ñāṇavatthū”tiādīsu koṭṭhāso.",
  "atk-s0103a:721_3": "“Seyyohamasmīti vidhā”tiādīsu māno vidhā nāma.",
  "atk-s0103a:721_4": "Idha so adhippeto.",
  "atk-s0103a:721_5": "Māno hi seyyādivasena vidahanato vidhāti vuccati.",
  "atk-s0103a:721_6": "Seyyohamasmīti iminā seyyasadisahīnānaṃ vasena tayo mānā vuttā.",
  "atk-s0103a:721_7": "Sadisahīnesupi eseva nayo.",
  "atk-s0103a:722_0": "Ayañhi māno nāma seyyassa tividho,",
  "atk-s0103a:722_1": "sadisassa tividho,",
  "atk-s0103a:722_2": "hīnassa tividhoti navavidho hoti.",
  "atk-s0103a:722_3": "Tattha “seyyassa seyyohamasmī”ti māno rājūnañceva pabbajitānañca uppajjati.",
  "atk-s0103a:723_0": "Rājā hi raṭṭhena vā dhanavāhanehi vā “ko mayā sadiso atthī”ti etaṃ mānaṃ karoti.",
  "atk-s0103a:723_1": "Pabbajitopi sīladhutaṅgādīhi “ko mayā sadiso atthī”ti etaṃ mānaṃ karoti.",
  "atk-s0103a:723_2": "“Seyyassa sadisohamasmī”ti mānopi etesaṃyeva uppajjati.",
  "atk-s0103a:723_3": "Rājā hi raṭṭhena vā dhanavāhanehi vā aññarājūhi saddhiṃ mayhaṃ kiṃ nānākaraṇanti etaṃ mānaṃ karoti.",
  "atk-s0103a:723_4": "Pabbajitopi sīladhutaṅgādīhipi aññena bhikkhunā mayhaṃ kiṃ nānākaraṇanti etaṃ mānaṃ karoti.",
  "atk-s0103a:723_5": "“Seyyassa hīnohamasmī”ti mānopi etesaṃyeva uppajjati.",
  "atk-s0103a:723_6": "Yassa hi rañño raṭṭhaṃ vā dhanavāhanādīni vā nātisampannāni honti,",
  "atk-s0103a:723_7": "so mayhaṃ rājāti vohāramukhamattameva,",
  "atk-s0103a:723_8": "kiṃ rājā nāma ahanti etaṃ mānaṃ karoti.",
  "atk-s0103a:723_9": "Pabbajitopi appalābhasakkāro ahaṃ dhammakathiko bahussuto mahātheroti kathāmattakameva,",
  "atk-s0103a:723_10": "kiṃ dhammakathiko nāmāhaṃ kiṃ bahussuto kiṃ mahāthero yassa me lābhasakkāro natthīti etaṃ mānaṃ karoti.",
  "atk-s0103a:724_0": "“Sadisassa seyyohamasmī”ti mānādayo amaccādīnaṃ uppajjanti.",
  "atk-s0103a:724_1": "Amacco vā hi raṭṭhiyo vā bhogayānavāhanādīhi ko mayā sadiso añño rājapuriso atthīti vā mayhaṃ aññehi",
  "atk-s0103a:724_2": "saddhiṃ kiṃ nānākaraṇanti vā amaccoti nāmameva mayhaṃ,",
  "atk-s0103a:724_3": "ghāsacchādanamattampi me natthi,",
  "atk-s0103a:724_4": "kiṃ amacco nāmāhanti vā ete māne karoti.",
  "atk-s0103a:725_0": "“Hīnassa seyyohamasmī”ti mānādayo dāsādīnaṃ uppajjanti.",
  "atk-s0103a:725_1": "Dāso hi mātito vā pitito vā ko mayā sadiso añño dāso nāma atthi,",
  "atk-s0103a:725_2": "aññe jīvituṃ asakkontā kucchihetu dāsā jātā,",
  "atk-s0103a:725_3": "ahaṃ pana paveṇīāgatattā seyyoti vā paveṇīāgatabhāvena ubhatosuddhikadāsattena asukadāsena nāma saddhiṃ",
  "atk-s0103a:725_4": "kiṃ mayhaṃ nānākaraṇanti vā kucchivasenāhaṃ dāsabya upagato,",
  "atk-s0103a:725_5": "mātāpitukoṭiyā pana me dāsaṭṭhānaṃ natthi,",
  "atk-s0103a:725_6": "kiṃ dāso nāma ahanti vā ete māne karoti.",
  "atk-s0103a:725_7": "Yathā ca dāso,",
  "atk-s0103a:725_8": "evaṃ pukkusacaṇḍālādayopi ete māne karontiyeva.",
  "atk-s0103a:726_0": "Ettha ca seyyassa seyyohamasmīti,",
  "atk-s0103a:726_1": "ca sadisassa sadisohamasmīti ca hīnassa hīnohamasmīti ca ime tayo mānā yāthāvamānā nāma arahattamaggavajjhā.",
  "atk-s0103a:726_2": "Sesā cha mānā ayāthāvamānā nāma paṭhamamaggavajjhā.",
  "atk-s0103a:727_0": "Tayo addhāti tayo kālā.",
  "atk-s0103a:727_1": "Atīto addhātiādīsu dvepariyāyā suttantapariyāyo ca abhidhammapariyāyo ca.",
  "atk-s0103a:727_2": "Suttantapariyāyena paṭisandhito pubbe atīto addhā nāma.",
  "atk-s0103a:727_3": "Cutito pacchā anāgato addhā nāma.",
  "atk-s0103a:727_4": "Saha cutipaṭisandhīhi tadantaraṃ paccuppanno addhā nāma.",
  "atk-s0103a:727_5": "Abhidhammapariyāyena tīsu khaṇesu bhaṅgato uddhaṃ atīto addhā nāma.",
  "atk-s0103a:727_6": "Uppādato pubbe anāgato addhā nāma.",
  "atk-s0103a:727_7": "Khaṇattaye paccuppanno addhā nāma.",
  "atk-s0103a:727_8": "Atītādibhedo ca nāma ayaṃ dhammānaṃ hoti,",
  "atk-s0103a:727_9": "na kālassa.",
  "atk-s0103a:727_10": "Atītādibhede pana dhamme upādāya idha paramatthato avijjamānopi kālo teneva vohārena vuttoti veditabbo.",
  "atk-s0103a:728_0": "Tayo antāti tayo koṭṭhāsā.",
  "atk-s0103a:728_1": "“Kāyabandhanassa anto jīratī”tiādīsu hi antoyeva anto.",
  "atk-s0103a:728_2": "“Esevanto dukkhassā”tiādīsu parabhāgo anto.",
  "atk-s0103a:728_3": "“Antamidaṃ,",
  "atk-s0103a:728_4": "bhikkhave,",
  "atk-s0103a:728_5": "jīvikāna”nti ettha lāmakabhāvo anto.",
  "atk-s0103a:728_6": "“Sakkāyo kho, āvuso,",
  "atk-s0103a:728_7": "paṭhamo anto”tiādīsu koṭṭhāso anto.",
  "atk-s0103a:728_8": "Idha koṭṭhāso adhippeto.",
  "atk-s0103a:728_9": "Sakkāyoti pañcupādānakkhandhā.",
  "atk-s0103a:728_10": "Sakkāyasamudayoti tesaṃ nibbattikā purimataṇhā.",
  "atk-s0103a:728_11": "Sakkāyanirodhoti ubhinnaṃ appavattibhūtaṃ nibbānaṃ.",
  "atk-s0103a:728_12": "Maggo pana nirodhādhigamassa upāyattā nirodhe gahite gahitovāti veditabbo.",
  "atk-s0103a:729_0": "Dukkhadukkhatāti dukkhabhūtā dukkhatā.",
  "atk-s0103a:729_1": "Dukkhavedanāyetaṃ nāmaṃ.",
  "atk-s0103a:729_2": "Saṅkhāradukkhatāti saṅkhārabhāvena dukkhatā.",
  "atk-s0103a:729_3": "Adukkhamasukhāvedanāyetaṃ nāmaṃ.",
  "atk-s0103a:729_4": "Sā hi saṅkhatattā uppādajarābhaṅgapīḷitā,",
  "atk-s0103a:729_5": "tasmā aññadukkhasabhāvavirahato saṅkhāradukkhatāti vuttā.",
  "atk-s0103a:729_6": "Vipariṇāmadukkhatāti vipariṇāme dukkhatā.",
  "atk-s0103a:729_7": "Sukhavedanāyetaṃ nāmaṃ.",
  "atk-s0103a:729_8": "Sukhassa hi vipariṇāme dukkhaṃ uppajjati,",
  "atk-s0103a:729_9": "tasmā sukhaṃ vipariṇāmadukkhatāti vuttaṃ.",
  "atk-s0103a:729_10": "Apica ṭhapetvā dukkhavedanaṃ sukhavedanañca sabbepi tebhūmakā dhammā “sabbe saṅkhārā dukkhā”ti vacanato saṅkhāradukkhatāti veditabbā.",
  "atk-s0103a:730_0": "Micchattaniyatoti micchāsabhāvo hutvā niyato.",
  "atk-s0103a:730_1": "Niyatamicchādiṭṭhiyā saddhiṃ ānantariyakammassetaṃ nāmaṃ.",
  "atk-s0103a:730_2": "Sammāsabhāve niyato sammattaniyato.",
  "atk-s0103a:730_3": "Catunnaṃ ariyamaggānametaṃ nāmaṃ.",
  "atk-s0103a:730_4": "Na niyatoti aniyato.",
  "atk-s0103a:730_5": "Avasesānaṃ dhammānametaṃ nāmaṃ.",
  "atk-s0103a:731_0": "Tayo tamāti “tamandhakāro sammoho avijjogho mahābhayo”ti vacanato avijjā tamo nāma.",
  "atk-s0103a:731_1": "Idha pana avijjāsīsena vicikicchā vuttā.",
  "atk-s0103a:731_2": "Ārabbhāti āgamma.",
  "atk-s0103a:731_3": "Kaṅkhatīti kaṅkhaṃ uppādeti.",
  "atk-s0103a:731_4": "Vicikicchatīti vicinanto kicchaṃ āpajjati,",
  "atk-s0103a:731_5": "sanniṭṭhātuṃ na sakkoti.",
  "atk-s0103a:731_6": "Nādhimucchatīti tattha adhimucchituṃ na sakkoti.",
  "atk-s0103a:731_7": "Na sampasīdatīti taṃ ārabbha pasādaṃ āropetuṃ na sakkoti.",
  "atk-s0103a:732_0": "Arakkheyyānīti na rakkhitabbāni.",
  "atk-s0103a:732_1": "Tīsu dvāresu paccekaṃ rakkhaṇakiccaṃ natthi,",
  "atk-s0103a:732_2": "sabbāni satiyā eva rakkhitānīti dīpeti.",
  "atk-s0103a:732_3": "Natthi tathāgatassāti.",
  "atk-s0103a:732_4": "“Idaṃ nāma me sahasā uppannaṃ kāyaduccaritaṃ,",
  "atk-s0103a:732_5": "imāhaṃ yathā me paro na jānāti,",
  "atk-s0103a:732_6": "tathā rakkhāmi,",
  "atk-s0103a:732_7": "paṭicchādemī”ti evaṃ rakkhitabbaṃ natthi tathāgatassa kāyaduccaritaṃ.",
  "atk-s0103a:732_8": "Sesesupi eseva nayo.",
  "atk-s0103a:732_9": "Kiṃ pana sesakhīṇāsavānaṃ kāyasamācārādayo aparisuddhāti?",
  "atk-s0103a:732_10": "No aparisuddhā.",
  "atk-s0103a:732_11": "Na pana tathāgatassa viya parisuddhā.",
  "atk-s0103a:732_12": "Appassutakhīṇāsavo hi kiñcāpi lokavajjaṃ nāpajjati,",
  "atk-s0103a:732_13": "paṇṇattiyaṃ pana akovidattā vihārakāraṃ kuṭikāraṃ sahagāraṃ sahaseyyanti evarūpā kāyadvāre āpattiyo āpajjati.",
  "atk-s0103a:732_14": "Sañcarittaṃ padasodhammaṃ uttarichappañcavācaṃ bhūtārocananti evarūpā vacīdvāre āpattiyo āpajjati.",
  "atk-s0103a:732_15": "Upanikkhittasādiyanavasena manodvāre rūpiyappaṭiggāhaṇāpattiṃ āpajjati,",
  "atk-s0103a:732_16": "dhammasenāpatisadisassāpi hi khīṇāsavassa manodvāre saupārambhavasena manoduccaritaṃ uppajjati eva.",
  "atk-s0103a:733_0": "Cātumavatthusmiñhi pañcahi bhikkhusatehi saddhiṃ sāriputtamoggallānānaṃ paṇāmitakāle tesaṃ atthāya cātumeyyakehi",
  "atk-s0103a:733_1": "sakyehi bhagavati khamāpite thero bhagavatā “kinti te sāriputta ahosi mayā bhikkhusaṅghe paṇāmite”ti",
  "atk-s0103a:733_2": "puṭṭho ahaṃ parisāya abyattabhāvena satthārā paṇāmito.",
  "atk-s0103a:733_3": "Ito dāni paṭṭhāya paraṃ na ovadissāmīti cittaṃ uppādetvā āha “evaṃ kho me, bhante,",
  "atk-s0103a:733_4": "ahosi bhagavatā bhikkhusaṅgho paṇāmito,",
  "atk-s0103a:733_5": "appossukko dāni bhagavā diṭṭhadhammasukhavihāraṃ anuyutto viharissati,",
  "atk-s0103a:733_6": "mayampi dāni appossukkā diṭṭhadhammasukhavihāraṃ anuyuttā viharissāmā”ti.",
  "atk-s0103a:734_0": "Athassa tasmiṃ manoduccarite upārambhaṃ āropento satthā āha –",
  "atk-s0103a:734_1": "“āgamehi tvaṃ,",
  "atk-s0103a:734_2": "sāriputta na kho te,",
  "atk-s0103a:734_3": "sāriputta,",
  "atk-s0103a:734_4": "punapi evarūpaṃ cittaṃ uppādetabba”nti.",
  "atk-s0103a:734_5": "Evaṃ paraṃ na ovadissāmi nānusāsissāmīti vitakkitamattampi therassa manoduccaritaṃ nāma jātaṃ.",
  "atk-s0103a:734_6": "Bhagavato pana ettakaṃ nāma natthi,",
  "atk-s0103a:734_7": "anacchariyañcetaṃ.",
  "atk-s0103a:734_8": "Sabbaññutaṃ pattassa duccaritaṃ na bhaveyya.",
  "atk-s0103a:734_9": "Bodhisattabhūmiyaṃ ṭhitassa chabbassāni padhānaṃ anuyuñjantassāpi panassa nāhosi.",
  "atk-s0103a:734_10": "Udaracchaviyā piṭṭhikaṇṭakaṃ allīnāya “kālaṅkato samaṇo gotamo”ti devatānaṃ vimatiyā uppajjamānāyapi “siddhattha kasmā kilamasi?",
  "atk-s0103a:734_11": "Sakkā bhoge ca bhuñjituṃ puññāni ca kātu”nti mārena pāpimatā vuccamānassa “bhoge bhuñjissāmī”ti vitakkamattampi nuppajjati.",
  "atk-s0103a:734_12": "Atha naṃ māro bodhisattakāle chabbassāni buddhakāle ekaṃ vassaṃ anubandhitvā kiñci vajjaṃ apassitvā idaṃ vatvā pakkāmi –",
  "atk-s0103a:735_0": "“Sattavassāni bhagavantaṃ, anubandhiṃ padāpadaṃ;",
  "atk-s0103a:736_0": "Otāraṃ nādhigacchissaṃ, sambuddhassa satīmato”ti. ;",
  "atk-s0103a:737_0": "Apica aṭṭhārasannaṃ buddhadhammānaṃ vasenāpi bhagavato duccaritābhāvo veditabbo.",
  "atk-s0103a:737_1": "Aṭṭhārasa buddhadhammā nāma natthi tathāgatassa kāyaduccaritaṃ,",
  "atk-s0103a:737_2": "natthi vacīduccaritaṃ,",
  "atk-s0103a:737_3": "natthi manoduccaritaṃ,",
  "atk-s0103a:737_4": "atīte buddhassa appaṭihatañāṇaṃ, anāgate,",
  "atk-s0103a:737_5": "paccuppanne buddhassa appaṭihatañāṇaṃ,",
  "atk-s0103a:737_6": "sabbaṃ kāyakammaṃ buddhassa bhagavato ñāṇānuparivatti,",
  "atk-s0103a:737_7": "sabbaṃ vacīkammaṃ,",
  "atk-s0103a:737_8": "sabbaṃ manokammaṃ buddhassa bhagavato ñāṇānuparivatti,",
  "atk-s0103a:737_9": "natthi chandassa hāni,",
  "atk-s0103a:737_10": "natthi vīriyassa hāni,",
  "atk-s0103a:737_11": "natthi satiyā hāni,",
  "atk-s0103a:737_12": "natthi davā,",
  "atk-s0103a:737_13": "natthi ravā,",
  "atk-s0103a:737_14": "natthi calitaṃ natthi sahasā,",
  "atk-s0103a:737_15": "natthi abyāvaṭo mano,",
  "atk-s0103a:737_16": "natthi akusalacittanti.",
  "atk-s0103a:738_0": "Kiñcanāti palibodhā.",
  "atk-s0103a:738_1": "Rāgo kiñcananti rāgo uppajjamāno satte bandhati palibundhati tasmā kiñcananti vuccati.",
  "atk-s0103a:738_2": "Itaresupi dvīsu eseva nayo.",
  "atk-s0103a:739_0": "Aggīti anudahanaṭṭhena aggi.",
  "atk-s0103a:739_1": "Rāgaggīti rāgo uppajjamāno satte anudahati jhāpeti,",
  "atk-s0103a:739_2": "tasmā aggīti vuccati.",
  "atk-s0103a:739_3": "Itaresupi eseva nayo.",
  "atk-s0103a:739_4": "Tattha vatthūni ekā daharabhikkhunī cittalapabbatavihāre uposathāgāraṃ gantvā dvārapālarūpakaṃ olokayamānā ṭhitā.",
  "atk-s0103a:739_5": "Athassā anto rāgo uppanno.",
  "atk-s0103a:739_6": "Sā teneva jhāyitvā kālamakāsi.",
  "atk-s0103a:739_7": "Bhikkhuniyo gacchamānā “ayaṃ daharā ṭhitā,",
  "atk-s0103a:739_8": "pakkosatha,",
  "atk-s0103a:739_9": "na”nti āhaṃsu.",
  "atk-s0103a:739_10": "Ekā gantvā kasmā ṭhitāsīti hatthe gaṇhi.",
  "atk-s0103a:739_11": "Gahitamattā parivattitvā papatā.",
  "atk-s0103a:739_12": "Idaṃ tāva rāgassa anudahanatāya vatthu.",
  "atk-s0103a:739_13": "Dosassa pana anudahanatāya manopadosikā devā.",
  "atk-s0103a:739_14": "Mohassa anudahanatāya khiḍḍāpadosikā devā daṭṭhabbā.",
  "atk-s0103a:739_15": "Mohavasena hi tāsaṃ satisammoso hoti.",
  "atk-s0103a:739_16": "Tasmā khiḍḍāvasena āhārakālaṃ ativattitvā kālaṅkaronti.",
  "atk-s0103a:740_0": "Āhuneyyaggītiādīsu āhunaṃ vuccati sakkāro,",
  "atk-s0103a:740_1": "āhunaṃ arahantīti āhuneyyā.",
  "atk-s0103a:740_2": "Mātāpitaro hi puttānaṃ bahūpakāratāya āhunaṃ arahanti.",
  "atk-s0103a:740_3": "Tesu vippaṭipajjamānā puttā nirayādīsu nibbattanti.",
  "atk-s0103a:740_4": "Tasmā kiñcāpi mātāpitaro nānudahanti,",
  "atk-s0103a:740_5": "anudahanassa pana paccayā honti.",
  "atk-s0103a:740_6": "Iti anudahanaṭṭhena āhuneyyaggīti vuccanti.",
  "atk-s0103a:740_7": "Svāyamattho mittavindakavatthunā dīpetabbo –",
  "atk-s0103a:741_0": "Mittavindako hi mātarā “tāta,",
  "atk-s0103a:741_1": "ajja uposathiko hutvā vihāre sabbarattiṃ dhammassavanaṃ suṇa,",
  "atk-s0103a:741_2": "sahassaṃ te dassāmī”ti vutto dhanalobhena uposathaṃ samādāya vihāraṃ gantvā idaṃ ṭhānaṃ akutobhayanti",
  "atk-s0103a:741_3": "sallakkhetvā dhammāsanassa heṭṭhā nipanno sabbarattiṃ niddāyitvā gharaṃ agamāsi.",
  "atk-s0103a:741_4": "Mātā pātova yāguṃ pacitvā upanāmesi.",
  "atk-s0103a:741_5": "So sahassaṃ gahetvāva pivi.",
  "atk-s0103a:741_6": "Athassa etadahosi –",
  "atk-s0103a:741_7": "“dhanaṃ saṃharissāmī”ti.",
  "atk-s0103a:741_8": "So nāvāya samuddaṃ pakkhanditukāmo ahosi.",
  "atk-s0103a:741_9": "Atha naṃ mātā “tāta,",
  "atk-s0103a:741_10": "imasmiṃ kule cattālīsakoṭidhanaṃ atthi,",
  "atk-s0103a:741_11": "alaṃ gamanenā”ti nivāresi.",
  "atk-s0103a:741_12": "So tassā vacanaṃ anādiyitvā gacchati eva.",
  "atk-s0103a:741_13": "Mātā purato aṭṭhāsi.",
  "atk-s0103a:741_14": "Atha naṃ kujjhitvā “ayaṃ mayhaṃ purato tiṭṭhatī”ti pādena paharitvā patitaṃ antaraṃ katvā agamāsi.",
  "atk-s0103a:742_0": "Mātā uṭṭhahitvā “mādisāya mātari evarūpaṃ kammaṃ katvā gatassa te gataṭṭhāne sukhaṃ bhavissatīti evaṃsaññī nāma tvaṃ puttā”ti āha.",
  "atk-s0103a:742_1": "Tassa nāvaṃ āruyha gacchato sattame divase nāvā aṭṭhāsi.",
  "atk-s0103a:742_2": "Atha te manussā “addhā ettha pāpapuriso atthi salākaṃ dethā”ti āhaṃsu.",
  "atk-s0103a:742_3": "Salākā diyyamānā tasseva tikkhattuṃ pāpuṇāti.",
  "atk-s0103a:742_4": "Te tassa uḷumpaṃ datvā taṃ samudde pakkhipiṃsu.",
  "atk-s0103a:742_5": "So ekaṃ dīpaṃ gantvā vimānapetīhi saddhiṃ sampattiṃ anubhavanto tāhi “purato purato mā agamāsī”ti vuccamānopi",
  "atk-s0103a:742_6": "taddiguṇaṃ taddiguṇaṃ sampattiṃ passanto anupubbena khuracakkadharaṃ ekaṃ addasa.",
  "atk-s0103a:742_7": "Tassa taṃ cakkaṃ padumapupphaṃ viya upaṭṭhāsi.",
  "atk-s0103a:742_8": "So taṃ āha – “ambho,",
  "atk-s0103a:742_9": "idaṃ tayā piḷandhitaṃ padumaṃ mayhaṃ dehī”ti.",
  "atk-s0103a:742_10": "“Na idaṃ sāmi padumaṃ,",
  "atk-s0103a:742_11": "khuracakkaṃ eta”nti.",
  "atk-s0103a:742_12": "So “vañcesi maṃ,",
  "atk-s0103a:742_13": "tvaṃ kiṃ mayā padumaṃ adiṭṭhapubba”nti vatvā tvaṃ lohitacandanaṃ vilimpitvā piḷandhanaṃ padumapupphaṃ mayhaṃ na dātukāmoti āha.",
  "atk-s0103a:742_14": "So cintesi “ayampi mayā katasadisaṃ kammaṃ katvā tassa phalaṃ anubhavitukāmo”ti.",
  "atk-s0103a:742_15": "Atha naṃ “handa re”ti vatvā tassa matthake cakkaṃ pakkhipi.",
  "atk-s0103a:742_16": "Tena vuttaṃ –",
  "atk-s0103a:743_0": "“Catubbhi aṭṭhajjhagamā, aṭṭhāhipi ca soḷasa;",
  "atk-s0103a:744_0": "Soḷasāhi ca bāttiṃsa, atricchaṃ cakkamāsado;",
  "atk-s0103a:745_0": "Icchāhatassa posassa, cakkaṃ bhamati matthake”ti..",
  "atk-s0103a:746_0": "Gahapatīti pana gehasāmiko vuccati.",
  "atk-s0103a:746_1": "So mātugāmassa sayanavatthālaṅkārādianuppadānena bahūpakāro.",
  "atk-s0103a:746_2": "Taṃ aticaranto mātugāmo nirayādīsu nibbattati,",
  "atk-s0103a:746_3": "tasmā sopi purimanayeneva anudahanaṭṭhena gahapataggīti vutto.",
  "atk-s0103a:747_0": "Tattha vatthu –",
  "atk-s0103a:747_1": "kassapabuddhassa kāle sotāpannassa upāsakassa bhariyā aticārinī ahosi.",
  "atk-s0103a:747_2": "So taṃ paccakkhato disvā “kasmā tvaṃ evaṃ karosī”ti āha.",
  "atk-s0103a:747_3": "Sā “sacāhaṃ evarūpaṃ karomi,",
  "atk-s0103a:747_4": "ayaṃ me sunakho viluppamāno khādatū”ti vatvā kālaṅkatvā kaṇṇamuṇḍakadahe vemānikapetī hutvā nibbattā.",
  "atk-s0103a:747_5": "Divā sampattiṃ anubhavati,",
  "atk-s0103a:747_6": "rattiṃ dukkhaṃ.",
  "atk-s0103a:747_7": "Tadā bārāṇasīrājā migavaṃ caranto araññaṃ pavisitvā anupubbena kaṇṇamuṇḍakadahaṃ sampatto tāya saddhiṃ sampattiṃ anubhavati.",
  "atk-s0103a:747_8": "Sā taṃ vañcetvā rattiṃ dukkhaṃ anubhavati.",
  "atk-s0103a:747_9": "So ñatvā “kattha nu kho gacchatī”ti piṭṭhito piṭṭhito gantvā avidūre ṭhito kaṇṇamuṇḍakadahato nikkhamitvā",
  "atk-s0103a:747_10": "taṃ “paṭapaṭa”nti khādamānaṃ ekaṃ sunakhaṃ disvā asinā dvidhā chindi.",
  "atk-s0103a:747_11": "Dve ahesuṃ.",
  "atk-s0103a:747_12": "Puna chinne cattāro.",
  "atk-s0103a:747_13": "Puna chinne aṭṭha.",
  "atk-s0103a:747_14": "Puna chinne soḷasa ahesuṃ.",
  "atk-s0103a:747_15": "Sā “kiṃ karosi sāmī”ti āha.",
  "atk-s0103a:747_16": "So “kiṃ ida”nti āha.",
  "atk-s0103a:747_17": "Sā “evaṃ akatvā kheḷapiṇḍaṃ bhūmiyaṃ niṭṭhubhitvā pādena ghaṃsāhī”ti āha.",
  "atk-s0103a:747_18": "So tathā akāsi.",
  "atk-s0103a:747_19": "Sunakhā antaradhāyiṃsu.",
  "atk-s0103a:747_20": "Taṃ divasaṃ tassā kammaṃ khīṇaṃ.",
  "atk-s0103a:747_21": "Rājā vippaṭisārī hutvā gantuṃ āraddho.",
  "atk-s0103a:747_22": "Sā “mayhaṃ, sāmi,",
  "atk-s0103a:747_23": "kammaṃ khīṇaṃ mā agamā”ti āha.",
  "atk-s0103a:747_24": "Rājā asutvāva gato.",
  "atk-s0103a:748_0": "Dakkhiṇeyyaggīti ettha pana dakkhiṇāti cattāro paccayā,",
  "atk-s0103a:748_1": "bhikkhusaṅgho dakkhiṇeyyo.",
  "atk-s0103a:748_2": "So gihīnaṃ tīsu saraṇesu pañcasu sīlesu dasasu sīlesu mātāpituupaṭṭhāne dhammikasamaṇabrāhmaṇaupaṭṭhāneti",
  "atk-s0103a:748_3": "evamādīsu kalyāṇadhammesu niyojanena bahūpakāro,",
  "atk-s0103a:748_4": "tasmiṃ micchāpaṭipannā gihī bhikkhusaṅghaṃ akkositvā paribhāsitvā nirayādīsu nibbattanti,",
  "atk-s0103a:748_5": "tasmā sopi purimanayeneva anudahanaṭṭhena dakkhiṇeyyaggīti vutto.",
  "atk-s0103a:748_6": "Imassa panatthassa vibhāvanatthaṃ vimānavatthusmiṃ revatīvatthu vitthāretabbaṃ.",
  "atk-s0103a:749_0": "“Tividhena rūpasaṅgaho”ti ettha tividhenāti tīhi koṭṭhāsehi.",
  "atk-s0103a:749_1": "Saṅgahoti jātisañjātikiriyagaṇanavasena catubbidho saṅgaho.",
  "atk-s0103a:749_2": "Tattha sabbe khattiyā āgacchantūtiādiko jātisaṅgaho.",
  "atk-s0103a:749_3": "Sabbe kosalakātiādiko sañjātisaṅgaho.",
  "atk-s0103a:749_4": "Sabbe hatthārohātiādiko kiriyasaṅgaho.",
  "atk-s0103a:749_5": "Cakkhāyatanaṃ katamaṃ khandhagaṇanaṃ gacchatīti?",
  "atk-s0103a:749_6": "Cakkhāyatanaṃ rūpakkhandhagaṇanaṃ gacchatīti.",
  "atk-s0103a:749_7": "Hañci cakkhāyatanaṃ rūpakkhandhena saṅgahitanti ayaṃ gaṇanasaṅgaho,",
  "atk-s0103a:749_8": "so idha adhippeto.",
  "atk-s0103a:749_9": "Tasmā tividhena rūpasaṅgahoti tīhi koṭṭhāsehi rūpagaṇanāti attho.",
  "atk-s0103a:750_0": "Sanidassanādīsu attānaṃ ārabbha pavattena cakkhuviññāṇasaṅkhātena saha nidassanenāti sanidassanaṃ.",
  "atk-s0103a:750_1": "Cakkhupaṭihananasamatthato saha paṭighenāti sappaṭighaṃ.",
  "atk-s0103a:750_2": "Taṃ atthato rūpāyatanameva.",
  "atk-s0103a:750_3": "Cakkhuviññāṇasaṅkhātaṃ nāssa nidassananti anidassanaṃ.",
  "atk-s0103a:750_4": "Sotādipaṭihananasamatthato saha paṭighenāti sappaṭighaṃ.",
  "atk-s0103a:750_5": "Taṃ atthato cakkhāyatanādīni nava āyatanāni.",
  "atk-s0103a:750_6": "Vuttappakāraṃ nāssa nidassananti anidassanaṃ.",
  "atk-s0103a:750_7": "Nāssa paṭighoti appaṭighaṃ.",
  "atk-s0103a:750_8": "Taṃ atthato ṭhapetvā dasāyatanāni avasesaṃ sukhumarūpaṃ.",
  "atk-s0103a:751_0": "Tayo saṅkhārāti sahajātadhamme ceva samparāye phaladhamme ca saṅkharonti rāsī karontīti saṅkhārā.",
  "atk-s0103a:751_1": "Abhisaṅkharotīti abhisaṅkhāro.",
  "atk-s0103a:751_2": "Puñño abhisaṅkhāro puññābhisaṅkhāro.",
  "atk-s0103a:752_0": "“Tattha katamo puññābhisaṅkhāro?",
  "atk-s0103a:752_1": "Kusalā cetanā kāmāvacarā rūpāvacarā dānamayā sīlamayā bhāvanāmayā”ti evaṃ vuttānaṃ aṭṭhannaṃ kāmāvacarakusalamahācittacetanānaṃ,",
  "atk-s0103a:752_2": "pañcannaṃ rūpāvacarakusalacetanānañcetaṃ adhivacanaṃ.",
  "atk-s0103a:752_3": "Ettha ca dānasīlamayā aṭṭheva cetanā honti.",
  "atk-s0103a:752_4": "Bhāvanāmayā terasāpi.",
  "atk-s0103a:752_5": "Yathā hi paguṇaṃ dhammaṃ sajjhāyamāno ekaṃ dve anusandhiṃ gatopi na jānāti,",
  "atk-s0103a:752_6": "pacchā āvajjanto jānāti,",
  "atk-s0103a:752_7": "evameva kasiṇaparikammaṃ karontassa paguṇajjhānaṃ paccavekkhantassa ñāṇavippayuttāpi bhāvanā hoti.",
  "atk-s0103a:752_8": "Tena vuttaṃ “bhāvanāmayā terasāpī”ti.",
  "atk-s0103a:753_0": "Tattha dānamayādīsu “dānaṃ ārabbha dānamadhikicca yā uppajjati cetanā sañcetanā cetayitattaṃ,",
  "atk-s0103a:753_1": "ayaṃ vuccati dānamayo puññābhisaṅkhāro.",
  "atk-s0103a:753_2": "Sīlaṃ ārabbha,",
  "atk-s0103a:753_3": "bhāvanaṃ ārabbha,",
  "atk-s0103a:753_4": "bhāvanamadhikicca yā uppajjati cetanā sañcetanā cetayitattaṃ,",
  "atk-s0103a:753_5": "ayaṃ vuccati bhāvanāmayo puññābhisaṅkhāro”ti ayaṃ saṅkhepadesanā.",
  "atk-s0103a:754_0": "Cīvarādīsu pana catūsu paccayesu rūpādīsu vā chasu ārammaṇesu annādīsu vā dasasu dānavatthūsu taṃ taṃ dentassa tesaṃ uppādanato paṭṭhāya pubbabhāge,",
  "atk-s0103a:754_1": "pariccāgakāle,",
  "atk-s0103a:754_2": "pacchā somanassacittena anussaraṇe cāti tīsu kālesu pavattā cetanā dānamayā nāma.",
  "atk-s0103a:754_3": "Sīlapūraṇatthāya pana pabbajissāmīti vihāraṃ gacchantassa,",
  "atk-s0103a:754_4": "pabbajantassa manorathaṃ matthakaṃ pāpetvā pabbajito vatamhi sādhu sādhūti āvajjantassa,",
  "atk-s0103a:754_5": "pātimokkhaṃ saṃvarantassa,",
  "atk-s0103a:754_6": "cīvarādayo paccaye paccavekkhantassa,",
  "atk-s0103a:754_7": "āpāthagatesu rūpādīsu cakkhudvārādīni saṃvarantassa,",
  "atk-s0103a:754_8": "ājīvaṃ sodhentassa ca pavattā cetanā sīlamayā nāma.",
  "atk-s0103a:755_0": "Paṭisambhidāyaṃ vuttena vipassanāmaggena “cakkhuṃ aniccato dukkhato anattato bhāventassa…pe… manaṃ. Rūpe. Dhamme.",
  "atk-s0103a:755_1": "Cakkhuviññāṇaṃ…pe…",
  "atk-s0103a:755_2": "manoviññāṇaṃ.",
  "atk-s0103a:755_3": "Cakkhusamphassaṃ…pe…",
  "atk-s0103a:755_4": "manosamphassaṃ.",
  "atk-s0103a:755_5": "Cakkhusamphassajaṃ vedanaṃ…pe…",
  "atk-s0103a:755_6": "manosamphassajaṃ vedanaṃ.",
  "atk-s0103a:755_7": "Rūpasaññaṃ,",
  "atk-s0103a:755_8": "jarāmaraṇaṃ aniccato dukkhato anattato bhāventassa pavattā cetanā bhāvanāmayā nāmā”ti ayaṃ vitthārakathā.",
  "atk-s0103a:756_0": "Apuñño ca so abhisaṅkhāro cāti apuññābhisaṅkhāro.",
  "atk-s0103a:756_1": "Dvādasaakusalacittasampayuttānaṃ cetanānaṃ etaṃ adhivacanaṃ.",
  "atk-s0103a:756_2": "Vuttampi cetaṃ “tattha katamo apuññābhisaṅkhāro?",
  "atk-s0103a:756_3": "Akusalacetanā kāmāvacarā,",
  "atk-s0103a:756_4": "ayaṃ vuccati apuññābhisaṅkhāro”ti.",
  "atk-s0103a:756_5": "Āneñjaṃ niccalaṃ santaṃ vipākabhūtaṃ arūpameva abhisaṅkharotīti āneñjābhisaṅkhāro.",
  "atk-s0103a:756_6": "Catunnaṃ arūpāvacarakusalacetanānaṃ etaṃ adhivacanaṃ.",
  "atk-s0103a:756_7": "Yathāha “tattha katamo āneñjābhisaṅkhāro?",
  "atk-s0103a:756_8": "Kusalacetanā arūpāvacarā,",
  "atk-s0103a:756_9": "ayaṃ vuccati āneñjābhisaṅkhāro”ti.",
  "atk-s0103a:757_0": "Puggalattike sattavidho purisapuggalo,",
  "atk-s0103a:757_1": "tisso sikkhā sikkhatīti sekkho.",
  "atk-s0103a:757_2": "Khīṇāsavo sikkhitasikkhattā puna na sikkhissatīti asekkho.",
  "atk-s0103a:757_3": "Puthujjano sikkhāhi paribāhiyattā nevasekkho nāsekkho.",
  "atk-s0103a:758_0": "Therattike jātimahallako gihī jātitthero nāma.",
  "atk-s0103a:758_1": "“Cattārome,",
  "atk-s0103a:758_2": "bhikkhave,",
  "atk-s0103a:758_3": "therakaraṇā dhammā. Idha,",
  "atk-s0103a:758_4": "bhikkhave,",
  "atk-s0103a:758_5": "thero sīlavā hoti,",
  "atk-s0103a:758_6": "bahussuto hoti,",
  "atk-s0103a:758_7": "catunnaṃ jhānānaṃ lābhī hoti,",
  "atk-s0103a:758_8": "āsavānaṃ khayā bahussuto hoti,",
  "atk-s0103a:758_9": "catunnaṃ jhānānaṃ lābhī hoti,",
  "atk-s0103a:758_10": "āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharati. Ime kho,",
  "atk-s0103a:758_11": "bhikkhave,",
  "atk-s0103a:758_12": "cattāro therakaraṇā dhammā”ti.",
  "atk-s0103a:758_13": "Evaṃ vuttesu dhammesu ekena vā anekehi vā samannāgato dhammathero nāma.",
  "atk-s0103a:758_14": "Aññataro theranāmako bhikkhūti evaṃ theranāmako vā,",
  "atk-s0103a:758_15": "yaṃ vā pana mahallakakāle pabbajitaṃ sāmaṇerādayo disvā thero theroti vadanti,",
  "atk-s0103a:758_16": "ayaṃ sammutithero nāma.",
  "atk-s0103a:759_0": "Puññakiriyavatthūsu dānameva dānamayaṃ.",
  "atk-s0103a:759_1": "Puññakiriyā ca sā tesaṃ tesaṃ ānisaṃsānaṃ vatthu cāti puññakiriyavatthu.",
  "atk-s0103a:759_2": "Itaresupi dvīsu eseva nayo.",
  "atk-s0103a:759_3": "Atthato pana pubbe vuttadānamayacetanādivaseneva saddhiṃ pubbabhāgaaparabhāgacetanāhi imāni tīṇi puññakiriyavatthūni veditabbāni.",
  "atk-s0103a:759_4": "Ekamekañcettha pubbabhāgato paṭṭhāya kāyena karontassa kāyakammaṃ hoti.",
  "atk-s0103a:759_5": "Tadatthaṃ vācaṃ nicchārentassa vacīkammaṃ.",
  "atk-s0103a:759_6": "Kāyaṅgavācaṅgaṃ acopetvā manasā cintentassa manokammaṃ.",
  "atk-s0103a:759_7": "Annādīni dentassa cāpi annadānādīni demīti vā dānapāramiṃ āvajjetvā vā dānakāle dānamayaṃ puññakiriyavatthu hoti.",
  "atk-s0103a:759_8": "Vattasīse ṭhatvā dadato sīlamayaṃ.",
  "atk-s0103a:759_9": "Khayato vayato sammasanaṃ paṭṭhapetvā dadato bhāvanāmayaṃ puññakiriyavatthu hoti.",
  "atk-s0103a:760_0": "Aparānipi satta puññakiriyavatthūni apacitisahagataṃ puññakiriyavatthu,",
  "atk-s0103a:760_1": "veyyāvaccasahagataṃ,",
  "atk-s0103a:760_2": "pattānuppadānaṃ,",
  "atk-s0103a:760_3": "pattabbhanumodanaṃ,",
  "atk-s0103a:760_4": "desanāmayaṃ,",
  "atk-s0103a:760_5": "savanamayaṃ,",
  "atk-s0103a:760_6": "diṭṭhijugataṃ puññakiriyavatthūti.",
  "atk-s0103a:760_7": "Tattha mahallakaṃ disvā paccuggamanapattacīvarappaṭiggahaṇaabhivādanamaggasampadānādivasena apacitisahagataṃ veditabbaṃ.",
  "atk-s0103a:760_8": "Vuḍḍhatarānaṃ vattappaṭipattikaraṇavasena,",
  "atk-s0103a:760_9": "gāmaṃ piṇḍāya paviṭṭhaṃ bhikkhuṃ disvā pattaṃ gahetvā gāme bhikkhaṃ samādapetvā upasaṃharaṇavasena,",
  "atk-s0103a:760_10": "“gaccha bhikkhūnaṃ pattaṃ āharā”ti sutvā vegena gantvā pattāharaṇādivasena ca veyyāvaccasahagataṃ veditabbaṃ.",
  "atk-s0103a:760_11": "Cattāro paccaye datvā sabbasattānaṃ patti hotūti pavattanavasena pattānuppadānaṃ veditabbaṃ.",
  "atk-s0103a:760_12": "Parehi dinnāya pattiyā sādhu suṭṭhūti anumodanāvasena pattabbhanumodanaṃ veditabbaṃ.",
  "atk-s0103a:760_13": "Eko “evaṃ maṃ ‘dhammakathiko’ti jānissantī”ti icchāya ṭhatvā lābhagaruko hutvā deseti,",
  "atk-s0103a:760_14": "taṃ na mahapphalaṃ.",
  "atk-s0103a:760_15": "Eko attano paguṇadhammaṃ apaccāsīsamāno paresaṃ deseti,",
  "atk-s0103a:760_16": "idaṃ desanāmayaṃ puññakiriyavatthu nāma.",
  "atk-s0103a:760_17": "Eko suṇanto “iti maṃ ‘saddho’ti jānissantī”ti suṇāti,",
  "atk-s0103a:760_18": "taṃ na mahapphalaṃ.",
  "atk-s0103a:760_19": "Eko “evaṃ me mahapphalaṃ bhavissatī”ti hitappharaṇena muducittena dhammaṃ suṇāti,",
  "atk-s0103a:760_20": "idaṃ savanamayaṃ puññakiriyavatthu.",
  "atk-s0103a:760_21": "Diṭṭhijugataṃ pana sabbesaṃ niyamalakkhaṇaṃ.",
  "atk-s0103a:760_22": "Yaṃkiñci puññaṃ karontassa hi diṭṭhiyā ujubhāveneva mahapphalaṃ hoti.",
  "atk-s0103a:761_0": "Iti imesaṃ sattannaṃ puññakiriyavatthūnaṃ purimeheva tīhi saṅgaho veditabbo.",
  "atk-s0103a:761_1": "Ettha hi apacitiveyyāvaccāni sīlamaye.",
  "atk-s0103a:761_2": "Pattidānapattabbhanumodanāni dānamaye.",
  "atk-s0103a:761_3": "Desanāsavanāni bhāvanāmaye.",
  "atk-s0103a:761_4": "Diṭṭhijugataṃ tīsupi saṅgahaṃ gacchati.",
  "atk-s0103a:762_0": "Codanāvatthūnīti codanākāraṇāni.",
  "atk-s0103a:762_1": "Diṭṭhenāti maṃsacakkhunā vā dibbacakkhunā vā vītikkamaṃ disvā codeti.",
  "atk-s0103a:762_2": "Sutenāti pakatisotena vā dibbasotena vā parassa saddaṃ sutvā codeti.",
  "atk-s0103a:762_3": "Parisaṅkāya vāti diṭṭhaparisaṅkitena vā sutaparisaṅkitena vā mutaparisaṅkitena vā codeti.",
  "atk-s0103a:762_4": "Ayamettha saṅkhepo,",
  "atk-s0103a:762_5": "vitthāro pana samantapāsādikāyaṃ vuttanayeneva veditabbo.",
  "atk-s0103a:763_0": "Kāmūpapattiyoti kāmūpasevanā kāmappaṭilābhā vā.",
  "atk-s0103a:763_1": "Paccupaṭṭhitakāmāti nibaddhakāmā nibaddhārammaṇā.",
  "atk-s0103a:763_2": "Seyyathāpi manussāti yathā manussā.",
  "atk-s0103a:763_3": "Manussā hi nibaddheyeva vatthusmiṃ vasaṃ vattenti.",
  "atk-s0103a:763_4": "Yattha paṭibaddhacittā honti,",
  "atk-s0103a:763_5": "satampi sahassampi datvā mātugāmaṃ ānetvā nibaddhabhogaṃ bhuñjanti.",
  "atk-s0103a:763_6": "Ekacce devā nāma catudevalokavāsino.",
  "atk-s0103a:763_7": "Tepi nibaddhavatthusmiṃyeva vasaṃ vattenti.",
  "atk-s0103a:763_8": "Ekacce vinipātikā nāma nerayike ṭhapetvā avasesā macchakacchapādayopi hi nibaddhavatthusmiṃyeva vasaṃ vattenti.",
  "atk-s0103a:763_9": "Maccho attano macchiyā kacchapo kacchapiyāti.",
  "atk-s0103a:763_10": "Nimminitvā nimminitvāti nīlapītādivasena yādisaṃ yādisaṃ attano rūpaṃ icchanti,",
  "atk-s0103a:763_11": "tādisaṃ tādisaṃ nimminitvā āyasmato anuruddhassa purato manāpakāyikā devatā viya.",
  "atk-s0103a:763_12": "Nimmānaratīti evaṃ sayaṃ nimmite nimmite nimmāne rati etesanti nimmānaratī.",
  "atk-s0103a:763_13": "Paranimmitakāmāti parehi nimmitakāmā.",
  "atk-s0103a:763_14": "Tesañhi manaṃ ñatvā pare yathārucitaṃ kāmabhogaṃ nimminanti,",
  "atk-s0103a:763_15": "te tattha vasaṃ vattenti.",
  "atk-s0103a:763_16": "Kathaṃ parassa manaṃ jānantīti?",
  "atk-s0103a:763_17": "Pakatisevanavasena.",
  "atk-s0103a:763_18": "Yathā hi kusalo sūdo rañño bhuñjantassa yaṃ yaṃ so bahuṃ gaṇhāti,",
  "atk-s0103a:763_19": "taṃ taṃ tassa ruccatīti jānāti,",
  "atk-s0103a:763_20": "evaṃ pakatiyā abhirucitārammaṇaṃ ñatvā tādisakaṃyeva nimminanti.",
  "atk-s0103a:763_21": "Te tattha vasaṃ vattenti,",
  "atk-s0103a:763_22": "methunaṃ sevanti.",
  "atk-s0103a:763_23": "Keci pana therā “hasitamattena olokitamattena āliṅgitamattena ca tesaṃ kāmakiccaṃ ijjhatī”ti vadanti,",
  "atk-s0103a:763_24": "taṃ aṭṭhakathāyaṃ “etaṃ pana natthī”ti paṭikkhittaṃ.",
  "atk-s0103a:763_25": "Na hi kāyena aphusantassa phoṭṭhabbaṃ kāmakiccaṃ sādheti.",
  "atk-s0103a:763_26": "Channampi hi kāmāvacarānaṃ kāmā pākatikā eva.",
  "atk-s0103a:763_27": "Vuttampi cetaṃ –",
  "atk-s0103a:764_0": "“Cha ete kāmāvacarā, sabbakāmasamiddhino;",
  "atk-s0103a:765_0": "Sabbesaṃ ekasaṅkhātaṃ, āyu bhavati kittaka”nti. ;",
  "atk-s0103a:766_0": "Sukhūpapattiyoti sukhappaṭilābhā.",
  "atk-s0103a:766_1": "Uppādetvā uppādetvā sukhaṃ viharantīti te heṭṭhā paṭhamajjhānasukhaṃ nibbattetvā upari vipākajjhānasukhaṃ anubhavantīti attho.",
  "atk-s0103a:766_2": "Sukhena abhisannāti dutiyajjhānasukhena tintā.",
  "atk-s0103a:766_3": "Parisannāti samantato tintā.",
  "atk-s0103a:766_4": "Paripūrāti paripuṇṇā.",
  "atk-s0103a:766_5": "Paripphuṭāti tasseva vevacanaṃ.",
  "atk-s0103a:766_6": "Idampi vipākajjhānasukhameva sandhāya vuttaṃ.",
  "atk-s0103a:766_7": "Ahosukhaṃ ahosukhanti tesaṃ kira bhavalobho mahā uppajjati.",
  "atk-s0103a:766_8": "Tasmā kadāci karahaci evaṃ udānaṃ udānenti.",
  "atk-s0103a:766_9": "Santamevāti paṇītameva.",
  "atk-s0103a:766_10": "Tusitāti tato uttariṃ sukhassa apatthanato santuṭṭhā hutvā.",
  "atk-s0103a:766_11": "Sukhaṃ paṭivedentīti tatiyajjhānasukhaṃ anubhavanti.",
  "atk-s0103a:767_0": "Sekkhā paññāti satta ariyapaññā. Arahato paññā asekkhā. Avasesā paññā nevasekkhānāsekkhā.",
  "atk-s0103a:768_0": "Cintāmayādīsu ayaṃ vitthāro –",
  "atk-s0103a:768_1": "“tattha katamā cintāmayā paññā?",
  "atk-s0103a:768_2": "Yogavihitesu vā kammāyatanesu yogavihitesu vā sippāyatanesu yogavihitesu vā vijjāṭṭhānesu kammassakataṃ vā saccānulomikaṃ vā rūpaṃ aniccanti vā…pe…",
  "atk-s0103a:768_3": "viññāṇaṃ aniccanti vā yaṃ evarūpaṃ anulomikaṃ khantiṃ diṭṭhiṃ ruciṃ muttiṃ pekkhaṃ dhammanijjhānakkhantiṃ parato asutvā paṭilabhati,",
  "atk-s0103a:768_4": "ayaṃ vuccati cintāmayā paññā.",
  "atk-s0103a:768_5": "Tattha katamā sutamayā paññā?",
  "atk-s0103a:768_6": "Yogavihitesu vā kammāyatanesu…pe…",
  "atk-s0103a:768_7": "dhammanijjhānakkhantiṃ parato sutvā paṭilabhati,",
  "atk-s0103a:768_8": "ayaṃ vuccati sutamayā paññā.",
  "atk-s0103a:768_9": "(Tattha katamā bhāvanāmayā paññā?) Sabbāpi samāpannassa paññā bhāvanāmayā paññā”ti.",
  "atk-s0103a:769_0": "Sutāvudhanti sutameva āvudhaṃ.",
  "atk-s0103a:769_1": "Taṃ atthato tepiṭakaṃ buddhavacanaṃ.",
  "atk-s0103a:769_2": "Tañhi nissāya bhikkhu paññāvudhaṃ nissāya sūro yodho avikampamāno mahākantāraṃ viya saṃsārakantāraṃ atikkamati avihaññamāno.",
  "atk-s0103a:769_3": "Teneva vuttaṃ –",
  "atk-s0103a:769_4": "“sutāvudho,",
  "atk-s0103a:769_5": "bhikkhave,",
  "atk-s0103a:769_6": "ariyasāvako akusalaṃ pajahati,",
  "atk-s0103a:769_7": "kusalaṃ bhāveti,",
  "atk-s0103a:769_8": "sāvajjaṃ pajahati,",
  "atk-s0103a:769_9": "anavajjaṃ bhāveti,",
  "atk-s0103a:769_10": "suddhamattānaṃ pariharatī”ti.",
  "atk-s0103a:770_0": "Pavivekāvudhanti “kāyaviveko cittaviveko upadhiviveko”ti ayaṃ tividhopi vivekova āvudhaṃ.",
  "atk-s0103a:770_1": "Tassa nānākaraṇaṃ kāyaviveko vivekaṭṭhakāyānaṃ nekkhammābhiratānaṃ.",
  "atk-s0103a:770_2": "Cittaviveko ca parisuddhacittānaṃ paramavodānappattānaṃ.",
  "atk-s0103a:770_3": "Upadhiviveko ca nirupadhīnaṃ puggalānaṃ.",
  "atk-s0103a:770_4": "Imasmiñhi tividhe viveke abhirato,",
  "atk-s0103a:770_5": "na kutoci bhāyati.",
  "atk-s0103a:770_6": "Tasmā ayampi avassayaṭṭhena āvudhanti vutto.",
  "atk-s0103a:770_7": "Lokiyalokuttarapaññāva āvudhaṃ paññāvudhaṃ.",
  "atk-s0103a:770_8": "Yassa sā atthi,",
  "atk-s0103a:770_9": "so na kutoci bhāyati,",
  "atk-s0103a:770_10": "na cassa koci bhāyati.",
  "atk-s0103a:770_11": "Tasmā sāpi avassayaṭṭheneva āvudhanti vuttā.",
  "atk-s0103a:771_0": "Anaññātaññassāmītindriyanti ito pubbe anaññātaṃ aviditaṃ dhammaṃ jānissāmīti paṭipannassa uppannaṃ indriyaṃ.",
  "atk-s0103a:771_1": "Sotāpattimaggañāṇassetaṃ adhivacanaṃ.",
  "atk-s0103a:771_2": "Aññindriyanti aññābhūtaṃ ājānanabhūtaṃ indriyaṃ.",
  "atk-s0103a:771_3": "Sotāpattiphalato paṭṭhāya chasu ṭhānesu ñāṇassetaṃ adhivacanaṃ.",
  "atk-s0103a:771_4": "Aññātāvindriyanti aññātāvīsu jānanakiccapariyosānappattesu dhammesu indriyaṃ.",
  "atk-s0103a:771_5": "Arahattaphalañāṇassetaṃ adhivacanaṃ.",
  "atk-s0103a:772_0": "Maṃsacakkhu cakkhupasādo. Dibbacakkhu ālokanissitaṃ ñāṇaṃ. Paññācakkhu lokiyalokuttarapaññā.",
  "atk-s0103a:773_0": "Adhisīlasikkhādīsu adhisīlañca taṃ sikkhitabbato sikkhā cāti adhisīlasikkhā.",
  "atk-s0103a:773_1": "Itarasmiṃ dvayepi eseva nayo.",
  "atk-s0103a:773_2": "Tattha sīlaṃ adhisīlaṃ,",
  "atk-s0103a:773_3": "cittaṃ adhicittaṃ,",
  "atk-s0103a:773_4": "paññā adhipaññāti ayaṃ pabhedo veditabbo –",
  "atk-s0103a:774_0": "Sīlaṃ nāma pañcasīladasasīlāni,",
  "atk-s0103a:774_1": "pātimokkhasaṃvaro adhisīlaṃ nāma.",
  "atk-s0103a:774_2": "Aṭṭha samāpattiyo cittaṃ,",
  "atk-s0103a:774_3": "vipassanāpādakajjhānaṃ adhicittaṃ.",
  "atk-s0103a:774_4": "Kammassakatañāṇaṃ paññā,",
  "atk-s0103a:774_5": "vipassanāpaññā adhipaññā.",
  "atk-s0103a:774_6": "Anuppannepi hi buddhuppāde pavattatīti pañcasīladasasīlāni sīlameva,",
  "atk-s0103a:774_7": "pātimokkhasaṃvarasīlaṃ buddhuppādeyeva pavattatīti adhisīlaṃ.",
  "atk-s0103a:774_8": "Cittapaññāsupi eseva nayo.",
  "atk-s0103a:774_9": "Apica nibbānaṃ patthayantena samādinnaṃ pañcasīlampi dasasīlampi adhisīlameva.",
  "atk-s0103a:774_10": "Samāpannā aṭṭha samāpattiyopi adhicittameva.",
  "atk-s0103a:774_11": "Sabbaṃ vā lokiyaṃ sīlameva,",
  "atk-s0103a:774_12": "lokuttaraṃ adhisīlaṃ.",
  "atk-s0103a:774_13": "Cittapaññāsupi eseva nayo.",
  "atk-s0103a:775_0": "Bhāvanāsu khīṇāsavassa pañcadvārikakāyo kāyabhāvanā nāma.",
  "atk-s0103a:775_1": "Aṭṭha samāpattiyo cittabhāvanā nāma.",
  "atk-s0103a:775_2": "Arahattaphalapaññā paññābhāvanā nāma.",
  "atk-s0103a:775_3": "Khīṇāsavassa hi ekanteneva pañcadvārikakāyo subhāvito hoti.",
  "atk-s0103a:775_4": "Aṭṭha samāpattiyo cassa na aññesaṃ viya dubbalā,",
  "atk-s0103a:775_5": "tasseva ca paññā bhāvitā nāma hoti paññāvepullapattiyā.",
  "atk-s0103a:775_6": "Tasmā evaṃ vuttaṃ.",
  "atk-s0103a:776_0": "Anuttariyesu vipassanā dassanānuttariyaṃ maggo paṭipadānussariyaṃ.",
  "atk-s0103a:776_1": "Phalaṃ vimuttānuttariyaṃ.",
  "atk-s0103a:776_2": "Phalaṃ vā dassanānuttariyaṃ.",
  "atk-s0103a:776_3": "Maggo paṭipadānuttariyaṃ.",
  "atk-s0103a:776_4": "Nibbānaṃ vimuttānuttariyaṃ.",
  "atk-s0103a:776_5": "Nibbānaṃ vā dassanānuttariyaṃ,",
  "atk-s0103a:776_6": "tato uttariñhi daṭṭhabbaṃ nāma natthi.",
  "atk-s0103a:776_7": "Maggo paṭipadānuttariyaṃ.",
  "atk-s0103a:776_8": "Phalaṃ vimuttānuttariyaṃ.",
  "atk-s0103a:776_9": "Anuttariyanti uttamaṃ jeṭṭhakaṃ.",
  "atk-s0103a:777_0": "Samādhīsu paṭhamajjhānasamādhi savitakkasavicāro.",
  "atk-s0103a:777_1": "Pañcakanayena dutiyajjhānasamādhi avitakkavicāramatto.",
  "atk-s0103a:777_2": "Seso avitakkaavicāro.",
  "atk-s0103a:778_0": "Suññatādīsu tividhā kathā āgamanato, saguṇato,",
  "atk-s0103a:778_1": "ārammaṇatoti.",
  "atk-s0103a:778_2": "Āgamanato nāma eko bhikkhu anattato abhinivisitvā anattato disvā anattato vuṭṭhāti,",
  "atk-s0103a:778_3": "tassa vipassanā suññatā nāma hoti. Kasmā?",
  "atk-s0103a:778_4": "Asuññatattakārakānaṃ kilesānaṃ abhāvā.",
  "atk-s0103a:778_5": "Vipassanāgamanena maggasamādhi suññato nāma hoti.",
  "atk-s0103a:778_6": "Maggāgamanena phalasamādhi suññato nāma.",
  "atk-s0103a:778_7": "Aparo aniccato abhinivisitvā aniccato disvā aniccato vuṭṭhāti.",
  "atk-s0103a:778_8": "Tassa vipassanā animittā nāma hoti. Kasmā?",
  "atk-s0103a:778_9": "Nimittakārakakilesābhāvā.",
  "atk-s0103a:778_10": "Vipassanāgamanena maggasamādhi animitto nāma hoti.",
  "atk-s0103a:778_11": "Maggāgamanena phalaṃ animittaṃ nāma.",
  "atk-s0103a:778_12": "Aparo dukkhato abhinivisitvā dukkhato disvā dukkhato vuṭṭhāti,",
  "atk-s0103a:778_13": "tassa vipassanā appaṇihitā nāma hoti. Kasmā?",
  "atk-s0103a:778_14": "Paṇidhikārakakilesābhāvā.",
  "atk-s0103a:778_15": "Vipassanāgamanena maggasamādhi appaṇihito nāma.",
  "atk-s0103a:778_16": "Maggāgamanena phalaṃ appaṇihitaṃ nāmāti ayaṃ āgamanato kathā.",
  "atk-s0103a:778_17": "Maggasamādhi pana rāgādīhi suññatattā suññato,",
  "atk-s0103a:778_18": "rāganimittādīnaṃ abhāvā animitto,",
  "atk-s0103a:778_19": "rāgapaṇidhiādīnaṃ abhāvā appaṇihitoti ayaṃ saguṇato kathā.",
  "atk-s0103a:778_20": "Nibbānaṃ rāgādīhi suññatattā rāgādinimittapaṇidhīnañca abhāvā suññatañceva animittañca appaṇihitañca.",
  "atk-s0103a:778_21": "Tadārammaṇo maggasamādhi suññato animitto appaṇihito.",
  "atk-s0103a:778_22": "Ayaṃ ārammaṇato kathā.",
  "atk-s0103a:779_0": "Soceyyānīti sucibhāvakarā soceyyappaṭipadā dhammā.",
  "atk-s0103a:779_1": "Vitthāro panettha “tattha katamaṃ kāyasoceyyaṃ?",
  "atk-s0103a:779_2": "Pāṇātipātā veramaṇī”tiādinā nayena vuttānaṃ tiṇṇaṃ sucaritānaṃ vasena veditabbo.",
  "atk-s0103a:780_0": "Moneyyānīti munibhāvakarā moneyyappaṭipadā dhammā.",
  "atk-s0103a:780_1": "Tesaṃ vitthāro “tattha katamaṃ kāyamoneyyaṃ?",
  "atk-s0103a:780_2": "Tividhakāyaduccaritassa pahānaṃ kāyamoneyyaṃ,",
  "atk-s0103a:780_3": "tividhaṃ kāyasucaritaṃ kāyamoneyyaṃ,",
  "atk-s0103a:780_4": "kāyārammaṇe ñāṇaṃ kāyamoneyyaṃ,",
  "atk-s0103a:780_5": "kāyapariññā kāyamoneyyaṃ,",
  "atk-s0103a:780_6": "kāyapariññāsahagato maggo kāyamoneyyaṃ,",
  "atk-s0103a:780_7": "kāyasmiṃ chandarāgappahānaṃ kāyamoneyyaṃ,",
  "atk-s0103a:780_8": "kāyasaṅkhāranirodhā catutthajjhānasamāpatti kāyamoneyyaṃ.",
  "atk-s0103a:780_9": "Tattha katamaṃ vacīmoneyyaṃ?",
  "atk-s0103a:780_10": "Catubbidhavacīduccaritassa pahānaṃ vacīmoneyyaṃ,",
  "atk-s0103a:780_11": "catubbidhaṃ vacīsucaritaṃ vacīmoneyyaṃ,",
  "atk-s0103a:780_12": "vācārammaṇe ñāṇaṃ vacīmoneyyaṃ vācāpariññā vacīmoneyyaṃ pariññāsahagato maggo,",
  "atk-s0103a:780_13": "vācāya chandarāgappahānaṃ,",
  "atk-s0103a:780_14": "vacīsaṅkhāranirodhā dutiyajjhānasamāpatti vacīmoneyyaṃ.",
  "atk-s0103a:780_15": "Tattha katamaṃ manomoneyyaṃ?",
  "atk-s0103a:780_16": "Tividhamanoduccaritassa pahānaṃ manomoneyyaṃ,",
  "atk-s0103a:780_17": "tividhaṃ manosucaritaṃ manomoneyyaṃ,",
  "atk-s0103a:780_18": "manārammaṇe ñāṇaṃ manomoneyyaṃ,",
  "atk-s0103a:780_19": "manopariññā manomoneyyaṃ.",
  "atk-s0103a:780_20": "Pariññāsahagato maggo,",
  "atk-s0103a:780_21": "manasmiṃ chandarāgappahānaṃ,",
  "atk-s0103a:780_22": "cittasaṅkhāranirodhā saññāvedayitanirodhasamāpatti manomoneyya”nti.",
  "atk-s0103a:781_0": "Kosallesu āyoti vuḍḍhi.",
  "atk-s0103a:781_1": "Apāyoti avuḍḍhi.",
  "atk-s0103a:781_2": "Tassa tassa kāraṇaṃ upāyo.",
  "atk-s0103a:781_3": "Tesaṃ pajānanā kosallaṃ.",
  "atk-s0103a:781_4": "Vitthāro pana vibhaṅge vuttoyeva.",
  "atk-s0103a:782_0": "Vuttañhetaṃ –",
  "atk-s0103a:782_1": "“tattha katamaṃ āyakosallaṃ?",
  "atk-s0103a:782_2": "Ime dhamme manasikaroto anuppannā ceva akusalā dhammā nuppajjanti,",
  "atk-s0103a:782_3": "uppannā ca akusalā dhammā nirujjhanti.",
  "atk-s0103a:782_4": "Ime vā pana me dhamme manasikaroto anuppannā ceva kusalā dhammā uppajjanti,",
  "atk-s0103a:782_5": "uppannā ca kusalā dhammā bhiyyobhāvāya vepullāya bhāvanāya pāripūriyā saṃvattantīti,",
  "atk-s0103a:782_6": "yā tattha paññā pajānanā…pe…",
  "atk-s0103a:782_7": "sammādiṭṭhi.",
  "atk-s0103a:782_8": "Idaṃ vuccati āyakosallaṃ.",
  "atk-s0103a:782_9": "Tattha katamaṃ apāyakosallaṃ?",
  "atk-s0103a:782_10": "Ime dhamme manasikaroto anuppannā ceva kusalā dhammā na uppajjanti,",
  "atk-s0103a:782_11": "uppannā ca kusalā dhammā nirujjhanti.",
  "atk-s0103a:782_12": "Ime vā pana me dhamme manasikaroto anuppannā ceva akusalā dhammā uppajjanti,",
  "atk-s0103a:782_13": "uppannā ca akusalā dhammā bhiyyobhāvāya vepullāya bhāvanāya pāripūriyā saṃvattantīti,",
  "atk-s0103a:782_14": "yā tattha paññā pajānanā…pe…",
  "atk-s0103a:782_15": "sammādiṭṭhi.",
  "atk-s0103a:782_16": "Idaṃ vuccati apāyakosallaṃ.",
  "atk-s0103a:782_17": "Sabbāpi tatrupāyā paññā upāyakosalla”nti.",
  "atk-s0103a:782_18": "Idaṃ pana accāyikakicce vā bhaye vā uppanne tassa tikicchanatthaṃ ṭhānuppattiyā kāraṇajānanavaseneva veditabbaṃ.",
  "atk-s0103a:783_0": "Madāti majjanākāravasena pavattamānā.",
  "atk-s0103a:783_1": "Tesu “ahaṃ nirogo saṭṭhi vā sattati vā vassāni atikkantāni,",
  "atk-s0103a:783_2": "na me harītakīkhaṇḍampi khāditapubbaṃ,",
  "atk-s0103a:783_3": "ime panaññe asukaṃ nāma ṭhānaṃ rujjati,",
  "atk-s0103a:783_4": "bhesajjaṃ khādāmāti vicaranti,",
  "atk-s0103a:783_5": "ko añño mādiso nirogo nāmā”ti evaṃ mānakaraṇaṃ ārogyamado.",
  "atk-s0103a:783_6": "“Mahallakakāle puññaṃ karissāma,",
  "atk-s0103a:783_7": "daharamha tāvā”ti yobbane ṭhatvā mānakaraṇaṃ yobbanamado.",
  "atk-s0103a:783_8": "“Ciraṃ jīviṃ,",
  "atk-s0103a:783_9": "ciraṃ jīvāmi,",
  "atk-s0103a:783_10": "ciraṃ jīvissāmi;",
  "atk-s0103a:783_11": "sukhaṃ jīviṃ,",
  "atk-s0103a:783_12": "sukhaṃ jīvāmi,",
  "atk-s0103a:783_13": "sukhaṃ jīvissāmī”ti evaṃ mānakaraṇaṃ jīvitamado.",
  "atk-s0103a:784_0": "Ādhipateyyesu adhipatito āgataṃ ādhipateyyaṃ.",
  "atk-s0103a:784_1": "“Ettakomhi sīlena samādhinā paññāya vimuttiyā,",
  "atk-s0103a:784_2": "na me etaṃ patirūpa”nti evaṃ attānaṃ adhipattiṃ jeṭṭhakaṃ katvā pāpassa akaraṇaṃ attādhipateyyaṃ nāma.",
  "atk-s0103a:784_3": "Lokaṃ adhipatiṃ katvā akaraṇaṃ lokādhipateyyaṃ nāma.",
  "atk-s0103a:784_4": "Lokuttaradhammaṃ adhipatiṃ katvā akaraṇaṃ dhammādhipateyyaṃ nāma.",
  "atk-s0103a:785_0": "Kathāvatthūnīti kathākāraṇāni.",
  "atk-s0103a:785_1": "Atītaṃ vā addhānanti atītaṃ dhammaṃ,",
  "atk-s0103a:785_2": "atītakkhandheti attho.",
  "atk-s0103a:785_3": "Apica “yaṃ,",
  "atk-s0103a:785_4": "bhikkhave,",
  "atk-s0103a:785_5": "rūpaṃ atītaṃ niruddhaṃ vipariṇataṃ,",
  "atk-s0103a:785_6": "‘ahosī’ti tassa saṅkhā,",
  "atk-s0103a:785_7": "‘ahosī’ti tassa paññatti ‘ahosī’ti tassa samaññā,",
  "atk-s0103a:785_8": "na tassa saṅkhā ‘atthī’ti,",
  "atk-s0103a:785_9": "na tassa saṅkhā ‘bhavissatī’ti evaṃ āgatena niruttipathasuttenapettha attho dīpetabbo.",
  "atk-s0103a:786_0": "Vijjāti tamavijjhanaṭṭhena vijjā.",
  "atk-s0103a:786_1": "Viditakaraṇaṭṭhenāpi vijjā.",
  "atk-s0103a:786_2": "Pubbenivāsānussatiñāṇañhi uppajjamānaṃ pubbenivāsaṃ chādetvā ṭhitaṃ tamaṃ vijjhati,",
  "atk-s0103a:786_3": "pubbenivāsañca viditaṃ karotīti vijjā.",
  "atk-s0103a:786_4": "Cutūpapātañāṇaṃ cutipaṭisandhicchādakaṃ tamaṃ vijjhati,",
  "atk-s0103a:786_5": "tañca viditaṃ karotīti vijjā.",
  "atk-s0103a:786_6": "Āsavānaṃ khaye ñāṇaṃ catusaccacchādakaṃ tamaṃ vijjhati,",
  "atk-s0103a:786_7": "catusaccadhammañca viditaṃ karotīti vijjā.",
  "atk-s0103a:787_0": "Vihāresu aṭṭha samāpattiyo dibbo vihāro.",
  "atk-s0103a:787_1": "Catasso appamaññā brahmā vihāro.",
  "atk-s0103a:787_2": "Phalasamāpatti ariyo vihāro.",
  "atk-s0103a:788_0": "Pāṭihāriyāni kevaṭṭasutte vitthāritāneva.",
  "atk-s0103a:789_0": "“Ime kho,",
  "atk-s0103a:789_1": "āvuso”tiādīsu vuttanayeneva yojetabbaṃ.",
  "atk-s0103a:789_2": "Iti samasaṭṭhiyā tikānaṃ vasena asītisatapañhe kathento thero sāmaggirasaṃ dassesīti.",
  "atk-s0103a:790_0": "Tikavaṇṇanā niṭṭhitā.",
  "atk-s0103a:791_0": "Catukkavaṇṇanā",
  "atk-s0103a:792_0": "306.",
  "atk-s0103a:792_1": "Iti tikavasena sāmaggirasaṃ dassetvā idāni catukkavasena dassetuṃ puna desanaṃ ārabhi.",
  "atk-s0103a:792_2": "Tattha “satipaṭṭhānacatukkaṃ” pubbe vitthāritameva.",
  "atk-s0103a:793_0": "Sammappadhānacatukke chandaṃ janetīti “yo chando chandikatā kattukamyatā kusalo dhammacchando”ti evaṃ vuttaṃ kattukamyataṃ janeti.",
  "atk-s0103a:793_1": "Vāyamatīti vāyāmaṃ karoti.",
  "atk-s0103a:793_2": "Vīriyaṃ ārabhatīti vīriyaṃ janeti.",
  "atk-s0103a:793_3": "Cittaṃ paggaṇhātīti cittaṃ upatthambheti.",
  "atk-s0103a:793_4": "Ayamettha saṅkhepo.",
  "atk-s0103a:793_5": "Vitthāro pana sammappadhānavibhaṅge āgatoyeva.",
  "atk-s0103a:794_0": "Iddhipādesu chandaṃ nissāya pavatto samādhi chandasamādhi.",
  "atk-s0103a:794_1": "Padhānabhūtā saṅkhārā padhānasaṅkhārā.",
  "atk-s0103a:794_2": "Samannāgatanti tehi dhammehi upetaṃ.",
  "atk-s0103a:794_3": "Iddhiyā pādaṃ,",
  "atk-s0103a:794_4": "iddhibhūtaṃ vā pādanti iddhipādaṃ.",
  "atk-s0103a:794_5": "Sesesupi eseva nayo.",
  "atk-s0103a:794_6": "Ayamettha saṅkhepo,",
  "atk-s0103a:794_7": "vitthāro pana iddhipādavibhaṅge āgato eva.",
  "atk-s0103a:794_8": "Visuddhimagge panassa attho dīpito.",
  "atk-s0103a:794_9": "Jhānakathāpi visuddhimagge vitthāritāva.",
  "atk-s0103a:795_0": "307.",
  "atk-s0103a:795_1": "Diṭṭhadhammasukhavihārāyāti imasmiṃyeva attabhāve sukhavihāratthāya.",
  "atk-s0103a:795_2": "Idha phalasamāpattijhānāni,",
  "atk-s0103a:795_3": "khīṇāsavassa aparabhāge nibbattitajhānāni ca kathitāni.",
  "atk-s0103a:796_0": "Ālokasaññaṃ manasikarotīti divā vā rattiṃ vā sūriyacandapajjotamaṇiādīnaṃ ālokaṃ ālokoti manasikaroti.",
  "atk-s0103a:796_1": "Divāsaññaṃ adhiṭṭhātīti evaṃ manasi katvā divātisaññaṃ ṭhapeti.",
  "atk-s0103a:796_2": "Yathā divā tathā rattinti yathā divā diṭṭho āloko,",
  "atk-s0103a:796_3": "tatheva taṃ rattiṃ manasikaroti.",
  "atk-s0103a:796_4": "Yathā rattiṃ tathā divāti yathā rattiṃ āloko diṭṭho,",
  "atk-s0103a:796_5": "evameva divā manasikaroti.",
  "atk-s0103a:796_6": "Iti vivaṭena cetasāti evaṃ apihitena cittena.",
  "atk-s0103a:796_7": "Apariyonaddhenāti samantato anaddhena.",
  "atk-s0103a:796_8": "Sappabhāsanti saobhāsaṃ.",
  "atk-s0103a:796_9": "Ñāṇadassanapaṭilābhāyāti ñāṇadassanapaṭilābhatthāya.",
  "atk-s0103a:796_10": "Iminā kiṃ kathitaṃ?",
  "atk-s0103a:796_11": "Middhavinodanaāloko kathito parikammaāloko vā.",
  "atk-s0103a:796_12": "Iminā kiṃ kathitaṃ hoti?",
  "atk-s0103a:796_13": "Khīṇāsavassa dibbacakkhuñāṇaṃ.",
  "atk-s0103a:796_14": "Tasmiṃ vā āgatepi anāgatepi pādakajjhānasamāpattimeva sandhāya “sappabhāsaṃ cittaṃ bhāvetī”ti vuttaṃ.",
  "atk-s0103a:797_0": "Satisampajaññāyāti sattaṭṭhānikassa satisampajaññassa atthāya.",
  "atk-s0103a:797_1": "Viditā vedanā uppajjantītiādīsu khīṇāsavassa vatthu viditaṃ hoti ārammaṇaṃ viditaṃ vatthārammaṇaṃ viditaṃ.",
  "atk-s0103a:797_2": "Vatthārammaṇaviditatāya evaṃ vedanā uppajjanti,",
  "atk-s0103a:797_3": "evaṃ tiṭṭhanti,",
  "atk-s0103a:797_4": "evaṃ nirujjhanti.",
  "atk-s0103a:797_5": "Na kevalañca vedanā eva idha vuttā saññādayopi,",
  "atk-s0103a:797_6": "avuttā cetanādayopi,",
  "atk-s0103a:797_7": "viditā ca uppajjanti ceva tiṭṭhanti ca nirujjhanti ca.",
  "atk-s0103a:797_8": "Api ca vedanāya uppādo vidito hoti,",
  "atk-s0103a:797_9": "upaṭṭhānaṃ viditaṃ hoti.",
  "atk-s0103a:797_10": "Avijjāsamudayā vedanāsamudayo,",
  "atk-s0103a:797_11": "taṇhāsamudayā kammasamudayo,",
  "atk-s0103a:797_12": "phassasamudayā vedanāyasamudayo.",
  "atk-s0103a:797_13": "Nibbattilakkhaṇaṃ passantopi vedanākkhandhassa samudayaṃ passati.",
  "atk-s0103a:797_14": "Evaṃ vedanāya uppādo vidito hoti.",
  "atk-s0103a:797_15": "Kathaṃ vedanāya upaṭṭhānaṃ viditaṃ hoti?",
  "atk-s0103a:797_16": "Aniccato manasikaroto khayatūpaṭṭhānaṃ viditaṃ hoti.",
  "atk-s0103a:797_17": "Dukkhato manasikaroto bhayatūpaṭṭhānaṃ viditaṃ hoti.",
  "atk-s0103a:797_18": "Anattato manasikaroto suññatūpaṭṭhānaṃ viditaṃ hoti.",
  "atk-s0103a:797_19": "Evaṃ vedanāya upaṭṭhānaṃ viditaṃ hoti,",
  "atk-s0103a:797_20": "khayato bhayato suññato jānāti.",
  "atk-s0103a:797_21": "Kathaṃ vedanāya atthaṅgamo vidito hoti?",
  "atk-s0103a:797_22": "Avijjānirodhā vedanānirodho.…Pe…",
  "atk-s0103a:797_23": "evaṃ vedanāya atthaṅgamo vidito hoti.",
  "atk-s0103a:797_24": "Imināpi nayenettha attho veditabbo.",
  "atk-s0103a:798_0": "Iti rūpantiādi vuttanayameva.",
  "atk-s0103a:798_1": "Ayaṃ āvuso samādhibhāvanāti ayaṃ āsavānaṃ khayañāṇassa pādakajjhānasamādhibhāvanā.",
  "atk-s0103a:799_0": "308.",
  "atk-s0103a:799_1": "Appamaññāti pamāṇaṃ agahetvā anavasesapharaṇavasena appamaññāva.",
  "atk-s0103a:799_2": "Anupadavaṇṇanā pana bhāvanāsamādhividhānañca etāsaṃ visuddhimagge vitthāritameva.",
  "atk-s0103a:799_3": "Arūpakathāpi visuddhimagge vitthāritāva.",
  "atk-s0103a:800_0": "Apassenānīti apassayāni.",
  "atk-s0103a:800_1": "Saṅkhāyāti ñāṇena ñatvā.",
  "atk-s0103a:800_2": "Paṭisevatīti ñāṇena ñatvā sevitabbayuttakameva sevati.",
  "atk-s0103a:800_3": "Tassa ca vitthāro “paṭisaṅkhā yoniso cīvaraṃ paribhuñjatī”tiādinā nayena veditabbo.",
  "atk-s0103a:800_4": "Saṅkhāyekaṃ adhivāsetīti ñāṇena ñatvā adhivāsetabbayuttakameva adhivāseti.",
  "atk-s0103a:800_5": "Vitthāro panettha “paṭisaṅkhā yoniso khamo hoti sītassā”tiādinā nayena veditabbo.",
  "atk-s0103a:800_6": "Parivajjetīti ñāṇena ñatvā parivajjetuṃ yuttameva parivajjeti.",
  "atk-s0103a:800_7": "Tassa vitthāro “paṭisaṅkhā yoniso caṇḍaṃ hatthiṃ parivajjetī”tiādinā nayena veditabbo.",
  "atk-s0103a:800_8": "Vinodetīti ñāṇena ñatvā vinodetabbameva vinodeti,",
  "atk-s0103a:800_9": "nudati nīharati anto pavisituṃ na deti.",
  "atk-s0103a:800_10": "Tassa vitthāro “uppannaṃ kāmavitakkaṃ nādhivāsetī”tiādinā nayena veditabbo.",
  "atk-s0103a:801_0": "Ariyavaṃsacatukkavaṇṇanā",
  "atk-s0103a:802_0": "309.",
  "atk-s0103a:802_1": "Ariyavaṃsāti ariyānaṃ vaṃsā.",
  "atk-s0103a:802_2": "Yathā hi khattiyavaṃso,",
  "atk-s0103a:802_3": "brāhmaṇavaṃso,",
  "atk-s0103a:802_4": "vessavaṃso,",
  "atk-s0103a:802_5": "suddavaṃso,",
  "atk-s0103a:802_6": "samaṇavaṃso,",
  "atk-s0103a:802_7": "kulavaṃso,",
  "atk-s0103a:802_8": "rājavaṃso,",
  "atk-s0103a:802_9": "evaṃ ayampi aṭṭhamo ariyavaṃso ariyatanti ariyapaveṇī nāma hoti.",
  "atk-s0103a:802_10": "So kho panāyaṃ ariyavaṃso imesaṃ vaṃsānaṃ mūlagandhādīnaṃ kāḷānusāritagandhādayo viya aggamakkhāyati.",
  "atk-s0103a:802_11": "Ke pana te ariyā yesaṃ ete vaṃsāti?",
  "atk-s0103a:802_12": "Ariyā vuccanti buddhā ca paccekabuddhā ca tathāgatasāvakā ca,",
  "atk-s0103a:802_13": "etesaṃ ariyānaṃ vaṃsāti ariyavaṃsā.",
  "atk-s0103a:802_14": "Ito pubbe hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro medhaṅkaro saraṇaṅkaro dīpaṅkaroti cattāro buddhā uppannā, te ariyā,",
  "atk-s0103a:802_15": "tesaṃ ariyānaṃ vaṃsāti ariyavaṃsā.",
  "atk-s0103a:802_16": "Tesaṃ buddhānaṃ parinibbānato aparabhāge asaṅkhyeyyaṃ atikkamitvā koṇḍañño nāma buddho uppanno…pe…",
  "atk-s0103a:802_17": "imasmiṃ kappe kakusandho,",
  "atk-s0103a:802_18": "koṇāgamano, kassapo,",
  "atk-s0103a:802_19": "amhākaṃ bhagavā gotamoti cattāro buddhā uppannā.",
  "atk-s0103a:802_20": "Tesaṃ ariyānaṃ vaṃsāti ariyavaṃsā.",
  "atk-s0103a:802_21": "Apica atītānāgatapaccuppannānaṃ sabbabuddhapaccekabuddhabuddhasāvakānaṃ ariyānaṃ vaṃsāti ariyavaṃsā.",
  "atk-s0103a:802_22": "Te kho panete aggaññā aggāti jānitabbā.",
  "atk-s0103a:802_23": "Rattaññā dīgharattaṃ pavattāti jānitabbā.",
  "atk-s0103a:802_24": "Vaṃsaññā vaṃsāti jānitabbā.",
  "atk-s0103a:803_0": "Porāṇāti na adhunuppattikā.",
  "atk-s0103a:803_1": "Asaṃkiṇṇā avikiṇṇā anapanītā.",
  "atk-s0103a:803_2": "Asaṃkiṇṇapubbā atītabuddhehi na saṃkiṇṇapubbā.",
  "atk-s0103a:803_3": "“Kiṃ imehī”ti na apanītapubbā?",
  "atk-s0103a:803_4": "Na saṅkīyantīti idānipi na apanīyanti.",
  "atk-s0103a:803_5": "Na saṅkīyissantīti anāgatabuddhehipi na apanīyissanti,",
  "atk-s0103a:803_6": "ye loke viññū samaṇabrāhmaṇā,",
  "atk-s0103a:803_7": "tehi appaṭikuṭṭhā,",
  "atk-s0103a:803_8": "samaṇehi brāhmaṇehi viññūhi aninditā agarahitā.",
  "atk-s0103a:804_0": "Santuṭṭho hotīti paccayasantosavasena santuṭṭho hoti.",
  "atk-s0103a:804_1": "Itarītarena cīvarenāti thūlasukhumalūkhapaṇītathirajiṇṇānaṃ yena kenaci.",
  "atk-s0103a:804_2": "Atha kho yathāladdhādīnaṃ itarītarena yena kenaci santuṭṭho hotīti attho.",
  "atk-s0103a:804_3": "Cīvarasmiñhi tayo santosā –",
  "atk-s0103a:804_4": "yathālābhasantoso,",
  "atk-s0103a:804_5": "yathābalasantoso,",
  "atk-s0103a:804_6": "yathāsāruppasantosoti.",
  "atk-s0103a:804_7": "Piṇḍapātādīsupi eseva nayo.",
  "atk-s0103a:804_8": "Tesaṃ vitthārakathā sāmaññaphale vuttanayeneva veditabbā.",
  "atk-s0103a:804_9": "Ime tayo santose sandhāya “santuṭṭho hoti,",
  "atk-s0103a:804_10": "itarītarena yathāladdhādīsu yena kenaci cīvarena santuṭṭho hotī”ti vuttaṃ.",
  "atk-s0103a:805_0": "Ettha ca cīvaraṃ jānitabbaṃ,",
  "atk-s0103a:805_1": "cīvarakkhettaṃ jānitabbaṃ,",
  "atk-s0103a:805_2": "paṃsukūlaṃ jānitabbaṃ,",
  "atk-s0103a:805_3": "cīvarasantoso jānitabbo,",
  "atk-s0103a:805_4": "cīvarapaṭisaṃyuttāni dhutaṅgāni jānitabbāni.",
  "atk-s0103a:805_5": "Tattha cīvaraṃ jānitabbanti khomādīni cha cīvarāni dukūlādīni cha anulomacīvarāni jānitabbāni.",
  "atk-s0103a:805_6": "Imāni dvādasa kappiyacīvarāni.",
  "atk-s0103a:805_7": "Kusacīraṃ vākacīraṃ phalakacīraṃ kesakambalaṃ vāḷakambalaṃ potthako cammaṃ ulūkapakkhaṃ rukkhadussaṃ",
  "atk-s0103a:805_8": "latādussaṃ erakadussaṃ kadalidussaṃ veḷudussanti evamādīni pana akappiyacīvarāni.",
  "atk-s0103a:805_9": "Cīvarakkhettanti “saṅghato vā gaṇato vā ñātito vā mittato vā attano vā dhanena paṃsukūlaṃ vā”ti evaṃ uppajjanato cha khettāni,",
  "atk-s0103a:805_10": "aṭṭhannañca mātikānaṃ vasena aṭṭha khettāni jānitabbāni.",
  "atk-s0103a:805_11": "Paṃsukūlanti sosānikaṃ,",
  "atk-s0103a:805_12": "pāpaṇikaṃ,",
  "atk-s0103a:805_13": "rathiyaṃ saṅkārakūṭakaṃ,",
  "atk-s0103a:805_14": "sotthiyaṃ, sinānaṃ, titthaṃ,",
  "atk-s0103a:805_15": "gatapaccāgataṃ,",
  "atk-s0103a:805_16": "aggidaḍḍhaṃ,",
  "atk-s0103a:805_17": "gokhāyitaṃ upacikakhāyitaṃ,",
  "atk-s0103a:805_18": "undūrakhāyitaṃ,",
  "atk-s0103a:805_19": "antacchinnaṃ,",
  "atk-s0103a:805_20": "dasācchinnaṃ,",
  "atk-s0103a:805_21": "dhajāhaṭaṃ, thūpaṃ,",
  "atk-s0103a:805_22": "samaṇacīvaraṃ,",
  "atk-s0103a:805_23": "sāmuddiyaṃ,",
  "atk-s0103a:805_24": "ābhisekiyaṃ,",
  "atk-s0103a:805_25": "panthikaṃ,",
  "atk-s0103a:805_26": "vātāhaṭaṃ,",
  "atk-s0103a:805_27": "iddhimayaṃ,",
  "atk-s0103a:805_28": "devadattiyanti tevīsati paṃsukūlāni veditabbāni.",
  "atk-s0103a:806_0": "Ettha ca sotthiyanti gabbhamalaharaṇaṃ.",
  "atk-s0103a:806_1": "Gatapaccāgatanti matakasarīraṃ pārupitvā susānaṃ netvā ānītacīvaraṃ.",
  "atk-s0103a:806_2": "Dhajāhaṭanti dhajaṃ ussāpetvā tato ānītaṃ.",
  "atk-s0103a:806_3": "Thūpanti vammike pūjitacīvaraṃ.",
  "atk-s0103a:806_4": "Sāmuddiyanti samuddavīcīhi thalaṃ pāpitaṃ.",
  "atk-s0103a:806_5": "Panthikanti panthaṃ gacchantehi corabhayena pāsāṇehi koṭṭetvā pārutacīvaraṃ.",
  "atk-s0103a:806_6": "Iddhimayanti ehibhikkhucīvaraṃ.",
  "atk-s0103a:806_7": "Sesaṃ pākaṭameva.",
  "atk-s0103a:807_0": "Cīvarasantosoti vīsati cīvarasantosā,",
  "atk-s0103a:807_1": "vitakkasantoso,",
  "atk-s0103a:807_2": "gamanasantoso,",
  "atk-s0103a:807_3": "pariyesanasantoso,",
  "atk-s0103a:807_4": "paṭilābhasantoso,",
  "atk-s0103a:807_5": "mattappaṭiggahaṇasantoso,",
  "atk-s0103a:807_6": "loluppavivajjanasantoso,",
  "atk-s0103a:807_7": "yathālābhasantoso,",
  "atk-s0103a:807_8": "yathābalasantoso,",
  "atk-s0103a:807_9": "yathāsāruppasantoso,",
  "atk-s0103a:807_10": "udakasantoso,",
  "atk-s0103a:807_11": "dhovanasantoso,",
  "atk-s0103a:807_12": "karaṇasantoso,",
  "atk-s0103a:807_13": "parimāṇasantoso,",
  "atk-s0103a:807_14": "suttasantoso,",
  "atk-s0103a:807_15": "sibbanasantoso,",
  "atk-s0103a:807_16": "rajanasantoso,",
  "atk-s0103a:807_17": "kappasantoso,",
  "atk-s0103a:807_18": "paribhogasantoso,",
  "atk-s0103a:807_19": "sannidhiparivajjanasantoso,",
  "atk-s0103a:807_20": "vissajjanasantosoti.",
  "atk-s0103a:808_0": "Tattha sādakabhikkhunā temāsaṃ nibaddhavāsaṃ vasitvā ekamāsamattaṃ vitakketuṃ vaṭṭati.",
  "atk-s0103a:808_1": "So hi pavāretvā cīvaramāse cīvaraṃ karoti.",
  "atk-s0103a:808_2": "Paṃsukūliko aḍḍhamāseneva karoti.",
  "atk-s0103a:808_3": "Iti māsaḍḍhamāsamattaṃ vitakkanaṃ vitakkasantoso.",
  "atk-s0103a:808_4": "Vitakkasantosena pana santuṭṭhena bhikkhunā pācīnakkhaṇḍarājivāsikapaṃsukūlikattherasadisena bhavitabbaṃ.",
  "atk-s0103a:809_0": "Thero kira cetiyapabbatavihāre cetiyaṃ vandissāmīti āgato cetiyaṃ vanditvā cintesi “mayhaṃ cīvaraṃ jiṇṇaṃ bahūnaṃ vasanaṭṭhāne labhissāmī”ti.",
  "atk-s0103a:809_1": "So mahāvihāraṃ gantvā saṅghattheraṃ disvā vasanaṭṭhānaṃ pucchitvā tattha vuttho punadivase cīvaraṃ ādāya āgantvā theraṃ vandi.",
  "atk-s0103a:809_2": "Thero kiṃ āvusoti āha.",
  "atk-s0103a:809_3": "Gāmadvāraṃ, bhante,",
  "atk-s0103a:809_4": "gamissāmīti.",
  "atk-s0103a:809_5": "Ahampāvuso,",
  "atk-s0103a:809_6": "gamissāmīti. Sādhu,",
  "atk-s0103a:809_7": "bhanteti gacchanto mahābodhidvārakoṭṭhake ṭhatvā puññavantānaṃ vasanaṭṭhāne manāpaṃ labhissāmīti cintetvā aparisuddho me vitakkoti tatova paṭinivatti.",
  "atk-s0103a:809_8": "Punadivase ambaṅgaṇasamīpato,",
  "atk-s0103a:809_9": "punadivase mahācetiyassa uttaradvārato,",
  "atk-s0103a:809_10": "tatheva paṭinivattitvā catutthadivase therassa santikaṃ agamāsi.",
  "atk-s0103a:809_11": "Thero imassa bhikkhuno vitakko na parisuddho bhavissatīti cīvaraṃ gahetvā tena saddhiṃyeva pañhaṃ pucchamāno gāmaṃ pāvisi.",
  "atk-s0103a:809_12": "Tañca rattiṃ eko manusso uccārapalibuddho sāṭakeyeva vaccaṃ katvā taṃ saṅkāraṭṭhāne chaḍḍesi.",
  "atk-s0103a:809_13": "Paṃsukūlikatthero taṃ nīlamakkhikāhi samparikiṇṇaṃ disvā añjaliṃ paggahesi.",
  "atk-s0103a:809_14": "Mahāthero “kiṃ, āvuso,",
  "atk-s0103a:809_15": "saṅkāraṭṭhānassa añjaliṃ paggaṇhāsī”ti? “Nāhaṃ, bhante,",
  "atk-s0103a:809_16": "saṅkāraṭṭhānassa añjaliṃ paggaṇhāmi,",
  "atk-s0103a:809_17": "mayhaṃ pitu dasabalassa paggaṇhāmi,",
  "atk-s0103a:809_18": "puṇṇadāsiyā sarīraṃ pārupitvā chaḍḍitaṃ paṃsukūlaṃ tumbamatte pāṇake vidhunitvā susānato gaṇhantena dukkaraṃ kataṃ,",
  "atk-s0103a:809_19": "bhante”ti.",
  "atk-s0103a:809_20": "Mahāthero “parisuddho vitakko paṃsukūlikassā”ti cintesi.",
  "atk-s0103a:809_21": "Paṃsukūlikattheropi tasmiṃyeva ṭhāne ṭhito vipassanaṃ vaḍḍhetvā tīṇi phalāni patto taṃ sāṭakaṃ gahetvā",
  "atk-s0103a:809_22": "cīvaraṃ katvā pārupitvā pācīnakkhaṇḍarājiṃ gantvā aggaphalaṃ arahattaṃ pāpuṇi.",
  "atk-s0103a:810_0": "Cīvaratthāya gacchantassa pana “kattha labhissāmī”ti acintetvā kammaṭṭhānasīseneva gamanaṃ gamanasantoso nāma.",
  "atk-s0103a:811_0": "Pariyesantassa pana yena vā tena vā saddhiṃ apariyesitvā lajjiṃ pesalaṃ bhikkhuṃ gahetvā pariyesanaṃ pariyesanasantoso nāma.",
  "atk-s0103a:812_0": "Evaṃ pariyesantassa āhariyamānaṃ cīvaraṃ dūrato disvā “etaṃ manāpaṃ bhavissati,",
  "atk-s0103a:812_1": "etaṃ amanāpa”nti evaṃ avitakketvā thūlasukhumādīsu yathāladdheneva santussanaṃ paṭilābhasantoso nāma.",
  "atk-s0103a:813_0": "Evaṃ laddhaṃ gaṇhantassāpi “ettakaṃ dupaṭṭassa bhavissati,",
  "atk-s0103a:813_1": "ettakaṃ ekapaṭṭassā”ti attano pahonakamatteneva santussanaṃ mattappaṭiggahaṇasantoso nāma.",
  "atk-s0103a:814_0": "Cīvaraṃ pariyesantassa pana “asukassa gharadvāre manāpaṃ labhissāmī”ti acintetvā dvārapaṭipāṭiyā caraṇaṃ loluppavivajjanasantoso nāma.",
  "atk-s0103a:815_0": "Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso nāma.",
  "atk-s0103a:816_0": "Attano thāmaṃ jānitvā yena yāpetuṃ sakkoti, tena yāpanaṃ yathābalasantoso nāma.",
  "atk-s0103a:817_0": "Manāpaṃ aññassa datvā attano yena kenaci yāpanaṃ yathāsāruppasantoso nāma.",
  "atk-s0103a:818_0": "“Kattha udakaṃ manāpaṃ,",
  "atk-s0103a:818_1": "kattha amanāpa”nti avicāretvā yena kenaci dhovanupagena udakena dhovanaṃ udakasantoso nāma.",
  "atk-s0103a:818_2": "Paṇḍumattikagerukapūtipaṇṇarasakiliṭṭhāni pana udakāni vajjetuṃ vaṭṭati.",
  "atk-s0103a:819_0": "Dhovantassa pana muggarādīhi apaharitvā hatthehi madditvā dhovanaṃ dhovanasantoso nāma.",
  "atk-s0103a:819_1": "Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati.",
  "atk-s0103a:820_0": "Evaṃ dhovitvā karontassa idaṃ thūlaṃ,",
  "atk-s0103a:820_1": "idaṃ sukhumanti akopetvā pahonakanīhāreneva karaṇaṃ karaṇasantoso nāma.",
  "atk-s0103a:821_0": "Timaṇḍalappaṭicchādanamattasseva karaṇaṃ parimāṇasantoso nāma.",
  "atk-s0103a:822_0": "Cīvarakaraṇatthāya pana manāpasuttaṃ pariyesissāmīti avicāretvā rathikādīsu vā devaṭṭhāne vā āharitvā",
  "atk-s0103a:822_1": "pādamūle vā ṭhapitaṃ yaṃkiñcideva suttaṃ gahetvā karaṇaṃ suttasantoso nāma.",
  "atk-s0103a:823_0": "Kusibandhanakāle pana aṅgulamatte sattavāre na vijjhitabbaṃ,",
  "atk-s0103a:823_1": "evaṃ karontassa hi yo bhikkhu sahāyo na hoti,",
  "atk-s0103a:823_2": "tassa vattabhedopi natthi.",
  "atk-s0103a:823_3": "Tivaṅgulamatte pana sattavāre vijjhitabbaṃ,",
  "atk-s0103a:823_4": "evaṃ karontassa maggapaṭipannenāpi sahāyena bhavitabbaṃ.",
  "atk-s0103a:823_5": "Yo na hoti,",
  "atk-s0103a:823_6": "tassa vattabhedo.",
  "atk-s0103a:823_7": "Ayaṃ sibbanasantoso nāma.",
  "atk-s0103a:824_0": "Rajantena pana kāḷakacchakādīni pariyesantena na rajitabbaṃ.",
  "atk-s0103a:824_1": "Somavakkalādīsu yaṃ labhati,",
  "atk-s0103a:824_2": "tena rajitabbaṃ.",
  "atk-s0103a:824_3": "Alabhantena pana manussehi araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā rajitabbaṃ,",
  "atk-s0103a:824_4": "ayaṃ rajanasantoso nāma.",
  "atk-s0103a:825_0": "Nīlakaddamakāḷasāmesu yaṃkiñci gahetvā hatthipiṭṭhe nisinnassa paññāyamānakapakaraṇaṃ kappasantoso nāma.",
  "atk-s0103a:826_0": "Hirikopīnapaṭicchādanamattavasena paribhuñjanaṃ paribhogasantoso nāma.",
  "atk-s0103a:827_0": "Dussaṃ pana labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati,",
  "atk-s0103a:827_1": "labhantena na vaṭṭati.",
  "atk-s0103a:827_2": "Katampi sace antevāsikādīnaṃ dātukāmo hoti,",
  "atk-s0103a:827_3": "te ca asannihitā yāva āgamanā ṭhapetuṃ vaṭṭati.",
  "atk-s0103a:827_4": "Āgatamattesu dātabbaṃ.",
  "atk-s0103a:827_5": "Dātuṃ asakkontena adhiṭṭhātabbaṃ.",
  "atk-s0103a:827_6": "Aññasmiṃ cīvare sati paccattharaṇampi adhiṭṭhātuṃ vaṭṭati.",
  "atk-s0103a:827_7": "Anadhiṭṭhitameva hi sannidhi hoti.",
  "atk-s0103a:827_8": "Adhiṭṭhitaṃ na hotīti mahāsīvatthero āha.",
  "atk-s0103a:827_9": "Ayaṃ sannidhiparivajjanasantoso nāma.",
  "atk-s0103a:828_0": "Vissajjantena pana na mukhaṃ oloketvā dātabbaṃ.",
  "atk-s0103a:828_1": "Sāraṇīyadhamme ṭhatvā vissajjitabbanti ayaṃ vissajjanasantoso nāma.",
  "atk-s0103a:829_0": "Cīvarapaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca.",
  "atk-s0103a:829_1": "Tesaṃ vitthārakathā visuddhimaggato veditabbā.",
  "atk-s0103a:829_2": "Iti cīvarasantosamahāariyavaṃsaṃ pūrayamāno bhikkhu imāni dve dhutaṅgāni gopeti.",
  "atk-s0103a:829_3": "Imāni gopento cīvarasantosamahāariyavaṃsena santuṭṭho hoti.",
  "atk-s0103a:830_0": "Vaṇṇavādīti eko santuṭṭho hoti,",
  "atk-s0103a:830_1": "santosassa vaṇṇaṃ na katheti,",
  "atk-s0103a:830_2": "eko na santuṭṭho hoti,",
  "atk-s0103a:830_3": "santosassa vaṇṇaṃ katheti,",
  "atk-s0103a:830_4": "eko neva santuṭṭho hoti,",
  "atk-s0103a:830_5": "na santosassa vaṇṇaṃ katheti,",
  "atk-s0103a:830_6": "eko santuṭṭho ceva hoti,",
  "atk-s0103a:830_7": "santosassa ca vaṇṇaṃ katheti,",
  "atk-s0103a:830_8": "taṃ dassetuṃ “itarītaracīvarasantuṭṭhiyā ca vaṇṇavādī”ti vuttaṃ.",
  "atk-s0103a:831_0": "Anesananti dūteyyapahinagamanānuyogappabhedaṃ nānappakāraṃ anesanaṃ.",
  "atk-s0103a:831_1": "Appatirūpanti ayuttaṃ.",
  "atk-s0103a:831_2": "Aladdhā cāti alabhitvā.",
  "atk-s0103a:831_3": "Yathā ekacco “kathaṃ nu kho cīvaraṃ labhissāmī”ti.",
  "atk-s0103a:831_4": "Puññavantehi bhikkhūhi saddhiṃ ekato hutvā kohaññaṃ karonto uttasati paritasati,",
  "atk-s0103a:831_5": "santuṭṭho bhikkhu evaṃ aladdhā cīvaraṃ na paritasati.",
  "atk-s0103a:831_6": "Laddhā cāti dhammena samena labhitvā.",
  "atk-s0103a:831_7": "Agadhitoti vigatalobhagiddho.",
  "atk-s0103a:831_8": "Amucchitoti adhimattataṇhāya mucchaṃ anāpanno.",
  "atk-s0103a:831_9": "Anajjhāpannoti taṇhāya anotthato apariyonaddho.",
  "atk-s0103a:831_10": "Ādīnavadassāvīti anesanāpattiyañca gedhitaparibhoge ca ādīnavaṃ passamāno.",
  "atk-s0103a:831_11": "Nissaraṇapaññoti “yāvadeva sītassa paṭighātāyā”ti vuttaṃ nissaraṇameva pajānanto.",
  "atk-s0103a:832_0": "Itarītaracīvarasantuṭṭhiyāti yena kenaci cīvarena santuṭṭhiyā.",
  "atk-s0103a:832_1": "Nevattānukkaṃsetīti “ahaṃ paṃsukūliko mayā upasampadamāḷeyeva paṃsukūlikaṅgaṃ gahitaṃ,",
  "atk-s0103a:832_2": "ko mayā sadiso atthī”ti attukkaṃsanaṃ na karoti.",
  "atk-s0103a:832_3": "Na paraṃ vambhetīti “ime panaññe bhikkhū na paṃsukūlikā”ti vā “paṃsukūlikaṅgamattampi etesaṃ natthī”ti vā evaṃ paraṃ na vambheti.",
  "atk-s0103a:832_4": "Yo hi tattha dakkhoti yo tasmiṃ cīvarasantose,",
  "atk-s0103a:832_5": "vaṇṇavādādīsu vā dakkho cheko byatto.",
  "atk-s0103a:832_6": "Analasoti sātaccakiriyāya ālasiyavirahito.",
  "atk-s0103a:832_7": "Sampajāno paṭissatoti sampajānapaññāya ceva satiyā ca yutto.",
  "atk-s0103a:832_8": "Ariyavaṃse ṭhitoti ariyavaṃse patiṭṭhito.",
  "atk-s0103a:833_0": "Itarītarena piṇḍapātenāti yena kenaci piṇḍapātena.",
  "atk-s0103a:833_1": "Etthāpi piṇḍapāto jānitabbo.",
  "atk-s0103a:833_2": "Piṇḍapātakkhettaṃ jānitabbaṃ,",
  "atk-s0103a:833_3": "piṇḍapātasantoso jānitabbo,",
  "atk-s0103a:833_4": "piṇḍapātapaṭisaṃyuttaṃ dhutaṅgaṃ jānitabbaṃ.",
  "atk-s0103a:833_5": "Tattha piṇḍapātoti “odano, kummāso, sattu, maccho, maṃsaṃ, khīraṃ, dadhi, sappi,",
  "atk-s0103a:833_6": "navanītaṃ, telaṃ, madhu, phāṇitaṃ, yāgu,",
  "atk-s0103a:833_7": "khādanīyaṃ,",
  "atk-s0103a:833_8": "sāyanīyaṃ,",
  "atk-s0103a:833_9": "lehanīya”nti soḷasa piṇḍapātā.",
  "atk-s0103a:834_0": "Piṇḍapātakkhettanti saṅghabhattaṃ,",
  "atk-s0103a:834_1": "uddesabhattaṃ,",
  "atk-s0103a:834_2": "nimantanaṃ,",
  "atk-s0103a:834_3": "salākabhattaṃ,",
  "atk-s0103a:834_4": "pakkhikaṃ,",
  "atk-s0103a:834_5": "uposathikaṃ,",
  "atk-s0103a:834_6": "pāṭipadikaṃ,",
  "atk-s0103a:834_7": "āgantukabhattaṃ,",
  "atk-s0103a:834_8": "gamikabhattaṃ,",
  "atk-s0103a:834_9": "gilānabhattaṃ,",
  "atk-s0103a:834_10": "gilānupaṭṭhākabhattaṃ,",
  "atk-s0103a:834_11": "dhurabhattaṃ,",
  "atk-s0103a:834_12": "kuṭibhattaṃ,",
  "atk-s0103a:834_13": "vārabhattaṃ,",
  "atk-s0103a:834_14": "vihārabhattanti pannarasa piṇḍapātakkhettāni.",
  "atk-s0103a:835_0": "Piṇḍapātasantosoti piṇḍapāte vitakkasantoso,",
  "atk-s0103a:835_1": "gamanasantoso,",
  "atk-s0103a:835_2": "pariyesanasantoso paṭilābhasantoso,",
  "atk-s0103a:835_3": "paṭiggahaṇasantoso,",
  "atk-s0103a:835_4": "mattappaṭiggahaṇasantoso,",
  "atk-s0103a:835_5": "loluppavivajjanasantoso,",
  "atk-s0103a:835_6": "yathālābhasantoso,",
  "atk-s0103a:835_7": "yathābalasantoso,",
  "atk-s0103a:835_8": "yathāsāruppasantoso,",
  "atk-s0103a:835_9": "upakārasantoso,",
  "atk-s0103a:835_10": "parimāṇasantoso,",
  "atk-s0103a:835_11": "paribhogasantoso,",
  "atk-s0103a:835_12": "sannidhiparivajjanasantoso,",
  "atk-s0103a:835_13": "vissajjanasantosoti pannarasa santosā.",
  "atk-s0103a:836_0": "Tattha sādako bhikkhu mukhaṃ dhovitvā vitakketi.",
  "atk-s0103a:836_1": "Piṇḍapātikena pana gaṇena saddhiṃ caratā sāyaṃ therūpaṭṭhānakāle “sve kattha piṇḍāya carissāmāti asukagāme,",
  "atk-s0103a:836_2": "bhante”ti,",
  "atk-s0103a:836_3": "ettakaṃ cintetvā tato paṭṭhāya na vitakketabbaṃ.",
  "atk-s0103a:836_4": "Ekacārikena vitakkamāḷake ṭhatvā vitakketabbaṃ.",
  "atk-s0103a:836_5": "Tato paraṃ vitakkento ariyavaṃsā cuto hoti paribāhiro.",
  "atk-s0103a:836_6": "Ayaṃ vitakkasantoso nāma.",
  "atk-s0103a:837_0": "Piṇḍāya pavisantena “kuhiṃ labhissāmī”ti acintetvā kammaṭṭhānasīsena gantabbaṃ.",
  "atk-s0103a:837_1": "Ayaṃ gamanasantoso nāma.",
  "atk-s0103a:838_0": "Pariyesantena yaṃ vā taṃ vā agahetvā lajjiṃ pesalameva gahetvā pariyesitabbaṃ.",
  "atk-s0103a:838_1": "Ayaṃ pariyesanasantoso nāma.",
  "atk-s0103a:839_0": "Dūratova āhariyamānaṃ disvā “etaṃ manāpaṃ,",
  "atk-s0103a:839_1": "etaṃ amanāpa”nti cittaṃ na uppādetabbaṃ.",
  "atk-s0103a:839_2": "Ayaṃ paṭilābhasantoso nāma.",
  "atk-s0103a:840_0": "“Imaṃ manāpaṃ gaṇhissāmi,",
  "atk-s0103a:840_1": "imaṃ amanāpaṃ na gaṇhissāmī”ti acintetvā yaṃkiñci yāpanamattaṃ gahetabbameva,",
  "atk-s0103a:840_2": "ayaṃ paṭiggahaṇasantoso nāma.",
  "atk-s0103a:841_0": "Ettha pana deyyadhammo bahu,",
  "atk-s0103a:841_1": "dāyako appaṃ dātukāmo,",
  "atk-s0103a:841_2": "appaṃ gahetabbaṃ.",
  "atk-s0103a:841_3": "Deyyadhammo bahu,",
  "atk-s0103a:841_4": "dāyakopi bahuṃ dātukāmo,",
  "atk-s0103a:841_5": "pamāṇeneva gahetabbaṃ.",
  "atk-s0103a:841_6": "Deyyadhammo na bahu,",
  "atk-s0103a:841_7": "dāyakopi appaṃ dātukāmo,",
  "atk-s0103a:841_8": "appaṃ gahetabbaṃ.",
  "atk-s0103a:841_9": "Deyyadhammo na bahu,",
  "atk-s0103a:841_10": "dāyako pana bahuṃ dātukāmo,",
  "atk-s0103a:841_11": "pamāṇena gahetabbaṃ.",
  "atk-s0103a:841_12": "Paṭiggahaṇasmiñhi mattaṃ ajānanto manussānaṃ pasādaṃ makkheti,",
  "atk-s0103a:841_13": "saddhādeyyaṃ vinipāteti,",
  "atk-s0103a:841_14": "sāsanaṃ na karoti,",
  "atk-s0103a:841_15": "vijātamātuyāpi cittaṃ gahetuṃ na sakkoti.",
  "atk-s0103a:841_16": "Iti mattaṃ jānitvāva paṭiggahetabbanti ayaṃ mattappaṭiggahaṇasantoso nāma.",
  "atk-s0103a:842_0": "Saddhakulāniyeva agantvā dvārappaṭipāṭiyā gantabbaṃ.",
  "atk-s0103a:842_1": "Ayaṃ loluppavivajjanasantoso nāma.",
  "atk-s0103a:842_2": "Yathālābhasantosādayo cīvare vuttanayā eva.",
  "atk-s0103a:843_0": "Piṇḍapātaṃ paribhuñjitvā samaṇadhammaṃ anupālessāmīti evaṃ upakāraṃ ñatvā paribhuñjanaṃ upakārasantoso nāma.",
  "atk-s0103a:844_0": "Pattaṃ pūretvā ānītaṃ na paṭiggahetabbaṃ,",
  "atk-s0103a:844_1": "anupasampanne sati tena gāhāpetabbaṃ,",
  "atk-s0103a:844_2": "asati harāpetvā paṭiggahaṇamattaṃ gahetabbaṃ.",
  "atk-s0103a:844_3": "Ayaṃ parimāṇasantoso nāma.",
  "atk-s0103a:845_0": "“Jighacchāya paṭivinodanaṃ idamettha nissaraṇa”nti evaṃ paribhuñjanaṃ paribhogasantoso nāma.",
  "atk-s0103a:846_0": "Nidahitvā na paribhuñjitabbanti ayaṃ sannidhiparivajjanasantoso nāma.",
  "atk-s0103a:847_0": "Mukhaṃ anoloketvā sāraṇīyadhamme ṭhitena vissajjetabbaṃ. Ayaṃ vissajjanasantoso nāma.",
  "atk-s0103a:848_0": "Piṇḍapātapaṭisaṃyuttāni pana pañca dhutaṅgāni –",
  "atk-s0103a:848_1": "piṇḍapātikaṅgaṃ,",
  "atk-s0103a:848_2": "sapadānacārikaṅgaṃ,",
  "atk-s0103a:848_3": "ekāsanikaṅgaṃ,",
  "atk-s0103a:848_4": "pattapiṇḍikaṅgaṃ,",
  "atk-s0103a:848_5": "khalupacchābhattikaṅganti.",
  "atk-s0103a:848_6": "Tesaṃ vitthārakathā visuddhimagge vuttā.",
  "atk-s0103a:848_7": "Iti piṇḍapātasantosamahāariyavaṃsaṃ pūrayamāno bhikkhu imāni pañca dhutaṅgāni gopeti.",
  "atk-s0103a:848_8": "Imāni gopento piṇḍapātasantosamahāariyavaṃsena santuṭṭho hoti.",
  "atk-s0103a:848_9": "“Vaṇṇavādī”tiādīni vuttanayeneva veditabbāni.",
  "atk-s0103a:849_0": "Senāsanenāti idha senāsanaṃ jānitabbaṃ,",
  "atk-s0103a:849_1": "senāsanakkhettaṃ jānitabbaṃ,",
  "atk-s0103a:849_2": "senāsanasantoso jānitabbo,",
  "atk-s0103a:849_3": "senāsanapaṭisaṃyuttaṃ dhutaṅgaṃ jānitabbaṃ.",
  "atk-s0103a:849_4": "Tattha senāsananti mañco, pīṭhaṃ, bhisi,",
  "atk-s0103a:849_5": "bimbohanaṃ, vihāro,",
  "atk-s0103a:849_6": "aḍḍhayogo, pāsādo, hammiyaṃ, guhā, leṇaṃ, aṭṭo, māḷo,",
  "atk-s0103a:849_7": "veḷugumbo,",
  "atk-s0103a:849_8": "rukkhamūlaṃ,",
  "atk-s0103a:849_9": "yattha vā pana bhikkhū paṭikkamantīti imāni pannarasa senāsanāni.",
  "atk-s0103a:850_0": "Senāsanakkhettanti “saṅghato vā gaṇato vā ñātito vā mittato vā attano vā dhanena paṃsukūlaṃ vā”ti cha khettāni.",
  "atk-s0103a:851_0": "Senāsanasantosoti senāsane vitakkasantosādayo pannarasa santosā.",
  "atk-s0103a:851_1": "Te piṇḍapāte vuttanayeneva veditabbā.",
  "atk-s0103a:851_2": "Senāsanapaṭisaṃyuttāni pana pañca dhutaṅgāni –",
  "atk-s0103a:851_3": "āraññikaṅgaṃ,",
  "atk-s0103a:851_4": "rukkhamūlikaṅgaṃ,",
  "atk-s0103a:851_5": "abbhokāsikaṅgaṃ,",
  "atk-s0103a:851_6": "sosānikaṅgaṃ,",
  "atk-s0103a:851_7": "yathāsantatikaṅganti.",
  "atk-s0103a:851_8": "Tesaṃ vitthārakathā visuddhimagge vuttā.",
  "atk-s0103a:851_9": "Iti senāsanasantosamahāariyavaṃsaṃ pūrayamāno bhikkhu imāni pañca dhutaṅgāni gopeti.",
  "atk-s0103a:851_10": "Imāni gopento senāsanasantosamahāariyavaṃsena santuṭṭho hoti.",
  "atk-s0103a:852_0": "Gilānapaccayo pana piṇḍapāteyeva paviṭṭho.",
  "atk-s0103a:852_1": "Tattha yathālābhayathābalayathāsāruppasantoseneva santussitabbaṃ.",
  "atk-s0103a:852_2": "Nesajjikaṅgaṃ bhāvanārāmaariyavaṃsaṃ bhajati.",
  "atk-s0103a:852_3": "Vuttampi cetaṃ –",
  "atk-s0103a:853_0": "“Pañca senāsane vuttā, pañca āhāranissitā;",
  "atk-s0103a:854_0": "Eko vīriyasaṃyutto, dve ca cīvaranissitā”ti.",
  "atk-s0103a:855_0": "Iti āyasmā dhammasenāpati sāriputtatthero pathaviṃ pattharamāno viya sāgarakucchiṃ pūrayamāno viya ākāsaṃ",
  "atk-s0103a:855_1": "vitthārayamāno viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ ullaṅghento",
  "atk-s0103a:855_2": "viya ca dutiyaṃ piṇḍapātasantosaṃ kathetvā sineruṃ ukkhipento viya tatiyaṃ senāsanasantosaṃ ariyavaṃsaṃ",
  "atk-s0103a:855_3": "kathetvā idāni sahassanayappaṭimaṇḍitaṃ catutthaṃ bhāvanārāmaṃ ariyavaṃsaṃ kathetuṃ puna caparaṃ āvuso",
  "atk-s0103a:855_4": "bhikkhu pahānārāmo hotīti desanaṃ ārabhi.",
  "atk-s0103a:856_0": "Tattha āramanaṃ ārāmo,",
  "atk-s0103a:856_1": "abhiratīti attho.",
  "atk-s0103a:856_2": "Pañcavidhe pahāne ārāmo assāti pahānārāmo.",
  "atk-s0103a:856_3": "Kāmacchandaṃ pajahanto ramati,",
  "atk-s0103a:856_4": "nekkhammaṃ bhāvento ramati,",
  "atk-s0103a:856_5": "byāpādaṃ pajahanto ramati…pe…",
  "atk-s0103a:856_6": "sabbakilese pajahanto ramati,",
  "atk-s0103a:856_7": "arahattamaggaṃ bhāvento ramatīti evaṃ pahāne ratoti pahānarato.",
  "atk-s0103a:856_8": "Vuttanayeneva bhāvanāya ārāmo assāti bhāvanārāmo.",
  "atk-s0103a:856_9": "Bhāvanāya ratoti bhāvanārato.",
  "atk-s0103a:857_0": "Imesu pana catūsu ariyavaṃsesu purimehi tīhi terasannaṃ dhutaṅgānaṃ catupaccayasantosassa ca vasena sakalaṃ vinayapiṭakaṃ kathitaṃ hoti.",
  "atk-s0103a:857_1": "Bhāvanārāmena avasesaṃ piṭakadvayaṃ.",
  "atk-s0103a:857_2": "Imaṃ pana bhāvanārāmataṃ ariyavaṃsaṃ kathentena bhikkhunā paṭisambhidāmagge nekkhammapāḷiyā kathetabbo.",
  "atk-s0103a:857_3": "Dīghanikāye dasuttarasuttantapariyāyena kathetabbo.",
  "atk-s0103a:857_4": "Majjhimanikāye satipaṭṭhānasuttantapariyāyena kathetabbo.",
  "atk-s0103a:857_5": "Abhidhamme niddesapariyāyena kathetabbo.",
  "atk-s0103a:858_0": "Tattha paṭisambhidāmagge nekkhammapāḷiyāti so nekkhammaṃ bhāvento ramati,",
  "atk-s0103a:858_1": "kāmacchandaṃ pajahanto ramati.",
  "atk-s0103a:858_2": "Abyāpādaṃ byāpādaṃ.",
  "atk-s0103a:858_3": "Ālokasaññaṃ,",
  "atk-s0103a:858_4": "thinamiddhaṃ.",
  "atk-s0103a:858_5": "Avikkhepaṃ uddhaccaṃ.",
  "atk-s0103a:858_6": "Dhammavavatthānaṃ,",
  "atk-s0103a:858_7": "vicikicchaṃ. Ñāṇaṃ, avijjaṃ. Pāmojjaṃ, aratiṃ.",
  "atk-s0103a:858_8": "Paṭhamaṃ jhānaṃ,",
  "atk-s0103a:858_9": "pañca nīvaraṇe.",
  "atk-s0103a:858_10": "Dutiyaṃ jhānaṃ,",
  "atk-s0103a:858_11": "vitakkavicāre.",
  "atk-s0103a:858_12": "Tatiyaṃ jhānaṃ, pītiṃ.",
  "atk-s0103a:858_13": "Catutthaṃ jhānaṃ,",
  "atk-s0103a:858_14": "sukhadukkhe.",
  "atk-s0103a:858_15": "Ākāsānañcāyatanasamāpattiṃ bhāvento ramati,",
  "atk-s0103a:858_16": "rūpasaññaṃ paṭighasaññaṃ nānattasaññaṃ pajahanto ramati.",
  "atk-s0103a:858_17": "Viññāṇañcāyatanasamāpattiṃ…pe…",
  "atk-s0103a:858_18": "nevasaññānāsaññāyatanasamāpattiṃ bhāvento ramati,",
  "atk-s0103a:858_19": "ākiñcaññāyatanasaññaṃ pajahanto ramati.",
  "atk-s0103a:859_0": "Aniccānupassanaṃ bhāvento ramati,",
  "atk-s0103a:859_1": "niccasaññaṃ pajahanto ramati.",
  "atk-s0103a:859_2": "Dukkhānupassanaṃ,",
  "atk-s0103a:859_3": "sukhasaññaṃ.",
  "atk-s0103a:859_4": "Anattānupassanaṃ,",
  "atk-s0103a:859_5": "attasaññaṃ.",
  "atk-s0103a:859_6": "Nibbidānupassanaṃ, nandiṃ.",
  "atk-s0103a:859_7": "Virāgānupassanaṃ, rāgaṃ.",
  "atk-s0103a:859_8": "Nirodhānupassanaṃ,",
  "atk-s0103a:859_9": "samudayaṃ.",
  "atk-s0103a:859_10": "Paṭinissaggānupassanaṃ, ādānaṃ.",
  "atk-s0103a:859_11": "Khayānupassanaṃ,",
  "atk-s0103a:859_12": "ghanasaññaṃ.",
  "atk-s0103a:859_13": "Vayānupassanaṃ, āyūhanaṃ.",
  "atk-s0103a:859_14": "Vipariṇāmānupassanaṃ,",
  "atk-s0103a:859_15": "dhuvasaññaṃ.",
  "atk-s0103a:859_16": "Animittānupassanaṃ, nimittaṃ.",
  "atk-s0103a:859_17": "Apaṇihitānupassanaṃ, paṇidhiṃ.",
  "atk-s0103a:859_18": "Suññatānupassanaṃ abhinivesaṃ.",
  "atk-s0103a:859_19": "Adhipaññādhammavipassanaṃ,",
  "atk-s0103a:859_20": "sārādānābhinivesaṃ.",
  "atk-s0103a:859_21": "Yathābhūtañāṇadassanaṃ,",
  "atk-s0103a:859_22": "sammohābhinivesaṃ.",
  "atk-s0103a:859_23": "Ādīnavānupassanaṃ,",
  "atk-s0103a:859_24": "ālayābhinivesaṃ.",
  "atk-s0103a:859_25": "Paṭisaṅkhānupassanaṃ,",
  "atk-s0103a:859_26": "appaṭisaṅkhaṃ.",
  "atk-s0103a:859_27": "Vivaṭṭānupassanaṃ,",
  "atk-s0103a:859_28": "saṃyogābhinivesaṃ.",
  "atk-s0103a:859_29": "Sotāpattimaggaṃ,",
  "atk-s0103a:859_30": "diṭṭhekaṭṭhe kilese.",
  "atk-s0103a:859_31": "Sakadāgāmimaggaṃ,",
  "atk-s0103a:859_32": "oḷārike kilese.",
  "atk-s0103a:859_33": "Anāgāmimaggaṃ,",
  "atk-s0103a:859_34": "aṇusahagate kilese.",
  "atk-s0103a:859_35": "Arahattamaggaṃ bhāvento ramati,",
  "atk-s0103a:859_36": "sabbakilese pajahanto ramatīti evaṃ paṭisambhidāmagge nekkhammapāḷiyā kathetabbo.",
  "atk-s0103a:860_0": "Dīghanikāye dasuttarasuttantapariyāyenāti ekaṃ dhammaṃ bhāvento ramati,",
  "atk-s0103a:860_1": "ekaṃ dhammaṃ pajahanto ramati…pe…",
  "atk-s0103a:860_2": "dasa dhamme bhāvento ramati,",
  "atk-s0103a:860_3": "dasa dhamme pajahanto ramati.",
  "atk-s0103a:860_4": "Katamaṃ ekaṃ dhammaṃ bhāvento ramati?",
  "atk-s0103a:860_5": "Kāyagatāsatiṃ sātasahagataṃ.",
  "atk-s0103a:860_6": "Imaṃ ekaṃ dhammaṃ bhāvento ramati.",
  "atk-s0103a:860_7": "Katamaṃ ekaṃ dhammaṃ pajahanto ramati?",
  "atk-s0103a:860_8": "Asmimānaṃ.",
  "atk-s0103a:860_9": "Imaṃ ekaṃ dhammaṃ pajahanto ramati.",
  "atk-s0103a:860_10": "Katame dve dhamme…pe…",
  "atk-s0103a:860_11": "katame dasa dhamme bhāvento ramati?",
  "atk-s0103a:860_12": "Dasa kasiṇāyatanāni.",
  "atk-s0103a:860_13": "Ime dasa dhamme bhāvento ramati.",
  "atk-s0103a:860_14": "Katame dasa dhamme pajahanto ramati?",
  "atk-s0103a:860_15": "Dasa micchatte.",
  "atk-s0103a:860_16": "Ime dasa dhamme pajahanto ramati. Evaṃ kho,",
  "atk-s0103a:860_17": "bhikkhave,",
  "atk-s0103a:860_18": "bhikkhu bhāvanārāmo hotīti evaṃ dīghanikāye dasuttarasuttantapariyāyena kathetabbo.",
  "atk-s0103a:861_0": "Majjhimanikāye satipaṭṭhānasuttantapariyāyenāti ekāyano,",
  "atk-s0103a:861_1": "bhikkhave,",
  "atk-s0103a:861_2": "maggo sattānaṃ visuddhiyā,",
  "atk-s0103a:861_3": "sokaparidevānaṃ samatikkamāya,",
  "atk-s0103a:861_4": "dukkhadomanassānaṃ atthaṅgamāya,",
  "atk-s0103a:861_5": "ñāyassa adhigamāya,",
  "atk-s0103a:861_6": "nibbānassa sacchikiriyāya yadidaṃ cattāro satipaṭṭhānā.",
  "atk-s0103a:861_7": "Katame cattāro? Idha,",
  "atk-s0103a:861_8": "bhikkhave,",
  "atk-s0103a:861_9": "bhikkhu kāye kāyānupassī viharati…",
  "atk-s0103a:861_10": "vedanāsu vedanānupassī…",
  "atk-s0103a:861_11": "citte cittānupassī…",
  "atk-s0103a:861_12": "dhammesu dhammānupassī…",
  "atk-s0103a:861_13": "‘atthi dhammā’ti vā panassa sati paccupaṭṭhitā hoti yāvadeva ñāṇamattāya paṭissatimattāya anissito ca viharati na ca kiñci loke upādiyati. Evampi,",
  "atk-s0103a:861_14": "bhikkhave,",
  "atk-s0103a:861_15": "bhikkhu bhāvanārāmo hoti bhāvanārato,",
  "atk-s0103a:861_16": "pahānārāmo hoti pahānarato.",
  "atk-s0103a:861_17": "Puna caparaṃ,",
  "atk-s0103a:861_18": "bhikkhave,",
  "atk-s0103a:861_19": "bhikkhu gacchanto vā gacchāmīti pajānāti…pe…",
  "atk-s0103a:861_20": "puna caparaṃ,",
  "atk-s0103a:861_21": "bhikkhave,",
  "atk-s0103a:861_22": "bhikkhu seyyathāpi passeyya sarīraṃ sivathikāya chaḍḍitaṃ…pe…",
  "atk-s0103a:861_23": "pūtīni cuṇṇakajātāni.",
  "atk-s0103a:861_24": "So imameva kāyaṃ upasaṃharati,",
  "atk-s0103a:861_25": "ayampi kho kāyo evaṃdhammo evaṃbhāvī evaṃanatītoti.",
  "atk-s0103a:861_26": "Iti ajjhattaṃ vā kāye kāyānupassī viharati…pe…",
  "atk-s0103a:861_27": "evampi kho,",
  "atk-s0103a:861_28": "bhikkhave,",
  "atk-s0103a:861_29": "bhikkhu bhāvanārāmo hotīti evaṃ majjhimanikāye satipaṭṭhānasuttantapariyāyena kathetabbo.",
  "atk-s0103a:862_0": "Abhidhamme niddesapariyāyenāti sabbepi saṅkhate aniccato dukkhato rogato gaṇḍato…pe…",
  "atk-s0103a:862_1": "saṃkilesikadhammato passanto ramati. Ayaṃ,",
  "atk-s0103a:862_2": "bhikkhave,",
  "atk-s0103a:862_3": "bhikkhu bhāvanārāmo hotīti evaṃ niddesapariyāyena kathetabbo.",
  "atk-s0103a:863_0": "Neva attānukkaṃsetīti ajja me saṭṭhi vā sattati vā vassāni aniccaṃ dukkhaṃ anattāti vipassanāya kammaṃ karontassa,",
  "atk-s0103a:863_1": "ko mayā sadiso atthīti evaṃ attukkaṃsanaṃ na karoti.",
  "atk-s0103a:863_2": "Na paraṃ vambhetīti aniccaṃ dukkhanti vipassanāmattakampi natthi,",
  "atk-s0103a:863_3": "kiṃ ime vissaṭṭhakammaṭṭhānā carantīti evaṃ paraṃ vambhanaṃ na karoti.",
  "atk-s0103a:863_4": "Sesaṃ vuttanayameva.",
  "atk-s0103a:864_0": "310.",
  "atk-s0103a:864_1": "Padhānānīti uttamavīriyāni.",
  "atk-s0103a:864_2": "Saṃvarapadhānanti cakkhādīni saṃvarantassa uppannavīriyaṃ.",
  "atk-s0103a:864_3": "Pahānapadhānanti kāmavitakkādayo pajahantassa uppannavīriyaṃ.",
  "atk-s0103a:864_4": "Bhāvanāpadhānanti bojjhaṅge bhāventassa uppannavīriyaṃ.",
  "atk-s0103a:864_5": "Anurakkhaṇāpadhānanti samādhinimittaṃ anurakkhantassa uppannavīriyaṃ.",
  "atk-s0103a:865_0": "Vivekanissitantiādīsu viveko virāgo nirodhoti tīṇipi nibbānassa nāmāni.",
  "atk-s0103a:865_1": "Nibbānañhi upadhivivekattā viveko.",
  "atk-s0103a:865_2": "Taṃ āgamma rāgādayo virajjantīti virāgo.",
  "atk-s0103a:865_3": "Nirujjhantīti nirodho.",
  "atk-s0103a:865_4": "Tasmā “vivekanissita”ntiādīsu ārammaṇavasena adhigantabbavasena vā nibbānanissitanti attho.",
  "atk-s0103a:865_5": "Vossaggapariṇāminti ettha dve vossaggā pariccāgavossaggo ca pakkhandanavossaggo ca.",
  "atk-s0103a:865_6": "Tattha vipassanā tadaṅgavasena kilese ca khandhe ca pariccajatīti pariccāgavossaggo.",
  "atk-s0103a:865_7": "Maggo ārammaṇavasena nibbānaṃ pakkhandatīti pakkhandanavossaggo.",
  "atk-s0103a:865_8": "Tasmā vossaggapariṇāminti yathā bhāviyamāno satisambojjhaṅgo vossaggatthāya pariṇamati,",
  "atk-s0103a:865_9": "vipassanābhāvañca maggabhāvañca pāpuṇāti,",
  "atk-s0103a:865_10": "evaṃ bhāvetīti ayamettha attho.",
  "atk-s0103a:865_11": "Sesapadesupi eseva nayo.",
  "atk-s0103a:866_0": "Bhadrakanti bhaddakaṃ.",
  "atk-s0103a:866_1": "Samādhinimittaṃ vuccati aṭṭhikasaññādivasena adhigato samādhiyeva.",
  "atk-s0103a:866_2": "Anurakkhatīti samādhiparibandhakadhamme rāgadosamohe sodhento rakkhati.",
  "atk-s0103a:866_3": "Ettha ca aṭṭhikasaññādikā pañceva saññā vuttā.",
  "atk-s0103a:866_4": "Imasmiṃ pana ṭhāne dasapi asubhāni vitthāretvā kathetabbāni.",
  "atk-s0103a:866_5": "Tesaṃ vitthāro visuddhimagge vuttoyeva.",
  "atk-s0103a:867_0": "Dhamme ñāṇanti ekapaṭivedhavasena catusaccadhamme ñāṇaṃ catusaccabbhantare nirodhasacce dhamme ñāṇañca. Yathāha –",
  "atk-s0103a:867_1": "“tattha katamaṃ dhamme ñāṇaṃ?",
  "atk-s0103a:867_2": "Catūsu maggesu catūsu phalesu ñāṇa”nti.",
  "atk-s0103a:867_3": "Anvaye ñāṇanti cattāri saccāni paccakkhato disvā yathā idāni,",
  "atk-s0103a:867_4": "evaṃ atītepi anāgatepi imeva pañcakkhandhā dukkhasaccaṃ,",
  "atk-s0103a:867_5": "ayameva taṇhā samudayasaccaṃ,",
  "atk-s0103a:867_6": "ayameva nirodho nirodhasaccaṃ,",
  "atk-s0103a:867_7": "ayameva maggo maggasaccanti evaṃ tassa ñāṇassa anugatiyaṃ ñāṇaṃ. Tenāha –",
  "atk-s0103a:867_8": "“so iminā dhammena ñātena diṭṭhena pattena viditena pariyogāḷhena atītānāgatena nayaṃ netī”ti.",
  "atk-s0103a:867_9": "Pariye ñāṇanti paresaṃ cittaparicchede ñāṇaṃ. Yathāha –",
  "atk-s0103a:867_10": "“tattha katamaṃ pariye ñāṇaṃ?",
  "atk-s0103a:867_11": "Idha bhikkhu parasattānaṃ parapuggalānaṃ cetasā ceto paricca jānātī”ti vitthāretabbaṃ.",
  "atk-s0103a:867_12": "Ṭhapetvā pana imāni tīṇi ñāṇāni avasesaṃ sammutiñāṇaṃ nāma. Yathāha –",
  "atk-s0103a:867_13": "“tattha katamaṃ sammutiñāṇaṃ?",
  "atk-s0103a:867_14": "Ṭhapetvā dhamme ñāṇaṃ ṭhapetvā anvaye ñāṇaṃ ṭhapetvā paricchede ñāṇaṃ avasesaṃ sammutiñāṇa”nti.",
  "atk-s0103a:868_0": "Dukkhe ñāṇādīhi arahattaṃ pāpetvā ekassa bhikkhuno niggamanaṃ catusaccakammaṭṭhānaṃ kathitaṃ.",
  "atk-s0103a:868_1": "Tattha dve saccāni vaṭṭaṃ,",
  "atk-s0103a:868_2": "dve vivaṭṭaṃ,",
  "atk-s0103a:868_3": "vaṭṭe abhiniveso hoti,",
  "atk-s0103a:868_4": "no vivaṭṭe.",
  "atk-s0103a:868_5": "Dvīsu saccesu ācariyasantike pariyattiṃ uggahetvā kammaṃ karoti,",
  "atk-s0103a:868_6": "dvīsu saccesu “nirodhasaccaṃ nāma iṭṭhaṃ kantaṃ manāpaṃ,",
  "atk-s0103a:868_7": "maggasaccaṃ nāma iṭṭhaṃ kantaṃ manāpa”nti savanavasena kammaṃ karoti.",
  "atk-s0103a:868_8": "Dvīsu saccesu uggahaparipucchāsavanadhāraṇasammasanapaṭivedho vaṭṭati,",
  "atk-s0103a:868_9": "dvīsu savanapaṭivedho vaṭṭati.",
  "atk-s0103a:868_10": "Tīṇi kiccavasena paṭivijjhati,",
  "atk-s0103a:868_11": "ekaṃ ārammaṇavasena.",
  "atk-s0103a:868_12": "Dve saccāni duddasattā gambhīrāni,",
  "atk-s0103a:868_13": "dve gambhīrattā duddasāni.",
  "atk-s0103a:869_0": "Sotāpattiyaṅgādicatukkavaṇṇanā",
  "atk-s0103a:870_0": "311.",
  "atk-s0103a:870_1": "Sotāpattiyaṅgānīti sotāpattiyā aṅgāni,",
  "atk-s0103a:870_2": "sotāpattimaggassa paṭilābhakāraṇānīti attho.",
  "atk-s0103a:870_3": "Sappurisasaṃsevoti buddhādīnaṃ sappurisānaṃ upasaṅkamitvā sevanaṃ.",
  "atk-s0103a:870_4": "Saddhammassavananti sappāyassa tepiṭakadhammassa savanaṃ.",
  "atk-s0103a:870_5": "Yonisomanasikāroti aniccādivasena manasikāro.",
  "atk-s0103a:870_6": "Dhammānudhammappaṭipattīti lokuttaradhammassa anudhammabhūtāya pubbabhāgapaṭipattiyā paṭipajjanaṃ.",
  "atk-s0103a:871_0": "Aveccappasādenāti acalappasādena.",
  "atk-s0103a:871_1": "“Itipi so bhagavā”tiādīni visuddhimagge vitthāritāni.",
  "atk-s0103a:871_2": "Phaladhātuāhāracatukkāni uttānatthāneva.",
  "atk-s0103a:871_3": "Apicettha lūkhapaṇītavatthuvasena oḷārikasukhumatā veditabbā.",
  "atk-s0103a:872_0": "Viññāṇaṭṭhitiyoti viññāṇaṃ etāsu tiṭṭhatīti viññāṇaṭṭhitiyo.",
  "atk-s0103a:872_1": "Ārammaṇaṭṭhitivasenetaṃ vuttaṃ.",
  "atk-s0103a:872_2": "Rūpūpāyanti rūpaṃ upagataṃ hutvā.",
  "atk-s0103a:872_3": "Pañcavokārabhavasmiñhi abhisaṅkhāraviññāṇaṃ rūpakkhandhaṃ nissāya tiṭṭhati.",
  "atk-s0103a:872_4": "Taṃ sandhāyetaṃ vuttaṃ.",
  "atk-s0103a:872_5": "Rūpārammaṇanti rūpakkhandhagocaraṃ rūpapatiṭṭhitaṃ hutvā.",
  "atk-s0103a:872_6": "Nandūpasecananti lobhasahagataṃ sampayuttanandiyāva upasittaṃ hutvā.",
  "atk-s0103a:872_7": "Itaraṃ upanissayakoṭiyā.",
  "atk-s0103a:872_8": "Vuddhiṃ virūḷhiṃ vepullaṃ āpajjatīti saṭṭhipi sattatipi vassāni evaṃ pavattamānaṃ vuddhiṃ virūḷhiṃ vepullaṃ āpajjati.",
  "atk-s0103a:872_9": "Vedanūpāyādīsupi eseva nayo.",
  "atk-s0103a:872_10": "Imehi pana tīhi padehi catuvokārabhave abhisaṅkhāraviññāṇaṃ vuttaṃ.",
  "atk-s0103a:872_11": "Tassa yāvatāyukaṃ pavattanavasena vuddhiṃ virūḷhiṃ vepullaṃ āpajjanā veditabbā.",
  "atk-s0103a:872_12": "Catukkavasena pana desanāya āgatattā viññāṇūpāyanti na vuttaṃ.",
  "atk-s0103a:872_13": "Evaṃ vuccamāne ca “katamaṃ nu kho ettha kammaviññāṇaṃ,",
  "atk-s0103a:872_14": "katamaṃ vipākaviññāṇa”nti sammoho bhaveyya,",
  "atk-s0103a:872_15": "tasmāpi na vuttaṃ.",
  "atk-s0103a:872_16": "Agatigamanāni vitthāritāneva.",
  "atk-s0103a:873_0": "Cīvarahetūti tattha manāpaṃ cīvaraṃ labhissāmīti cīvarakāraṇā uppajjati.",
  "atk-s0103a:873_1": "Iti bhavābhavahetūti ettha itīti nidassanatthe nipāto.",
  "atk-s0103a:873_2": "Yathā cīvarādihetu,",
  "atk-s0103a:873_3": "evaṃ bhavābhavahetūpīti attho.",
  "atk-s0103a:873_4": "Bhavābhavoti cettha paṇītapaṇītatarāni telamadhuphāṇitādīni adhippetāni.",
  "atk-s0103a:873_5": "Imesaṃ pana catunnaṃ taṇhuppādānaṃ pahānatthāya paṭipāṭiyāva cattāro ariyavaṃsā desitāti veditabbā.",
  "atk-s0103a:873_6": "Paṭipadācatukkaṃ heṭṭhā vuttameva.",
  "atk-s0103a:873_7": "Akkhamādīsu padhānakaraṇakāle sītādīni na khamatīti akkhamā.",
  "atk-s0103a:873_8": "Khamatīti khamā.",
  "atk-s0103a:873_9": "Indriyadamanaṃ damā.",
  "atk-s0103a:873_10": "“Uppannaṃ kāmavitakkaṃ nādhivāsetī”tiādinā nayena vitakkasamanaṃ samā.",
  "atk-s0103a:874_0": "Dhammapadānīti dhammakoṭṭhāsāni.",
  "atk-s0103a:874_1": "Anabhijjhā dhammapadaṃ nāma alobho vā alobhasīsena adhigatajjhānavipassanāmaggaphalanibbānāni vā.",
  "atk-s0103a:874_2": "Abyāpādo dhammapadaṃ nāma akopo vā mettāsīsena adhigatajjhānādīni vā.",
  "atk-s0103a:874_3": "Sammāsati dhammapadaṃ nāma suppaṭṭhitasati vā satisīsena adhigatajjhānādīni vā.",
  "atk-s0103a:874_4": "Sammāsamādhi dhammapadaṃ nāma samāpatti vā aṭṭhasamāpattivasena adhigatajjhānavipassanāmaggaphalanibbānāni vā.",
  "atk-s0103a:874_5": "Dasāsubhavasena vā adhigatajjhānādīni anabhijjhā dhammapadaṃ.",
  "atk-s0103a:874_6": "Catubrahmavihāravasena adhigatāni abyāpādo dhammapadaṃ.",
  "atk-s0103a:874_7": "Dasānussatiāhārepaṭikūlasaññāvasena adhigatāni sammāsati dhammapadaṃ.",
  "atk-s0103a:874_8": "Dasakasiṇaānāpānavasena adhigatāni sammāsamādhi dhammapadanti.",
  "atk-s0103a:875_0": "Dhammasamādānesu paṭhamaṃ acelakapaṭipadā.",
  "atk-s0103a:875_1": "Dutiyaṃ tibbakilesassa arahattaṃ gahetuṃ asakkontassa assumukhassāpi rudato parisuddhabrahmacariyacaraṇaṃ.",
  "atk-s0103a:875_2": "Tatiyaṃ kāmesu pātabyatā.",
  "atk-s0103a:875_3": "Catutthaṃ cattāro paccaye alabhamānassāpi jhānavipassanāvasena sukhasamaṅgino sāsanabrahmacariyaṃ.",
  "atk-s0103a:876_0": "Dhammakkhandhāti ettha guṇaṭṭho khandhaṭṭho.",
  "atk-s0103a:876_1": "Sīlakkhandhoti sīlaguṇo.",
  "atk-s0103a:876_2": "Ettha ca phalasīlaṃ adhippetaṃ.",
  "atk-s0103a:876_3": "Sesapadesupi eseva nayo.",
  "atk-s0103a:876_4": "Iti catūsupi ṭhānesu phalameva vuttaṃ.",
  "atk-s0103a:877_0": "Balānīti upatthambhanaṭṭhena akampiyaṭṭhena ca balāni.",
  "atk-s0103a:877_1": "Tesaṃ paṭipakkhehi kosajjādīhi akampaniyatā veditabbā.",
  "atk-s0103a:877_2": "Sabbānipi samathavipassanāmaggavasena lokiyalokuttarāneva kathitāni.",
  "atk-s0103a:878_0": "Adhiṭṭhānānīti ettha adhīti upasaggamattaṃ.",
  "atk-s0103a:878_1": "Atthato pana tena vā tiṭṭhanti,",
  "atk-s0103a:878_2": "tattha vā tiṭṭhanti,",
  "atk-s0103a:878_3": "ṭhānameva vā taṃtaṃguṇādhikānaṃ purisānaṃ adhiṭṭhānaṃ,",
  "atk-s0103a:878_4": "paññāva adhiṭṭhānaṃ paññādhiṭṭhānaṃ.",
  "atk-s0103a:878_5": "Ettha ca paṭhamena aggaphalapaññā.",
  "atk-s0103a:878_6": "Dutiyena vacīsaccaṃ.",
  "atk-s0103a:878_7": "Tatiyena āmisapariccāgo.",
  "atk-s0103a:878_8": "Catutthena kilesūpasamo kathitoti veditabbo.",
  "atk-s0103a:878_9": "Paṭhamena ca kammassakatapaññaṃ vipassanāpaññaṃ vā ādiṃ katvā phalapaññā kathitā.",
  "atk-s0103a:878_10": "Dutiyena vacīsaccaṃ ādiṃ katvā paramatthasaccaṃ nibbānaṃ.",
  "atk-s0103a:878_11": "Tatiyena āmisapariccāgaṃ ādiṃ katvā aggamaggena kilesapariccāgo.",
  "atk-s0103a:878_12": "Catutthena samāpattivikkhambhite kilese ādiṃ katvā aggamaggena kilesavūpasamo.",
  "atk-s0103a:878_13": "Paññādhiṭṭhānena vā ekena arahattaphalapaññā kathitā.",
  "atk-s0103a:878_14": "Sesehi paramatthasaccaṃ.",
  "atk-s0103a:878_15": "Saccādhiṭṭhānena vā ekena paramatthasaccaṃ kathitaṃ.",
  "atk-s0103a:878_16": "Sesehi arahattapaññāti mūsikābhayatthero āha.",
  "atk-s0103a:879_0": "Pañhabyākaraṇādicatukkavaṇṇanā",
  "atk-s0103a:880_0": "312. Pañhabyākaraṇāni mahāpadesakathāya vitthāritāneva.",
  "atk-s0103a:881_0": "Kaṇhanti kāḷakaṃ dasaakusalakammapathakammaṃ.",
  "atk-s0103a:881_1": "Kaṇhavipākanti apāye nibbattanato kāḷakavipākaṃ.",
  "atk-s0103a:881_2": "Sukkanti paṇḍaraṃ kusalakammapathakammaṃ.",
  "atk-s0103a:881_3": "Sukkavipākanti sagge nibbattanato paṇḍaravipākaṃ.",
  "atk-s0103a:881_4": "Kaṇhasukkanti missakakammaṃ.",
  "atk-s0103a:881_5": "Kaṇhasukkavipākanti sukhadukkhavipākaṃ.",
  "atk-s0103a:881_6": "Missakakammañhi katvā akusalena tiracchānayoniyaṃ maṅgalahatthiṭṭhānādīsu uppanno kusalena pavatte sukhaṃ vedayati.",
  "atk-s0103a:881_7": "Kusalena rājakulepi nibbatto akusalena pavatte dukkhaṃ vedayati.",
  "atk-s0103a:881_8": "Akaṇhaasukkanti kammakkhayakaraṃ catumaggañāṇaṃ adhippetaṃ.",
  "atk-s0103a:881_9": "Tañhi yadi kaṇhaṃ bhaveyya,",
  "atk-s0103a:881_10": "kaṇhavipākaṃ dadeyya.",
  "atk-s0103a:881_11": "Yadi sukkaṃ bhaveyya,",
  "atk-s0103a:881_12": "sukkavipākaṃ dadeyya.",
  "atk-s0103a:881_13": "Ubhayavipākassa pana adānato akaṇhāsukkavipākattā akaṇhaṃ asukkanti ayamettha attho.",
  "atk-s0103a:882_0": "Sacchikaraṇīyāti paccakkhakaraṇena ceva paṭilābhena ca sacchikātabbā.",
  "atk-s0103a:882_1": "Cakkhunāti dibbacakkhunā.",
  "atk-s0103a:882_2": "Kāyenāti sahajātanāmakāyena.",
  "atk-s0103a:882_3": "Paññāyāti arahattaphalañāṇena.",
  "atk-s0103a:883_0": "Oghāti vaṭṭasmiṃ satte ohananti osīdāpentīti oghā.",
  "atk-s0103a:883_1": "Tattha pañcakāmaguṇiko rāgo kāmogho.",
  "atk-s0103a:883_2": "Rūpārūpabhavesu chandarāgo bhavogho.",
  "atk-s0103a:883_3": "Tathā jhānanikanti sassatadiṭṭhisahagato ca rāgo.",
  "atk-s0103a:883_4": "Dvāsaṭṭhi diṭṭhiyo diṭṭhogho.",
  "atk-s0103a:884_0": "Vaṭṭasmiṃ yojentīti yogā. Te oghā viya veditabbā.",
  "atk-s0103a:885_0": "Visaṃyojentīti visaññogā.",
  "atk-s0103a:885_1": "Tattha asubhajjhānaṃ kāmayogavisaṃyogo.",
  "atk-s0103a:885_2": "Taṃ pādakaṃ katvā adhigato anāgāmimaggo ekanteneva kāmayogavisaññogo nāma.",
  "atk-s0103a:885_3": "Arahattamaggo bhavayogavisaññogo nāma.",
  "atk-s0103a:885_4": "Sotāpattimaggo diṭṭhiyogavisaññogo nāma.",
  "atk-s0103a:885_5": "Arahattamaggo avijjāyogavisaññogo nāma.",
  "atk-s0103a:886_0": "Ganthanavasena ganthā.",
  "atk-s0103a:886_1": "Vaṭṭasmiṃ nāmakāyañceva rūpakāyañca ganthati bandhati palibundhatīti kāyagantho.",
  "atk-s0103a:886_2": "Idaṃsaccābhinivesoti idameva saccaṃ,",
  "atk-s0103a:886_3": "moghamaññanti evaṃ pavatto diṭṭhābhiniveso.",
  "atk-s0103a:887_0": "Upādānānīti ādānaggahaṇāni.",
  "atk-s0103a:887_1": "Kāmoti rāgo,",
  "atk-s0103a:887_2": "soyeva gahaṇaṭṭhena upādānanti kāmupādānaṃ.",
  "atk-s0103a:887_3": "Diṭṭhīti micchādiṭṭhi,",
  "atk-s0103a:887_4": "sāpi gahaṇaṭṭhena upādānanti diṭṭhupādānaṃ.",
  "atk-s0103a:887_5": "Iminā suddhīti evaṃ sīlavatānaṃ gahaṇaṃ sīlabbatupādānaṃ.",
  "atk-s0103a:887_6": "Attāti etena vadati ceva upādiyati cāti attavādupādānaṃ.",
  "atk-s0103a:888_0": "Yoniyoti koṭṭhāsā.",
  "atk-s0103a:888_1": "Aṇḍe jātāti aṇḍajā.",
  "atk-s0103a:888_2": "Jalābumhi jātāti jalābujā.",
  "atk-s0103a:888_3": "Saṃsede jātāti saṃsedajā.",
  "atk-s0103a:888_4": "Sayanasmiṃ pūtimacchādīsu ca nibbattānametaṃ adhivacanaṃ.",
  "atk-s0103a:888_5": "Vegena āgantvā upapatitā viyāti opapātikā.",
  "atk-s0103a:888_6": "Tattha devamanussesu saṃsedajaopapātikānaṃ ayaṃ viseso.",
  "atk-s0103a:888_7": "Saṃsedajā mandā daharā hutvā nibbattanti.",
  "atk-s0103a:888_8": "Opapātikā soḷasavassuddesikā hutvā.",
  "atk-s0103a:888_9": "Manussesu hi bhummadevesu ca imā catassopi yoniyo labbhanti.",
  "atk-s0103a:888_10": "Tathā tiracchānesu supaṇṇanāgādīsu.",
  "atk-s0103a:888_11": "Vuttañhetaṃ – “tattha,",
  "atk-s0103a:888_12": "bhikkhave,",
  "atk-s0103a:888_13": "aṇḍajā supaṇṇā aṇḍajeva nāge haranti,",
  "atk-s0103a:888_14": "na jalābuje na saṃsedaje na opapātike”ti.",
  "atk-s0103a:888_15": "Cātumahārājikato paṭṭhāya uparidevā opapātikāyeva.",
  "atk-s0103a:888_16": "Tathā nerayikā.",
  "atk-s0103a:888_17": "Petesu catassopi labbhanti.",
  "atk-s0103a:888_18": "Gabbhāvakkantiyo sampasādanīye kathitā eva.",
  "atk-s0103a:889_0": "Attabhāvapaṭilābhesu paṭhamo khiḍḍāpadosikavasena veditabbo.",
  "atk-s0103a:889_1": "Dutiyo orabbhikādīhi ghātiyamānaurabbhādivasena.",
  "atk-s0103a:889_2": "Tatiyo manopadosikāvasena.",
  "atk-s0103a:889_3": "Catuttho cātumahārājike upādāya uparisesadevatāvasena.",
  "atk-s0103a:889_4": "Te hi devā neva attasañcetanāya maranti,",
  "atk-s0103a:889_5": "na parasañcetanāya.",
  "atk-s0103a:890_0": "Dakkhiṇāvisuddhādicatukkavaṇṇanā",
  "atk-s0103a:891_0": "313.",
  "atk-s0103a:891_1": "Dakkhiṇāvisuddhiyoti dānasaṅkhātā dakkhiṇā visujjhanti mahapphalā honti etāhīti dakkhiṇāvisuddhiyo.",
  "atk-s0103a:892_0": "Dāyakato visujjhati,",
  "atk-s0103a:892_1": "no paṭiggāhakatoti yattha dāyako sīlavā hoti,",
  "atk-s0103a:892_2": "dhammenuppannaṃ deyyadhammaṃ deti,",
  "atk-s0103a:892_3": "paṭiggāhako dussīlo.",
  "atk-s0103a:892_4": "Ayaṃ dakkhiṇā vessantaramahārājassa dakkhiṇāsadisā.",
  "atk-s0103a:892_5": "Paṭiggāhakato visujjhati,",
  "atk-s0103a:892_6": "no dāyakatoti yattha paṭiggāhako sīlavā hoti,",
  "atk-s0103a:892_7": "dāyako dussīlo,",
  "atk-s0103a:892_8": "adhammenuppannaṃ deti,",
  "atk-s0103a:892_9": "ayaṃ dakkhiṇā coraghātakassa dakkhiṇāsadisā.",
  "atk-s0103a:892_10": "Neva dāyakato visujjhati,",
  "atk-s0103a:892_11": "no paṭiggāhakatoti yattha ubhopi dussīlā deyyadhammopi adhammena nibbatto.",
  "atk-s0103a:892_12": "Vipariyāyena catutthā veditabbā.",
  "atk-s0103a:893_0": "Saṅgahavatthūnīti saṅgahakāraṇāni. Tāni heṭṭhā vibhattāneva.",
  "atk-s0103a:894_0": "Anariyavohārāti anariyānaṃ lāmakānaṃ vohārā.",
  "atk-s0103a:895_0": "Ariyavohārāti ariyānaṃ sappurisānaṃ vohārā.",
  "atk-s0103a:896_0": "Diṭṭhavāditāti diṭṭhaṃ mayāti evaṃ vāditā. Ettha ca taṃtaṃsamuṭṭhāpakacetanāvasena attho veditabbo.",
  "atk-s0103a:897_0": "Attantapādicatukkavaṇṇanā",
  "atk-s0103a:898_0": "314.",
  "atk-s0103a:898_1": "Attantapādīsu paṭhamo acelako.",
  "atk-s0103a:898_2": "Dutiyo orabbhikādīsu aññataro.",
  "atk-s0103a:898_3": "Tatiyo yaññayājako.",
  "atk-s0103a:898_4": "Catuttho sāsane sammāpaṭipanno.",
  "atk-s0103a:899_0": "Attahitāya paṭipannādīsu paṭhamo yo sayaṃ sīlādisampanno,",
  "atk-s0103a:899_1": "paraṃ sīlādīsu na samādapeti āyasmā vakkalitthero viya.",
  "atk-s0103a:899_2": "Dutiyo yo attanā na sīlādisampanno,",
  "atk-s0103a:899_3": "paraṃ sīlādīsu samādapeti āyasmā upanando viya.",
  "atk-s0103a:899_4": "Tatiyo yo nevattanā sīlādisampanno,",
  "atk-s0103a:899_5": "paraṃ sīlādīsu na samādapeti devadatto viya.",
  "atk-s0103a:899_6": "Catuttho yo attanā ca sīlādisampanno parañca sīlādīsu samādapeti āyasmā mahākassapo viya.",
  "atk-s0103a:900_0": "Tamādīsu tamoti andhakārabhūto.",
  "atk-s0103a:900_1": "Tamaparāyaṇoti tamameva paraṃ ayanaṃ gati assāti tamaparāyaṇo.",
  "atk-s0103a:900_2": "Evaṃ sabbapadesu attho veditabbo.",
  "atk-s0103a:900_3": "Ettha ca paṭhamo nīce caṇḍālādikule dujjīvite hīnattabhāve nibbattitvā tīṇi duccaritāni paripūreti.",
  "atk-s0103a:900_4": "Dutiyo tathāvidho hutvā tīṇi sucaritāni paripūreti.",
  "atk-s0103a:900_5": "Tatiyo uḷāre khattiyakule bahuannapāne sampannattabhāve nibbattitvā tīṇi duccaritāni paripūreti.",
  "atk-s0103a:900_6": "Catuttho tādisova hutvā tīṇi sucaritāni paripūreti.",
  "atk-s0103a:901_0": "Samaṇamacaloti samaṇaacalo. Ma-",
  "atk-s0103a:901_1": "kāro padasandhimattaṃ.",
  "atk-s0103a:901_2": "So sotāpanno veditabbo.",
  "atk-s0103a:901_3": "Sotāpanno hi catūhi vātehi indakhīlo viya parappavādehi akampiyo.",
  "atk-s0103a:901_4": "Acalasaddhāya samannāgatoti samaṇamacalo.",
  "atk-s0103a:901_5": "Vuttampi cetaṃ –",
  "atk-s0103a:901_6": "“katamo ca puggalo samaṇamacalo?",
  "atk-s0103a:901_7": "Idhekacco puggalo tiṇṇaṃ saṃyojanānaṃ parikkhayā”ti vitthāro.",
  "atk-s0103a:901_8": "Rāgadosānaṃ pana tanubhūtattā sakadāgāmī samaṇapadumo nāma. Tenāha –",
  "atk-s0103a:901_9": "“katamo pana puggalo samaṇapadumo?",
  "atk-s0103a:901_10": "Idhekacco puggalo sakideva imaṃ lokaṃ āgantvā dukkhassantaṃ karoti,",
  "atk-s0103a:901_11": "ayaṃ vuccati puggalo samaṇapadumo”ti.",
  "atk-s0103a:901_12": "Rāgadosānaṃ abhāvā khippameva pupphissatīti anāgāmī samaṇapuṇḍarīko nāma. Tenāha –",
  "atk-s0103a:901_13": "“katamo ca puggalo samaṇapuṇḍarīko?",
  "atk-s0103a:901_14": "Idhekacco puggalo pañcannaṃ orambhāgiyānaṃ…pe…",
  "atk-s0103a:901_15": "ayaṃ vuccati puggalo samaṇapuṇḍarīko”ti.",
  "atk-s0103a:901_16": "Arahā pana sabbesampi ganthakārakilesānaṃ abhāvā samaṇesu samaṇasukhumālo nāma. Tenāha –",
  "atk-s0103a:901_17": "“katamo ca puggalo samaṇesu samaṇasukhumālo?",
  "atk-s0103a:901_18": "Idhekacco āsavānaṃ khayā…pe…",
  "atk-s0103a:901_19": "upasampajja viharati.",
  "atk-s0103a:901_20": "Ayaṃ vuccati puggalo samaṇesu samaṇasukhumālo”ti.",
  "atk-s0103a:902_0": "“Ime kho,",
  "atk-s0103a:902_1": "āvuso”tiādi vuttanayeneva yojetabbaṃ.",
  "atk-s0103a:902_2": "Iti samapaññāsāya catukkānaṃ vasena dvepañhasatāni kathento thero sāmaggirasaṃ dassesīti.",
  "atk-s0103a:903_0": "Catukkavaṇṇanā niṭṭhitā.",
  "atk-s0103a:904_0": "Pañcakavaṇṇanā",
  "atk-s0103a:905_0": "315.",
  "atk-s0103a:905_1": "Iti catukkavasena sāmaggirasaṃ dassetvā idāni pañcakavasena dassetuṃ puna desanaṃ ārabhi.",
  "atk-s0103a:905_2": "Tattha pañcasu khandhesu rūpakkhandho lokiyo.",
  "atk-s0103a:905_3": "Sesā lokiyalokuttarā.",
  "atk-s0103a:905_4": "Upādānakkhandhā lokiyāva.",
  "atk-s0103a:905_5": "Vitthārato pana khandhakathā visuddhimagge vuttā.",
  "atk-s0103a:905_6": "Kāmaguṇā heṭṭhā vitthāritāva.",
  "atk-s0103a:906_0": "Sukatadukkaṭādīhi gantabbāti gatiyo.",
  "atk-s0103a:906_1": "Nirayoti nirassādo.",
  "atk-s0103a:906_2": "Sahokāsena khandhā kathitā.",
  "atk-s0103a:906_3": "Tato paresu tīsu nibbattā khandhāva vuttā.",
  "atk-s0103a:906_4": "Catutthe okāsopi.",
  "atk-s0103a:907_0": "Āvāse macchariyaṃ āvāsamacchariyaṃ.",
  "atk-s0103a:907_1": "Tena samannāgato bhikkhu āgantukaṃ disvā “ettha cetiyassa vā saṅghassa vā parikkhāro ṭhapito”tiādīni vatvā saṅghikampi āvāsaṃ nivāreti.",
  "atk-s0103a:907_2": "So kālaṅkatvā peto vā ajagaro vā hutvā nibbattati.",
  "atk-s0103a:907_3": "Kule macchariyaṃ kulamacchariyaṃ.",
  "atk-s0103a:907_4": "Tena samannāgato bhikkhu tehi kāraṇehi attano upaṭṭhākakule aññesaṃ pavesanampi nivāreti.",
  "atk-s0103a:907_5": "Lābhe macchariyaṃ lābhamacchariyaṃ.",
  "atk-s0103a:907_6": "Tena samannāgato bhikkhu saṅghikampi lābhaṃ maccharāyanto yathā aññe na labhanti,",
  "atk-s0103a:907_7": "evaṃ karoti.",
  "atk-s0103a:907_8": "Vaṇṇe macchariyaṃ vaṇṇamacchariyaṃ.",
  "atk-s0103a:907_9": "Vaṇṇoti cettha sarīravaṇṇopi guṇavaṇṇopi veditabbo.",
  "atk-s0103a:907_10": "Pariyattidhamme macchariyaṃ dhammamacchariyaṃ.",
  "atk-s0103a:907_11": "Tena samannāgato bhikkhu “imaṃ dhammaṃ pariyāpuṇitvā eso maṃ abhibhavissatī”ti aññassa na deti.",
  "atk-s0103a:907_12": "Yo pana dhammānuggahena vā puggalānuggahena vā na deti,",
  "atk-s0103a:907_13": "na taṃ macchariyaṃ.",
  "atk-s0103a:908_0": "Cittaṃ nivārenti pariyonandhantīti nīvaraṇāni.",
  "atk-s0103a:908_1": "Kāmacchando nīvaraṇapatto arahattamaggavajjho.",
  "atk-s0103a:908_2": "Kāmarāgānusayo kāmarāgasaṃyojanapatto anāgāmimaggavajjho.",
  "atk-s0103a:908_3": "Thinaṃ cittagelaññaṃ.",
  "atk-s0103a:908_4": "Middhaṃ khandhattayagelaññaṃ.",
  "atk-s0103a:908_5": "Ubhayampi arahattamaggavajjhaṃ.",
  "atk-s0103a:908_6": "Tathā uddhaccaṃ.",
  "atk-s0103a:908_7": "Kukkuccaṃ anāgāmimaggavajjhaṃ.",
  "atk-s0103a:908_8": "Vicikicchā paṭhamamaggavajjhā.",
  "atk-s0103a:909_0": "Saṃyojanānīti bandhanāni.",
  "atk-s0103a:909_1": "Tehi pana baddhesu puggalesu rūpārūpabhave nibbattā sotāpannasakadāgāmino antobaddhā bahisayitā nāma.",
  "atk-s0103a:909_2": "Tesañhi kāmabhave bandhanaṃ.",
  "atk-s0103a:909_3": "Kāmabhave anāgāmino bahibaddhā antosayitā nāma.",
  "atk-s0103a:909_4": "Tesañhi rūpārūpabhave bandhanaṃ.",
  "atk-s0103a:909_5": "Kāmabhave sotāpannasakadāgāmino antobaddhā antosayitā nāma.",
  "atk-s0103a:909_6": "Rūpārūpabhave anāgāmino bahibaddhā bahisayitā nāma.",
  "atk-s0103a:909_7": "Khīṇāsavo sabbattha abandhano.",
  "atk-s0103a:910_0": "Sikkhitabbaṃ padaṃ sikkhāpadaṃ,",
  "atk-s0103a:910_1": "sikkhākoṭṭhāsoti attho.",
  "atk-s0103a:910_2": "Sikkhāya vā padaṃ sikkhāpadaṃ,",
  "atk-s0103a:910_3": "adhicittaadhipaññāsikkhāya adhigamupāyoti attho.",
  "atk-s0103a:910_4": "Ayamettha saṅkhepo.",
  "atk-s0103a:910_5": "Vitthārato pana sikkhāpadakathā vibhaṅgappakaraṇe sikkhāpadavibhaṅge āgatā eva.",
  "atk-s0103a:911_0": "Abhabbaṭṭhānādipañcakavaṇṇanā",
  "atk-s0103a:912_0": "316. “Abhabbo, āvuso,",
  "atk-s0103a:912_1": "khīṇāsavo bhikkhu sañcicca pāṇa”ntiādi desanāsīsameva,",
  "atk-s0103a:912_2": "sotāpannādayopi pana abhabbā.",
  "atk-s0103a:912_3": "Puthujjanakhīṇāsavānaṃ nindāpasaṃsatthampi evaṃ vuttaṃ.",
  "atk-s0103a:912_4": "Puthujjano nāma gārayho,",
  "atk-s0103a:912_5": "mātughātādīnipi karoti.",
  "atk-s0103a:912_6": "Khīṇāsavo pana pāsaṃso,",
  "atk-s0103a:912_7": "kunthakipillikaghātādīnipi na karotīti.",
  "atk-s0103a:913_0": "Byasanesu viyassatīti byasanaṃ,",
  "atk-s0103a:913_1": "hitasukhaṃ khipati viddhaṃsetīti attho.",
  "atk-s0103a:913_2": "Ñātīnaṃ byasanaṃ ñātibyasanaṃ,",
  "atk-s0103a:913_3": "corarogabhayādīhi ñātivināsoti attho.",
  "atk-s0103a:913_4": "Bhogānaṃ byasanaṃ bhogabyasanaṃ,",
  "atk-s0103a:913_5": "rājacorādivasena bhogavināsoti attho.",
  "atk-s0103a:913_6": "Rogo eva byasanaṃ rogabyasanaṃ.",
  "atk-s0103a:913_7": "Rogo hi ārogyaṃ byasati vināsetīti byasanaṃ,",
  "atk-s0103a:913_8": "sīlassa byasanaṃ sīlabyasanaṃ.",
  "atk-s0103a:913_9": "Dussīlyassetaṃ nāmaṃ.",
  "atk-s0103a:913_10": "Sammādiṭṭhiṃ vināsayamānā uppannā diṭṭhi eva byasanaṃ diṭṭhibyasanaṃ.",
  "atk-s0103a:913_11": "Ettha ca ñātibyasanādīni tīṇi neva akusalāni na tilakkhaṇāhatāni.",
  "atk-s0103a:913_12": "Sīladiṭṭhibyasanadvayaṃ akusalaṃ tilakkhaṇāhataṃ.",
  "atk-s0103a:913_13": "Teneva “nāvuso,",
  "atk-s0103a:913_14": "sattā ñātibyasanahetu vā”tiādimāha.",
  "atk-s0103a:914_0": "Ñātisampadāti ñātīnaṃ sampadā pāripūrī bahubhāvo.",
  "atk-s0103a:914_1": "Bhogasampadāyapi eseva nayo.",
  "atk-s0103a:914_2": "Ārogyassa sampadā ārogyasampadā.",
  "atk-s0103a:914_3": "Pāripūrī dīgharattaṃ arogatā.",
  "atk-s0103a:914_4": "Sīladiṭṭhisampadāsupi eseva nayo.",
  "atk-s0103a:914_5": "Idhāpi ñātisampadādayo no kusalā,",
  "atk-s0103a:914_6": "na tilakkhaṇāhatā.",
  "atk-s0103a:914_7": "Sīladiṭṭhisampadā kusalā,",
  "atk-s0103a:914_8": "tilakkhaṇāhatā.",
  "atk-s0103a:914_9": "Teneva “nāvuso,",
  "atk-s0103a:914_10": "sattā ñātisampadāhetu vā”tiādimāha.",
  "atk-s0103a:915_0": "Sīlavipattisīlasampattikathā mahāparinibbāne vitthāritāva.",
  "atk-s0103a:916_0": "Codakenāti vatthusaṃsandassanā,",
  "atk-s0103a:916_1": "āpattisaṃsandassanā,",
  "atk-s0103a:916_2": "saṃvāsappaṭikkhepo,",
  "atk-s0103a:916_3": "sāmīcippaṭikkhepoti catūhi codanāvatthūhi codayamānena.",
  "atk-s0103a:916_4": "Kālena vakkhāmi no akālenāti ettha cuditakassa kālo kathito,",
  "atk-s0103a:916_5": "na codakassa.",
  "atk-s0103a:916_6": "Paraṃ codentena hi parisamajjhe vā uposathapavāraṇagge vā āsanasālābhojanasālādīsu vā na codetabbaṃ.",
  "atk-s0103a:916_7": "Divāṭṭhāne nisinnakāle “karotāyasmā okāsaṃ,",
  "atk-s0103a:916_8": "ahaṃ āyasmantaṃ vattukāmo”ti evaṃ okāsaṃ kāretvā codetabbaṃ.",
  "atk-s0103a:916_9": "Puggalaṃ pana upaparikkhitvā yo lolapuggalo abhūtaṃ vatvā bhikkhūnaṃ ayasaṃ āropeti,",
  "atk-s0103a:916_10": "so okāsakammaṃ vināpi codetabbo.",
  "atk-s0103a:916_11": "Bhūtenāti tacchena sabhāvena.",
  "atk-s0103a:916_12": "Saṇhenāti maṭṭhena mudukena.",
  "atk-s0103a:916_13": "Atthasañhitenāti atthakāmatāya hitakāmatāya upetena.",
  "atk-s0103a:917_0": "Padhāniyaṅgapañcakavaṇṇanā",
  "atk-s0103a:918_0": "317.",
  "atk-s0103a:918_1": "Padhāniyaṅgānīti padhānaṃ vuccati padahanaṃ,",
  "atk-s0103a:918_2": "padhānamassa atthīti padhāniyo,",
  "atk-s0103a:918_3": "padhāniyassa bhikkhuno aṅgāni padhāniyaṅgāni.",
  "atk-s0103a:918_4": "Saddhoti saddhāya samannāgato.",
  "atk-s0103a:918_5": "Saddhā panesā āgamanasaddhā,",
  "atk-s0103a:918_6": "adhigamanasaddhā,",
  "atk-s0103a:918_7": "okappanasaddhā,",
  "atk-s0103a:918_8": "pasādasaddhāti catubbidhā.",
  "atk-s0103a:918_9": "Tattha sabbaññubodhisattānaṃ saddhā abhinīhārato āgatattā āgamanasaddhā nāma.",
  "atk-s0103a:918_10": "Ariyasāvakānaṃ paṭivedhena adhigatattā adhigamanasaddhā nāma.",
  "atk-s0103a:918_11": "Buddho dhammo saṅghoti vutte acalabhāvena okappanaṃ okappanasaddhā nāma.",
  "atk-s0103a:918_12": "Pasāduppatti pasādasaddhā nāma.",
  "atk-s0103a:918_13": "Idha okappanasaddhā adhippetā.",
  "atk-s0103a:918_14": "Bodhinti catutthamaggañāṇaṃ.",
  "atk-s0103a:918_15": "Taṃ suppaṭividdhaṃ tathāgatenāti saddahati.",
  "atk-s0103a:918_16": "Desanāsīsameva cetaṃ,",
  "atk-s0103a:918_17": "iminā pana aṅgena tīsupi ratanesu saddhā adhippetā.",
  "atk-s0103a:918_18": "Yassa hi buddhādīsu pasādo balavā,",
  "atk-s0103a:918_19": "tassa padhānavīriyaṃ ijjhati.",
  "atk-s0103a:918_20": "Appābādhoti arogo.",
  "atk-s0103a:918_21": "Appātaṅkoti niddukkho.",
  "atk-s0103a:918_22": "Samavepākiniyāti samavipācanīyā.",
  "atk-s0103a:918_23": "Gahaṇiyāti kammajatejodhātuyā.",
  "atk-s0103a:918_24": "Nātisītāya nāccuṇhāyāti atisītagahaṇiko sītabhīrū hoti,",
  "atk-s0103a:918_25": "accuṇhagahaṇiko uṇhabhīrū hoti,",
  "atk-s0103a:918_26": "tesaṃ padhānaṃ na ijjhati.",
  "atk-s0103a:918_27": "Majjhimagahaṇikassa ijjhati. Tenāha –",
  "atk-s0103a:918_28": "“majjhimāya padhānakkhamāyā”ti.",
  "atk-s0103a:918_29": "Yathābhūtaṃ attānaṃ āvikattāti yathābhūtaṃ attano aguṇaṃ pakāsetā.",
  "atk-s0103a:918_30": "Udayatthagāminiyāti udayañca atthaṅgamañca gantuṃ paricchindituṃ samatthāya,",
  "atk-s0103a:918_31": "etena paññāsalakkhaṇapariggāhakaṃ udayabbayañāṇaṃ vuttaṃ.",
  "atk-s0103a:918_32": "Ariyāyāti parisuddhāya.",
  "atk-s0103a:918_33": "Nibbedhikāyāti anibbiddhapubbe lobhakkhandhādayo nibbijjhituṃ samatthāya.",
  "atk-s0103a:918_34": "Sammā dukkhakkhayagāminiyāti tadaṅgavasena kilesānaṃ pahīnattā yaṃ yaṃ dukkhaṃ khīyati,",
  "atk-s0103a:918_35": "tassa tassa dukkhassa khayagāminiyā.",
  "atk-s0103a:918_36": "Iti sabbehi imehi padehi vipassanāpaññāva kathitā.",
  "atk-s0103a:918_37": "Duppaññassa hi padhānaṃ na ijjhati.",
  "atk-s0103a:919_0": "Suddhāvāsādipañcakavaṇṇanā",
  "atk-s0103a:920_0": "318.",
  "atk-s0103a:920_1": "Suddhāvāsāti suddhā idha āvasiṃsu āvasanti āvasissanti vāti suddhāvāsā.",
  "atk-s0103a:920_2": "Suddhāti kilesamalarahitā anāgāmikhīṇāsavā.",
  "atk-s0103a:920_3": "Avihātiādīsu yaṃ vattabbaṃ,",
  "atk-s0103a:920_4": "taṃ mahāpadāne vuttameva.",
  "atk-s0103a:921_0": "Anāgāmīsu āyuno majjhaṃ anatikkamitvā antarāva kilesaparinibbānaṃ arahattaṃ patto antarāparinibbāyī nāma.",
  "atk-s0103a:921_1": "Majjhaṃ upahacca atikkamitvā patto upahaccaparinibbāyī nāma.",
  "atk-s0103a:921_2": "Asaṅkhārena appayogena akilamanto sukhena patto asaṅkhāraparinibbāyī nāma.",
  "atk-s0103a:921_3": "Sasaṅkhārena sappayogena kilamanto dukkhena patto sasaṅkhāraparinibbāyī nāma.",
  "atk-s0103a:921_4": "Ime cattāro pañcasupi suddhāvāsesu labbhanti.",
  "atk-s0103a:921_5": "Uddhaṃsotoakaniṭṭhagāmīti ettha pana catukkaṃ veditabbaṃ.",
  "atk-s0103a:921_6": "Yo hi avihāto paṭṭhāya cattāro devaloke sodhetvā akaniṭṭhaṃ gantvā parinibbāyati,",
  "atk-s0103a:921_7": "ayaṃ uddhaṃsoto akaniṭṭhagāmī nāma.",
  "atk-s0103a:921_8": "Yo avihāto dutiyaṃ vā tatiyaṃ vā catutthaṃ vā devalokaṃ gantvā parinibbāyati,",
  "atk-s0103a:921_9": "ayaṃ uddhaṃsoto na akaniṭṭhagāmī nāma.",
  "atk-s0103a:921_10": "Yo kāmabhavato akaniṭṭhesu nibbattitvā parinibbāyati,",
  "atk-s0103a:921_11": "ayaṃ na uddhaṃsoto akaniṭṭhagāmī nāma.",
  "atk-s0103a:921_12": "Yo heṭṭhā catūsu devalokesu tattha tattheva nibbattitvā parinibbāyati,",
  "atk-s0103a:921_13": "ayaṃ na uddhaṃsoto na akaniṭṭhagāmī nāmāti.",
  "atk-s0103a:922_0": "Cetokhilapañcakavaṇṇanā",
  "atk-s0103a:923_0": "319.",
  "atk-s0103a:923_1": "Cetokhilāti cittassa thaddhabhāvā.",
  "atk-s0103a:923_2": "Satthari kaṅkhatīti satthu sarīre vā guṇe vā kaṅkhati.",
  "atk-s0103a:923_3": "Sarīre kaṅkhamāno “dvattiṃsamahāpurisavaralakkhaṇapaṭimaṇḍitaṃ nāma sarīraṃ atthi nu kho natthī”ti kaṅkhati.",
  "atk-s0103a:923_4": "Guṇe kaṅkhamāno “atītānāgatapaccuppannajānanasamatthaṃ sabbaññutañāṇaṃ atthi nu kho natthī”ti kaṅkhati.",
  "atk-s0103a:923_5": "Ātappāyāti vīriyakaraṇatthāya.",
  "atk-s0103a:923_6": "Anuyogāyāti punappunaṃ yogāya.",
  "atk-s0103a:923_7": "Sātaccāyāti satatakiriyāya.",
  "atk-s0103a:923_8": "Padhānāyāti padahanatthāya.",
  "atk-s0103a:923_9": "Ayaṃ paṭhamo cetokhiloti ayaṃ satthari vicikicchāsaṅkhāto paṭhamo cittassa thaddhabhāvo.",
  "atk-s0103a:923_10": "Dhammeti pariyattidhamme ca paṭivedhadhamme ca.",
  "atk-s0103a:923_11": "Pariyattidhamme kaṅkhamāno “tepiṭakaṃ buddhavacanaṃ caturāsītidhammakkhandhasahassānīti vadanti,",
  "atk-s0103a:923_12": "atthi nu kho etaṃ natthī”ti kaṅkhati.",
  "atk-s0103a:923_13": "Paṭivedhadhamme kaṅkhamāno “vipassanānissando maggo nāma,",
  "atk-s0103a:923_14": "magganissando phalaṃ nāma,",
  "atk-s0103a:923_15": "sabbasaṅkhārapaṭinissaggo nibbānaṃ nāmāti vadanti,",
  "atk-s0103a:923_16": "taṃ atthi nu kho natthī”ti kaṅkhati.",
  "atk-s0103a:923_17": "Saṅghe kaṅkhatīti “ujuppaṭipannotiādīnaṃ padānaṃ vasena evarūpaṃ paṭipadaṃ paṭipanno cattāro maggaṭṭhā",
  "atk-s0103a:923_18": "cattāro phalaṭṭhāti aṭṭhannaṃ puggalānaṃ samūhabhūto saṅgho nāma atthi nu kho natthī”ti kaṅkhati.",
  "atk-s0103a:923_19": "Sikkhāya kaṅkhamāno “adhisīlasikkhā nāma,",
  "atk-s0103a:923_20": "adhicittaadhipaññāsikkhā nāmāti vadanti,",
  "atk-s0103a:923_21": "sā atthi nu kho natthī”ti kaṅkhati.",
  "atk-s0103a:923_22": "Ayaṃ pañcamoti ayaṃ sabrahmacārīsu kopasaṅkhāto pañcamo cittassa thaddhabhāvo kacavarabhāvo khāṇukabhāvo.",
  "atk-s0103a:924_0": "Cetasovinibandhādipañcakavaṇṇanā",
  "atk-s0103a:925_0": "320.",
  "atk-s0103a:925_1": "Cetasovinibandhāti cittaṃ bandhitvā muṭṭhiyaṃ katvā viya gaṇhantīti cetasovinibandhā.",
  "atk-s0103a:925_2": "Kāmeti vatthukāmepi kilesakāmepi.",
  "atk-s0103a:925_3": "Kāyeti attano kāye.",
  "atk-s0103a:925_4": "Rūpeti bahiddhārūpe.",
  "atk-s0103a:925_5": "Yāvadatthanti yattakaṃ icchati, tattakaṃ.",
  "atk-s0103a:925_6": "Udarāvadehakanti udarapūraṃ.",
  "atk-s0103a:925_7": "Tañhi udaraṃ avadehanato “udarāvadehaka”nti vuccati.",
  "atk-s0103a:925_8": "Seyyasukhanti mañcapīṭhasukhaṃ.",
  "atk-s0103a:925_9": "Passasukhanti yathā samparivattakaṃ sayantassa dakkhiṇapassavāmapassānaṃ sukhaṃ hoti,",
  "atk-s0103a:925_10": "evaṃ uppannaṃ sukhaṃ.",
  "atk-s0103a:925_11": "Middhasukhanti niddāsukhaṃ.",
  "atk-s0103a:925_12": "Anuyuttoti yuttappayutto viharati.",
  "atk-s0103a:925_13": "Paṇidhāyāti patthayitvā.",
  "atk-s0103a:925_14": "Brahmacariyenāti methunaviratibrahmacariyena.",
  "atk-s0103a:925_15": "Devo vā bhavissāmīti mahesakkhadevo vā bhavissāmi.",
  "atk-s0103a:925_16": "Devaññataro vāti appesakkhadevesu vā aññataro.",
  "atk-s0103a:926_0": "Indriyesu paṭhamapañcake lokiyāneva kathitāni.",
  "atk-s0103a:926_1": "Dutiyapañcake paṭhamadutiyacatutthāni lokiyāni,",
  "atk-s0103a:926_2": "tatiyapañcamāni lokiyalokuttarāni.",
  "atk-s0103a:926_3": "Tatiyapañcake samathavipassanāmaggavasena lokiyalokuttarāni.",
  "atk-s0103a:927_0": "Nissaraṇiyapañcakavaṇṇanā",
  "atk-s0103a:928_0": "321.",
  "atk-s0103a:928_1": "Nissaraṇiyāti nissaṭā visaññuttā.",
  "atk-s0103a:928_2": "Dhātuyoti attasuññasabhāvā.",
  "atk-s0103a:928_3": "Kāme manasikarototi kāme manasikarontassa,",
  "atk-s0103a:928_4": "asubhajjhānato vuṭṭhāya agadaṃ gahetvā visaṃ vīmaṃsanto viya vīmaṃsanatthaṃ kāmābhimukhaṃ cittaṃ pesentassāti attho.",
  "atk-s0103a:928_5": "Na pakkhandatīti na pavisati.",
  "atk-s0103a:928_6": "Na pasīdatīti pasādaṃ nāpajjati.",
  "atk-s0103a:928_7": "Na santiṭṭhatīti na patiṭṭhati.",
  "atk-s0103a:928_8": "Na vimuccatīti nādhimuccati.",
  "atk-s0103a:928_9": "Yathā pana kukkuṭapattaṃ vā nhārudaddulaṃ vā aggimhi pakkhittaṃ patilīyati patikuṭati pativattati na sampasāriyati;",
  "atk-s0103a:928_10": "evaṃ patilīyati na pasāriyati.",
  "atk-s0103a:928_11": "Nekkhammaṃ kho panāti idha nekkhammaṃ nāma dasasu asubhesu paṭhamajjhānaṃ,",
  "atk-s0103a:928_12": "tadassa manasikaroto cittaṃ pakkhandati.",
  "atk-s0103a:928_13": "Tassa taṃ cittanti tassa taṃ asubhajjhānacittaṃ.",
  "atk-s0103a:928_14": "Sugatanti gocare gatattā suṭṭhu gataṃ.",
  "atk-s0103a:928_15": "Subhāvitanti ahānabhāgiyattā suṭṭhu bhāvitaṃ.",
  "atk-s0103a:928_16": "Suvuṭṭhitanti kāmato suṭṭhu vuṭṭhitaṃ.",
  "atk-s0103a:928_17": "Suvimuttanti kāmehi suṭṭhu vimuttaṃ.",
  "atk-s0103a:928_18": "Kāmapaccayā āsavā nāma kāmahetukā cattāro āsavā.",
  "atk-s0103a:928_19": "Vighātāti dukkhā.",
  "atk-s0103a:928_20": "Pariḷāhāti kāmarāgapariḷāhā.",
  "atk-s0103a:928_21": "Na so taṃ vedanaṃ vedetīti so taṃ kāmavedanaṃ vighātapariḷāhavedanañca na vedayati.",
  "atk-s0103a:928_22": "Idamakkhātaṃ kāmānaṃ nissaraṇanti idaṃ asubhajjhānaṃ kāmehi nissaṭattā kāmānaṃ nissaraṇanti akkhātaṃ.",
  "atk-s0103a:928_23": "Yo pana taṃ jhānaṃ pādakaṃ katvā saṅkhāre sammasanto tatiyaṃ maggaṃ patvā anāgāmiphalena nibbānaṃ disvā puna kāmā nāma natthīti jānāti,",
  "atk-s0103a:928_24": "tassa cittaṃ accantanissaraṇameva.",
  "atk-s0103a:928_25": "Sesapadesupi eseva nayo.",
  "atk-s0103a:929_0": "Ayaṃ pana viseso,",
  "atk-s0103a:929_1": "dutiyavāre mettājhānāni byāpādassa nissaraṇaṃ nāma.",
  "atk-s0103a:929_2": "Tatiyavāre karuṇājhānāni vihiṃsāya nissaraṇaṃ nāma.",
  "atk-s0103a:929_3": "Catutthavāre arūpajjhānāni rūpānaṃ nissaraṇaṃ nāma.",
  "atk-s0103a:929_4": "Accantanissaraṇe cettha arahattaphalaṃ yojetabbaṃ.",
  "atk-s0103a:930_0": "Pañcamavāre sakkāyaṃ manasikarototi suddhasaṅkhāre pariggaṇhitvā arahattaṃ pattassa sukkhavipassakassa",
  "atk-s0103a:930_1": "phalasamāpattito vuṭṭhāya vīmaṃsanatthaṃ pañcupādānakkhandhābhimukhaṃ cittaṃ pesentassa.",
  "atk-s0103a:930_2": "Idamakkhātaṃ sakkāyanissaraṇanti idaṃ arahattamaggena ca phalena ca nibbānaṃ disvā ṭhitassa bhikkhuno",
  "atk-s0103a:930_3": "puna sakkāyo natthīti uppannaṃ arahattaphalasamāpatticittaṃ sakkāyassa nissaraṇanti akkhātaṃ.",
  "atk-s0103a:931_0": "Vimuttāyatanapañcakavaṇṇanā",
  "atk-s0103a:932_0": "322.",
  "atk-s0103a:932_1": "Vimuttāyatanānīti vimuccanakāraṇāni.",
  "atk-s0103a:932_2": "Atthapaṭisaṃvedinoti pāḷiatthaṃ jānantassa.",
  "atk-s0103a:932_3": "Dhammapaṭisaṃvedinoti pāḷiṃ jānantassa.",
  "atk-s0103a:932_4": "Pāmojjanti taruṇapīti.",
  "atk-s0103a:932_5": "Pītīti tuṭṭhākārabhūtā balavapīti.",
  "atk-s0103a:932_6": "Kāyoti nāmakāyo paṭipassambhati.",
  "atk-s0103a:932_7": "Sukhaṃ vedayatīti sukhaṃ paṭilabhati.",
  "atk-s0103a:932_8": "Cittaṃ samādhiyatīti arahattaphalasamādhinā samādhiyati.",
  "atk-s0103a:932_9": "Ayañhi taṃ dhammaṃ suṇanto āgatāgataṭṭhāne jhānavipassanāmaggaphalāni jānāti,",
  "atk-s0103a:932_10": "tassa evaṃ jānato pīti uppajjati.",
  "atk-s0103a:932_11": "So tassā pītiyā antarā osakkituṃ na dento upacārakammaṭṭhāniko hutvā vipassanaṃ vaḍḍhetvā arahattaṃ pāpuṇāti.",
  "atk-s0103a:932_12": "Taṃ sandhāya vuttaṃ –",
  "atk-s0103a:932_13": "“cittaṃ samādhiyatī”ti.",
  "atk-s0103a:932_14": "Sesesupi eseva nayo.",
  "atk-s0103a:932_15": "Ayaṃ pana viseso,",
  "atk-s0103a:932_16": "samādhinimittanti aṭṭhatiṃsāya ārammaṇesu aññataro samādhiyeva samādhinimittaṃ.",
  "atk-s0103a:932_17": "Suggahitaṃ hotītiādīsu ācariyasantike kammaṭṭhānaṃ uggaṇhantena suṭṭhu gahitaṃ hoti.",
  "atk-s0103a:932_18": "Suṭṭhu manasikatanti suṭṭhu upadhāritaṃ.",
  "atk-s0103a:932_19": "Suppaṭividdhaṃ paññāyāti paññāya suṭṭhu paccakkhaṃ kataṃ.",
  "atk-s0103a:932_20": "Tasmiṃ dhammeti tasmiṃ kammaṭṭhānapāḷidhamme.",
  "atk-s0103a:933_0": "Vimuttiparipācanīyāti vimutti vuccati arahattaṃ,",
  "atk-s0103a:933_1": "taṃ paripācentīti vimuttiparipācanīyā.",
  "atk-s0103a:933_2": "Aniccasaññāti aniccānupassanāñāṇe uppannasaññā.",
  "atk-s0103a:933_3": "Anicce dukkhasaññāti dukkhānupassanāñāṇe uppannasaññā.",
  "atk-s0103a:933_4": "Dukkhe anattasaññāti anattānupassanāñāṇe uppannasaññā.",
  "atk-s0103a:933_5": "Pahānasaññāti pahānānupassanāñāṇe uppannasaññā.",
  "atk-s0103a:933_6": "Virāgasaññāti virāgānupassanāñāṇe uppannasaññā.",
  "atk-s0103a:934_0": "“Ime kho āvuso”tiādi vuttanayeneva yojetabbaṃ.",
  "atk-s0103a:934_1": "Iti chabbīsatiyā pañcakānaṃ vasena tiṃsasatapañhe kathento thero sāmaggirasaṃ dassesīti.",
  "atk-s0103a:935_0": "Pañcakavaṇṇanā niṭṭhitā.",
  "atk-s0103a:936_0": "Chakkavaṇṇanā",
  "atk-s0103a:937_0": "323.",
  "atk-s0103a:937_1": "Iti pañcakavasena sāmaggirasaṃ dassetvā idāni chakkavasena dassetuṃ puna desanaṃ ārabhi.",
  "atk-s0103a:937_2": "Tattha ajjhattikānīti ajjhattajjhattikāni.",
  "atk-s0103a:937_3": "Bāhirānīti tato ajjhattajjhattato bahibhūtāni.",
  "atk-s0103a:937_4": "Vitthārato pana āyatanakathā visuddhimagge kathitāva.",
  "atk-s0103a:937_5": "Viññāṇakāyāti viññāṇasamūhā.",
  "atk-s0103a:937_6": "Cakkhuviññāṇanti cakkhupasādanissitaṃ kusalākusalavipākaviññāṇaṃ.",
  "atk-s0103a:937_7": "Esa nayo sabbattha.",
  "atk-s0103a:937_8": "Cakkhusamphassoti cakkhunissito samphasso.",
  "atk-s0103a:937_9": "Sotasamphassādīsupi eseva nayo.",
  "atk-s0103a:937_10": "Manosamphassoti ime dasa samphasse ṭhapetvā seso sabbo manosamphasso nāma.",
  "atk-s0103a:937_11": "Vedanāchakkampi eteneva nayena veditabbaṃ.",
  "atk-s0103a:937_12": "Rūpasaññāti rūpaṃ ārammaṇaṃ katvā uppannā saññā.",
  "atk-s0103a:937_13": "Etenupāyena sesāpi veditabbā.",
  "atk-s0103a:937_14": "Cetanāchakkepi eseva nayo.",
  "atk-s0103a:937_15": "Tathā taṇhāchakke.",
  "atk-s0103a:938_0": "Agāravoti gāravavirahito.",
  "atk-s0103a:938_1": "Appatissoti appatissayo anīcavutti.",
  "atk-s0103a:938_2": "Ettha pana yo bhikkhu satthari dharamāne tīsu kālesu upaṭṭhānaṃ na yāti.",
  "atk-s0103a:938_3": "Satthari anupāhane caṅkamante saupāhano caṅkamati,",
  "atk-s0103a:938_4": "nīce caṅkamante ucce caṅkamati,",
  "atk-s0103a:938_5": "heṭṭhā vasante upari vasati,",
  "atk-s0103a:938_6": "satthudassanaṭṭhāne ubho aṃse pārupati,",
  "atk-s0103a:938_7": "chattaṃ dhāreti,",
  "atk-s0103a:938_8": "upāhanaṃ dhāreti, nahāyati,",
  "atk-s0103a:938_9": "uccāraṃ vā passāvaṃ vā karoti.",
  "atk-s0103a:938_10": "Parinibbute pana cetiyaṃ vandituṃ na gacchati,",
  "atk-s0103a:938_11": "cetiyassa paññāyanaṭṭhāne satthudassanaṭṭhāne vuttaṃ sabbaṃ karoti,",
  "atk-s0103a:938_12": "ayaṃ satthari agāravo nāma.",
  "atk-s0103a:938_13": "Yo pana dhammassavane saṃghuṭṭhe sakkaccaṃ na gacchati,",
  "atk-s0103a:938_14": "sakkaccaṃ dhammaṃ na suṇāti,",
  "atk-s0103a:938_15": "samullapanto nisīdati,",
  "atk-s0103a:938_16": "sakkaccaṃ na gaṇhāti,",
  "atk-s0103a:938_17": "na vāceti,",
  "atk-s0103a:938_18": "ayaṃ dhamme agāravo nāma.",
  "atk-s0103a:938_19": "Yo pana therena bhikkhunā anajjhiṭṭho dhammaṃ deseti, nisīdati,",
  "atk-s0103a:938_20": "pañhaṃ katheti,",
  "atk-s0103a:938_21": "vuḍḍhe bhikkhū ghaṭṭento gacchati, tiṭṭhati, nisīdati,",
  "atk-s0103a:938_22": "dussapallatthikaṃ vā hatthapallatthikaṃ vā karoti,",
  "atk-s0103a:938_23": "saṅghamajjhe ubho aṃse pārupati,",
  "atk-s0103a:938_24": "chattupāhanaṃ dhāreti,",
  "atk-s0103a:938_25": "ayaṃ saṅghe agāravo nāma.",
  "atk-s0103a:938_26": "Ekabhikkhusmimpi hi agārave kate saṅghe agāravo katova hoti.",
  "atk-s0103a:938_27": "Tisso sikkhā pana apūrayamānova sikkhāya agāravo nāma.",
  "atk-s0103a:938_28": "Appamādalakkhaṇaṃ ananubrūhayamāno appamāde agāravo nāma.",
  "atk-s0103a:938_29": "Duvidhampi paṭisanthāraṃ akaronto paṭisanthāre agāravo nāma.",
  "atk-s0103a:938_30": "Cha gāravā vuttappaṭipakkhavasena veditabbā.",
  "atk-s0103a:939_0": "Somanassūpavicārāti somanassasampayuttā vicārā.",
  "atk-s0103a:939_1": "Somanassaṭṭhāniyanti somanassakāraṇabhūtaṃ.",
  "atk-s0103a:939_2": "Upavicaratīti vitakkena vitakketvā vicārena paricchindati.",
  "atk-s0103a:939_3": "Esa nayo sabbattha.",
  "atk-s0103a:939_4": "Domanassūpavicārāpi evameva veditabbā.",
  "atk-s0103a:939_5": "Tathā upekkhūpavicārā.",
  "atk-s0103a:939_6": "Sāraṇīyadhammā heṭṭhā vitthāritā.",
  "atk-s0103a:939_7": "Diṭṭhisāmaññagatoti iminā pana padena kosambakasutte paṭhamamaggo kathito.",
  "atk-s0103a:939_8": "Idha cattāropi maggā.",
  "atk-s0103a:940_0": "Vivādamūlachakkavaṇṇanā",
  "atk-s0103a:941_0": "325.",
  "atk-s0103a:941_1": "Vivādamūlānīti vivādassa mūlāni.",
  "atk-s0103a:941_2": "Kodhanoti kujjhanalakkhaṇena kodhena samannāgato.",
  "atk-s0103a:941_3": "Upanāhīti veraappaṭinissaggalakkhaṇena upanāhena samannāgato.",
  "atk-s0103a:941_4": "Ahitāya dukkhāya devamanussānanti dvinnaṃ bhikkhūnaṃ vivādo kathaṃ devamanussānaṃ ahitāya dukkhāya saṃvattati.",
  "atk-s0103a:941_5": "Kosambakakkhandhake viya dvīsu bhikkhūsu vivādaṃ āpannesu tasmiṃ vihāre tesaṃ antevāsikā vivadanti.",
  "atk-s0103a:941_6": "Tesaṃ ovādaṃ gaṇhanto bhikkhunisaṅgho vivadati.",
  "atk-s0103a:941_7": "Tato tesaṃ upaṭṭhākā vivadanti.",
  "atk-s0103a:941_8": "Atha manussānaṃ ārakkhadevatā dve koṭṭhāsā honti.",
  "atk-s0103a:941_9": "Tattha dhammavādīnaṃ ārakkhadevatā dhammavādiniyo honti adhammavādīnaṃ adhammavādiniyo.",
  "atk-s0103a:941_10": "Tato ārakkhadevatānaṃ mittā bhummā devatā bhijjanti.",
  "atk-s0103a:941_11": "Evaṃ paramparā yāva brahmalokā ṭhapetvā ariyasāvake sabbe devamanussā dve koṭṭhāsā honti.",
  "atk-s0103a:941_12": "Dhammavādīhi pana adhammavādinova bahutarā honti.",
  "atk-s0103a:941_13": "Tato “yaṃ bahukehi gahitaṃ,",
  "atk-s0103a:941_14": "taṃ taccha”nti dhammaṃ vissajjetvā bahutarāva adhammaṃ gaṇhanti.",
  "atk-s0103a:941_15": "Te adhammaṃ purakkhatvā vadantā apāyesu nibbattanti.",
  "atk-s0103a:941_16": "Evaṃ dvinnaṃ bhikkhūnaṃ vivādo devamanussānaṃ ahitāya dukkhāya hoti.",
  "atk-s0103a:942_0": "Ajjhattaṃ vāti tumhākaṃ abbhantaraparisāya. Bahiddhā vāti paresaṃ parisāya.",
  "atk-s0103a:943_0": "Makkhīti paresaṃ guṇamakkhanalakkhaṇena makkhena samannāgato.",
  "atk-s0103a:943_1": "Paḷāsīti yugaggāhalakkhaṇena paḷāsena samannāgato.",
  "atk-s0103a:943_2": "Issukīti parasakkārādīni issāyanalakkhaṇāya issāya samannāgato.",
  "atk-s0103a:943_3": "Maccharīti āvāsamacchariyādīhi samannāgato.",
  "atk-s0103a:943_4": "Saṭhoti kerāṭiko.",
  "atk-s0103a:943_5": "Māyāvīti katapāpapaṭicchādako.",
  "atk-s0103a:943_6": "Pāpicchoti asantasambhāvanicchako dussīlo.",
  "atk-s0103a:943_7": "Micchādiṭṭhīti natthikavādī ahetukavādī akiriyavādī.",
  "atk-s0103a:943_8": "Sandiṭṭhiparāmāsīti sayaṃ diṭṭhimeva parāmasati.",
  "atk-s0103a:943_9": "Ādhānaggāhīti daḷhaggāhī.",
  "atk-s0103a:943_10": "Duppaṭinissaggīti na sakkā hoti gahitaṃ vissajjāpetuṃ.",
  "atk-s0103a:944_0": "Pathavīdhātūti patiṭṭhādhātu.",
  "atk-s0103a:944_1": "Āpodhātūti ābandhanadhātu.",
  "atk-s0103a:944_2": "Tejodhātūti paripācanadhātu.",
  "atk-s0103a:944_3": "Vāyodhātūti vitthambhanadhātu.",
  "atk-s0103a:944_4": "Ākāsadhātūti asamphuṭṭhadhātu.",
  "atk-s0103a:944_5": "Viññāṇadhātūti vijānanadhātu.",
  "atk-s0103a:945_0": "Nissaraṇiyachakkavaṇṇanā",
  "atk-s0103a:946_0": "326.",
  "atk-s0103a:946_1": "Nissaraṇiyā dhātuyoti nissaṭadhātuyova.",
  "atk-s0103a:946_2": "Pariyādāya tiṭṭhatīti pariyādiyitvā hāpetvā tiṭṭhati.",
  "atk-s0103a:946_3": "‘Mā hevantissa vacanīyo’ti yasmā abhūtaṃ byākaraṇaṃ byākaroti,",
  "atk-s0103a:946_4": "tasmā mā evaṃ bhaṇīti vattabbo.",
  "atk-s0103a:946_5": "Yadidaṃ mettācetovimuttīti yā ayaṃ mettācetovimutti,",
  "atk-s0103a:946_6": "idaṃ nissaraṇaṃ byāpādassa,",
  "atk-s0103a:946_7": "byāpādato nissaṭāti attho.",
  "atk-s0103a:946_8": "Yo pana mettāya tikacatukkajjhānato vuṭṭhito saṅkhāre sammasitvā tatiyamaggaṃ patvā “puna byāpādo natthī”ti tatiyaphalena nibbānaṃ passati,",
  "atk-s0103a:946_9": "tassa cittaṃ accantaṃ nissaraṇaṃ byāpādassa.",
  "atk-s0103a:946_10": "Etenupāyena sabbattha attho veditabbo.",
  "atk-s0103a:947_0": "Animittā cetovimuttīti arahattaphalasamāpatti.",
  "atk-s0103a:947_1": "Sā hi rāganimittādīnañceva rūpanimittādīnañca niccanimittādīnañca abhāvā “animittā”ti vuttā.",
  "atk-s0103a:947_2": "Nimittānusārīti vuttappabhedaṃ nimittaṃ anusaratīti nimittānusārī.",
  "atk-s0103a:948_0": "Asmīti asmimāno.",
  "atk-s0103a:948_1": "Ayamahamasmīti pañcasu khandhesu ayaṃ nāma ahaṃ asmīti ettāvatā arahattaṃ byākataṃ hoti.",
  "atk-s0103a:948_2": "Vicikicchākathaṃkathāsallanti vicikicchābhūtaṃ kathaṃkathāsallaṃ.",
  "atk-s0103a:948_3": "‘Mā hevantissa vacanīyo’ti sace te paṭhamamaggavajjhā vicikicchā uppajjati,",
  "atk-s0103a:948_4": "arahattabyākaraṇaṃ micchā hoti,",
  "atk-s0103a:948_5": "tasmā mā abhūtaṃ bhaṇīti vāretabbo.",
  "atk-s0103a:948_6": "Asmimānasamugghātoti arahattamaggo.",
  "atk-s0103a:948_7": "Arahattamaggaphalavasena hi nibbāne diṭṭhe puna asmimāno natthīti arahattamaggo asmimānasamugghātoti vutto.",
  "atk-s0103a:949_0": "Anuttariyādichakkavaṇṇanā",
  "atk-s0103a:950_0": "327.",
  "atk-s0103a:950_1": "Anuttariyānīti anuttarāni jeṭṭhakāni.",
  "atk-s0103a:950_2": "Dassanesu anuttariyaṃ dassanānuttariyaṃ.",
  "atk-s0103a:950_3": "Sesapadesupi eseva nayo.",
  "atk-s0103a:950_4": "Tattha hatthiratanādīnaṃ dassanaṃ na dassanānuttariyaṃ,",
  "atk-s0103a:950_5": "niviṭṭhasaddhassa pana niviṭṭhapemavasena dasabalassa vā bhikkhusaṅghassa vā kasiṇāsubhanimittādīnaṃ vā aññatarassa dassanaṃ dassanānuttariyaṃ nāma.",
  "atk-s0103a:950_6": "Khattiyādīnaṃ guṇakathāsavanaṃ na savanānuttariyaṃ,",
  "atk-s0103a:950_7": "niviṭṭhasaddhassa pana niviṭṭhapemavasena tiṇṇaṃ vā ratanānaṃ guṇakathāsavanaṃ tepiṭakabuddhavacanasavanaṃ vā savanānuttariyaṃ nāma.",
  "atk-s0103a:950_8": "Maṇiratanādilābho na lābhānuttariyaṃ,",
  "atk-s0103a:950_9": "sattavidhaariyadhanalābho pana lābhānuttariyaṃ nāma.",
  "atk-s0103a:950_10": "Hatthisippādisikkhanaṃ na sikkhānuttariyaṃ,",
  "atk-s0103a:950_11": "sikkhattayapūraṇaṃ pana sikkhānuttariyaṃ nāma.",
  "atk-s0103a:950_12": "Khattiyādīnaṃ pāricariyā na pāricariyānuttariyaṃ,",
  "atk-s0103a:950_13": "tiṇṇaṃ pana ratanānaṃ pāricariyā pāricariyānuttariyaṃ nāma.",
  "atk-s0103a:950_14": "Khattiyādīnaṃ guṇānussaraṇaṃ nānussatānuttariyaṃ,",
  "atk-s0103a:950_15": "tiṇṇaṃ pana ratanānaṃ guṇānussaraṇaṃ anussatānuttariyaṃ nāma.",
  "atk-s0103a:951_0": "Anussatiyova anussatiṭṭhānāni nāma.",
  "atk-s0103a:951_1": "Buddhānussatīti buddhassa guṇānussaraṇaṃ.",
  "atk-s0103a:951_2": "Evaṃ anussarato hi pīti uppajjati.",
  "atk-s0103a:951_3": "So taṃ pītiṃ khayato vayato paṭṭhapetvā arahattaṃ pāpuṇāti.",
  "atk-s0103a:951_4": "Upacārakammaṭṭhānaṃ nāmetaṃ gihīnampi labbhati,",
  "atk-s0103a:951_5": "esa nayo sabbattha.",
  "atk-s0103a:951_6": "Vitthārakathā panettha visuddhimagge vuttanayeneva veditabbā.",
  "atk-s0103a:952_0": "Satatavihārachakkavaṇṇanā",
  "atk-s0103a:953_0": "328.",
  "atk-s0103a:953_1": "Satatavihārāti khīṇāsavassa niccavihārā.",
  "atk-s0103a:953_2": "Cakkhunā rūpaṃ disvāti cakkhudvārārammaṇe āpāthagate taṃ rūpaṃ cakkhuviññāṇena disvā javanakkhaṇe iṭṭhe arajjanto neva sumano hoti,",
  "atk-s0103a:953_3": "aniṭṭhe adussanto na dummano.",
  "atk-s0103a:953_4": "Asamapekkhane mohaṃ anuppādento upekkhako viharati majjhatto,",
  "atk-s0103a:953_5": "satiyā yuttattā sato,",
  "atk-s0103a:953_6": "sampajaññena yuttattā sampajāno.",
  "atk-s0103a:953_7": "Sesapadesupi eseva nayo.",
  "atk-s0103a:953_8": "Iti chasupi dvāresu upekkhako viharatīti iminā chaḷaṅgupekkhā kathitā.",
  "atk-s0103a:953_9": "Sampajānoti vacanato pana cattāri ñāṇasampayuttacittāni labbhanti.",
  "atk-s0103a:953_10": "Satatavihārāti vacanato aṭṭhapi mahācittāni labbhanti arajjanto adussantoti vacanato dasapi cittāni labbhanti.",
  "atk-s0103a:953_11": "Somanassaṃ kathaṃ labbhatīti ce āsevanato labbhati.",
  "atk-s0103a:954_0": "Abhijātichakkavaṇṇanā",
  "atk-s0103a:955_0": "329.",
  "atk-s0103a:955_1": "Abhijātiyoti jātiyo.",
  "atk-s0103a:955_2": "Kaṇhābhijātiko samānoti kaṇhe nīcakule jāto hutvā.",
  "atk-s0103a:955_3": "Kaṇhaṃ dhammaṃ abhijāyatīti kāḷakaṃ dasadussīlyadhammaṃ pasavati karoti.",
  "atk-s0103a:955_4": "So taṃ abhijāyitvā niraye nibbattati.",
  "atk-s0103a:955_5": "Sukkaṃ dhammanti ahaṃ pubbepi puññānaṃ akatattā nīcakule nibbatto.",
  "atk-s0103a:955_6": "Idāni puññaṃ karomīti puññasaṅkhātaṃ paṇḍaraṃ dhammaṃ abhijāyati.",
  "atk-s0103a:955_7": "So tena sagge nibbattati.",
  "atk-s0103a:955_8": "Akaṇhaṃ asukkaṃ nibbānanti nibbānañhi sace kaṇhaṃ bhaveyya,",
  "atk-s0103a:955_9": "kaṇhavipākaṃ dadeyya.",
  "atk-s0103a:955_10": "Sace sukkaṃ,",
  "atk-s0103a:955_11": "sukkavipākaṃ dadeyya.",
  "atk-s0103a:955_12": "Dvinnampi appadānato pana “akaṇhaṃ asukka”nti vuttaṃ.",
  "atk-s0103a:955_13": "Nibbānañca nāma imasmiṃ atthe arahattaṃ adhippetaṃ.",
  "atk-s0103a:955_14": "Tañhi kilesanibbānante jātattā nibbānaṃ nāma.",
  "atk-s0103a:955_15": "Taṃ esa abhijāyati pasavati karoti.",
  "atk-s0103a:955_16": "Sukkābhijātiko samānoti sukke uccakule jāto hutvā.",
  "atk-s0103a:955_17": "Sesaṃ vuttanayeneva veditabbaṃ.",
  "atk-s0103a:956_0": "Nibbedhabhāgiyachakkavaṇṇanā",
  "atk-s0103a:957_0": "Nibbedhabhāgiyāti nibbedho vuccati nibbānaṃ,",
  "atk-s0103a:957_1": "taṃ bhajanti upagacchantīti nibbedhabhāgiyā.",
  "atk-s0103a:957_2": "Aniccasaññādayo pañcake vuttā.",
  "atk-s0103a:957_3": "Nirodhānupassanāñāṇe saññā nirodhasaññā nāma.",
  "atk-s0103a:958_0": "“Ime kho,",
  "atk-s0103a:958_1": "āvuso”tiādi vuttanayeneva yojetabbaṃ.",
  "atk-s0103a:958_2": "Iti dvāvīsatiyā chakkānaṃ vasena bāttiṃsasatapañhe kathento thero sāmaggirasaṃ dassesīti.",
  "atk-s0103a:959_0": "Chakkavaṇṇanā niṭṭhitā.",
  "atk-s0103a:960_0": "Sattakavaṇṇanā",
  "atk-s0103a:961_0": "330. Iti chakkavasena sāmaggirasaṃ dassetvā idāni sattakavasena dassetuṃ puna desanaṃ ārabhi.",
  "atk-s0103a:962_0": "Tattha sampattipaṭilābhaṭṭhena saddhāva dhanaṃ saddhādhanaṃ.",
  "atk-s0103a:962_1": "Esa nayo sabbattha.",
  "atk-s0103a:962_2": "Paññādhanaṃ panettha sabbaseṭṭhaṃ.",
  "atk-s0103a:962_3": "Paññāya hi ṭhatvā tīṇi sucaritāni pañcasīlāni dasasīlāni pūretvā saggūpagā honti,",
  "atk-s0103a:962_4": "sāvakapāramīñāṇaṃ,",
  "atk-s0103a:962_5": "paccekabodhiñāṇaṃ,",
  "atk-s0103a:962_6": "sabbaññutaññāṇañca paṭivijjhanti.",
  "atk-s0103a:962_7": "Imāsaṃ sampattīnaṃ paṭilābhakāraṇato paññā “dhana”nti vuttā.",
  "atk-s0103a:962_8": "Sattapi cetāni lokiyalokuttaramissakāneva kathitāni.",
  "atk-s0103a:962_9": "Bojjhaṅgakathā kathitāva.",
  "atk-s0103a:963_0": "Samādhiparikkhārāti samādhiparivārā.",
  "atk-s0103a:963_1": "Sammādiṭṭhādīni vuttatthāneva.",
  "atk-s0103a:963_2": "Imepi satta parikkhārā lokiyalokuttarāva kathitā.",
  "atk-s0103a:964_0": "Asataṃ dhammā asantā vā dhammā lāmakā dhammāti asaddhammā.",
  "atk-s0103a:964_1": "Vipariyāyena saddhammā veditabbā.",
  "atk-s0103a:964_2": "Sesamettha uttānatthameva.",
  "atk-s0103a:964_3": "Saddhammesu pana saddhādayo sabbepi vipassakasseva kathitā.",
  "atk-s0103a:964_4": "Tesupi paññā lokiyalokuttarā.",
  "atk-s0103a:964_5": "Ayaṃ viseso.",
  "atk-s0103a:965_0": "Sappurisānaṃ dhammāti sappurisadhammā.",
  "atk-s0103a:965_1": "Tattha suttageyyādikaṃ dhammaṃ jānātīti dhammaññū.",
  "atk-s0103a:965_2": "Tassa tasseva bhāsitassa atthaṃ jānātīti atthaññū.",
  "atk-s0103a:965_3": "“Ettakomhi sīlena samādhinā paññāyā”ti evaṃ attānaṃ jānātīti attaññū.",
  "atk-s0103a:965_4": "Paṭiggahaṇaparibhogesu mattaṃ jānātīti mattaññū.",
  "atk-s0103a:965_5": "Ayaṃ kālo uddesassa,",
  "atk-s0103a:965_6": "ayaṃ kālo paripucchāya,",
  "atk-s0103a:965_7": "ayaṃ kālo yogassa adhigamāyāti evaṃ kālaṃ jānātīti kālaññū.",
  "atk-s0103a:965_8": "Ettha ca pañca vassāni uddesassa kālo.",
  "atk-s0103a:965_9": "Dasa paripucchāya.",
  "atk-s0103a:965_10": "Idaṃ atisambādhaṃ.",
  "atk-s0103a:965_11": "Dasa vassāni pana uddesassa kālo.",
  "atk-s0103a:965_12": "Vīsati paripucchāya.",
  "atk-s0103a:965_13": "Tato paraṃ yoge kammaṃ kātabbaṃ.",
  "atk-s0103a:965_14": "Aṭṭhavidhaṃ parisaṃ jānātīti parisaññū.",
  "atk-s0103a:965_15": "Sevitabbāsevitabbaṃ puggalaṃ jānātīti puggalaññū.",
  "atk-s0103a:966_0": "331.",
  "atk-s0103a:966_1": "Niddasavatthūnīti niddasādivatthūni.",
  "atk-s0103a:966_2": "Niddaso bhikkhu, nibbīso, nittiṃso,",
  "atk-s0103a:966_3": "niccattālīso,",
  "atk-s0103a:966_4": "nippaññāso bhikkhūti evaṃ vacanakāraṇāni.",
  "atk-s0103a:966_5": "Ayaṃ kira pañho titthiyasamaye uppanno.",
  "atk-s0103a:966_6": "Titthiyā hi dasavassakāle mataṃ nigaṇṭhaṃ niddasoti vadanti.",
  "atk-s0103a:966_7": "So kira puna dasavasso na hoti.",
  "atk-s0103a:966_8": "Na kevalañca dasavassova.",
  "atk-s0103a:966_9": "Navavassopi…pe…",
  "atk-s0103a:966_10": "ekavassopi na hoti.",
  "atk-s0103a:966_11": "Eteneva nayena vīsativassādikālepi mataṃ nibbīso, nittiṃso,",
  "atk-s0103a:966_12": "niccattālīso,",
  "atk-s0103a:966_13": "nippaññāsoti vadanti.",
  "atk-s0103a:966_14": "Āyasmā ānando gāme vicaranto taṃ kathaṃ sutvā vihāraṃ gantvā bhagavato ārocesi.",
  "atk-s0103a:966_15": "Bhagavā āha –",
  "atk-s0103a:967_0": "“Na idaṃ, ānanda,",
  "atk-s0103a:967_1": "titthiyānaṃ adhivacanaṃ mama sāsane khīṇāsavassetaṃ adhivacanaṃ.",
  "atk-s0103a:967_2": "Khīṇāsavo hi dasavassakāle parinibbuto puna dasavasso na hoti.",
  "atk-s0103a:967_3": "Na kevalañca dasavassova,",
  "atk-s0103a:967_4": "navavassopi…pe…",
  "atk-s0103a:967_5": "ekavassopi.",
  "atk-s0103a:967_6": "Na kevalañca ekavassova,",
  "atk-s0103a:967_7": "dasamāsikopi…pe…",
  "atk-s0103a:967_8": "ekamāsikopi.",
  "atk-s0103a:967_9": "Ekadivasikopi.",
  "atk-s0103a:967_10": "Ekamuhuttopi na hoti eva. Kasmā?",
  "atk-s0103a:967_11": "Puna paṭisandhiyā abhāvā.",
  "atk-s0103a:967_12": "Nibbīsādīsupi eseva nayo.",
  "atk-s0103a:967_13": "Iti bhagavā mama sāsane khīṇāsavassetaṃ adhivacana”nti –",
  "atk-s0103a:968_0": "Vatvā yehi kāraṇehi so niddaso hoti,",
  "atk-s0103a:968_1": "tāni dassetuṃ satta niddasavatthūni deseti.",
  "atk-s0103a:968_2": "Theropi tameva desanaṃ uddharitvā satta niddasavatthūni idhāvuso, bhikkhu,",
  "atk-s0103a:968_3": "sikkhāsamādānetiādimāha.",
  "atk-s0103a:968_4": "Tattha idhāti imasmiṃ sāsane.",
  "atk-s0103a:968_5": "Sikkhāsamādāne tibbacchando hotīti sikkhattayapūraṇe bahalacchando hoti.",
  "atk-s0103a:968_6": "Āyatiñca sikkhāsamādāne avigatapemoti anāgate punadivasādīsupi sikkhāpūraṇe avigatapemena samannāgato hoti.",
  "atk-s0103a:968_7": "Dhammanisantiyāti dhammanisāmanāya.",
  "atk-s0103a:968_8": "Vipassanāyetaṃ adhivacanaṃ.",
  "atk-s0103a:968_9": "Icchāvinayeti taṇhāvinayane.",
  "atk-s0103a:968_10": "Paṭisallāneti ekībhāve.",
  "atk-s0103a:968_11": "Vīriyārambheti kāyikacetasikassa vīriyassa pūraṇe.",
  "atk-s0103a:968_12": "Satinepakketi satiyañceva nepakkabhāve ca.",
  "atk-s0103a:968_13": "Diṭṭhipaṭivedheti maggadassane.",
  "atk-s0103a:968_14": "Sesaṃ sabbattha vuttanayeneva veditabbaṃ.",
  "atk-s0103a:969_0": "Saññāsu asubhānupassanāñāṇe saññā asubhasaññā.",
  "atk-s0103a:969_1": "Ādīnavānupassanāñāṇe saññā ādīnavasaññā nāma.",
  "atk-s0103a:969_2": "Sesā heṭṭhā vuttā eva.",
  "atk-s0103a:969_3": "Balasattakaviññāṇaṭṭhitisattakapuggalasattakāni vuttanayāneva.",
  "atk-s0103a:969_4": "Appahīnaṭṭhena anusayantīti anusayā.",
  "atk-s0103a:969_5": "Thāmagato kāmarāgo kāmarāgānusayo.",
  "atk-s0103a:969_6": "Esa nayo sabbattha.",
  "atk-s0103a:969_7": "Saṃyojanasattakaṃ uttānatthameva.",
  "atk-s0103a:970_0": "Adhikaraṇasamathasattakavaṇṇanā",
  "atk-s0103a:971_0": "Adhikaraṇasamathesu adhikaraṇāni samenti vūpasamentīti adhikaraṇasamathā.",
  "atk-s0103a:971_1": "Uppannuppannānanti uppannānaṃ uppannānaṃ.",
  "atk-s0103a:971_2": "Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇanti imesaṃ catunnaṃ.",
  "atk-s0103a:971_3": "Samathāya vūpasamāyāti samathatthañceva vūpasamanatthañca.",
  "atk-s0103a:971_4": "Sammukhāvinayo dātabbo…pe…",
  "atk-s0103a:971_5": "tiṇavatthārakoti ime satta samathā dātabbā.",
  "atk-s0103a:972_0": "Tatrāyaṃ vinicchayanayo.",
  "atk-s0103a:972_1": "Adhikaraṇesu tāva dhammoti vā adhammoti vā aṭṭhārasahi vatthūhi vivadantānaṃ bhikkhūnaṃ yo vivādo,",
  "atk-s0103a:972_2": "idaṃ vivādādhikaraṇaṃ nāma.",
  "atk-s0103a:972_3": "Sīlavipattiyā vā ācāradiṭṭhiājīvavipattiyā vā anuvadantānaṃ anuvādo upavadanā ceva codanā ca,",
  "atk-s0103a:972_4": "idaṃ anuvādādhikaraṇaṃ nāma.",
  "atk-s0103a:972_5": "Mātikāya āgatā pañca,",
  "atk-s0103a:972_6": "vibhaṅge dveti sattapi āpattikkhandhā,",
  "atk-s0103a:972_7": "idaṃ āpattādhikaraṇaṃ nāma.",
  "atk-s0103a:972_8": "Saṅghassa apalokanādīnaṃ catunnaṃ kammānaṃ karaṇaṃ,",
  "atk-s0103a:972_9": "idaṃ kiccādhikaraṇaṃ nāma.",
  "atk-s0103a:973_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya ca.",
  "atk-s0103a:973_1": "Sammukhāvinayeneva sammamānaṃ yasmiṃ vihāre uppannaṃ tasmiṃyeva vā aññattha vūpasametuṃ gacchantānaṃ",
  "atk-s0103a:973_2": "antarāmagge vā yattha gantvā saṅghassa niyyātitaṃ tattha saṅghena vā saṅghe vūpasametuṃ asakkonte tattheva",
  "atk-s0103a:973_3": "ubbāhikāya sammatapuggalehi vā vinicchitaṃ sammati.",
  "atk-s0103a:973_4": "Evaṃ sammamāne ca panetasmiṃ yā saṅghasammukhatā dhammasammukhatā vinayasammukhatā puggalasammukhatā,",
  "atk-s0103a:973_5": "ayaṃ sammukhāvinayo nāma.",
  "atk-s0103a:974_0": "Tattha ca kārakasaṅghassa saṅghasāmaggivasena sammukhībhāvo saṅghasammukhatā.",
  "atk-s0103a:974_1": "Sametabbassa vatthuno bhūtatā dhammasammukhatā.",
  "atk-s0103a:974_2": "Yathā taṃ sametabbaṃ,",
  "atk-s0103a:974_3": "tatheva sammanaṃ vinayasammukhatā.",
  "atk-s0103a:974_4": "Yo ca vivadati,",
  "atk-s0103a:974_5": "yena ca vivadati,",
  "atk-s0103a:974_6": "tesaṃ ubhinnaṃ atthapaccatthikānaṃ sammukhībhāvo puggalasammukhatā.",
  "atk-s0103a:974_7": "Ubbāhikāya vūpasame panettha saṅghasammukhatā parihāyati.",
  "atk-s0103a:974_8": "Evaṃ tāva sammukhāvinayeneva sammati.",
  "atk-s0103a:975_0": "Sace panevampi na sammati,",
  "atk-s0103a:975_1": "atha naṃ ubbāhikāya sammatā bhikkhū “na mayaṃ sakkoma vūpasametu”nti saṅghasseva niyyātenti,",
  "atk-s0103a:975_2": "tato saṅgho pañcaṅgasamannāgataṃ bhikkhuṃ salākaggāhāpakaṃ sammannati.",
  "atk-s0103a:975_3": "Tena guḷhakavivaṭakasakaṇṇajappakesu tīsu salākaggāhesu aññataravasena salākaṃ gāhāpetvā sannipatitaparisāya",
  "atk-s0103a:975_4": "dhammavādīnaṃ yebhuyyatāya yathā te dhammavādino vadanti,",
  "atk-s0103a:975_5": "evaṃ vūpasantaṃ adhikaraṇaṃ sammukhāvinayena ca yebhuyyasikāya ca vūpasantaṃ hoti.",
  "atk-s0103a:976_0": "Tattha sammukhāvinayo vuttanayo eva.",
  "atk-s0103a:976_1": "Yaṃ pana yebhuyyasikākammassa karaṇaṃ,",
  "atk-s0103a:976_2": "ayaṃ yebhuyyasikā nāma.",
  "atk-s0103a:976_3": "Evaṃ vivādādhikaraṇaṃ dvīhi samathehi sammati.",
  "atk-s0103a:976_4": "Anuvādādhikaraṇaṃ catūhi samathehi sammati –",
  "atk-s0103a:976_5": "sammukhāvinayena ca sativinayena ca amūḷhavinayena ca tassapāpiyasikāya ca.",
  "atk-s0103a:976_6": "Sammukhāvinayeneva sammamānaṃ yo ca anuvadati,",
  "atk-s0103a:976_7": "yañca anuvadati,",
  "atk-s0103a:976_8": "tesaṃ vacanaṃ sutvā sace kāci āpatti natthi,",
  "atk-s0103a:976_9": "ubho khamāpetvā,",
  "atk-s0103a:976_10": "sace atthi,",
  "atk-s0103a:976_11": "ayaṃ nāmettha āpattīti evaṃ vinicchitaṃ vūpasammati.",
  "atk-s0103a:976_12": "Tattha sammukhāvinayalakkhaṇaṃ vuttanayameva.",
  "atk-s0103a:976_13": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ yācamānassa saṅgho ñatticatutthena kammena sativinayaṃ deti,",
  "atk-s0103a:976_14": "tadā sammukhāvinayena ca sativinayena ca vūpasantaṃ hoti.",
  "atk-s0103a:976_15": "Dinne pana sativinaye puna tasmiṃ puggale kassaci anuvādo na ruhati.",
  "atk-s0103a:977_0": "Yadā ummattako bhikkhu ummādavasena assāmaṇake ajjhācāre “saratāyasmā evarūpiṃ āpatti”nti bhikkhūhi codiyamāno “ummattakena me, āvuso,",
  "atk-s0103a:977_1": "etaṃ kataṃ,",
  "atk-s0103a:977_2": "nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ yācati,",
  "atk-s0103a:977_3": "saṅgho cassa ñatticatutthena kammena amūḷhavinayaṃ deti,",
  "atk-s0103a:977_4": "tadā sammukhāvinayena ca amūḷhavinayena ca vūpasantaṃ hoti.",
  "atk-s0103a:977_5": "Dinne pana amūḷhavinaye puna tasmiṃ puggale kassaci tappaccayā anuvādo na ruhati.",
  "atk-s0103a:978_0": "Yadā pana pārājikena vā pārājikasāmantena vā codiyamānassa aññenaññaṃ paṭicarato pāpussannatāya pāpiyassa",
  "atk-s0103a:978_1": "puggalassa “sacāyaṃ acchinnamūlo bhavissati,",
  "atk-s0103a:978_2": "sammā vattitvā osāraṇaṃ labhissati.",
  "atk-s0103a:978_3": "Sace chinnamūlo ayamevassa nāsanā bhavissatī”ti maññamāno saṅgho ñatticatutthena kammena tassapāpiyasikaṃ karoti,",
  "atk-s0103a:978_4": "tadā sammukhāvinayena ca tassapāpiyasikāya ca vūpasantaṃ hotīti.",
  "atk-s0103a:978_5": "Evaṃ anuvādādhikaraṇaṃ catūhi samathehi sammati.",
  "atk-s0103a:978_6": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca tiṇavatthārakena ca.",
  "atk-s0103a:978_7": "Tassa sammukhāvinayeneva vūpasamo natthi.",
  "atk-s0103a:978_8": "Yadā pana ekassa vā bhikkhuno santike saṅghagaṇamajjhesu vā bhikkhu lahukaṃ āpattiṃ deseti,",
  "atk-s0103a:978_9": "tadā āpattādhikaraṇaṃ sammukhāvinayena ca paṭiññātakaraṇena ca vūpasammati.",
  "atk-s0103a:979_0": "Tattha sammukhāvinaye tāva yo ca deseti,",
  "atk-s0103a:979_1": "yassa ca deseti,",
  "atk-s0103a:979_2": "tesaṃ sammukhībhāvo puggalasammukhatā.",
  "atk-s0103a:979_3": "Sesaṃ vuttanayameva.",
  "atk-s0103a:980_0": "Puggalassa gaṇassa ca desanākāle saṅghasammukhatā parihāyati.",
  "atk-s0103a:980_1": "Yā panettha ahaṃ, bhante,",
  "atk-s0103a:980_2": "itthannāmaṃ āpattiṃ āpannoti ca āma,",
  "atk-s0103a:980_3": "passāmīti ca paṭiññā,",
  "atk-s0103a:980_4": "tāya paṭiññāya “āyatiṃ saṃvareyyāsī”ti karaṇaṃ,",
  "atk-s0103a:980_5": "taṃ paṭiññātakaraṇaṃ nāma.",
  "atk-s0103a:980_6": "Saṅghādisese hi parivāsādiyācanā paṭiññā.",
  "atk-s0103a:980_7": "Parivāsādīnaṃ dānaṃ paṭiññātakaraṇaṃ nāma.",
  "atk-s0103a:980_8": "Dve pakkhajātā pana bhaṇḍanakārakā bhikkhū bahuṃ assāmaṇakaṃ ajjhācaritvā puna lajjidhamme uppanne sace mayaṃ imāhi āpattīhi aññamaññaṃ kāressāma,",
  "atk-s0103a:980_9": "siyāpi taṃ adhikaraṇaṃ kakkhaḷattāya saṃvatteyyāti aññamaññaṃ āpattiyā kārāpane dosaṃ disvā yadā tiṇavatthārakakammaṃ karonti,",
  "atk-s0103a:980_10": "tadā āpattādhikaraṇaṃ sammukhāvinayena ca tiṇavatthārakena ca sammati.",
  "atk-s0103a:981_0": "Tattha hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ akatvā niddampi okkantā honti,",
  "atk-s0103a:981_1": "sabbesaṃ ṭhapetvā thullavajjañca gihipaṭisaṃyuttañca sabbāpattiyo vuṭṭhahanti,",
  "atk-s0103a:981_2": "evaṃ āpattādhikaraṇaṃ tīhi samathehi sammati.",
  "atk-s0103a:981_3": "Kiccādhikaraṇaṃ ekena samathena sammati sammukhāvinayeneva.",
  "atk-s0103a:981_4": "Imāni cattāri adhikaraṇāni yathānurūpaṃ imehi sattahi samathehi sammanti.",
  "atk-s0103a:981_5": "Tena vuttaṃ –",
  "atk-s0103a:981_6": "uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe…",
  "atk-s0103a:981_7": "tiṇavatthārakoti.",
  "atk-s0103a:981_8": "Ayamettha vinicchayanayo.",
  "atk-s0103a:981_9": "Vitthāro pana samathakkhandhake āgatoyeva.",
  "atk-s0103a:981_10": "Vinicchayopissa samantapāsādikāyaṃ vutto.",
  "atk-s0103a:982_0": "“Ime kho,",
  "atk-s0103a:982_1": "āvuso”tiādi vuttanayeneva yojetabbaṃ.",
  "atk-s0103a:982_2": "Iti cuddasannaṃ sattakānaṃ vasena aṭṭhanavuti pañhe kathento thero sāmaggirasaṃ dassesīti.",
  "atk-s0103a:983_0": "Sattakavaṇṇanā niṭṭhitā.",
  "atk-s0103a:984_0": "Aṭṭhakavaṇṇanā",
  "atk-s0103a:985_0": "333.",
  "atk-s0103a:985_1": "Iti sattakavasena sāmaggirasaṃ dassetvā idāni aṭṭhakavasena dassetuṃ puna desanaṃ ārabhi.",
  "atk-s0103a:985_2": "Tattha micchattāti ayāthāvā micchāsabhāvā.",
  "atk-s0103a:985_3": "Sammattāti yāthāvā sammāsabhāvā.",
  "atk-s0103a:986_0": "334.",
  "atk-s0103a:986_1": "Kusītavatthūnīti kusītassa alasassa vatthūni patiṭṭhā kosajjakāraṇānīti attho.",
  "atk-s0103a:986_2": "Kammaṃ kattabbaṃ hotīti cīvaravicāraṇādikammaṃ kātabbaṃ hoti.",
  "atk-s0103a:986_3": "Na vīriyaṃ ārabhatīti duvidhampi vīriyaṃ nārabhati.",
  "atk-s0103a:986_4": "Appattassāti jhānavipassanāmaggaphaladhammassa appattassa pattiyā.",
  "atk-s0103a:986_5": "Anadhigatassāti tasseva anadhigatassa adhigamatthāya.",
  "atk-s0103a:986_6": "Asacchikatassāti tasseva apaccakkhakatassa sacchikaraṇatthāya.",
  "atk-s0103a:986_7": "Idaṃ paṭhamanti idaṃ handāhaṃ nipajjāmīti evaṃ osīdanaṃ paṭhamaṃ kusītavatthu.",
  "atk-s0103a:986_8": "Iminā nayena sabbattha attho veditabbo.",
  "atk-s0103a:986_9": "“Māsācitaṃ maññe”ti ettha pana māsācitaṃ nāma tintamāso.",
  "atk-s0103a:986_10": "Yathā tintamāso garuko hoti,",
  "atk-s0103a:986_11": "evaṃ garukoti adhippāyo.",
  "atk-s0103a:986_12": "Gilānā vuṭṭhito hotīti gilāno hutvā pacchā vuṭṭhito hoti.",
  "atk-s0103a:987_0": "335. Ārambhavatthūnīti vīriyakāraṇāni. Tesampi imināva nayena attho veditabbo.",
  "atk-s0103a:988_0": "336.",
  "atk-s0103a:988_1": "Dānavatthūnīti dānakāraṇāni.",
  "atk-s0103a:988_2": "Āsajja dānaṃ detīti patvā dānaṃ deti.",
  "atk-s0103a:988_3": "Āgataṃ disvāva muhuttaṃyeva nisīdāpetvā sakkāraṃ katvā dānaṃ deti,",
  "atk-s0103a:988_4": "dassāmi dassāmīti na kilameti.",
  "atk-s0103a:988_5": "Iti ettha āsādanaṃ dānakāraṇaṃ nāma hoti.",
  "atk-s0103a:988_6": "Bhayā dānaṃ detītiādīsupi bhayādīni dānakāraṇānīti veditabbāni.",
  "atk-s0103a:988_7": "Tattha bhayaṃ nāma ayaṃ adāyako akārakoti garahābhayaṃ vā apāyabhayaṃ vā.",
  "atk-s0103a:988_8": "Adāsi meti mayhaṃ pubbe esa idaṃ nāma adāsīti deti.",
  "atk-s0103a:988_9": "Dassati meti anāgate idaṃ nāma dassatīti deti.",
  "atk-s0103a:988_10": "Sāhu dānanti dānaṃ nāma sādhu sundaraṃ,",
  "atk-s0103a:988_11": "buddhādīhi paṇḍitehi pasatthanti deti.",
  "atk-s0103a:988_12": "Cittālaṅkāracittaparikkhāratthaṃ dānaṃ detīti samathavipassanācittassa alaṅkāratthañceva parivāratthañca deti.",
  "atk-s0103a:988_13": "Dānañhi cittaṃ mudukaṃ karoti.",
  "atk-s0103a:988_14": "Yena laddhaṃ hoti,",
  "atk-s0103a:988_15": "sopi laddhaṃ meti muducitto hoti,",
  "atk-s0103a:988_16": "yena dinnaṃ,",
  "atk-s0103a:988_17": "sopi dinnaṃ mayāti muducitto hoti,",
  "atk-s0103a:988_18": "iti ubhinnampi cittaṃ mudukaṃ karoti,",
  "atk-s0103a:988_19": "teneva “adantadamanaṃ dāna”nti vuccati. Yathāha –",
  "atk-s0103a:989_0": "“Adantadamanaṃ dānaṃ, adānaṃ dantadūsakaṃ;",
  "atk-s0103a:990_0": "Dānena piyavācāya, unnamanti namanti cā”ti.",
  "atk-s0103a:991_0": "Imesu pana aṭṭhasu dānesu cittālaṅkāradānameva uttamaṃ.",
  "atk-s0103a:992_0": "337.",
  "atk-s0103a:992_1": "Dānūpapattiyoti dānapaccayā upapattiyo.",
  "atk-s0103a:992_2": "Dahatīti ṭhapeti.",
  "atk-s0103a:992_3": "Adhiṭṭhātīti tasseva vevacanaṃ.",
  "atk-s0103a:992_4": "Bhāvetīti vaḍḍheti.",
  "atk-s0103a:992_5": "Hīne vimuttanti hīnesu pañcakāmaguṇesu vimuttaṃ.",
  "atk-s0103a:992_6": "Uttari abhāvitanti tato uttari maggaphalatthāya abhāvitaṃ.",
  "atk-s0103a:992_7": "Tatrūpapattiyā saṃvattatīti yaṃ patthetvā kusalaṃ kataṃ,",
  "atk-s0103a:992_8": "tattha tattha nibbattanatthāya saṃvattati.",
  "atk-s0103a:993_0": "Vītarāgassāti maggena vā samucchinnarāgassa samāpattiyā vā vikkhambhitarāgassa.",
  "atk-s0103a:993_1": "Dānamatteneva hi brahmaloke nibbattituṃ na sakkā.",
  "atk-s0103a:993_2": "Dānaṃ pana samādhivipassanācittassa alaṅkāro parivāro hoti.",
  "atk-s0103a:993_3": "Tato dānena muducitto brahmavihāre bhāvetvā brahmaloke nibbattati.",
  "atk-s0103a:993_4": "Tena vuttaṃ “vītarāgassa no sarāgassā”ti.",
  "atk-s0103a:994_0": "Khattiyānaṃ parisā khattiyaparisā, samūhoti attho. Esa nayo sabbattha.",
  "atk-s0103a:995_0": "Lokassa dhammā lokadhammā.",
  "atk-s0103a:995_1": "Etehi mutto nāma natthi,",
  "atk-s0103a:995_2": "buddhānampi hontiyeva.",
  "atk-s0103a:995_3": "Vuttampi cetaṃ – “aṭṭhime,",
  "atk-s0103a:995_4": "bhikkhave,",
  "atk-s0103a:995_5": "lokadhammā lokaṃ anuparivattanti,",
  "atk-s0103a:995_6": "loko ca aṭṭha lokadhamme anuparivattatī”ti.",
  "atk-s0103a:995_7": "Lābho alābhoti lābhe āgate alābho āgato evāti veditabbo.",
  "atk-s0103a:995_8": "Yasādīsupi eseva nayo.",
  "atk-s0103a:996_0": "338. Abhibhāyatanavimokkhakathā heṭṭhā kathitā eva.",
  "atk-s0103a:997_0": "“Ime kho,",
  "atk-s0103a:997_1": "āvuso”tiādi vuttanayeneva yojetabbaṃ.",
  "atk-s0103a:997_2": "Iti ekādasannaṃ aṭṭhakānaṃ vasena aṭṭhāsīti pañhe kathento thero sāmaggirasaṃ dassesīti.",
  "atk-s0103a:998_0": "Aṭṭhakavaṇṇanā niṭṭhitā.",
  "atk-s0103a:999_0": "Navakavaṇṇanā",
  "atk-s0103a:1000_0": "340.",
  "atk-s0103a:1000_1": "Iti aṭṭhakavasena sāmaggirasaṃ dassetvā idāni navakavasena dassetuṃ puna desanaṃ ārabhi.",
  "atk-s0103a:1000_2": "Tattha āghātavatthūnīti āghātakāraṇāni.",
  "atk-s0103a:1000_3": "Āghātaṃ bandhatīti kopaṃ bandhati karoti uppādeti.",
  "atk-s0103a:1001_0": "Taṃ kutettha labbhāti taṃ anatthacaraṇaṃ mā ahosīti etasmiṃ puggale kuto labbhā,",
  "atk-s0103a:1001_1": "kena kāraṇena sakkā laddhuṃ?",
  "atk-s0103a:1001_2": "Paro nāma parassa attano cittaruciyā anatthaṃ karotīti evaṃ cintetvā āghātaṃ paṭivinodeti.",
  "atk-s0103a:1001_3": "Atha vā sacāhaṃ paṭikopaṃ kareyyaṃ,",
  "atk-s0103a:1001_4": "taṃ kopakaraṇaṃ ettha puggale kuto labbhā,",
  "atk-s0103a:1001_5": "kena kāraṇena laddhabbanti attho.",
  "atk-s0103a:1001_6": "Kuto lābhātipi pāṭho,",
  "atk-s0103a:1001_7": "sacāhaṃ ettha kopaṃ kareyyaṃ,",
  "atk-s0103a:1001_8": "tasmiṃ me kopakaraṇe kuto lābhā,",
  "atk-s0103a:1001_9": "lābhā nāma ke siyunti attho.",
  "atk-s0103a:1001_10": "Imasmiñca atthe tanti nipātamattameva hoti.",
  "atk-s0103a:1002_0": "341.",
  "atk-s0103a:1002_1": "Sattāvāsāti sattānaṃ āvāsā,",
  "atk-s0103a:1002_2": "vasanaṭṭhānānīti attho.",
  "atk-s0103a:1002_3": "Tattha suddhāvāsāpi sattāvāsova,",
  "atk-s0103a:1002_4": "asabbakālikattā pana na gahitā.",
  "atk-s0103a:1002_5": "Suddhāvāsā hi buddhānaṃ khandhāvārasadisā.",
  "atk-s0103a:1002_6": "Asaṅkhyeyyakappe buddhesu anibbattantesu taṃ ṭhānaṃ suññaṃ hotīti asabbakālikattā na gahitā.",
  "atk-s0103a:1002_7": "Sesamettha yaṃ vattabbaṃ,",
  "atk-s0103a:1002_8": "taṃ heṭṭhā vuttameva.",
  "atk-s0103a:1003_0": "342.",
  "atk-s0103a:1003_1": "Akkhaṇesu dhammo ca desiyatīti catusaccadhammo desiyati.",
  "atk-s0103a:1003_2": "Opasamikoti kilesūpasamakaro.",
  "atk-s0103a:1003_3": "Parinibbānikoti kilesaparinibbānena parinibbānāvaho.",
  "atk-s0103a:1003_4": "Sambodhagāmīti catumaggañāṇapaṭivedhagāmī.",
  "atk-s0103a:1003_5": "Aññataranti asaññabhavaṃ vā arūpabhavaṃ vā.",
  "atk-s0103a:1004_0": "343. Anupubbavihārāti anupaṭipāṭiyā samāpajjitabbavihārā.",
  "atk-s0103a:1005_0": "344. Anupubbanirodhāti anupaṭipāṭiyā nirodhā.",
  "atk-s0103a:1006_0": "“Ime,",
  "atk-s0103a:1006_1": "kho āvuso”tiādi vuttanayeneva yojetabbaṃ.",
  "atk-s0103a:1006_2": "Iti channaṃ navakānaṃ vasena catupaṇṇāsa pañhe kathento thero sāmaggirasaṃ dassesīti.",
  "atk-s0103a:1007_0": "Navakavaṇṇanā niṭṭhitā.",
  "atk-s0103a:1008_0": "Dasakavaṇṇanā",
  "atk-s0103a:1009_0": "345.",
  "atk-s0103a:1009_1": "Iti navakavasena sāmaggirasaṃ dassetvā idāni dasakavasena dassetuṃ puna desanaṃ ārabhi.",
  "atk-s0103a:1009_2": "Tattha nāthakaraṇāti “sanāthā,",
  "atk-s0103a:1009_3": "bhikkhave,",
  "atk-s0103a:1009_4": "viharatha mā anāthā, dasa ime,",
  "atk-s0103a:1009_5": "bhikkhave,",
  "atk-s0103a:1009_6": "dhammā nāthakaraṇā”ti evaṃ akkhātā attano patiṭṭhākarā dhammā.",
  "atk-s0103a:1010_0": "Kalyāṇamittotiādīsu sīlādiguṇasampannā kalyāṇā assa mittāti kalyāṇamitto.",
  "atk-s0103a:1010_1": "Te cassa ṭhānanisajjādīsu saha ayanato sahāyāti kalyāṇasahāyo.",
  "atk-s0103a:1010_2": "Cittena ceva kāyena ca kalyāṇamittesu eva sampavaṅko onatoti kalyāṇasampavaṅko.",
  "atk-s0103a:1010_3": "Suvaco hotīti sukhena vattabbo hoti sukhena anusāsitabbo.",
  "atk-s0103a:1010_4": "Khamoti gāḷhena pharusena kakkhaḷena vuccamāno khamati,",
  "atk-s0103a:1010_5": "na kuppati.",
  "atk-s0103a:1010_6": "Padakkhiṇaggāhī anusāsaninti yathā ekacco ovadiyamāno vāmato gaṇhāti,",
  "atk-s0103a:1010_7": "paṭippharati vā asuṇanto vā gacchati,",
  "atk-s0103a:1010_8": "evaṃ akatvā “ovadatha, bhante,",
  "atk-s0103a:1010_9": "anusāsatha,",
  "atk-s0103a:1010_10": "tumhesu anovadantesu ko añño ovadissatī”ti padakkhiṇaṃ gaṇhāti.",
  "atk-s0103a:1011_0": "Uccāvacānīti uccāni ca avacāni ca.",
  "atk-s0103a:1011_1": "Kiṃ karaṇīyānīti kiṃ karomīti evaṃ vatvā kattabbakammāni.",
  "atk-s0103a:1011_2": "Tattha uccakammāni nāma cīvarassa karaṇaṃ rajanaṃ cetiye sudhākammaṃ uposathāgāracetiyagharabodhiyagharesu kattabbanti evamādi.",
  "atk-s0103a:1011_3": "Avacakammaṃ nāma pādadhovanamakkhanādikhuddakakammaṃ.",
  "atk-s0103a:1011_4": "Tatrupāyāyāti tatrupagamanīyā.",
  "atk-s0103a:1011_5": "Alaṃ kātunti kātuṃ samattho hoti.",
  "atk-s0103a:1011_6": "Alaṃ saṃvidhātunti vicāretuṃ samattho.",
  "atk-s0103a:1012_0": "Dhamme assa kāmo sinehoti dhammakāmo,",
  "atk-s0103a:1012_1": "tepiṭakaṃ buddhavacanaṃ piyāyatīti attho.",
  "atk-s0103a:1012_2": "Piyasamudāhāroti parasmiṃ kathente sakkaccaṃ suṇāti,",
  "atk-s0103a:1012_3": "sayañca paresaṃ desetukāmo hotīti attho.",
  "atk-s0103a:1012_4": "“Abhidhamme abhivinaye”ti ettha dhammo abhidhammo,",
  "atk-s0103a:1012_5": "vinayo abhivinayoti catukkaṃ veditabbaṃ.",
  "atk-s0103a:1012_6": "Tattha dhammoti suttantapiṭakaṃ.",
  "atk-s0103a:1012_7": "Abhidhammoti satta pakaraṇāni.",
  "atk-s0103a:1012_8": "Vinayoti ubhatovibhaṅgā.",
  "atk-s0103a:1012_9": "Abhivinayoti khandhakaparivārā.",
  "atk-s0103a:1012_10": "Atha vā suttantapiṭakampi abhidhammapiṭakampi dhammo eva.",
  "atk-s0103a:1012_11": "Maggaphalāni abhidhammo.",
  "atk-s0103a:1012_12": "Sakalaṃ vinayapiṭakaṃ vinayo.",
  "atk-s0103a:1012_13": "Kilesavūpasamakāraṇaṃ abhivinayo.",
  "atk-s0103a:1012_14": "Iti sabbasmimpi ettha dhamme abhidhamme vinaye abhivinaye ca.",
  "atk-s0103a:1012_15": "Uḷārapāmojjoti bahulapāmojjo hotīti attho.",
  "atk-s0103a:1013_0": "Kusalesu dhammesūti kāraṇatthe bhummaṃ,",
  "atk-s0103a:1013_1": "catubhūmakakusaladhammakāraṇā,",
  "atk-s0103a:1013_2": "tesaṃ adhigamatthāya anikkhittadhuro hotīti attho.",
  "atk-s0103a:1014_0": "346.",
  "atk-s0103a:1014_1": "Kasiṇadasake sakalaṭṭhena kasiṇāni.",
  "atk-s0103a:1014_2": "Tadārammaṇānaṃ dhammānaṃ khettaṭṭhena vā adhiṭṭhānaṭṭhena vā āyatanāni.",
  "atk-s0103a:1014_3": "Uddhanti upari gaganatalābhimukhaṃ.",
  "atk-s0103a:1014_4": "Adhoti heṭṭhā bhūmitalābhimukhaṃ.",
  "atk-s0103a:1014_5": "Tiriyanti khettamaṇḍalamiva samantā paricchinditvā.",
  "atk-s0103a:1014_6": "Ekacco hi uddhameva kasiṇaṃ vaḍḍheti,",
  "atk-s0103a:1014_7": "ekacco adho,",
  "atk-s0103a:1014_8": "ekacco samantato.",
  "atk-s0103a:1014_9": "Tena tena vā kāraṇena evaṃ pasāreti ālokamiva rūpadassanakāmo.",
  "atk-s0103a:1014_10": "Tena vuttaṃ “pathavīkasiṇameko sañjānāti uddhaṃ adho tiriya”nti.",
  "atk-s0103a:1014_11": "Advayanti idaṃ pana ekassa aññabhāvānupagamanatthaṃ vuttaṃ.",
  "atk-s0103a:1014_12": "Yathā hi udakaṃ paviṭṭhassa sabbadisāsu udakameva hoti, na aññaṃ,",
  "atk-s0103a:1014_13": "evameva pathavīkasiṇaṃ pathavīkasiṇameva hoti,",
  "atk-s0103a:1014_14": "natthi tassa añño kasiṇasambhedoti.",
  "atk-s0103a:1014_15": "Esa nayo sabbattha.",
  "atk-s0103a:1014_16": "Appamāṇanti idaṃ tassa tassa pharaṇaappamāṇavasena vuttaṃ.",
  "atk-s0103a:1014_17": "Tañhi cetasā pharanto sakalameva pharati,",
  "atk-s0103a:1014_18": "na “ayamassa ādi,",
  "atk-s0103a:1014_19": "idaṃ majjha”nti pamāṇaṃ gaṇhātīti.",
  "atk-s0103a:1014_20": "Viññāṇakasiṇanti cettha kasiṇugghāṭimākāse pavattaviññāṇaṃ.",
  "atk-s0103a:1014_21": "Tattha kasiṇavasena kasiṇugghāṭimākāse kasiṇugghāṭimākāsavasena tattha pavattaviññāṇe uddhaṃ adho tiriyatā veditabbā.",
  "atk-s0103a:1014_22": "Ayamettha saṅkhepo.",
  "atk-s0103a:1014_23": "Kammaṭṭhānabhāvanānayena panetāni pathavīkasiṇādīni vitthārato visuddhimagge vuttāneva.",
  "atk-s0103a:1015_0": "Akusalakammapathadasakavaṇṇanā",
  "atk-s0103a:1016_0": "347.",
  "atk-s0103a:1016_1": "Kammapathesu kammāneva sugatiduggatīnaṃ pathabhūtattā kammapathā nāma.",
  "atk-s0103a:1016_2": "Tesu pāṇātipāto adinnādānaṃ musāvādādayo ca cattāro brahmajāle vitthāritā eva.",
  "atk-s0103a:1016_3": "Kāmesumicchācāroti ettha pana kāmesūti methunasamācāresu methunavatthūsu vā.",
  "atk-s0103a:1016_4": "Micchācāroti ekantanindito lāmakācāro.",
  "atk-s0103a:1016_5": "Lakkhaṇato pana asaddhammādhippāyena kāyadvārappavattā agamanīyaṭṭhānavītikkamacetanā kāmesumicchācāro.",
  "atk-s0103a:1017_0": "Tattha agamanīyaṭṭhānaṃ nāma purisānaṃ tāva māturakkhitā,",
  "atk-s0103a:1017_1": "piturakkhitā,",
  "atk-s0103a:1017_2": "mātāpiturakkhitā,",
  "atk-s0103a:1017_3": "bhāturakkhitā,",
  "atk-s0103a:1017_4": "bhaginirakkhitā,",
  "atk-s0103a:1017_5": "ñātirakkhitā,",
  "atk-s0103a:1017_6": "gottarakkhitā,",
  "atk-s0103a:1017_7": "dhammarakkhitā, sārakkhā,",
  "atk-s0103a:1017_8": "saparidaṇḍāti māturakkhitādayo dasa.",
  "atk-s0103a:1017_9": "Dhanakkītā,",
  "atk-s0103a:1017_10": "chandavāsinī,",
  "atk-s0103a:1017_11": "bhogavāsinī,",
  "atk-s0103a:1017_12": "paṭavāsinī,",
  "atk-s0103a:1017_13": "odapattakinī,",
  "atk-s0103a:1017_14": "obhatacumbaṭā,",
  "atk-s0103a:1017_15": "dāsī ca bhariyā ca,",
  "atk-s0103a:1017_16": "kammakārī ca bhariyā ca,",
  "atk-s0103a:1017_17": "dhajāhaṭā,",
  "atk-s0103a:1017_18": "muhuttikāti etā dhanakkītādayo dasāti vīsati.",
  "atk-s0103a:1017_19": "Itthīsu pana dvinnaṃ sārakkhasaparidaṇḍānaṃ dasannañca dhanakkītādīnanti dvādasannaṃ itthīnaṃ aññe purisā.",
  "atk-s0103a:1017_20": "Idaṃ agamanīyaṭṭhānaṃ nāma.",
  "atk-s0103a:1017_21": "So panesa micchācāro sīlādiguṇarahite agamanīyaṭṭhāne appasāvajjo.",
  "atk-s0103a:1017_22": "Sīlādiguṇasampanne mahāsāvajjo.",
  "atk-s0103a:1017_23": "Tassa cattāro sambhārā agamanīyavatthu,",
  "atk-s0103a:1017_24": "tasmiṃ sevanacittaṃ,",
  "atk-s0103a:1017_25": "sevanappayogo,",
  "atk-s0103a:1017_26": "maggenamaggappaṭipattiadhivāsananti.",
  "atk-s0103a:1017_27": "Eko payogo sāhatthiko eva.",
  "atk-s0103a:1018_0": "Abhijjhāyatīti abhijjhā,",
  "atk-s0103a:1018_1": "parabhaṇḍābhimukhī hutvā tanninnatāya pavattatīti attho.",
  "atk-s0103a:1018_2": "Sā “aho vata idaṃ mamassā”ti evaṃ parabhaṇḍābhijjhāyanalakkhaṇā adinnādānaṃ viya appasāvajjā mahāsāvajjā ca.",
  "atk-s0103a:1018_3": "Tassā dve sambhārā parabhaṇḍaṃ,",
  "atk-s0103a:1018_4": "attano pariṇāmanañca.",
  "atk-s0103a:1018_5": "Parabhaṇḍavatthuke hi lobhe uppannepi na tāva kammapathabhedo hoti,",
  "atk-s0103a:1018_6": "yāva “aho vatīdaṃ mamassā”ti attano na pariṇāmeti.",
  "atk-s0103a:1019_0": "Hitasukhaṃ byāpādayatīti byāpādo.",
  "atk-s0103a:1019_1": "So paraṃ vināsāya manopadosalakkhaṇo pharusāvācā viya appasāvajjo mahāsāvajjo ca.",
  "atk-s0103a:1019_2": "Tassa dve sambhārā parasatto ca,",
  "atk-s0103a:1019_3": "tassa vināsacintā ca.",
  "atk-s0103a:1019_4": "Parasattavatthuke hi kodhe uppannepi na tāva kammapathabhedo hoti,",
  "atk-s0103a:1019_5": "yāva “aho vatāyaṃ ucchijjheyya vinasseyyā”ti tassa vināsaṃ na cinteti.",
  "atk-s0103a:1020_0": "Yathābhuccagahaṇābhāvena micchā passatīti micchādiṭṭhi.",
  "atk-s0103a:1020_1": "Sā “natthi dinna”ntiādinā nayena viparītadassanalakkhaṇā.",
  "atk-s0103a:1020_2": "Samphappalāpo viya appasāvajjā mahāsāvajjā ca.",
  "atk-s0103a:1020_3": "Apica aniyatā appasāvajjā,",
  "atk-s0103a:1020_4": "niyatā mahāsāvajjā.",
  "atk-s0103a:1020_5": "Tassā dve sambhārā vatthuno ca gahitākāraviparītatā,",
  "atk-s0103a:1020_6": "yathā ca taṃ gaṇhāti,",
  "atk-s0103a:1020_7": "tathābhāvena tassūpaṭṭhānanti.",
  "atk-s0103a:1021_0": "Imesaṃ pana dasannaṃ akusalakammapathānaṃ dhammato koṭṭhāsato ārammaṇato vedanāto mūlatoti pañcahākārehi vinicchayo veditabbo.",
  "atk-s0103a:1022_0": "Tattha dhammatoti etesu hi paṭipāṭiyā satta cetanādhammāva honti.",
  "atk-s0103a:1022_1": "Abhijjhādayo tayo cetanāsampayuttā.",
  "atk-s0103a:1023_0": "Koṭṭhāsatoti paṭipāṭiyā satta,",
  "atk-s0103a:1023_1": "micchādiṭṭhi cāti ime aṭṭha kammapathā eva honti,",
  "atk-s0103a:1023_2": "no mūlāni.",
  "atk-s0103a:1023_3": "Abhijjhābyāpādā kammapathā ceva mūlāni ca.",
  "atk-s0103a:1023_4": "Abhijjhā hi mūlaṃ patvā lobho akusalamūlaṃ hoti.",
  "atk-s0103a:1023_5": "Byāpādo doso akusalamūlaṃ hoti.",
  "atk-s0103a:1024_0": "Ārammaṇatoti pāṇātipāto jīvitindriyārammaṇato saṅkhārārammaṇo hoti.",
  "atk-s0103a:1024_1": "Adinnādānaṃ sattārammaṇaṃ vā saṅkhārārammaṇaṃ vā,",
  "atk-s0103a:1024_2": "micchācāro phoṭṭhabbavasena saṅkhārārammaṇo.",
  "atk-s0103a:1024_3": "“Sattārammaṇo”tipi eke.",
  "atk-s0103a:1024_4": "Musāvādo sattārammaṇo vā saṅkhārārammaṇo vā,",
  "atk-s0103a:1024_5": "tathā pisuṇavācā.",
  "atk-s0103a:1024_6": "Pharusavācā sattārammaṇāva.",
  "atk-s0103a:1024_7": "Samphappalāpo diṭṭhasutamutaviññātavasena sattārammaṇo vā saṅkhārārammaṇo vā.",
  "atk-s0103a:1024_8": "Tathā abhijjhā.",
  "atk-s0103a:1024_9": "Byāpādo sattārammaṇova.",
  "atk-s0103a:1024_10": "Micchādiṭṭhi tebhūmakadhammavasena saṅkhārārammaṇā.",
  "atk-s0103a:1025_0": "Vedanātoti pāṇātipāto dukkhavedano hoti.",
  "atk-s0103a:1025_1": "Kiñcāpi hi rājāno coraṃ disvā hasamānāpi “gacchatha naṃ ghātethā”ti vadanti,",
  "atk-s0103a:1025_2": "sanniṭṭhāpakacetanā pana dukkhasampayuttāva hoti.",
  "atk-s0103a:1025_3": "Adinnādānaṃ tivedanaṃ.",
  "atk-s0103a:1025_4": "Micchācāro sukhamajjhattavasena dvivedano.",
  "atk-s0103a:1025_5": "Sanniṭṭhāpakacitte pana majjhattavedano na hoti.",
  "atk-s0103a:1025_6": "Musāvādo tivedano.",
  "atk-s0103a:1025_7": "Tathā pisuṇavācā.",
  "atk-s0103a:1025_8": "Pharusavācā dukkhavedanā.",
  "atk-s0103a:1025_9": "Samphappalāpo tivedano.",
  "atk-s0103a:1025_10": "Abhijjhā sukhamajjhattavasena dvivedanā tathā micchādiṭṭhi.",
  "atk-s0103a:1025_11": "Byāpādo dukkhavedano.",
  "atk-s0103a:1026_0": "Mūlatoti pāṇātipāto dosamohavasena dvimūlako hoti.",
  "atk-s0103a:1026_1": "Adinnādānaṃ dosamohavasena vā lobhamohavasena vā.",
  "atk-s0103a:1026_2": "Micchācāro lobhamohavasena.",
  "atk-s0103a:1026_3": "Musāvādo dosamohavasena vā lobhamohavasena vā tathā pisuṇavācā samphappalāpo ca.",
  "atk-s0103a:1026_4": "Pharusavācā dosamohavasena.",
  "atk-s0103a:1026_5": "Abhijjhā mohavasena ekamūlā.",
  "atk-s0103a:1026_6": "Tathā byāpādo.",
  "atk-s0103a:1026_7": "Micchādiṭṭhi lobhamohavasena dvimūlāti.",
  "atk-s0103a:1027_0": "Kusalakammapathadasakavaṇṇanā",
  "atk-s0103a:1028_0": "Pāṇātipātā veramaṇiādīni samādānasampattasamucchedavirativasena veditabbāni.",
  "atk-s0103a:1029_0": "Dhammato pana etesupi paṭipāṭiyā satta cetanāpi vattanti viratiyopi. Ante tayo cetanāsampayuttāva.",
  "atk-s0103a:1030_0": "Koṭṭhāsatoti paṭipāṭiyā satta kammapathā eva,",
  "atk-s0103a:1030_1": "no mūlāni.",
  "atk-s0103a:1030_2": "Ante tayo kammapathā ceva mūlāni ca.",
  "atk-s0103a:1030_3": "Anabhijjhā hi mūlaṃ patvā alobho kusalamūlaṃ hoti.",
  "atk-s0103a:1030_4": "Abyāpādo adoso kusalamūlaṃ.",
  "atk-s0103a:1030_5": "Sammādiṭṭhi amoho kusalamūlaṃ.",
  "atk-s0103a:1031_0": "Ārammaṇatoti pāṇātipātādīnaṃ ārammaṇāneva etesaṃ ārammaṇāni.",
  "atk-s0103a:1031_1": "Vītikkamitabbatoyeva hi veramaṇī nāma hoti.",
  "atk-s0103a:1031_2": "Yathā pana nibbānārammaṇo ariyamaggo kilese pajahati,",
  "atk-s0103a:1031_3": "evaṃ jīvitindriyādiārammaṇāpete kammapathā pāṇātipātādīni dussīlyāni pajahantīti veditabbā.",
  "atk-s0103a:1032_0": "Vedanātoti sabbe sukhavedanā honti majjhattavedanā vā. Kusalaṃ patvā hi dukkhavedanā nāma natthi.",
  "atk-s0103a:1033_0": "Mūlatoti paṭipāṭiyā satta ñāṇasampayuttacittena viramantassa alobhaadosaamohavasena timūlāni honti,",
  "atk-s0103a:1033_1": "ñāṇavippayuttacittena viramantassa dvimūlāni.",
  "atk-s0103a:1033_2": "Anabhijjhā ñāṇasampayuttacittena viramantassa dvimūlā,",
  "atk-s0103a:1033_3": "ñāṇavippayuttacittena ekamūlā.",
  "atk-s0103a:1033_4": "Alobho pana attanāva attano mūlaṃ na hoti.",
  "atk-s0103a:1033_5": "Abyāpādepi eseva nayo.",
  "atk-s0103a:1033_6": "Sammādiṭṭhi alobhādosavasena dvimūlā evāti.",
  "atk-s0103a:1034_0": "Ariyavāsadasakavaṇṇanā",
  "atk-s0103a:1035_0": "348.",
  "atk-s0103a:1035_1": "Ariyavāsāti ariyā eva vasiṃsu vasanti vasissanti etesūti ariyavāsā.",
  "atk-s0103a:1035_2": "Pañcaṅgavippahīnoti pañcahi aṅgehi vippayuttova hutvā khīṇāsavo avasi vasati vasissatīti tasmā ayaṃ pañcaṅgavippahīnatā,",
  "atk-s0103a:1035_3": "ariyassa vāsattā ariyavāsoti vutto.",
  "atk-s0103a:1035_4": "Esa nayo sabbattha.",
  "atk-s0103a:1036_0": "Evaṃ kho, āvuso,",
  "atk-s0103a:1036_1": "bhikkhu chaḷaṅgasamannāgato hotīti chaḷaṅgupekkhāya samannāgato hoti.",
  "atk-s0103a:1036_2": "Chaḷaṅgupekkhā nāma keti? Ñāṇādayo.",
  "atk-s0103a:1036_3": "“Ñāṇa”nti vutte kiriyato cattāri ñāṇasampayuttacittāni labbhanti.",
  "atk-s0103a:1036_4": "“Satatavihāro”ti vutte aṭṭha mahācittāni.",
  "atk-s0103a:1036_5": "“Rajjanadussanaṃ natthī”ti vutte dasa cittāni labbhanti.",
  "atk-s0103a:1036_6": "Somanassaṃ āsevanavasena labbhati.",
  "atk-s0103a:1037_0": "Satārakkhena cetasāti khīṇāsavassa hi tīsu dvāresu sabbakālaṃ sati ārakkhakiccaṃ sādheti.",
  "atk-s0103a:1037_1": "Tenevassa “carato ca tiṭṭhato ca suttassa ca jāgarassa ca satataṃ samitaṃ ñāṇadassanaṃ paccupaṭṭhitaṃ hotī”ti vuccati.",
  "atk-s0103a:1038_0": "Puthusamaṇabrāhmaṇānanti bahūnaṃ samaṇabrāhmaṇānaṃ.",
  "atk-s0103a:1038_1": "Ettha ca samaṇāti pabbajjupagatā.",
  "atk-s0103a:1038_2": "Brāhmaṇāti bhovādino.",
  "atk-s0103a:1038_3": "Puthupaccekasaccānīti bahūni pāṭekkasaccāni,",
  "atk-s0103a:1038_4": "idameva dassanaṃ saccaṃ,",
  "atk-s0103a:1038_5": "idameva dassanaṃ saccanti evaṃ pāṭiyekkaṃ gahitāni bahūni saccānīti attho.",
  "atk-s0103a:1038_6": "Nunnānīti nihatāni.",
  "atk-s0103a:1038_7": "Paṇunnānīti suṭṭhu nihatāni.",
  "atk-s0103a:1038_8": "Cattānīti vissaṭṭhāni.",
  "atk-s0103a:1038_9": "Vantānīti vamitāni.",
  "atk-s0103a:1038_10": "Muttānīti chinnabandhanāni katāni.",
  "atk-s0103a:1038_11": "Pahīnānīti pajahitāni.",
  "atk-s0103a:1038_12": "Paṭinissaṭṭhānīti yathā na puna cittaṃ āruhanti,",
  "atk-s0103a:1038_13": "evaṃ paṭinissajjitāni.",
  "atk-s0103a:1038_14": "Sabbāneva tāni gahitaggahaṇassa vissaṭṭhabhāvavevacanāni.",
  "atk-s0103a:1039_0": "Samavayasaṭṭhesanoti ettha avayāti anūnā.",
  "atk-s0103a:1039_1": "Saṭṭhāti vissaṭṭhā.",
  "atk-s0103a:1039_2": "Sammā avayā saṭṭhā esanā assāti samavayasaṭṭhesano.",
  "atk-s0103a:1039_3": "Sammā vissaṭṭhasabbaesanoti attho.",
  "atk-s0103a:1039_4": "Rāgā cittaṃ vimuttantiādīhi maggassa kiccanipphatti kathitā.",
  "atk-s0103a:1040_0": "Rāgo me pahīnotiādīhi paccavekkhaṇāya phalaṃ kathitaṃ.",
  "atk-s0103a:1041_0": "Asekkhadhammadasakavaṇṇanā",
  "atk-s0103a:1042_0": "Asekkhā sammādiṭṭhītiādayo sabbepi phalasampayuttadhammā eva.",
  "atk-s0103a:1042_1": "Ettha ca sammādiṭṭhi,",
  "atk-s0103a:1042_2": "sammāñāṇanti dvīsu ṭhānesu paññāva kathitā.",
  "atk-s0103a:1042_3": "Sammāvimuttīti iminā padena vuttāvasesā.",
  "atk-s0103a:1042_4": "Phalasamāpattidhammā saṅgahitāti veditabbā.",
  "atk-s0103a:1043_0": "“Ime kho,",
  "atk-s0103a:1043_1": "āvuso”tiādi vuttanayeneva yojetabbaṃ.",
  "atk-s0103a:1043_2": "Iti channaṃ dasakānaṃ vasena samasaṭṭhi pañhe kathento thero sāmaggirasaṃ dassesīti.",
  "atk-s0103a:1044_0": "Dasakavaṇṇanā niṭṭhitā.",
  "atk-s0103a:1045_0": "Pañhasamodhānavaṇṇanā",
  "atk-s0103a:1046_0": "349.",
  "atk-s0103a:1046_1": "Idha pana ṭhatvā pañhā samodhānetabbā.",
  "atk-s0103a:1046_2": "Imasmiñhi sutte ekakavasena dve pañhā kathitā.",
  "atk-s0103a:1046_3": "Dukavasena sattati.",
  "atk-s0103a:1046_4": "Tikavasena asītisataṃ.",
  "atk-s0103a:1046_5": "Catukkavasena dvesatāni.",
  "atk-s0103a:1046_6": "Pañcakavasena tiṃsasataṃ.",
  "atk-s0103a:1046_7": "Chakkavasena bāttiṃsasataṃ.",
  "atk-s0103a:1046_8": "Sattakavasena aṭṭhanavuti.",
  "atk-s0103a:1046_9": "Aṭṭhakavasena aṭṭhāsīti.",
  "atk-s0103a:1046_10": "Navakavasena catupaṇṇāsa.",
  "atk-s0103a:1046_11": "Dasakavasena samasaṭṭhīti evaṃ sahassaṃ cuddasa pañhā kathitā.",
  "atk-s0103a:1047_0": "Imañhi suttantaṃ ṭhapetvā tepiṭake buddhavacane añño suttanto evaṃ bahupañhapaṭimaṇḍito natthi.",
  "atk-s0103a:1047_1": "Bhagavā imaṃ suttantaṃ ādito paṭṭhāya sakalaṃ sutvā cintesi –",
  "atk-s0103a:1047_2": "“dhammasenāpati sāriputto buddhabalaṃ dīpetvā appaṭivattiyaṃ sīhanādaṃ nadati.",
  "atk-s0103a:1047_3": "Sāvakabhāsitoti vutte okappanā na hoti,",
  "atk-s0103a:1047_4": "jinabhāsitoti vutte hoti,",
  "atk-s0103a:1047_5": "tasmā jinabhāsitaṃ katvā devamanussānaṃ okappanaṃ imasmiṃ suttante uppādessāmī”ti.",
  "atk-s0103a:1047_6": "Tato vuṭṭhāya sādhukāraṃ adāsi.",
  "atk-s0103a:1047_7": "Tena vuttaṃ “atha kho bhagavā vuṭṭhahitvā āyasmantaṃ sāriputtaṃ āmantesi, sādhu, sādhu,",
  "atk-s0103a:1047_8": "sāriputta,",
  "atk-s0103a:1047_9": "sādhu kho tvaṃ sāriputta,",
  "atk-s0103a:1047_10": "bhikkhūnaṃ saṅgītipariyāyaṃ abhāsī”ti.",
  "atk-s0103a:1048_0": "Tattha saṅgītipariyāyanti sāmaggiyā kāraṇaṃ.",
  "atk-s0103a:1048_1": "Idaṃ vuttaṃ hoti – “sādhu, kho tvaṃ,",
  "atk-s0103a:1048_2": "sāriputta,",
  "atk-s0103a:1048_3": "mama sabbaññutaññāṇena saṃsanditvā bhikkhūnaṃ sāmaggirasaṃ abhāsī”ti.",
  "atk-s0103a:1048_4": "Samanuñño satthā ahosīti anumodanena samanuñño ahosi.",
  "atk-s0103a:1048_5": "Ettakena ayaṃ suttanto jinabhāsito nāma jāto.",
  "atk-s0103a:1048_6": "Desanāpariyosāne imaṃ suttantaṃ manasikarontā te bhikkhū arahattaṃ pāpuṇiṃsūti.",
  "atk-s0103a:1049_0": "Sumaṅgalavilāsiniyā dīghanikāyaṭṭhakathāya",
  "atk-s0103a:1050_0": "Saṅgītisuttavaṇṇanā niṭṭhitā.",
  "atk-s0103a:1053_0": "11. Dasuttarasuttavaṇṇanā",
  "atk-s0103a:1054_0": "350.",
  "atk-s0103a:1054_1": "Evaṃ me sutanti dasuttarasuttaṃ.",
  "atk-s0103a:1054_2": "Tatrāyaṃ apubbapadavaṇṇanā –",
  "atk-s0103a:1054_3": "āvuso bhikkhaveti sāvakānaṃ ālapanametaṃ.",
  "atk-s0103a:1054_4": "Buddhā hi parisaṃ āmantayamānā ‘bhikkhave’ti vadanti.",
  "atk-s0103a:1054_5": "Sāvakā satthāraṃ uccaṭṭhāne ṭhapessāmāti satthu ālapanena anālapitvā āvusoti ālapanti.",
  "atk-s0103a:1054_6": "Te bhikkhūti te dhammasenāpatiṃ parivāretvā nisinnā bhikkhū.",
  "atk-s0103a:1054_7": "Ke pana te bhikkhūti?",
  "atk-s0103a:1054_8": "Anibaddhavāsā disāgamanīyā bhikkhū.",
  "atk-s0103a:1054_9": "Buddhakāle dve vāre bhikkhū sannipatanti –",
  "atk-s0103a:1054_10": "upakaṭṭhavassūpanāyikakāle ca pavāraṇakāle ca.",
  "atk-s0103a:1054_11": "Upakaṭṭhavassūpanāyikāya dasapi vīsatipi tiṃsampi cattālīsampi paññāsampi bhikkhū vaggā vaggā kammaṭṭhānatthāya āgacchanti.",
  "atk-s0103a:1054_12": "Bhagavā tehi saddhiṃ sammoditvā kasmā,",
  "atk-s0103a:1054_13": "bhikkhave,",
  "atk-s0103a:1054_14": "upakaṭṭhāya vassūpanāyikāya vicarathāti pucchati.",
  "atk-s0103a:1054_15": "Atha te “bhagavā kammaṭṭhānatthaṃ āgatamha,",
  "atk-s0103a:1054_16": "kammaṭṭhānaṃ no dethā”ti yācanti.",
  "atk-s0103a:1055_0": "Satthā tesaṃ cariyavasena rāgacaritassa asubhakammaṭṭhānaṃ deti.",
  "atk-s0103a:1055_1": "Dosacaritassa mettākammaṭṭhānaṃ,",
  "atk-s0103a:1055_2": "mohacaritassa uddeso paripucchā –",
  "atk-s0103a:1055_3": "‘kālena dhammassavanaṃ,",
  "atk-s0103a:1055_4": "kālena dhammasākacchā,",
  "atk-s0103a:1055_5": "idaṃ tuyhaṃ sappāya’nti ācikkhati.",
  "atk-s0103a:1055_6": "Vitakkacaritassa ānāpānassatikammaṭṭhānaṃ deti.",
  "atk-s0103a:1055_7": "Saddhācaritassa pasādanīyasuttante buddhasubodhiṃ dhammasudhammataṃ saṅghasuppaṭipattiñca pakāseti.",
  "atk-s0103a:1055_8": "Ñāṇacaritassa aniccatādipaṭisaṃyutte gambhīre suttante katheti.",
  "atk-s0103a:1055_9": "Te kammaṭṭhānaṃ gahetvā sace sappāyaṃ hoti,",
  "atk-s0103a:1055_10": "tattheva vasanti.",
  "atk-s0103a:1055_11": "No ce hoti,",
  "atk-s0103a:1055_12": "sappāyaṃ senāsanaṃ pucchitvā gacchanti.",
  "atk-s0103a:1055_13": "Te tattha vasantā temāsikaṃ paṭipadaṃ gahetvā ghaṭetvā vāyamantā sotāpannāpi honti sakadāgāminopi anāgāminopi arahantopi.",
  "atk-s0103a:1056_0": "Tato vutthavassā pavāretvā satthu santikaṃ gantvā “bhagavā ahaṃ tumhākaṃ santike kammaṭṭhānaṃ gahetvā sotāpattiphalaṃ patto…pe…",
  "atk-s0103a:1056_1": "ahaṃ aggaphalaṃ arahatta”nti paṭiladdhaguṇaṃ ārocenti.",
  "atk-s0103a:1056_2": "Tattha ime bhikkhū upakaṭṭhāya vassūpanāyikāya āgatā.",
  "atk-s0103a:1056_3": "Evaṃ āgantvā gacchante pana bhikkhū bhagavā aggasāvakānaṃ santikaṃ peseti,",
  "atk-s0103a:1056_4": "yathāha “apaloketha pana,",
  "atk-s0103a:1056_5": "bhikkhave,",
  "atk-s0103a:1056_6": "sāriputtamoggallāne”ti.",
  "atk-s0103a:1056_7": "Bhikkhū ca vadanti “kiṃ nu kho mayaṃ, bhante,",
  "atk-s0103a:1056_8": "apalokema sāriputtamoggallāne”ti.",
  "atk-s0103a:1056_9": "Atha ne bhagavā tesaṃ dassane uyyojesi. “Sevatha,",
  "atk-s0103a:1056_10": "bhikkhave,",
  "atk-s0103a:1056_11": "sāriputtamoggallāne; bhajatha,",
  "atk-s0103a:1056_12": "bhikkhave,",
  "atk-s0103a:1056_13": "sāriputtamoggallāne.",
  "atk-s0103a:1056_14": "Paṇḍitā bhikkhū anuggāhakā sabrahmacārīnaṃ.",
  "atk-s0103a:1056_15": "Seyyathāpi,",
  "atk-s0103a:1056_16": "bhikkhave,",
  "atk-s0103a:1056_17": "janetā evaṃ sāriputto.",
  "atk-s0103a:1056_18": "Seyyathāpi jātassa āpādetā evaṃ moggallāno.",
  "atk-s0103a:1056_19": "Sāriputto,",
  "atk-s0103a:1056_20": "bhikkhave,",
  "atk-s0103a:1056_21": "sotāpattiphale vineti,",
  "atk-s0103a:1056_22": "moggallāno uttamatthe”ti.",
  "atk-s0103a:1057_0": "Tadāpi bhagavā imehi bhikkhūhi saddhiṃ paṭisanthāraṃ katvā tesaṃ bhikkhūnaṃ āsayaṃ upaparikkhanto “ime bhikkhū sāvakavineyyā”ti addasa.",
  "atk-s0103a:1057_1": "Sāvakavineyyā nāma ye buddhānampi dhammadesanāya bujjhanti sāvakānampi.",
  "atk-s0103a:1057_2": "Buddhavineyyā pana sāvakā bodhetuṃ na sakkonti.",
  "atk-s0103a:1057_3": "Sāvakavineyyabhāvaṃ pana etesaṃ ñatvā katarassa bhikkhuno desanāya bujjhissantīti olokento sāriputtassāti disvā therassa santikaṃ pesesi.",
  "atk-s0103a:1057_4": "Thero te bhikkhū pucchi “satthu santikaṃ gatattha āvuso”ti. “Āma,",
  "atk-s0103a:1057_5": "gatamha satthārā pana amhe tumhākaṃ santikaṃ pesitā”ti.",
  "atk-s0103a:1057_6": "Tato thero “ime bhikkhū mayhaṃ desanāya bujjhissanti,",
  "atk-s0103a:1057_7": "kīdisī nu kho tesaṃ desanā vaṭṭatī”ti cintento “ime bhikkhū samaggārāmā,",
  "atk-s0103a:1057_8": "sāmaggirasassa dīpikā nesaṃ desanā vaṭṭatī”ti sanniṭṭhānaṃ katvā tathārūpaṃ desanaṃ desetukāmo dasuttaraṃ pavakkhāmītiādimāha.",
  "atk-s0103a:1057_9": "Tattha dasadhā mātikaṃ ṭhapetvā vibhattoti dasuttaro,",
  "atk-s0103a:1057_10": "ekakato paṭṭhāya yāva dasakā gatotipi dasuttaro,",
  "atk-s0103a:1057_11": "ekekasmiṃ pabbe dasa dasa pañhā visesitātipi dasuttaro,",
  "atk-s0103a:1057_12": "taṃ dasuttaraṃ.",
  "atk-s0103a:1057_13": "Pavakkhāmīti kathessāmi.",
  "atk-s0103a:1057_14": "Dhammanti suttaṃ.",
  "atk-s0103a:1057_15": "Nibbānapattiyāti nibbānapaṭilābhatthāya.",
  "atk-s0103a:1057_16": "Dukkhassantakiriyāyāti sakalassa vaṭṭadukkhassa pariyantakaraṇatthaṃ.",
  "atk-s0103a:1057_17": "Sabbaganthappamocananti abhijjhākāyaganthādīnaṃ sabbaganthānaṃ pamocanaṃ.",
  "atk-s0103a:1058_0": "Iti thero desanaṃ uccaṃ karonto bhikkhūnaṃ tattha pemaṃ janento evametaṃ uggahetabbaṃ pariyāpuṇitabbaṃ",
  "atk-s0103a:1058_1": "dhāretabbaṃ vācetabbaṃ maññissantīti catūhi padehi vaṇṇaṃ kathesi,",
  "atk-s0103a:1058_2": "“ekāyano ayaṃ,",
  "atk-s0103a:1058_3": "bhikkhave,",
  "atk-s0103a:1058_4": "maggo”tiādinā nayena tesaṃ tesaṃ suttānaṃ bhagavā viya.",
  "atk-s0103a:1059_0": "Ekadhammavaṇṇanā",
  "atk-s0103a:1060_0": "351. (Ka) tattha bahukāroti bahūpakāro.",
  "atk-s0103a:1061_0": "(Kha) bhāvetabboti vaḍḍhetabbo.",
  "atk-s0103a:1062_0": "(Ga) pariññeyyoti tīhi pariññāhi parijānitabbo.",
  "atk-s0103a:1063_0": "(Gha) pahātabboti pahānānupassanāya pajahitabbo.",
  "atk-s0103a:1064_0": "(Ṅa) hānabhāgiyoti apāyagāmiparihānāya saṃvattanako.",
  "atk-s0103a:1065_0": "(Ca) visesabhāgiyoti visesagāmivisesāya saṃvattanako.",
  "atk-s0103a:1066_0": "(Cha) duppaṭivijjhoti duppaccakkhakaro.",
  "atk-s0103a:1067_0": "(Ja) uppādetabboti nipphādetabbo.",
  "atk-s0103a:1068_0": "(Jha) abhiññeyyoti ñātapariññāya abhijānitabbo.",
  "atk-s0103a:1069_0": "(Ña) sacchikātabboti paccakkhaṃ kātabbo.",
  "atk-s0103a:1070_0": "Evaṃ sabbattha mātikāsu attho veditabbo.",
  "atk-s0103a:1070_1": "Iti āyasmā sāriputto yathā nāma dakkho veḷukāro sammukhībhūtaṃ veḷuṃ chetvā niggaṇṭhiṃ katvā dasadhā",
  "atk-s0103a:1070_2": "khaṇḍe katvā ekamekaṃ khaṇḍaṃ hīraṃ hīraṃ karonto phāleti,",
  "atk-s0103a:1070_3": "evameva tesaṃ bhikkhūnaṃ sappāyaṃ desanaṃ upaparikkhitvā dasadhā mātikaṃ ṭhapetvā ekekakoṭṭhāse ekekapadaṃ vibhajanto “katamo eko dhammo bahukāro,",
  "atk-s0103a:1070_4": "appamādo kusalesu dhammesūti”tiādinā nayena desanaṃ vitthāretuṃ āraddho.",
  "atk-s0103a:1071_0": "Tattha appamādo kusalesu dhammesūti sabbatthakaṃ upakārakaṃ appamādaṃ kathesi.",
  "atk-s0103a:1071_1": "Ayañhi appamādo nāma sīlapūraṇe,",
  "atk-s0103a:1071_2": "indriyasaṃvare,",
  "atk-s0103a:1071_3": "bhojane mattaññutāya,",
  "atk-s0103a:1071_4": "jāgariyānuyoge,",
  "atk-s0103a:1071_5": "sattasu saddhammesu,",
  "atk-s0103a:1071_6": "vipassanāgabbhaṃ gaṇhāpane,",
  "atk-s0103a:1071_7": "atthapaṭisambhidādīsu,",
  "atk-s0103a:1071_8": "sīlakkhandhādipañcadhammakkhandhesu,",
  "atk-s0103a:1071_9": "ṭhānāṭṭhānesu,",
  "atk-s0103a:1071_10": "mahāvihārasamāpattiyaṃ,",
  "atk-s0103a:1071_11": "ariyasaccesu,",
  "atk-s0103a:1071_12": "satipaṭṭhānādīsu,",
  "atk-s0103a:1071_13": "bodhipakkhiyesu,",
  "atk-s0103a:1071_14": "vipassanāñāṇādīsu aṭṭhasu vijjāsūti sabbesu anavajjaṭṭhena kusalesu dhammesu bahūpakāro.",
  "atk-s0103a:1072_0": "Teneva naṃ bhagavā “yāvatā,",
  "atk-s0103a:1072_1": "bhikkhave,",
  "atk-s0103a:1072_2": "sattā apadā vā…pe…",
  "atk-s0103a:1072_3": "tathāgato tesaṃ aggamakkhāyati.",
  "atk-s0103a:1072_4": "Evameva kho,",
  "atk-s0103a:1072_5": "bhikkhave,",
  "atk-s0103a:1072_6": "ye keci kusalā dhammā,",
  "atk-s0103a:1072_7": "sabbete appamādamūlakā appamādasamosaraṇā,",
  "atk-s0103a:1072_8": "appamādo tesaṃ dhammānaṃ aggamakkhāyatī”tiādinā nayena hatthipadādīhi opammehi opamento saṃyuttanikāye appamādavagge nānappakāraṃ thometi.",
  "atk-s0103a:1072_9": "Taṃ sabbaṃ ekapadeneva saṅgahetvā thero appamādo kusalesu dhammesūti āha.",
  "atk-s0103a:1072_10": "Dhammapade appamādavaggenāpissa bahūpakāratā dīpetabbā.",
  "atk-s0103a:1072_11": "Asokavatthunāpi dīpetabbā –",
  "atk-s0103a:1073_0": "(Ka) asokarājā hi nigrodhasāmaṇerassa “appamādo amatapada”nti gāthaṃ sutvā eva “tiṭṭha, tāta,",
  "atk-s0103a:1073_1": "mayhaṃ tayā tepiṭakaṃ buddhavacanaṃ kathita”nti sāmaṇere pasīditvā caturāsītivihārasahassāni kāresi.",
  "atk-s0103a:1073_2": "Iti thāmasampannena bhikkhunā appamādassa bahūpakāratā tīhi piṭakehi dīpetvā kathetabbā.",
  "atk-s0103a:1073_3": "Yaṃkiñci suttaṃ vā gāthaṃ vā appamādadīpanatthaṃ āharanto “aṭṭhāne ṭhatvā āharasi,",
  "atk-s0103a:1073_4": "atitthena pakkhando”ti na vattabbo.",
  "atk-s0103a:1073_5": "Dhammakathikassevettha thāmo ca balañca pamāṇaṃ.",
  "atk-s0103a:1074_0": "(Kha) kāyagatāsatīti ānāpānaṃ catuiriyāpatho satisampajaññaṃ dvattiṃsākāro catudhātuvavatthānaṃ dasa",
  "atk-s0103a:1074_1": "asubhā nava sivathikā cuṇṇikamanasikāro kesādīsu cattāri rūpajjhānānīti ettha uppannasatiyā etaṃ adhivacanaṃ.",
  "atk-s0103a:1074_2": "Sātasahagatāti ṭhapetvā catutthajjhānaṃ aññattha sātasahagatā hoti sukhasampayuttā,",
  "atk-s0103a:1074_3": "taṃ sandhāyetaṃ vuttaṃ.",
  "atk-s0103a:1075_0": "(Ga) sāsavo upādāniyoti āsavānañceva upādānānañca paccayabhūto. Iti tebhūmakadhammameva niyameti.",
  "atk-s0103a:1076_0": "(Gha) asmimānoti rūpādīsu asmīti māno.",
  "atk-s0103a:1077_0": "(Ṅa) ayoniso manasikāroti anicce niccantiādinā nayena pavatto uppathamanasikāro.",
  "atk-s0103a:1078_0": "(Ca) vipariyāyena yoniso manasikāro veditabbo.",
  "atk-s0103a:1079_0": "(Cha) ānantariko cetosamādhīti aññattha maggānantaraṃ phalaṃ ānantariko cetosamādhi nāma.",
  "atk-s0103a:1079_1": "Idha pana vipassanānantaro maggo vipassanāya vā anantarattā attano vā anantaraṃ phaladāyakattā ānantariko cetosamādhīti adhippeto.",
  "atk-s0103a:1080_0": "(Ja) akuppaṃ ñāṇanti aññattha phalapaññā akuppañāṇaṃ nāma. Idha paccavekkhaṇapaññā adhippetā.",
  "atk-s0103a:1081_0": "(Jha) āhāraṭṭhitikāti paccayaṭṭhitikā.",
  "atk-s0103a:1081_1": "Ayaṃ eko dhammoti yena paccayena tiṭṭhanti,",
  "atk-s0103a:1081_2": "ayaṃ eko dhammo ñātapariññāya abhiññeyyo.",
  "atk-s0103a:1082_0": "(Ña) akuppā cetovimuttīti arahattaphalavimutti.",
  "atk-s0103a:1083_0": "Imasmiṃ vāre abhiññāya ñātapariññā kathitā.",
  "atk-s0103a:1083_1": "Pariññāya tīraṇapariññā.",
  "atk-s0103a:1083_2": "Pahātabbasacchikātabbehi pahānapariññā.",
  "atk-s0103a:1083_3": "Duppaṭivijjhoti ettha pana maggo kathito.",
  "atk-s0103a:1083_4": "Sacchikātabboti phalaṃ kathitaṃ,",
  "atk-s0103a:1083_5": "maggo ekasmiṃyeva pade labbhati.",
  "atk-s0103a:1083_6": "Phalaṃ pana anekesupi labbhatiyeva.",
  "atk-s0103a:1084_0": "Bhūtāti sabhāvato vijjamānā.",
  "atk-s0103a:1084_1": "Tacchāti yāthāvā.",
  "atk-s0103a:1084_2": "Tathāti yathā vuttā tathāsabhāvā.",
  "atk-s0103a:1084_3": "Avitathāti yathā vuttā na tathā na honti.",
  "atk-s0103a:1084_4": "Anaññathāti vuttappakārato na aññathā.",
  "atk-s0103a:1084_5": "Sammā tathāgatena abhisambuddhāti tathāgatena bodhipallaṅke nisīditvā hetunā kāraṇena sayameva abhisambuddhā ñātā viditā sacchikatā.",
  "atk-s0103a:1084_6": "Iminā thero “ime dhammā tathāgatena abhisambuddhā,",
  "atk-s0103a:1084_7": "ahaṃ pana tumhākaṃ rañño lekhavācakasadiso”ti jinasuttaṃ dassento okappanaṃ janesi.",
  "atk-s0103a:1085_0": "Ekadhammavaṇṇanā niṭṭhitā.",
  "atk-s0103a:1086_0": "Dvedhammavaṇṇanā",
  "atk-s0103a:1087_0": "352.",
  "atk-s0103a:1087_1": "(Ka) ime dve dhammā bahukārāti ime dve satisampajaññā dhammā sīlapūraṇādīsu appamādo viya sabbattha upakārakā hitāvahā.",
  "atk-s0103a:1088_0": "(Kha) samatho ca vipassanā cāti ime dve saṅgītisutte lokiyalokuttarā kathitā.",
  "atk-s0103a:1088_1": "Imasmiṃ dasuttarasutte pubbabhāgā kathitā.",
  "atk-s0103a:1089_0": "(Cha) sattānaṃ saṃkilesāya sattānaṃ visuddhiyāti ayoniso manasikāro hetu ceva paccayo ca sattānaṃ saṃkilesāya,",
  "atk-s0103a:1089_1": "yoniso manasikāro visuddhiyā.",
  "atk-s0103a:1089_2": "Tathā dovacassatā pāpamittatā saṃkilesāya;",
  "atk-s0103a:1089_3": "sovacassatā kalyāṇamittatā visuddhiyā.",
  "atk-s0103a:1089_4": "Tathā tīṇi akusalamūlāni;",
  "atk-s0103a:1089_5": "tīṇi kusalamūlāni.",
  "atk-s0103a:1089_6": "Cattāro yogā cattāro visaṃyogā.",
  "atk-s0103a:1089_7": "Pañca cetokhilā pañcindriyāni.",
  "atk-s0103a:1089_8": "Cha agāravā cha gāravā.",
  "atk-s0103a:1089_9": "Satta asaddhammā satta saddhammā.",
  "atk-s0103a:1089_10": "Aṭṭha kusītavatthūni aṭṭha ārambhavatthūni.",
  "atk-s0103a:1089_11": "Nava āghātavatthūni nava āghātappaṭivinayā.",
  "atk-s0103a:1089_12": "Dasa akusalakammapathā dasa kusalakammapathāti evaṃ pabhedā ime dve dhammā duppaṭivijjhāti veditabbā.",
  "atk-s0103a:1090_0": "(Jha) saṅkhatā dhātūti paccayehi katā pañcakkhandhā. Asaṅkhatā dhātūti paccayehi akataṃ nibbānaṃ.",
  "atk-s0103a:1091_0": "(Ña) vijjā ca vimutti cāti ettha vijjāti tisso vijjā. Vimuttīti arahattaphalaṃ.",
  "atk-s0103a:1092_0": "Imasmiṃ vāre abhiññādīni ekakasadisāneva,",
  "atk-s0103a:1092_1": "uppādetabbapade pana maggo kathito,",
  "atk-s0103a:1092_2": "sacchikātabbapade phalaṃ.",
  "atk-s0103a:1093_0": "Dvedhammavaṇṇanā niṭṭhitā.",
  "atk-s0103a:1094_0": "Tayodhammavaṇṇanā",
  "atk-s0103a:1095_0": "353.",
  "atk-s0103a:1095_1": "(Cha) kāmānametaṃ nissaraṇaṃ yadidaṃ nekkhammanti ettha nekkhammanti anāgāmimaggo adhippeto.",
  "atk-s0103a:1095_2": "So hi sabbaso kāmānaṃ nissaraṇaṃ.",
  "atk-s0103a:1095_3": "Rūpānaṃ nissaraṇaṃ yadidaṃ āruppanti ettha āruppepi arahattamaggo.",
  "atk-s0103a:1095_4": "Puna uppattinivāraṇato sabbaso rūpānaṃ nissaraṇaṃ nāma.",
  "atk-s0103a:1095_5": "Nirodho tassa nissaraṇanti idha arahattaphalaṃ nirodhoti adhippetaṃ.",
  "atk-s0103a:1095_6": "Arahattaphalena hi nibbāne diṭṭhe puna āyatiṃ sabbasaṅkhārā na hontīti arahattaṃ saṅkhatanirodhassa paccayattā nirodhoti vuttaṃ.",
  "atk-s0103a:1096_0": "(Ja) atītaṃse ñāṇanti atītaṃsārammaṇaṃ ñāṇaṃ itaresupi eseva nayo.",
  "atk-s0103a:1097_0": "Imasmimpi vāre abhiññādayo ekakasadisāva.",
  "atk-s0103a:1097_1": "Duppaṭivijjhapade pana maggo kathito,",
  "atk-s0103a:1097_2": "sacchikātabbe phalaṃ.",
  "atk-s0103a:1098_0": "Tayodhammavaṇṇanā niṭṭhitā.",
  "atk-s0103a:1099_0": "Cattārodhammavaṇṇanā",
  "atk-s0103a:1100_0": "354.",
  "atk-s0103a:1100_1": "(Ka) cattāri cakkānīti ettha cakkaṃ nāma dārucakkaṃ,",
  "atk-s0103a:1100_2": "ratanacakkaṃ,",
  "atk-s0103a:1100_3": "dhammacakkaṃ,",
  "atk-s0103a:1100_4": "iriyāpathacakkaṃ,",
  "atk-s0103a:1100_5": "sampatticakkanti pañcavidhaṃ.",
  "atk-s0103a:1100_6": "Tattha “yaṃ panidaṃ samma,",
  "atk-s0103a:1100_7": "rathakāra,",
  "atk-s0103a:1100_8": "cakkaṃ chahi māsehi niṭṭhitaṃ,",
  "atk-s0103a:1100_9": "chārattūnehī”ti idaṃ dārucakkaṃ.",
  "atk-s0103a:1100_10": "“Pitarā pavattitaṃ cakkaṃ anuppavattetī”ti idaṃ ratanacakkaṃ.",
  "atk-s0103a:1100_11": "“Pavattitaṃ cakka”nti idaṃ dhammacakkaṃ.",
  "atk-s0103a:1100_12": "“Catucakkaṃ navadvāra”nti idaṃ iriyāpathacakkaṃ.",
  "atk-s0103a:1100_13": "“Cattārimāni,",
  "atk-s0103a:1100_14": "bhikkhave, cakkāni,",
  "atk-s0103a:1100_15": "yehi samannāgatānaṃ devamanussānaṃ catucakkaṃ pavattatī”ti idaṃ sampatticakkaṃ.",
  "atk-s0103a:1100_16": "Idhāpi etadeva adhippetaṃ.",
  "atk-s0103a:1101_0": "Patirūpadesavāsoti yattha catasso parisā sandissanti,",
  "atk-s0103a:1101_1": "evarūpe anucchavike dese vāso.",
  "atk-s0103a:1101_2": "Sappurisūpanissayoti buddhādīnaṃ sappurisānaṃ avassayanaṃ sevanaṃ bhajanaṃ.",
  "atk-s0103a:1101_3": "Attasammāpaṇidhīti attano sammā ṭhapanaṃ,",
  "atk-s0103a:1101_4": "sace pana pubbe assaddhādīhi samannāgato hoti,",
  "atk-s0103a:1101_5": "tāni pahāya saddhādīsu patiṭṭhāpanaṃ.",
  "atk-s0103a:1101_6": "Pubbe ca katapuññatāti pubbe upacitakusalatā.",
  "atk-s0103a:1101_7": "Idamevettha pamāṇaṃ.",
  "atk-s0103a:1101_8": "Yena hi ñāṇasampayuttacittena kusalaṃ kataṃ hoti,",
  "atk-s0103a:1101_9": "tadeva kusalaṃ taṃ purisaṃ patirūpadese upaneti,",
  "atk-s0103a:1101_10": "sappurise bhajāpesi.",
  "atk-s0103a:1101_11": "So eva ca puggalo attānaṃ sammā ṭhapeti.",
  "atk-s0103a:1101_12": "Catūsu āhāresu paṭhamo lokiyova.",
  "atk-s0103a:1101_13": "Sesā pana tayo saṅgītisutte lokiyalokuttaramissakā kathitā.",
  "atk-s0103a:1101_14": "Idha pubbabhāge lokiyā.",
  "atk-s0103a:1102_0": "(Ca) kāmayogavisaṃyogādayo anāgāmimaggādivasena veditabbā.",
  "atk-s0103a:1103_0": "(Cha) hānabhāgiyādīsu paṭhamassa jhānassa lābhī kāmasahagatā saññāmanasikārā samudācaranti hānabhāgiyo samādhi.",
  "atk-s0103a:1103_1": "Tadanudhammatā sati santiṭṭhati ṭhitibhāgiyo samādhi.",
  "atk-s0103a:1103_2": "Vitakkasahagatā saññāmanasikārā samudācaranti visesabhāgiyo samādhi.",
  "atk-s0103a:1103_3": "Nibbidāsahagatā saññāmanasikārā samudācaranti virāgūpasañhito nibbedhabhāgiyo samādhīti iminā nayena sabbasamāpattiyo vitthāretvā attho veditabbo.",
  "atk-s0103a:1103_4": "Visuddhimagge panassa vinicchayakathā kathitāva.",
  "atk-s0103a:1104_0": "Imasmimpi vāre abhiññādīni ekakasadisāneva.",
  "atk-s0103a:1104_1": "Abhiññāpade panettha maggo kathito.",
  "atk-s0103a:1104_2": "Sacchikātabbapade phalaṃ.",
  "atk-s0103a:1105_0": "Cattārodhammavaṇṇanā niṭṭhitā.",
  "atk-s0103a:1106_0": "Pañcadhammavaṇṇanā",
  "atk-s0103a:1107_0": "355.",
  "atk-s0103a:1107_1": "(Kha) pītipharaṇatādīsu pītiṃ pharamānā uppajjatīti dvīsu jhānesu paññā pītipharaṇatā nāma.",
  "atk-s0103a:1107_2": "Sukhaṃ pharamānaṃ uppajjatīti tīsu jhānesu paññā sukhapharaṇatā nāma.",
  "atk-s0103a:1107_3": "Paresaṃ ceto pharamānā uppajjatīti cetopariyapaññā cetopharaṇatā nāma.",
  "atk-s0103a:1107_4": "Ālokapharaṇe uppajjatīti dibbacakkhupaññā ālokapharaṇatā nāma.",
  "atk-s0103a:1107_5": "Paccavekkhaṇañāṇaṃ paccavekkhaṇanimittaṃ nāma.",
  "atk-s0103a:1107_6": "Vuttampi cetaṃ “dvīsu jhānesu paññā pītipharaṇatā,",
  "atk-s0103a:1107_7": "tīsu jhānesu paññā sukhapharaṇatā.",
  "atk-s0103a:1107_8": "Paracitte paññā cetopharaṇatā,",
  "atk-s0103a:1107_9": "dibbacakkhu ālokapharaṇatā.",
  "atk-s0103a:1107_10": "Tamhā tamhā samādhimhā vuṭṭhitassa paccavekkhaṇañāṇaṃ paccavekkhaṇanimitta”nti.",
  "atk-s0103a:1108_0": "Tattha pītipharaṇatā sukhapharaṇatā dve pādā viya.",
  "atk-s0103a:1108_1": "Cetopharaṇatā ālokapharaṇatā dve hatthā viya.",
  "atk-s0103a:1108_2": "Abhiññāpādakajjhānaṃ majjhimakāyo viya.",
  "atk-s0103a:1108_3": "Paccavekkhaṇanimittaṃ sīsaṃ viya.",
  "atk-s0103a:1108_4": "Iti āyasmā sāriputtatthero pañcaṅgikaṃ sammāsamādhiṃ aṅgapaccaṅgasampannaṃ purisaṃ katvā dassesi.",
  "atk-s0103a:1109_0": "(Ja) ayaṃ samādhi paccuppannasukho ce vātiādīsu arahattaphalasamādhi adhippeto.",
  "atk-s0103a:1109_1": "So hi appitappitakkhaṇe sukhattā paccuppannasukho.",
  "atk-s0103a:1109_2": "Purimo purimo pacchimassa pacchimassa samādhisukhassa paccayattā āyatiṃ sukhavipāko.",
  "atk-s0103a:1110_0": "Kilesehi ārakattā ariyo.",
  "atk-s0103a:1110_1": "Kāmāmisavaṭṭāmisalokāmisānaṃ abhāvā nirāmiso.",
  "atk-s0103a:1110_2": "Buddhādīhi mahāpurisehi sevitattā akāpurisasevito.",
  "atk-s0103a:1110_3": "Aṅgasantatāya ārammaṇasantatāya sabbakilesadarathasantatāya ca santo.",
  "atk-s0103a:1110_4": "Atappanīyaṭṭhena paṇīto.",
  "atk-s0103a:1110_5": "Kilesapaṭippassaddhiyā laddhattā kilesapaṭippassaddhibhāvaṃ vā laddhattā paṭippassaddhaladdho.",
  "atk-s0103a:1110_6": "Paṭippassaddhaṃ paṭippassaddhīti hi idaṃ atthato ekaṃ.",
  "atk-s0103a:1110_7": "Paṭippassaddhakilesena vā arahatā laddhattā paṭippassaddhaladdho.",
  "atk-s0103a:1110_8": "Ekodibhāvena adhigatattā ekodibhāvameva vā adhigatattā ekodibhāvādhigato.",
  "atk-s0103a:1110_9": "Appaguṇasāsavasamādhi viya sasaṅkhārena sappayogena cittena paccanīkadhamme niggayha kilese vāretvā anadhigatattā nasasaṅkhāraniggayhavāritagato.",
  "atk-s0103a:1110_10": "Tañca samādhiṃ samāpajjanto tato vā vuṭṭhahanto sativepullapattattā.",
  "atk-s0103a:1110_11": "Satova samāpajjati sato vuṭṭhahati.",
  "atk-s0103a:1110_12": "Yathāparicchinnakālavasena vā sato samāpajjati sato vuṭṭhahati.",
  "atk-s0103a:1110_13": "Tasmā yadettha “ayaṃ samādhi paccuppannasukho ceva āyatiñca sukhavipāko”ti evaṃ paccavekkhamānassa paccattaṃyeva aparappaccayaṃ ñāṇaṃ uppajjati,",
  "atk-s0103a:1110_14": "taṃ ekamaṅgaṃ.",
  "atk-s0103a:1110_15": "Esa nayo sesesupi.",
  "atk-s0103a:1110_16": "Evamimehi pañcahi paccavekkhaṇañāṇehi ayaṃ samādhi “pañcañāṇiko sammāsamādhī”ti vutto.",
  "atk-s0103a:1111_0": "Imasmiṃ vāre visesabhāgiyapade maggo kathito. Sacchikātabbapade phalaṃ. Sesaṃ purimasadisameva.",
  "atk-s0103a:1112_0": "Chadhammavaṇṇanā",
  "atk-s0103a:1113_0": "356. Chakkesu sabbaṃ uttānatthameva. Duppaṭivijjhapade panettha maggo kathito. Sesaṃ purimasadisaṃ.",
  "atk-s0103a:1114_0": "Sattadhammavaṇṇanā",
  "atk-s0103a:1115_0": "357.",
  "atk-s0103a:1115_1": "(Ña) sammappaññāya sudiṭṭhā hontīti hetunā nayena vipassanāñāṇena sudiṭṭhā honti.",
  "atk-s0103a:1115_2": "Kāmāti vatthukāmā ca kilesakāmā ca,",
  "atk-s0103a:1115_3": "dvepi sapariḷāhaṭṭhena aṅgārakāsu viya sudiṭṭhā honti.",
  "atk-s0103a:1115_4": "Vivekaninnanti nibbānaninnaṃ.",
  "atk-s0103a:1115_5": "Poṇaṃ pabbhāranti ninnassetaṃ vevacanaṃ.",
  "atk-s0103a:1115_6": "Byantībhūtanti niyatibhūtaṃ.",
  "atk-s0103a:1115_7": "Nittaṇhanti attho. Kuto?",
  "atk-s0103a:1115_8": "Sabbaso āsavaṭṭhānīyehi dhammehi tebhūmakadhammehīti attho.",
  "atk-s0103a:1115_9": "Idha bhāvetabbapade maggo kathito.",
  "atk-s0103a:1115_10": "Sesaṃ purimasadisameva.",
  "atk-s0103a:1116_0": "Aṭṭhadhammavaṇṇanā",
  "atk-s0103a:1117_0": "358.",
  "atk-s0103a:1117_1": "(Ka) ādibrahmacariyikāya paññāyāti sikkhattayasaṅgahassa maggabrahmacariyassa ādibhūtāya pubbabhāge taruṇasamathavipassanāpaññāya.",
  "atk-s0103a:1117_2": "Aṭṭhaṅgikassa vā maggassa ādibhūtāya sammādiṭṭhipaññāya.",
  "atk-s0103a:1117_3": "Tibbanti balavaṃ.",
  "atk-s0103a:1117_4": "Hirottappanti hirī ca ottappañca.",
  "atk-s0103a:1117_5": "Pemanti gehassitapemaṃ.",
  "atk-s0103a:1117_6": "Gāravoti garucittabhāvo.",
  "atk-s0103a:1117_7": "Garubhāvanīyañhi upanissāya viharato kilesā nuppajjanti ovādānusāsaniṃ labhati.",
  "atk-s0103a:1117_8": "Tasmā taṃ nissāya vihāro paññāpaṭilābhassa paccayo hoti.",
  "atk-s0103a:1118_0": "(Cha) akkhaṇesu yasmā petā asurānaṃ āvāhanaṃ gacchanti,",
  "atk-s0103a:1118_1": "vivāhanaṃ gacchanti,",
  "atk-s0103a:1118_2": "tasmā pettivisayeneva asurakāyo gahitoti veditabbo.",
  "atk-s0103a:1119_0": "(Ja) appicchassāti ettha paccayaappiccho,",
  "atk-s0103a:1119_1": "adhigamaappiccho,",
  "atk-s0103a:1119_2": "pariyattiappiccho,",
  "atk-s0103a:1119_3": "dhutaṅgaappicchoti cattāro appicchā.",
  "atk-s0103a:1119_4": "Tattha paccayaappiccho bahuṃ dente appaṃ gaṇhāti,",
  "atk-s0103a:1119_5": "appaṃ dente appataraṃ vā gaṇhāti,",
  "atk-s0103a:1119_6": "na vā gaṇhāti,",
  "atk-s0103a:1119_7": "na anavasesagāhī hoti.",
  "atk-s0103a:1119_8": "Adhigamaappiccho majjhantikatthero viya attano adhigamaṃ aññesaṃ jānituṃ na deti.",
  "atk-s0103a:1119_9": "Pariyattiappiccho tepiṭakopi samāno na bahussutabhāvaṃ jānāpetukāmo hoti sāketatissatthero viya.",
  "atk-s0103a:1119_10": "Dhutaṅgaappiccho dhutaṅgapariharaṇabhāvaṃ aññesaṃ jānituṃ na deti dvebhātikattheresu jeṭṭhakatthero viya.",
  "atk-s0103a:1119_11": "Vatthu visuddhimagge kathitaṃ.",
  "atk-s0103a:1119_12": "Ayaṃ dhammoti evaṃ santaguṇanigūhanena ca paccayapaṭiggahaṇe mattaññutāya ca appicchassa puggalassa ayaṃ navalokuttaradhammo sampajjati,",
  "atk-s0103a:1119_13": "no mahicchassa.",
  "atk-s0103a:1119_14": "Evaṃ sabbattha yojetabbaṃ.",
  "atk-s0103a:1120_0": "Santuṭṭhassāti catūsu paccayesu tīhi santosehi santuṭṭhassa.",
  "atk-s0103a:1120_1": "Pavivittassāti kāyacittaupadhivivekehi vivittassa.",
  "atk-s0103a:1120_2": "Tattha kāyaviveko nāma gaṇasaṅgaṇikaṃ vinodetvā aṭṭhaārambhavatthuvasena ekībhāvo.",
  "atk-s0103a:1120_3": "Ekībhāvamattena pana kammaṃ na nipphajjatīti kasiṇaparikammaṃ katvā aṭṭha samāpattiyo nibbatteti,",
  "atk-s0103a:1120_4": "ayaṃ cittaviveko nāma.",
  "atk-s0103a:1120_5": "Samāpattimatteneva kammaṃ na nipphajjatīti jhānaṃ pādakaṃ katvā saṅkhāre sammasitvā saha paṭisambhidāhi arahattaṃ pāpuṇāti,",
  "atk-s0103a:1120_6": "ayaṃ upadhiviveko nāma.",
  "atk-s0103a:1120_7": "Tenāha bhagavā –",
  "atk-s0103a:1120_8": "“kāyaviveko ca vivekaṭṭhakāyānaṃ nekkhammābhiratānaṃ.",
  "atk-s0103a:1120_9": "Cittaviveko ca parisuddhacittānaṃ paramavodānappattānaṃ.",
  "atk-s0103a:1120_10": "Upadhiviveko ca nirupadhīnaṃ puggalānaṃ visaṅkhāragatāna”nti.",
  "atk-s0103a:1121_0": "Saṅgaṇikārāmassāti gaṇasaṅgaṇikāya ceva kilesasaṅgaṇikāya ca ratassa.",
  "atk-s0103a:1121_1": "Āraddhavīriyassāti kāyikacetasikavīriyavasena āraddhavīriyassa.",
  "atk-s0103a:1121_2": "Upaṭṭhitasatissāti catusatipaṭṭhānavasena upaṭṭhitasatissa.",
  "atk-s0103a:1121_3": "Samāhitassāti ekaggacittassa.",
  "atk-s0103a:1121_4": "Paññavatoti kammassakatapaññāya paññavato.",
  "atk-s0103a:1121_5": "Nippapañcassāti vigatamānataṇhādiṭṭhipapañcassa.",
  "atk-s0103a:1122_0": "Idha bhāvetabbapade maggo kathito. Sesaṃ purimasadisameva.",
  "atk-s0103a:1123_0": "Navadhammavaṇṇanā",
  "atk-s0103a:1124_0": "359.",
  "atk-s0103a:1124_1": "(Kha) sīlavisuddhīti visuddhiṃ pāpetuṃ samatthaṃ catupārisuddhisīlaṃ.",
  "atk-s0103a:1124_2": "Pārisuddhipadhāniyaṅganti parisuddhabhāvassa padhānaṅgaṃ.",
  "atk-s0103a:1124_3": "Cittavisuddhīti vipassanāya padaṭṭhānabhūtā aṭṭha paguṇasamāpattiyo.",
  "atk-s0103a:1124_4": "Diṭṭhivisuddhīti sapaccayanāmarūpadassanaṃ.",
  "atk-s0103a:1124_5": "Kaṅkhāvitaraṇavisuddhīti paccayākārañāṇaṃ.",
  "atk-s0103a:1124_6": "Addhattayepi hi paccayavaseneva dhammā pavattantīti passato kaṅkhaṃ vitarati.",
  "atk-s0103a:1124_7": "Maggāmaggañāṇadassanavisuddhīti obhāsādayo na maggo,",
  "atk-s0103a:1124_8": "vīthippaṭipannaṃ udayabbayañāṇaṃ maggoti evaṃ maggāmagge ñāṇaṃ.",
  "atk-s0103a:1124_9": "Paṭipadāñāṇadassanavisuddhīti rathavinīte vuṭṭhānagāminivipassanā kathitā,",
  "atk-s0103a:1124_10": "idha taruṇavipassanā.",
  "atk-s0103a:1124_11": "Ñāṇadassanavisuddhīti rathavinīte maggo kathito,",
  "atk-s0103a:1124_12": "idha vuṭṭhānagāminivipassanā.",
  "atk-s0103a:1124_13": "Etā pana sattapi visuddhiyo vitthārena visuddhimagge kathitā.",
  "atk-s0103a:1124_14": "Paññāti arahattaphalapaññā.",
  "atk-s0103a:1124_15": "Vimuttipi arahattaphalavimuttiyeva.",
  "atk-s0103a:1125_0": "(Cha) dhātunānattaṃ paṭicca uppajjati phassanānattanti cakkhādidhātunānattaṃ paṭicca cakkhusamphassādinānattaṃ uppajjatīti attho.",
  "atk-s0103a:1125_1": "Phassanānattaṃ paṭiccāti cakkhusamphassādinānattaṃ paṭicca.",
  "atk-s0103a:1125_2": "Vedanānānattanti cakkhusamphassajādivedanānānattaṃ.",
  "atk-s0103a:1125_3": "Saññānānattaṃ paṭiccāti kāmasaññādinānattaṃ paṭicca.",
  "atk-s0103a:1125_4": "Saṅkappanānattanti kāmasaṅkappādinānattaṃ.",
  "atk-s0103a:1125_5": "Saṅkappanānattaṃ paṭicca uppajjati chandanānattanti saṅkappanānattatāya rūpe chando sadde chandoti evaṃ chandanānattaṃ uppajjati.",
  "atk-s0103a:1125_6": "Pariḷāhanānattanti chandanānattatāya rūpapariḷāho saddapariḷāhoti evaṃ pariḷāhanānattaṃ uppajjati.",
  "atk-s0103a:1125_7": "Pariyesanānānattanti pariḷāhanānattatāya rūpapariyesanādinānattaṃ uppajjati.",
  "atk-s0103a:1125_8": "Lābhanānattanti pariyesanānānattatāya rūpapaṭilābhādinānattaṃ uppajjati.",
  "atk-s0103a:1126_0": "(Ja) saññāsu maraṇasaññāti maraṇānupassanāñāṇe saññā.",
  "atk-s0103a:1126_1": "Āhārepaṭikūlasaññāti āhāraṃ pariggaṇhantassa uppannasaññā.",
  "atk-s0103a:1126_2": "Sabbalokeanabhiratisaññāti sabbasmiṃ vaṭṭe ukkaṇṭhantassa uppannasaññā.",
  "atk-s0103a:1126_3": "Sesā heṭṭhā kathitā eva.",
  "atk-s0103a:1126_4": "Idha bahukārapade maggo kathito.",
  "atk-s0103a:1126_5": "Sesaṃ purimasadisameva.",
  "atk-s0103a:1127_0": "Dasadhammavaṇṇanā",
  "atk-s0103a:1128_0": "360.",
  "atk-s0103a:1128_1": "(Jha) nijjaravatthūnīti nijjarakāraṇāni.",
  "atk-s0103a:1128_2": "Micchādiṭṭhi nijjiṇṇā hotīti ayaṃ heṭṭhā vipassanāyapi nijjiṇṇā eva pahīnā.",
  "atk-s0103a:1128_3": "Kasmā puna gahitāti asamucchinnattā.",
  "atk-s0103a:1128_4": "Vipassanāya hi kiñcāpi jiṇṇā,",
  "atk-s0103a:1128_5": "na pana samucchinnā,",
  "atk-s0103a:1128_6": "maggo pana uppajjitvā taṃ samucchindati,",
  "atk-s0103a:1128_7": "na puna vuṭṭhātuṃ deti.",
  "atk-s0103a:1128_8": "Tasmā puna gahitā.",
  "atk-s0103a:1128_9": "Evaṃ sabbapadesu nayo netabbo.",
  "atk-s0103a:1129_0": "Ettha ca sammādiṭṭhipaccayā catusaṭṭhi dhammā bhāvanāpāripūriṃ gacchanti.",
  "atk-s0103a:1129_1": "Katame catusaṭṭhi?",
  "atk-s0103a:1129_2": "Sotāpattimaggakkhaṇe adhimokkhaṭṭhena saddhindriyaṃ paripūreti,",
  "atk-s0103a:1129_3": "paggahaṭṭhena vīriyindriyaṃ paripūreti,",
  "atk-s0103a:1129_4": "anussaraṇaṭṭhena satindriyaṃ paripūreti,",
  "atk-s0103a:1129_5": "avikkhepaṭṭhena samādhindriyaṃ paripūreti,",
  "atk-s0103a:1129_6": "dassanaṭṭhena paññindriyaṃ paripūreti,",
  "atk-s0103a:1129_7": "vijānanaṭṭhena manindriyaṃ,",
  "atk-s0103a:1129_8": "abhinandanaṭṭhena somanassindriyaṃ,",
  "atk-s0103a:1129_9": "pavattasantatiadhipateyyaṭṭhena jīvitindriyaṃ paripūreti…pe…",
  "atk-s0103a:1129_10": "arahattaphalakkhaṇe adhimokkhaṭṭhena saddhindriyaṃ,",
  "atk-s0103a:1129_11": "pavattasantatiadhipateyyaṭṭhena jīvitindriyaṃ paripūretīti evaṃ catūsu maggesu catūsu phalesu aṭṭha aṭṭha hutvā catusaṭṭhi dhammā pāripūriṃ gacchanti.",
  "atk-s0103a:1129_12": "Idha abhiññeyyapade maggo kathito.",
  "atk-s0103a:1129_13": "Sesaṃ purimasadisameva.",
  "atk-s0103a:1130_0": "Idha ṭhatvā pañhā samodhānetabbā.",
  "atk-s0103a:1130_1": "Dasake sataṃ pañhā kathitā.",
  "atk-s0103a:1130_2": "Ekake ca navake ca sataṃ,",
  "atk-s0103a:1130_3": "duke ca aṭṭhake ca sataṃ,",
  "atk-s0103a:1130_4": "tike ca sattake ca sataṃ,",
  "atk-s0103a:1130_5": "catukke ca chakke ca sataṃ,",
  "atk-s0103a:1130_6": "pañcake paññāsāti aḍḍhachaṭṭhāni pañhasatāni kathitāni honti.",
  "atk-s0103a:1131_0": "“Idamavoca āyasmā sāriputto,",
  "atk-s0103a:1131_1": "attamanā te bhikkhū āyasmato sāriputtassa bhāsitaṃ abhinandu”nti sādhu,",
  "atk-s0103a:1131_2": "sādhūti abhinandantā sirasā sampaṭicchiṃsu.",
  "atk-s0103a:1131_3": "Tāya ca pana attamanatāya imameva suttaṃ āvajjamānā pañcasatāpi te bhikkhū saha paṭisambhidāhi aggaphale arahatte patiṭṭhahiṃsūti.",
  "atk-s0103a:1132_0": "Sumaṅgalavilāsiniyā dīghanikāyaṭṭhakathāya",
  "atk-s0103a:1133_0": "Dasuttarasuttavaṇṇanā niṭṭhitā.",
  "atk-s0103a:1135_0": "Niṭṭhitā ca pāthikavaggassa vaṇṇanāti.",
  "atk-s0103a:1136_0": "Pāthikavaggaṭṭhakathā niṭṭhitā.",
  "atk-s0103a:1138_0": "Nigamanakathā",
  "atk-s0103a:1139_0": "Ettāvatā ca –",
  "atk-s0103a:1140_0": "Āyācito sumaṅgala, pariveṇanivāsinā thiraguṇena;",
  "atk-s0103a:1141_0": "Dāṭhānāgasaṅghattherena, theravaṃsanvayena.",
  "atk-s0103a:1142_0": "Dīghāgamavarassa dasabala, guṇagaṇaparidīpanassa aṭṭhakathaṃ;",
  "atk-s0103a:1143_0": "Yaṃ ārabhiṃ sumaṅgala, vilāsiniṃ nāma nāmena.",
  "atk-s0103a:1144_0": "Sā hi mahāṭṭhakathāya, sāramādāya niṭṭhitā;",
  "atk-s0103a:1145_0": "Esā ekāsītipamāṇāya, pāḷiyā bhāṇavārehi.",
  "atk-s0103a:1146_0": "Ekūnasaṭṭhimatto, visuddhimaggopi bhāṇavārehi;",
  "atk-s0103a:1147_0": "Atthappakāsanatthāya, āgamānaṃ kato yasmā.",
  "atk-s0103a:1148_0": "Tasmā tena sahā’yaṃ, aṭṭhakathā bhāṇavāragaṇanāya;",
  "atk-s0103a:1149_0": "Suparimitaparicchinnaṃ, cattālīsasataṃ hoti.",
  "atk-s0103a:1150_0": "Sabbaṃ cattālīsādhikasata, parimāṇaṃ bhāṇavārato evaṃ;",
  "atk-s0103a:1151_0": "Samayaṃ pakāsayantiṃ, mahāvihāre nivāsinaṃ.",
  "atk-s0103a:1152_0": "Mūlakaṭṭhakathāsāra, mādāya mayā imaṃ karontena;",
  "atk-s0103a:1153_0": "Yaṃ puññamupacitaṃ tena, hotu sabbo sukhī lokoti.",
  "atk-s0103a:1154_0": "Paramavisuddhasaddhābuddhivīriyapaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "atk-s0103a:1154_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "atk-s0103a:1154_2": "mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamuttavādinā",
  "atk-s0103a:1154_3": "vādīvarena mahākavinā pabhinnapaṭisambhidāparivāre chaḷabhiññādippabhedaguṇapaṭimaṇḍite uttarimanussadhamme",
  "atk-s0103a:1154_4": "suppatiṭṭhitabuddhīnaṃ theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā",
  "atk-s0103a:1154_5": "buddhaghosoti garūhi gahitanāmadheyyena therena katā ayaṃ sumaṅgalavilāsinī nāma dīghanikāyaṭṭhakathā –",
  "atk-s0103a:1155_0": "Tāva tiṭṭhatu lokasmiṃ, lokanittharaṇesinaṃ;",
  "atk-s0103a:1156_0": "Dassentī kulaputtānaṃ, nayaṃ diṭṭhivisuddhiyā.",
  "atk-s0103a:1157_0": "Yāva buddhoti nāmampi, suddhacittassa tādino;",
  "atk-s0103a:1158_0": "Lokamhi lokajeṭṭhassa, pavattati mahesinoti.",
  "atk-s0103a:1159_0": "Sumaṅgalavilāsinī nāma",
  "atk-s0103a:1160_0": "Dīghanikāyaṭṭhakathā niṭṭhitā."
}