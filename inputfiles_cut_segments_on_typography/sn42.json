{
  "sn42:1.0.1_0": "Saṁyutta Nikāya 42.1",
  "sn42:1.0.2_0": "1. Gāmaṇivagga",
  "sn42:1.0.3_0": "Caṇḍasutta",
  "sn42:1.1.1_0": "Sāvatthinidānaṁ.",
  "sn42:1.1.2_0": "Atha kho caṇḍo gāmaṇi yena bhagavā tenupasaṅkami;",
  "sn42:1.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:1.1.2_2": "Ekamantaṁ nisinno kho caṇḍo gāmaṇi bhagavantaṁ etadavoca:",
  "sn42:1.1.3_0": "“ko nu kho, bhante, hetu, ko paccayo yena midhekacco caṇḍo caṇḍotveva saṅkhaṁ gacchati.",
  "sn42:1.1.4_0": "Ko pana, bhante, hetu, ko paccayo yena midhekacco sorato soratotveva saṅkhaṁ gacchatī”ti?",
  "sn42:1.1.5_0": "“Idha, gāmaṇi, ekaccassa rāgo appahīno hoti.",
  "sn42:1.1.6_0": "Rāgassa appahīnattā pare kopenti, parehi kopiyamāno kopaṁ pātukaroti.",
  "sn42:1.1.7_0": "So caṇḍotveva saṅkhaṁ gacchati.",
  "sn42:1.1.8_0": "Doso appahīno hoti.",
  "sn42:1.1.9_0": "Dosassa appahīnattā pare kopenti, parehi kopiyamāno kopaṁ pātukaroti.",
  "sn42:1.1.10_0": "So caṇḍotveva saṅkhaṁ gacchati.",
  "sn42:1.1.11_0": "Moho appahīno hoti.",
  "sn42:1.1.12_0": "Mohassa appahīnattā pare kopenti, parehi kopiyamāno kopaṁ pātukaroti.",
  "sn42:1.1.13_0": "So caṇḍotveva saṅkhaṁ gacchati.",
  "sn42:1.1.14_0": "Ayaṁ kho, gāmaṇi, hetu, ayaṁ paccayo yena midhekacco caṇḍo caṇḍotveva saṅkhaṁ gacchati.",
  "sn42:1.2.1_0": "Idha pana, gāmaṇi, ekaccassa rāgo pahīno hoti.",
  "sn42:1.2.2_0": "Rāgassa pahīnattā pare na kopenti, parehi kopiyamāno kopaṁ na pātukaroti.",
  "sn42:1.2.3_0": "So soratotveva saṅkhaṁ gacchati.",
  "sn42:1.2.4_0": "Doso pahīno hoti.",
  "sn42:1.2.5_0": "Dosassa pahīnattā pare na kopenti, parehi kopiyamāno kopaṁ na pātukaroti.",
  "sn42:1.2.6_0": "So soratotveva saṅkhaṁ gacchati.",
  "sn42:1.2.7_0": "Moho pahīno hoti.",
  "sn42:1.2.8_0": "Mohassa pahīnattā pare na kopenti, parehi kopiyamāno kopaṁ na pātukaroti.",
  "sn42:1.2.9_0": "So soratotveva saṅkhaṁ gacchati.",
  "sn42:1.2.10_0": "Ayaṁ kho, gāmaṇi, hetu ayaṁ paccayo yena midhekacco sorato soratotveva saṅkhaṁ gacchatī”ti.",
  "sn42:1.3.1_0": "Evaṁ vutte, caṇḍo gāmaṇi bhagavantaṁ etadavoca:",
  "sn42:1.3.2_0": "“abhikkantaṁ, bhante, abhikkantaṁ, bhante.",
  "sn42:1.3.3_0": "Seyyathāpi, bhante,",
  "sn42:1.3.3_1": "nikkujjitaṁ vā ukkujjeyya,",
  "sn42:1.3.3_2": "paṭicchannaṁ vā vivareyya,",
  "sn42:1.3.3_3": "mūḷhassa vā maggaṁ ācikkheyya,",
  "sn42:1.3.3_4": "andhakāre vā telapajjotaṁ dhāreyya:",
  "sn42:1.3.3_5": "‘cakkhumanto rūpāni dakkhantī’ti;",
  "sn42:1.3.3_6": "evamevaṁ bhagavatā anekapariyāyena dhammo pakāsito.",
  "sn42:1.3.4_0": "Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca.",
  "sn42:1.3.5_0": "Upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.",
  "sn42:1.3.6_0": "Paṭhamaṁ.",
  "sn42:2.0.1_0": "Saṁyutta Nikāya 42.2",
  "sn42:2.0.2_0": "1. Gāmaṇivagga",
  "sn42:2.0.3_0": "Tālapuṭasutta",
  "sn42:2.1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "sn42:2.1.2_0": "Atha kho tālapuṭo naṭagāmaṇi yena bhagavā tenupasaṅkami;",
  "sn42:2.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:2.1.2_2": "Ekamantaṁ nisinno kho tālapuṭo naṭagāmaṇi bhagavantaṁ etadavoca:",
  "sn42:2.1.3_0": "“sutaṁ metaṁ, bhante, pubbakānaṁ ācariyapācariyānaṁ naṭānaṁ bhāsamānānaṁ:",
  "sn42:2.1.4_0": "‘yo so naṭo raṅgamajjhe samajjamajjhe saccālikena janaṁ hāseti rameti,",
  "sn42:2.1.4_1": "so kāyassa bhedā paraṁ maraṇā pahāsānaṁ devānaṁ sahabyataṁ upapajjatī’ti.",
  "sn42:2.1.5_0": "Idha bhagavā kimāhā”ti?",
  "sn42:2.1.6_0": "“Alaṁ, gāmaṇi, tiṭṭhatetaṁ. Mā maṁ etaṁ pucchī”ti.",
  "sn42:2.1.7_0": "Dutiyampi kho tālapuṭo naṭagāmaṇi bhagavantaṁ etadavoca:",
  "sn42:2.1.8_0": "“sutaṁ metaṁ, bhante, pubbakānaṁ ācariyapācariyānaṁ naṭānaṁ bhāsamānānaṁ:",
  "sn42:2.1.9_0": "‘yo so naṭo raṅgamajjhe samajjamajjhe saccālikena janaṁ hāseti rameti,",
  "sn42:2.1.9_1": "so kāyassa bhedā paraṁ maraṇā pahāsānaṁ devānaṁ sahabyataṁ upapajjatī’ti.",
  "sn42:2.1.10_0": "Idha bhagavā kimāhā”ti?",
  "sn42:2.1.11_0": "“Alaṁ, gāmaṇi, tiṭṭhatetaṁ. Mā maṁ etaṁ pucchī”ti.",
  "sn42:2.1.12_0": "Tatiyampi kho tālapuṭo naṭagāmaṇi bhagavantaṁ etadavoca:",
  "sn42:2.1.13_0": "“sutaṁ metaṁ, bhante, pubbakānaṁ ācariyapācariyānaṁ naṭānaṁ bhāsamānānaṁ:",
  "sn42:2.1.14_0": "‘yo so naṭo raṅgamajjhe samajjamajjhe saccālikena janaṁ hāseti rameti,",
  "sn42:2.1.14_1": "so kāyassa bhedā paraṁ maraṇā pahāsānaṁ devānaṁ sahabyataṁ upapajjatī’ti.",
  "sn42:2.1.15_0": "Idha bhagavā kimāhā”ti?",
  "sn42:2.2.1_0": "“Addhā kho tyāhaṁ, gāmaṇi, na labhāmi:",
  "sn42:2.2.2_0": "‘alaṁ, gāmaṇi, tiṭṭhatetaṁ,",
  "sn42:2.2.3_0": "mā maṁ etaṁ pucchī’ti.",
  "sn42:2.2.4_0": "Api ca tyāhaṁ byākarissāmi.",
  "sn42:2.2.5_0": "Pubbe kho, gāmaṇi, sattā avītarāgā rāgabandhanabaddhā.",
  "sn42:2.2.6_0": "Tesaṁ naṭo raṅgamajjhe samajjamajjhe ye dhammā rajanīyā te upasaṁharati bhiyyoso mattāya.",
  "sn42:2.2.7_0": "Pubbe kho, gāmaṇi, sattā avītadosā dosabandhanabaddhā.",
  "sn42:2.2.8_0": "Tesaṁ naṭo raṅgamajjhe samajjamajjhe ye dhammā dosanīyā te upasaṁharati bhiyyoso mattāya.",
  "sn42:2.2.9_0": "Pubbe kho, gāmaṇi, sattā avītamohā mohabandhanabaddhā.",
  "sn42:2.2.10_0": "Tesaṁ naṭo raṅgamajjhe samajjamajjhe ye dhammā mohanīyā te upasaṁharati bhiyyoso mattāya.",
  "sn42:2.2.11_0": "So attanā matto pamatto pare madetvā pamādetvā kāyassa bhedā paraṁ maraṇā pahāso nāma nirayo tattha upapajjati.",
  "sn42:2.2.12_0": "Sace kho panassa evaṁdiṭṭhi hoti:",
  "sn42:2.2.13_0": "‘yo so naṭo raṅgamajjhe samajjamajjhe saccālikena janaṁ hāseti rameti,",
  "sn42:2.2.13_1": "so kāyassa bhedā paraṁ maraṇā pahāsānaṁ devānaṁ sahabyataṁ upapajjatī’ti,",
  "sn42:2.2.13_2": "sāssa hoti micchādiṭṭhi.",
  "sn42:2.2.14_0": "Micchādiṭṭhikassa kho panāhaṁ, gāmaṇi, purisapuggalassa dvinnaṁ gatīnaṁ aññataraṁ gatiṁ vadāmi—",
  "sn42:2.2.15_0": "nirayaṁ vā tiracchānayoniṁ vā”ti.",
  "sn42:2.3.1_0": "Evaṁ vutte, tālapuṭo naṭagāmaṇi parodi assūni pavattesi.",
  "sn42:2.3.2_0": "“Etaṁ kho tyāhaṁ, gāmaṇi, nālatthaṁ:",
  "sn42:2.3.3_0": "‘alaṁ, gāmaṇi, tiṭṭhatetaṁ; mā maṁ etaṁ pucchī’”ti.",
  "sn42:2.3.4_0": "“Nāhaṁ, bhante, etaṁ rodāmi yaṁ maṁ bhagavā evamāha;",
  "sn42:2.3.5_0": "api cāhaṁ, bhante, pubbakehi ācariyapācariyehi naṭehi dīgharattaṁ nikato vañcito paluddho:",
  "sn42:2.3.6_0": "‘yo so naṭo raṅgamajjhe samajjamajjhe saccālikena janaṁ hāseti rameti so kāyassa bhedā paraṁ maraṇā pahāsānaṁ devānaṁ sahabyataṁ upapajjatī’”ti.",
  "sn42:2.3.7_0": "“Abhikkantaṁ, bhante, abhikkantaṁ, bhante.",
  "sn42:2.3.8_0": "Seyyathāpi, bhante,",
  "sn42:2.3.8_1": "nikkujjitaṁ vā ukkujjeyya,",
  "sn42:2.3.8_2": "paṭicchannaṁ vā vivareyya,",
  "sn42:2.3.8_3": "mūḷhassa vā maggaṁ ācikkheyya,",
  "sn42:2.3.8_4": "andhakāre vā telapajjotaṁ dhāreyya:",
  "sn42:2.3.8_5": "‘cakkhumanto rūpāni dakkhantī’ti;",
  "sn42:2.3.8_6": "evamevaṁ bhagavatā anekapariyāyena dhammo pakāsito.",
  "sn42:2.3.9_0": "Esāhaṁ, bhante, bhagavantaṁ saraṇaṁ gacchāmi dhammañca bhikkhusaṅghañca.",
  "sn42:2.3.10_0": "Labheyyāhaṁ, bhante, bhagavato santike pabbajjaṁ, labheyyaṁ upasampadan”ti.",
  "sn42:2.3.11_0": "Alattha kho tālapuṭo naṭagāmaṇi bhagavato santike pabbajjaṁ, alattha upasampadaṁ.",
  "sn42:2.3.12_0": "Acirūpasampanno ca panāyasmā tālapuṭo …pe…",
  "sn42:2.3.13_0": "arahataṁ ahosīti.",
  "sn42:2.3.14_0": "Dutiyaṁ.",
  "sn42:3.0.1_0": "Saṁyutta Nikāya 42.3",
  "sn42:3.0.2_0": "1. Gāmaṇivagga",
  "sn42:3.0.3_0": "Yodhājīvasutta",
  "sn42:3.1.1_0": "Atha kho yodhājīvo gāmaṇi yena bhagavā tenupasaṅkami;",
  "sn42:3.1.1_1": "upasaṅkamitvā …pe…",
  "sn42:3.1.1_2": "ekamantaṁ nisinno kho yodhājīvo gāmaṇi bhagavantaṁ etadavoca:",
  "sn42:3.1.2_0": "“sutaṁ metaṁ, bhante, pubbakānaṁ ācariyapācariyānaṁ yodhājīvānaṁ bhāsamānānaṁ:",
  "sn42:3.1.3_0": "‘yo so yodhājīvo saṅgāme ussahati vāyamati,",
  "sn42:3.1.3_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:3.1.3_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’ti.",
  "sn42:3.1.4_0": "Idha bhagavā kimāhā”ti?",
  "sn42:3.1.5_0": "“Alaṁ, gāmaṇi, tiṭṭhatetaṁ; mā maṁ etaṁ pucchī”ti.",
  "sn42:3.1.6_0": "Dutiyampi kho …pe…",
  "sn42:3.1.7_0": "tatiyampi kho yodhājīvo gāmaṇi bhagavantaṁ etadavoca:",
  "sn42:3.1.8_0": "“sutaṁ metaṁ, bhante, pubbakānaṁ ācariyapācariyānaṁ yodhājīvānaṁ bhāsamānānaṁ:",
  "sn42:3.1.9_0": "‘yo so yodhājīvo saṅgāme ussahati vāyamati,",
  "sn42:3.1.9_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:3.1.9_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’ti.",
  "sn42:3.1.10_0": "Idha bhagavā kimāhā”ti?",
  "sn42:3.2.1_0": "“Addhā kho tyāhaṁ, gāmaṇi, na labhāmi:",
  "sn42:3.2.2_0": "‘alaṁ, gāmaṇi, tiṭṭhatetaṁ; mā maṁ etaṁ pucchī’ti.",
  "sn42:3.2.3_0": "Api ca tyāhaṁ byākarissāmi.",
  "sn42:3.2.4_0": "Yo so, gāmaṇi,",
  "sn42:3.2.4_1": "yodhājīvo saṅgāme ussahati vāyamati,",
  "sn42:3.2.4_2": "tassa taṁ cittaṁ pubbe gahitaṁ dukkaṭaṁ duppaṇihitaṁ:",
  "sn42:3.2.5_0": "‘ime sattā haññantu vā bajjhantu vā ucchijjantu vā vinassantu vā mā vā ahesuṁ iti vā’ti.",
  "sn42:3.2.6_0": "Tamenaṁ ussahantaṁ vāyamantaṁ pare hananti pariyāpādenti;",
  "sn42:3.2.7_0": "so kāyassa bhedā paraṁ maraṇā parajito nāma nirayo tattha upapajjatīti.",
  "sn42:3.2.8_0": "Sace kho panassa evaṁ diṭṭhi hoti:",
  "sn42:3.2.9_0": "‘yo so yodhājīvo saṅgāme ussahati vāyamati tamenaṁ ussahantaṁ vāyamantaṁ pare hananti pariyāpādenti,",
  "sn42:3.2.9_1": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’ti,",
  "sn42:3.2.9_2": "sāssa hoti micchādiṭṭhi.",
  "sn42:3.2.10_0": "Micchādiṭṭhikassa kho panāhaṁ, gāmaṇi, purisapuggalassa dvinnaṁ gatīnaṁ aññataraṁ gatiṁ vadāmi—",
  "sn42:3.2.11_0": "nirayaṁ vā tiracchānayoniṁ vā”ti.",
  "sn42:3.3.1_0": "Evaṁ vutte, yodhājīvo gāmaṇi parodi, assūni pavattesi.",
  "sn42:3.3.2_0": "“Etaṁ kho tyāhaṁ, gāmaṇi, nālatthaṁ:",
  "sn42:3.3.3_0": "‘alaṁ, gāmaṇi, tiṭṭhatetaṁ; mā maṁ etaṁ pucchī’”ti.",
  "sn42:3.3.4_0": "“Nāhaṁ, bhante, etaṁ rodāmi yaṁ maṁ bhagavā evamāha;",
  "sn42:3.3.5_0": "api cāhaṁ, bhante, pubbakehi ācariyapācariyehi yodhājīvehi dīgharattaṁ nikato vañcito paluddho:",
  "sn42:3.3.6_0": "‘yo so yodhājīvo saṅgāme ussahati vāyamati,",
  "sn42:3.3.6_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:3.3.6_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’”ti.",
  "sn42:3.3.7_0": "“Abhikkantaṁ, bhante …pe…",
  "sn42:3.3.8_0": "ajjatagge pāṇupetaṁ saraṇaṁ gatan”ti.",
  "sn42:3.3.9_0": "Tatiyaṁ.",
  "sn42:4.0.1_0": "Saṁyutta Nikāya 42.4",
  "sn42:4.0.2_0": "1. Gāmaṇivagga",
  "sn42:4.0.3_0": "Hatthārohasutta",
  "sn42:4.1.1_0": "Atha kho hatthāroho gāmaṇi yena bhagavā tenupasaṅkami; upasaṅkamitvā …pe…",
  "sn42:4.1.2_0": "ajjatagge pāṇupetaṁ saraṇaṁ gatanti.",
  "sn42:4.1.3_0": "Catutthaṁ.",
  "sn42:5.0.1_0": "Saṁyutta Nikāya 42.5",
  "sn42:5.0.2_0": "1. Gāmaṇivagga",
  "sn42:5.0.3_0": "Assārohasutta",
  "sn42:5.1.1_0": "Atha kho assāroho gāmaṇi yena bhagavā tenupasaṅkami;",
  "sn42:5.1.1_1": "upasaṅkamitvā ekamantaṁ nisīdi.",
  "sn42:5.1.1_2": "Ekamantaṁ nisinno kho assāroho gāmaṇi bhagavantaṁ etadavoca:",
  "sn42:5.1.2_0": "“sutaṁ metaṁ, bhante, pubbakānaṁ ācariyapācariyānaṁ assārohānaṁ bhāsamānānaṁ:",
  "sn42:5.1.3_0": "‘yo so assāroho saṅgāme ussahati vāyamati,",
  "sn42:5.1.3_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:5.1.3_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’ti.",
  "sn42:5.1.4_0": "Idha bhagavā kimāhā”ti?",
  "sn42:5.1.5_0": "“Alaṁ, gāmaṇi, tiṭṭhatetaṁ; mā maṁ etaṁ pucchī”ti.",
  "sn42:5.2.1_0": "Dutiyampi kho …pe…",
  "sn42:5.2.2_0": "tatiyampi kho assāroho gāmaṇi bhagavantaṁ etadavoca:",
  "sn42:5.2.3_0": "“sutaṁ metaṁ, bhante, pubbakānaṁ ācariyapācariyānaṁ assārohānaṁ bhāsamānānaṁ:",
  "sn42:5.2.4_0": "‘yo so assāroho saṅgāme ussahati vāyamati,",
  "sn42:5.2.4_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:5.2.4_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’ti.",
  "sn42:5.2.5_0": "Idha bhagavā kimāhā”ti?",
  "sn42:5.3.1_0": "“Addhā kho tyāhaṁ, gāmaṇi, na labhāmi:",
  "sn42:5.3.2_0": "‘alaṁ, gāmaṇi, tiṭṭhatetaṁ; mā maṁ etaṁ pucchī’ti.",
  "sn42:5.3.3_0": "Api ca kho tyāhaṁ byākarissāmi.",
  "sn42:5.3.4_0": "Yo so, gāmaṇi,",
  "sn42:5.3.4_1": "assāroho saṅgāme ussahati vāyamati tassa taṁ cittaṁ pubbe gahitaṁ dukkaṭaṁ duppaṇihitaṁ:",
  "sn42:5.3.5_0": "‘ime sattā haññantu vā bajjhantu vā ucchijjantu vā vinassantu vā mā ahesuṁ iti vā’ti.",
  "sn42:5.3.6_0": "Tamenaṁ ussahantaṁ vāyamantaṁ pare hananti pariyāpādenti,",
  "sn42:5.3.6_1": "so kāyassa bhedā paraṁ maraṇā parajito nāma nirayo tattha upapajjati.",
  "sn42:5.3.7_0": "Sace kho panassa evaṁ diṭṭhi hoti:",
  "sn42:5.3.8_0": "‘yo so assāroho saṅgāme ussahati vāyamati,",
  "sn42:5.3.8_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:5.3.8_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’ti,",
  "sn42:5.3.8_3": "sāssa hoti micchādiṭṭhi.",
  "sn42:5.3.9_0": "Micchādiṭṭhikassa kho panāhaṁ, gāmaṇi, purisapuggalassa dvinnaṁ gatīnaṁ aññataraṁ gatiṁ vadāmi—",
  "sn42:5.3.10_0": "nirayaṁ vā tiracchānayoniṁ vā”ti.",
  "sn42:5.4.1_0": "Evaṁ vutte, assāroho gāmaṇi parodi, assūni pavattesi.",
  "sn42:5.4.2_0": "“Etaṁ kho tyāhaṁ, gāmaṇi, nālatthaṁ:",
  "sn42:5.4.3_0": "‘alaṁ, gāmaṇi, tiṭṭhatetaṁ; mā maṁ etaṁ pucchī’”ti.",
  "sn42:5.4.4_0": "“Nāhaṁ, bhante, etaṁ rodāmi yaṁ maṁ bhagavā evamāha.",
  "sn42:5.4.5_0": "Api cāhaṁ, bhante, pubbakehi ācariyapācariyehi assārohehi dīgharattaṁ nikato vañcito paluddho:",
  "sn42:5.4.6_0": "‘yo so assāroho saṅgāme ussahati vāyamati,",
  "sn42:5.4.6_1": "tamenaṁ ussahantaṁ vāyamantaṁ pare hananti pariyāpādenti,",
  "sn42:5.4.6_2": "so kāyassa bhedā paraṁ maraṇā parajitānaṁ devānaṁ sahabyataṁ upapajjatī’”ti.",
  "sn42:5.4.7_0": "“Abhikkantaṁ, bhante …pe…",
  "sn42:5.4.8_0": "ajjatagge pāṇupetaṁ saraṇaṁ gatan”ti.",
  "sn42:5.4.9_0": "Pañcamaṁ.",
  "sn42:6.0.1_0": "Saṁyutta Nikāya 42.6",
  "sn42:6.0.2_0": "1. Gāmaṇivagga",
  "sn42:6.0.3_0": "Asibandhakaputtasutta",
  "sn42:6.1.1_0": "Ekaṁ samayaṁ bhagavā nāḷandāyaṁ viharati pāvārikambavane.",
  "sn42:6.1.2_0": "Atha kho asibandhakaputto gāmaṇi yena bhagavā tenupasaṅkami;",
  "sn42:6.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:6.1.2_2": "Ekamantaṁ nisinno kho asibandhakaputto gāmaṇi bhagavantaṁ etadavoca:",
  "sn42:6.2.1_0": "“brāhmaṇā, bhante, pacchā bhūmakā kāmaṇḍalukā sevālamālikā udakorohakā aggiparicārakā.",
  "sn42:6.2.2_0": "Te mataṁ kālaṅkataṁ uyyāpenti nāma saññāpenti nāma saggaṁ nāma okkāmenti.",
  "sn42:6.2.3_0": "Bhagavā pana, bhante,",
  "sn42:6.2.3_1": "arahaṁ sammāsambuddho pahoti tathā kātuṁ yathā sabbo loko kāyassa bhedā paraṁ maraṇā sugatiṁ saggaṁ lokaṁ upapajjeyyā”ti?",
  "sn42:6.3.1_0": "“Tena hi, gāmaṇi, taññevettha paṭipucchissāmi. Yathā te khameyya tathā naṁ byākareyyāsīti.",
  "sn42:6.4.1_0": "Taṁ kiṁ maññasi, gāmaṇi,",
  "sn42:6.4.2_0": "idhassa puriso pāṇātipātī adinnādāyī kāmesumicchācārī musāvādī pisuṇavāco pharusavāco samphappalāpī abhijjhālu byāpannacitto micchādiṭṭhiko.",
  "sn42:6.4.3_0": "Tamenaṁ mahājanakāyo saṅgamma samāgamma āyāceyya thomeyya pañjaliko anuparisakkeyya:",
  "sn42:6.4.4_0": "‘ayaṁ puriso kāyassa bhedā paraṁ maraṇā sugatiṁ saggaṁ lokaṁ upapajjatū’ti.",
  "sn42:6.4.5_0": "Taṁ kiṁ maññasi, gāmaṇi,",
  "sn42:6.4.6_0": "api nu so puriso mahato janakāyassa āyācanahetu vā thomanahetu vā pañjalikā anuparisakkanahetu vā kāyassa",
  "sn42:6.4.6_1": "bhedā paraṁ maraṇā sugatiṁ saggaṁ lokaṁ upapajjeyyā”ti?",
  "sn42:6.4.7_0": "“No hetaṁ, bhante”.",
  "sn42:6.5.1_0": "“Seyyathāpi, gāmaṇi, puriso mahatiṁ puthusilaṁ gambhīre udakarahade pakkhipeyya.",
  "sn42:6.5.2_0": "Tamenaṁ mahā janakāyo saṅgamma samāgamma āyāceyya thomeyya pañjaliko anuparisakkeyya:",
  "sn42:6.5.3_0": "‘ummujja, bho puthusile, uplava, bho puthusile, thalamuplava, bho puthusile’ti.",
  "sn42:6.5.4_0": "Taṁ kiṁ maññasi, gāmaṇi,",
  "sn42:6.5.5_0": "api nu sā puthusilā mahato janakāyassa āyācanahetu vā thomanahetu vā pañjalikā anuparisakkanahetu vā",
  "sn42:6.5.5_1": "ummujjeyya vā uplaveyya vā thalaṁ vā uplaveyyā”ti?",
  "sn42:6.5.6_0": "“No hetaṁ, bhante”.",
  "sn42:6.5.7_0": "“Evameva kho, gāmaṇi,",
  "sn42:6.5.7_1": "yo so puriso pāṇātipātī adinnādāyī kāmesumicchācārī musāvādī pisuṇavāco pharusavāco samphappalāpī abhijjhālu byāpannacitto micchādiṭṭhiko.",
  "sn42:6.5.8_0": "Kiñcāpi taṁ mahā janakāyo saṅgamma samāgamma āyāceyya thomeyya pañjaliko anuparisakkeyya:",
  "sn42:6.5.9_0": "‘ayaṁ puriso kāyassa bhedā paraṁ maraṇā sugatiṁ saggaṁ lokaṁ upapajjatū’ti,",
  "sn42:6.5.9_1": "atha kho so puriso kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjeyya.",
  "sn42:6.6.1_0": "Taṁ kiṁ maññasi, gāmaṇi,",
  "sn42:6.6.2_0": "idhassa puriso pāṇātipātā paṭivirato adinnādānā paṭivirato kāmesumicchācārā paṭivirato musāvādā paṭivirato",
  "sn42:6.6.2_1": "pisuṇāya vācāya paṭivirato pharusāya vācāya paṭivirato samphappalāpā paṭivirato anabhijjhālu abyāpannacitto",
  "sn42:6.6.2_2": "sammādiṭṭhiko.",
  "sn42:6.6.3_0": "Tamenaṁ mahā janakāyo saṅgamma samāgamma āyāceyya thomeyya pañjaliko anuparisakkeyya:",
  "sn42:6.6.4_0": "‘ayaṁ puriso kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatū’ti.",
  "sn42:6.6.5_0": "Taṁ kiṁ maññasi, gāmaṇi,",
  "sn42:6.6.6_0": "api nu so puriso mahato janakāyassa āyācanahetu vā thomanahetu vā pañjalikā anuparisakkanahetu vā kāyassa",
  "sn42:6.6.6_1": "bhedā paraṁ maraṇā apāyaṁ duggatiṁ vinipātaṁ nirayaṁ upapajjeyyā”ti?",
  "sn42:6.6.7_0": "“No hetaṁ, bhante”.",
  "sn42:6.7.1_0": "“Seyyathāpi, gāmaṇi,",
  "sn42:6.7.1_1": "puriso sappikumbhaṁ vā telakumbhaṁ vā gambhīre udakarahade ogāhetvā bhindeyya.",
  "sn42:6.7.1_2": "Tatra yāssa sakkharā vā kaṭhalā vā sā adhogāmī assa;",
  "sn42:6.7.1_3": "yañca khvassa tatra sappi vā telaṁ vā taṁ uddhaṁ gāmi assa.",
  "sn42:6.7.2_0": "Tamenaṁ mahā janakāyo saṅgamma samāgamma āyāceyya thomeyya pañjaliko anuparisakkeyya:",
  "sn42:6.7.3_0": "‘osīda, bho sappitela, saṁsīda, bho sappitela, adho gaccha, bho sappitelā’ti.",
  "sn42:6.7.4_0": "Taṁ kiṁ maññasi, gāmaṇi,",
  "sn42:6.7.5_0": "api nu taṁ sappitelaṁ mahato janakāyassa āyācanahetu vā thomanahetu vā pañjalikā anuparisakkanahetu vā osīdeyya vā saṁsīdeyya vā adho vā gaccheyyā”ti?",
  "sn42:6.7.6_0": "“No hetaṁ, bhante”.",
  "sn42:6.8.1_0": "“Evameva kho, gāmaṇi,",
  "sn42:6.8.1_1": "yo so puriso pāṇātipātā paṭivirato,",
  "sn42:6.8.1_2": "adinnādānā paṭivirato,",
  "sn42:6.8.1_3": "kāmesumicchācārā paṭivirato,",
  "sn42:6.8.1_4": "musāvādā paṭivirato,",
  "sn42:6.8.1_5": "pisuṇāya vācāya paṭivirato,",
  "sn42:6.8.1_6": "pharusāya vācāya paṭivirato,",
  "sn42:6.8.1_7": "samphappalāpā paṭivirato,",
  "sn42:6.8.1_8": "anabhijjhālu,",
  "sn42:6.8.1_9": "abyāpannacitto,",
  "sn42:6.8.1_10": "sammādiṭṭhiko,",
  "sn42:6.8.2_0": "kiñcāpi taṁ mahā janakāyo saṅgamma samāgamma āyāceyya thomeyya pañjaliko anuparisakkeyya:",
  "sn42:6.8.3_0": "‘ayaṁ puriso kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjatū’ti,",
  "sn42:6.8.3_1": "atha kho so puriso kāyassa bhedā paraṁ maraṇā sugatiṁ saggaṁ lokaṁ upapajjeyyā”ti.",
  "sn42:6.8.4_0": "Evaṁ vutte, asibandhakaputto gāmaṇi bhagavantaṁ etadavoca:",
  "sn42:6.8.5_0": "“abhikkantaṁ, bhante …pe…",
  "sn42:6.8.6_0": "ajjatagge pāṇupetaṁ saraṇaṁ gatan”ti.",
  "sn42:6.8.7_0": "Chaṭṭhaṁ.",
  "sn42:7.0.1_0": "Saṁyutta Nikāya 42.7",
  "sn42:7.0.2_0": "1. Gāmaṇivagga",
  "sn42:7.0.3_0": "Khettūpamasutta",
  "sn42:7.1.1_0": "Ekaṁ samayaṁ bhagavā nāḷandāyaṁ viharati pāvārikambavane.",
  "sn42:7.1.2_0": "Atha kho asibandhakaputto gāmaṇi yena bhagavā tenupasaṅkami;",
  "sn42:7.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:7.1.2_2": "Ekamantaṁ nisinno kho asibandhakaputto gāmaṇi bhagavantaṁ etadavoca:",
  "sn42:7.1.3_0": "“nanu, bhante, bhagavā sabbapāṇabhūtahitānukampī viharatī”ti?",
  "sn42:7.1.4_0": "“Evaṁ, gāmaṇi, tathāgato sabbapāṇabhūtahitānukampī viharatī”ti.",
  "sn42:7.1.5_0": "“Atha kiñcarahi, bhante,",
  "sn42:7.1.5_1": "bhagavā ekaccānaṁ sakkaccaṁ dhammaṁ deseti,",
  "sn42:7.1.5_2": "ekaccānaṁ no tathā sakkaccaṁ dhammaṁ desetī”ti?",
  "sn42:7.1.6_0": "“Tena hi, gāmaṇi, taññevettha paṭipucchissāmi. Yathā te khameyya tathā naṁ byākareyyāsi.",
  "sn42:7.1.7_0": "Taṁ kiṁ maññasi, gāmaṇi,",
  "sn42:7.1.7_1": "idhassu kassakassa gahapatino tīṇi khettāni—ekaṁ khettaṁ aggaṁ,",
  "sn42:7.1.7_2": "ekaṁ khettaṁ majjhimaṁ,",
  "sn42:7.1.7_3": "ekaṁ khettaṁ hīnaṁ jaṅgalaṁ ūsaraṁ pāpabhūmi.",
  "sn42:7.1.8_0": "Taṁ kiṁ maññasi, gāmaṇi,",
  "sn42:7.1.8_1": "asu kassako gahapati bījāni patiṭṭhāpetukāmo kattha paṭhamaṁ patiṭṭhāpeyya,",
  "sn42:7.1.8_2": "yaṁ vā aduṁ khettaṁ aggaṁ,",
  "sn42:7.1.8_3": "yaṁ vā aduṁ khettaṁ majjhimaṁ,",
  "sn42:7.1.8_4": "yaṁ vā aduṁ khettaṁ hīnaṁ jaṅgalaṁ ūsaraṁ pāpabhūmī”ti?",
  "sn42:7.1.9_0": "“Asu, bhante,",
  "sn42:7.1.9_1": "kassako gahapati bījāni patiṭṭhāpetukāmo yaṁ aduṁ khettaṁ aggaṁ tattha patiṭṭhāpeyya.",
  "sn42:7.1.9_2": "Tattha patiṭṭhāpetvā yaṁ aduṁ khettaṁ majjhimaṁ tattha patiṭṭhāpeyya.",
  "sn42:7.1.9_3": "Tattha patiṭṭhāpetvā yaṁ aduṁ khettaṁ hīnaṁ jaṅgalaṁ ūsaraṁ pāpabhūmi tattha patiṭṭhāpeyyapi,",
  "sn42:7.1.9_4": "nopi patiṭṭhāpeyya.",
  "sn42:7.1.10_0": "Taṁ kissa hetu?",
  "sn42:7.1.11_0": "Antamaso gobhattampi bhavissatī”ti.",
  "sn42:7.2.1_0": "“Seyyathāpi, gāmaṇi, yaṁ aduṁ khettaṁ aggaṁ; evameva mayhaṁ bhikkhubhikkhuniyo.",
  "sn42:7.2.2_0": "Tesāhaṁ dhammaṁ desemi—ādikalyāṇaṁ majjhekalyāṇaṁ pariyosānakalyāṇaṁ,",
  "sn42:7.2.2_1": "sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi.",
  "sn42:7.2.3_0": "Taṁ kissa hetu?",
  "sn42:7.2.4_0": "Ete hi, gāmaṇi, maṁdīpā maṁleṇā maṁtāṇā maṁsaraṇā viharanti.",
  "sn42:7.2.5_0": "Seyyathāpi, gāmaṇi, yaṁ aduṁ khettaṁ majjhimaṁ; evameva mayhaṁ upāsakaupāsikāyo.",
  "sn42:7.2.6_0": "Tesaṁ pāhaṁ dhammaṁ desemi—ādikalyāṇaṁ majjhekalyāṇaṁ pariyosānakalyāṇaṁ,",
  "sn42:7.2.6_1": "sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi.",
  "sn42:7.2.7_0": "Taṁ kissa hetu?",
  "sn42:7.2.8_0": "Ete hi, gāmaṇi, maṁdīpā maṁleṇā maṁtāṇā maṁsaraṇā viharanti.",
  "sn42:7.2.9_0": "Seyyathāpi, gāmaṇi,",
  "sn42:7.2.9_1": "yaṁ aduṁ khettaṁ hīnaṁ jaṅgalaṁ ūsaraṁ pāpabhūmi;",
  "sn42:7.2.9_2": "evameva mayhaṁ aññatitthiyā samaṇabrāhmaṇaparibbājakā.",
  "sn42:7.2.10_0": "Tesaṁ pāhaṁ dhammaṁ desemi—ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "sn42:7.2.10_1": "kevalaparipuṇṇaṁ parisuddhaṁ brahmacariyaṁ pakāsemi.",
  "sn42:7.2.11_0": "Taṁ kissa hetu?",
  "sn42:7.2.12_0": "Appeva nāma ekaṁ padampi ājāneyyuṁ taṁ nesaṁ assa dīgharattaṁ hitāya sukhāyāti.",
  "sn42:7.3.1_0": "Seyyathāpi, gāmaṇi,",
  "sn42:7.3.1_1": "purisassa tayo udakamaṇikā—eko udakamaṇiko acchiddo ahārī aparihārī,",
  "sn42:7.3.1_2": "eko udakamaṇiko acchiddo hārī parihārī,",
  "sn42:7.3.1_3": "eko udakamaṇiko chiddo hārī parihārī.",
  "sn42:7.3.2_0": "Taṁ kiṁ maññasi, gāmaṇi,",
  "sn42:7.3.2_1": "asu puriso udakaṁ nikkhipitukāmo kattha paṭhamaṁ nikkhipeyya,",
  "sn42:7.3.2_2": "yo vā so udakamaṇiko acchiddo ahārī aparihārī,",
  "sn42:7.3.2_3": "yo vā so udakamaṇiko acchiddo hārī parihārī,",
  "sn42:7.3.2_4": "yo vā so udakamaṇiko chiddo hārī parihārī”ti?",
  "sn42:7.3.3_0": "“Asu, bhante,",
  "sn42:7.3.3_1": "puriso udakaṁ nikkhipitukāmo,",
  "sn42:7.3.3_2": "yo so udakamaṇiko acchiddo ahārī aparihārī tattha nikkhipeyya,",
  "sn42:7.3.3_3": "tattha nikkhipitvā,",
  "sn42:7.3.3_4": "yo so udakamaṇiko acchiddo hārī parihārī tattha nikkhipeyya,",
  "sn42:7.3.3_5": "tattha nikkhipitvā,",
  "sn42:7.3.3_6": "yo so udakamaṇiko chiddo hārī parihārī tattha nikkhipeyyapi,",
  "sn42:7.3.3_7": "nopi nikkhipeyya.",
  "sn42:7.3.4_0": "Taṁ kissa hetu?",
  "sn42:7.3.5_0": "Antamaso bhaṇḍadhovanampi bhavissatī”ti.",
  "sn42:7.4.1_0": "“Seyyathāpi, gāmaṇi, yo so udakamaṇiko acchiddo ahārī aparihārī; evameva mayhaṁ bhikkhubhikkhuniyo.",
  "sn42:7.4.2_0": "Tesāhaṁ dhammaṁ desemi—ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "sn42:7.4.2_1": "kevalaparipuṇṇaṁ parisuddhaṁ brahmacariyaṁ pakāsemi.",
  "sn42:7.4.3_0": "Taṁ kissa hetu?",
  "sn42:7.4.4_0": "Ete hi, gāmaṇi, maṁdīpā maṁleṇā maṁtāṇā maṁsaraṇā viharanti.",
  "sn42:7.4.5_0": "Seyyathāpi, gāmaṇi, yo so udakamaṇiko acchiddo hārī parihārī; evameva mayhaṁ upāsakaupāsikāyo.",
  "sn42:7.4.6_0": "Tesāhaṁ dhammaṁ desemi—ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ,",
  "sn42:7.4.6_1": "kevalaparipuṇṇaṁ parisuddhaṁ brahmacariyaṁ pakāsemi.",
  "sn42:7.4.7_0": "Taṁ kissa hetu?",
  "sn42:7.4.8_0": "Ete hi, gāmaṇi, maṁdīpā maṁleṇā maṁtāṇā maṁsaraṇā viharanti.",
  "sn42:7.4.9_0": "Seyyathāpi, gāmaṇi,",
  "sn42:7.4.9_1": "yo so udakamaṇiko chiddo hārī parihārī;",
  "sn42:7.4.9_2": "evameva mayhaṁ aññatitthiyā samaṇabrāhmaṇaparibbājakā.",
  "sn42:7.4.10_0": "Tesāhaṁ dhammaṁ desemi—ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsemi.",
  "sn42:7.4.11_0": "Taṁ kissa hetu?",
  "sn42:7.4.12_0": "Appeva nāma ekaṁ padampi ājāneyyuṁ, taṁ nesaṁ assa dīgharattaṁ hitāya sukhāyā”ti.",
  "sn42:7.5.1_0": "Evaṁ vutte, asibandhakaputto gāmaṇi bhagavantaṁ etadavoca:",
  "sn42:7.5.2_0": "“abhikkantaṁ, bhante, abhikkantaṁ, bhante …pe…",
  "sn42:7.5.3_0": "upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.",
  "sn42:7.5.4_0": "Sattamaṁ.",
  "sn42:8.0.1_0": "Saṁyutta Nikāya 42.8",
  "sn42:8.0.2_0": "1. Gāmaṇivagga",
  "sn42:8.0.3_0": "Saṅkhadhamasutta",
  "sn42:8.1.1_0": "Ekaṁ samayaṁ bhagavā nāḷandāyaṁ viharati pāvārikambavane.",
  "sn42:8.1.2_0": "Atha kho asibandhakaputto gāmaṇi nigaṇṭhasāvako yena bhagavā tenupasaṅkami;",
  "sn42:8.1.2_1": "upasaṅkamitvā ekamantaṁ nisīdi.",
  "sn42:8.1.2_2": "Ekamantaṁ nisinnaṁ kho asibandhakaputtaṁ gāmaṇiṁ bhagavā etadavoca:",
  "sn42:8.1.3_0": "“kathaṁ nu kho, gāmaṇi, nigaṇṭho nāṭaputto sāvakānaṁ dhammaṁ desetī”ti?",
  "sn42:8.1.4_0": "“Evaṁ kho, bhante, nigaṇṭho nāṭaputto sāvakānaṁ dhammaṁ deseti:",
  "sn42:8.1.5_0": "‘yo koci pāṇaṁ atipāteti,",
  "sn42:8.1.5_1": "sabbo so āpāyiko nerayiko,",
  "sn42:8.1.5_2": "yo koci adinnaṁ ādiyati,",
  "sn42:8.1.5_3": "sabbo so āpāyiko nerayiko,",
  "sn42:8.1.5_4": "yo koci kāmesu micchā carati,",
  "sn42:8.1.5_5": "sabbo so āpāyiko nerayiko,",
  "sn42:8.1.5_6": "yo koci musā bhaṇati sabbo,",
  "sn42:8.1.5_7": "so āpāyiko nerayiko.",
  "sn42:8.1.6_0": "Yaṁbahulaṁ yaṁbahulaṁ viharati, tena tena nīyatī’ti.",
  "sn42:8.1.7_0": "Evaṁ kho, bhante, nigaṇṭho nāṭaputto sāvakānaṁ dhammaṁ desetī”ti.",
  "sn42:8.1.8_0": "“‘Yaṁbahulaṁ yaṁbahulañca, gāmaṇi, viharati,",
  "sn42:8.1.8_1": "tena tena nīyati’,",
  "sn42:8.1.8_2": "evaṁ sante na koci āpāyiko nerayiko bhavissati,",
  "sn42:8.1.8_3": "yathā nigaṇṭhassa nāṭaputtassa vacanaṁ.",
  "sn42:8.2.1_0": "Taṁ kiṁ maññasi, gāmaṇi,",
  "sn42:8.2.2_0": "yo so puriso pāṇātipātī rattiyā vā divasassa vā samayāsamayaṁ upādāya,",
  "sn42:8.2.2_1": "katamo bahutaro samayo,",
  "sn42:8.2.2_2": "yaṁ vā so pāṇamatipāteti,",
  "sn42:8.2.2_3": "yaṁ vā so pāṇaṁ nātipātetī”ti?",
  "sn42:8.2.3_0": "“Yo so, bhante,",
  "sn42:8.2.3_1": "puriso pāṇātipātī rattiyā vā divasassa vā samayāsamayaṁ upādāya,",
  "sn42:8.2.3_2": "appataro so samayo yaṁ so pāṇamatipāteti,",
  "sn42:8.2.3_3": "atha kho sveva bahutaro samayo yaṁ so pāṇaṁ nātipātetī”ti.",
  "sn42:8.2.4_0": "“‘Yaṁbahulaṁ yaṁbahulañca, gāmaṇi,",
  "sn42:8.2.4_1": "viharati tena tena nīyatī’ti,",
  "sn42:8.2.4_2": "evaṁ sante na koci āpāyiko nerayiko bhavissati,",
  "sn42:8.2.4_3": "yathā nigaṇṭhassa nāṭaputtassa vacanaṁ.",
  "sn42:8.3.1_0": "Taṁ kiṁ maññasi, gāmaṇi,",
  "sn42:8.3.2_0": "yo so puriso adinnādāyī rattiyā vā divasassa vā samayāsamayaṁ upādāya,",
  "sn42:8.3.2_1": "katamo bahutaro samayo,",
  "sn42:8.3.2_2": "yaṁ vā so adinnaṁ ādiyati,",
  "sn42:8.3.2_3": "yaṁ vā so adinnaṁ nādiyatī”ti.",
  "sn42:8.3.3_0": "“Yo so, bhante,",
  "sn42:8.3.3_1": "puriso adinnādāyī rattiyā vā divasassa vā samayāsamayaṁ upādāya appataro so samayo,",
  "sn42:8.3.3_2": "yaṁ so adinnaṁ ādiyati,",
  "sn42:8.3.3_3": "atha kho sveva bahutaro samayo,",
  "sn42:8.3.3_4": "yaṁ so adinnaṁ nādiyatī”ti.",
  "sn42:8.3.4_0": "“‘Yaṁbahulaṁ yaṁbahulañca, gāmaṇi,",
  "sn42:8.3.4_1": "viharati tena tena nīyatī’ti,",
  "sn42:8.3.4_2": "evaṁ sante na koci āpāyiko nerayiko bhavissati,",
  "sn42:8.3.4_3": "yathā nigaṇṭhassa nāṭaputtassa vacanaṁ.",
  "sn42:8.4.1_0": "Taṁ kiṁ maññasi, gāmaṇi,",
  "sn42:8.4.1_1": "yo so puriso kāmesumicchācārī rattiyā vā divasassa vā samayāsamayaṁ upādāya,",
  "sn42:8.4.1_2": "katamo bahutaro samayo,",
  "sn42:8.4.1_3": "yaṁ vā so kāmesu micchā carati,",
  "sn42:8.4.1_4": "yaṁ vā so kāmesu micchā na caratī”ti?",
  "sn42:8.4.2_0": "“Yo so, bhante,",
  "sn42:8.4.2_1": "puriso kāmesumicchācārī rattiyā vā divasassa vā samayāsamayaṁ upādāya,",
  "sn42:8.4.2_2": "appataro so samayo yaṁ so kāmesu micchā carati,",
  "sn42:8.4.2_3": "atha kho sveva bahutaro samayo,",
  "sn42:8.4.2_4": "yaṁ so kāmesu micchā na caratī”ti.",
  "sn42:8.4.3_0": "“‘Yaṁbahulaṁ yaṁbahulañca, gāmaṇi,",
  "sn42:8.4.3_1": "viharati tena tena nīyatī’ti,",
  "sn42:8.4.3_2": "evaṁ sante na koci āpāyiko nerayiko bhavissati,",
  "sn42:8.4.3_3": "yathā nigaṇṭhassa nāṭaputtassa vacanaṁ.",
  "sn42:8.5.1_0": "Taṁ kiṁ maññasi, gāmaṇi,",
  "sn42:8.5.1_1": "yo so puriso musāvādī rattiyā vā divasassa vā samayāsamayaṁ upādāya,",
  "sn42:8.5.1_2": "katamo bahutaro samayo,",
  "sn42:8.5.1_3": "yaṁ vā so musā bhaṇati,",
  "sn42:8.5.1_4": "yaṁ vā so musā na bhaṇatī”ti?",
  "sn42:8.5.2_0": "“Yo so, bhante,",
  "sn42:8.5.2_1": "puriso musāvādī rattiyā vā divasassa vā samayāsamayaṁ upādāya,",
  "sn42:8.5.2_2": "appataro so samayo,",
  "sn42:8.5.2_3": "yaṁ so musā bhaṇati,",
  "sn42:8.5.2_4": "atha kho sveva bahutaro samayo,",
  "sn42:8.5.2_5": "yaṁ so musā na bhaṇatī”ti.",
  "sn42:8.5.3_0": "“‘Yaṁbahulaṁ yaṁbahulañca, gāmaṇi,",
  "sn42:8.5.3_1": "viharati tena tena nīyatī’ti,",
  "sn42:8.5.3_2": "evaṁ sante na koci āpāyiko nerayiko bhavissati,",
  "sn42:8.5.3_3": "yathā nigaṇṭhassa nāṭaputtassa vacanaṁ.",
  "sn42:8.6.1_0": "Idha, gāmaṇi, ekacco satthā evaṁvādī hoti evaṁdiṭṭhi:",
  "sn42:8.6.2_0": "‘yo koci pāṇamatipāteti,",
  "sn42:8.6.2_1": "sabbo so āpāyiko nerayiko,",
  "sn42:8.6.2_2": "yo koci adinnaṁ ādiyati,",
  "sn42:8.6.2_3": "sabbo so āpāyiko nerayiko,",
  "sn42:8.6.2_4": "yo koci kāmesu micchā carati,",
  "sn42:8.6.2_5": "sabbo so āpāyiko nerayiko,",
  "sn42:8.6.2_6": "yo koci musā bhaṇati,",
  "sn42:8.6.2_7": "sabbo so āpāyiko nerayiko’ti.",
  "sn42:8.6.3_0": "Tasmiṁ kho pana, gāmaṇi, satthari sāvako abhippasanno hoti.",
  "sn42:8.6.4_0": "Tassa evaṁ hoti:",
  "sn42:8.6.5_0": "‘mayhaṁ kho satthā evaṁvādī evaṁdiṭṭhi—",
  "sn42:8.6.6_0": "yo koci pāṇamatipāteti, sabbo so āpāyiko nerayikoti.",
  "sn42:8.6.7_0": "Atthi kho pana mayā pāṇo atipātito, ahampamhi āpāyiko nerayikoti diṭṭhiṁ paṭilabhati.",
  "sn42:8.6.8_0": "Taṁ, gāmaṇi,",
  "sn42:8.6.8_1": "vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye.",
  "sn42:8.6.9_0": "Mayhaṁ kho satthā evaṁvādī evaṁdiṭṭhi—",
  "sn42:8.6.10_0": "yo koci adinnaṁ ādiyati, sabbo so āpāyiko nerayikoti.",
  "sn42:8.6.11_0": "Atthi kho pana mayā adinnaṁ ādinnaṁ ahampamhi āpāyiko nerayikoti diṭṭhiṁ paṭilabhati.",
  "sn42:8.6.12_0": "Taṁ, gāmaṇi,",
  "sn42:8.6.12_1": "vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye.",
  "sn42:8.6.13_0": "Mayhaṁ kho satthā evaṁvādī evaṁdiṭṭhi—",
  "sn42:8.6.14_0": "yo koci kāmesu micchā carati, sabbo so āpāyiko nerayiko’ti.",
  "sn42:8.6.15_0": "Atthi kho pana mayā kāmesu micchā ciṇṇaṁ.",
  "sn42:8.6.16_0": "‘Ahampamhi āpāyiko nerayiko’ti diṭṭhiṁ paṭilabhati.",
  "sn42:8.6.17_0": "Taṁ, gāmaṇi,",
  "sn42:8.6.17_1": "vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye.",
  "sn42:8.6.18_0": "Mayhaṁ kho satthā evaṁvādī evaṁdiṭṭhi—",
  "sn42:8.6.19_0": "yo koci musā bhaṇati, sabbo so āpāyiko nerayikoti.",
  "sn42:8.6.20_0": "Atthi kho pana mayā musā bhaṇitaṁ.",
  "sn42:8.6.21_0": "‘Ahampamhi āpāyiko nerayiko’ti diṭṭhiṁ paṭilabhati.",
  "sn42:8.6.22_0": "Taṁ, gāmaṇi,",
  "sn42:8.6.22_1": "vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye.",
  "sn42:8.7.1_0": "Idha pana, gāmaṇi,",
  "sn42:8.7.1_1": "tathāgato loke uppajjati arahaṁ sammāsambuddho vijjācaraṇasampanno sugato lokavidū anuttaro purisadammasārathi satthā devamanussānaṁ buddho bhagavā.",
  "sn42:8.7.2_0": "So anekapariyāyena pāṇātipātaṁ garahati vigarahati, ‘pāṇātipātā viramathā’ti cāha.",
  "sn42:8.7.3_0": "Adinnādānaṁ garahati vigarahati, ‘adinnādānā viramathā’ti cāha.",
  "sn42:8.7.4_0": "Kāmesumicchācāraṁ garahati, vigarahati ‘kāmesumicchācārā viramathā’ti cāha.",
  "sn42:8.7.5_0": "Musāvādaṁ garahati vigarahati ‘musāvādā viramathā’ti cāha.",
  "sn42:8.7.6_0": "Tasmiṁ kho pana, gāmaṇi, satthari sāvako abhippasanno hoti.",
  "sn42:8.7.7_0": "So iti paṭisañcikkhati:",
  "sn42:8.7.8_0": "‘bhagavā kho anekapariyāyena pāṇātipātaṁ garahati vigarahati, pāṇātipātā viramathāti cāha.",
  "sn42:8.7.9_0": "Atthi kho pana mayā pāṇo atipātito yāvatako vā tāvatako vā.",
  "sn42:8.7.10_0": "Yo kho pana mayā pāṇo atipātito yāvatako vā tāvatako vā, taṁ na suṭṭhu, taṁ na sādhu.",
  "sn42:8.7.11_0": "Ahañceva kho pana tappaccayā vippaṭisārī assaṁ.",
  "sn42:8.7.12_0": "Na metaṁ pāpaṁ kammaṁ akataṁ bhavissatī’ti.",
  "sn42:8.7.13_0": "So iti paṭisaṅkhāya tañceva pāṇātipātaṁ pajahati.",
  "sn42:8.7.14_0": "Āyatiñca pāṇātipātā paṭivirato hoti.",
  "sn42:8.7.15_0": "Evametassa pāpassa kammassa pahānaṁ hoti.",
  "sn42:8.7.16_0": "Evametassa pāpassa kammassa samatikkamo hoti.",
  "sn42:8.8.1_0": "‘Bhagavā kho anekapariyāyena adinnādānaṁ garahati vigarahati, adinnādānā viramathāti cāha.",
  "sn42:8.8.2_0": "Atthi kho pana mayā adinnaṁ ādinnaṁ yāvatakaṁ vā tāvatakaṁ vā.",
  "sn42:8.8.3_0": "Yaṁ kho pana mayā adinnaṁ ādinnaṁ yāvatakaṁ vā tāvatakaṁ vā taṁ na suṭṭhu, taṁ na sādhu.",
  "sn42:8.8.4_0": "Ahañceva kho pana tappaccayā vippaṭisārī assaṁ, na metaṁ pāpaṁ kammaṁ akataṁ bhavissatī’ti.",
  "sn42:8.8.5_0": "So iti paṭisaṅkhāya tañceva adinnādānaṁ pajahati.",
  "sn42:8.8.6_0": "Āyatiñca adinnādānā paṭivirato hoti.",
  "sn42:8.8.7_0": "Evametassa pāpassa kammassa pahānaṁ hoti.",
  "sn42:8.8.8_0": "Evametassa pāpassa kammassa samatikkamo hoti.",
  "sn42:8.9.1_0": "‘Bhagavā kho pana anekapariyāyena kāmesumicchācāraṁ garahati vigarahati,",
  "sn42:8.9.1_1": "kāmesumicchācārā viramathāti cāha.",
  "sn42:8.9.2_0": "Atthi kho pana mayā kāmesu micchā ciṇṇaṁ yāvatakaṁ vā tāvatakaṁ vā.",
  "sn42:8.9.3_0": "Yaṁ kho pana mayā kāmesu micchā ciṇṇaṁ yāvatakaṁ vā tāvatakaṁ vā taṁ na suṭṭhu, taṁ na sādhu.",
  "sn42:8.9.4_0": "Ahañceva kho pana tappaccayā vippaṭisārī assaṁ, na metaṁ pāpaṁ kammaṁ akataṁ bhavissatī’ti.",
  "sn42:8.9.5_0": "So iti paṭisaṅkhāya tañceva kāmesumicchācāraṁ pajahati, āyatiñca kāmesumicchācārā paṭivirato hoti.",
  "sn42:8.9.6_0": "Evametassa pāpassa kammassa pahānaṁ hoti.",
  "sn42:8.9.7_0": "Evametassa pāpassa kammassa samatikkamo hoti.",
  "sn42:8.10.1_0": "‘Bhagavā kho pana anekapariyāyena musāvādaṁ garahati vigarahati, musāvādā viramathāti cāha.",
  "sn42:8.10.2_0": "Atthi kho pana mayā musā bhaṇitaṁ yāvatakaṁ vā tāvatakaṁ vā.",
  "sn42:8.10.3_0": "Yaṁ kho pana mayā musā bhaṇitaṁ yāvatakaṁ vā tāvatakaṁ vā taṁ na suṭṭhu,",
  "sn42:8.10.3_1": "taṁ na sādhu.",
  "sn42:8.10.3_2": "Ahañceva kho pana tappaccayā vippaṭisārī assaṁ,",
  "sn42:8.10.3_3": "na metaṁ pāpaṁ kammaṁ akataṁ bhavissatī’ti.",
  "sn42:8.10.4_0": "So iti paṭisaṅkhāya tañceva musāvādaṁ pajahati, āyatiñca musāvādā paṭivirato hoti.",
  "sn42:8.10.5_0": "Evametassa pāpassa kammassa pahānaṁ hoti. Evametassa pāpassa kammassa samatikkamo hoti.",
  "sn42:8.11.1_0": "So pāṇātipātaṁ pahāya pāṇātipātā paṭivirato hoti.",
  "sn42:8.11.2_0": "Adinnādānaṁ pahāya adinnādānā paṭivirato hoti.",
  "sn42:8.11.3_0": "Kāmesumicchācāraṁ pahāya kāmesumicchācārā paṭivirato hoti.",
  "sn42:8.11.4_0": "Musāvādaṁ pahāya musāvādā paṭivirato hoti.",
  "sn42:8.11.5_0": "Pisuṇaṁ vācaṁ pahāya pisuṇāya vācāya paṭivirato hoti.",
  "sn42:8.11.6_0": "Pharusaṁ vācaṁ pahāya pharusāya vācāya paṭivirato hoti.",
  "sn42:8.11.7_0": "Samphappalāpaṁ pahāya samphappalāpā paṭivirato hoti.",
  "sn42:8.11.8_0": "Abhijjhaṁ pahāya anabhijjhālu hoti.",
  "sn42:8.11.9_0": "Byāpādappadosaṁ pahāya abyāpannacitto hoti.",
  "sn42:8.11.10_0": "Micchādiṭṭhiṁ pahāya sammādiṭṭhiko hoti.",
  "sn42:8.12.1_0": "Sa kho so, gāmaṇi,",
  "sn42:8.12.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ disaṁ pharitvā viharati,",
  "sn42:8.12.1_2": "tathā dutiyaṁ,",
  "sn42:8.12.1_3": "tathā tatiyaṁ,",
  "sn42:8.12.1_4": "tathā catutthaṁ.",
  "sn42:8.12.1_5": "Iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "sn42:8.12.1_6": "appamāṇena averena abyāpajjena pharitvā viharati.",
  "sn42:8.12.2_0": "Seyyathāpi, gāmaṇi, balavā saṅkhadhamo appakasireneva catuddisā viññāpeyya;",
  "sn42:8.12.3_0": "evameva kho, gāmaṇi,",
  "sn42:8.12.3_1": "evaṁ bhāvitāya mettāya cetovimuttiyā evaṁ bahulīkatāya yaṁ pamāṇakataṁ kammaṁ,",
  "sn42:8.12.3_2": "na taṁ tatrāvasissati,",
  "sn42:8.12.3_3": "na taṁ tatrāvatiṭṭhati.",
  "sn42:8.13.1_0": "Sa kho so, gāmaṇi,",
  "sn42:8.13.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato karuṇāsahagatena cetasā …pe…",
  "sn42:8.13.2_0": "muditāsahagatena cetasā …pe….",
  "sn42:8.13.3_0": "Upekkhāsahagatena cetasā ekaṁ disaṁ pharitvā viharati,",
  "sn42:8.13.3_1": "tathā dutiyaṁ,",
  "sn42:8.13.3_2": "tathā tatiyaṁ,",
  "sn42:8.13.3_3": "tathā catutthaṁ.",
  "sn42:8.13.3_4": "Iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn42:8.13.3_5": "appamāṇena averena abyāpajjena pharitvā viharati.",
  "sn42:8.13.4_0": "Seyyathāpi, gāmaṇi, balavā saṅkhadhamo appakasireneva catuddisā viññāpeyya;",
  "sn42:8.13.5_0": "evameva kho, gāmaṇi,",
  "sn42:8.13.5_1": "evaṁ bhāvitāya upekkhāya cetovimuttiyā evaṁ bahulīkatāya yaṁ pamāṇakataṁ kammaṁ na taṁ tatrāvasissati,",
  "sn42:8.13.5_2": "na taṁ tatrāvatiṭṭhatī”ti.",
  "sn42:8.14.1_0": "Evaṁ vutte, asibandhakaputto gāmaṇi bhagavantaṁ etadavoca:",
  "sn42:8.14.2_0": "“abhikkantaṁ, bhante, abhikkantaṁ, bhante …pe…",
  "sn42:8.14.3_0": "upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.",
  "sn42:8.14.4_0": "Aṭṭhamaṁ.",
  "sn42:9.0.1_0": "Saṁyutta Nikāya 42.9",
  "sn42:9.0.2_0": "1. Gāmaṇivagga",
  "sn42:9.0.3_0": "Kulasutta",
  "sn42:9.1.1_0": "Ekaṁ samayaṁ bhagavā kosalesu cārikaṁ caramāno mahatā bhikkhusaṅghena saddhiṁ yena nāḷandā tadavasari.",
  "sn42:9.1.2_0": "Tatra sudaṁ bhagavā nāḷandāyaṁ viharati pāvārikambavane.",
  "sn42:9.2.1_0": "Tena kho pana samayena nāḷandā dubbhikkhā hoti dvīhitikā setaṭṭhikā salākāvuttā.",
  "sn42:9.2.2_0": "Tena kho pana samayena nigaṇṭho nāṭaputto nāḷandāyaṁ paṭivasati mahatiyā nigaṇṭhaparisāya saddhiṁ.",
  "sn42:9.2.3_0": "Atha kho asibandhakaputto gāmaṇi nigaṇṭhasāvako yena nigaṇṭho nāṭaputto tenupasaṅkami;",
  "sn42:9.2.3_1": "upasaṅkamitvā nigaṇṭhaṁ nāṭaputtaṁ abhivādetvā ekamantaṁ nisīdi.",
  "sn42:9.2.3_2": "Ekamantaṁ nisinnaṁ kho asibandhakaputtaṁ gāmaṇiṁ nigaṇṭho nāṭaputto etadavoca:",
  "sn42:9.2.4_0": "“ehi tvaṁ, gāmaṇi, samaṇassa gotamassa vādaṁ āropehi.",
  "sn42:9.2.5_0": "Evaṁ te kalyāṇo kittisaddo abbhuggacchissati:",
  "sn42:9.2.6_0": "‘asibandhakaputtena gāmaṇinā samaṇassa gotamassa evaṁmahiddhikassa evaṁmahānubhāvassa vādo āropito’”ti.",
  "sn42:9.3.1_0": "“Kathaṁ panāhaṁ, bhante,",
  "sn42:9.3.1_1": "samaṇassa gotamassa evaṁmahiddhikassa evaṁmahānubhāvassa vādaṁ āropessāmī”ti?",
  "sn42:9.3.2_0": "“Ehi tvaṁ, gāmaṇi, yena samaṇo gotamo tenupasaṅkama; upasaṅkamitvā samaṇaṁ gotamaṁ evaṁ vadehi:",
  "sn42:9.3.3_0": "‘nanu, bhante,",
  "sn42:9.3.3_1": "bhagavā anekapariyāyena kulānaṁ anuddayaṁ vaṇṇeti,",
  "sn42:9.3.3_2": "anurakkhaṁ vaṇṇeti,",
  "sn42:9.3.3_3": "anukampaṁ vaṇṇetī’ti?",
  "sn42:9.3.4_0": "Sace kho, gāmaṇi, samaṇo gotamo evaṁ puṭṭho evaṁ byākaroti:",
  "sn42:9.3.5_0": "‘evaṁ, gāmaṇi,",
  "sn42:9.3.5_1": "tathāgato anekapariyāyena kulānaṁ anuddayaṁ vaṇṇeti,",
  "sn42:9.3.5_2": "anurakkhaṁ vaṇṇeti,",
  "sn42:9.3.5_3": "anukampaṁ vaṇṇetī’ti,",
  "sn42:9.3.5_4": "tamenaṁ tvaṁ evaṁ vadeyyāsi:",
  "sn42:9.3.6_0": "‘atha kiñcarahi, bhante,",
  "sn42:9.3.6_1": "bhagavā dubbhikkhe dvīhitike setaṭṭhike salākāvutte mahatā bhikkhusaṅghena saddhiṁ cārikaṁ carati?",
  "sn42:9.3.7_0": "Ucchedāya bhagavā kulānaṁ paṭipanno,",
  "sn42:9.3.7_1": "anayāya bhagavā kulānaṁ paṭipanno,",
  "sn42:9.3.7_2": "upaghātāya bhagavā kulānaṁ paṭipanno’ti.",
  "sn42:9.3.8_0": "Imaṁ kho te, gāmaṇi,",
  "sn42:9.3.8_1": "samaṇo gotamo ubhatokoṭikaṁ pañhaṁ puṭṭho neva sakkhati uggilituṁ,",
  "sn42:9.3.8_2": "neva sakkhati ogilitun”ti.",
  "sn42:9.3.9_0": "“Evaṁ,",
  "sn42:9.3.9_1": "bhante”ti kho asibandhakaputto gāmaṇi nigaṇṭhassa nāṭaputtassa paṭissutvā uṭṭhāyāsanā nigaṇṭhaṁ nāṭaputtaṁ",
  "sn42:9.3.9_2": "abhivādetvā padakkhiṇaṁ katvā yena bhagavā tenupasaṅkami;",
  "sn42:9.3.9_3": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:9.3.9_4": "Ekamantaṁ nisinno kho asibandhakaputto gāmaṇi bhagavantaṁ etadavoca:",
  "sn42:9.4.1_0": "“Nanu, bhante,",
  "sn42:9.4.1_1": "bhagavā anekapariyāyena kulānaṁ anuddayaṁ vaṇṇeti,",
  "sn42:9.4.1_2": "anurakkhaṁ vaṇṇeti,",
  "sn42:9.4.1_3": "anukampaṁ vaṇṇetī”ti?",
  "sn42:9.4.2_0": "“Evaṁ, gāmaṇi,",
  "sn42:9.4.2_1": "tathāgato anekapariyāyena kulānaṁ anuddayaṁ vaṇṇeti,",
  "sn42:9.4.2_2": "anurakkhaṁ vaṇṇeti,",
  "sn42:9.4.2_3": "anukampaṁ vaṇṇetī”ti.",
  "sn42:9.4.3_0": "“Atha kiñcarahi, bhante,",
  "sn42:9.4.3_1": "bhagavā dubbhikkhe dvīhitike setaṭṭhike salākāvutte mahatā bhikkhusaṅghena saddhiṁ cārikaṁ carati?",
  "sn42:9.4.4_0": "Ucchedāya bhagavā kulānaṁ paṭipanno,",
  "sn42:9.4.4_1": "anayāya bhagavā kulānaṁ paṭipanno,",
  "sn42:9.4.4_2": "upaghātāya bhagavā kulānaṁ paṭipanno”ti.",
  "sn42:9.4.5_0": "“Ito so, gāmaṇi,",
  "sn42:9.4.5_1": "ekanavutikappe yamahaṁ anussarāmi,",
  "sn42:9.4.5_2": "nābhijānāmi kiñci kulaṁ pakkabhikkhānuppadānamattena upahatapubbaṁ.",
  "sn42:9.4.6_0": "Atha kho yāni tāni kulāni aḍḍhāni mahaddhanāni mahābhogāni pahūtajātarūparajatāni pahūtavittūpakaraṇāni pahūtadhanadhaññāni,",
  "sn42:9.4.6_1": "sabbāni tāni dānasambhūtāni ceva saccasambhūtāni ca sāmaññasambhūtāni ca.",
  "sn42:9.4.7_0": "Aṭṭha kho, gāmaṇi, hetū, aṭṭha paccayā kulānaṁ upaghātāya.",
  "sn42:9.4.8_0": "Rājato vā kulāni upaghātaṁ gacchanti,",
  "sn42:9.4.8_1": "corato vā kulāni upaghātaṁ gacchanti,",
  "sn42:9.4.8_2": "aggito vā kulāni upaghātaṁ gacchanti,",
  "sn42:9.4.8_3": "udakato vā kulāni upaghātaṁ gacchanti,",
  "sn42:9.4.8_4": "nihitaṁ vā ṭhānā vigacchati,",
  "sn42:9.4.8_5": "duppayuttā vā kammantā vipajjanti,",
  "sn42:9.4.8_6": "kule vā kulaṅgāroti uppajjati,",
  "sn42:9.4.8_7": "yo te bhoge vikirati vidhamati viddhaṁseti,",
  "sn42:9.4.8_8": "aniccatāyeva aṭṭhamīti.",
  "sn42:9.4.9_0": "Ime kho, gāmaṇi, aṭṭha hetū, aṭṭha paccayā kulānaṁ upaghātāya.",
  "sn42:9.4.10_0": "Imesu kho, gāmaṇi, aṭṭhasu hetūsu, aṭṭhasu paccayesu saṁvijjamānesu yo maṁ evaṁ vadeyya:",
  "sn42:9.4.11_0": "‘ucchedāya bhagavā kulānaṁ paṭipanno,",
  "sn42:9.4.11_1": "anayāya bhagavā kulānaṁ paṭipanno,",
  "sn42:9.4.11_2": "upaghātāya bhagavā kulānaṁ paṭipanno’ti,",
  "sn42:9.4.12_0": "taṁ, gāmaṇi,",
  "sn42:9.4.12_1": "vācaṁ appahāya taṁ cittaṁ appahāya taṁ diṭṭhiṁ appaṭinissajjitvā yathābhataṁ nikkhitto evaṁ niraye”ti.",
  "sn42:9.5.1_0": "Evaṁ vutte, asibandhakaputto gāmaṇi bhagavantaṁ etadavoca:",
  "sn42:9.5.2_0": "“abhikkantaṁ, bhante, abhikkantaṁ, bhante …pe…",
  "sn42:9.5.3_0": "upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.",
  "sn42:9.5.4_0": "Navamaṁ.",
  "sn42:10.0.1_0": "Saṁyutta Nikāya 42.10",
  "sn42:10.0.2_0": "1. Gāmaṇivagga",
  "sn42:10.0.3_0": "Maṇicūḷakasutta",
  "sn42:10.1.1_0": "Ekaṁ samayaṁ bhagavā rājagahe viharati veḷuvane kalandakanivāpe.",
  "sn42:10.1.2_0": "Tena kho pana samayena rājantepure rājaparisāya sannisinnānaṁ sannipatitānaṁ ayamantarākathā udapādi:",
  "sn42:10.1.3_0": "“kappati samaṇānaṁ sakyaputtiyānaṁ jātarūparajataṁ,",
  "sn42:10.1.3_1": "sādiyanti samaṇā sakyaputtiyā jātarūparajataṁ,",
  "sn42:10.1.3_2": "paṭiggaṇhanti samaṇā sakyaputtiyā jātarūparajatan”ti.",
  "sn42:10.2.1_0": "Tena kho pana samayena maṇicūḷako gāmaṇi tassaṁ parisāyaṁ nisinno hoti.",
  "sn42:10.2.2_0": "Atha kho maṇicūḷako gāmaṇi taṁ parisaṁ etadavoca:",
  "sn42:10.2.3_0": "“mā ayyo evaṁ avacuttha.",
  "sn42:10.2.4_0": "Na kappati samaṇānaṁ sakyaputtiyānaṁ jātarūparajataṁ,",
  "sn42:10.2.4_1": "na sādiyanti samaṇā sakyaputtiyā jātarūparajataṁ,",
  "sn42:10.2.4_2": "nappaṭiggaṇhanti samaṇā sakyaputtiyā jātarūparajataṁ,",
  "sn42:10.2.4_3": "nikkhittamaṇisuvaṇṇā samaṇā sakyaputtiyā apetajātarūparajatā”ti.",
  "sn42:10.2.5_0": "Asakkhi kho maṇicūḷako gāmaṇi taṁ parisaṁ saññāpetuṁ.",
  "sn42:10.2.6_0": "Atha kho maṇicūḷako gāmaṇi yena bhagavā tenupasaṅkami;",
  "sn42:10.2.6_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:10.2.6_2": "Ekamantaṁ nisinno kho maṇicūḷako gāmaṇi bhagavantaṁ etadavoca:",
  "sn42:10.2.7_0": "“idha, bhante, rājantepure rājaparisāya sannisinnānaṁ sannipatitānaṁ ayamantarākathā udapādi:",
  "sn42:10.2.8_0": "‘kappati samaṇānaṁ sakyaputtiyānaṁ jātarūparajataṁ,",
  "sn42:10.2.8_1": "sādiyanti samaṇā sakyaputtiyā jātarūparajataṁ,",
  "sn42:10.2.8_2": "paṭiggaṇhanti samaṇā sakyaputtiyā jātarūparajatan’ti.",
  "sn42:10.2.9_0": "Evaṁ vutte, ahaṁ, bhante, taṁ parisaṁ etadavocaṁ:",
  "sn42:10.2.10_0": "‘mā ayyo evaṁ avacuttha.",
  "sn42:10.2.11_0": "Na kappati samaṇānaṁ sakyaputtiyānaṁ jātarūparajataṁ,",
  "sn42:10.2.11_1": "na sādiyanti samaṇā sakyaputtiyā jātarūparajataṁ,",
  "sn42:10.2.11_2": "nappaṭiggaṇhanti samaṇā sakyaputtiyā jātarūparajataṁ,",
  "sn42:10.2.11_3": "nikkhittamaṇisuvaṇṇā samaṇā sakyaputtiyā apetajātarūparajatā’ti.",
  "sn42:10.2.12_0": "Asakkhiṁ khvāhaṁ, bhante, taṁ parisaṁ saññāpetuṁ.",
  "sn42:10.2.13_0": "Kaccāhaṁ, bhante,",
  "sn42:10.2.13_1": "evaṁ byākaramāno vuttavādī ceva bhagavato homi,",
  "sn42:10.2.13_2": "na ca bhagavantaṁ abhūtena abbhācikkhāmi,",
  "sn42:10.2.13_3": "dhammassa cānudhammaṁ byākaromi,",
  "sn42:10.2.13_4": "na ca koci sahadhammiko vādānuvādo gārayhaṁ ṭhānaṁ āgacchatī”ti?",
  "sn42:10.3.1_0": "“Taggha tvaṁ, gāmaṇi,",
  "sn42:10.3.1_1": "evaṁ byākaramāno vuttavādī ceva me hosi,",
  "sn42:10.3.1_2": "na ca maṁ abhūtena abbhācikkhasi,",
  "sn42:10.3.1_3": "dhammassa cānudhammaṁ byākarosi,",
  "sn42:10.3.1_4": "na ca koci sahadhammiko vādānuvādo gārayhaṁ ṭhānaṁ āgacchati.",
  "sn42:10.3.2_0": "Na hi, gāmaṇi,",
  "sn42:10.3.2_1": "kappati samaṇānaṁ sakyaputtiyānaṁ jātarūparajataṁ,",
  "sn42:10.3.2_2": "na sādiyanti samaṇā sakyaputtiyā jātarūparajataṁ,",
  "sn42:10.3.2_3": "nappaṭiggaṇhanti samaṇā sakyaputtiyā jātarūparajataṁ,",
  "sn42:10.3.2_4": "nikkhittamaṇisuvaṇṇā samaṇā sakyaputtiyā apetajātarūparajatā.",
  "sn42:10.3.3_0": "Yassa kho, gāmaṇi, jātarūparajataṁ kappati, pañcapi tassa kāmaguṇā kappanti.",
  "sn42:10.3.4_0": "Yassa pañca kāmaguṇā kappanti (…),",
  "sn42:10.3.4_1": "ekaṁsenetaṁ, gāmaṇi,",
  "sn42:10.3.4_2": "dhāreyyāsi assamaṇadhammo asakyaputtiyadhammoti.",
  "sn42:10.3.5_0": "Api cāhaṁ, gāmaṇi, evaṁ vadāmi—",
  "sn42:10.3.6_0": "tiṇaṁ tiṇatthikena pariyesitabbaṁ,",
  "sn42:10.3.6_1": "dāru dārutthikena pariyesitabbaṁ,",
  "sn42:10.3.6_2": "sakaṭaṁ sakaṭatthikena pariyesitabbaṁ,",
  "sn42:10.3.6_3": "puriso purisatthikena pariyesitabbo.",
  "sn42:10.3.7_0": "Na tvevāhaṁ, gāmaṇi, kenaci pariyāyena ‘jātarūparajataṁ sāditabbaṁ pariyesitabban’ti vadāmī”ti.",
  "sn42:10.3.8_0": "Dasamaṁ.",
  "sn42:11.0.1_0": "Saṁyutta Nikāya 42.11",
  "sn42:11.0.2_0": "1. Gāmaṇivagga",
  "sn42:11.0.3_0": "Bhadrakasutta",
  "sn42:11.1.1_0": "Ekaṁ samayaṁ bhagavā mallesu viharati uruvelakappaṁ nāma mallānaṁ nigamo.",
  "sn42:11.1.2_0": "Atha kho bhadrako gāmaṇi yena bhagavā tenupasaṅkami;",
  "sn42:11.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:11.1.2_2": "Ekamantaṁ nisinno kho bhadrako gāmaṇi bhagavantaṁ etadavoca:",
  "sn42:11.1.3_0": "“sādhu me, bhante, bhagavā dukkhassa samudayañca atthaṅgamañca desetū”ti.",
  "sn42:11.1.4_0": "“Ahañce te, gāmaṇi, atītamaddhānaṁ ārabbha dukkhassa samudayañca atthaṅgamañca deseyyaṁ:",
  "sn42:11.1.5_0": "‘evaṁ ahosi atītamaddhānan’ti, tatra te siyā kaṅkhā, siyā vimati.",
  "sn42:11.1.6_0": "Ahañce te, gāmaṇi, anāgatamaddhānaṁ ārabbha dukkhassa samudayañca atthaṅgamañca deseyyaṁ:",
  "sn42:11.1.7_0": "‘evaṁ bhavissati anāgatamaddhānan’ti, tatrāpi te siyā kaṅkhā, siyā vimati.",
  "sn42:11.1.8_0": "Api cāhaṁ, gāmaṇi,",
  "sn42:11.1.8_1": "idheva nisinno ettheva te nisinnassa dukkhassa samudayañca atthaṅgamañca desessāmi.",
  "sn42:11.1.9_0": "Taṁ suṇāhi, sādhukaṁ manasi karohi; bhāsissāmī”ti.",
  "sn42:11.1.10_0": "“Evaṁ, bhante”ti kho bhadrako gāmaṇi bhagavato paccassosi.",
  "sn42:11.1.11_0": "Bhagavā etadavoca:",
  "sn42:11.2.1_0": "“Taṁ kiṁ maññasi, gāmaṇi,",
  "sn42:11.2.2_0": "atthi te uruvelakappe manussā yesaṁ te vadhena vā bandhena vā jāniyā vā garahāya vā uppajjeyyuṁ sokaparidevadukkhadomanassupāyāsā”ti?",
  "sn42:11.2.3_0": "“Atthi me, bhante,",
  "sn42:11.2.3_1": "uruvelakappe manussā yesaṁ me vadhena vā bandhena vā jāniyā vā garahāya vā uppajjeyyuṁ sokaparidevadukkhadomanassupāyāsā”ti.",
  "sn42:11.2.4_0": "“Atthi pana te, gāmaṇi,",
  "sn42:11.2.4_1": "uruvelakappe manussā yesaṁ te vadhena vā bandhena vā jāniyā vā garahāya vā nuppajjeyyuṁ sokaparidevadukkhadomanassupāyāsā”ti?",
  "sn42:11.2.5_0": "“Atthi me, bhante,",
  "sn42:11.2.5_1": "uruvelakappe manussā yesaṁ me vadhena vā bandhena vā jāniyā vā garahāya vā nuppajjeyyuṁ sokaparidevadukkhadomanassupāyāsā”ti.",
  "sn42:11.2.6_0": "“Ko nu kho, gāmaṇi, hetu,",
  "sn42:11.2.6_1": "ko paccayo yena te ekaccānaṁ uruvelakappiyānaṁ manussānaṁ vadhena vā bandhena vā jāniyā vā garahāya vā",
  "sn42:11.2.6_2": "uppajjeyyuṁ sokaparidevadukkhadomanassupāyāsā”ti?",
  "sn42:11.2.7_0": "“Yesaṁ me, bhante,",
  "sn42:11.2.7_1": "uruvelakappiyānaṁ manussānaṁ vadhena vā bandhena vā jāniyā vā garahāya vā uppajjeyyuṁ sokaparidevadukkhadomanassupāyāsā,",
  "sn42:11.2.7_2": "atthi me tesu chandarāgo.",
  "sn42:11.2.8_0": "Yesaṁ pana, bhante,",
  "sn42:11.2.8_1": "uruvelakappiyānaṁ manussānaṁ vadhena vā bandhena vā jāniyā vā garahāya vā nuppajjeyyuṁ sokaparidevadukkhadomanassupāyāsā,",
  "sn42:11.2.8_2": "natthi me tesu chandarāgo”ti.",
  "sn42:11.2.9_0": "“Iminā tvaṁ, gāmaṇi,",
  "sn42:11.2.9_1": "dhammena diṭṭhena viditena akālikena pattena pariyogāḷhena atītānāgate nayaṁ nehi:",
  "sn42:11.2.10_0": "‘yaṁ kho kiñci atītamaddhānaṁ dukkhaṁ uppajjamānaṁ uppajji sabbaṁ taṁ chandamūlakaṁ chandanidānaṁ.",
  "sn42:11.2.11_0": "Chando hi mūlaṁ dukkhassa.",
  "sn42:11.2.12_0": "Yampi hi kiñci anāgatamaddhānaṁ dukkhaṁ uppajjamānaṁ uppajjissati,",
  "sn42:11.2.12_1": "sabbaṁ taṁ chandamūlakaṁ chandanidānaṁ.",
  "sn42:11.2.13_0": "Chando hi mūlaṁ dukkhassā’”ti.",
  "sn42:11.2.14_0": "“Acchariyaṁ, bhante, abbhutaṁ, bhante.",
  "sn42:11.2.15_0": "Yāva subhāsitañcidaṁ, bhante, bhagavatā:",
  "sn42:11.2.16_0": "‘yaṁ kiñci dukkhaṁ uppajjamānaṁ uppajjati, sabbaṁ taṁ chandamūlakaṁ chandanidānaṁ.",
  "sn42:11.2.17_0": "Chando hi mūlaṁ dukkhassā’ti.",
  "sn42:11.2.18_0": "Atthi me, bhante, ciravāsī nāma kumāro bahi āvasathe paṭivasati.",
  "sn42:11.2.19_0": "So khvāhaṁ, bhante, kālasseva vuṭṭhāya purisaṁ uyyojemi:",
  "sn42:11.2.20_0": "‘gaccha, bhaṇe, ciravāsiṁ kumāraṁ jānāhī’ti.",
  "sn42:11.2.21_0": "Yāvakīvañca, bhante, so puriso nāgacchati, tassa me hoteva aññathattaṁ:",
  "sn42:11.2.22_0": "‘mā heva ciravāsissa kumārassa kiñci ābādhayitthā’”ti.",
  "sn42:11.3.1_0": "“Taṁ kiṁ maññasi, gāmaṇi,",
  "sn42:11.3.2_0": "ciravāsissa kumārassa vadhena vā bandhena vā jāniyā vā garahāya vā uppajjeyyuṁ sokaparidevadukkhadomanassupāyāsā”ti?",
  "sn42:11.3.3_0": "“Ciravāsissa me, bhante,",
  "sn42:11.3.3_1": "kumārassa vadhena vā bandhena vā jāniyā vā garahāya vā jīvitassapi siyā aññathattaṁ,",
  "sn42:11.3.3_2": "kiṁ pana me nuppajjissanti sokaparidevadukkhadomanassupāyāsā”ti.",
  "sn42:11.3.4_0": "“Imināpi kho etaṁ, gāmaṇi, pariyāyena veditabbaṁ:",
  "sn42:11.3.5_0": "‘yaṁ kiñci dukkhaṁ uppajjamānaṁ uppajjati, sabbaṁ taṁ chandamūlakaṁ chandanidānaṁ.",
  "sn42:11.3.6_0": "Chando hi mūlaṁ dukkhassā’ti.",
  "sn42:11.4.1_0": "Taṁ kiṁ maññasi, gāmaṇi,",
  "sn42:11.4.2_0": "yadā te ciravāsimātā adiṭṭhā ahosi, assutā ahosi, te ciravāsimātuyā chando vā rāgo vā pemaṁ vā”ti?",
  "sn42:11.4.3_0": "“No hetaṁ, bhante”.",
  "sn42:11.4.4_0": "“Dassanaṁ vā te, gāmaṇi, āgamma savanaṁ vā evaṁ te ahosi:",
  "sn42:11.4.5_0": "‘ciravāsimātuyā chando vā rāgo vā pemaṁ vā’”ti?",
  "sn42:11.4.6_0": "“Evaṁ, bhante”.",
  "sn42:11.5.1_0": "“Taṁ kiṁ maññasi, gāmaṇi,",
  "sn42:11.5.2_0": "ciravāsimātuyā te vadhena vā bandhena vā jāniyā vā garahāya vā uppajjeyyuṁ sokaparidevadukkhadomanassupāyāsā”ti?",
  "sn42:11.5.3_0": "“Ciravāsimātuyā me, bhante,",
  "sn42:11.5.3_1": "vadhena vā bandhena vā jāniyā vā garahāya vā jīvitassapi siyā aññathattaṁ,",
  "sn42:11.5.3_2": "kiṁ pana me nuppajjissanti sokaparidevadukkhadomanassupāyāsā”ti.",
  "sn42:11.5.4_0": "“Imināpi kho etaṁ, gāmaṇi, pariyāyena veditabbaṁ:",
  "sn42:11.5.5_0": "‘yaṁ kiñci dukkhaṁ uppajjamānaṁ uppajjati, sabbaṁ taṁ chandamūlakaṁ chandanidānaṁ.",
  "sn42:11.5.6_0": "Chando hi mūlaṁ dukkhassā’”ti.",
  "sn42:11.5.7_0": "Ekādasamaṁ.",
  "sn42:12.0.1_0": "Saṁyutta Nikāya 42.12",
  "sn42:12.0.2_0": "1. Gāmaṇivagga",
  "sn42:12.0.3_0": "Rāsiyasutta",
  "sn42:12.1.1_0": "Atha kho rāsiyo gāmaṇi yena bhagavā tenupasaṅkami;",
  "sn42:12.1.1_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:12.1.1_2": "Ekamantaṁ nisinno kho rāsiyo gāmaṇi bhagavantaṁ etadavoca:",
  "sn42:12.1.2_0": "“sutaṁ metaṁ, bhante,",
  "sn42:12.1.2_1": "‘samaṇo gotamo sabbaṁ tapaṁ garahati,",
  "sn42:12.1.2_2": "sabbaṁ tapassiṁ lūkhajīviṁ ekaṁsena upavadati upakkosatī’ti.",
  "sn42:12.1.3_0": "Ye te, bhante,",
  "sn42:12.1.3_1": "evamāhaṁsu:",
  "sn42:12.1.3_2": "‘samaṇo gotamo sabbaṁ tapaṁ garahati,",
  "sn42:12.1.3_3": "sabbaṁ tapassiṁ lūkhajīviṁ ekaṁsena upavadati upakkosatī’ti, kacci te, bhante,",
  "sn42:12.1.3_4": "bhagavato vuttavādino,",
  "sn42:12.1.3_5": "na ca bhagavantaṁ abhūtena abbhācikkhanti,",
  "sn42:12.1.3_6": "dhammassa cānudhammaṁ byākaronti,",
  "sn42:12.1.3_7": "na ca koci sahadhammiko vādānuvādo gārayhaṁ ṭhānaṁ āgacchatī”ti?",
  "sn42:12.1.4_0": "“Ye te, gāmaṇi,",
  "sn42:12.1.4_1": "evamāhaṁsu:",
  "sn42:12.1.4_2": "‘samaṇo gotamo sabbaṁ tapaṁ garahati,",
  "sn42:12.1.4_3": "sabbaṁ tapassiṁ lūkhajīviṁ ekaṁsena upavadati upakkosatī’ti,",
  "sn42:12.1.4_4": "na me te vuttavādino,",
  "sn42:12.1.4_5": "abbhācikkhanti ca pana maṁ te asatā tucchā abhūtena.",
  "sn42:12.2.1_0": "Dveme, gāmaṇi, antā pabbajitena na sevitabbā—",
  "sn42:12.2.2_0": "yo cāyaṁ kāmesu kāmasukhallikānuyogo hīno gammo pothujjaniko anariyo anatthasaṁhito,",
  "sn42:12.2.2_1": "yo cāyaṁ attakilamathānuyogo dukkho anariyo anatthasaṁhito.",
  "sn42:12.2.3_0": "Ete te, gāmaṇi,",
  "sn42:12.2.3_1": "ubho ante anupagamma majjhimā paṭipadā tathāgatena abhisambuddhā—cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.",
  "sn42:12.2.4_0": "Katamā ca sā, gāmaṇi,",
  "sn42:12.2.4_1": "majjhimā paṭipadā tathāgatena abhisambuddhā—cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati?",
  "sn42:12.2.5_0": "Ayameva ariyo aṭṭhaṅgiko maggo, seyyathidaṁ—",
  "sn42:12.2.6_0": "sammādiṭṭhi …pe… sammāsamādhi.",
  "sn42:12.2.7_0": "Ayaṁ kho sā, gāmaṇi,",
  "sn42:12.2.7_1": "majjhimā paṭipadā tathāgatena abhisambuddhā—cakkhukaraṇī ñāṇakaraṇī upasamāya abhiññāya sambodhāya nibbānāya saṁvattati.",
  "sn42:12.3.1_0": "Tayo kho me, gāmaṇi, kāmabhogino santo saṁvijjamānā lokasmiṁ.",
  "sn42:12.3.2_0": "Katame tayo?",
  "sn42:12.3.3_0": "Idha, gāmaṇi,",
  "sn42:12.3.3_1": "ekacco kāmabhogī adhammena bhoge pariyesati,",
  "sn42:12.3.3_2": "sāhasena adhammena bhoge pariyesitvā sāhasena na attānaṁ sukheti na pīṇeti na saṁvibhajati na puññāni karoti.",
  "sn42:12.3.4_0": "Idha pana, gāmaṇi, ekacco kāmabhogī adhammena bhoge pariyesati sāhasena.",
  "sn42:12.3.5_0": "Adhammena bhoge pariyesitvā sāhasena attānaṁ sukheti pīṇeti, na saṁvibhajati na puññāni karoti.",
  "sn42:12.3.6_0": "Idha pana, gāmaṇi, ekacco kāmabhogī adhammena bhoge pariyesati sāhasena.",
  "sn42:12.3.7_0": "Adhammena bhoge pariyesitvā sāhasena attānaṁ sukheti pīṇeti saṁvibhajati puññāni karoti.",
  "sn42:12.4.1_0": "Idha pana, gāmaṇi, ekacco kāmabhogī dhammādhammena bhoge pariyesati sāhasenapi asāhasenapi.",
  "sn42:12.4.2_0": "Dhammādhammena bhoge pariyesitvā sāhasenapi asāhasenapi na attānaṁ sukheti,",
  "sn42:12.4.2_1": "na pīṇeti,",
  "sn42:12.4.2_2": "na saṁvibhajati,",
  "sn42:12.4.2_3": "na puññāni karoti.",
  "sn42:12.4.3_0": "Idha pana, gāmaṇi, ekacco kāmabhogī dhammādhammena bhoge pariyesati sāhasenapi asāhasenapi.",
  "sn42:12.4.4_0": "Dhammādhammena bhoge pariyesitvā sāhasenapi asāhasenapi attānaṁ sukheti pīṇeti,",
  "sn42:12.4.4_1": "na saṁvibhajati,",
  "sn42:12.4.4_2": "na puññāni karoti.",
  "sn42:12.4.5_0": "Idha pana, gāmaṇi, ekacco kāmabhogī dhammādhammena bhoge pariyesati, sāhasenapi asāhasenapi.",
  "sn42:12.4.6_0": "Dhammādhammena bhoge pariyesitvā sāhasenapi asāhasenapi attānaṁ sukheti pīṇeti saṁvibhajati puññāni karoti.",
  "sn42:12.5.1_0": "Idha pana, gāmaṇi, ekacco kāmabhogī dhammena bhoge pariyesati asāhasena.",
  "sn42:12.5.2_0": "Dhammena bhoge pariyesitvā asāhasena na attānaṁ sukheti,",
  "sn42:12.5.2_1": "na pīṇeti,",
  "sn42:12.5.2_2": "na saṁvibhajati,",
  "sn42:12.5.2_3": "na puññāni karoti.",
  "sn42:12.5.3_0": "Idha pana, gāmaṇi, ekacco kāmabhogī dhammena bhoge pariyesati asāhasena.",
  "sn42:12.5.4_0": "Dhammena bhoge pariyesitvā asāhasena attānaṁ sukheti pīṇeti, na saṁvibhajati, na puññāni karoti.",
  "sn42:12.5.5_0": "Idha pana, gāmaṇi, ekacco kāmabhogī dhammena bhoge pariyesati asāhasena.",
  "sn42:12.5.6_0": "Dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti.",
  "sn42:12.5.7_0": "Te ca bhoge gadhito mucchito ajjhopanno anādīnavadassāvī anissaraṇapañño paribhuñjati.",
  "sn42:12.5.8_0": "Idha pana, gāmaṇi, ekacco kāmabhogī dhammena bhoge pariyesati asāhasena.",
  "sn42:12.5.9_0": "Dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti.",
  "sn42:12.5.10_0": "Te ca bhoge agadhito amucchito anajjhopanno ādīnavadassāvī nissaraṇapañño paribhuñjati.",
  "sn42:12.6.1_0": "Tatra, gāmaṇi,",
  "sn42:12.6.1_1": "yvāyaṁ kāmabhogī adhammena bhoge pariyesati sāhasena,",
  "sn42:12.6.1_2": "adhammena bhoge pariyesitvā sāhasena na attānaṁ sukheti,",
  "sn42:12.6.1_3": "na pīṇeti,",
  "sn42:12.6.1_4": "na saṁvibhajati,",
  "sn42:12.6.1_5": "na puññāni karoti.",
  "sn42:12.6.2_0": "Ayaṁ, gāmaṇi, kāmabhogī tīhi ṭhānehi gārayho.",
  "sn42:12.6.3_0": "Katamehi tīhi ṭhānehi gārayho?",
  "sn42:12.6.4_0": "Adhammena bhoge pariyesati sāhasenāti, iminā paṭhamena ṭhānena gārayho.",
  "sn42:12.6.5_0": "Na attānaṁ sukheti na pīṇetīti, iminā dutiyena ṭhānena gārayho.",
  "sn42:12.6.6_0": "Na saṁvibhajati, na puññāni karotīti, iminā tatiyena ṭhānena gārayho.",
  "sn42:12.6.7_0": "Ayaṁ, gāmaṇi, kāmabhogī imehi tīhi ṭhānehi gārayho.",
  "sn42:12.7.1_0": "Tatra, gāmaṇi,",
  "sn42:12.7.1_1": "yvāyaṁ kāmabhogī adhammena bhoge pariyesati sāhasena,",
  "sn42:12.7.1_2": "adhammena bhoge pariyesitvā sāhasena attānaṁ sukheti pīṇeti,",
  "sn42:12.7.1_3": "na saṁvibhajati,",
  "sn42:12.7.1_4": "na puññāni karoti.",
  "sn42:12.7.2_0": "Ayaṁ, gāmaṇi, kāmabhogī dvīhi ṭhānehi gārayho, ekena ṭhānena pāsaṁso.",
  "sn42:12.7.3_0": "Katamehi dvīhi ṭhānehi gārayho?",
  "sn42:12.7.4_0": "Adhammena bhoge pariyesati sāhasenāti, iminā paṭhamena ṭhānena gārayho.",
  "sn42:12.7.5_0": "Na saṁvibhajati, na puññāni karotīti, iminā dutiyena ṭhānena gārayho.",
  "sn42:12.7.6_0": "Katamena ekena ṭhānena pāsaṁso?",
  "sn42:12.7.7_0": "Attānaṁ sukheti pīṇetīti, iminā ekena ṭhānena pāsaṁso.",
  "sn42:12.7.8_0": "Ayaṁ, gāmaṇi, kāmabhogī imehi dvīhi ṭhānehi gārayho, iminā ekena ṭhānena pāsaṁso.",
  "sn42:12.8.1_0": "Tatra, gāmaṇi,",
  "sn42:12.8.1_1": "yvāyaṁ kāmabhogī adhammena bhoge pariyesati sāhasena,",
  "sn42:12.8.1_2": "adhammena bhoge pariyesitvā sāhasena attānaṁ sukheti pīṇeti saṁvibhajati puññāni karoti.",
  "sn42:12.8.2_0": "Ayaṁ, gāmaṇi, kāmabhogī ekena ṭhānena gārayho, dvīhi ṭhānehi pāsaṁso.",
  "sn42:12.8.3_0": "Katamena ekena ṭhānena gārayho?",
  "sn42:12.8.4_0": "Adhammena bhoge pariyesati sāhasenāti, iminā ekena ṭhānena gārayho.",
  "sn42:12.8.5_0": "Katamehi dvīhi ṭhānehi pāsaṁso?",
  "sn42:12.8.6_0": "Attānaṁ sukheti pīṇetīti, iminā paṭhamena ṭhānena pāsaṁso.",
  "sn42:12.8.7_0": "Saṁvibhajati puññāni karotīti, iminā dutiyena ṭhānena pāsaṁso.",
  "sn42:12.8.8_0": "Ayaṁ, gāmaṇi, kāmabhogī, iminā ekena ṭhānena gārayho, imehi dvīhi ṭhānehi pāsaṁso.",
  "sn42:12.9.1_0": "Tatra, gāmaṇi,",
  "sn42:12.9.1_1": "yvāyaṁ kāmabhogī dhammādhammena bhoge pariyesati sāhasenapi asāhasenapi,",
  "sn42:12.9.1_2": "dhammādhammena bhoge pariyesitvā sāhasenapi asāhasenapi na attānaṁ sukheti,",
  "sn42:12.9.1_3": "na pīṇeti,",
  "sn42:12.9.1_4": "na saṁvibhajati,",
  "sn42:12.9.1_5": "na puññāni karoti.",
  "sn42:12.9.2_0": "Ayaṁ, gāmaṇi, kāmabhogī ekena ṭhānena pāsaṁso, tīhi ṭhānehi gārayho.",
  "sn42:12.9.3_0": "Katamena ekena ṭhānena pāsaṁso?",
  "sn42:12.9.4_0": "Dhammena bhoge pariyesati asāhasenāti, iminā ekena ṭhānena pāsaṁso.",
  "sn42:12.9.5_0": "Katamehi tīhi ṭhānehi gārayho?",
  "sn42:12.9.6_0": "Adhammena bhoge pariyesati sāhasenāti, iminā paṭhamena ṭhānena gārayho.",
  "sn42:12.9.7_0": "Na attānaṁ sukheti, na pīṇetīti, iminā dutiyena ṭhānena gārayho.",
  "sn42:12.9.8_0": "Na saṁvibhajati, na puññāni karotīti, iminā tatiyena ṭhānena gārayho.",
  "sn42:12.9.9_0": "Ayaṁ, gāmaṇi, kāmabhogī iminā ekena ṭhānena pāsaṁso, imehi tīhi ṭhānehi gārayho.",
  "sn42:12.10.1_0": "Tatra, gāmaṇi,",
  "sn42:12.10.1_1": "yvāyaṁ kāmabhogī dhammādhammena bhoge pariyesati sāhasenapi asāhasenapi,",
  "sn42:12.10.1_2": "dhammādhammena bhoge pariyesitvā sāhasenapi asāhasenapi attānaṁ sukheti pīṇeti,",
  "sn42:12.10.1_3": "na saṁvibhajati,",
  "sn42:12.10.1_4": "na puññāni karoti.",
  "sn42:12.10.2_0": "Ayaṁ, gāmaṇi, kāmabhogī dvīhi ṭhānehi pāsaṁso, dvīhi ṭhānehi gārayho.",
  "sn42:12.10.3_0": "Katamehi dvīhi ṭhānehi pāsaṁso?",
  "sn42:12.10.4_0": "Dhammena bhoge pariyesati asāhasenāti, iminā paṭhamena ṭhānena pāsaṁso.",
  "sn42:12.10.5_0": "Attānaṁ sukheti pīṇetīti, iminā dutiyena ṭhānena pāsaṁso.",
  "sn42:12.10.6_0": "Katamehi dvīhi ṭhānehi gārayho?",
  "sn42:12.10.7_0": "Adhammena bhoge pariyesati sāhasenāti, iminā paṭhamena ṭhānena gārayho.",
  "sn42:12.10.8_0": "Na saṁvibhajati, na puññāni karotīti, iminā dutiyena ṭhānena gārayho.",
  "sn42:12.10.9_0": "Ayaṁ, gāmaṇi, kāmabhogī imehi dvīhi ṭhānehi pāsaṁso, imehi dvīhi ṭhānehi gārayho.",
  "sn42:12.11.1_0": "Tatra, gāmaṇi,",
  "sn42:12.11.1_1": "yvāyaṁ kāmabhogī dhammādhammena bhoge pariyesati sāhasenapi asāhasenapi,",
  "sn42:12.11.1_2": "dhammādhammena bhoge pariyesitvā sāhasenapi asāhasenapi attānaṁ sukheti pīṇeti saṁvibhajati puññāni karoti.",
  "sn42:12.11.2_0": "Ayaṁ, gāmaṇi, kāmabhogī tīhi ṭhānehi pāsaṁso, ekena ṭhānena gārayho.",
  "sn42:12.11.3_0": "Katamehi tīhi ṭhānehi pāsaṁso?",
  "sn42:12.11.4_0": "Dhammena bhoge pariyesati asāhasenāti, iminā paṭhamena ṭhānena pāsaṁso.",
  "sn42:12.11.5_0": "Attānaṁ sukheti pīṇetīti, iminā dutiyena ṭhānena pāsaṁso.",
  "sn42:12.11.6_0": "Saṁvibhajati puññāni karotīti, iminā tatiyena ṭhānena pāsaṁso.",
  "sn42:12.11.7_0": "Katamena ekena ṭhānena gārayho?",
  "sn42:12.11.8_0": "Adhammena bhoge pariyesati sāhasenāti, iminā ekena ṭhānena gārayho.",
  "sn42:12.11.9_0": "Ayaṁ, gāmaṇi, kāmabhogī imehi tīhi ṭhānehi pāsaṁso, iminā ekena ṭhānena gārayho.",
  "sn42:12.12.1_0": "Tatra, gāmaṇi,",
  "sn42:12.12.1_1": "yvāyaṁ kāmabhogī dhammena bhoge pariyesati asāhasena,",
  "sn42:12.12.1_2": "dhammena bhoge pariyesitvā asāhasena,",
  "sn42:12.12.1_3": "na attānaṁ sukheti,",
  "sn42:12.12.1_4": "na pīṇeti,",
  "sn42:12.12.1_5": "na saṁvibhajati,",
  "sn42:12.12.1_6": "na puññāni karoti.",
  "sn42:12.12.2_0": "Ayaṁ, gāmaṇi, kāmabhogī ekena ṭhānena pāsaṁso, dvīhi ṭhānehi gārayho.",
  "sn42:12.12.3_0": "Katamena ekena ṭhānena pāsaṁso?",
  "sn42:12.12.4_0": "Dhammena bhoge pariyesati asāhasenāti, iminā ekena ṭhānena pāsaṁso.",
  "sn42:12.12.5_0": "Katamehi dvīhi ṭhānehi gārayho?",
  "sn42:12.12.6_0": "Na attānaṁ sukheti, na pīṇetīti, iminā paṭhamena ṭhānena gārayho.",
  "sn42:12.12.7_0": "Na saṁvibhajati, na puññāni karotīti, iminā dutiyena ṭhānena gārayho.",
  "sn42:12.12.8_0": "Ayaṁ, gāmaṇi, kāmabhogī iminā ekena ṭhānena pāsaṁso, imehi dvīhi ṭhānehi gārayho.",
  "sn42:12.13.1_0": "Tatra, gāmaṇi,",
  "sn42:12.13.1_1": "yvāyaṁ kāmabhogī dhammena bhoge pariyesati asāhasena,",
  "sn42:12.13.1_2": "dhammena bhoge pariyesitvā asāhasena attānaṁ sukheti pīṇeti,",
  "sn42:12.13.1_3": "na saṁvibhajati,",
  "sn42:12.13.1_4": "na puññāni karoti.",
  "sn42:12.13.2_0": "Ayaṁ, gāmaṇi, kāmabhogī dvīhi ṭhānehi pāsaṁso, ekena ṭhānena gārayho.",
  "sn42:12.13.3_0": "Katamehi dvīhi ṭhānehi pāsaṁso?",
  "sn42:12.13.4_0": "Dhammena bhoge pariyesati asāhasenāti, iminā paṭhamena ṭhānena pāsaṁso.",
  "sn42:12.13.5_0": "Attānaṁ sukheti pīṇetīti, iminā dutiyena ṭhānena pāsaṁso.",
  "sn42:12.13.6_0": "Katamena ekena ṭhānena gārayho?",
  "sn42:12.13.7_0": "Na saṁvibhajati, na puññāni karotīti, iminā ekena ṭhānena gārayho.",
  "sn42:12.13.8_0": "Ayaṁ, gāmaṇi, kāmabhogī imehi dvīhi ṭhānehi pāsaṁso, iminā ekena ṭhānena gārayho.",
  "sn42:12.14.1_0": "Tatra, gāmaṇi,",
  "sn42:12.14.1_1": "yvāyaṁ kāmabhogī dhammena bhoge pariyesati asāhasena,",
  "sn42:12.14.1_2": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti,",
  "sn42:12.14.1_3": "te ca bhoge gadhito mucchito ajjhopanno anādīnavadassāvī anissaraṇapañño paribhuñjati.",
  "sn42:12.14.2_0": "Ayaṁ, gāmaṇi, kāmabhogī tīhi ṭhānehi pāsaṁso, ekena ṭhānena gārayho.",
  "sn42:12.14.3_0": "Katamehi tīhi ṭhānehi pāsaṁso?",
  "sn42:12.14.4_0": "Dhammena bhoge pariyesati asāhasenāti, iminā paṭhamena ṭhānena pāsaṁso.",
  "sn42:12.14.5_0": "Attānaṁ sukheti pīṇetīti, iminā dutiyena ṭhānena pāsaṁso.",
  "sn42:12.14.6_0": "Saṁvibhajati puññāni karotīti, iminā tatiyena ṭhānena pāsaṁso.",
  "sn42:12.14.7_0": "Katamena ekena ṭhānena gārayho?",
  "sn42:12.14.8_0": "Te ca bhoge gadhito mucchito ajjhopanno anādīnavadassāvī anissaraṇapañño paribhuñjatīti,",
  "sn42:12.14.8_1": "iminā ekena ṭhānena gārayho.",
  "sn42:12.14.9_0": "Ayaṁ, gāmaṇi, kāmabhogī imehi tīhi ṭhānehi pāsaṁso, iminā ekena ṭhānena gārayho.",
  "sn42:12.15.1_0": "Tatra, gāmaṇi,",
  "sn42:12.15.1_1": "yvāyaṁ kāmabhogī dhammena bhoge pariyesati asāhasena,",
  "sn42:12.15.1_2": "dhammena bhoge pariyesitvā asāhasena attānaṁ sukheti pīṇeti saṁvibhajati puññāni karoti.",
  "sn42:12.15.2_0": "Te ca bhoge agadhito amucchito anajjhopanno ādīnavadassāvī nissaraṇapañño paribhuñjati.",
  "sn42:12.15.3_0": "Ayaṁ, gāmaṇi, kāmabhogī catūhi ṭhānehi pāsaṁso.",
  "sn42:12.15.4_0": "Katamehi catūhi ṭhānehi pāsaṁso?",
  "sn42:12.15.5_0": "Dhammena bhoge pariyesati asāhasenāti, iminā paṭhamena ṭhānena pāsaṁso.",
  "sn42:12.15.6_0": "Attānaṁ sukheti pīṇetīti, iminā dutiyena ṭhānena pāsaṁso.",
  "sn42:12.15.7_0": "Saṁvibhajati puññāni karotīti, iminā tatiyena ṭhānena pāsaṁso.",
  "sn42:12.15.8_0": "Te ca bhoge agadhito amucchito anajjhopanno ādīnavadassāvī nissaraṇapañño paribhuñjatīti,",
  "sn42:12.15.8_1": "iminā catutthena ṭhānena pāsaṁso.",
  "sn42:12.15.9_0": "Ayaṁ, gāmaṇi, kāmabhogī imehi catūhi ṭhānehi pāsaṁso.",
  "sn42:12.16.1_0": "Tayome, gāmaṇi, tapassino lūkhajīvino santo saṁvijjamānā lokasmiṁ.",
  "sn42:12.16.2_0": "Katame tayo?",
  "sn42:12.16.3_0": "Idha, gāmaṇi, ekacco tapassī lūkhajīvī saddhā agārasmā anagāriyaṁ pabbajito hoti:",
  "sn42:12.16.4_0": "‘appeva nāma kusalaṁ dhammaṁ adhigaccheyyaṁ,",
  "sn42:12.16.4_1": "appeva nāma uttari manussadhammā alamariyañāṇadassanavisesaṁ sacchikareyyan’ti.",
  "sn42:12.16.5_0": "So attānaṁ ātāpeti paritāpeti,",
  "sn42:12.16.5_1": "kusalañca dhammaṁ nādhigacchati,",
  "sn42:12.16.5_2": "uttari ca manussadhammā alamariyañāṇadassanavisesaṁ na sacchikaroti.",
  "sn42:12.17.1_0": "Idha pana, gāmaṇi, ekacco tapassī lūkhajīvī saddhā agārasmā anagāriyaṁ pabbajito hoti:",
  "sn42:12.17.2_0": "‘appeva nāma kusalaṁ dhammaṁ adhigaccheyyaṁ,",
  "sn42:12.17.2_1": "appeva nāma uttari manussadhammā alamariyañāṇadassanavisesaṁ sacchikareyyan’ti.",
  "sn42:12.17.3_0": "So attānaṁ ātāpeti paritāpeti,",
  "sn42:12.17.3_1": "kusalañhi kho dhammaṁ adhigacchati,",
  "sn42:12.17.3_2": "uttari manussadhammā alamariyañāṇadassanavisesaṁ na sacchikaroti.",
  "sn42:12.18.1_0": "Idha pana, gāmaṇi, ekacco tapassī lūkhajīvī saddhā agārasmā anagāriyaṁ pabbajito hoti:",
  "sn42:12.18.2_0": "‘appeva nāma kusalaṁ dhammaṁ adhigaccheyyaṁ,",
  "sn42:12.18.2_1": "appeva nāma uttari manussadhammā alamariyañāṇadassanavisesaṁ sacchikareyyan’ti.",
  "sn42:12.18.3_0": "So attānaṁ ātāpeti paritāpeti,",
  "sn42:12.18.3_1": "kusalañca dhammaṁ adhigacchati,",
  "sn42:12.18.3_2": "uttari ca manussadhammā alamariyañāṇadassanavisesaṁ sacchikaroti.",
  "sn42:12.19.1_0": "Tatra, gāmaṇi,",
  "sn42:12.19.1_1": "yvāyaṁ tapassī lūkhajīvī attānaṁ ātāpeti paritāpeti,",
  "sn42:12.19.1_2": "kusalañca dhammaṁ nādhigacchati,",
  "sn42:12.19.1_3": "uttari ca manussadhammā alamariyañāṇadassanavisesaṁ na sacchikaroti. Ayaṁ, gāmaṇi,",
  "sn42:12.19.1_4": "tapassī lūkhajīvī tīhi ṭhānehi gārayho.",
  "sn42:12.19.2_0": "Katamehi tīhi ṭhānehi gārayho?",
  "sn42:12.19.3_0": "Attānaṁ ātāpeti paritāpetīti, iminā paṭhamena ṭhānena gārayho.",
  "sn42:12.19.4_0": "Kusalañca dhammaṁ nādhigacchatīti, iminā dutiyena ṭhānena gārayho.",
  "sn42:12.19.5_0": "Uttari ca manussadhammā alamariyañāṇadassanavisesaṁ na sacchikarotīti,",
  "sn42:12.19.5_1": "iminā tatiyena ṭhānena gārayho.",
  "sn42:12.19.6_0": "Ayaṁ, gāmaṇi, tapassī lūkhajīvī, imehi tīhi ṭhānehi gārayho.",
  "sn42:12.20.1_0": "Tatra, gāmaṇi,",
  "sn42:12.20.1_1": "yvāyaṁ tapassī lūkhajīvī attānaṁ ātāpeti paritāpeti,",
  "sn42:12.20.1_2": "kusalañhi kho dhammaṁ adhigacchati,",
  "sn42:12.20.1_3": "uttari ca manussadhammā alamariyañāṇadassanavisesaṁ na sacchikaroti.",
  "sn42:12.20.2_0": "Ayaṁ, gāmaṇi, tapassī lūkhajīvī dvīhi ṭhānehi gārayho, ekena ṭhānena pāsaṁso.",
  "sn42:12.20.3_0": "Katamehi dvīhi ṭhānehi gārayho?",
  "sn42:12.20.4_0": "Attānaṁ ātāpeti paritāpetīti, iminā paṭhamena ṭhānena gārayho.",
  "sn42:12.20.5_0": "Uttari ca manussadhammā alamariyañāṇadassanavisesaṁ na sacchikarotīti,",
  "sn42:12.20.5_1": "iminā dutiyena ṭhānena gārayho.",
  "sn42:12.20.6_0": "Katamena ekena ṭhānena pāsaṁso?",
  "sn42:12.20.7_0": "Kusalañhi kho dhammaṁ adhigacchatīti, iminā ekena ṭhānena pāsaṁso.",
  "sn42:12.20.8_0": "Ayaṁ, gāmaṇi, tapassī lūkhajīvī imehi dvīhi ṭhānehi gārayho, iminā ekena ṭhānena pāsaṁso.",
  "sn42:12.21.1_0": "Tatra, gāmaṇi,",
  "sn42:12.21.1_1": "yvāyaṁ tapassī lūkhajīvī attānaṁ ātāpeti paritāpeti,",
  "sn42:12.21.1_2": "kusalañca dhammaṁ adhigacchati,",
  "sn42:12.21.1_3": "uttari ca manussadhammā alamariyañāṇadassanavisesaṁ sacchikaroti. Ayaṁ, gāmaṇi,",
  "sn42:12.21.1_4": "tapassī lūkhajīvī ekena ṭhānena gārayho,",
  "sn42:12.21.1_5": "dvīhi ṭhānehi pāsaṁso.",
  "sn42:12.21.2_0": "Katamena ekena ṭhānena gārayho?",
  "sn42:12.21.3_0": "Attānaṁ ātāpeti paritāpetīti, iminā ekena ṭhānena gārayho.",
  "sn42:12.21.4_0": "Katamehi dvīhi ṭhānehi pāsaṁso?",
  "sn42:12.21.5_0": "Kusalañca dhammaṁ adhigacchatīti, iminā paṭhamena ṭhānena pāsaṁso.",
  "sn42:12.21.6_0": "Uttari ca manussadhammā alamariyañāṇadassanavisesaṁ sacchikarotīti, iminā dutiyena ṭhānena pāsaṁso.",
  "sn42:12.21.7_0": "Ayaṁ, gāmaṇi, tapassī lūkhajīvī iminā ekena ṭhānena gārayho, imehi dvīhi ṭhānehi pāsaṁso.",
  "sn42:12.22.1_0": "Tisso imā, gāmaṇi, sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.",
  "sn42:12.22.2_0": "Katamā tisso?",
  "sn42:12.22.3_0": "Yaṁ ratto rāgādhikaraṇaṁ attabyābādhāyapi ceteti,",
  "sn42:12.22.3_1": "parabyābādhāyapi ceteti,",
  "sn42:12.22.3_2": "ubhayabyābādhāyapi ceteti.",
  "sn42:12.22.4_0": "Rāge pahīne nevattabyābādhāya ceteti, na parabyābādhāya ceteti, na ubhayabyābādhāya ceteti.",
  "sn42:12.22.5_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.",
  "sn42:12.22.6_0": "Yaṁ duṭṭho dosādhikaraṇaṁ attabyābādhāyapi ceteti,",
  "sn42:12.22.6_1": "parabyābādhāyapi ceteti,",
  "sn42:12.22.6_2": "ubhayabyābādhāyapi ceteti.",
  "sn42:12.22.7_0": "Dose pahīne nevattabyābādhāya ceteti, na parabyābādhāya ceteti, na ubhayabyābādhāya ceteti.",
  "sn42:12.22.8_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.",
  "sn42:12.22.9_0": "Yaṁ mūḷho mohādhikaraṇaṁ attabyābādhāyapi ceteti,",
  "sn42:12.22.9_1": "parabyābādhāyapi ceteti,",
  "sn42:12.22.9_2": "ubhayabyābādhāyapi ceteti.",
  "sn42:12.22.10_0": "Mohe pahīne nevattabyābādhāya ceteti, na parabyābādhāya ceteti, na ubhayabyābādhāya ceteti.",
  "sn42:12.22.11_0": "Sandiṭṭhikā nijjarā akālikā ehipassikā opaneyyikā paccattaṁ veditabbā viññūhi.",
  "sn42:12.22.12_0": "Imā kho, gāmaṇi,",
  "sn42:12.22.12_1": "tisso sandiṭṭhikā nijjarā akālikā ehipassikā opaneyyikā paccattaṁ veditabbā viññūhī”ti.",
  "sn42:12.23.1_0": "Evaṁ vutte, rāsiyo gāmaṇi bhagavantaṁ etadavoca:",
  "sn42:12.23.2_0": "“abhikkantaṁ, bhante …pe…",
  "sn42:12.23.3_0": "upāsakaṁ maṁ bhagavā dhāretu ajjatagge pāṇupetaṁ saraṇaṁ gatan”ti.",
  "sn42:12.23.4_0": "Dvādasamaṁ.",
  "sn42:13.0.1_0": "Saṁyutta Nikāya 42.13",
  "sn42:13.0.2_0": "1. Gāmaṇivagga",
  "sn42:13.0.3_0": "Pāṭaliyasutta",
  "sn42:13.1.1_0": "Ekaṁ samayaṁ bhagavā koliyesu viharati uttaraṁ nāma koliyānaṁ nigamo.",
  "sn42:13.1.2_0": "Atha kho pāṭaliyo gāmaṇi yena bhagavā tenupasaṅkami;",
  "sn42:13.1.2_1": "upasaṅkamitvā bhagavantaṁ abhivādetvā ekamantaṁ nisīdi.",
  "sn42:13.1.2_2": "Ekamantaṁ nisinno kho pāṭaliyo gāmaṇi bhagavantaṁ etadavoca:",
  "sn42:13.1.3_0": "“sutaṁ metaṁ, bhante:",
  "sn42:13.1.4_0": "‘samaṇo gotamo māyaṁ jānātī’ti.",
  "sn42:13.2.1_0": "Ye te, bhante,",
  "sn42:13.2.1_1": "evamāhaṁsu:",
  "sn42:13.2.1_2": "‘samaṇo gotamo māyaṁ jānātī’ti, kacci te, bhante,",
  "sn42:13.2.1_3": "bhagavato vuttavādino,",
  "sn42:13.2.1_4": "na ca bhagavantaṁ abhūtena abbhācikkhanti,",
  "sn42:13.2.1_5": "dhammassa cānudhammaṁ byākaronti,",
  "sn42:13.2.1_6": "na ca koci sahadhammiko vādānuvādo gārayhaṁ ṭhānaṁ āgacchati?",
  "sn42:13.2.2_0": "Anabbhācikkhitukāmā hi mayaṁ, bhante, bhagavantan”ti.",
  "sn42:13.2.3_0": "“Ye te, gāmaṇi,",
  "sn42:13.2.3_1": "evamāhaṁsu:",
  "sn42:13.2.3_2": "‘samaṇo gotamo māyaṁ jānātī’ti,",
  "sn42:13.2.3_3": "vuttavādino ceva me,",
  "sn42:13.2.3_4": "te na ca maṁ abhūtena abbhācikkhanti,",
  "sn42:13.2.3_5": "dhammassa cānudhammaṁ byākaronti,",
  "sn42:13.2.3_6": "na ca koci sahadhammiko vādānuvādo gārayhaṁ ṭhānaṁ āgacchatī”ti.",
  "sn42:13.2.4_0": "“Saccaṁyeva kira, bho, mayaṁ tesaṁ samaṇabrāhmaṇānaṁ na saddahāma:",
  "sn42:13.2.5_0": "‘samaṇo gotamo māyaṁ jānātī’ti, samaṇo khalu bho gotamo māyāvī”ti.",
  "sn42:13.2.6_0": "“Yo nu kho, gāmaṇi, evaṁ vadeti: ‘ahaṁ māyaṁ jānāmī’ti, so evaṁ vadeti: ‘ahaṁ māyāvī’”ti.",
  "sn42:13.2.7_0": "“Tatheva taṁ bhagavā hoti, tatheva taṁ sugata hotī”ti.",
  "sn42:13.2.8_0": "“Tena hi, gāmaṇi, taññevettha paṭipucchissāmi; yathā te khameyya, tathā taṁ byākareyyāsi—",
  "sn42:13.3.1_0": "Taṁ kiṁ maññasi, gāmaṇi,",
  "sn42:13.3.2_0": "jānāsi tvaṁ koliyānaṁ lambacūḷake bhaṭe”ti?",
  "sn42:13.3.3_0": "“Jānāmahaṁ, bhante, koliyānaṁ lambacūḷake bhaṭe”ti.",
  "sn42:13.3.4_0": "“Taṁ kiṁ maññasi, gāmaṇi, kimatthiyā koliyānaṁ lambacūḷakā bhaṭā”ti?",
  "sn42:13.3.5_0": "“Ye ca, bhante,",
  "sn42:13.3.5_1": "koliyānaṁ corā te ca paṭisedhetuṁ,",
  "sn42:13.3.5_2": "yāni ca koliyānaṁ dūteyyāni tāni ca vahātuṁ,",
  "sn42:13.3.5_3": "etadatthiyā, bhante,",
  "sn42:13.3.5_4": "koliyānaṁ lambacūḷakā bhaṭā”ti.",
  "sn42:13.3.6_0": "“Taṁ kiṁ maññasi, gāmaṇi,",
  "sn42:13.3.7_0": "jānāsi tvaṁ koliyānaṁ lambacūḷake bhaṭe sīlavante vā te dussīle vā”ti?",
  "sn42:13.3.8_0": "“Jānāmahaṁ, bhante,",
  "sn42:13.3.8_1": "koliyānaṁ lambacūḷake bhaṭe dussīle pāpadhamme;",
  "sn42:13.3.8_2": "ye ca loke dussīlā pāpadhammā koliyānaṁ lambacūḷakā bhaṭā tesaṁ aññatarā”ti.",
  "sn42:13.3.9_0": "“Yo nu kho, gāmaṇi, evaṁ vadeyya:",
  "sn42:13.3.10_0": "‘pāṭaliyo gāmaṇi jānāti koliyānaṁ lambacūḷake bhaṭe dussīle pāpadhamme,",
  "sn42:13.3.10_1": "pāṭaliyopi gāmaṇi dussīlo pāpadhammo’ti,",
  "sn42:13.3.10_2": "sammā nu kho so vadamāno vadeyyā”ti?",
  "sn42:13.3.11_0": "“No hetaṁ, bhante.",
  "sn42:13.3.12_0": "Aññe, bhante,",
  "sn42:13.3.12_1": "koliyānaṁ lambacūḷakā bhaṭā,",
  "sn42:13.3.12_2": "aññohamasmi.",
  "sn42:13.3.12_3": "Aññathādhammā koliyānaṁ lambacūḷakā bhaṭā,",
  "sn42:13.3.12_4": "aññathādhammohamasmī”ti.",
  "sn42:13.3.13_0": "“Tvañhi nāma, gāmaṇi, lacchasi:",
  "sn42:13.3.13_1": "‘pāṭaliyo gāmaṇi jānāti koliyānaṁ lambacūḷake bhaṭe dussīle pāpadhamme,",
  "sn42:13.3.13_2": "na ca pāṭaliyo gāmaṇi dussīlo pāpadhammo’ti,",
  "sn42:13.3.13_3": "kasmā tathāgato na lacchati:",
  "sn42:13.3.13_4": "‘tathāgato māyaṁ jānāti,",
  "sn42:13.3.13_5": "na ca tathāgato māyāvī’ti?",
  "sn42:13.3.14_0": "Māyañcāhaṁ, gāmaṇi, pajānāmi,",
  "sn42:13.3.14_1": "māyāya ca vipākaṁ,",
  "sn42:13.3.14_2": "yathāpaṭipanno ca māyāvī kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.1_0": "Pāṇātipātañcāhaṁ, gāmaṇi, pajānāmi,",
  "sn42:13.4.1_1": "pāṇātipātassa ca vipākaṁ,",
  "sn42:13.4.1_2": "yathāpaṭipanno ca pāṇātipātī kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.2_0": "Adinnādānañcāhaṁ, gāmaṇi, pajānāmi,",
  "sn42:13.4.2_1": "adinnādānassa ca vipākaṁ,",
  "sn42:13.4.2_2": "yathāpaṭipanno ca adinnādāyī kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.3_0": "Kāmesumicchācārañcāhaṁ, gāmaṇi, pajānāmi,",
  "sn42:13.4.3_1": "kāmesumicchācārassa ca vipākaṁ,",
  "sn42:13.4.3_2": "yathāpaṭipanno ca kāmesumicchācārī kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.4_0": "Musāvādañcāhaṁ, gāmaṇi, pajānāmi,",
  "sn42:13.4.4_1": "musāvādassa ca vipākaṁ,",
  "sn42:13.4.4_2": "yathāpaṭipanno ca musāvādī kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.5_0": "Pisuṇavācañcāhaṁ, gāmaṇi, pajānāmi,",
  "sn42:13.4.5_1": "pisuṇavācāya ca vipākaṁ,",
  "sn42:13.4.5_2": "yathāpaṭipanno ca pisuṇavāco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.6_0": "Pharusavācañcāhaṁ, gāmaṇi, pajānāmi,",
  "sn42:13.4.6_1": "pharusavācāya ca vipākaṁ,",
  "sn42:13.4.6_2": "yathāpaṭipanno ca pharusavāco kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.7_0": "Samphappalāpañcāhaṁ, gāmaṇi, pajānāmi,",
  "sn42:13.4.7_1": "samphappalāpassa ca vipākaṁ,",
  "sn42:13.4.7_2": "yathāpaṭipanno ca samphappalāpī kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.8_0": "Abhijjhañcāhaṁ, gāmaṇi, pajānāmi,",
  "sn42:13.4.8_1": "abhijjhāya ca vipākaṁ,",
  "sn42:13.4.8_2": "yathāpaṭipanno ca abhijjhālu kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.9_0": "Byāpādapadosañcāhaṁ, gāmaṇi, pajānāmi,",
  "sn42:13.4.9_1": "byāpādapadosassa ca vipākaṁ,",
  "sn42:13.4.9_2": "yathāpaṭipanno ca byāpannacitto kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.4.10_0": "Micchādiṭṭhiñcāhaṁ, gāmaṇi, pajānāmi,",
  "sn42:13.4.10_1": "micchādiṭṭhiyā ca vipākaṁ,",
  "sn42:13.4.10_2": "yathāpaṭipanno ca micchādiṭṭhiko kāyassa bhedā paraṁ maraṇā apāyaṁ duggatiṁ vinipātaṁ nirayaṁ upapajjati tañca pajānāmi.",
  "sn42:13.5.1_0": "Santi hi, gāmaṇi, eke samaṇabrāhmaṇā evaṁvādino evaṁdiṭṭhino:",
  "sn42:13.5.2_0": "‘yo koci pāṇamatipāteti, sabbo so diṭṭheva dhamme dukkhaṁ domanassaṁ paṭisaṁvedayati.",
  "sn42:13.5.3_0": "Yo koci adinnaṁ ādiyati, sabbo so diṭṭheva dhamme dukkhaṁ domanassaṁ paṭisaṁvedayati.",
  "sn42:13.5.4_0": "Yo koci kāmesu micchā carati, sabbo so diṭṭheva dhamme dukkhaṁ domanassaṁ paṭisaṁvedayati.",
  "sn42:13.5.5_0": "Yo koci musā bhaṇati, sabbo so diṭṭheva dhamme dukkhaṁ domanassaṁ paṭisaṁvedayatī’ti.",
  "sn42:13.6.1_0": "Dissati kho pana, gāmaṇi,",
  "sn42:13.6.1_1": "idhekacco mālī kuṇḍalī sunhāto suvilitto kappitakesamassu itthikāmehi rājā maññe paricārento.",
  "sn42:13.6.2_0": "Tamenaṁ evamāhaṁsu:",
  "sn42:13.6.3_0": "‘ambho,",
  "sn42:13.6.3_1": "ayaṁ puriso kiṁ akāsi mālī kuṇḍalī sunhāto suvilitto kappitakesamassu itthikāmehi rājā maññe paricāretī’ti?",
  "sn42:13.6.4_0": "Tamenaṁ evamāhaṁsu:",
  "sn42:13.6.5_0": "‘ambho, ayaṁ puriso rañño paccatthikaṁ pasayha jīvitā voropesi.",
  "sn42:13.6.6_0": "Tassa rājā attamano abhihāramadāsi.",
  "sn42:13.6.7_0": "Tenāyaṁ puriso mālī kuṇḍalī sunhāto suvilitto kappitakesamassu,",
  "sn42:13.6.7_1": "itthikāmehi rājā maññe paricāretī’ti.",
  "sn42:13.7.1_0": "Dissati kho, gāmaṇi,",
  "sn42:13.7.1_1": "idhekacco daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena",
  "sn42:13.7.1_2": "rathiyāya rathiyaṁ siṅghāṭakena siṅghāṭakaṁ parinetvā,",
  "sn42:13.7.1_3": "dakkhiṇena dvārena nikkhāmetvā,",
  "sn42:13.7.1_4": "dakkhiṇato nagarassa sīsaṁ chijjamāno.",
  "sn42:13.7.2_0": "Tamenaṁ evamāhaṁsu:",
  "sn42:13.7.3_0": "‘ambho,",
  "sn42:13.7.3_1": "ayaṁ puriso kiṁ akāsi,",
  "sn42:13.7.3_2": "daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena rathiyāya",
  "sn42:13.7.3_3": "rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa sīsaṁ",
  "sn42:13.7.3_4": "chindatī’ti?",
  "sn42:13.7.4_0": "Tamenaṁ evamāhaṁsu:",
  "sn42:13.7.5_0": "‘ambho, ayaṁ puriso rājaverī itthiṁ vā purisaṁ vā jīvitā voropesi,",
  "sn42:13.7.6_0": "tena naṁ rājāno gahetvā evarūpaṁ kammakāraṇaṁ kārentī’ti.",
  "sn42:13.8.1_0": "Taṁ kiṁ maññasi, gāmaṇi,",
  "sn42:13.8.2_0": "api nu te evarūpaṁ diṭṭhaṁ vā sutaṁ vā”ti?",
  "sn42:13.8.3_0": "“Diṭṭhañca no, bhante, sutañca suyyissati cā”ti.",
  "sn42:13.8.4_0": "“Tatra, gāmaṇi, ye te samaṇabrāhmaṇā evaṁvādino evaṁdiṭṭhino:",
  "sn42:13.8.5_0": "‘yo koci pāṇamatipāteti,",
  "sn42:13.8.5_1": "sabbo so diṭṭheva dhamme dukkhaṁ domanassaṁ paṭisaṁvedayatī’ti,",
  "sn42:13.8.5_2": "saccaṁ vā te āhaṁsu musā vā”ti?",
  "sn42:13.8.6_0": "“Musā, bhante”.",
  "sn42:13.8.7_0": "“Ye pana te tucchaṁ musā vilapanti, sīlavanto vā te dussīlā vā”ti?",
  "sn42:13.8.8_0": "“Dussīlā, bhante”.",
  "sn42:13.8.9_0": "“Ye pana te dussīlā pāpadhammā micchāpaṭipannā vā te sammāpaṭipannā vā”ti?",
  "sn42:13.8.10_0": "“Micchāpaṭipannā, bhante”.",
  "sn42:13.8.11_0": "“Ye pana te micchāpaṭipannā micchādiṭṭhikā vā te sammādiṭṭhikā vā”ti?",
  "sn42:13.8.12_0": "“Micchādiṭṭhikā, bhante”.",
  "sn42:13.8.13_0": "“Ye pana te micchādiṭṭhikā kallaṁ nu tesu pasīditun”ti?",
  "sn42:13.8.14_0": "“No hetaṁ, bhante”.",
  "sn42:13.9.1_0": "“Dissati kho pana, gāmaṇi, idhekacco mālī kuṇḍalī …pe… itthikāmehi rājā maññe paricārento.",
  "sn42:13.9.2_0": "Tamenaṁ evamāhaṁsu:",
  "sn42:13.9.3_0": "‘ambho, ayaṁ puriso kiṁ akāsi mālī kuṇḍalī …pe… itthikāmehi rājā maññe paricāretī’ti?",
  "sn42:13.9.4_0": "Tamenaṁ evamāhaṁsu:",
  "sn42:13.9.5_0": "‘ambho, ayaṁ puriso rañño paccatthikassa pasayha ratanaṁ ahāsi.",
  "sn42:13.9.6_0": "Tassa rājā attamano abhihāramadāsi.",
  "sn42:13.9.7_0": "Tenāyaṁ puriso mālī kuṇḍalī …pe… itthikāmehi rājā maññe paricāretī’ti.",
  "sn42:13.10.1_0": "Dissati kho, gāmaṇi,",
  "sn42:13.10.1_1": "idhekacco daḷhāya rajjuyā …pe…",
  "sn42:13.10.1_2": "dakkhiṇato nagarassa sīsaṁ chijjamāno tamenaṁ evamāhaṁsu:",
  "sn42:13.10.2_0": "‘ambho, ayaṁ puriso kiṁ akāsi daḷhāya rajjuyā …pe… dakkhiṇato nagarassa sīsaṁ chindatī’ti?",
  "sn42:13.10.3_0": "Tamenaṁ evamāhaṁsu:",
  "sn42:13.10.4_0": "‘ambho, ayaṁ puriso gāmā vā araññā vā adinnaṁ theyyasaṅkhātaṁ ādiyi.",
  "sn42:13.10.5_0": "Tena naṁ rājāno gahetvā evarūpaṁ kammakāraṇaṁ kārentī’ti.",
  "sn42:13.10.6_0": "Taṁ kiṁ maññasi, gāmaṇi,",
  "sn42:13.10.7_0": "api nu te evarūpaṁ diṭṭhaṁ vā sutaṁ vā”ti?",
  "sn42:13.10.8_0": "“Diṭṭhañca no, bhante, sutañca suyyissati cā”ti.",
  "sn42:13.10.9_0": "“Tatra, gāmaṇi, ye te samaṇabrāhmaṇā evaṁvādino evaṁdiṭṭhino:",
  "sn42:13.10.10_0": "‘yo koci adinnaṁ ādiyati,",
  "sn42:13.10.10_1": "sabbo so diṭṭheva dhamme dukkhaṁ domanassaṁ paṭisaṁvedayatī’ti,",
  "sn42:13.10.10_2": "saccaṁ vā te āhaṁsu musā vāti …pe…",
  "sn42:13.10.11_0": "kallaṁ nu tesu pasīditun”ti?",
  "sn42:13.10.12_0": "“No hetaṁ, bhante”.",
  "sn42:13.11.1_0": "“Dissati kho pana, gāmaṇi, idhekacco mālī kuṇḍalī …pe… itthikāmehi rājā maññe paricārento.",
  "sn42:13.11.2_0": "Tamenaṁ evamāhaṁsu:",
  "sn42:13.11.3_0": "‘ambho, ayaṁ puriso kiṁ akāsi mālī kuṇḍalī …pe… itthikāmehi rājā maññe paricāretī’ti?",
  "sn42:13.11.4_0": "Tamenaṁ evamāhaṁsu:",
  "sn42:13.11.5_0": "‘ambho, ayaṁ puriso rañño paccatthikassa dāresu cārittaṁ āpajji.",
  "sn42:13.11.6_0": "Tassa rājā attamano abhihāramadāsi.",
  "sn42:13.11.7_0": "Tenāyaṁ puriso mālī kuṇḍalī …pe… itthikāmehi rājā maññe paricāretī’ti.",
  "sn42:13.12.1_0": "Dissati kho, gāmaṇi, idhekacco daḷhāya rajjuyā …pe… dakkhiṇato nagarassa sīsaṁ chijjamāno.",
  "sn42:13.12.2_0": "Tamenaṁ evamāhaṁsu:",
  "sn42:13.12.3_0": "‘ambho, ayaṁ puriso kiṁ akāsi daḷhāya rajjuyā …pe… dakkhiṇato nagarassa sīsaṁ chindatī’ti?",
  "sn42:13.12.4_0": "Tamenaṁ evamāhaṁsu:",
  "sn42:13.12.5_0": "‘ambho, ayaṁ puriso kulitthīsu kulakumārīsu cārittaṁ āpajji,",
  "sn42:13.12.6_0": "tena naṁ rājāno gahetvā evarūpaṁ kammakāraṇaṁ kārentī’ti.",
  "sn42:13.12.7_0": "Taṁ kiṁ maññasi, gāmaṇi,",
  "sn42:13.12.8_0": "api nu te evarūpaṁ diṭṭhaṁ vā sutaṁ vā”ti?",
  "sn42:13.12.9_0": "“Diṭṭhañca no, bhante, sutañca suyyissati cā”ti.",
  "sn42:13.12.10_0": "“Tatra, gāmaṇi, ye te samaṇabrāhmaṇā evaṁvādino evaṁdiṭṭhino:",
  "sn42:13.12.11_0": "‘yo koci kāmesu micchā carati,",
  "sn42:13.12.11_1": "sabbo so diṭṭheva dhamme dukkhaṁ domanassaṁ paṭisaṁvedayatī’ti,",
  "sn42:13.12.11_2": "saccaṁ vā te āhaṁsu musā vāti …pe…",
  "sn42:13.12.12_0": "kallaṁ nu tesu pasīditun”ti?",
  "sn42:13.12.13_0": "“No hetaṁ, bhante”.",
  "sn42:13.13.1_0": "“Dissati kho pana, gāmaṇi,",
  "sn42:13.13.1_1": "idhekacco mālī kuṇḍalī sunhāto suvilitto kappitakesamassu itthikāmehi rājā maññe paricārento.",
  "sn42:13.13.2_0": "Tamenaṁ evamāhaṁsu:",
  "sn42:13.13.3_0": "‘ambho,",
  "sn42:13.13.3_1": "ayaṁ puriso kiṁ akāsi mālī kuṇḍalī sunhāto suvilitto kappitakesamassu itthikāmehi rājā maññe paricāretī’ti?",
  "sn42:13.13.4_0": "Tamenaṁ evamāhaṁsu:",
  "sn42:13.13.5_0": "‘ambho, ayaṁ puriso rājānaṁ musāvādena hāsesi.",
  "sn42:13.13.6_0": "Tassa rājā attamano abhihāramadāsi.",
  "sn42:13.13.7_0": "Tenāyaṁ puriso mālī kuṇḍalī sunhāto suvilitto kappitakesamassu itthikāmehi rājā maññe paricāretī’ti.",
  "sn42:13.14.1_0": "Dissati kho, gāmaṇi,",
  "sn42:13.14.1_1": "idhekacco daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena paṇavena",
  "sn42:13.14.1_2": "rathiyāya rathiyaṁ siṅghāṭakena siṅghāṭakaṁ parinetvā dakkhiṇena dvārena nikkhāmetvā dakkhiṇato nagarassa",
  "sn42:13.14.1_3": "sīsaṁ chijjamāno.",
  "sn42:13.14.2_0": "Tamenaṁ evamāhaṁsu:",
  "sn42:13.14.3_0": "‘ambho,",
  "sn42:13.14.3_1": "ayaṁ puriso kiṁ akāsi daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena",
  "sn42:13.14.3_2": "paṇavena rathiyāya rathiyaṁ siṅghāṭakena siṅghāṭakaṁ parinetvā,",
  "sn42:13.14.3_3": "dakkhiṇena dvārena nikkhāmetvā,",
  "sn42:13.14.3_4": "dakkhiṇato nagarassa sīsaṁ chindatī’ti?",
  "sn42:13.14.4_0": "Tamenaṁ evamāhaṁsu:",
  "sn42:13.14.5_0": "‘ambho, ayaṁ puriso gahapatissa vā gahapatiputtassa vā musāvādena atthaṁ bhañji,",
  "sn42:13.14.6_0": "tena naṁ rājāno gahetvā evarūpaṁ kammakāraṇaṁ kārentī’ti.",
  "sn42:13.14.7_0": "Taṁ kiṁ maññasi, gāmaṇi,",
  "sn42:13.14.8_0": "api nu te evarūpaṁ diṭṭhaṁ vā sutaṁ vā”ti?",
  "sn42:13.14.9_0": "“Diṭṭhañca no, bhante, sutañca suyyissati cā”ti.",
  "sn42:13.14.10_0": "“Tatra, gāmaṇi, ye te samaṇabrāhmaṇā evaṁvādino evaṁdiṭṭhino:",
  "sn42:13.14.11_0": "‘yo koci musā bhaṇati,",
  "sn42:13.14.11_1": "sabbo so diṭṭheva dhamme dukkhaṁ domanassaṁ paṭisaṁvedayatī’ti,",
  "sn42:13.14.11_2": "saccaṁ vā te āhaṁsu musā vā”ti?",
  "sn42:13.14.12_0": "“Musā, bhante”.",
  "sn42:13.14.13_0": "“Ye pana te tucchaṁ musā vilapanti sīlavanto vā te dussīlā vā”ti?",
  "sn42:13.14.14_0": "“Dussīlā, bhante”.",
  "sn42:13.14.15_0": "“Ye pana te dussīlā pāpadhammā micchāpaṭipannā vā te sammāpaṭipannā vā”ti?",
  "sn42:13.14.16_0": "“Micchāpaṭipannā, bhante”.",
  "sn42:13.14.17_0": "“Ye pana te micchāpaṭipannā micchādiṭṭhikā vā te sammādiṭṭhikā vā”ti?",
  "sn42:13.14.18_0": "“Micchādiṭṭhikā, bhante”.",
  "sn42:13.14.19_0": "“Ye pana te micchādiṭṭhikā kallaṁ nu tesu pasīditun”ti?",
  "sn42:13.14.20_0": "“No hetaṁ, bhante”.",
  "sn42:13.15.1_0": "“Acchariyaṁ, bhante, abbhutaṁ, bhante.",
  "sn42:13.15.2_0": "Atthi me, bhante, āvasathāgāraṁ.",
  "sn42:13.15.3_0": "Tattha atthi mañcakāni, atthi āsanāni, atthi udakamaṇiko, atthi telappadīpo.",
  "sn42:13.15.4_0": "Tattha yo samaṇo vā brāhmaṇo vā vāsaṁ upeti, tenāhaṁ yathāsatti yathābalaṁ saṁvibhajāmi.",
  "sn42:13.15.5_0": "Bhūtapubbaṁ, bhante,",
  "sn42:13.15.5_1": "cattāro satthāro nānādiṭṭhikā nānākhantikā nānārucikā,",
  "sn42:13.15.5_2": "tasmiṁ āvasathāgāre vāsaṁ upagacchuṁ.",
  "sn42:13.16.1_0": "Eko satthā evaṁvādī evaṁdiṭṭhi:",
  "sn42:13.16.2_0": "‘natthi dinnaṁ,",
  "sn42:13.16.2_1": "natthi yiṭṭhaṁ,",
  "sn42:13.16.2_2": "natthi hutaṁ,",
  "sn42:13.16.2_3": "natthi sukatadukkaṭānaṁ kammānaṁ phalaṁ vipāko.",
  "sn42:13.16.2_4": "Natthi ayaṁ loko,",
  "sn42:13.16.2_5": "natthi paro loko,",
  "sn42:13.16.2_6": "natthi mātā,",
  "sn42:13.16.2_7": "natthi pitā,",
  "sn42:13.16.2_8": "natthi sattā opapātikā,",
  "sn42:13.16.2_9": "natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "sn42:13.17.1_0": "Eko satthā evaṁvādī evaṁdiṭṭhi:",
  "sn42:13.17.2_0": "‘atthi dinnaṁ,",
  "sn42:13.17.2_1": "atthi yiṭṭhaṁ,",
  "sn42:13.17.2_2": "atthi hutaṁ,",
  "sn42:13.17.2_3": "atthi sukatadukkaṭānaṁ kammānaṁ phalaṁ vipāko,",
  "sn42:13.17.2_4": "atthi ayaṁ loko,",
  "sn42:13.17.2_5": "atthi paro loko,",
  "sn42:13.17.2_6": "atthi mātā,",
  "sn42:13.17.2_7": "atthi pitā,",
  "sn42:13.17.2_8": "atthi sattā opapātikā,",
  "sn42:13.17.2_9": "atthi loke samaṇabrāhmaṇā sammaggatā sammāpaṭipannā,",
  "sn42:13.17.2_10": "ye imañca lokaṁ parañca lokaṁ sayaṁ abhiññā sacchikatvā pavedentī’ti.",
  "sn42:13.18.1_0": "Eko satthā evaṁvādī evaṁdiṭṭhi:",
  "sn42:13.18.2_0": "‘karoto kārayato,",
  "sn42:13.18.2_1": "chindato chedāpayato,",
  "sn42:13.18.2_2": "pacato pācāpayato,",
  "sn42:13.18.2_3": "socayato socāpayato,",
  "sn42:13.18.2_4": "kilamato kilamāpayato,",
  "sn42:13.18.2_5": "phandato phandāpayato,",
  "sn42:13.18.2_6": "pāṇamatipātayato,",
  "sn42:13.18.2_7": "adinnaṁ ādiyato,",
  "sn42:13.18.2_8": "sandhiṁ chindato,",
  "sn42:13.18.2_9": "nillopaṁ harato,",
  "sn42:13.18.2_10": "ekāgārikaṁ karoto,",
  "sn42:13.18.2_11": "paripanthe tiṭṭhato,",
  "sn42:13.18.2_12": "paradāraṁ gacchato,",
  "sn42:13.18.2_13": "musā bhaṇato,",
  "sn42:13.18.2_14": "karoto na karīyati pāpaṁ.",
  "sn42:13.18.3_0": "Khurapariyantena cepi cakkena yo imissā pathaviyā pāṇe ekaṁ maṁsakhalaṁ ekaṁ maṁsapuñjaṁ kareyya,",
  "sn42:13.18.3_1": "natthi tatonidānaṁ pāpaṁ,",
  "sn42:13.18.3_2": "natthi pāpassa āgamo.",
  "sn42:13.18.4_0": "Dakkhiṇañcepi gaṅgāya tīraṁ gaccheyya hananto ghātento chindanto chedāpento pacanto pācāpento,",
  "sn42:13.18.4_1": "natthi tatonidānaṁ pāpaṁ,",
  "sn42:13.18.4_2": "natthi pāpassa āgamo.",
  "sn42:13.18.5_0": "Uttarañcepi gaṅgāya tīraṁ gaccheyya dadanto dāpento yajanto yajāpento,",
  "sn42:13.18.5_1": "natthi tatonidānaṁ puññaṁ,",
  "sn42:13.18.5_2": "natthi puññassa āgamo.",
  "sn42:13.18.6_0": "Dānena damena saṁyamena saccavajjena natthi puññaṁ, natthi puññassa āgamo’ti.",
  "sn42:13.19.1_0": "Eko satthā evaṁvādī evaṁdiṭṭhi:",
  "sn42:13.19.2_0": "‘karoto kārayato,",
  "sn42:13.19.2_1": "chindato chedāpayato,",
  "sn42:13.19.2_2": "pacato pācāpayato,",
  "sn42:13.19.2_3": "socayato socāpayato,",
  "sn42:13.19.2_4": "kilamato kilamāpayato,",
  "sn42:13.19.2_5": "phandato phandāpayato,",
  "sn42:13.19.2_6": "pāṇamatipātayato,",
  "sn42:13.19.2_7": "adinnaṁ ādiyato,",
  "sn42:13.19.2_8": "sandhiṁ chindato,",
  "sn42:13.19.2_9": "nillopaṁ harato,",
  "sn42:13.19.2_10": "ekāgārikaṁ karoto,",
  "sn42:13.19.2_11": "paripanthe tiṭṭhato,",
  "sn42:13.19.2_12": "paradāraṁ gacchato,",
  "sn42:13.19.2_13": "musā bhaṇato,",
  "sn42:13.19.2_14": "karoto karīyati pāpaṁ.",
  "sn42:13.19.3_0": "Khurapariyantena cepi cakkena yo imissā pathaviyā pāṇe ekaṁ maṁsakhalaṁ ekaṁ maṁsapuñjaṁ kareyya,",
  "sn42:13.19.3_1": "atthi tatonidānaṁ pāpaṁ,",
  "sn42:13.19.3_2": "atthi pāpassa āgamo.",
  "sn42:13.19.4_0": "Dakkhiṇañcepi gaṅgāya tīraṁ gaccheyya hananto ghātento chindanto chedāpento pacanto pācāpento,",
  "sn42:13.19.4_1": "atthi tatonidānaṁ pāpaṁ,",
  "sn42:13.19.4_2": "atthi pāpassa āgamo.",
  "sn42:13.19.5_0": "Uttarañcepi gaṅgāya tīraṁ gaccheyya dadanto dāpento,",
  "sn42:13.19.5_1": "yajanto yajāpento,",
  "sn42:13.19.5_2": "atthi tatonidānaṁ puññaṁ,",
  "sn42:13.19.5_3": "atthi puññassa āgamo.",
  "sn42:13.19.6_0": "Dānena damena saṁyamena saccavajjena atthi puññaṁ, atthi puññassa āgamo’ti.",
  "sn42:13.20.1_0": "Tassa mayhaṁ, bhante, ahudeva kaṅkhā, ahu vicikicchā:",
  "sn42:13.20.2_0": "‘kosu nāma imesaṁ bhavataṁ samaṇabrāhmaṇānaṁ saccaṁ āha, ko musā’”ti?",
  "sn42:13.21.1_0": "“Alañhi te, gāmaṇi, kaṅkhituṁ, alaṁ vicikicchituṁ.",
  "sn42:13.21.2_0": "Kaṅkhanīye ca pana te ṭhāne vicikicchā uppannā”ti.",
  "sn42:13.21.3_0": "“Evaṁ pasannohaṁ, bhante,",
  "sn42:13.21.3_1": "bhagavati.",
  "sn42:13.21.3_2": "Pahoti me bhagavā tathā dhammaṁ desetuṁ yathāhaṁ imaṁ kaṅkhādhammaṁ pajaheyyan”ti.",
  "sn42:13.22.1_0": "“Atthi, gāmaṇi, dhammasamādhi.",
  "sn42:13.22.2_0": "Tatra ce tvaṁ cittasamādhiṁ paṭilabheyyāsi. Evaṁ tvaṁ imaṁ kaṅkhādhammaṁ pajaheyyāsi.",
  "sn42:13.22.3_0": "Katamo ca, gāmaṇi, dhammasamādhi?",
  "sn42:13.22.4_0": "Idha, gāmaṇi,",
  "sn42:13.22.4_1": "ariyasāvako pāṇātipātaṁ pahāya pāṇātipātā paṭivirato hoti,",
  "sn42:13.22.4_2": "adinnādānaṁ pahāya adinnādānā paṭivirato hoti,",
  "sn42:13.22.4_3": "kāmesumicchācāraṁ pahāya kāmesumicchācārā paṭivirato hoti,",
  "sn42:13.22.4_4": "musāvādaṁ pahāya musāvādā paṭivirato hoti,",
  "sn42:13.22.4_5": "pisuṇaṁ vācaṁ pahāya pisuṇāya vācāya paṭivirato hoti,",
  "sn42:13.22.4_6": "pharusaṁ vācaṁ pahāya pharusāya vācāya paṭivirato hoti,",
  "sn42:13.22.4_7": "samphappalāpaṁ pahāya samphappalāpā paṭivirato hoti,",
  "sn42:13.22.4_8": "abhijjhaṁ pahāya anabhijjhālu hoti,",
  "sn42:13.22.4_9": "byāpādapadosaṁ pahāya abyāpannacitto hoti,",
  "sn42:13.22.4_10": "micchādiṭṭhiṁ pahāya sammādiṭṭhiko hoti.",
  "sn42:13.23.1_0": "Sa kho so, gāmaṇi,",
  "sn42:13.23.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ disaṁ pharitvā viharati,",
  "sn42:13.23.1_2": "tathā dutiyaṁ,",
  "sn42:13.23.1_3": "tathā tatiyaṁ,",
  "sn42:13.23.1_4": "tathā catutthaṁ,",
  "sn42:13.23.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "sn42:13.23.1_6": "appamāṇena averena abyāpajjena pharitvā viharati.",
  "sn42:13.23.2_0": "So iti paṭisañcikkhati:",
  "sn42:13.23.3_0": "‘yvāyaṁ satthā evaṁvādī evaṁdiṭṭhi:",
  "sn42:13.23.4_0": "“natthi dinnaṁ,",
  "sn42:13.23.4_1": "natthi yiṭṭhaṁ,",
  "sn42:13.23.4_2": "natthi hutaṁ,",
  "sn42:13.23.4_3": "natthi sukatadukkaṭānaṁ kammānaṁ phalaṁ vipāko,",
  "sn42:13.23.4_4": "natthi ayaṁ loko,",
  "sn42:13.23.4_5": "natthi paro loko,",
  "sn42:13.23.4_6": "natthi mātā,",
  "sn42:13.23.4_7": "natthi pitā,",
  "sn42:13.23.4_8": "natthi sattā opapātikā,",
  "sn42:13.23.4_9": "natthi loke samaṇabrāhmaṇā,",
  "sn42:13.23.4_10": "sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī”ti.",
  "sn42:13.23.5_0": "Sace tassa bhoto satthuno saccaṁ vacanaṁ,",
  "sn42:13.23.5_1": "apaṇṇakatāya mayhaṁ,",
  "sn42:13.23.5_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.23.6_0": "Ubhayamettha kaṭaggāho,",
  "sn42:13.23.6_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.23.6_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.23.7_0": "Tassa pāmojjaṁ jāyati.",
  "sn42:13.23.8_0": "Pamuditassa pīti jāyati.",
  "sn42:13.23.9_0": "Pītimanassa kāyo passambhati.",
  "sn42:13.23.10_0": "Passaddhakāyo sukhaṁ vedayati.",
  "sn42:13.23.11_0": "Sukhino cittaṁ samādhiyati.",
  "sn42:13.23.12_0": "Ayaṁ kho, gāmaṇi, dhammasamādhi.",
  "sn42:13.23.13_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.24.1_0": "Sa kho so, gāmaṇi,",
  "sn42:13.24.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ disaṁ pharitvā viharati,",
  "sn42:13.24.1_2": "tathā dutiyaṁ,",
  "sn42:13.24.1_3": "tathā tatiyaṁ,",
  "sn42:13.24.1_4": "tathā catutthaṁ,",
  "sn42:13.24.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "sn42:13.24.1_6": "appamāṇena averena abyāpajjena pharitvā viharati.",
  "sn42:13.24.2_0": "So iti paṭisañcikkhati:",
  "sn42:13.24.3_0": "‘yvāyaṁ satthā evaṁvādī evaṁdiṭṭhi:",
  "sn42:13.24.4_0": "“atthi dinnaṁ,",
  "sn42:13.24.4_1": "atthi yiṭṭhaṁ,",
  "sn42:13.24.4_2": "atthi hutaṁ,",
  "sn42:13.24.4_3": "atthi sukatadukkaṭānaṁ kammānaṁ phalaṁ vipāko,",
  "sn42:13.24.4_4": "atthi ayaṁ loko,",
  "sn42:13.24.4_5": "atthi paro loko,",
  "sn42:13.24.4_6": "atthi mātā,",
  "sn42:13.24.4_7": "atthi pitā,",
  "sn42:13.24.4_8": "atthi sattā opapātikā,",
  "sn42:13.24.4_9": "atthi loke samaṇabrāhmaṇā,",
  "sn42:13.24.4_10": "sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī”ti.",
  "sn42:13.24.5_0": "Sace tassa bhoto satthuno saccaṁ vacanaṁ,",
  "sn42:13.24.5_1": "apaṇṇakatāya mayhaṁ,",
  "sn42:13.24.5_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.24.6_0": "Ubhayamettha kaṭaggāho,",
  "sn42:13.24.6_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.24.6_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.24.7_0": "Tassa pāmojjaṁ jāyati.",
  "sn42:13.24.8_0": "Pamuditassa pīti jāyati.",
  "sn42:13.24.9_0": "Pītimanassa kāyo passambhati.",
  "sn42:13.24.10_0": "Passaddhakāyo sukhaṁ vedayati.",
  "sn42:13.24.11_0": "Sukhino cittaṁ samādhiyati.",
  "sn42:13.24.12_0": "Ayaṁ kho, gāmaṇi, dhammasamādhi.",
  "sn42:13.24.13_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.25.1_0": "Sa kho so, gāmaṇi,",
  "sn42:13.25.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ disaṁ pharitvā viharati,",
  "sn42:13.25.1_2": "tathā dutiyaṁ,",
  "sn42:13.25.1_3": "tathā tatiyaṁ,",
  "sn42:13.25.1_4": "tathā catutthaṁ,",
  "sn42:13.25.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "sn42:13.25.1_6": "appamāṇena averena abyāpajjena pharitvā viharati.",
  "sn42:13.25.2_0": "So iti paṭisañcikkhati:",
  "sn42:13.25.3_0": "‘yvāyaṁ satthā evaṁvādī evaṁdiṭṭhi:",
  "sn42:13.25.4_0": "“karoto kārayato,",
  "sn42:13.25.4_1": "chindato chedāpayato,",
  "sn42:13.25.4_2": "pacato pācāpayato,",
  "sn42:13.25.4_3": "socayato socāpayato,",
  "sn42:13.25.4_4": "kilamato kilamāpayato,",
  "sn42:13.25.4_5": "phandato phandāpayato,",
  "sn42:13.25.4_6": "pāṇamatipātayato,",
  "sn42:13.25.4_7": "adinnaṁ ādiyato,",
  "sn42:13.25.4_8": "sandhiṁ chindato,",
  "sn42:13.25.4_9": "nillopaṁ harato,",
  "sn42:13.25.4_10": "ekāgārikaṁ karoto,",
  "sn42:13.25.4_11": "paripanthe tiṭṭhato,",
  "sn42:13.25.4_12": "paradāraṁ gacchato,",
  "sn42:13.25.4_13": "musā bhaṇato,",
  "sn42:13.25.4_14": "karoto na karīyati pāpaṁ.",
  "sn42:13.25.5_0": "Khurapariyantena cepi cakkena yo imissā pathaviyā pāṇe ekaṁ maṁsakhalaṁ ekaṁ maṁsapuñjaṁ kareyya,",
  "sn42:13.25.5_1": "natthi tatonidānaṁ pāpaṁ,",
  "sn42:13.25.5_2": "natthi pāpassa āgamo.",
  "sn42:13.25.6_0": "Dakkhiṇañcepi gaṅgāya tīraṁ gaccheyya hananto ghātento chindanto chedāpento pacanto pācāpento,",
  "sn42:13.25.6_1": "natthi tatonidānaṁ pāpaṁ,",
  "sn42:13.25.6_2": "natthi pāpassa āgamo.",
  "sn42:13.25.7_0": "Uttarañcepi gaṅgāya tīraṁ gaccheyya dadanto dāpento,",
  "sn42:13.25.7_1": "yajanto yajāpento,",
  "sn42:13.25.7_2": "natthi tatonidānaṁ puññaṁ,",
  "sn42:13.25.7_3": "natthi puññassa āgamo.",
  "sn42:13.25.8_0": "Dānena damena saṁyamena saccavajjena natthi puññaṁ, natthi puññassa āgamo”ti.",
  "sn42:13.25.9_0": "Sace tassa bhoto satthuno saccaṁ vacanaṁ,",
  "sn42:13.25.9_1": "apaṇṇakatāya mayhaṁ,",
  "sn42:13.25.9_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.25.10_0": "Ubhayamettha kaṭaggāho,",
  "sn42:13.25.10_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.25.10_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.25.11_0": "Tassa pāmojjaṁ jāyati.",
  "sn42:13.25.12_0": "Pamuditassa pīti jāyati.",
  "sn42:13.25.13_0": "Pītimanassa kāyo passambhati.",
  "sn42:13.25.14_0": "Passaddhakāyo sukhaṁ vedayati.",
  "sn42:13.25.15_0": "Sukhino cittaṁ samādhiyati.",
  "sn42:13.25.16_0": "Ayaṁ kho, gāmaṇi, dhammasamādhi",
  "sn42:13.25.17_0": "tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.26.1_0": "Sa kho so, gāmaṇi,",
  "sn42:13.26.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato mettāsahagatena cetasā ekaṁ disaṁ pharitvā viharati,",
  "sn42:13.26.1_2": "tathā dutiyaṁ,",
  "sn42:13.26.1_3": "tathā tatiyaṁ,",
  "sn42:13.26.1_4": "tathā catutthaṁ,",
  "sn42:13.26.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena cetasā vipulena mahaggatena",
  "sn42:13.26.1_6": "appamāṇena averena abyāpajjena pharitvā viharati.",
  "sn42:13.26.2_0": "So iti paṭisañcikkhati:",
  "sn42:13.26.3_0": "‘yvāyaṁ satthā evaṁvādī evaṁdiṭṭhi:",
  "sn42:13.26.4_0": "“karoto kārayato,",
  "sn42:13.26.4_1": "chindato chedāpayato,",
  "sn42:13.26.4_2": "pacato pācāpayato,",
  "sn42:13.26.4_3": "socayato socāpayato,",
  "sn42:13.26.4_4": "kilamato kilamāpayato,",
  "sn42:13.26.4_5": "phandato phandāpayato,",
  "sn42:13.26.4_6": "pāṇamatipātayato,",
  "sn42:13.26.4_7": "adinnaṁ ādiyato,",
  "sn42:13.26.4_8": "sandhiṁ chindato,",
  "sn42:13.26.4_9": "nillopaṁ harato,",
  "sn42:13.26.4_10": "ekāgārikaṁ karoto,",
  "sn42:13.26.4_11": "paripanthe tiṭṭhato,",
  "sn42:13.26.4_12": "paradāraṁ gacchato,",
  "sn42:13.26.4_13": "musā bhaṇato,",
  "sn42:13.26.4_14": "karoto karīyati pāpaṁ.",
  "sn42:13.26.5_0": "Khurapariyantena cepi cakkena yo imissā pathaviyā pāṇe ekaṁ maṁsakhalaṁ ekaṁ maṁsapuñjaṁ kareyya,",
  "sn42:13.26.5_1": "atthi tatonidānaṁ pāpaṁ,",
  "sn42:13.26.5_2": "atthi pāpassa āgamo.",
  "sn42:13.26.6_0": "Dakkhiṇañcepi gaṅgāya tīraṁ gaccheyya hananto ghātento chindanto chedāpento pacanto pācāpento,",
  "sn42:13.26.6_1": "atthi tatonidānaṁ pāpaṁ,",
  "sn42:13.26.6_2": "atthi pāpassa āgamo.",
  "sn42:13.26.7_0": "Uttarañcepi gaṅgāya tīraṁ gaccheyya dadanto dāpento,",
  "sn42:13.26.7_1": "yajanto yajāpento,",
  "sn42:13.26.7_2": "atthi tatonidānaṁ puññaṁ,",
  "sn42:13.26.7_3": "atthi puññassa āgamo.",
  "sn42:13.26.8_0": "Dānena damena saṁyamena saccavajjena atthi puññaṁ atthi puññassa āgamo”ti.",
  "sn42:13.26.9_0": "Sace tassa bhoto satthuno saccaṁ vacanaṁ,",
  "sn42:13.26.9_1": "apaṇṇakatāya mayhaṁ,",
  "sn42:13.26.9_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.26.10_0": "Ubhayamettha kaṭaggāho,",
  "sn42:13.26.10_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.26.10_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.26.11_0": "Tassa pāmojjaṁ jāyati.",
  "sn42:13.26.12_0": "Pamuditassa pīti jāyati.",
  "sn42:13.26.13_0": "Pītimanassa kāyo passambhati.",
  "sn42:13.26.14_0": "Passaddhakāyo sukhaṁ vedayati.",
  "sn42:13.26.15_0": "Sukhino cittaṁ samādhiyati.",
  "sn42:13.26.16_0": "Ayaṁ kho, gāmaṇi, dhammasamādhi.",
  "sn42:13.26.17_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.27.1_0": "Sa kho so, gāmaṇi,",
  "sn42:13.27.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato karuṇāsahagatena cetasā ekaṁ disaṁ pharitvā viharati …pe…",
  "sn42:13.27.2_0": "muditāsahagatena cetasā ekaṁ disaṁ pharitvā viharati …pe….",
  "sn42:13.28.1_0": "Sa kho so, gāmaṇi,",
  "sn42:13.28.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato upekkhāsahagatena cetasā ekaṁ disaṁ pharitvā viharati,",
  "sn42:13.28.1_2": "tathā dutiyaṁ,",
  "sn42:13.28.1_3": "tathā tatiyaṁ,",
  "sn42:13.28.1_4": "tathā catutthaṁ,",
  "sn42:13.28.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn42:13.28.1_6": "appamāṇena averena abyāpajjena pharitvā viharati.",
  "sn42:13.28.2_0": "So iti paṭisañcikkhati:",
  "sn42:13.28.3_0": "‘yvāyaṁ satthā evaṁvādī evaṁdiṭṭhi:",
  "sn42:13.28.4_0": "“natthi dinnaṁ,",
  "sn42:13.28.4_1": "natthi yiṭṭhaṁ,",
  "sn42:13.28.4_2": "natthi hutaṁ natthi sukatadukkaṭānaṁ kammānaṁ phalaṁ vipāko,",
  "sn42:13.28.4_3": "natthi ayaṁ loko natthi paro loko,",
  "sn42:13.28.4_4": "natthi mātā natthi pitā natthi sattā opapātikā,",
  "sn42:13.28.4_5": "natthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī”ti.",
  "sn42:13.28.5_0": "Sace tassa bhoto satthuno saccaṁ vacanaṁ,",
  "sn42:13.28.5_1": "apaṇṇakatāya mayhaṁ,",
  "sn42:13.28.5_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.28.6_0": "Ubhayamettha kaṭaggāho,",
  "sn42:13.28.6_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.28.6_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.28.7_0": "Tassa pāmojjaṁ jāyati.",
  "sn42:13.28.8_0": "Pamuditassa pīti jāyati.",
  "sn42:13.28.9_0": "Pītimanassa kāyo passambhati.",
  "sn42:13.28.10_0": "Passaddhakāyo sukhaṁ vedayati.",
  "sn42:13.28.11_0": "Sukhino cittaṁ samādhiyati.",
  "sn42:13.28.12_0": "Ayaṁ kho, gāmaṇi, dhammasamādhi.",
  "sn42:13.28.13_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.29.1_0": "Sa kho so, gāmaṇi,",
  "sn42:13.29.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato upekkhāsahagatena cetasā ekaṁ disaṁ pharitvā viharati,",
  "sn42:13.29.1_2": "tathā dutiyaṁ,",
  "sn42:13.29.1_3": "tathā tatiyaṁ,",
  "sn42:13.29.1_4": "tathā catutthaṁ,",
  "sn42:13.29.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn42:13.29.1_6": "appamāṇena averena abyāpajjena pharitvā viharati.",
  "sn42:13.29.2_0": "So iti paṭisañcikkhati:",
  "sn42:13.29.3_0": "‘yvāyaṁ satthā evaṁvādī evaṁdiṭṭhi:",
  "sn42:13.29.4_0": "“atthi dinnaṁ,",
  "sn42:13.29.4_1": "atthi yiṭṭhaṁ,",
  "sn42:13.29.4_2": "atthi hutaṁ,",
  "sn42:13.29.4_3": "atthi sukatadukkaṭānaṁ kammānaṁ phalaṁ vipāko,",
  "sn42:13.29.4_4": "atthi ayaṁ loko atthi paro loko,",
  "sn42:13.29.4_5": "atthi mātā atthi pitā atthi sattā opapātikā,",
  "sn42:13.29.4_6": "atthi loke samaṇabrāhmaṇā sammaggatā sammāpaṭipannā ye imañca lokaṁ parañca lokaṁ sayaṁ abhiññā sacchikatvā pavedentī”ti.",
  "sn42:13.29.5_0": "Sace tassa bhoto satthuno saccaṁ vacanaṁ,",
  "sn42:13.29.5_1": "apaṇṇakatāya mayhaṁ,",
  "sn42:13.29.5_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.29.6_0": "Ubhayamettha kaṭaggāho,",
  "sn42:13.29.6_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.29.6_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.29.7_0": "Tassa pāmojjaṁ jāyati.",
  "sn42:13.29.8_0": "Pamuditassa pīti jāyati.",
  "sn42:13.29.9_0": "Pītimanassa kāyo passambhati.",
  "sn42:13.29.10_0": "Passaddhakāyo sukhaṁ vedayati.",
  "sn42:13.29.11_0": "Sukhino cittaṁ samādhiyati.",
  "sn42:13.29.12_0": "Ayaṁ kho, gāmaṇi, dhammasamādhi.",
  "sn42:13.29.13_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.30.1_0": "Sa kho so, gāmaṇi,",
  "sn42:13.30.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato upekkhāsahagatena cetasā ekaṁ disaṁ pharitvā viharati,",
  "sn42:13.30.1_2": "tathā dutiyaṁ,",
  "sn42:13.30.1_3": "tathā tatiyaṁ,",
  "sn42:13.30.1_4": "tathā catutthaṁ,",
  "sn42:13.30.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn42:13.30.1_6": "appamāṇena averena abyāpajjena pharitvā viharati.",
  "sn42:13.30.2_0": "So iti paṭisañcikkhati:",
  "sn42:13.30.3_0": "‘yvāyaṁ satthā evaṁvādī evaṁdiṭṭhi:",
  "sn42:13.30.4_0": "“karoto kārayato,",
  "sn42:13.30.4_1": "chedato chedāpayato,",
  "sn42:13.30.4_2": "pacato pācāpayato,",
  "sn42:13.30.4_3": "socayato socāpayato,",
  "sn42:13.30.4_4": "kilamato kilamāpayato,",
  "sn42:13.30.4_5": "phandato phandāpayato,",
  "sn42:13.30.4_6": "pāṇamatipātayato,",
  "sn42:13.30.4_7": "adinnaṁ ādiyato,",
  "sn42:13.30.4_8": "sandhiṁ chindato,",
  "sn42:13.30.4_9": "nillopaṁ harato,",
  "sn42:13.30.4_10": "ekāgārikaṁ karoto,",
  "sn42:13.30.4_11": "paripanthe tiṭṭhato,",
  "sn42:13.30.4_12": "paradāraṁ gacchato,",
  "sn42:13.30.4_13": "musā bhaṇato,",
  "sn42:13.30.4_14": "karoto na karīyati pāpaṁ.",
  "sn42:13.30.5_0": "Khurapariyantena cepi cakkena yo imissā pathaviyā pāṇe ekaṁ maṁsakhalaṁ ekaṁ maṁsapuñjaṁ kareyya,",
  "sn42:13.30.5_1": "natthi tatonidānaṁ pāpaṁ,",
  "sn42:13.30.5_2": "natthi pāpassa āgamo.",
  "sn42:13.30.6_0": "Dakkhiṇañcepi gaṅgāya tīraṁ gaccheyya hananto ghātento chindanto chedāpento pacanto pācāpento,",
  "sn42:13.30.6_1": "natthi tatonidānaṁ pāpaṁ,",
  "sn42:13.30.6_2": "natthi pāpassa āgamo.",
  "sn42:13.30.7_0": "Uttarañcepi gaṅgāya tīraṁ gaccheyya dadanto dāpento,",
  "sn42:13.30.7_1": "yajanto yajāpento,",
  "sn42:13.30.7_2": "natthi tatonidānaṁ puññaṁ,",
  "sn42:13.30.7_3": "natthi puññassa āgamo.",
  "sn42:13.30.8_0": "Dānena damena saṁyamena saccavajjena natthi puññaṁ, natthi puññassa āgamo”ti.",
  "sn42:13.30.9_0": "Sace tassa bhoto satthuno saccaṁ vacanaṁ,",
  "sn42:13.30.9_1": "apaṇṇakatāya mayhaṁ,",
  "sn42:13.30.9_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.30.10_0": "Ubhayamettha kaṭaggāho,",
  "sn42:13.30.10_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.30.10_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.30.11_0": "Tassa pāmojjaṁ jāyati.",
  "sn42:13.30.12_0": "Pamuditassa pīti jāyati.",
  "sn42:13.30.13_0": "Pītimanassa kāyo passambhati.",
  "sn42:13.30.14_0": "Passaddhakāyo sukhaṁ vedayati.",
  "sn42:13.30.15_0": "Sukhino cittaṁ samādhiyati.",
  "sn42:13.30.16_0": "Ayaṁ kho, gāmaṇi, dhammasamādhi.",
  "sn42:13.30.17_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsi.",
  "sn42:13.31.1_0": "Sa kho so, gāmaṇi,",
  "sn42:13.31.1_1": "ariyasāvako evaṁ vigatābhijjho vigatabyāpādo asammūḷho sampajāno paṭissato upekkhāsahagatena cetasā ekaṁ disaṁ pharitvā viharati,",
  "sn42:13.31.1_2": "tathā dutiyaṁ,",
  "sn42:13.31.1_3": "tathā tatiyaṁ,",
  "sn42:13.31.1_4": "tathā catutthaṁ,",
  "sn42:13.31.1_5": "iti uddhamadho tiriyaṁ sabbadhi sabbattatāya sabbāvantaṁ lokaṁ upekkhāsahagatena cetasā vipulena mahaggatena",
  "sn42:13.31.1_6": "appamāṇena averena abyāpajjena pharitvā viharati.",
  "sn42:13.31.2_0": "So iti paṭisañcikkhati:",
  "sn42:13.31.3_0": "‘yvāyaṁ satthā evaṁvādī evaṁdiṭṭhi:",
  "sn42:13.31.4_0": "“karoto kārayato,",
  "sn42:13.31.4_1": "chindato chedāpayato,",
  "sn42:13.31.4_2": "pacato pācāpayato,",
  "sn42:13.31.4_3": "socayato socāpayato,",
  "sn42:13.31.4_4": "kilamato kilamāpayato,",
  "sn42:13.31.4_5": "phandato phandāpayato,",
  "sn42:13.31.4_6": "pāṇamatipātayato,",
  "sn42:13.31.4_7": "adinnaṁ ādiyato,",
  "sn42:13.31.4_8": "sandhiṁ chindato,",
  "sn42:13.31.4_9": "nillopaṁ harato,",
  "sn42:13.31.4_10": "ekāgārikaṁ karoto,",
  "sn42:13.31.4_11": "paripanthe tiṭṭhato,",
  "sn42:13.31.4_12": "paradāraṁ gacchato,",
  "sn42:13.31.4_13": "musā bhaṇato,",
  "sn42:13.31.4_14": "karoto karīyati pāpaṁ.",
  "sn42:13.31.5_0": "Khurapariyantena cepi cakkena yo imissā pathaviyā pāṇe ekaṁ maṁsakhalaṁ ekaṁ maṁsapuñjaṁ kareyya,",
  "sn42:13.31.5_1": "atthi tatonidānaṁ pāpaṁ,",
  "sn42:13.31.5_2": "atthi pāpassa āgamo.",
  "sn42:13.31.6_0": "Dakkhiṇañcepi gaṅgāya tīraṁ gaccheyya hananto ghātento chindanto chedāpento pacanto pācāpento,",
  "sn42:13.31.6_1": "atthi tatonidānaṁ pāpaṁ,",
  "sn42:13.31.6_2": "atthi pāpassa āgamo.",
  "sn42:13.31.7_0": "Uttarañcepi gaṅgāya tīraṁ gaccheyya dadanto dāpento,",
  "sn42:13.31.7_1": "yajanto yajāpento,",
  "sn42:13.31.7_2": "atthi tatonidānaṁ puññaṁ,",
  "sn42:13.31.7_3": "atthi puññassa āgamo.",
  "sn42:13.31.8_0": "Dānena damena saṁyamena saccavajjena atthi puññaṁ, atthi puññassa āgamo”ti.",
  "sn42:13.31.9_0": "Sace tassa bhoto satthuno saccaṁ vacanaṁ,",
  "sn42:13.31.9_1": "apaṇṇakatāya mayhaṁ,",
  "sn42:13.31.9_2": "yvāhaṁ na kiñci byābādhemi tasaṁ vā thāvaraṁ vā?",
  "sn42:13.31.10_0": "Ubhayamettha kaṭaggāho,",
  "sn42:13.31.10_1": "yaṁ camhi kāyena saṁvuto vācāya saṁvuto manasā saṁvuto,",
  "sn42:13.31.10_2": "yañca kāyassa bhedā paraṁ maraṇā sugatiṁ saggaṁ lokaṁ upapajjissāmī’ti.",
  "sn42:13.31.11_0": "Tassa pāmojjaṁ jāyati.",
  "sn42:13.31.12_0": "Pamuditassa pīti jāyati.",
  "sn42:13.31.13_0": "Pītimanassa kāyo passambhati.",
  "sn42:13.31.14_0": "Passaddhakāyo sukhaṁ vedayati.",
  "sn42:13.31.15_0": "Sukhino cittaṁ samādhiyati.",
  "sn42:13.31.16_0": "Ayaṁ kho, gāmaṇi, dhammasamādhi.",
  "sn42:13.31.17_0": "Tatra ce tvaṁ cittasamādhiṁ paṭilabheyyāsi, evaṁ tvaṁ imaṁ kaṅkhādhammaṁ pajaheyyāsī”ti.",
  "sn42:13.32.1_0": "Evaṁ vutte, pāṭaliyo gāmaṇi bhagavantaṁ etadavoca:",
  "sn42:13.32.2_0": "“abhikkantaṁ, bhante, abhikkantaṁ, bhante …pe…",
  "sn42:13.32.3_0": "ajjatagge pāṇupetaṁ saraṇaṁ gatan”ti.",
  "sn42:13.32.4_0": "Terasamaṁ.",
  "sn42:13.32.5_0": "Gāmaṇivaggo paṭhamo.",
  "sn42:13.33.0_0": "Tassuddānaṁ",
  "sn42:13.33.1_0": "Caṇḍo puṭo yodhājīvo,",
  "sn42:13.33.2_0": "Hatthasso asibandhako;",
  "sn42:13.33.3_0": "Desanā saṅkhakulaṁ maṇicūḷaṁ,",
  "sn42:13.33.4_0": "Bhadrarāsiyapāṭalīti.",
  "sn42:13.33.5_0": "Gāmaṇisaṁyuttaṁ samattaṁ."
}