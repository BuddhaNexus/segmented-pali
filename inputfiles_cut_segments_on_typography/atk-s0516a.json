{
  "atk-s0516a:0_0": "Namo tassa bhagavato arahato sammāsambuddhassa",
  "atk-s0516a:1_0": "Khuddakanikāye",
  "atk-s0516a:2_0": "Cūḷaniddesa-aṭṭhakathā",
  "atk-s0516a:3_0": "Pārāyanavagganiddeso",
  "atk-s0516a:4_0": "1. Ajitamāṇavasuttaniddesavaṇṇanā",
  "atk-s0516a:5_0": "Pārāyanavaggassa paṭhame ajitasuttaniddese –",
  "atk-s0516a:6_0": "1.",
  "atk-s0516a:7_0": "“Kenassu nivuto loko, (iccāyasmā ajito,)",
  "atk-s0516a:8_0": "Kenassu nappakāsati;",
  "atk-s0516a:9_0": "Kissābhilepanaṃ brūsi, kiṃsu tassa mahabbhaya”nti. –",
  "atk-s0516a:10_0": "Ajitamāṇavassa pucchite paṭhamapañhe ca uparūparipañhe ca niddesesu ca vuttañca uttānañca vajjetvā visesameva vakkhāma.",
  "atk-s0516a:10_1": "Tattha nivutoti paṭicchādito.",
  "atk-s0516a:10_2": "Kissābhilepanaṃ brūsīti kiṃ assa lokassa abhilepanaṃ vadesi?",
  "atk-s0516a:11_0": "Āvutoti āvarito.",
  "atk-s0516a:11_1": "Nivutoti paṭicchādito.",
  "atk-s0516a:11_2": "Ovutoti heṭṭhā paṭicchādito.",
  "atk-s0516a:11_3": "Pihitoti uparibhāgena chādito.",
  "atk-s0516a:11_4": "Paṭicchannoti avivaṭo.",
  "atk-s0516a:11_5": "Paṭikujjitoti adhomukhaṃ chādito.",
  "atk-s0516a:12_0": "Nappakāsatīti nappakāso hoti.",
  "atk-s0516a:12_1": "Nappabhāsatīti ñāṇappabhāsaṃ na karoti.",
  "atk-s0516a:12_2": "Na tapatīti ñāṇatapaṃ na karoti.",
  "atk-s0516a:12_3": "Na virocatīti ñāṇavirocanaṃ na karoti.",
  "atk-s0516a:12_4": "Na ñāyatīti na jānīyati.",
  "atk-s0516a:12_5": "Na paññāyatīti nappaññāyate.",
  "atk-s0516a:13_0": "Kena littoti kena limpito.",
  "atk-s0516a:13_1": "Saṃlitto upalittoti upasaggena padaṃ vaḍḍhitaṃ.",
  "atk-s0516a:13_2": "Ācikkhasi niddesavasena.",
  "atk-s0516a:13_3": "Desesi paṭiniddesavasena.",
  "atk-s0516a:13_4": "Paññapesi tena tena pakārena.",
  "atk-s0516a:13_5": "Atthaṃ bodhento paṭṭhapesi.",
  "atk-s0516a:13_6": "Tassatthassa kāraṇaṃ dassento vivarasi.",
  "atk-s0516a:13_7": "Byañjanabhāvaṃ dassento vibhajasi.",
  "atk-s0516a:13_8": "Nikujjitabhāvaṃ gambhīrabhāvañca haritvā sotūnaṃ ñāṇassa patiṭṭhaṃ janayanto uttānīkarosi.",
  "atk-s0516a:13_9": "Sabbehipi imehi ākārehi sotūnaṃ aññāṇandhakāraṃ vidhamento pakāsesīti evaṃ attho daṭṭhabbo.",
  "atk-s0516a:14_0": "2.",
  "atk-s0516a:14_1": "Vevicchā pamādā nappakāsatīti macchariyahetu ca pamādahetu ca nappakāsati.",
  "atk-s0516a:14_2": "Macchariyaṃ hissa dānādīhi guṇehi pakāsituṃ na deti,",
  "atk-s0516a:14_3": "pamādo sīlādīhi.",
  "atk-s0516a:14_4": "Jappābhilepananti taṇhā assa lokassa makkaṭalepo viya makkaṭassa abhilepanaṃ.",
  "atk-s0516a:14_5": "Dukkhanti jātiādikaṃ dukkhaṃ.",
  "atk-s0516a:15_0": "Yesaṃ dhammānanti yesaṃ rūpādidhammānaṃ.",
  "atk-s0516a:15_1": "Ādito samudāgamanaṃ paññāyatīti paṭhamato uppādo paññāyati.",
  "atk-s0516a:15_2": "Atthaṅgamato nirodho paññāyatīti bhaṅgato nirujjhanaṃ paññāyati.",
  "atk-s0516a:15_3": "Kammasannissito vipākoti kusalākusalavipāko kammaṃ amuñcitvā pavattanato kammasannissito vipākoti vuccati.",
  "atk-s0516a:15_4": "Vipākasannissitaṃ kammanti kusalākusalaṃ kammaṃ vipākassa okāsaṃ katvā ṭhitattā vipākasannissitaṃ kammanti vuccati.",
  "atk-s0516a:15_5": "Nāmasannissitaṃ rūpanti pañcavokāre rūpaṃ nāmaṃ amuñcitvā pavattanato nāmasannissitaṃ rūpanti vuccati.",
  "atk-s0516a:15_6": "Rūpasannissitaṃ nāmanti pañcavokāre nāmaṃ rūpaṃ amuñcitvā pavattanato rūpasannissitaṃ nāmanti vuccati.",
  "atk-s0516a:16_0": "3.",
  "atk-s0516a:16_1": "Savanti sabbadhi sotāti sabbesu rūpādiāyatanesu taṇhādikā sotā sandanti.",
  "atk-s0516a:16_2": "Kiṃ nivāraṇanti tesaṃ kiṃ āvaraṇaṃ kā rakkhā.",
  "atk-s0516a:16_3": "Saṃvaraṃ brūhīti taṃ tesaṃ nivāraṇasaṅkhātaṃ saṃvaraṃ brūhi.",
  "atk-s0516a:16_4": "Etena sāvasesappahānaṃ pucchati.",
  "atk-s0516a:16_5": "Kena sotā pidhīyareti kena dhammena ete sotā pidhīyanti pacchijjanti.",
  "atk-s0516a:16_6": "Etena anavasesappahānaṃ pucchati.",
  "atk-s0516a:17_0": "Savantīti uppajjanti.",
  "atk-s0516a:17_1": "Āsavantīti adhogāmino hutvā savanti.",
  "atk-s0516a:17_2": "Sandantīti nirantaragāmino hutvā sandamānā pavattanti.",
  "atk-s0516a:17_3": "Pavattantīti punappunaṃ vattanti.",
  "atk-s0516a:18_0": "4.",
  "atk-s0516a:18_1": "Sati tesaṃ nivāraṇanti vipassanāyuttā kusalākusaladhammānaṃ gatiyo samanvesamānā sati tesaṃ sotānaṃ nivāraṇaṃ.",
  "atk-s0516a:18_2": "Sotānaṃ saṃvaraṃ brūmīti tamevāhaṃ satiṃ sotānaṃ saṃvaraṃ brūmīti adhippāyo.",
  "atk-s0516a:18_3": "Paññāyete pidhīyareti rūpādīsu pana aniccatādipaṭivedhasādhikāya maggapaññāya ete sotā sabbaso pidhīyanti.",
  "atk-s0516a:19_0": "Pacchijjantīti ucchijjanti.",
  "atk-s0516a:19_1": "Samudayañcāti paccayañca.",
  "atk-s0516a:19_2": "Atthaṅgamañcāti uppannānaṃ abhāvagamanañca,",
  "atk-s0516a:19_3": "anuppannānaṃ anuppādaṃ vā.",
  "atk-s0516a:19_4": "Assādañcāti ānisaṃsañca.",
  "atk-s0516a:19_5": "Ādīnavañcāti dosañca.",
  "atk-s0516a:19_6": "Nissaraṇañcāti nikkhamanañca.",
  "atk-s0516a:20_0": "5.",
  "atk-s0516a:20_1": "Paññā cevāti pañhāgāthāya yā cāyaṃ tayā vuttā paññā,",
  "atk-s0516a:20_2": "yā ca sati,",
  "atk-s0516a:20_3": "yañca tadavasesaṃ nāmarūpaṃ,",
  "atk-s0516a:20_4": "etaṃ sabbampi kattha nirujjhati.",
  "atk-s0516a:20_5": "Etaṃ me pañhaṃ puṭṭho pabrūhīti evaṃ saṅkhepattho veditabbo.",
  "atk-s0516a:21_0": "Katthetaṃ uparujjhatīti etaṃ nāmarūpaṃ kattha na bhavati.",
  "atk-s0516a:21_1": "Vūpasammatīti nibbāti.",
  "atk-s0516a:21_2": "Atthaṃ gacchatīti abhāvaṃ gacchati.",
  "atk-s0516a:21_3": "Paṭippassambhatīti sannisīdati.",
  "atk-s0516a:22_0": "6.",
  "atk-s0516a:22_1": "Vissajjanagāthāya panassa yasmā paññāsatiyo nāmeneva saṅgahaṃ gacchanti,",
  "atk-s0516a:22_2": "tasmā tā visuṃ na vuttā.",
  "atk-s0516a:22_3": "Ayamettha saṅkhepattho –",
  "atk-s0516a:22_4": "yaṃ maṃ tvaṃ, ajita,",
  "atk-s0516a:22_5": "etaṃ pañhaṃ apucchi –",
  "atk-s0516a:22_6": "“katthetaṃ uparujjhatī”ti,",
  "atk-s0516a:22_7": "tadetaṃ yattha nāmañca rūpañca asesaṃ uparujjhati,",
  "atk-s0516a:22_8": "taṃ te vadāmi.",
  "atk-s0516a:22_9": "Tassa tassa hi viññāṇassa nirodhena saheva apubbaṃ acarimaṃ etthetaṃ uparujjhati,",
  "atk-s0516a:22_10": "ettheva viññāṇanirodhena nirujjhati etaṃ,",
  "atk-s0516a:22_11": "viññāṇanirodhā tassa tassa nirodho hoti,",
  "atk-s0516a:22_12": "taṃ nātivattatīti vuttaṃ hoti.",
  "atk-s0516a:23_0": "Sotāpattimaggañāṇena abhisaṅkhāraviññāṇassa nirodhenāti sotāpattimaggasampayuttapaññāya kusalākusalacetanāsampayuttacittassa",
  "atk-s0516a:23_1": "abhabbuppattikavasena nirujjhanena.",
  "atk-s0516a:23_2": "Tattha duvidho nirodho anupādinnakanirodho upādinnakanirodhoti.",
  "atk-s0516a:23_3": "Sotāpattimaggena hi cattāri diṭṭhisampayuttāni vicikicchāsahagatanti pañca cittāni nirujjhanti,",
  "atk-s0516a:23_4": "tāni rūpaṃ samuṭṭhāpenti.",
  "atk-s0516a:23_5": "Taṃ anupādinnakarūpakkhandho,",
  "atk-s0516a:23_6": "tāni cittāni viññāṇakkhandho,",
  "atk-s0516a:23_7": "taṃsampayuttā vedanā saññā saṅkhārā tayo arūpakkhandhā.",
  "atk-s0516a:23_8": "Tattha sace sotāpannassa sotāpattimaggo abhāvito abhavissā,",
  "atk-s0516a:23_9": "tāni pañca cittāni chasu ārammaṇesu pariyuṭṭhānaṃ pāpuṇeyyuṃ.",
  "atk-s0516a:23_10": "Sotāpattimaggo pana nesaṃ pariyuṭṭhānuppattiṃ vārayamāno setusamugghātaṃ abhabbuppattikabhāvaṃ kurumāno anupādinnakaṃ nirodheti nāma.",
  "atk-s0516a:23_11": "Sakadāgāmimaggena cattāri diṭṭhivippayuttāni dve domanassasahagatānīti oḷārikakāmarāgabyāpādavasena cha cittāni nirujjhanti.",
  "atk-s0516a:23_12": "Anāgāmimaggena aṇusahagatakāmarāgabyāpādavasena tāni eva cha cittāni nirujjhanti.",
  "atk-s0516a:23_13": "Arahattamaggena cattāri diṭṭhivippayuttāni uddhaccasahagatañcāti pañca akusalacittāni nirujjhanti.",
  "atk-s0516a:23_14": "Tattha sace tesaṃ ariyānaṃ te maggā abhāvitā assu,",
  "atk-s0516a:23_15": "tāni cittāni chasu ārammaṇesu pariyuṭṭhānaṃ pāpuṇeyyuṃ.",
  "atk-s0516a:23_16": "Te pana tesaṃ maggā pariyuṭṭhānuppattiṃ vārayamānā setusamugghātaṃ abhabbuppattikabhāvaṃ kurumānā anupādinnakaṃ nirodhenti nāma.",
  "atk-s0516a:23_17": "Evaṃ anupādinnakanirodho veditabbo.",
  "atk-s0516a:24_0": "Sace pana sotāpannassa sotāpattimaggo abhāvito abhavissā,",
  "atk-s0516a:24_1": "ṭhapetvā satta bhave anamatagge saṃsāravaṭṭe upādinnakakkhandhappavattaṃ pavatteyya. Kasmā?",
  "atk-s0516a:24_2": "Tassa pavattiyā hetūnaṃ atthitāya.",
  "atk-s0516a:24_3": "Tīṇi saṃyojanāni diṭṭhānusayo vicikicchānusayoti ime pana pañca kilese so maggo uppajjamānova samugghāteti.",
  "atk-s0516a:24_4": "Idāni kuto sotāpannassa satta bhave ṭhapetvā anamatagge saṃsāravaṭṭe upādinnakappavattaṃ pavattissati.",
  "atk-s0516a:24_5": "Evaṃ sotāpattimaggo upādinnakappavattaṃ appavattaṃ kurumāno upādinnakaṃ nirodheti nāma.",
  "atk-s0516a:25_0": "Sace sakadāgāmissa sakadāgāmimaggo abhāvito abhavissā,",
  "atk-s0516a:25_1": "ṭhapetvā dve bhave pañcasu bhavesu upādinnakappavattaṃ pavatteyya. Kasmā?",
  "atk-s0516a:25_2": "Tassa pavattiyā hetūnaṃ atthitāya.",
  "atk-s0516a:25_3": "Oḷārikāni kāmarāgapaṭighasaṃyojanāni oḷāriko kāmarāgānusayo paṭighānusayoti ime pana cattāro kilese so maggo uppajjamānova samugghāteti.",
  "atk-s0516a:25_4": "Idāni kuto sakadāgāmissa dve bhave ṭhapetvā pañcasu bhavesu upādinnakappavattaṃ pavattissati.",
  "atk-s0516a:25_5": "Evaṃ sakadāgāmimaggo upādinnakappavattaṃ appavattaṃ kurumāno upādinnakaṃ nirodheti nāma.",
  "atk-s0516a:26_0": "Sace anāgāmissa anāgāmimaggo abhāvito abhavissā,",
  "atk-s0516a:26_1": "ṭhapetvā ekaṃ bhavaṃ dutiyabhave upādinnakappavattaṃ pavatteyya. Kasmā?",
  "atk-s0516a:26_2": "Tassa pavattiyā hetūnaṃ atthitāya.",
  "atk-s0516a:26_3": "Aṇusahagatāni kāmarāgapaṭighasaññojanāni aṇusahagato kāmarāgānusayo paṭighānusayoti ime pana cattāro kilese so maggo uppajjamānova samugghāteti.",
  "atk-s0516a:26_4": "Idāni kuto anāgāmissa ekaṃ bhavaṃ ṭhapetvā dutiyabhave upādinnakappavattaṃ pavattissati.",
  "atk-s0516a:26_5": "Evaṃ anāgāmimaggo upādinnakappavattaṃ appavattaṃ kurumāno upādinnakaṃ nirodheti nāma.",
  "atk-s0516a:27_0": "Sace arahato arahattamaggo abhāvito abhavissā,",
  "atk-s0516a:27_1": "rūpārūpabhavesu upādinnakappavattaṃ pavatteyya. Kasmā?",
  "atk-s0516a:27_2": "Tassa pavattiyā hetūnaṃ atthitāya.",
  "atk-s0516a:27_3": "Rūparāgo arūparāgo māno uddhaccaṃ avijjā mānānusayo bhavarāgānusayo avijjānusayoti ime pana aṭṭha kilese so maggo uppajjamānova samugghāteti.",
  "atk-s0516a:27_4": "Idāni kuto khīṇāsavassa punabbhave upādinnakappavattaṃ pavattissati?",
  "atk-s0516a:27_5": "Evaṃ arahattamaggo upādinnakappavattaṃ appavattaṃ kurumāno upādinnakaṃ nirodheti nāma.",
  "atk-s0516a:28_0": "Sotāpattimaggo cettha apāyabhavaṃ nirodheti.",
  "atk-s0516a:28_1": "Sakadāgāmimaggo sugatikāmabhavekadesaṃ.",
  "atk-s0516a:28_2": "Anāgāmimaggo kāmabhavaṃ.",
  "atk-s0516a:28_3": "Arahattamaggo rūpārūpabhavaṃ,",
  "atk-s0516a:28_4": "sabbabhavepi nirodheti evāti vadanti.",
  "atk-s0516a:28_5": "Evaṃ upādinnakanirodho veditabbo.",
  "atk-s0516a:29_0": "Tattha “abhisaṅkhāraviññāṇassa nirodhenā”ti etena anupādinnakanirodhaṃ dasseti.",
  "atk-s0516a:29_1": "“Ye uppajjeyyuṃ nāmañca rūpañca,",
  "atk-s0516a:29_2": "etthete nirujjhantī”ti iminā pana upādinnakanirodhaṃ dasseti.",
  "atk-s0516a:30_0": "Tattha satta bhave ṭhapetvāti kāmabhavato kāmabhavaṃ saṃsarantassa satta bhave vajjetvā.",
  "atk-s0516a:30_1": "Anamatagge saṃsāreti –",
  "atk-s0516a:31_0": "“Khandhānañca paṭipāṭi, dhātuāyatanāna ca;",
  "atk-s0516a:32_0": "Abbocchinnaṃ vattamānā, ‘saṃsāro’ti pavuccatī”ti. –",
  "atk-s0516a:33_0": "Evaṃ vaṇṇite saṃsāravaṭṭe.",
  "atk-s0516a:33_1": "Ye uppajjeyyuṃ nāmañca rūpañcāti namanalakkhaṇaṃ catukkhandhasaṅkhātaṃ nāmañca ruppanalakkhaṇaṃ bhūtopādāyasaṅkhātaṃ rūpañca ete dhammā uppajjeyyuṃ.",
  "atk-s0516a:33_2": "Etthete nirujjhantīti etasmiṃ sotāpattimagge ete nāmarūpadhammā abhabbuppattikavasena nirodhaṃ gacchanti.",
  "atk-s0516a:33_3": "Sakadāgāmimaggañāṇenāti ettha paṭisandhivasena sakiṃyeva imaṃ lokaṃ āgacchatīti sakadāgāmī,",
  "atk-s0516a:33_4": "tassa maggo sakadāgāmimaggo.",
  "atk-s0516a:33_5": "Tena maggena sampayuttañāṇena.",
  "atk-s0516a:33_6": "Dve bhave ṭhapetvāti kāmadhātuyāyeva paṭisandhivasena dve bhave vajjetvā.",
  "atk-s0516a:33_7": "Pañcasu bhavesūti tadavasiṭṭhesu pañcasu bhavesu.",
  "atk-s0516a:33_8": "Etthete nirujjhantīti ettha sakadāgāmimagge ete dhammā vuttanayena nirujjhanti.",
  "atk-s0516a:33_9": "Ekaṃ bhavaṃ ṭhapetvāti ukkaṭṭhavasena rūpadhātuyā vā arūpadhātuyā vā ekaṃ bhavaṃ vajjetvā.",
  "atk-s0516a:33_10": "Rūpadhātuyā vā arūpadhātuyā vāti dutiyakabhave rūpadhātuyā ceva arūpadhātuyā ca.",
  "atk-s0516a:33_11": "Nāmañca rūpañcāti ettha rūpabhave nāmarūpaṃ,",
  "atk-s0516a:33_12": "arūpabhave nāmameva.",
  "atk-s0516a:33_13": "Etthete nirujjhantīti ettha anāgāmimagge ete nāmarūpadhammā vuttanayena nirujjhanti.",
  "atk-s0516a:34_0": "Arahatoti kilesehi ārakattā “arahā”ti laddhanāmassa khīṇāsavassa.",
  "atk-s0516a:34_1": "Anupādisesāya nibbānadhātuyāti duvidhā hi nibbānadhātu saupādisesā ca anupādisesā ca.",
  "atk-s0516a:34_2": "Tattha upādīyati “ahaṃ mamā”ti bhusaṃ gaṇhīyatīti upādi,",
  "atk-s0516a:34_3": "khandhapañcakassetaṃ adhivacanaṃ.",
  "atk-s0516a:34_4": "Upādiyeva seso avasiṭṭho upādiseso,",
  "atk-s0516a:34_5": "saha upādisesena vattatīti saupādisesā.",
  "atk-s0516a:34_6": "Natthettha upādisesoti anupādisesā.",
  "atk-s0516a:34_7": "Tāya anupādisesāya nibbānadhātuyā.",
  "atk-s0516a:34_8": "Parinibbāyantassāti nirindhanassa viya jātavedassa nibbāyantassa appavattaṃ pavisantassa.",
  "atk-s0516a:34_9": "Carimaviññāṇassa nirodhenāti ettha assāsapassāsānaṃ nirodhavasena.",
  "atk-s0516a:34_10": "Tayo carimā bhavacarimo jhānacarimo cuticarimoti.",
  "atk-s0516a:34_11": "Bhavesu hi kāmabhave assāsapassāsā pavattanti,",
  "atk-s0516a:34_12": "rūpārūpabhavesu nappavattanti.",
  "atk-s0516a:34_13": "Tasmā so bhavacarimo.",
  "atk-s0516a:34_14": "Jhānesu purimajhānattayeva pavattanti,",
  "atk-s0516a:34_15": "catutthe nappavattanti.",
  "atk-s0516a:34_16": "Tasmā so jhānacarimo.",
  "atk-s0516a:34_17": "Ye pana cuticittassa purato soḷasamena cittena sahuppannā,",
  "atk-s0516a:34_18": "te cuticittena saha nirujjhanti.",
  "atk-s0516a:34_19": "So cuticarimo nāma.",
  "atk-s0516a:34_20": "Ayaṃ idha carimoti adhippeto.",
  "atk-s0516a:34_21": "Ye hi keci buddhā vā paccekabuddhā vā ariyasāvakā vā antamaso kunthakipillikaṃ upādāya sabbe bhavaṅgacitteneva abyākatena dukkhasaccena kālaṃ karonti.",
  "atk-s0516a:34_22": "Tasmā carimaviññāṇassa nirodhenāti cuticittassa nirodhenāti attho.",
  "atk-s0516a:35_0": "Paññā ca sati ca nāmañcāti etehi catunnaṃ arūpakkhandhānaṃ gahaṇaṃ paccetabbaṃ.",
  "atk-s0516a:35_1": "Rūpañcāti etena catunnaṃ mahābhūtānaṃ catuvīsatiupādārūpānañca gahaṇaṃ paccetabbaṃ.",
  "atk-s0516a:35_2": "Idāni tassa nirujjhanūpāyaṃ dassento “viññāṇassa nirodhena,",
  "atk-s0516a:35_3": "etthetaṃ uparujjhatī”ti āha.",
  "atk-s0516a:35_4": "Tattha viññāṇanti carimaviññāṇampi abhisaṅkhāraviññāṇampi.",
  "atk-s0516a:35_5": "Abhisaṅkhāraviññāṇassa pahīnanirodhena etthetaṃ uparujjhati nirujjhati dīpasikhā viya apaṇṇattikabhāvaṃ yāti,",
  "atk-s0516a:35_6": "carimaviññāṇassa anuppādapaccayattā anuppādanirodhena anuppādavaseneva uparujjhatīti.",
  "atk-s0516a:36_0": "7.",
  "atk-s0516a:36_1": "Ettāvatā ca “dukkhamassa mahabbhaya”nti iminā pakāsitaṃ dukkhasaccaṃ,",
  "atk-s0516a:36_2": "“yāni sotānī”ti iminā samudayasaccaṃ,",
  "atk-s0516a:36_3": "“paññāyete pidhīyare”ti iminā maggasaccaṃ,",
  "atk-s0516a:36_4": "“asesaṃ uparujjhatī”ti iminā nirodhasaccanti evaṃ cattāri saccāni sutvāpi ariyabhūmiṃ anadhigato puna",
  "atk-s0516a:36_5": "sekkhāsekkhapaṭipadaṃ pucchanto “ye ca saṅkhātadhammāse”ti gāthamāha.",
  "atk-s0516a:36_6": "Tattha saṅkhātadhammāti aniccādivasena parivīmaṃsitadhammā,",
  "atk-s0516a:36_7": "arahantānametaṃ adhivacanaṃ.",
  "atk-s0516a:36_8": "Sekkhāti sīlādīni sikkhamānā avasesā ariyapuggalā.",
  "atk-s0516a:36_9": "Puthūti bahū sattajanā.",
  "atk-s0516a:36_10": "Tesaṃ me nipako iriyaṃ puṭṭho pabrūhīti tesaṃ me sekkhāsekkhānaṃ nipako paṇḍito tvaṃ puṭṭho paṭipattiṃ brūhīti.",
  "atk-s0516a:37_0": "Tesaṃ khandhā saṅkhātāti tesaṃ pañcakkhandhā appaṭisandhikaṃ katvā desitā,",
  "atk-s0516a:37_1": "saṅkhepaṃ katvā ṭhapitā vā.",
  "atk-s0516a:37_2": "Dhātuādīsupi eseva nayo.",
  "atk-s0516a:37_3": "Iriyanti payogaṃ.",
  "atk-s0516a:37_4": "Cariyanti kiriyaṃ.",
  "atk-s0516a:37_5": "Vuttinti pavattiṃ.",
  "atk-s0516a:37_6": "Ācaranti caraṇaṃ.",
  "atk-s0516a:37_7": "Gocaranti paccayaṃ.",
  "atk-s0516a:37_8": "Vihāranti iriyāpathapavattanaṃ.",
  "atk-s0516a:37_9": "Paṭipadanti vipassanaṃ.",
  "atk-s0516a:38_0": "8.",
  "atk-s0516a:38_1": "Athassa bhagavā yasmā sekkhena kāmacchandanīvaraṇaṃ ādiṃ katvā sabbakilesā pahātabbā eva,",
  "atk-s0516a:38_2": "tasmā “kāmesūti upaḍḍhagāthāya sekkhapaṭipadaṃ dasseti.",
  "atk-s0516a:38_3": "Tassattho –",
  "atk-s0516a:38_4": "vatthukāmesu kilesakāmena nābhigijjheyya,",
  "atk-s0516a:38_5": "kāyaduccaritādayo ca manaso āvilabhāvakare dhamme pajahanto manasānāvilo siyāti.",
  "atk-s0516a:38_6": "Yasmā pana asekkho aniccādivasena sabbasaṅkhārādīnaṃ paritulitattā kusalo sabbadhammesu kāyānupassanāsatiādīhi",
  "atk-s0516a:38_7": "ca sato sakkāyadiṭṭhiādīnaṃ bhinnattā bhikkhubhāvaṃ patto hutvā sabbairiyāpathesu paribbajati,",
  "atk-s0516a:38_8": "tasmā “kusalo”ti upaḍḍhagāthāya asekkhapaṭipadaṃ dasseti.",
  "atk-s0516a:39_0": "Nābhigijjheyyāti gedhaṃ nāpajjeyya.",
  "atk-s0516a:39_1": "Na paligijjheyyāti lobhaṃ nāpajjeyya.",
  "atk-s0516a:39_2": "Na palibundheyyāti lobhavasena na allīyeyya.",
  "atk-s0516a:40_0": "Āvilakare kilese jaheyyāti cittāluḷakare upatāpasaṅkhāte kilese jaheyya.",
  "atk-s0516a:41_0": "Sabbe dhammā anattāti nibbānaṃ antokaritvā vuttaṃ.",
  "atk-s0516a:41_1": "Yaṃ kiñci samudayadhammanti yaṃ kiñci sappaccayasabhāvaṃ.",
  "atk-s0516a:42_0": "Saha gāthāpariyosānāti gāthāvasāneneva saddhiṃ.",
  "atk-s0516a:42_1": "Yete brāhmaṇena saddhiṃ ekacchandāti ye ete ajitamāṇavena kalyāṇachandena ekajjhāsayā.",
  "atk-s0516a:42_2": "Ekappayogāti kāyavacīmanopayogehi ekappayogā.",
  "atk-s0516a:42_3": "Ekādhippāyāti eko adhippāyo ruci etesanti ekādhippāyā,",
  "atk-s0516a:42_4": "ekarucikāti attho.",
  "atk-s0516a:42_5": "Ekavāsanavāsitāti atītabuddhasāsane tena saddhiṃ bhāvitabhāvanā.",
  "atk-s0516a:42_6": "Anekapāṇasahassānanti anekesaṃ devamanussasaṅkhātānaṃ pāṇasahassānaṃ.",
  "atk-s0516a:42_7": "Virajaṃ vītamalanti rāgādirajavirahitaṃ rāgādimalavirahitañca.",
  "atk-s0516a:43_0": "Dhammacakkhunti idha sotāpattimaggo adhippeto.",
  "atk-s0516a:43_1": "Aññattha heṭṭhāmaggattayaṃ.",
  "atk-s0516a:43_2": "Tassa uppattikāraṇadassanatthaṃ “yaṃ kiñci samudayadhammaṃ,",
  "atk-s0516a:43_3": "sabbaṃ taṃ nirodhadhamma”nti āha.",
  "atk-s0516a:43_4": "Tañhi nirodhaṃ ārammaṇaṃ katvā kiccavasena evaṃ sabbasaṅkhataṃ paṭivijjhantaṃ uppajjati.",
  "atk-s0516a:43_5": "Tassa brāhmaṇassa anupādāya āsavehi cittaṃ vimuccīti tassa ca ajitabrāhmaṇassa antevāsikasahassānañca",
  "atk-s0516a:43_6": "taṇhādīhi aggahetvā kāmāsavādīhi maggakkhaṇe cittaṃ vimuccamānaṃ phalakkhaṇe vimucci.",
  "atk-s0516a:43_7": "Saha arahattappattāti arahattappattiyā ca saheva āyasmato ajitassa ca antevāsikasahassassa ca ajinajaṭāvākacīratidaṇḍakamaṇḍaluādayo antaradhāyiṃsu.",
  "atk-s0516a:43_8": "Sabbeva iddhimayapattacīvaradharā dvaṅgulakesā ehibhikkhū hutvā bhagavantaṃ namassamānā pañjalikā nisīdiṃsu.",
  "atk-s0516a:43_9": "Pāḷiyaṃ pana ajitattherova paññāyati.",
  "atk-s0516a:43_10": "Tattha anvatthapaṭipattiyāti sayaṃ paccāsīsitaladdhapaṭipattiyā,",
  "atk-s0516a:43_11": "nibbānaladdhabhāvenāti attho.",
  "atk-s0516a:43_12": "Sesaṃ sabbattha pākaṭameva.",
  "atk-s0516a:43_13": "Evaṃ bhagavā arahattanikūṭena desanaṃ niṭṭhāpesīti.",
  "atk-s0516a:44_0": "Saddhammappajjotikāya cūḷaniddesa-aṭṭhakathāya",
  "atk-s0516a:45_0": "Ajitamāṇavasuttaniddesavaṇṇanā niṭṭhitā.",
  "atk-s0516a:46_0": "2. Tissametteyyamāṇavasuttaniddesavaṇṇanā",
  "atk-s0516a:47_0": "9.",
  "atk-s0516a:47_1": "Dutiye tissametteyyasuttaniddese –",
  "atk-s0516a:47_2": "kodha santusitoti niṭṭhite pana ajitasutte “kathaṃ lokaṃ avekkhantaṃ,",
  "atk-s0516a:47_3": "maccurājā na passatī”ti evaṃ mogharājā pucchituṃ ārabhi.",
  "atk-s0516a:47_4": "“Na tāvassa indriyāni paripākaṃ gatānī”ti ñatvā bhagavā “tiṭṭha tvaṃ,",
  "atk-s0516a:47_5": "mogharāja,",
  "atk-s0516a:47_6": "añño pucchatū”ti paṭikkhipi.",
  "atk-s0516a:47_7": "Tato tissametteyyo attano saṃsayaṃ pucchanto “kodhāti gāthamāha.",
  "atk-s0516a:47_8": "Tattha kodha santusitoti ko idha satto tuṭṭho.",
  "atk-s0516a:47_9": "Iñjitāti taṇhādiṭṭhivipphanditāni.",
  "atk-s0516a:47_10": "Ubhantamabhiññāyāti ubho ante abhijānitvā.",
  "atk-s0516a:47_11": "Mantā na lippatīti paññāya na lippati.",
  "atk-s0516a:48_0": "Paripuṇṇasaṅkappoti nekkhammādivitakkehi paripuṇṇasaṅkappattā paripuṇṇamanoratho.",
  "atk-s0516a:49_0": "Taṇhiñjitanti taṇhāya calitaṃ.",
  "atk-s0516a:49_1": "Diṭṭhiñjitādīsupi eseva nayo.",
  "atk-s0516a:49_2": "Kāmiñjitanti kilesakāmehi iñjitaṃ phanditaṃ.",
  "atk-s0516a:49_3": "“Kammiñjita”ntipi pāṭho,",
  "atk-s0516a:49_4": "taṃ na sundaraṃ.",
  "atk-s0516a:50_0": "Mahanto purisoti mahāpuriso.",
  "atk-s0516a:50_1": "Uttamo purisoti aggapuriso.",
  "atk-s0516a:50_2": "Padhāno purisoti seṭṭhapuriso.",
  "atk-s0516a:50_3": "Alāmako purisoti visiṭṭhapuriso.",
  "atk-s0516a:50_4": "Jeṭṭhako purisoti pāmokkhapuriso.",
  "atk-s0516a:50_5": "Na heṭṭhimako purisoti uttamapuriso.",
  "atk-s0516a:50_6": "Purisānaṃ koṭippatto purisoti padhānapuriso.",
  "atk-s0516a:50_7": "Sabbesaṃ icchito purisoti pavarapuriso.",
  "atk-s0516a:51_0": "Sibbinimaccagāti taṇhaṃ atiagā, atikkamitvā ṭhito. Upaccagāti bhusaṃ atiagā.",
  "atk-s0516a:52_0": "10.",
  "atk-s0516a:52_1": "Tassetamatthaṃ bhagavā byākaronto “kāmesū”ti gāthādvayamāha.",
  "atk-s0516a:52_2": "Tattha kāmesu brahmacariyavāti kāmanimittaṃ brahmacariyavā,",
  "atk-s0516a:52_3": "kāmesu ādīnavaṃ disvā maggabrahmacariyena samannāgatoti vuttaṃ hoti.",
  "atk-s0516a:52_4": "Ettāvatā santusitataṃ dasseti.",
  "atk-s0516a:52_5": "“Vītataṇho”tiādīhi aniñjitataṃ.",
  "atk-s0516a:52_6": "Tattha saṅkhāya nibbutoti aniccādivasena dhamme vīmaṃsitvā rāgādinibbānena nibbuto.",
  "atk-s0516a:53_0": "Asaddhammasamāpattiyāti nīcadhammasamāyogato.",
  "atk-s0516a:53_1": "Āratīti ārakā ramanaṃ.",
  "atk-s0516a:53_2": "Viratīti tāya vinā ramanaṃ.",
  "atk-s0516a:53_3": "Paṭiviratīti paṭinivattitvā tāya vinā ramanaṃ.",
  "atk-s0516a:53_4": "Veramaṇīti veravināsanaṃ.",
  "atk-s0516a:53_5": "Akiriyāti kiriyāpacchindanaṃ.",
  "atk-s0516a:53_6": "Akaraṇanti karaṇaparicchindanaṃ.",
  "atk-s0516a:53_7": "Anajjhāpattīti anāpajjanatā.",
  "atk-s0516a:53_8": "Velāanatikkamoti sīmāanatikkamo.",
  "atk-s0516a:53_9": "Sesaṃ tattha tattha vuttanayattā pākaṭameva.",
  "atk-s0516a:54_0": "Evaṃ bhagavā idampi suttaṃ arahattanikūṭeneva desesi.",
  "atk-s0516a:54_1": "Desanāpariyosāne ayampi brāhmaṇo arahatte patiṭṭhāsi saddhiṃ antevāsikasahassena,",
  "atk-s0516a:54_2": "aññesañca anekasahassānaṃ dhammacakkhuṃ udapādi.",
  "atk-s0516a:54_3": "Sesaṃ pubbasadisameva.",
  "atk-s0516a:55_0": "Saddhammappajjotikāya cūḷaniddesa-aṭṭhakathāya",
  "atk-s0516a:56_0": "Tissametteyyamāṇavasuttaniddesavaṇṇanā niṭṭhitā.",
  "atk-s0516a:57_0": "3. Puṇṇakamāṇavasuttaniddesavaṇṇanā",
  "atk-s0516a:58_0": "12.",
  "atk-s0516a:58_1": "Tatiye puṇṇakasuttaniddese –",
  "atk-s0516a:58_2": "anejanti idampi purimanayeneva mogharājānaṃ paṭikkhipitvā vuttaṃ.",
  "atk-s0516a:58_3": "Tattha mūladassāvinti akusalamūlādidassāviṃ.",
  "atk-s0516a:58_4": "Isayoti isināmakā jaṭilā.",
  "atk-s0516a:58_5": "Yaññanti deyyadhammaṃ.",
  "atk-s0516a:58_6": "Akappayiṃsūti pariyesiṃsu.",
  "atk-s0516a:59_0": "Hetudassāvītiādīni sabbāni kāraṇavevacanāneva.",
  "atk-s0516a:59_1": "Kāraṇañhi yasmā attano phalatthāya hinoti pavattati,",
  "atk-s0516a:59_2": "tasmā hetūti vuccati.",
  "atk-s0516a:59_3": "Yasmā taṃ phalaṃ nideti ‘handa,",
  "atk-s0516a:59_4": "gaṇhatha na’nti appeti viya,",
  "atk-s0516a:59_5": "tasmā nidānanti vuccati.",
  "atk-s0516a:59_6": "Sambhavadassāvītiādīni pañca padāni heṭṭhā dassitanayāni eva.",
  "atk-s0516a:59_7": "Yasmā taṃ paṭicca eti pavattati,",
  "atk-s0516a:59_8": "tañca phalaṃ tato samudeti uppajjati,",
  "atk-s0516a:59_9": "tasmā paccayoti ca samudayoti ca vuccati.",
  "atk-s0516a:60_0": "Yā vā panaññāpi kāci sugatiyoti catuapāyavinimuttakā uttaramātādayo appesakkhā kapaṇamanussā ca dullabhaghāsacchādanā dukkhapīḷitā veditabbā.",
  "atk-s0516a:60_1": "Yā vā panaññāpi kāci duggatiyoti yamarājanāgasupaṇṇapetamahiddhikādayo paccetabbā.",
  "atk-s0516a:60_2": "Attabhāvābhinibbattiyāti tīsu ṭhānesu paṭisandhivasena attabhāvapaṭilābhatthāya.",
  "atk-s0516a:60_3": "Jānātīti sabbaññutaññāṇena jānāti.",
  "atk-s0516a:60_4": "Passatīti samantacakkhunā passati.",
  "atk-s0516a:61_0": "Akusalāti akosallasambhūtā.",
  "atk-s0516a:61_1": "Akusalaṃ bhajantīti akusalabhāgiyā.",
  "atk-s0516a:61_2": "Akusalapakkhe bhavāti akusalapakkhikā.",
  "atk-s0516a:61_3": "Sabbe te avijjā mūlaṃ kāraṇaṃ etesanti avijjāmūlakā.",
  "atk-s0516a:61_4": "Avijjāya samosaranti sammā osaranti gacchantīti avijjāsamosaraṇā.",
  "atk-s0516a:61_5": "Avijjāsamugghātāti arahattamaggena avijjāya hatāya.",
  "atk-s0516a:61_6": "Sabbe te samugghātaṃ gacchantīti vuttappakārā akusaladhammā,",
  "atk-s0516a:61_7": "te sabbe hatabhāvaṃ pāpuṇanti.",
  "atk-s0516a:62_0": "Appamādamūlakāti satiavippavāso appamādo mūlaṃ kāraṇaṃ etesanti appamādamūlakā.",
  "atk-s0516a:62_1": "Appamādesu sammā osaranti gacchantīti appamādasamosaraṇā.",
  "atk-s0516a:62_2": "Appamādo tesaṃ dhammānaṃ aggamakkhāyatīti sayaṃ kāmāvacaropi samāno catubhūmakadhammānaṃ patiṭṭhābhāvena aggo nāma jāto.",
  "atk-s0516a:63_0": "Alamattoti samatthacitto.",
  "atk-s0516a:63_1": "Mayā pucchitanti mayā puṭṭhaṃ.",
  "atk-s0516a:63_2": "Vahassetaṃ bhāranti etaṃ ābhatabhāraṃ vahassu.",
  "atk-s0516a:63_3": "Ye keci isipabbajjaṃ pabbajitā.",
  "atk-s0516a:63_4": "“Isipabbajjā pabbajitā”tipi pāṭho.",
  "atk-s0516a:64_0": "Ājīvakasāvakānaṃ ājīvakā devatāti ye ājīvakavacanaṃ suṇanti sussusanti,",
  "atk-s0516a:64_1": "te ājīvakasāvakā,",
  "atk-s0516a:64_2": "tesaṃ ājīvakasāvakānaṃ.",
  "atk-s0516a:64_3": "Ājīvakā ca tesaṃ deyyadhammaṃ paṭiggaṇhanti,",
  "atk-s0516a:64_4": "te eva ājīvakā devatā.",
  "atk-s0516a:64_5": "Evaṃ sabbattha.",
  "atk-s0516a:64_6": "Ye yesaṃ dakkhiṇeyyāti ye ājīvakādayo disāpariyosānā yesaṃ khattiyādīnaṃ deyyadhammānucchavikā.",
  "atk-s0516a:64_7": "Te tesaṃ devatāti te ājīvakādayo tesaṃ khattiyādīnaṃ devatā.",
  "atk-s0516a:65_0": "Yepi yaññaṃ esantīti deyyadhammaṃ icchanti.",
  "atk-s0516a:65_1": "Gavesantīti olokenti.",
  "atk-s0516a:65_2": "Pariyesantīti uppādenti.",
  "atk-s0516a:65_3": "Yaññā vā ete puthūti yaññā eva vā ete puthukā.",
  "atk-s0516a:65_4": "Yaññayājakā vā ete puthūti deyyadhammassa yājanakā eva vā ete puthukā.",
  "atk-s0516a:65_5": "Dakkhiṇeyyā vā ete puthūti deyyadhammānucchavikā eva vā ete puthukā.",
  "atk-s0516a:65_6": "Te vitthārato dassetuṃ “kathaṃ yaññā vā ete puthū”tiādinā nayena vitthārena dasseti.",
  "atk-s0516a:66_0": "13.",
  "atk-s0516a:66_1": "Āsīsamānāti rūpādīni patthayamānā.",
  "atk-s0516a:66_2": "Itthattanti itthabhāvañca patthayamānā,",
  "atk-s0516a:66_3": "manussādibhāvaṃ icchantāti vuttaṃ hoti.",
  "atk-s0516a:66_4": "Jaraṃ sitāti jaraṃ nissitā.",
  "atk-s0516a:66_5": "Jarāmukhena cettha sabbaṃ vaṭṭadukkhaṃ vuttaṃ.",
  "atk-s0516a:66_6": "Tena vaṭṭadukkhanissitā tato aparimuccamānāyeva kappayiṃsūti dīpeti.",
  "atk-s0516a:67_0": "Rūpapaṭilābhaṃ āsīsamānāti vaṇṇāyatanasampattilābhaṃ patthayamānā.",
  "atk-s0516a:67_1": "Saddādīsupi eseva nayo.",
  "atk-s0516a:67_2": "Khattiyamahāsālakule attabhāvapaṭilābhanti sārappatte khattiyānaṃ mahāsālakule attabhāvalābhaṃ paṭisandhiṃ patthayamānā.",
  "atk-s0516a:67_3": "Brāhmaṇamahāsālakulādīsupi eseva nayo.",
  "atk-s0516a:67_4": "Brahmakāyikesu devesūti ettha pubbabhavaṃ sandhāya vuttaṃ.",
  "atk-s0516a:67_5": "Etthāti khattiyakulādīsu.",
  "atk-s0516a:68_0": "Jarānissitāti jaraṃ assitā.",
  "atk-s0516a:68_1": "Byādhinissitātiādīsupi eseva nayo.",
  "atk-s0516a:68_2": "Etehi sabbaṃ vaṭṭadukkhaṃ pariyādiyitvā dassitaṃ hoti.",
  "atk-s0516a:69_0": "14.",
  "atk-s0516a:69_1": "Kaccisu te bhagavā yaññapathe appamattā,",
  "atk-s0516a:69_2": "atāru jātiñca jarañca mārisāti ettha yañño eva yaññapatho.",
  "atk-s0516a:69_3": "Idaṃ vuttaṃ hoti –",
  "atk-s0516a:69_4": "kacci te yaññe appamattā hutvā yaññaṃ kappayantā vaṭṭadukkhamuttariṃsūti.",
  "atk-s0516a:70_0": "Yepi yaññaṃ denti yajantīti deyyadhammadānavasena yajanti. Pariccajantīti vissajjenti.",
  "atk-s0516a:71_0": "15.",
  "atk-s0516a:71_1": "Āsīsantīti rūpapaṭilābhādayo patthenti.",
  "atk-s0516a:71_2": "Thomayantīti “suciṃ dinna”ntiādinā nayena yaññādīni pasaṃsanti.",
  "atk-s0516a:71_3": "Abhijappantīti rūpādipaṭilābhāya vācaṃ gīranti.",
  "atk-s0516a:71_4": "Juhantīti denti.",
  "atk-s0516a:71_5": "Kāmābhijappanti paṭicca lābhanti rūpādilābhaṃ paṭicca punappunaṃ kāme eva abhijappanti,",
  "atk-s0516a:71_6": "“aho vata amhākampi siyyu”nti vadanti,",
  "atk-s0516a:71_7": "taṇhañca tattha vaḍḍhentīti vuttaṃ hoti.",
  "atk-s0516a:71_8": "Yājayogāti yāgādhimuttā.",
  "atk-s0516a:71_9": "Bhavarāgarattāti evamimehi āsīsanādīhi bhavarāgeneva rattā,",
  "atk-s0516a:71_10": "bhavarāgarattā vā hutvā etāni āsīsanādīni karontā nātariṃsu jātiādivaṭṭadukkhaṃ na uttariṃsu.",
  "atk-s0516a:72_0": "Yaññaṃ vā thomentīti dānaṃ vā vaṇṇenti.",
  "atk-s0516a:72_1": "Phalaṃ vāti rūpādipaṭilābhaṃ.",
  "atk-s0516a:72_2": "Dakkhiṇeyye vāti jātisampannādīsu.",
  "atk-s0516a:72_3": "Suciṃ dinnanti suciṃ katvā dinnaṃ.",
  "atk-s0516a:72_4": "Manāpanti manavaḍḍhanakaṃ.",
  "atk-s0516a:72_5": "Paṇītanti ojavantaṃ.",
  "atk-s0516a:72_6": "Kālenāti tattha tattha sampattakāle.",
  "atk-s0516a:72_7": "Kappiyanti akappiyaṃ vajjetvā dinnaṃ.",
  "atk-s0516a:72_8": "Anavajjanti niddosaṃ.",
  "atk-s0516a:72_9": "Abhiṇhanti punappunaṃ.",
  "atk-s0516a:72_10": "Dadaṃ cittaṃ pasāditanti dadato muñcanacittaṃ pasāditanti.",
  "atk-s0516a:72_11": "Thomenti kittentīti guṇaṃ pākaṭaṃ karonti.",
  "atk-s0516a:72_12": "Vaṇṇentīti vaṇṇaṃ bhaṇanti.",
  "atk-s0516a:72_13": "Pasaṃsantīti pasādaṃ pāpenti.",
  "atk-s0516a:73_0": "Ito nidānanti ito manussalokato dinnakāraṇā.",
  "atk-s0516a:73_1": "Ajjhāyakāti mante parivattentā.",
  "atk-s0516a:73_2": "Mantadharāti mante dhārentā.",
  "atk-s0516a:73_3": "Tiṇṇaṃ vedānanti iruvedayajuvedasāmavedānaṃ.",
  "atk-s0516a:73_4": "Oṭṭhapahaṭakaraṇavasena pāraṃ gatāti pāragū.",
  "atk-s0516a:73_5": "Saha nighaṇḍunā ca keṭubhena ca sanighaṇḍukeṭubhānaṃ.",
  "atk-s0516a:73_6": "Nighaṇḍūti nighaṇḍurukkhādīnaṃ vevacanappakāsakaṃ satthaṃ.",
  "atk-s0516a:73_7": "Keṭubhanti kiriyākappavikappo kavīnaṃ upakārāvahaṃ satthaṃ.",
  "atk-s0516a:73_8": "Saha akkharappabhedena sākkharappabhedānaṃ.",
  "atk-s0516a:73_9": "Akkharappabhedoti sikkhā ca nirutti ca.",
  "atk-s0516a:73_10": "Itihāsapañcamānanti āthabbaṇavedaṃ catutthaṃ katvā “itiha āsa,",
  "atk-s0516a:73_11": "itiha āsā”ti īdisavacanapaṭisaṃyuttapurāṇakathāsaṅkhāto itihāso pañcamo etesanti itihāsapañcamā,",
  "atk-s0516a:73_12": "tesaṃ itihāsapañcamānaṃ vedānaṃ.",
  "atk-s0516a:74_0": "Padaṃ tadavasesañca byākaraṇaṃ adhiyanti,",
  "atk-s0516a:74_1": "vedenti vāti padakā veyyākaraṇā.",
  "atk-s0516a:74_2": "Lokāyataṃ vuccati vitaṇḍavādasatthaṃ.",
  "atk-s0516a:74_3": "Mahāpurisalakkhaṇanti mahāpurisānaṃ buddhādīnaṃ lakkhaṇadīpakaṃ dvādasasahassaganthappamāṇaṃ satthaṃ.",
  "atk-s0516a:74_4": "Yattha soḷasasahassagāthāpadaparimāṇā buddhamantā nāma ahesuṃ.",
  "atk-s0516a:74_5": "Yesaṃ vasena “iminā lakkhaṇena samannāgatā buddhā nāma honti,",
  "atk-s0516a:74_6": "iminā paccekabuddhā,",
  "atk-s0516a:74_7": "aggasāvakā,",
  "atk-s0516a:74_8": "asītimahāsāvakā,",
  "atk-s0516a:74_9": "buddhamātā,",
  "atk-s0516a:74_10": "buddhapitā,",
  "atk-s0516a:74_11": "aggupaṭṭhāko,",
  "atk-s0516a:74_12": "aggupaṭṭhāyikā,",
  "atk-s0516a:74_13": "rājā cakkavattī”ti ayaṃ viseso ñāyati.",
  "atk-s0516a:74_14": "Anavayāti imesu lokāyatamahāpurisalakkhaṇesu anūnā paripūrakārino,",
  "atk-s0516a:74_15": "avayā na hontīti vuttaṃ hoti.",
  "atk-s0516a:74_16": "Avayā nāma ye tāni atthato ca ganthato ca sandhāretuṃ na sakkonti.",
  "atk-s0516a:74_17": "Vītarāgāti pahīnarāgā.",
  "atk-s0516a:74_18": "Etena arahattaphalaṭṭhā vuttā.",
  "atk-s0516a:74_19": "Rāgavinayāya vā paṭipannāti etena arahattamaggaṭṭhā.",
  "atk-s0516a:74_20": "Vītadosāti anāgāmiphalaṭṭhā.",
  "atk-s0516a:74_21": "Dosavinayāya vā paṭipannāti etena anāgāmimaggaṭṭhā.",
  "atk-s0516a:74_22": "Vītamohāti arahattaphalaṭṭhā.",
  "atk-s0516a:74_23": "Mohavinayāya vā paṭipannāti arahattamaggaṭṭhā.",
  "atk-s0516a:74_24": "Sīlasamādhipaññāvimuttisampannāti etehi catūhi lokiyalokuttaramissakehi sīlādīhi sampannā.",
  "atk-s0516a:74_25": "Vimuttiñāṇadassanasampannāti etena paccavekkhaṇañāṇasampannā vuttāti ñātabbaṃ,",
  "atk-s0516a:74_26": "tañca kho lokiyameva.",
  "atk-s0516a:74_27": "Abhijappantīti patthenti.",
  "atk-s0516a:74_28": "Jappantīti paccāsīsanti.",
  "atk-s0516a:74_29": "Pajappantīti atīva paccāsīsanti.",
  "atk-s0516a:74_30": "Yājayogesu yuttāti anuyoge deyyadhamme diyyamāne abhiyogavasena yuttā.",
  "atk-s0516a:75_0": "16. Atha ko carahīti atha idāni ko añño atāri.",
  "atk-s0516a:76_0": "17.",
  "atk-s0516a:76_1": "Saṅkhāyāti ñāṇena vīmaṃsitvā.",
  "atk-s0516a:76_2": "Paroparānīti parāni ca oparāni ca,",
  "atk-s0516a:76_3": "parattabhāvasakattabhāvādīni parāni ca oparāni cāti vuttaṃ hoti.",
  "atk-s0516a:76_4": "Vidhūmoti kāyaduccaritādidhūmavirahito.",
  "atk-s0516a:76_5": "Anīghoti rāgādiīghavirahito.",
  "atk-s0516a:76_6": "Atāri soti so evarūpo arahā jātijaraṃ atāri.",
  "atk-s0516a:77_0": "Sakarūpāti attano rūpā.",
  "atk-s0516a:77_1": "Pararūpāti paresaṃ rūpā.",
  "atk-s0516a:77_2": "Kāyaduccaritaṃ vidhūmitanti tividhakāyaduccaritaṃ vidhūmaṃ kataṃ.",
  "atk-s0516a:77_3": "Vidhamitanti nāsitaṃ.",
  "atk-s0516a:78_0": "Māno hi te, brāhmaṇa,",
  "atk-s0516a:78_1": "khāribhāroti yathā khāribhāro khandhena vayhamāno upariṭṭhitopi akkantakkantaṭṭhānaṃ pathaviyā saddhiṃ phasseti viya,",
  "atk-s0516a:78_2": "evaṃ jātigottakulādīni mānavatthūni nissāya ussāpito māno,",
  "atk-s0516a:78_3": "tattha tattha issaṃ uppādento catūsu apāyesu saṃsīdāpeti. Tenāha –",
  "atk-s0516a:78_4": "“māno hi te, brāhmaṇa,",
  "atk-s0516a:78_5": "khāribhāro”ti.",
  "atk-s0516a:78_6": "Kodho dhūmoti tava ñāṇaggissa upakkilesaṭṭhena kodho dhūmo.",
  "atk-s0516a:78_7": "Tena hi te upakkiliṭṭho ñāṇaggi na virocati.",
  "atk-s0516a:78_8": "Bhasmani mosavajjanti nirojaṭṭhena musāvādo chārikā nāma.",
  "atk-s0516a:78_9": "Yathā hi chārikāya paṭicchanno aggi na jotati,",
  "atk-s0516a:78_10": "evaṃ te musāvādena paṭicchannaṃ ñāṇanti dasseti.",
  "atk-s0516a:78_11": "Jivhā sujāti yathā tuyhaṃ suvaṇṇarajatalohakaṭṭhamattikāsu aññataramayā yāgayajanatthāya sujā hoti,",
  "atk-s0516a:78_12": "evaṃ mayhaṃ dhammayāgayajanatthāya pahutajivhā sujāti vadati.",
  "atk-s0516a:78_13": "Yathā tuyhaṃ nadītīre yajanaṭṭhānaṃ,",
  "atk-s0516a:78_14": "evaṃ dhammayāgayajanaṭṭhānaṭṭhena hadayaṃ jotiṭṭhānaṃ.",
  "atk-s0516a:78_15": "Attāti cittaṃ.",
  "atk-s0516a:79_0": "Jātīti jāyanakavasena jāti.",
  "atk-s0516a:79_1": "Idamettha sabhāvapaccattaṃ.",
  "atk-s0516a:79_2": "Sañjāyanavasena sañjāti,",
  "atk-s0516a:79_3": "upasaggena padaṃ vaḍḍhitaṃ.",
  "atk-s0516a:79_4": "Okkamanavasena okkanti.",
  "atk-s0516a:79_5": "Jāyanaṭṭhena vā jāti.",
  "atk-s0516a:79_6": "Sā aparipuṇṇāyatanavasena yuttā.",
  "atk-s0516a:79_7": "Sañjāyanaṭṭhena sañjāti.",
  "atk-s0516a:79_8": "Sā paripuṇṇāyatanavasena yuttā.",
  "atk-s0516a:79_9": "Okkamanaṭṭhena okkanti.",
  "atk-s0516a:79_10": "Sā aṇḍajajalābujavasena yuttā.",
  "atk-s0516a:79_11": "Te hi aṇḍakosañca vatthikosañca okkamanti pavisanti okkamantā pavisantā viya paṭisandhiṃ gaṇhanti.",
  "atk-s0516a:79_12": "Abhinibbattanaṭṭhena abhinibbatti.",
  "atk-s0516a:79_13": "Sā saṃsedajaopapātikavasena yuttā.",
  "atk-s0516a:79_14": "Te hi pākaṭā eva hutvā nibbattanti.",
  "atk-s0516a:79_15": "Ayaṃ tāva sammutikathā.",
  "atk-s0516a:80_0": "Idāni paramatthakathā hoti.",
  "atk-s0516a:80_1": "Khandhā eva hi paramatthato pātubhavanti, na sattā.",
  "atk-s0516a:80_2": "Tattha ca khandhānanti ekavokārabhave ekassa,",
  "atk-s0516a:80_3": "catuvokārabhave catunnaṃ,",
  "atk-s0516a:80_4": "pañcavokārabhave pañcannampi gahaṇaṃ veditabbaṃ.",
  "atk-s0516a:80_5": "Pātubhāvoti uppatti.",
  "atk-s0516a:80_6": "Āyatanānanti ettha tatra tatra upapajjamānāyatanānaṃ saṅgaho veditabbo.",
  "atk-s0516a:80_7": "Paṭilābhoti santatiyā pātubhāvoyeva.",
  "atk-s0516a:80_8": "Pātubhavantāneva hi tāni paṭiladdhāni nāma honti.",
  "atk-s0516a:80_9": "Sā panesā tattha tattha bhave paṭhamābhinibbattilakkhaṇā jāti,",
  "atk-s0516a:80_10": "niyyātanarasā,",
  "atk-s0516a:80_11": "atītabhavato idha ummujjanapaccupaṭṭhānā,",
  "atk-s0516a:80_12": "phalavasena dukkhavicittatāpaccupaṭṭhānā vā.",
  "atk-s0516a:81_0": "Jarāti sabhāvapaccattaṃ.",
  "atk-s0516a:81_1": "Jīraṇatāti ākārabhāvaniddeso.",
  "atk-s0516a:81_2": "Khaṇḍiccantiādayo tayo kālātikkame kiccaniddesā,",
  "atk-s0516a:81_3": "pacchimā dve pakatiniddesā.",
  "atk-s0516a:81_4": "Ayañhi jarāti iminā padena sabhāvato dīpitā.",
  "atk-s0516a:81_5": "Tenassā idaṃ sabhāvapaccattaṃ.",
  "atk-s0516a:81_6": "Jīraṇatāti iminā ākārato,",
  "atk-s0516a:81_7": "tenassāyaṃ ākāraniddeso.",
  "atk-s0516a:81_8": "Khaṇḍiccanti iminā kālātikkame dantanakhānaṃ khaṇḍitabhāvakaraṇakiccato.",
  "atk-s0516a:81_9": "Pāliccanti iminā kesalomānaṃ palitabhāvakaraṇakiccato.",
  "atk-s0516a:81_10": "Valittacatāti iminā maṃsaṃ milāpetvā tace valibhāvakaraṇakiccato.",
  "atk-s0516a:81_11": "Tenassā ime khaṇḍiccantiādayo tayo kālātikkame kiccaniddesā.",
  "atk-s0516a:81_12": "Tehi imesaṃ vikārānaṃ dassanavasena pākaṭībhūtā pākaṭajarā dassitā.",
  "atk-s0516a:81_13": "Yatheva hi udakassa vā vātassa vā aggino vā tiṇarukkhādīnaṃ saṃbhaggapalibhaggatāya vā jhāmatāya vā gatamaggo pākaṭo hoti,",
  "atk-s0516a:81_14": "na ca so gatamaggo tāneva udakādīni,",
  "atk-s0516a:81_15": "evameva jarāya dantādīnaṃ khaṇḍiccādivasena gatamaggo pākaṭo,",
  "atk-s0516a:81_16": "cakkhuṃ ummīletvāpi gayhati,",
  "atk-s0516a:81_17": "na ca khaṇḍiccādīneva jarā.",
  "atk-s0516a:81_18": "Na hi jarā cakkhuviññeyyā hoti.",
  "atk-s0516a:82_0": "Āyuno saṃhāni indriyānaṃ paripākoti imehi pana padehi kālātikkameyeva abhibyattāya āyukkhayacakkhādiindriyaparipākasaṅkhātāya pakatiyā dīpitā,",
  "atk-s0516a:82_1": "tenassime pacchimā dve pakatiniddesāti veditabbā.",
  "atk-s0516a:82_2": "Tattha yasmā jaraṃ pattassa āyu hāyati,",
  "atk-s0516a:82_3": "tasmā jarā “āyuno saṃhānī”ti phalūpacārena vuttā.",
  "atk-s0516a:82_4": "Yasmā ca daharakāle suppasannāni sukhumampi attano visayaṃ sukheneva gaṇhanasamatthāni cakkhādīni indriyāni",
  "atk-s0516a:82_5": "jaraṃ pattassa paripakkāni āluḷitāni avisadāni,",
  "atk-s0516a:82_6": "oḷārikampi attano visayaṃ gahetuṃ asamatthāni honti.",
  "atk-s0516a:82_7": "Tasmā “indriyānaṃ paripāko”ti phalūpacāreneva vuttā.",
  "atk-s0516a:83_0": "Sā panesā evaṃ niddiṭṭhā sabbāpi jarā pākaṭā paṭicchannāti duvidhā hoti.",
  "atk-s0516a:83_1": "Tattha dantādīsu khaṇḍādibhāvadassanato rūpadhammesu jarā pākaṭajarā nāma.",
  "atk-s0516a:83_2": "Arūpadhammesu pana jarā tādisassa vikārassa adassanato paṭicchannajarā nāma.",
  "atk-s0516a:83_3": "Tattha yvāyaṃ khaṇḍādibhāvo dissati,",
  "atk-s0516a:83_4": "so tādisānaṃ dantādīnaṃ suviññeyyattā vaṇṇoyeva.",
  "atk-s0516a:83_5": "Tañca cakkhunā disvā manodvārena cintetvā “ime dantā jarāya pahaṭā”ti jaraṃ jānāti.",
  "atk-s0516a:83_6": "Udakaṭṭhāne baddhāni gosiṅgādīni oloketvā heṭṭhā udakassa atthibhāvajānanaṃ viya.",
  "atk-s0516a:84_0": "Puna avīci savīcīti evampi ayaṃ jarā duvidhā hoti.",
  "atk-s0516a:84_1": "Tattha maṇikanakarajatapavāḷacandasūriyādīnaṃ mandadasakādīsu pāṇīnaṃ viya ca pupphaphalapallavādīsu",
  "atk-s0516a:84_2": "apāṇīnaṃ viya ca antarantarā vaṇṇavisesādīnaṃ dubbiññeyyattā jarā avīcijarā nāma,",
  "atk-s0516a:84_3": "nirantarajarāti attho.",
  "atk-s0516a:84_4": "Tato aññesu pana yathāvuttesu antarantarā vaṇṇavisesādīnaṃ suviññeyyattā jarā savīcijarā nāma.",
  "atk-s0516a:85_0": "Tattha savīcijarā upādinnakaanupādinnakavasena evaṃ dīpetabbā –",
  "atk-s0516a:85_1": "daharakumārakānañhi paṭhamameva khīradantā nāma uṭṭhahanti,",
  "atk-s0516a:85_2": "na te thirā.",
  "atk-s0516a:85_3": "Tesu pana patitesu puna dantā uṭṭhahanti,",
  "atk-s0516a:85_4": "te paṭhamameva setā honti,",
  "atk-s0516a:85_5": "jarāvātena pana pahaṭakāle kāḷakā honti.",
  "atk-s0516a:85_6": "Kesā pana paṭhamameva tambāpi honti kāḷakāpi setakāpi.",
  "atk-s0516a:85_7": "Chavi pana salohitakā hoti.",
  "atk-s0516a:85_8": "Vaḍḍhantānaṃ vaḍḍhantānaṃ odātānaṃ odātabhāvo,",
  "atk-s0516a:85_9": "kāḷakānaṃ kāḷakabhāvo paññāyati.",
  "atk-s0516a:85_10": "Jarāvātena pahaṭakāle ca valiṃ gaṇhāti.",
  "atk-s0516a:85_11": "Sabbampi sassaṃ vapitakāle setaṃ hoti,",
  "atk-s0516a:85_12": "pacchā nīlaṃ.",
  "atk-s0516a:85_13": "Jarāvātena pana pahaṭakāle paṇḍaraṃ hoti.",
  "atk-s0516a:85_14": "Ambaṅkurenāpi dīpetuṃ vaṭṭati eva.",
  "atk-s0516a:85_15": "Sā panesā khandhaparipākalakkhaṇā jarā,",
  "atk-s0516a:85_16": "maraṇūpanayanarasā,",
  "atk-s0516a:85_17": "yobbanavināsapaccupaṭṭhānā.",
  "atk-s0516a:85_18": "Sesaṃ sabbattha pākaṭameva.",
  "atk-s0516a:85_19": "Evaṃ bhagavā idampi suttaṃ arahattanikūṭeneva desesi,",
  "atk-s0516a:85_20": "desanāpariyosāne ayampi brāhmaṇo arahatte patiṭṭhāsi saddhiṃ antevāsikasahassena.",
  "atk-s0516a:85_21": "Aññesañca anekasahassānaṃ dhammacakkhuṃ udapādi.",
  "atk-s0516a:85_22": "Sesaṃ vuttasadisameva.",
  "atk-s0516a:86_0": "Saddhammappajjotikāya cūḷaniddesa-aṭṭhakathāya",
  "atk-s0516a:87_0": "Puṇṇakamāṇavasuttaniddesavaṇṇanā niṭṭhitā.",
  "atk-s0516a:88_0": "4. Mettagūmāṇavasuttaniddesavaṇṇanā",
  "atk-s0516a:89_0": "18.",
  "atk-s0516a:89_1": "Catutthe mettagūsutte –",
  "atk-s0516a:89_2": "maññāmi taṃ vedagū bhāvitattanti “ayaṃ vedagū”ti ca “bhāvitatto”ti ca evaṃ taṃ maññāmi.",
  "atk-s0516a:90_0": "Aparittoti na appo.",
  "atk-s0516a:90_1": "Mahantoti na khuddako.",
  "atk-s0516a:90_2": "Gambhīroti na uttāno.",
  "atk-s0516a:90_3": "Appameyyoti minituṃ na sakkuṇeyyo.",
  "atk-s0516a:90_4": "Duppariyogāḷhoti avagāhituṃ otarituṃ dukkho.",
  "atk-s0516a:90_5": "Bahuratano sāgarūpamoti bahūnaṃ dhammaratanānaṃ ākarattā anekavidharatanasampanno mahāsamuddo viya bahuratano sāgarasadiso.",
  "atk-s0516a:91_0": "Na maṅku hotīti na vikuṇitamukho hoti.",
  "atk-s0516a:91_1": "Appatiṭṭhitacittoti dosavasena na ghanībhūtacitto.",
  "atk-s0516a:91_2": "Alīnamanasoti na saṅkucitacitto.",
  "atk-s0516a:91_3": "Abyāpannacetasoti na pūticitto.",
  "atk-s0516a:92_0": "Diṭṭhe diṭṭhamattoti cakkhuvisaye rūpārammaṇe diṭṭhamattoyeva taṃ ārammaṇaṃ bhavissati,",
  "atk-s0516a:92_1": "kattā vā kāretā vā natthi.",
  "atk-s0516a:92_2": "Yaṃ cakkhunā diṭṭhaṃ vaṇṇāyatanameva.",
  "atk-s0516a:92_3": "Sutādīsupi eseva nayo.",
  "atk-s0516a:92_4": "Api ca diṭṭheti dassanayogena vaṇṇāyatanaṃ,",
  "atk-s0516a:92_5": "savanayogena saddāyatanaṃ,",
  "atk-s0516a:92_6": "mutayogena ghānajivhākāyāyatanāni dasseti.",
  "atk-s0516a:92_7": "Ghānassa gandhāyatanaṃ,",
  "atk-s0516a:92_8": "jivhāya rasāyatanaṃ,",
  "atk-s0516a:92_9": "kāyassa pathavī tejo vāyūti phoṭṭhabbāyatanaṃ,",
  "atk-s0516a:92_10": "viññātayogena dhammāyatanaṃ dasseti.",
  "atk-s0516a:92_11": "Diṭṭhe anūpayoti cakkhuviññāṇena diṭṭhe rāgūpayavirahito.",
  "atk-s0516a:92_12": "Anapāyoti kodhavirahito appaṭigho.",
  "atk-s0516a:92_13": "Anissitoti taṇhāya anallīno.",
  "atk-s0516a:92_14": "Appaṭibaddhoti mānena na baddho.",
  "atk-s0516a:92_15": "Vippamuttoti sabbārammaṇato mutto.",
  "atk-s0516a:92_16": "Visaññuttoti kilesehi viyutto hutvā ṭhito.",
  "atk-s0516a:93_0": "Saṃvijjati bhagavato cakkhūti buddhassa bhagavato pakatimaṃsacakkhu upalabbhati.",
  "atk-s0516a:93_1": "Passatīti dakkhati oloketi.",
  "atk-s0516a:93_2": "Cakkhunā rūpanti cakkhuviññāṇena rūpārammaṇaṃ.",
  "atk-s0516a:93_3": "Chandarāgoti taṇhāchando.",
  "atk-s0516a:94_0": "Dantaṃ nayanti samitinti uyyānakīḷāmaṇḍalādīsu hi mahājanamajjhaṃ gacchantā dantameva goṇaṃ vā dantaṃ assājānīyaṃ vā yāne yojetvā nayanti.",
  "atk-s0516a:94_1": "Rājāti tathārūpāneva ṭhānāni gacchanto rājāpi dantameva abhiruhati.",
  "atk-s0516a:94_2": "Manussesūti manussesupi catūhi ariyamaggehi danto nibbisevanova seṭṭho.",
  "atk-s0516a:94_3": "Yotivākyanti evarūpaṃ atikkammavacanaṃ punappunaṃ vuccamānampi titikkhati nappatippharati na vihaññati,",
  "atk-s0516a:94_4": "evarūpo danto seṭṭhoti attho.",
  "atk-s0516a:95_0": "Assatarāti vaḷavāya gadrabhena jātā.",
  "atk-s0516a:95_1": "Ājānīyāti yaṃ assadammasārathi kāraṇaṃ kāreti,",
  "atk-s0516a:95_2": "tassa khippaṃ jānanasamatthā.",
  "atk-s0516a:95_3": "Sindhavāti sindhavaraṭṭhe jātā assā.",
  "atk-s0516a:95_4": "Mahānāgāti kuñjarasaṅkhātā mahāhatthino.",
  "atk-s0516a:95_5": "Attadantoti ete assatarā vā sindhavā vā kuñjarā vā dantāva,",
  "atk-s0516a:95_6": "na adantā.",
  "atk-s0516a:95_7": "Yo pana catumaggasaṅkhātena attano dantatāya attadanto nibbisevano,",
  "atk-s0516a:95_8": "ayaṃ tatopi varaṃ,",
  "atk-s0516a:95_9": "sabbehipi etehi uttaritaroti attho.",
  "atk-s0516a:96_0": "Na hi etehi yānehīti yāni etāni hatthiyānādīni uttamayānāni,",
  "atk-s0516a:96_1": "etehi yānehi koci puggalo supinantenapi agatapubbattā “agata”nti saṅkhātaṃ nibbānadisaṃ tathā na gaccheyya.",
  "atk-s0516a:96_2": "Yathā pubbabhāge indriyadamena dantena,",
  "atk-s0516a:96_3": "aparabhāge ariyamaggabhāvanāya sudantena danto nibbisevano sappañño puggalo taṃ agatapubbaṃ disaṃ gacchati,",
  "atk-s0516a:96_4": "dantabhūmiṃ pāpuṇāti,",
  "atk-s0516a:96_5": "tasmā attadamanameva varataranti attho.",
  "atk-s0516a:97_0": "Vidhāsu na vikampantīti navavidhamānakoṭṭhāsesu na calanti na vedhenti.",
  "atk-s0516a:97_1": "Vippamuttā punabbhavāti kammakilesato samucchedavimuttiyā suṭṭhu muttā.",
  "atk-s0516a:97_2": "Dantabhūmiṃ anuppattāti arahattaphalaṃ pāpuṇitvā ṭhitā.",
  "atk-s0516a:97_3": "Te loke vijitāvinoti te vuttappakārā khīṇāsavā sattaloke vijitavijayā nāma.",
  "atk-s0516a:98_0": "Yassindriyāni bhāvitānīti yassa khīṇāsavassa saddhādipañcindriyāni arahattaphalaṃ pāpetvā vaḍḍhitāni.",
  "atk-s0516a:98_1": "Ajjhattañca bahiddhā cāti cakkhādiajjhattāyatanāni ca rūpādibahiddhāyatanāni ca nibbisevanāni katāni.",
  "atk-s0516a:98_2": "Sabbaloketi sakalatedhātuke loke ca.",
  "atk-s0516a:98_3": "Nibbijjha imaṃ parañca lokanti imañca attabhāvaṃ paraloke ca attabhāvaṃ atikkamitvā ṭhito khīṇāsavo.",
  "atk-s0516a:98_4": "Kālaṃ kaṅkhati bhāvito sa dantoti so khīṇāsavo cakkhādito danto vaḍḍhitacitto maraṇakālaṃ pattheti.",
  "atk-s0516a:99_0": "Yesaṃ dhammānaṃ ādito samudāgamanaṃ paññāyatīti yesaṃ khandhādidhammānaṃ uppatti paññāyati.",
  "atk-s0516a:99_1": "Atthaṅgamato nirodhoti atthaṅgamanavasena tesaṃyeva abhāvo paññāyati.",
  "atk-s0516a:99_2": "Kammasannissito vipākoti kusalākusalakammanissito vipāko kammaṃ amuñcitvā pavattanato vipākopi kammasannissitova nāma.",
  "atk-s0516a:99_3": "Nāmasannissitaṃ rūpanti sabbarūpaṃ nāmaṃ gahetvā pavattanato nāmasannissitaṃ nāma jātaṃ.",
  "atk-s0516a:99_4": "Jātiyā anugatanti sabbaṃ kammādikaṃ jātiyā anupaviṭṭhaṃ.",
  "atk-s0516a:99_5": "Jarāya anusaṭanti jarāya patthaṭaṃ.",
  "atk-s0516a:99_6": "Byādhinā abhibhūtanti byādhidukkhena abhimadditaṃ.",
  "atk-s0516a:99_7": "Maraṇena abbhāhatanti maccunā abhihaṭaṃ pahaṭaṃ.",
  "atk-s0516a:99_8": "Atāṇanti puttādīhipi tāyanassa abhāvato atāyanaṃ anārakkhaṃ alabbhaṇeyyaṃ khemaṃ vā.",
  "atk-s0516a:99_9": "Aleṇanti allīyituṃ nissayituṃ anarahaṃ,",
  "atk-s0516a:99_10": "allīnānampi na leṇakiccakaraṇaṃ.",
  "atk-s0516a:99_11": "Asaraṇanti nissitānaṃ na bhayahārakaṃ,",
  "atk-s0516a:99_12": "na bhayavināsakaṃ.",
  "atk-s0516a:99_13": "Asaraṇībhūtanti pure uppattiyā attano abhāveneva asaraṇaṃ,",
  "atk-s0516a:99_14": "uppattisamakālameva asaraṇabhūtanti attho.",
  "atk-s0516a:100_0": "19.",
  "atk-s0516a:100_1": "Apucchasīti ettha a-",
  "atk-s0516a:100_2": "iti padapūraṇamatte nipāto,",
  "atk-s0516a:100_3": "pucchasitveva attho.",
  "atk-s0516a:100_4": "Pavakkhāmi yathā pajānanti yathā pajānanto ācikkhati,",
  "atk-s0516a:100_5": "evaṃ ācikkhissāmi.",
  "atk-s0516a:100_6": "Upadhinidānā pabhavanti dukkhāti taṇhādiupadhinidānā jātiādidukkhavisesā pabhavanti.",
  "atk-s0516a:101_0": "Taṇhūpadhīti taṇhā eva taṇhūpadhi.",
  "atk-s0516a:101_1": "Sassatucchedadiṭṭhi eva diṭṭhūpadhi.",
  "atk-s0516a:101_2": "Rāgādikilesā eva kilesūpadhi.",
  "atk-s0516a:101_3": "Puññādikammāni eva kammūpadhi.",
  "atk-s0516a:101_4": "Tividhaduccaritāniyeva duccaritūpadhi.",
  "atk-s0516a:101_5": "Kabaḷīkārādayo āhārā eva āhārūpadhi.",
  "atk-s0516a:101_6": "Dosapaṭigho eva paṭighūpadhi.",
  "atk-s0516a:101_7": "Kammasamuṭṭhānā kammeneva gahitā pathavādayo catasso dhātuyova catasso upādinnadhātuyo upadhī.",
  "atk-s0516a:101_8": "Cakkhādichaajjhattikāni āyatanāni eva cha ajjhattikāni āyatanāni upadhī.",
  "atk-s0516a:101_9": "Cakkhuviññāṇādichaviññāṇakāyāva cha viññāṇakāyā upadhī.",
  "atk-s0516a:101_10": "Sabbampi dukkhaṃ dukkhamanaṭṭhenāti sabbatebhūmakaṃ dukkhaṃ dussahanaṭṭhena upadhi.",
  "atk-s0516a:102_0": "20.",
  "atk-s0516a:102_1": "Evaṃ upadhinidānato pabhavantesu dukkhesu –",
  "atk-s0516a:102_2": "yo ve avidvāti gāthā.",
  "atk-s0516a:102_3": "Tattha pajānanti saṅkhāre aniccādivasena jānanto.",
  "atk-s0516a:102_4": "Dukkhassa jātippabhavānupassīti vaṭṭadukkhassa jātikāraṇaṃ “upadhī”ti anupassanto.",
  "atk-s0516a:102_5": "Imissā gāthāya niddese vattabbaṃ natthi.",
  "atk-s0516a:103_0": "21.",
  "atk-s0516a:103_1": "Sokapariddavañcāti sokañca paridevañca.",
  "atk-s0516a:103_2": "Tathā hi te vidito esa dhammoti yathā yathā sattā jānanti,",
  "atk-s0516a:103_3": "tathā tathā ñāpanavasena vidito esa tayā dhammoti.",
  "atk-s0516a:104_0": "Tattha tarantīti paṭhamamaggena diṭṭhoghaṃ taranti.",
  "atk-s0516a:104_1": "Uttarantīti dutiyamaggena kāmoghaṃ tanukaraṇavasena uggantvā taranti.",
  "atk-s0516a:104_2": "Patarantīti tameva niravasesappahānavasena tatiyamaggena visesena taranti.",
  "atk-s0516a:104_3": "Samatikkamantīti bhavoghaavijjoghappahānavasena catutthamaggena sammā atikkamanti.",
  "atk-s0516a:104_4": "Vītivattantīti phalaṃ pāpuṇitvā tiṭṭhanti.",
  "atk-s0516a:105_0": "22.",
  "atk-s0516a:105_1": "Kittayissāmi te dhammanti nibbānadhammaṃ nibbānagāminipaṭipadādhammañca te desayissāmi.",
  "atk-s0516a:105_2": "Diṭṭhe dhammeti diṭṭheva dukkhādidhamme,",
  "atk-s0516a:105_3": "imasmiṃyeva vā attabhāve.",
  "atk-s0516a:105_4": "Anītihanti attapaccakkhaṃ.",
  "atk-s0516a:105_5": "Yaṃ viditvāti yaṃ dhammaṃ “sabbe saṅkhārā aniccā”tiādinā nayena sammasanto viditvā.",
  "atk-s0516a:106_0": "Tattha ādikalyāṇanti hitvāpi anuttaraṃ vivekasukhaṃ dhammaṃ tava kittayissāmi,",
  "atk-s0516a:106_1": "tañca kho appaṃ vā bahuṃ vā kittayanto ādikalyāṇādippakārameva kittayissāmi.",
  "atk-s0516a:106_2": "Ādimhi kalyāṇaṃ bhaddakaṃ anavajjameva katvā kittayissāmi. Majjhepi.",
  "atk-s0516a:106_3": "Pariyosānepi bhaddakaṃ anavajjameva katvā kittayissāmīti vuttaṃ hoti.",
  "atk-s0516a:106_4": "Yasmiñhi bhagavā ekagāthampi desesi,",
  "atk-s0516a:106_5": "sā samantabhaddakattā dhammassa paṭhamapādena ādikalyāṇā,",
  "atk-s0516a:106_6": "dutiyatatiyapādehi majjhekalyāṇā,",
  "atk-s0516a:106_7": "pacchimapādena pariyosānakalyāṇā.",
  "atk-s0516a:106_8": "Ekānusandhikaṃ suttaṃ nidānena ādikalyāṇaṃ,",
  "atk-s0516a:106_9": "nigamanena pariyosānakalyāṇaṃ,",
  "atk-s0516a:106_10": "sesena majjhekalyāṇaṃ.",
  "atk-s0516a:106_11": "Nānānusandhikaṃ suttaṃ paṭhamānusandhinā ādikalyāṇaṃ,",
  "atk-s0516a:106_12": "pacchimena pariyosānakalyāṇaṃ,",
  "atk-s0516a:106_13": "sesehi majjhekalyāṇaṃ.",
  "atk-s0516a:107_0": "Api ca sanidānauppattittā ādikalyāṇaṃ,",
  "atk-s0516a:107_1": "veneyyānaṃ anurūpato atthassa aviparītatāya ca hetudāharaṇayuttato ca majjhekalyāṇaṃ,",
  "atk-s0516a:107_2": "sotūnaṃ saddhāpaṭilābhajananena nigamanena ca pariyosānakalyāṇaṃ.",
  "atk-s0516a:108_0": "Sakalo hi sāsanadhammo attano atthabhūtena sīlena ādikalyāṇo,",
  "atk-s0516a:108_1": "samathavipassanāmaggaphalehi majjhekalyāṇo,",
  "atk-s0516a:108_2": "nibbānena pariyosānakalyāṇo.",
  "atk-s0516a:108_3": "Sīlasamādhīhi vā ādikalyāṇo,",
  "atk-s0516a:108_4": "vipassanāmaggehi majjhekalyāṇo,",
  "atk-s0516a:108_5": "phalanibbānehi pariyosānakalyāṇo.",
  "atk-s0516a:108_6": "Buddhasubodhitāya vā ādikalyāṇo,",
  "atk-s0516a:108_7": "dhammasudhammatāya majjhekalyāṇo,",
  "atk-s0516a:108_8": "saṅghasuppaṭipattiyā pariyosānakalyāṇo.",
  "atk-s0516a:108_9": "Taṃ sutvā tathattāya paṭipannena adhigantabbāya abhisambodhiyā vā ādikalyāṇo,",
  "atk-s0516a:108_10": "paccekabodhiyā majjhekalyāṇo,",
  "atk-s0516a:108_11": "sāvakabodhiyā pariyosānakalyāṇo.",
  "atk-s0516a:109_0": "Suyyamāno cesa nīvaraṇavikkhambhanato bhavanenapi kalyāṇameva āvahatīti ādikalyāṇo,",
  "atk-s0516a:109_1": "paṭipajjiyamāno samathavipassanāsukhāvahanato paṭipattiyāpi kalyāṇameva āvahatīti majjhekalyāṇo,",
  "atk-s0516a:109_2": "tathāpaṭipanno ca paṭipattiphale niṭṭhite tādibhāvāvahanato paṭipattiphalenapi kalyāṇameva āvahatīti pariyosānakalyāṇoti.",
  "atk-s0516a:110_0": "Yaṃ panesa bhagavā dhammaṃ desento sāsanabrahmacariyaṃ maggabrahmacariyañca pakāseti,",
  "atk-s0516a:110_1": "nānānayehi dīpeti.",
  "atk-s0516a:110_2": "Taṃ yathānurūpaṃ atthasampattiyā sātthaṃ.",
  "atk-s0516a:110_3": "Byañjanasampattiyā sabyañjanaṃ.",
  "atk-s0516a:110_4": "Saṅkāsanapakāsanavivaraṇavibhajanauttānīkaraṇapaññattiatthapadasamāyogato sātthaṃ.",
  "atk-s0516a:110_5": "Akkharapadabyañjanākāraniruttiniddesasampattiyā sabyañjanaṃ.",
  "atk-s0516a:110_6": "Atthagambhīratāpaṭivedhagambhīratāhi sātthaṃ.",
  "atk-s0516a:110_7": "Dhammagambhīratādesanāgambhīratāhi sabyañjanaṃ.",
  "atk-s0516a:110_8": "Atthapaṭibhānapaṭisambhidāvisayato sātthaṃ.",
  "atk-s0516a:110_9": "Dhammaniruttipaṭisambhidāvisayato sabyañjanaṃ.",
  "atk-s0516a:110_10": "Paṇḍitavedanīyato sarikkhakajanappasādakanti sātthaṃ.",
  "atk-s0516a:110_11": "Saddheyyato lokiyajanappasādakanti sabyañjanaṃ.",
  "atk-s0516a:110_12": "Gambhīrādhippāyato sātthaṃ.",
  "atk-s0516a:110_13": "Uttānapadato sabyañjanaṃ.",
  "atk-s0516a:110_14": "Upanetabbassa abhāvato sakalaparipuṇṇabhāvena kevalaparipuṇṇaṃ.",
  "atk-s0516a:110_15": "Apanetabbassa abhāvato niddosabhāvena parisuddhaṃ.",
  "atk-s0516a:111_0": "Api ca –",
  "atk-s0516a:111_1": "paṭipattiyā adhigamabyattito sātthaṃ.",
  "atk-s0516a:111_2": "Pariyattiyā āgamabyattito sabyañjanaṃ.",
  "atk-s0516a:111_3": "Sīlādipañcadhammakkhandhayuttato kevalaparipuṇṇaṃ.",
  "atk-s0516a:111_4": "Nirupakkilesato nittharaṇatthāya pavattito lokāmisanirapekkhato ca parisuddhaṃ.",
  "atk-s0516a:111_5": "Sikkhattayapariggahitattā brahmabhūtehi seṭṭhehi caritabbato,",
  "atk-s0516a:111_6": "tesañca cariyabhāvato brahmacariyaṃ.",
  "atk-s0516a:112_0": "Evaṃ pariyattidhammaṃ dassetvā idāni lokuttaradhammaṃ dassetuṃ “cattāro satipaṭṭhāne”ti āha.",
  "atk-s0516a:112_1": "Sattatiṃsabodhipakkhiyadhamme dassetvā nibbattitalokuttaraṃ dassetuṃ “nibbānañcā”ti āha.",
  "atk-s0516a:112_2": "Nibbānagāminiñca paṭipadanti pubbabhāgasīlasamādhivipassanādhammañca kittayissāmi.",
  "atk-s0516a:113_0": "Dukkhe diṭṭheti dukkhasacce sarasalakkhaṇena diṭṭhe dukkhasaccaṃ pakāsessāmi.",
  "atk-s0516a:113_1": "Samudayādīsupi eseva nayo.",
  "atk-s0516a:114_0": "23.",
  "atk-s0516a:114_1": "Tañcāhaṃ abhinandāmīti taṃ vuttappakāradhammajotakaṃ tava vacanaṃ ahaṃ patthayāmi.",
  "atk-s0516a:114_2": "Dhammamuttamanti tañca dhammamuttamaṃ abhinandāmi.",
  "atk-s0516a:115_0": "Tattha mahato tamokāyassa padālananti mahato avijjārāsissa chedanaṃ.",
  "atk-s0516a:115_1": "Aniccalakkhaṇavasena esī.",
  "atk-s0516a:115_2": "Dukkhalakkhaṇavasena gavesī.",
  "atk-s0516a:115_3": "Anattalakkhaṇavasena samantato pariyesī.",
  "atk-s0516a:115_4": "Mahato vipallāsassa pabhedananti mahantassa asubhe subhantiādidvādasavidhassa vipallāsassa bhedanaṃ.",
  "atk-s0516a:115_5": "Mahato taṇhāsallassa abbahananti mahantassa antotudanaṭṭhena taṇhākaṇṭakassa luñcanaṃ.",
  "atk-s0516a:115_6": "Diṭṭhisaṅghāṭassa viniveṭhananti diṭṭhiyeva abbocchinnappavattito saṅghaṭitaṭṭhena saṅghāṭo,",
  "atk-s0516a:115_7": "tassa diṭṭhisaṅghāṭassa nivattanaṃ.",
  "atk-s0516a:115_8": "Mānadhajassa pātananti ussitaṭṭhena unnatilakkhaṇassa mānaddhajassa pātanaṃ.",
  "atk-s0516a:115_9": "Abhisaṅkhārassa vūpasamanti puññādiabhisaṅkhārassa upasamanaṃ.",
  "atk-s0516a:115_10": "Oghassa nittharaṇanti vaṭṭe osīdāpanassa kāmoghādioghassa nittharaṇaṃ nikkhamanaṃ.",
  "atk-s0516a:115_11": "Bhārassa nikkhepananti rūpādipañcakkhandhabhārassa khipanaṃ chaḍḍanaṃ.",
  "atk-s0516a:115_12": "Saṃsāravaṭṭassa upacchedanti khandhādipaṭipāṭisaṃsāravaṭṭassa hetunassanena ucchijjanaṃ.",
  "atk-s0516a:115_13": "Santāpassa nibbāpananti kilesasantāpassa nibbutiṃ.",
  "atk-s0516a:115_14": "Pariḷāhassa paṭipassaddhanti kilesapariḷāhassa vūpasamaṃ paṭipassambhanaṃ.",
  "atk-s0516a:115_15": "Dhammadhajassa ussāpananti navavidhalokuttaradhammassa ussāpetvā ṭhapanaṃ.",
  "atk-s0516a:115_16": "Paramatthaṃ amataṃ nibbānanti uttamaṭṭhena paramatthaṃ.",
  "atk-s0516a:115_17": "Natthi etassa maraṇasaṅkhātaṃ matanti amataṃ.",
  "atk-s0516a:115_18": "Kilesavisapaṭipakkhattā agadantipi amataṃ.",
  "atk-s0516a:115_19": "Saṃsāradukkhapaṭipakkhabhūtattā nibbutanti nibbānaṃ.",
  "atk-s0516a:115_20": "Natthettha taṇhāsaṅkhātaṃ vānantipi nibbānaṃ.",
  "atk-s0516a:116_0": "Mahesakkhehi sattehīti mahānubhāvehi sakkādīhi sattehi.",
  "atk-s0516a:116_1": "Pariyesitoti pariyiṭṭho.",
  "atk-s0516a:116_2": "Kahaṃ devadevoti devānaṃ atidevo kuhiṃ.",
  "atk-s0516a:116_3": "Kahaṃ narāsabhoti uttamapuriso.",
  "atk-s0516a:117_0": "24.",
  "atk-s0516a:117_1": "Uddhaṃ adho tiriyañcāpi majjheti ettha uddhanti anāgataddhā vuccati.",
  "atk-s0516a:117_2": "Adhoti atītaddhā.",
  "atk-s0516a:117_3": "Tiriyañcāpi majjheti paccuppannaddhā.",
  "atk-s0516a:117_4": "Etesu nandiñca nivesanañca,",
  "atk-s0516a:117_5": "panujja viññāṇanti etesu uddhādīsu taṇhañca diṭṭhinivesanañca abhisaṅkhāraviññāṇañca panudehi.",
  "atk-s0516a:117_6": "Panuditvā ca bhave na tiṭṭheti evaṃ sante duvidhepi bhave na tiṭṭheyya.",
  "atk-s0516a:117_7": "Evaṃ tāva panujjasaddassa panudehīti imasmiṃ atthavikappe sambandho.",
  "atk-s0516a:117_8": "Panuditvāti etasmiṃ pana atthavikappe bhave na tiṭṭheti ayameva sambandho.",
  "atk-s0516a:117_9": "Etāni nandīnivesanaviññāṇāni panuditvā duvidhepi bhave na tiṭṭheyyāti.",
  "atk-s0516a:118_0": "Sahokāsavasena devaloko uddhaṃ.",
  "atk-s0516a:118_1": "Apāyaloko adho.",
  "atk-s0516a:118_2": "Manussaloko majjhe.",
  "atk-s0516a:118_3": "Tattha kusalā dhammāti apāyaṃ muñcitvā upari paṭisandhidānato kusalā dhammā uddhanti vuccanti.",
  "atk-s0516a:118_4": "Akusalā dhammā apāyesu paṭisandhidānato adhoti.",
  "atk-s0516a:118_5": "Tadubhayavimuttattā abyākatā dhammā tiriyañcāpi majjheti vuccanti.",
  "atk-s0516a:118_6": "Sabboparivasena arūpadhātu uddhaṃ.",
  "atk-s0516a:118_7": "Sabbaadhovasena kāmadhātu adho.",
  "atk-s0516a:118_8": "Tadubhayantaravasena rūpadhātu majjhe.",
  "atk-s0516a:118_9": "Kāyacittābādhakhananavasena sukhā vedanā uddhaṃ.",
  "atk-s0516a:118_10": "Dukkhamanavasena dukkhā vedanā adho.",
  "atk-s0516a:118_11": "Adukkhamasukhā vedanā majjhe.",
  "atk-s0516a:118_12": "Attabhāvavasena paricchedaṃ dassento “uddhanti uddhaṃ pādatalā”tiādimāha.",
  "atk-s0516a:118_13": "Tattha uddhaṃ pādatalāti pādatalato upari.",
  "atk-s0516a:118_14": "Adho kesamatthakāti kesamatthakato adho.",
  "atk-s0516a:118_15": "Majjheti dvinnaṃ antaraṃ.",
  "atk-s0516a:119_0": "Puññābhisaṅkhārasahagataṃ viññāṇanti terasavidhapuññābhisaṅkhārasampayuttaṃ kammaviññāṇaṃ.",
  "atk-s0516a:119_1": "Apuññābhisaṅkhārasahagataṃ viññāṇanti dvādasavidhaapuññābhisaṅkhārasampayuttaṃ kammaviññāṇaṃ.",
  "atk-s0516a:119_2": "Āneñjābhisaṅkhārasahagataṃ viññāṇanti catubbidhaṃ āneñjābhisaṅkhārasahagataṃ kammaviññāṇaṃ.",
  "atk-s0516a:119_3": "Nujjāti khipa.",
  "atk-s0516a:119_4": "Panujjāti atīva khipa.",
  "atk-s0516a:119_5": "Nudāti luñca.",
  "atk-s0516a:119_6": "Panudāti atīva luñca.",
  "atk-s0516a:119_7": "Pajahāti chaḍḍehi.",
  "atk-s0516a:119_8": "Vinodehīti dūraṃ karohi.",
  "atk-s0516a:120_0": "Kammabhavañcāti puññābhisaṅkhāracetanāva.",
  "atk-s0516a:120_1": "Paṭisandhikañca punabbhavanti paṭisandhiyā rūpādipunabbhavañca.",
  "atk-s0516a:120_2": "Pajahanto paṭhamamaggena,",
  "atk-s0516a:120_3": "vinodento dutiyamaggena,",
  "atk-s0516a:120_4": "byantī karonto tatiyamaggena,",
  "atk-s0516a:120_5": "anabhāvaṃ gamento catutthamaggena.",
  "atk-s0516a:120_6": "Kammabhave na tiṭṭheyyāti puññādiabhisaṅkhāre na tiṭṭheyya.",
  "atk-s0516a:121_0": "25.",
  "atk-s0516a:121_1": "Etāni vinodetvā bhave atiṭṭhanto eso –",
  "atk-s0516a:121_2": "evaṃ vihārīti gāthā.",
  "atk-s0516a:121_3": "Tattha idhevāti imasmiṃyeva sāsane,",
  "atk-s0516a:121_4": "imasmiṃyeva vā attabhāve.",
  "atk-s0516a:121_5": "Imissā gāthāya niddeso uttānatthova.",
  "atk-s0516a:122_0": "26.",
  "atk-s0516a:122_1": "Sukittitaṃ gotamanūpadhīkanti ettha anūpadhīkanti nibbānaṃ,",
  "atk-s0516a:122_2": "taṃ sandhāya bhagavantaṃ ālapanto āha –",
  "atk-s0516a:122_3": "“sukittitaṃ gotamanūpadhīka”nti.",
  "atk-s0516a:123_0": "Niddese kilesā cāti upatāpanaṭṭhena rāgādayo kilesā ca rāsaṭṭhena vipākabhūtā pañcakkhandhā ca kusalādiabhisaṅkhārā",
  "atk-s0516a:123_1": "cetanā ca “upadhī”ti vuccanti kathīyanti.",
  "atk-s0516a:123_2": "Upadhippahānaṃ tadaṅgappahānena,",
  "atk-s0516a:123_3": "upadhivūpasamaṃ vikkhambhanappahānena,",
  "atk-s0516a:123_4": "upadhipaṭinissaggaṃ samucchedappahānena upadhipaṭipassaddhaṃ phalenāti.",
  "atk-s0516a:124_0": "27.",
  "atk-s0516a:124_1": "Na kevalaṃ dukkhameva pahāsi –",
  "atk-s0516a:124_2": "te cāpīti gāthā.",
  "atk-s0516a:124_3": "Tattha aṭṭhitanti sakkaccaṃ, sadā vā.",
  "atk-s0516a:124_4": "Taṃ taṃ namassāmīti tasmā taṃ namassāmi.",
  "atk-s0516a:124_5": "Sameccāti upagantvā.",
  "atk-s0516a:124_6": "Nāgāti bhagavantaṃ ālapanto āha.",
  "atk-s0516a:125_0": "Niddese sameccāti jānitvā,",
  "atk-s0516a:125_1": "ekato hutvā vā.",
  "atk-s0516a:125_2": "Abhisameccāti paṭivijjhitvā.",
  "atk-s0516a:125_3": "Samāgantvāti sammukhā hutvā.",
  "atk-s0516a:125_4": "Abhisamāgantvāti samīpaṃ gantvā.",
  "atk-s0516a:125_5": "Sammukhāti sammukhe.",
  "atk-s0516a:125_6": "Āguṃ na karotīti pāpaṃ na karoti.",
  "atk-s0516a:126_0": "28.",
  "atk-s0516a:126_1": "Idāni naṃ bhagavā “addhā hi bhagavā pahāsi dukkha”nti evaṃ tena brāhmaṇena viditopi attānaṃ anupanetvāva",
  "atk-s0516a:126_2": "pahīnadukkhena puggalena ovadanto “yaṃ brāhmaṇa”nti gāthamāha.",
  "atk-s0516a:126_3": "Tassattho –",
  "atk-s0516a:126_4": "yaṃ taṃ abhijānanto “ayaṃ bāhitapāpattā brāhmaṇo,",
  "atk-s0516a:126_5": "vedehi gatattā vedagū,",
  "atk-s0516a:126_6": "kiñcanābhāvā akiñcano,",
  "atk-s0516a:126_7": "kāmesu ca bhavesu ca asattattā kāmabhave asatto”ti jaññā jāneyyāsi.",
  "atk-s0516a:126_8": "Addhā hi so oghamimaṃ atāri,",
  "atk-s0516a:126_9": "tiṇṇo ca pāraṃ akhilo akaṅkho.",
  "atk-s0516a:127_0": "Niddese rāgakiñcananti rāgapalibodhaṃ.",
  "atk-s0516a:127_1": "Dosakiñcanantiādipi eseva nayo.",
  "atk-s0516a:127_2": "Kāmoghaṃ tiṇṇo anāgāmimaggena.",
  "atk-s0516a:127_3": "Bhavoghaṃ tiṇṇo arahattamaggena.",
  "atk-s0516a:127_4": "Diṭṭhoghaṃ tiṇṇo sotāpattimaggena.",
  "atk-s0516a:127_5": "Avijjoghaṃ tiṇṇo arahattamaggena.",
  "atk-s0516a:127_6": "Saṃsārapathaṃ tiṇṇo kusalākusalakammappabhedenāti.",
  "atk-s0516a:127_7": "Uttiṇṇo paṭhamamaggena.",
  "atk-s0516a:127_8": "Nittiṇṇo dutiyamaggena.",
  "atk-s0516a:127_9": "Atikkanto tatiyamaggena.",
  "atk-s0516a:127_10": "Samatikkanto catutthamaggena.Vītivatto phalena.",
  "atk-s0516a:128_0": "29.",
  "atk-s0516a:128_1": "Kiñca bhiyyo –",
  "atk-s0516a:128_2": "vidvā ca yoti gāthā.",
  "atk-s0516a:128_3": "Tattha idhāti imasmiṃ sāsane,",
  "atk-s0516a:128_4": "attabhāve vā.",
  "atk-s0516a:128_5": "Visajjāti vosajjitvā.",
  "atk-s0516a:129_0": "Niddese sajjanti muñcanaṃ.",
  "atk-s0516a:129_1": "Visajjanti vosajjanaṃ.",
  "atk-s0516a:129_2": "Sesaṃ sabbattha pākaṭameva.",
  "atk-s0516a:129_3": "Evaṃ bhagavā idampi suttaṃ arahattanikūṭeneva desesi.",
  "atk-s0516a:129_4": "Desanāpariyosāne ca vuttasadiso eva dhammābhisamayo ahosīti.",
  "atk-s0516a:130_0": "Saddhammappajjotikāya cūḷaniddesa-aṭṭhakathāya",
  "atk-s0516a:131_0": "Mettagūmāṇavasuttaniddesavaṇṇanā niṭṭhitā.",
  "atk-s0516a:132_0": "5. Dhotakamāṇavasuttaniddesavaṇṇanā",
  "atk-s0516a:133_0": "30.",
  "atk-s0516a:133_1": "Pañcame dhotakasutte –",
  "atk-s0516a:133_2": "vācābhikaṅkhāmīti vācaṃ abhikaṅkhāmi.",
  "atk-s0516a:133_3": "Sikkhe nibbānamattanoti attano rāgādīnaṃ nibbānatthāya adhisīlādīni sikkheyya.",
  "atk-s0516a:133_4": "Niddese apubbaṃ natthi.",
  "atk-s0516a:134_0": "31.",
  "atk-s0516a:135_0": "Itoti mama mukhato.",
  "atk-s0516a:136_0": "Niddese ātappanti kilesatāpanaṃ.",
  "atk-s0516a:136_1": "Ussāhanti asaṅkocaṃ.",
  "atk-s0516a:136_2": "Ussoḷhīnti balavavīriyaṃ.",
  "atk-s0516a:136_3": "Thāmanti asithilaṃ.",
  "atk-s0516a:136_4": "Dhitinti dhāraṇaṃ.",
  "atk-s0516a:136_5": "Vīriyaṃ karohīti parakkamaṃ karohi.",
  "atk-s0516a:136_6": "Chandaṃ janehīti ruciṃ uppādehi.",
  "atk-s0516a:137_0": "32.",
  "atk-s0516a:137_1": "Evaṃ vutte attamano dhotako bhagavantaṃ abhitthavamāno kathaṃkathāpamokkhaṃ yācanto “passāmaha”nti gāthamāha.",
  "atk-s0516a:137_2": "Tattha passāmahaṃ devamanussaloketi passāmi ahaṃ devamanussaloke.",
  "atk-s0516a:137_3": "Taṃ taṃ namassāmīti taṃ evarūpaṃ taṃ namassāmi.",
  "atk-s0516a:137_4": "Pamuñcāti pamocehi.",
  "atk-s0516a:138_0": "Niddese paccekabuddhāti taṃ taṃ ārammaṇaṃ pāṭiyekkaṃ catusaccaṃ sayameva buddhā paṭivedhappattāti paccekabuddhā.",
  "atk-s0516a:138_1": "Sīhasīhoti achambhitaṭṭhena sīhānaṃ atisīho.",
  "atk-s0516a:138_2": "Nāganāgoti nikkilesaṭṭhena,",
  "atk-s0516a:138_3": "mahantaṭṭhena vā nāgānaṃ atināgo.",
  "atk-s0516a:138_4": "Gaṇigaṇīti gaṇavantānaṃ atīva gaṇavā.",
  "atk-s0516a:138_5": "Munimunīti ñāṇavantānaṃ atīva ñāṇavā.",
  "atk-s0516a:138_6": "Rājarājāti uttamarājā.",
  "atk-s0516a:138_7": "Muñca manti mocehi maṃ.",
  "atk-s0516a:138_8": "Pamuñca manti nānāvidhena muñcehi maṃ.",
  "atk-s0516a:138_9": "Mocehi manti sithilaṃ karohi maṃ.",
  "atk-s0516a:138_10": "Pamocehi manti atīva sithilaṃ karohi maṃ.",
  "atk-s0516a:138_11": "Uddhara manti maṃ saṃsārapaṅkā uddharitvā thale patiṭṭhāpehi.",
  "atk-s0516a:138_12": "Samuddhara manti sammā uddharitvā thale patiṭṭhāpehi maṃ.",
  "atk-s0516a:138_13": "Vuṭṭhāpehīti vicikicchāsallato apanetvā visuṃ karaṇavasena uṭṭhāpehi.",
  "atk-s0516a:139_0": "33.",
  "atk-s0516a:139_1": "Athassa bhagavā attādhīnameva kathaṃkathāpamokkhaṃ oghataraṇamukhena dassento “nāha”nti gāthamāha.",
  "atk-s0516a:139_2": "Tattha nāhaṃ sahissāmīti ahaṃ na sahissāmi na sakkomi.",
  "atk-s0516a:139_3": "Na vāyamissāmīti vuttaṃ hoti.",
  "atk-s0516a:139_4": "Pamocanāyāti pamocetuṃ.",
  "atk-s0516a:139_5": "Kathaṃkathinti sakaṅkhaṃ.",
  "atk-s0516a:139_6": "Taresīti tareyyāsi.",
  "atk-s0516a:140_0": "Niddese na īhāmīti payogaṃ na karomi.",
  "atk-s0516a:140_1": "Na samīhāmīti atīva payogaṃ na karomi.",
  "atk-s0516a:140_2": "Assaddhe puggaleti ratanattaye saddhāvirahite puggale.",
  "atk-s0516a:140_3": "Acchandiketi maggaphalatthaṃ rucivirahite.",
  "atk-s0516a:140_4": "Kusīteti samādhivirahite.",
  "atk-s0516a:140_5": "Hīnavīriyeti nibbīriye.",
  "atk-s0516a:140_6": "Appaṭipajjamāneti paṭipattiyā na paṭipajjamāne.",
  "atk-s0516a:141_0": "34.",
  "atk-s0516a:141_1": "Evaṃ vutte attamanataro dhotako bhagavantaṃ abhitthavamāno anusāsaniṃ yācanto “anusāsa brahme”ti gāthamāha.",
  "atk-s0516a:141_2": "Tattha brahmeti seṭṭhavacanametaṃ.",
  "atk-s0516a:141_3": "Tena bhagavantaṃ āmantayamāno āha “anusāsa brahme”ti.",
  "atk-s0516a:141_4": "Vivekadhammanti sabbasaṅkhāravivekaṃ nibbānadhammaṃ.",
  "atk-s0516a:141_5": "Abyāpajjamānoti nānappakārakaṃ anāpajjamāno.",
  "atk-s0516a:141_6": "Idheva santoti idheva samāno.",
  "atk-s0516a:141_7": "Asitoti anissito.",
  "atk-s0516a:142_0": "35- 7.",
  "atk-s0516a:142_1": "Ito parā dve gāthā mettagūsutte vuttanayā eva.",
  "atk-s0516a:142_2": "Kevalañhi tattha dhammaṃ,",
  "atk-s0516a:142_3": "idha santinti ayaṃ viseso.",
  "atk-s0516a:142_4": "Tatiyagāthāyapi pubbaḍḍhaṃ tattha vuttanayameva.",
  "atk-s0516a:142_5": "Aparaḍḍhe saṅgoti sajjanaṭṭhānaṃ,",
  "atk-s0516a:142_6": "laggananti vuttaṃ hoti.",
  "atk-s0516a:142_7": "Sesaṃ sabbattha pākaṭameva.",
  "atk-s0516a:143_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:143_1": "desanāpariyosāne ca vuttasadiso eva dhammābhisamayo ahosīti.",
  "atk-s0516a:144_0": "Saddhammappajjotikāya cūḷaniddesa-aṭṭhakathāya",
  "atk-s0516a:145_0": "Dhotakamāṇavasuttaniddesavaṇṇanā niṭṭhitā.",
  "atk-s0516a:146_0": "6. Upasīvamāṇavasuttaniddesavaṇṇanā",
  "atk-s0516a:147_0": "38.",
  "atk-s0516a:147_1": "Chaṭṭhe upasīvasutte –",
  "atk-s0516a:147_2": "mahantamoghanti mahantaṃ oghaṃ.",
  "atk-s0516a:147_3": "Anissitoti puggalaṃ vā dhammaṃ vā anallīno.",
  "atk-s0516a:147_4": "No visahāmīti na sakkomi.",
  "atk-s0516a:147_5": "Ārammaṇanti nissayaṃ.",
  "atk-s0516a:147_6": "Yaṃ nissitoti yaṃ dhammaṃ vā puggalaṃ vā nissito.",
  "atk-s0516a:148_0": "Niddese kāmoghanti anāgāmimaggena kāmoghaṃ.",
  "atk-s0516a:148_1": "Arahattamaggena bhavoghaṃ.",
  "atk-s0516a:148_2": "Sotāpattimaggena diṭṭhoghaṃ.",
  "atk-s0516a:148_3": "Arahattamaggena avijjoghaṃ tareyyaṃ.",
  "atk-s0516a:148_4": "Sakyakulā pabbajitoti bhagavato uccākulaparidīpanavasena vuttaṃ.",
  "atk-s0516a:148_5": "Ālambaṇanti avattharitvā ṭhānaṃ.",
  "atk-s0516a:148_6": "Nissayanti allīyanaṃ.",
  "atk-s0516a:148_7": "Upanissayanti apassayanaṃ.",
  "atk-s0516a:149_0": "39.",
  "atk-s0516a:149_1": "Idāni yasmā brāhmaṇo ākiñcaññāyatanalābhī tañca santampi nissayaṃ na jānāti.",
  "atk-s0516a:149_2": "Tenassa bhagavā tañca nissayaṃ uttariñca niyyānapathaṃ dassento “ākiñcañña”nti gāthamāha.",
  "atk-s0516a:149_3": "Tattha pekkhamānoti taṃ ākiñcaññāyatanasamāpattiṃ sato samāpajjitvā vuṭṭhahitvā ca aniccādivasena passamāno.",
  "atk-s0516a:149_4": "Natthīti nissāyāti taṃ “natthi kiñcī”ti pavattaṃ samāpattiṃ ārammaṇaṃ katvā.",
  "atk-s0516a:149_5": "Tarassu oghanti tato pabhuti pavattāya vipassanāya yathānurūpaṃ catubbidhampi oghaṃ tarassu.",
  "atk-s0516a:149_6": "Kathāhīti kathaṃkathāhi.",
  "atk-s0516a:149_7": "Taṇhakkhayaṃ nattamahābhipassāti rattindivaṃ nibbānaṃ vibhūtaṃ katvā passa.",
  "atk-s0516a:149_8": "Etenassa diṭṭhadhammasukhavihāraṃ kathesi.",
  "atk-s0516a:150_0": "Niddese taññeva viññāṇaṃ abhāvetīti ākāsālambaṇaṃ katvā pavattamahaggataviññāṇaṃ abhāveti abhāvaṃ gameti.",
  "atk-s0516a:150_1": "Vibhāvetīti vividhā abhāvaṃ gameti.",
  "atk-s0516a:150_2": "Antaradhāpetīti adassanaṃ gameti.",
  "atk-s0516a:150_3": "Natthi kiñcīti passatīti antamaso bhaṅgamattampissa natthīti passati.",
  "atk-s0516a:151_0": "40.",
  "atk-s0516a:151_1": "Idāni “kāme pahāyā”ti sutvā vikkhambhanavasena attanā pahīne kāme sampassamāno “sabbesū”ti gāthamāha.",
  "atk-s0516a:151_2": "Tattha hitvā maññanti aññaṃ tato heṭṭhā chabbidhampi samāpattiṃ hitvā.",
  "atk-s0516a:151_3": "Saññāvimokkhe parameti sattasu saññāvimokkhesu uttame ākiñcaññāyatane.",
  "atk-s0516a:151_4": "Tiṭṭhe nu so tattha anānuyāyīti so puggalo tattha ākiñcaññāyatanabrahmaloke avigacchamāno tiṭṭheyya nūti pucchati.",
  "atk-s0516a:152_0": "Niddese aviccamānoti aviyujjamāno.",
  "atk-s0516a:152_1": "Avigacchamānoti viyogaṃ anāpajjamāno.",
  "atk-s0516a:152_2": "Anantaradhāyamānoti antaradhānaṃ anāpajjamāno.",
  "atk-s0516a:152_3": "Aparihāyamānoti anantarā parihānaṃ anāpajjamāno.",
  "atk-s0516a:153_0": "41- 2.",
  "atk-s0516a:153_1": "Athassa bhagavā saṭṭhikappasahassamattakaṃyeva ṭhānaṃ anujānanto catutthaṃ gāthamāha.",
  "atk-s0516a:153_2": "Evaṃ tassa tattha ṭhānaṃ sutvā idānissa sassatucchedabhāvaṃ pucchanto “tiṭṭhe ce”ti gāthamāha.",
  "atk-s0516a:153_3": "Tattha pūgampi vassānanti anekasaṅkhyampi vassānaṃ,",
  "atk-s0516a:153_4": "gaṇanarāsinti attho.",
  "atk-s0516a:153_5": "“Pūgampi vassānī”tipi pāṭho.",
  "atk-s0516a:153_6": "Tattha vibhattibyattayena sāmivacanassa paccattavacanaṃ kātabbaṃ,",
  "atk-s0516a:153_7": "pūganti vā etassa bahūnīti attho vattabbo.",
  "atk-s0516a:153_8": "“Pūgānī”ti vāpi paṭhanti,",
  "atk-s0516a:153_9": "purimapāṭhoyeva sabbasundaro.",
  "atk-s0516a:153_10": "Tattheva so sīti siyā vimuttoti so puggalo tatthevākiñcaññāyatane nānādukkhehi vimutto sītibhāvappatto bhaveyya,",
  "atk-s0516a:153_11": "nibbānappatto sassato hutvā tiṭṭheyyāti adhippāyo.",
  "atk-s0516a:153_12": "Cavetha viññāṇaṃ tathāvidhassāti “udāhu tathāvidhassa viññāṇaṃ anupādāya parinibbāyeyyā”ti ucchedaṃ pucchati,",
  "atk-s0516a:153_13": "“paṭisandhiggahaṇatthaṃ vāpi bhaveyyā”ti paṭisandhimpi tassa pucchati.",
  "atk-s0516a:154_0": "Tassa viññāṇaṃ caveyyāti tassa ākiñcaññāyatane uppannassa viññāṇaṃ cutiṃ pāpuṇeyya.",
  "atk-s0516a:154_1": "Ucchijjeyyāti ucchedaṃ bhaveyya.",
  "atk-s0516a:154_2": "Vinasseyyāti vināsaṃ pāpuṇeyya.",
  "atk-s0516a:154_3": "Na bhaveyyāti abhāvaṃ gameyya.",
  "atk-s0516a:154_4": "Upapannassāti paṭisandhivasena upapannassa.",
  "atk-s0516a:155_0": "43.",
  "atk-s0516a:155_1": "Athassa bhagavā ucchedasassataṃ anupagamma tatthupapannassa ariyasāvakassa anupādāya parinibbānaṃ dassento “accī yathā”ti gāthamāha.",
  "atk-s0516a:155_2": "Tattha atthaṃ paletīti atthaṃ gacchati.",
  "atk-s0516a:155_3": "Na upeti saṅkhanti “asukaṃ nāma disaṃ gato”ti vohāraṃ na gacchati.",
  "atk-s0516a:155_4": "Evaṃ munī nāmakāyā vimuttoti evaṃ tattha uppanno sekkhamuni pakatiyā pubbeva rūpakāyā vimutto,",
  "atk-s0516a:155_5": "tattha catutthamaggaṃ nibbattetvā dhammakāyassa pariññātattā puna nāmakāyāpi vimutto ubhatobhāgavimutto",
  "atk-s0516a:155_6": "khīṇāsavo hutvā anupādānibbānasaṅkhātaṃ atthaṃ paleti na upeti saṅkhaṃ “khattiyo vā brāhmaṇo vā”ti evamādikaṃ.",
  "atk-s0516a:156_0": "Niddese khittāti calitā.",
  "atk-s0516a:156_1": "Ukkhittāti aticalitā.",
  "atk-s0516a:156_2": "Nunnāti papphoṭiyā.",
  "atk-s0516a:156_3": "Paṇunnāti dūrīkatā.",
  "atk-s0516a:156_4": "Khambhitāti paṭikkamāpitā.",
  "atk-s0516a:156_5": "Vikkhambhitāti na santike katā.",
  "atk-s0516a:157_0": "44.",
  "atk-s0516a:157_1": "Idāni “atthaṃ paletī”ti sutvā tassa yoniso atthamasallakkhento “atthaṅgato so”ti gāthamāha.",
  "atk-s0516a:157_2": "Tassattho –",
  "atk-s0516a:157_3": "so atthaṅgato udāhu natthi,",
  "atk-s0516a:157_4": "udāhu ve sassatiyā sassatabhāvena arogo avipariṇāmadhammo soti evaṃ taṃ me munī sādhu byākarohi.",
  "atk-s0516a:157_5": "Kiṃkāraṇā?",
  "atk-s0516a:157_6": "Tathā hi te vidito esa dhammoti.",
  "atk-s0516a:158_0": "Niddese niruddhoti nirodhaṃ patto. Ucchinnoti ucchinnasantāno. Vinaṭṭhoti vināsaṃ patto.",
  "atk-s0516a:159_0": "45.",
  "atk-s0516a:159_1": "Athassa bhagavā tathā avattabbataṃ dassento “atthaṅgatassā”ti gāthamāha.",
  "atk-s0516a:159_2": "Tattha atthaṅgatassāti anupādāparinibbutassa.",
  "atk-s0516a:159_3": "Na pamāṇamatthīti rūpādipamāṇaṃ natthi.",
  "atk-s0516a:159_4": "Yena naṃ vajjunti yena rāgādinā naṃ vadeyyuṃ.",
  "atk-s0516a:159_5": "Sabbesu dhammesūti sabbesu khandhādidhammesu.",
  "atk-s0516a:160_0": "Niddese adhivacanāni cāti sirivaḍḍhako dhanavaḍḍhakotiādayo hi vacanamattaṃyeva adhikāraṃ katvā pavattā adhivacanā nāma.",
  "atk-s0516a:160_1": "Adhivacanānaṃ pathā adhivacanapathā nāma.",
  "atk-s0516a:160_2": "“Abhisaṅkharontīti kho,",
  "atk-s0516a:160_3": "bhikkhave,",
  "atk-s0516a:160_4": "tasmā saṅkhārā”ti evaṃ niddhāritvā sahetukaṃ katvā vuccamānā abhilāpā nirutti nāma.",
  "atk-s0516a:160_5": "Niruttīnaṃ pathā niruttipathā nāma.",
  "atk-s0516a:160_6": "“Takko vitakko saṅkappo”ti evaṃ tena tena pakārena paññāpanato paññatti nāma.",
  "atk-s0516a:160_7": "Paññattīnaṃ pathā paññattipathā nāma.",
  "atk-s0516a:160_8": "Sesaṃ sabbattha pākaṭameva.",
  "atk-s0516a:161_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:161_1": "desanāpariyosāne ca vuttasadisova dhammābhisamayo ahosīti.",
  "atk-s0516a:162_0": "Saddhammappajjotikāya cūḷaniddesa-aṭṭhakathāya",
  "atk-s0516a:163_0": "Upasīvamāṇavasuttaniddesavaṇṇanā niṭṭhitā.",
  "atk-s0516a:164_0": "7. Nandamāṇavasuttaniddesavaṇṇanā",
  "atk-s0516a:165_0": "46.",
  "atk-s0516a:165_1": "Sattame nandasutte –",
  "atk-s0516a:165_2": "paṭhamagāthāyattho –",
  "atk-s0516a:165_3": "loke khattiyādayojanā ājīvakanigaṇṭhādike sandhāya “santi loke munayo”ti vadanti.",
  "atk-s0516a:165_4": "Tayidaṃ kathaṃsūti kiṃ nu kho te samāpattiñāṇādinā ñāṇena upapannattā ñāṇūpapannaṃ muni no vadanti,",
  "atk-s0516a:165_5": "evaṃvidhaṃ nu vadanti,",
  "atk-s0516a:165_6": "udāhu ve nānappakārakena lūkhajīvitasaṅkhātena jīvitenūpapannanti.",
  "atk-s0516a:166_0": "Niddese aṭṭhasamāpattiñāṇena vāti paṭhamajjhānādiaṭṭhasamāpattisampayuttañāṇena vā.",
  "atk-s0516a:166_1": "Pañcābhiññāñāṇena vāti pubbenivāsādijānanañāṇena vā.",
  "atk-s0516a:167_0": "47. Athassa bhagavā tadubhayampi paṭikkhipitvā muniṃ dassento “na diṭṭhiyā”ti gāthamāha.",
  "atk-s0516a:168_0": "48.",
  "atk-s0516a:168_1": "Idāni “diṭṭhādīhi suddhī”ti vadantānaṃ vāde kaṅkhāpahānatthaṃ “ye kecime”ti pucchati.",
  "atk-s0516a:168_2": "Tattha anekarūpenāti kotūhalamaṅgalādināpi.",
  "atk-s0516a:168_3": "Tattha yatā carantāti tattha sakkāyadiṭṭhiyā guttā viharantā.",
  "atk-s0516a:169_0": "49. Athassa tathā suddhiabhāvaṃ dīpento bhagavā catutthaṃ gāthamāha.",
  "atk-s0516a:170_0": "50.",
  "atk-s0516a:170_1": "Evaṃ “nātariṃsū”ti sutvā idāni yo atari,",
  "atk-s0516a:170_2": "taṃ sotukāmo “ye kecime”ti pucchati.",
  "atk-s0516a:170_3": "Athassa bhagavā oghatiṇṇamukhena jātijarātiṇṇe dassento chaṭṭhaṃ gāthamāha.",
  "atk-s0516a:171_0": "51.",
  "atk-s0516a:171_1": "Tattha nivutāti ovuṭā pariyonaddhā.",
  "atk-s0516a:171_2": "Ye sīdhāti ye su idha,",
  "atk-s0516a:171_3": "ettha ca su-",
  "atk-s0516a:171_4": "iti nipātamattaṃ.",
  "atk-s0516a:171_5": "Taṇhaṃ pariññāyāti tīhi pariññāhi taṇhaṃ parijānitvā.",
  "atk-s0516a:171_6": "Sesaṃ sabbattha pubbe vuttanayattā pākaṭameva.",
  "atk-s0516a:172_0": "52.",
  "atk-s0516a:172_1": "Evaṃ bhagavā arahattanikūṭeneva desanaṃ niṭṭhāpesi,",
  "atk-s0516a:172_2": "desanāpariyosāne pana nando bhagavato bhāsitaṃ abhinandamāno etābhinandāmīti gāthamāha.",
  "atk-s0516a:172_3": "Idhāpi ca pubbe vuttasadiso eva dhammābhisamayo ahosīti.",
  "atk-s0516a:173_0": "Saddhammappajjotikāya cūḷaniddesa-aṭṭhakathāya",
  "atk-s0516a:174_0": "Nandamāṇavasuttaniddesavaṇṇanā niṭṭhitā.",
  "atk-s0516a:175_0": "8. Hemakamāṇavasuttaniddesavaṇṇanā",
  "atk-s0516a:176_0": "53.",
  "atk-s0516a:176_1": "Aṭṭhame hemakasutte –",
  "atk-s0516a:176_2": "ye me pubbe viyākaṃsūti ye bāvariādayo pubbe mayhaṃ sakaṃ laddhiṃ viyākaṃsu.",
  "atk-s0516a:176_3": "Huraṃ gotamasāsanāti gotamasāsanato pubbataraṃ.",
  "atk-s0516a:176_4": "Sabbaṃ taṃ takkavaḍḍhananti sabbaṃ taṃ kāmavitakkādivaḍḍhanaṃ.",
  "atk-s0516a:177_0": "Ye caññe tassa ācariyāti ye ca aññe tassa bāvariyassa ācāre sikkhāpakā ācariyā.",
  "atk-s0516a:177_1": "Te sakaṃ diṭṭhinti te ācariyā attano diṭṭhiṃ.",
  "atk-s0516a:177_2": "Sakaṃ khantinti attano khamanaṃ.",
  "atk-s0516a:177_3": "Sakaṃ rucinti attano rocanaṃ.",
  "atk-s0516a:177_4": "Vitakkavaḍḍhananti kāmavitakkādivitakkānaṃ uppādanaṃ punappunaṃ pavattanaṃ.",
  "atk-s0516a:177_5": "Saṅkappavaḍḍhananti kāmasaṅkappādīnaṃ vaḍḍhanaṃ.",
  "atk-s0516a:177_6": "Imāni dve padāni sabbasaṅgāhikavasena vuttāni.",
  "atk-s0516a:177_7": "Idāni kāmavitakkādike sarūpato dassetuṃ “kāmavitakkavaḍḍhana”ntiādinā nayena navavitakke dassesi.",
  "atk-s0516a:178_0": "54. Taṇhānigghātananti taṇhāvināsanaṃ.",
  "atk-s0516a:179_0": "55- 6.",
  "atk-s0516a:179_1": "Athassa bhagavā taṃ dhammaṃ ācikkhanto “idhā”ti gāthādvayamāha.",
  "atk-s0516a:179_2": "Tattha etadaññāya ye satāti etaṃ nibbānaṃ padamaccutaṃ “sabbe saṅkhārā aniccā”tiādinā nayena vipassantā",
  "atk-s0516a:179_3": "anupubbena jānitvā ye kāyānupassanāsatiādīhi satā.",
  "atk-s0516a:179_4": "Diṭṭhadhammābhinibbutāti viditadhammattā diṭṭhadhammā ca rāgādinibbānena ca abhinibbutā.",
  "atk-s0516a:179_5": "Sesaṃ sabbattha pākaṭameva.",
  "atk-s0516a:180_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:180_1": "desanāpariyosāne ca pubbasadiso eva dhammābhisamayo ahosīti.",
  "atk-s0516a:181_0": "Saddhammappajjotikāya cūḷaniddesa-aṭṭhakathāya",
  "atk-s0516a:182_0": "Hemakamāṇavasuttaniddesavaṇṇanā niṭṭhitā.",
  "atk-s0516a:183_0": "9. Todeyyamāṇavasuttaniddesavaṇṇanā",
  "atk-s0516a:184_0": "57. Navame todeyyasutte – vimokkho tassa kīdisoti tassa kīdiso vimokkho icchitabboti pucchati.",
  "atk-s0516a:185_0": "58.",
  "atk-s0516a:185_1": "Idānissa aññavimokkhābhāvaṃ dassento bhagavā dutiyaṃ gāthamāha.",
  "atk-s0516a:185_2": "Tattha vimokkho tassa nāparoti tassa añño vimokkho natthi.",
  "atk-s0516a:186_0": "59.",
  "atk-s0516a:186_1": "Evaṃ “taṇhakkhayo eva vimokkho”ti vuttepi tamatthaṃ asallakkhento “nirāsaso so uda āsasāno”ti puna pucchati.",
  "atk-s0516a:186_2": "Tattha uda paññakappīti udāhu samāpattiñāṇādinā ñāṇena taṇhākappaṃ vā diṭṭhikappaṃ vā kappayati.",
  "atk-s0516a:187_0": "60. Athassa bhagavā taṃ ācikkhanto catutthaṃ gāthamāha. Tattha kāmabhaveti kāme ca bhave ca.",
  "atk-s0516a:188_0": "Rūpe nāsīsatīti catusamuṭṭhānike rūpārammaṇe chandarāgavasena na pattheti.",
  "atk-s0516a:188_1": "Saddhādīsupi eseva nayo.",
  "atk-s0516a:188_2": "Palibodhaṭṭhena rāgo eva kiñcanaṃ rāgakiñcanaṃ madanaṭṭhena vā.",
  "atk-s0516a:188_3": "Dosakiñcanādīsupi eseva nayo.",
  "atk-s0516a:188_4": "Sesaṃ sabbattha pākaṭameva.",
  "atk-s0516a:189_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:189_1": "desanāpariyosāne ca pubbasadiso eva dhammābhisamayo ahosīti.",
  "atk-s0516a:190_0": "Saddhammappajjotikāya cūḷaniddesa-aṭṭhakathāya",
  "atk-s0516a:191_0": "Todeyyamāṇavasuttaniddesavaṇṇanā niṭṭhitā.",
  "atk-s0516a:192_0": "10. Kappamāṇavasuttaniddesavaṇṇanā",
  "atk-s0516a:193_0": "61.",
  "atk-s0516a:193_1": "Dasame kappasuttaniddese –",
  "atk-s0516a:193_2": "majjhe sarasminti purimapacchimakoṭipaññāṇābhāvato majjhabhūte saṃsāreti vuttaṃ hoti.",
  "atk-s0516a:193_3": "Tiṭṭhatanti tiṭṭhamānānaṃ.",
  "atk-s0516a:193_4": "Yathāyidaṃ nāparaṃ siyāti yathā idaṃ dukkhaṃ puna na bhaveyya.",
  "atk-s0516a:194_0": "Āgamananti pubbantato idhāgamanaṃ.",
  "atk-s0516a:194_1": "Gamananti ito paralokagamanaṃ.",
  "atk-s0516a:194_2": "Gamanāgamananti tadubhayavasena vuttaṃ.",
  "atk-s0516a:194_3": "Kālanti maraṇakālaṃ.",
  "atk-s0516a:194_4": "Gatīti nibbatti.",
  "atk-s0516a:194_5": "Bhavābhavoti bhavato bhavo.",
  "atk-s0516a:194_6": "Cuti cāti bhavato cavanañca.",
  "atk-s0516a:194_7": "Upapatti cāti cutassa upapatti ca.",
  "atk-s0516a:194_8": "Nibbatti cāti pātubhāvo ca.",
  "atk-s0516a:194_9": "Bhedo cāti khandhabhedo ca.",
  "atk-s0516a:194_10": "Jāti cāti jananañca.",
  "atk-s0516a:194_11": "Jarā cāti hāni ca.",
  "atk-s0516a:194_12": "Maraṇañcāti jīvitindriyassa cāgo ca.",
  "atk-s0516a:194_13": "Purimāpi koṭi na paññāyatīti pubbāpi koṭi natthi na saṃvijjati.",
  "atk-s0516a:194_14": "Tathā pacchimāpi koṭi.",
  "atk-s0516a:195_0": "Ettakā jātiyoti etaparamā jātiyo.",
  "atk-s0516a:195_1": "Vaṭṭaṃ vattīti saṃsārapavatti.",
  "atk-s0516a:195_2": "Tato paraṃ na vattatīti tato uddhaṃ nappavattati.",
  "atk-s0516a:195_3": "Hevaṃ natthīti evaṃ natthi na saṃvijjati. Hi-",
  "atk-s0516a:195_4": "iti nipāto.",
  "atk-s0516a:195_5": "Anamataggoyanti ayaṃ saṃsāro aviditaggo.",
  "atk-s0516a:196_0": "Avijjānīvaraṇānanti avijjāya āvaritānaṃ.",
  "atk-s0516a:196_1": "Taṇhāsaṃyojanānanti kāmarāgasaṅkhātataṇhābandhanabaddhānaṃ.",
  "atk-s0516a:196_2": "Sandhāvatanti kāmadhātuyā punappunaṃ dhāvantānaṃ.",
  "atk-s0516a:196_3": "Saṃsaratanti rūpārūpadhātuyā saṃsarantānaṃ.",
  "atk-s0516a:196_4": "Dukkhaṃ paccanubhūtanti kāyikacetasikadukkhaṃ anubhūtaṃ vinditaṃ.",
  "atk-s0516a:196_5": "Tibbanti bahalaṃ.",
  "atk-s0516a:196_6": "Byasananti avaḍḍhi vināso.",
  "atk-s0516a:196_7": "Kaṭasī vaḍḍhitāti susānavaḍḍhitaṃ.",
  "atk-s0516a:196_8": "Alamevāti yuttameva.",
  "atk-s0516a:196_9": "Sabbasaṅkhāresūti tebhūmakasaṅkhāresu.",
  "atk-s0516a:196_10": "Nibbinditunti ukkaṇṭhituṃ.",
  "atk-s0516a:196_11": "Virajjitunti virāgaṃ uppādetuṃ.",
  "atk-s0516a:196_12": "Vimuccitunti mocetuṃ.",
  "atk-s0516a:196_13": "Vaṭṭaṃ vattissatīti saṃsārapavattaṃ tebhūmakavaṭṭaṃ anāgate pavattissati.",
  "atk-s0516a:196_14": "Tato paraṃ na vattissatīti tato uddhaṃ anāgate saṃsārapavattaṃ nappavattissati.",
  "atk-s0516a:196_15": "Jātibhayeti jātiṃ paṭicca uppajjanakabhaye.",
  "atk-s0516a:196_16": "Jarābhayādīsupi eseva nayo.",
  "atk-s0516a:197_0": "62- 3.",
  "atk-s0516a:197_1": "Athassa bhagavā tamatthaṃ byākaronto uparūparigāthāyo abhāsi.",
  "atk-s0516a:197_2": "Dutiyagāthā vuttatthāyeva.",
  "atk-s0516a:197_3": "Tatiyagāthāya akiñcananti kiñcanapaṭipakkhaṃ.",
  "atk-s0516a:197_4": "Anādānanti ādānapaṭipakkhaṃ,",
  "atk-s0516a:197_5": "kiñcanādānavūpasamanti vuttaṃ hoti.",
  "atk-s0516a:197_6": "Anāparanti aparapaṭibhāgadīpavirahitaṃ,",
  "atk-s0516a:197_7": "seṭṭhanti vuttaṃ hoti.",
  "atk-s0516a:198_0": "64. Catutthagāthāya na te mārassa paddhagūti te mārassa paddhacarā paricārikā sissā na honti.",
  "atk-s0516a:199_0": "Mahājanaṃ pāse niyojetvā māretīti māro.",
  "atk-s0516a:199_1": "Akusalakamme niyuttattā kaṇho.",
  "atk-s0516a:199_2": "Chasu devalokesu adhipatittā adhipati.",
  "atk-s0516a:199_3": "Akusalānaṃ dhammānaṃ antaṃ gatattā antagū.",
  "atk-s0516a:199_4": "Pāpajanaṃ na muñcatīti namuci.",
  "atk-s0516a:199_5": "Sativippavāsappamattapuggalānaṃ ñātakoti pamattabandhu.",
  "atk-s0516a:199_6": "Sesaṃ sabbattha pākaṭameva.",
  "atk-s0516a:200_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:200_1": "desanāpariyosāne ca pubbasadisova dhammābhisamayo ahosīti.",
  "atk-s0516a:201_0": "Saddhammappajjotikāya cūḷaniddesa-aṭṭhakathāya",
  "atk-s0516a:202_0": "Kappamāṇavasuttaniddesavaṇṇanā niṭṭhitā.",
  "atk-s0516a:203_0": "11. Jatukaṇṇimāṇavasuttaniddesavaṇṇanā",
  "atk-s0516a:204_0": "65.",
  "atk-s0516a:204_1": "Ekādasame jatukaṇṇisutte –",
  "atk-s0516a:204_2": "sutvānahaṃ vīra akāmakāminti ahaṃ “itipi so bhagavā”tiādinā nayena vīra kāmānaṃ akāmanato akāmakāmiṃ buddhaṃ sutvā.",
  "atk-s0516a:204_3": "Akāmamāgamanti nikkāmaṃ bhagavantaṃ pucchituṃ āgatomhi.",
  "atk-s0516a:204_4": "Sahajanettāti sahajātasabbaññutaññāṇacakkhu.",
  "atk-s0516a:204_5": "Yathātacchanti yathātathaṃ.",
  "atk-s0516a:204_6": "Brūhi meti puna yācanto bhaṇati.",
  "atk-s0516a:204_7": "Yācanto hi sahassakkhattumpi bhaṇeyya,",
  "atk-s0516a:204_8": "ko pana vādo dvikkhattuṃ.",
  "atk-s0516a:205_0": "Itipi so bhagavā arahaṃ sammāsambuddhoti imesaṃ padānaṃ attho heṭṭhā vuttova.",
  "atk-s0516a:205_1": "Vijjāhi pana caraṇena ca sampannattā vijjācaraṇasampanno.",
  "atk-s0516a:205_2": "Tattha vijjāti tissopi vijjā aṭṭhapi vijjā.",
  "atk-s0516a:205_3": "Tisso vijjā bhayabheravasutte vuttanayena veditabbā,",
  "atk-s0516a:205_4": "aṭṭha ambaṭṭhasutte.",
  "atk-s0516a:205_5": "Tattha hi vipassanāñāṇena manomayiddhiyā ca saha cha abhiññā pariggahetvā aṭṭha vijjā vuttā.",
  "atk-s0516a:205_6": "Caraṇanti sīlasaṃvaro indriyesu guttadvāratā bhojane mattaññutā jāgariyānuyogo satta saddhammā cattāri",
  "atk-s0516a:205_7": "rūpāvacarajjhānānīti ime pannarasa dhammā veditabbā.",
  "atk-s0516a:205_8": "Imeyeva hi pannarasa dhammā yasmā etehi carati ariyasāvako gacchati amataṃ disaṃ,",
  "atk-s0516a:205_9": "tasmā “caraṇa”nti vuttā. Yathāha – “idha, mahānāma,",
  "atk-s0516a:205_10": "ariyasāvako sīlavā hotī”ti sabbaṃ majjhimapaṇṇāsake vuttanayena veditabbaṃ.",
  "atk-s0516a:205_11": "Bhagavā imāhi vijjāhi iminā ca caraṇena samannāgato,",
  "atk-s0516a:205_12": "tena vuccati vijjācaraṇasampannoti.",
  "atk-s0516a:205_13": "Tattha vijjāsampadā bhagavato sabbaññutaṃ pūretvā ṭhitā,",
  "atk-s0516a:205_14": "caraṇasampadā mahākāruṇikataṃ.",
  "atk-s0516a:205_15": "So sabbaññutāya sabbasattānaṃ atthānatthaṃ ñatvā mahākāruṇikatāya anatthaṃ parivajjetvā atthe niyojeti,",
  "atk-s0516a:205_16": "yathā taṃ vijjācaraṇasampanno.",
  "atk-s0516a:205_17": "Tenassa sāvakā suppaṭipannā honti,",
  "atk-s0516a:205_18": "no duppaṭipannā,",
  "atk-s0516a:205_19": "vijjācaraṇavipannānañhi sāvakā attantapādayo viya.",
  "atk-s0516a:206_0": "Sobhanagamanattā sundaraṃ ṭhānaṃ gatattā sammā gatattā sammā ca gadattā sugato.",
  "atk-s0516a:206_1": "Gamanampi hi gatanti vuccati.",
  "atk-s0516a:206_2": "Tañca bhagavato sobhanaṃ parisuddhamanavajjaṃ.",
  "atk-s0516a:206_3": "Kiṃ pana tanti?",
  "atk-s0516a:206_4": "Ariyamaggo.",
  "atk-s0516a:206_5": "Tena hesa gamanena khemaṃ disaṃ asajjamāno gatoti sobhanagamanattā sugato.",
  "atk-s0516a:206_6": "Sundarañcesa ṭhānaṃ gato amataṃ nibbānanti sundaraṃ ṭhānaṃ gatattāpi sugato.",
  "atk-s0516a:206_7": "Sammā ca gato tena tena maggena pahīne kilese puna apaccāgacchanto.",
  "atk-s0516a:206_8": "Vuttañhetaṃ –",
  "atk-s0516a:207_0": "“Sotāpattimaggena ye kilesā pahīnā,",
  "atk-s0516a:207_1": "te kilese na puneti na pacceti na paccāgacchatīti sugato…pe…",
  "atk-s0516a:207_2": "arahattamaggena ye kilesā pahīnā,",
  "atk-s0516a:207_3": "te kilese na puneti na pacceti na paccāgacchatīti sugato”ti.",
  "atk-s0516a:208_0": "Sammā vā gato dīpaṅkarapādamūlato pabhuti yāva bodhimaṇḍā tāva samatiṃsapāramīpūrikāya sammā paṭipattiyā",
  "atk-s0516a:208_1": "sabbalokassa hitasukhameva karonto sassataṃ ucchedaṃ kāmasukhaṃ attakilamathanti ime ca ante anupagacchanto",
  "atk-s0516a:208_2": "gatoti sammā gatattāpi sugato.",
  "atk-s0516a:208_3": "Sammā cesa gadati yuttaṭṭhānesu yuttameva vācaṃ bhāsatīti sammā gadattāpi sugato.",
  "atk-s0516a:209_0": "Tatridaṃ sādhakasuttaṃ –",
  "atk-s0516a:210_0": "“Yaṃ tathāgato vācaṃ jānāti abhūtaṃ atacchaṃ anatthasaṃhitaṃ,",
  "atk-s0516a:210_1": "sā ca paresaṃ appiyā amanāpā,",
  "atk-s0516a:210_2": "na taṃ tathāgato vācaṃ bhāsati.",
  "atk-s0516a:210_3": "Yampi tathāgato vācaṃ jānāti bhūtaṃ tacchaṃ anatthasaṃhitaṃ,",
  "atk-s0516a:210_4": "sā ca paresaṃ appiyā amanāpā,",
  "atk-s0516a:210_5": "tampi tathāgato vācaṃ na bhāsati.",
  "atk-s0516a:210_6": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "atk-s0516a:210_7": "sā ca paresaṃ appiyā amanāpā,",
  "atk-s0516a:210_8": "tatra kālaññū tathāgato hoti tassā vācāya veyyākaraṇāya.",
  "atk-s0516a:210_9": "Yaṃ tathāgato vācaṃ jānāti abhūtaṃ atacchaṃ anatthasaṃhitaṃ.",
  "atk-s0516a:210_10": "Sā ca paresaṃ piyā manāpā,",
  "atk-s0516a:210_11": "na taṃ tathāgato vācaṃ bhāsati.",
  "atk-s0516a:210_12": "Yampi tathāgato vācaṃ jānāti bhūtaṃ tacchaṃ anatthasaṃhitaṃ,",
  "atk-s0516a:210_13": "sā ca paresaṃ piyā manāpā,",
  "atk-s0516a:210_14": "tampi tathāgato vācaṃ na bhāsati.",
  "atk-s0516a:210_15": "Yañca kho tathāgato vācaṃ jānāti bhūtaṃ tacchaṃ atthasaṃhitaṃ,",
  "atk-s0516a:210_16": "sā ca paresaṃ piyā manāpā,",
  "atk-s0516a:210_17": "tatra kālaññū tathāgato hoti tassā vācāya veyyākaraṇāyā”ti.",
  "atk-s0516a:211_0": "Evaṃ sammā gadattāpi sugatoti veditabbo.",
  "atk-s0516a:212_0": "Sabbathā viditalokattā pana lokavidū.",
  "atk-s0516a:212_1": "So hi bhagavā sabhāvato samudayato nirodhato nirodhūpāyatoti sabbathā lokaṃ avedi aññāsi paṭivijjhi. Yathāha –",
  "atk-s0516a:213_0": "“Yattha kho, āvuso,",
  "atk-s0516a:213_1": "na jāyati na jīyati na mīyati na cavati na upapajjati,",
  "atk-s0516a:213_2": "nāhaṃ taṃ gamanena lokassa antaṃ ñāteyyaṃ daṭṭheyyaṃ patteyyanti vadāmi. Na cāhaṃ, āvuso,",
  "atk-s0516a:213_3": "appatvāva lokassa antaṃ dukkhassa antakiriyaṃ vadāmi.",
  "atk-s0516a:213_4": "Api cāhaṃ, āvuso,",
  "atk-s0516a:213_5": "imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipadaṃ.",
  "atk-s0516a:214_0": "“Gamanena na pattabbo, lokassanto kudācanaṃ;",
  "atk-s0516a:215_0": "Na ca appatvā lokantaṃ, dukkhā atthi pamocanaṃ.",
  "atk-s0516a:216_0": "“Tasmā have lokavidū sumedho, lokantagū vusitabrahmacariyo;",
  "atk-s0516a:217_0": "Lokassa antaṃ samitāvi ñatvā, nāsīsatī lokamimaṃ parañcā”ti. ;",
  "atk-s0516a:218_0": "Api ca –",
  "atk-s0516a:218_1": "tayo lokā saṅkhāraloko sattaloko okāsalokoti.",
  "atk-s0516a:218_2": "Tattha “eko loko sabbe sattā āhāraṭṭhitikā”ti āgataṭṭhāne saṅkhāraloko veditabbo.",
  "atk-s0516a:218_3": "“Sassato lokoti vā asassato lokoti vā”ti āgataṭṭhāne sattaloko.",
  "atk-s0516a:219_0": "“Yāvatā candimasūriyā pariharanti, disā bhanti virocamānā;",
  "atk-s0516a:220_0": "Tāva sahassadhā loko, ettha te vattatī vaso”ti. –",
  "atk-s0516a:221_0": "Āgataṭṭhāne okāsaloko.",
  "atk-s0516a:221_1": "Tampi bhagavā sabbathā avedi.",
  "atk-s0516a:221_2": "Tathā hissa “eko loko sabbe sattā āhāraṭṭhitikā.",
  "atk-s0516a:221_3": "Dve lokā nāmañca rūpañca.",
  "atk-s0516a:221_4": "Tayo lokā tisso vedanā.",
  "atk-s0516a:221_5": "Cattāro lokā cattāro āhārā.",
  "atk-s0516a:221_6": "Pañca lokā pañcupādānakkhandhā.",
  "atk-s0516a:221_7": "Cha lokā cha ajjhattikāni āyatanāni.",
  "atk-s0516a:221_8": "Satta lokā satta viññāṇaṭṭhitiyo.",
  "atk-s0516a:221_9": "Aṭṭha lokā aṭṭha lokadhammā.",
  "atk-s0516a:221_10": "Nava lokā nava sattāvāsā.",
  "atk-s0516a:221_11": "Dasa lokā dasāyatanāni.",
  "atk-s0516a:221_12": "Dvādasa lokā dvādasāyatanāni.",
  "atk-s0516a:221_13": "Aṭṭhārasalokā aṭṭhārasa dhātuyo”ti ayaṃ saṅkhāralokopi sabbathā vidito.",
  "atk-s0516a:222_0": "Yasmā panesa sabbesampi sattānaṃ āsayaṃ jānāti,",
  "atk-s0516a:222_1": "anusayaṃ jānāti,",
  "atk-s0516a:222_2": "caritaṃ jānāti,",
  "atk-s0516a:222_3": "adhimuttiṃ jānāti,",
  "atk-s0516a:222_4": "apparajakkhe mahārajakkhe tikkhindriye mudindriye,",
  "atk-s0516a:222_5": "svākāre dvākāre,",
  "atk-s0516a:222_6": "suviññāpaye duviññāpaye,",
  "atk-s0516a:222_7": "bhabbe abhabbe satte jānāti.",
  "atk-s0516a:222_8": "Tasmāssa sattalokopi sabbathā vidito.",
  "atk-s0516a:222_9": "Yathā ca sattaloko,",
  "atk-s0516a:222_10": "evaṃ okāsalokopi.",
  "atk-s0516a:222_11": "Tathā hesa ekaṃ cakkavāḷaṃ āyāmato ca vitthārato ca yojanānaṃ dvādasa satasahassāni catutiṃsa satāni ca paññāsañca yojanāni.",
  "atk-s0516a:222_12": "Parikkhepato –",
  "atk-s0516a:223_0": "Sabbaṃ satasahassāni, chattiṃsa parimaṇḍalaṃ;",
  "atk-s0516a:224_0": "Dasa ceva sahassāni, aḍḍhuḍḍhāni satāni ca.",
  "atk-s0516a:225_0": "Tattha –",
  "atk-s0516a:226_0": "Duve satasahassāni, cattāri nahutāni ca;",
  "atk-s0516a:227_0": "Ettakaṃ bahalattena, saṅkhātāyaṃ vasundharā.",
  "atk-s0516a:228_0": "Tassāyeva sandhārakaṃ –",
  "atk-s0516a:229_0": "Cattāri satasahassāni, aṭṭheva nahutāni ca;",
  "atk-s0516a:230_0": "Ettakaṃ bahalattena, jalaṃ vāte patiṭṭhitaṃ.",
  "atk-s0516a:231_0": "Tassāpi sandhārako –",
  "atk-s0516a:232_0": "Nava satasahassāni, māluto nabhamuggato;",
  "atk-s0516a:233_0": "Saṭṭhi ceva sahassāni, esā lokassa saṇṭhiti.",
  "atk-s0516a:234_0": "Evaṃ saṇṭhite cettha yojanānaṃ –",
  "atk-s0516a:235_0": "Caturāsīti sahassāni, ajjhogāḷho mahaṇṇave;",
  "atk-s0516a:236_0": "Accuggato tāvadeva, sineru pabbatuttamo.",
  "atk-s0516a:237_0": "Tato upaḍḍhupaḍḍhena, pamāṇena yathākkamaṃ;",
  "atk-s0516a:238_0": "Ajjhogāḷhuggatā dibbā, nānāratanacittitā.",
  "atk-s0516a:239_0": "Yugandharo īsadharo, karavīko sudassano;",
  "atk-s0516a:240_0": "Nemindharo vinatako, assakaṇṇo giri brahā.",
  "atk-s0516a:241_0": "Ete satta mahāselā, sinerussa samantato;",
  "atk-s0516a:242_0": "Mahārājānamāvāsā, devayakkhanisevitā.",
  "atk-s0516a:243_0": "Yojanānaṃ satānucco, himavā pañca pabbato;",
  "atk-s0516a:244_0": "Yojanānaṃ sahassāni, tīṇi āyatavitthato.",
  "atk-s0516a:245_0": "Caturāsītisahassehi, kūṭehi paṭimaṇḍito;",
  "atk-s0516a:246_0": "Tipañcayojanakkhandha-parikkhepā nagavhayā.",
  "atk-s0516a:247_0": "Paññāsayojanakkhandha-sākhāyāmā samantato;",
  "atk-s0516a:248_0": "Satayojanavitthiṇṇā, tāvadeva ca uggatā;",
  "atk-s0516a:249_0": "Jambū yassānubhāvena, jambudīpo pakāsito. ;",
  "atk-s0516a:250_0": "Yañcetaṃ jambuyā pamāṇaṃ,",
  "atk-s0516a:250_1": "etadeva asurānaṃ cittapāṭaliyā,",
  "atk-s0516a:250_2": "garuḷānaṃ simbalirukkhassa,",
  "atk-s0516a:250_3": "aparagoyāne kadambassa,",
  "atk-s0516a:250_4": "uttarakurūsu kapparukkhassa,",
  "atk-s0516a:250_5": "pubbavidehe sirīsassa,",
  "atk-s0516a:250_6": "tāvatiṃsesu pāricchattakassāti.",
  "atk-s0516a:250_7": "Tenāhu porāṇā –",
  "atk-s0516a:251_0": "“Pāṭalī simbalī jambū, devānaṃ pāricchattako;",
  "atk-s0516a:252_0": "Kadambo kapparukkho ca, sirīsena bhavati sattamaṃ.",
  "atk-s0516a:253_0": "“Dve asīti sahassāni, ajjhogāḷho mahaṇṇave;",
  "atk-s0516a:254_0": "Accuggato tāvadeva, cakkavāḷasiluccayo;",
  "atk-s0516a:255_0": "Parikkhipitvā taṃ sabbaṃ, lokadhātumayaṃ ṭhito”ti. ;",
  "atk-s0516a:256_0": "Tattha candamaṇḍalaṃ ekūnapaññāsayojanaṃ,",
  "atk-s0516a:256_1": "sūriyamaṇḍalaṃ paññāsayojanaṃ,",
  "atk-s0516a:256_2": "tāvatiṃsabhavanaṃ dasasahassayojanaṃ,",
  "atk-s0516a:256_3": "tathā asurabhavanaṃ avīcimahānirayo jambudīpo ca.",
  "atk-s0516a:256_4": "Aparagoyānaṃ sattasahassayojanaṃ.",
  "atk-s0516a:256_5": "Tathā pubbavideho.",
  "atk-s0516a:256_6": "Uttarakuru aṭṭhasahassayojano.",
  "atk-s0516a:256_7": "Ekameko cettha mahādīpo pañcasatapañcasataparittadīpaparivāro.",
  "atk-s0516a:256_8": "Taṃ sabbampi ekaṃ cakkavāḷaṃ ekā lokadhātu.",
  "atk-s0516a:256_9": "Tadantaresu lokantarikanirayā.",
  "atk-s0516a:256_10": "Evaṃ anantāni cakkavāḷāni anantā lokadhātuyo bhagavā anantena buddhañāṇena avedi aññāsi paṭivijjhi.",
  "atk-s0516a:256_11": "Evamassa okāsalokopi sabbathā vidito.",
  "atk-s0516a:256_12": "Evampi sabbathā viditalokattā lokavidū.",
  "atk-s0516a:257_0": "Attano pana guṇehi visiṭṭhatarassa kassaci abhāvato natthi etassa uttaroti anuttaro.",
  "atk-s0516a:257_1": "Tathā hesa sīlaguṇenapi sabbaṃ lokaṃ abhibhavati samādhi…pe… paññā… vimutti…",
  "atk-s0516a:257_2": "vimuttiñāṇadassanaguṇenapi.",
  "atk-s0516a:257_3": "Sīlaguṇenapi asamo asamasamo appaṭimo appaṭibhāgo appaṭipuggalo…pe…",
  "atk-s0516a:257_4": "vimuttiñāṇadassanaguṇenapi. Yathāha –",
  "atk-s0516a:257_5": "“na kho panāhaṃ passāmi sadevake loke…pe…",
  "atk-s0516a:257_6": "sadevamanussāya attanā sīlasampannatara”nti vitthāro.",
  "atk-s0516a:258_0": "Evaṃ aggapasādasuttādīni “na me ācariyo atthī”tiādikā gāthāyo ca vitthāretabbā.",
  "atk-s0516a:259_0": "Purisadamme sāretīti purisadammasārathi,",
  "atk-s0516a:259_1": "dameti vinetīti vuttaṃ hoti.",
  "atk-s0516a:259_2": "Tattha purisadammāti adantā dametuṃ yuttā tiracchānapurisāpi manussapurisāpi amanussapurisāpi.",
  "atk-s0516a:259_3": "Tathā hi bhagavatā tiracchānapurisāpi apalālo nāgarājā cūḷodaro mahodaro aggisikho dhūmasikho aravāḷo",
  "atk-s0516a:259_4": "nāgarājā dhanapālako hatthīti evamādayo damitā nibbisā katā,",
  "atk-s0516a:259_5": "saraṇesu ca sīlesu ca patiṭṭhāpitā.",
  "atk-s0516a:259_6": "Manussapurisāpi saccakanigaṇṭhaputtaambaṭṭhamāṇavapokkharasātisoṇadantakūṭadantādayo.",
  "atk-s0516a:259_7": "Amanussapurisāpi āḷavakasūcilomakharalomayakkhasakkadevarājādayo damitā vinītā vicitrehi vinayanūpāyehi.",
  "atk-s0516a:259_8": "“Ahaṃ kho kesi purisadamme saṇhenapi vinemi,",
  "atk-s0516a:259_9": "pharusenapi vinemi,",
  "atk-s0516a:259_10": "saṇhapharusenapi vinemī”ti idañcettha suttaṃ vitthāretabbaṃ.",
  "atk-s0516a:259_11": "Api ca bhagavā visuddhasīlādīnaṃ paṭhamajjhānādīni sotāpannādīnañca uttarimaggapaṭipadaṃ ācikkhanto dantepi dametiyeva.",
  "atk-s0516a:260_0": "Atha vā anuttaro purisadammasārathīti ekamevidaṃ atthapadaṃ.",
  "atk-s0516a:260_1": "Bhagavā hi tathā purisadamme sāreti,",
  "atk-s0516a:260_2": "yathā ekapallaṅkeneva nisinnā aṭṭha disā asajjamānā dhāvanti.",
  "atk-s0516a:260_3": "Tasmā “anuttaro purisadammasārathī”ti vuccati.",
  "atk-s0516a:260_4": "“Hatthidamakena,",
  "atk-s0516a:260_5": "bhikkhave,",
  "atk-s0516a:260_6": "hatthi dammo sārito ekaṃyeva disaṃ dhāvatī”ti idañcettha suttaṃ vitthāretabbaṃ.",
  "atk-s0516a:261_0": "Vīriyavāti ariyamaggena sabbapāpakehi virato.",
  "atk-s0516a:261_1": "Pahūti pabhū.",
  "atk-s0516a:261_2": "Visavīti parasantāne vīriyuppādako.",
  "atk-s0516a:261_3": "Alamattoti samatthacitto.",
  "atk-s0516a:262_0": "Viratoti ariyamaggena viratattā āyatiṃ appaṭisandhiko.",
  "atk-s0516a:262_1": "Sabbapāpakehi nirayadukkhaṃ aticcāti āyatiṃ appaṭisandhitāya nirayadukkhaṃ aticca ṭhito.",
  "atk-s0516a:262_2": "Vīriyavāsoti vīriyaniketo.",
  "atk-s0516a:262_3": "So vīriyavāti so khīṇāsavo “vīriyavā”ti vattabbataṃ arahati.",
  "atk-s0516a:262_4": "Padhānavā vīro tādīti imāni panassa thutivacanāni.",
  "atk-s0516a:262_5": "So hi padhānavā maggajjhānapadhānena,",
  "atk-s0516a:262_6": "vīro kilesārividdhaṃsanasamatthatāya,",
  "atk-s0516a:262_7": "tādi nibbikāratāya pavuccate tathattāti tathārūpo “vīriyavā”ti pavuccati.",
  "atk-s0516a:263_0": "Te kāmakāminoti ete rūpādivatthukāme icchantā.",
  "atk-s0516a:263_1": "Rāgarāginoti rāgena rañjitā.",
  "atk-s0516a:263_2": "Saññāsaññinoti rāgasaññāya saññino.",
  "atk-s0516a:263_3": "Na kāme kāmetīti rūpādivatthukāme na pattheti.",
  "atk-s0516a:263_4": "Akāmoti kāmehi virahito.",
  "atk-s0516a:263_5": "Nikkāmoti nikkantakāmo.",
  "atk-s0516a:264_0": "Sabbaññutaññāṇanti tiyaddhagataṃ sabbaneyyapathaṃ jānātīti sabbaññū,",
  "atk-s0516a:264_1": "tassa bhāvo sabbaññutā,",
  "atk-s0516a:264_2": "sabbaññutā eva ñāṇaṃ sabbaññutaññāṇaṃ,",
  "atk-s0516a:264_3": "sabbaññutaññāṇasaṅkhātaṃ nettañca vāsanāya saha kilese parājetvā jitattā jinabhāvo ca apubbaṃ acarimaṃ",
  "atk-s0516a:264_4": "apure apacchā ekasmiṃ khaṇe ekasmiṃ kāle uppanno pubbantato uddhaṃ pannoti uppanno.",
  "atk-s0516a:265_0": "66.",
  "atk-s0516a:265_1": "Tejī tejasāti tejena samannāgato tejasā abhibhuyya.",
  "atk-s0516a:265_2": "Yamahaṃ vijaññaṃ jātijarāya idha vippahānanti yaṃ ahaṃ jātijarāya pahānabhūtaṃ dhammaṃ idheva jāneyyaṃ.",
  "atk-s0516a:266_0": "Jagatīti pathavī.",
  "atk-s0516a:266_1": "Sabbaṃ ākāsagatanti sakalaṃ ākāse pavattaṃ patthaṭaṃ.",
  "atk-s0516a:266_2": "Tamagatanti tamameva tamagataṃ andhakāraṃ yathā gūthagataṃ muttagatanti.",
  "atk-s0516a:266_3": "Abhivihaccāti nāsetvā.",
  "atk-s0516a:266_4": "Andhakāraṃ vidhamitvāti cakkhuviññāṇuppattinivārakaṃ andhakāraṃ palāpetvā.",
  "atk-s0516a:266_5": "Ālokaṃ dassayitvāti sūriyālokaṃ dassayitvā.",
  "atk-s0516a:266_6": "Ākāseti ajaṭākāse.",
  "atk-s0516a:266_7": "Antalikkheti antaradhātusamatthatucchokāse.",
  "atk-s0516a:266_8": "Gaganapatheti devatānaṃ gamanamagge gacchati.",
  "atk-s0516a:266_9": "Sabbaṃ abhisaṅkhārasamudayanti sakalaṃ kammaṃ samudayaṃ uppādaṃ,",
  "atk-s0516a:266_10": "taṇhanti attho.",
  "atk-s0516a:266_11": "Kilesatamaṃ avijjandhakāraṃ vidhamitvāti kilesatamasaṅkhātaṃ aññāṇaṃ avijjandhakāraṃ nīharitvā nāsetvā.",
  "atk-s0516a:266_12": "Ñāṇālokaṃ paññālokaṃ dassayitvā.",
  "atk-s0516a:266_13": "Vatthukāme parijānitvāti rūpādivatthukāme ñātatīraṇapariññāya jānitvā.",
  "atk-s0516a:266_14": "Kilesakāme pahāyāti upatāpanasaṅkhāte kilesakāme pahānapariññāya pajahitvā.",
  "atk-s0516a:267_0": "67.",
  "atk-s0516a:267_1": "Athassa bhagavā taṃ dhammaṃ ācikkhanto uparūparigāthāyo abhāsi.",
  "atk-s0516a:267_2": "Tattha nekkhammaṃ daṭṭhu khematoti nibbānañca nibbānagāminiñca paṭipadaṃ “khema”nti disvā.",
  "atk-s0516a:267_3": "Uggahitanti taṇhāvasena diṭṭhivasena gahitaṃ.",
  "atk-s0516a:267_4": "Nirattaṃ vāti nirassitabbaṃ vā,",
  "atk-s0516a:267_5": "muñcitabbanti vuttaṃ hoti.",
  "atk-s0516a:267_6": "Mā te vijjitthāti mā te ahosi.",
  "atk-s0516a:267_7": "Kiñcananti rāgādikiñcanaṃ,",
  "atk-s0516a:267_8": "tampi te mā vijjittha.",
  "atk-s0516a:268_0": "Muñcitabbanti muñcitvā na puna gahetabbaṃ.",
  "atk-s0516a:268_1": "Vijahitabbanti cajitabbaṃ.",
  "atk-s0516a:268_2": "Vinodetabbanti khipitabbaṃ.",
  "atk-s0516a:268_3": "Byantīkātabbanti vigatantaṃ kātabbaṃ.",
  "atk-s0516a:268_4": "Anabhāvaṃ gametabbanti anu anu abhāvaṃ gametabbaṃ.",
  "atk-s0516a:269_0": "68- 9.",
  "atk-s0516a:269_1": "Pubbeti atīte saṅkhāre ārabbha uppannakilesā.",
  "atk-s0516a:269_2": "Brāhmaṇāti bhagavā jatukaṇṇiṃ ālapati.",
  "atk-s0516a:269_3": "Sesaṃ sabbattha pākaṭameva.",
  "atk-s0516a:270_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:270_1": "desanāpariyosāne ca pubbasadiso eva dhammābhisamayo ahosīti.",
  "atk-s0516a:271_0": "Saddhammappajjotikāya cūḷaniddesa-aṭṭhakathāya",
  "atk-s0516a:272_0": "Jatukaṇṇimāṇavasuttaniddesavaṇṇanā niṭṭhitā.",
  "atk-s0516a:273_0": "12. Bhadrāvudhamāṇavasuttaniddesavaṇṇanā",
  "atk-s0516a:274_0": "70.",
  "atk-s0516a:274_1": "Dvādasame bhadrāvudhasutte –",
  "atk-s0516a:274_2": "okañjahanti ālayaṃ jahaṃ.",
  "atk-s0516a:274_3": "Taṇhacchidanti taṇhākāyacchidaṃ.",
  "atk-s0516a:274_4": "Anejanti lokadhammesu nikkampaṃ.",
  "atk-s0516a:274_5": "Nandiñjahanti anāgatarūpādipatthanājahaṃ.",
  "atk-s0516a:274_6": "Ekā eva hi sā taṇhā,",
  "atk-s0516a:274_7": "thutivasena idha nānappakārato vuttā.",
  "atk-s0516a:274_8": "Kappañjahanti duvidhaṃ kappajahaṃ.",
  "atk-s0516a:274_9": "Abhiyāceti ativiya yācāmi.",
  "atk-s0516a:274_10": "Sutvāna nāgassa apanamissanti itoti nāgassa tava bhagavato vacanaṃ sutvā ito pāsāṇakacetiyato bahujanā pakkamissantīti adhippāyo.",
  "atk-s0516a:275_0": "Ye upayupādānāti taṇhādiṭṭhīhi upagantvā gahitā.",
  "atk-s0516a:275_1": "Cetaso adhiṭṭhānāti citte patiṭṭhitā.",
  "atk-s0516a:275_2": "Abhinivesānusayāti patiṭṭhahitvā āgantvā sayitā.",
  "atk-s0516a:276_0": "71. Janapadehi saṅgatāti aṅgādīhi janapadehi idha samāgatā. Viyākarohīti dhammaṃ desehi.",
  "atk-s0516a:277_0": "Saṅgatāti ete khattiyādayo ekībhūtā.",
  "atk-s0516a:277_1": "Samāgatāti vuttappakārehi janapadehi āgatā.",
  "atk-s0516a:277_2": "Samohitāti rāsībhūtā.",
  "atk-s0516a:277_3": "Sannipatitāti adhiyogā.",
  "atk-s0516a:278_0": "72.",
  "atk-s0516a:278_1": "Athassa āsayānulomena dhammaṃ desento bhagavā uparūparigāthāyo abhāsi.",
  "atk-s0516a:278_2": "Tattha ādānataṇhanti rūpādīnaṃ ādāyikaṃ gahaṇataṇhaṃ,",
  "atk-s0516a:278_3": "taṇhupādānanti vuttaṃ hoti.",
  "atk-s0516a:278_4": "Yaṃ yañhi lokasmimupādiyantīti etesu uddhādibhedesu yaṃ yaṃ gaṇhanti.",
  "atk-s0516a:278_5": "Teneva māro anveti jantunti teneva upādānapaccayanibbattakammābhisaṅkhāranibbattavasena paṭisandhikkhandhamāro taṃ sattaṃ anugacchati.",
  "atk-s0516a:279_0": "73.",
  "atk-s0516a:279_1": "Tasmā pajānanti tasmā etamādīnavaṃ aniccādivasena vā saṅkhāre pajānanto.",
  "atk-s0516a:279_2": "Ādānasatte iti pekkhamāno,",
  "atk-s0516a:279_3": "pajaṃ imaṃ maccudheyye visattanti ādātabbaṭṭhena ādānesu rūpādīsu satte sabbaloke imaṃ pajaṃ maccudheyye laggaṃ pekkhamāno,",
  "atk-s0516a:279_4": "ādānasatte vā ādānābhiniviṭṭhe puggale ādānasaṅgahetuñca imaṃ pajaṃ maccudheyye laggaṃ tato vītikkamituṃ",
  "atk-s0516a:279_5": "asamatthaṃ iti pekkhamāno kiñcanaṃ sabbaloke na upādiyethāti.",
  "atk-s0516a:279_6": "Sesaṃ sabbattha pākaṭameva.",
  "atk-s0516a:280_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:280_1": "desanāpariyosāne ca pubbasadiso eva dhammābhisamayo ahosīti.",
  "atk-s0516a:281_0": "Saddhammappajjotikāya cūḷaniddesa-aṭṭhakathāya",
  "atk-s0516a:282_0": "Bhadrāvudhasuttaniddesavaṇṇanā niṭṭhitā.",
  "atk-s0516a:283_0": "13. Udayamāṇavasuttaniddesavaṇṇanā",
  "atk-s0516a:284_0": "74. Terasame udayasutte – aññāvimokkhanti paññānubhāvanijjhānaṃ taṃ vimokkhaṃ pucchati.",
  "atk-s0516a:285_0": "Paṭhamenapi jhānena jhāyīti vitakkavicārapītisukhacittekaggatāsampayuttena pañcaṅgikena paṭhamajjhānena jhāyatīti jhāyī.",
  "atk-s0516a:285_1": "Dutiyenāti pītisukhacittekaggatāsampayuttena.",
  "atk-s0516a:285_2": "Tatiyenāti sukhacittekaggatāsampayuttena.",
  "atk-s0516a:285_3": "Catutthenāti upekkhācittekaggatāsampayuttena.",
  "atk-s0516a:285_4": "Savitakkasavicārenapi jhānena jhāyīti catukkanayapañcakanayesu paṭhamajjhānena savitakkasavicārenapi jhānena jhāyatīti jhāyī.",
  "atk-s0516a:285_5": "Avitakkavicāramattenāti pañcakanaye dutiyena jhānena.",
  "atk-s0516a:285_6": "Avitakkaavicārenāti dutiyatatiyādiavasesajhānena.",
  "atk-s0516a:285_7": "Sappītikenāti pītisampayuttena dukatikajhānena.",
  "atk-s0516a:285_8": "Nippītikenāti pītivirahitena tadavasesajhānena.",
  "atk-s0516a:285_9": "Sātasahagatenāti sukhasahagatena tikacatukkajhānena.",
  "atk-s0516a:285_10": "Upekkhāsahagatenāti catukkapañcakena.",
  "atk-s0516a:285_11": "Suññatenapīti suññatavimokkhasampayuttena.",
  "atk-s0516a:285_12": "Animittenapīti aniccanimittaṃ dhuvanimittaṃ animittañca ugghāṭetvā paṭiladdhena animittenapi jhānena jhāyatīti jhāyī.",
  "atk-s0516a:285_13": "Appaṇihitenapīti maggāgamanavasena paṇidhiṃ sodhetvā pariyādiyitvā phalasamāpattivasena appaṇihitenapi.",
  "atk-s0516a:285_14": "Lokiyenapīti lokiyena paṭhamadutiyatatiyacatutthena.",
  "atk-s0516a:286_0": "Lokuttarenapīti teneva lokuttarasampayuttena.",
  "atk-s0516a:286_1": "Jhānaratoti jhānesu abhirato.",
  "atk-s0516a:286_2": "Ekattamanuyuttoti ekattaṃ ekībhāvaṃ anuyutto payutto.",
  "atk-s0516a:286_3": "Sadatthagarukoti sakatthagaruko, ka-",
  "atk-s0516a:286_4": "kārassāyaṃ da-",
  "atk-s0516a:286_5": "kāro kato.",
  "atk-s0516a:286_6": "Sadatthoti ca arahattaṃ veditabbaṃ.",
  "atk-s0516a:286_7": "Tañhi attūpanibaddhaṭṭhena attānaṃ avijahanaṭṭhena attano paramatthaṭṭhena ca attano atthattā sakatthoti vuccati.",
  "atk-s0516a:286_8": "Phalasamāpattisamāpajjanavasena sakatthagaruko,",
  "atk-s0516a:286_9": "“nibbānagaruko”ti eke.",
  "atk-s0516a:286_10": "Arajoti nikkileso.",
  "atk-s0516a:286_11": "Virajoti vigatakileso.",
  "atk-s0516a:286_12": "Nirajoti apanītakileso,",
  "atk-s0516a:286_13": "“vitarajo”tipi pāṭho,",
  "atk-s0516a:286_14": "soyevattho.",
  "atk-s0516a:286_15": "Rajāpagatoti kilesehi dūrībhūto.",
  "atk-s0516a:286_16": "Rajavippahīnoti kilesappahīno.",
  "atk-s0516a:286_17": "Rajavippayuttoti kilesehi mutto.",
  "atk-s0516a:287_0": "Pāsāṇake cetiyeti pāsāṇapiṭṭhe pārāyanasuttantadesitaṭṭhāne.",
  "atk-s0516a:287_1": "Sabbossukkapaṭippassaddhattāti sabbesaṃ kilesaussukkānaṃ paṭippassaddhattā,",
  "atk-s0516a:287_2": "nāsitattā āsīno.",
  "atk-s0516a:288_0": "Kiccākiccanti “idaṃ kattabbaṃ,",
  "atk-s0516a:288_1": "idaṃ na kattabba”nti evaṃ manasā cintetabbaṃ.",
  "atk-s0516a:288_2": "Karaṇīyākaraṇīyanti kāyadvārena avassaṃ idaṃ karaṇīyaṃ,",
  "atk-s0516a:288_3": "idaṃ na karaṇīyanti evaṃ karaṇīyākaraṇīyaṃ.",
  "atk-s0516a:288_4": "Pahīnanti vissaṭṭhaṃ.",
  "atk-s0516a:288_5": "Vasippattoti paguṇabhāvappatto.",
  "atk-s0516a:289_0": "75.",
  "atk-s0516a:289_1": "Atha bhagavā yasmā udayo catutthajjhānalābhī,",
  "atk-s0516a:289_2": "tasmāssa paṭiladdhajhānavasena nānappakārato aññāvimokkhaṃ dassento uparūparigāthamāha.",
  "atk-s0516a:289_3": "Tattha pahānaṃ kāmacchandānanti yadidaṃ paṭhamaṃ jhānaṃ nibbattentassa kāmacchandapahānaṃ,",
  "atk-s0516a:289_4": "tampi aññāvimokkhanti pabrūmi.",
  "atk-s0516a:289_5": "Evaṃ sabbapadāni yojetabbāni.",
  "atk-s0516a:290_0": "Yā cittassa akalyatāti cittassa gilānabhāvo.",
  "atk-s0516a:290_1": "Gilāno hi akallakoti vuccati.",
  "atk-s0516a:290_2": "Vinayepi vuttaṃ – “nāhaṃ, bhante,",
  "atk-s0516a:290_3": "akallako”ti.",
  "atk-s0516a:290_4": "Akammaññatāti cittagelaññasaṅkhātova akammaññatākāro.",
  "atk-s0516a:290_5": "Olīyanāti olīyanākāro.",
  "atk-s0516a:290_6": "Iriyāpathikacittañhi iriyāpathaṃ sandhāretuṃ asakkontaṃ rukkhe vagguli viya khīle laggitaphāṇitavārako viya ca olīyati,",
  "atk-s0516a:290_7": "tassa taṃ ākāraṃ sandhāya “olīyanā”ti vuttaṃ.",
  "atk-s0516a:290_8": "Dutiyapadaṃ upasaggavasena vaḍḍhitaṃ.",
  "atk-s0516a:290_9": "Līnāti avipphārikatāya paṭikuṭitaṃ.",
  "atk-s0516a:290_10": "Itare dve ākārabhāvaniddesā.",
  "atk-s0516a:290_11": "Thinanti sappipiṇḍo viya avipphārikatāya ghanabhāvena ṭhitaṃ.",
  "atk-s0516a:290_12": "Thiyanāti ākāraniddeso.",
  "atk-s0516a:290_13": "Thiyitabhāvo thiyitattaṃ,",
  "atk-s0516a:290_14": "avipphāravaseneva thaddhatāti attho.",
  "atk-s0516a:291_0": "76.",
  "atk-s0516a:291_1": "Upekkhāsatisaṃsuddhanti catutthajjhānaupekkhāsatīhi saṃsuddhaṃ.",
  "atk-s0516a:291_2": "Dhammatakkapurejavanti iminā tasmiṃ catutthajjhānavimokkhe ṭhatvā jhānaṅgāni vipassitvā adhigataṃ arahattavimokkhaṃ vadati.",
  "atk-s0516a:291_3": "Arahattavimokkhassa hi maggasampayuttasammāsaṅkappādibhedo dhammatakko purejavo hoti.",
  "atk-s0516a:291_4": "Tenāha “dhammatakkapurejava”nti.",
  "atk-s0516a:291_5": "Avijjāya pabhedananti etameva ca aññāvimokkhaṃ avijjāpabhedanasaṅkhātaṃ nibbānaṃ nissāya jātattā kāraṇopacārena “avijjāya pabhedana”nti brūmīti.",
  "atk-s0516a:292_0": "Yā catutthe jhāne upekkhāti ettha upapattito ikkhatīti upekkhā,",
  "atk-s0516a:292_1": "samaṃ passati apakkhapatitā hutvā passatīti attho.",
  "atk-s0516a:292_2": "Upekkhanāti ākāraniddeso.",
  "atk-s0516a:292_3": "Ajjhupekkhanāti upasaggavasena padaṃ vaḍḍhitaṃ.",
  "atk-s0516a:292_4": "Cittasamatāti cittassekaggabhāvo.",
  "atk-s0516a:292_5": "Cittappassaddhatāti cittassa ūnātirittavajjitabhāvo.",
  "atk-s0516a:292_6": "Majjhattatāti cittassa majjhe ṭhitabhāvo.",
  "atk-s0516a:293_0": "77.",
  "atk-s0516a:293_1": "Evaṃ avijjāpabhedavacanena vuttaṃ nibbānaṃ sutvā “taṃ kissa vippahānena vuccatī”ti pucchanto “kiṃsu saṃyojano”ti gāthamāha.",
  "atk-s0516a:293_2": "Tattha kiṃsu saṃyojanoti kiṃsaṃyojano.",
  "atk-s0516a:293_3": "Vicāraṇanti vicāraṇakāraṇaṃ.",
  "atk-s0516a:293_4": "Kissassa vippahānenāti kiṃnāmakassa assa dhammassa vippahānena.",
  "atk-s0516a:294_0": "78.",
  "atk-s0516a:294_1": "Athassa bhagavā tamatthaṃ byākaronto “nandisaṃyojano”ti gāthamāha.",
  "atk-s0516a:294_2": "Tattha vitakkassāti kāmavitakkādiko vitakko assa.",
  "atk-s0516a:295_0": "79.",
  "atk-s0516a:295_1": "Idāni tassa nibbānassa maggaṃ pucchanto “kathaṃ satassā”ti gāthamāha.",
  "atk-s0516a:295_2": "Tattha viññāṇanti abhisaṅkhāraviññāṇaṃ.",
  "atk-s0516a:296_0": "80.",
  "atk-s0516a:297_0": "Athassa maggaṃ kathento bhagavā “ajjhattañcā”ti gāthamāha.",
  "atk-s0516a:297_1": "Tattha evaṃ satassāti evaṃ satassa sampajānassa.",
  "atk-s0516a:297_2": "Sesaṃ sabbattha pākaṭameva.",
  "atk-s0516a:298_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:298_1": "desanāpariyosāne ca pubbasadisova dhammābhisamayo ahosīti.",
  "atk-s0516a:299_0": "Saddhammappajjotikāya cūḷaniddesa-aṭṭhakathāya",
  "atk-s0516a:300_0": "Udayamāṇavasuttaniddesavaṇṇanā niṭṭhitā.",
  "atk-s0516a:301_0": "14. Posālamāṇavasuttaniddesavaṇṇanā",
  "atk-s0516a:302_0": "81.",
  "atk-s0516a:302_1": "Cuddasame posālasutte –",
  "atk-s0516a:302_2": "yo atītaṃ ādisatīti yo bhagavā attano ca paresañca “ekampi jāti”ntiādibhedaṃ atītaṃ ādisati.",
  "atk-s0516a:303_0": "Ekampi jātinti ekampi paṭisandhimūlakaṃ cutipariyosānaṃ ekabhavapariyāpannaṃ khandhasantānaṃ.",
  "atk-s0516a:303_1": "Esa nayo dvepi jātiyotiādīsu.",
  "atk-s0516a:303_2": "Anekepi saṃvaṭṭakappetiādīsu pana parihāyamāno kappo saṃvaṭṭakappo,",
  "atk-s0516a:303_3": "tadā sabbesaṃ brahmaloke sannipatanato.",
  "atk-s0516a:303_4": "Vaḍḍhamāno kappo vivaṭṭakappo,",
  "atk-s0516a:303_5": "tadā brahmalokato sattānaṃ vivaṭṭanato.",
  "atk-s0516a:303_6": "Tattha saṃvaṭṭena saṃvaṭṭaṭṭhāyī gahito hoti taṃmūlakattā,",
  "atk-s0516a:303_7": "vivaṭṭena ca vivaṭṭaṭṭhāyī.",
  "atk-s0516a:303_8": "Evañhi sati yāni tāni “cattārimāni,",
  "atk-s0516a:303_9": "bhikkhave,",
  "atk-s0516a:303_10": "kappassa asaṅkhyeyyāni.",
  "atk-s0516a:303_11": "Katamāni cattāri?",
  "atk-s0516a:303_12": "Saṃvaṭṭo saṃvaṭṭaṭṭhāyī vivaṭṭo vivaṭṭaṭṭhāyī”ti vuttāni,",
  "atk-s0516a:303_13": "tāni pariggahitāni honti.",
  "atk-s0516a:303_14": "Saṃvaṭṭakappe vivaṭṭakappeti ca kappassa addhaṃ gahetvā vuttaṃ.",
  "atk-s0516a:303_15": "Saṃvaṭṭavivaṭṭakappeti sakalaṃ kappaṃ gahetvā vuttaṃ.",
  "atk-s0516a:303_16": "Kathaṃ anussaratīti ce?",
  "atk-s0516a:303_17": "Amutrāsintiādinā nayena.",
  "atk-s0516a:303_18": "Tattha amutrāsinti amumhi saṃvaṭṭakappe ahaṃ amumhi bhave vā yoniyā vā gatiyā vā viññāṇaṭṭhitiyā vā sattāvāse vā sattanikāye vā āsiṃ.",
  "atk-s0516a:303_19": "Evaṃnāmoti tisso vā phusso vā.",
  "atk-s0516a:303_20": "Evaṃgottoti kaccāno vā kassapo vā.",
  "atk-s0516a:303_21": "Idamassa atītabhave attano nāmagottānussaraṇavasena vuttaṃ.",
  "atk-s0516a:303_22": "Sace pana tasmiṃ kāle attano vaṇṇasampattiṃ vā lūkhapaṇītajīvitabhāvaṃ vā sukhadukkhabahulataṃ vā appāyukadīghāyukabhāvaṃ vā anussaritukāmo,",
  "atk-s0516a:303_23": "tampi anussaratiyeva. Tenāha –",
  "atk-s0516a:303_24": "“evaṃvaṇṇo evamāyupariyanto”ti.",
  "atk-s0516a:303_25": "Tattha evaṃvaṇṇoti odāto vā sāmo vā.",
  "atk-s0516a:303_26": "Evamāhāroti sālimaṃsodanāhāro vā pavattaphalabhojano vā.",
  "atk-s0516a:303_27": "Evaṃ sukhadukkhapaṭisaṃvedīti anekappakārena kāyikacetasikānaṃ sāmisanirāmisādippabhedānaṃ vā sukhadukkhānaṃ paṭisaṃvedī.",
  "atk-s0516a:303_28": "Evamāyupariyantoti evaṃ vassasataparamāyupariyanto vā caturāsīti kappasahassaparamāyupariyanto vā.",
  "atk-s0516a:304_0": "So tato cuto amutra udapādinti so ahaṃ tato bhavato yonito gatito viññāṇaṭṭhitito sattāvāsato sattanikāyato",
  "atk-s0516a:304_1": "vā cuto puna amukasmiṃ nāma bhave yoniyā gatiyā viññāṇaṭṭhitiyā sattāvāse sattanikāye vā udapādiṃ.",
  "atk-s0516a:304_2": "Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse sattanikāye vā puna ahosiṃ.",
  "atk-s0516a:304_3": "Evaṃnāmotiādivuttanayameva.",
  "atk-s0516a:305_0": "Api ca –",
  "atk-s0516a:305_1": "yasmā amutrāsinti idaṃ anupubbena ārohantassa yāvadicchakaṃ anussaraṇaṃ.",
  "atk-s0516a:305_2": "So tato cutoti paṭinivattantassa paccavekkhaṇaṃ.",
  "atk-s0516a:305_3": "Tasmā idhūpapannoti imissā idhūpapattiyā anantaramevassa upapattiṭṭhānaṃ sandhāya amutra udapādinti idaṃ vuttanti veditabbaṃ.",
  "atk-s0516a:305_4": "Tatrāpāsinti evamādi panassa tatrā imissā upapattiyā antare upapattiṭṭhāne nāmagottādīnaṃ anussaraṇadassanatthaṃ vuttaṃ.",
  "atk-s0516a:305_5": "So tato cuto idhūpapannoti svāhaṃ tato anantarūpapattiṭṭhānato cuto idha asukasmiṃ nāma khattiyakule vā brāhmaṇakule vā nibbatto.",
  "atk-s0516a:306_0": "Ititi evaṃ.",
  "atk-s0516a:306_1": "Sākāraṃ sauddesanti nāmagottavasena sauddesaṃ,",
  "atk-s0516a:306_2": "vaṇṇādivasena sākāraṃ.",
  "atk-s0516a:306_3": "Nāmagottena hi satto “tisso kassapo”ti uddisiyati,",
  "atk-s0516a:306_4": "vaṇṇādīhi “odāto sāmo”ti nānattato paññāyati.",
  "atk-s0516a:306_5": "Tasmā nāmagottaṃ uddeso,",
  "atk-s0516a:306_6": "itare ākārāti.",
  "atk-s0516a:306_7": "Pubbenivāsanti pubbe atītajātīsu nivuṭṭhakkhandhā pubbenivāso.",
  "atk-s0516a:306_8": "Nivuṭṭhāti ajjhāvuṭṭhā anubhūtā attano santāne uppajjitvā niruddhā,",
  "atk-s0516a:306_9": "nivuṭṭhadhammā vā.",
  "atk-s0516a:306_10": "Nivuṭṭhāti gocaranivāsena nivuṭṭhā,",
  "atk-s0516a:306_11": "attano viññāṇena viññātā paricchinnā,",
  "atk-s0516a:306_12": "paraviññāṇena viññātāpi vā chinnavaṭumakānussaraṇādīsu.",
  "atk-s0516a:306_13": "Te buddhānaṃyeva labbhanti.",
  "atk-s0516a:306_14": "Taṃ pubbenivāsaṃ ādisati katheti.",
  "atk-s0516a:306_15": "Paresaṃ atītanti aññesaṃ parapuggalānaṃ pubbenivāsaṃ ekampi jātintiādinā nayena ādisati.",
  "atk-s0516a:307_0": "Mahāpadāniyasuttantanti mahāpurisānaṃ apadānaniyuttaṃ mahāpadānasuttaṃ.",
  "atk-s0516a:307_1": "Mahāsudassaniyasuttantanti mahāsudassanassa sampattiyuttaṃ mahāsudassanasuttaṃ.",
  "atk-s0516a:307_2": "Mahāgovindiyasuttantanti mahāgovindabrāhmaṇassa apadānaniyuttaṃ mahāgovindasuttaṃ.",
  "atk-s0516a:307_3": "Māghadeviyasuttantanti maghadevarañño apadānaniyuttaṃ maghadevasuttaṃ.",
  "atk-s0516a:307_4": "Satānusāriññāṇaṃ hotīti pubbenivāsānussatisampayuttañāṇaṃ hoti.",
  "atk-s0516a:308_0": "Yāvatakaṃ ākaṅkhatīti yattakaṃ ñātuṃ icchati,",
  "atk-s0516a:308_1": "tattakaṃ jānissāmīti ñāṇaṃ peseti.",
  "atk-s0516a:308_2": "Athassa dubbalapattapuṭe pakkhandanārādho viya appaṭihataṃ anivāritaṃ ñāṇaṃ gacchati.",
  "atk-s0516a:308_3": "Tena yāvatakaṃ ākaṅkhati,",
  "atk-s0516a:308_4": "tāvatakaṃ anussarati.",
  "atk-s0516a:308_5": "Bodhijanti bodhiyā mūle jātaṃ.",
  "atk-s0516a:308_6": "Ñāṇaṃ uppajjatīti catumaggañāṇaṃ uppajjati.",
  "atk-s0516a:308_7": "Ayamantimā jātīti tena ñāṇena jātimūlassa pahīnattā puna “ayamantimā jāti,",
  "atk-s0516a:308_8": "natthidāni punabbhavo”ti aparampi ñāṇaṃ uppajjati.",
  "atk-s0516a:308_9": "Indriyaparopariyattañāṇanti ettha upari “sattāna”nti padaṃ idheva āharitvā sattānaṃ indriyaparopariyattañāṇanti yojetabbaṃ.",
  "atk-s0516a:308_10": "Parāni ca aparāni ca “parāparānī”ti vattabbe sandhivasena ro-",
  "atk-s0516a:308_11": "kāraṃ katvā “paroparānī”ti vuccati.",
  "atk-s0516a:308_12": "Paroparānaṃ bhāvo paropariyaṃ,",
  "atk-s0516a:308_13": "paropariyameva paropariyattaṃ,",
  "atk-s0516a:308_14": "veneyyasattānaṃ saddhādīnaṃ pañcannaṃ indriyānaṃ paropariyattaṃ indriyaparopariyattaṃ,",
  "atk-s0516a:308_15": "indriyaparopariyattassa ñāṇaṃ indriyaparopariyattañāṇaṃ,",
  "atk-s0516a:308_16": "indriyānaṃ uttamānuttamabhāvañāṇanti attho.",
  "atk-s0516a:308_17": "“Indriyavarovariyattañāṇa”ntipi pāṭho,",
  "atk-s0516a:308_18": "varāni ca avarāni ca varovariyāni,",
  "atk-s0516a:308_19": "varovariyānaṃ bhāvo varovariyattanti yojetabbaṃ.",
  "atk-s0516a:308_20": "Avariyānīti ca uttamānīti attho. Atha vā –",
  "atk-s0516a:308_21": "parāni ca oparāni ca paroparāni,",
  "atk-s0516a:308_22": "tesaṃ bhāvo paropariyattanti yojetabbaṃ.",
  "atk-s0516a:308_23": "Oparānīti ca orānīti vuttaṃ hoti,",
  "atk-s0516a:308_24": "lāmakānīti attho “paroparāyassa samecca dhammā”tiādīsu viya.",
  "atk-s0516a:308_25": "“Indriyaparopariyatte ñāṇa”nti bhummavacanenapi pāṭho.",
  "atk-s0516a:309_0": "Tathāgatassāti yathā vipassiādayo pubbakā isayo āgatā,",
  "atk-s0516a:309_1": "tathā āgatassa.",
  "atk-s0516a:309_2": "Yathā ca te gatā,",
  "atk-s0516a:309_3": "tathā gatassa.",
  "atk-s0516a:309_4": "Tathāgatabalanti aññehi asādhāraṇaṃ tathāgatasseva balaṃ.",
  "atk-s0516a:309_5": "Yathā vā pubbabuddhānaṃ balaṃ puññussayasampattiyā āgataṃ,",
  "atk-s0516a:309_6": "tathā āgatabalantipi attho.",
  "atk-s0516a:309_7": "Tattha duvidhaṃ tathāgatassa balaṃ kāyabalañca ñāṇabalañca.",
  "atk-s0516a:309_8": "Tesu kāyabalaṃ hatthikulānusārena veditabbaṃ.",
  "atk-s0516a:309_9": "Vuttañhetaṃ porāṇehi –",
  "atk-s0516a:310_0": "“Kāḷāvakañca gaṅgeyyaṃ, paṇḍaraṃ tambapiṅgalaṃ;",
  "atk-s0516a:311_0": "Gandhamaṅgalahemañca, uposathachaddantime dasā”ti. ;",
  "atk-s0516a:312_0": "Yadetaṃ pakatihatthiggaṇanāya hatthīnaṃ koṭisahassassa,",
  "atk-s0516a:312_1": "purisagaṇanāya dasannaṃ purisakoṭisahassānaṃ balaṃ hoti,",
  "atk-s0516a:312_2": "idaṃ tāva tathāgatassa kāyabalaṃ.",
  "atk-s0516a:312_3": "Ñāṇabalaṃ pana mahāsīhanāde āgataṃ dasabalañāṇaṃ catuvesārajjañāṇaṃ aṭṭhasu parisāsu akampanañāṇaṃ catuyoniparicchedakañāṇaṃ",
  "atk-s0516a:312_4": "pañcagatiparicchedakañāṇaṃ saṃyuttake āgatāni tesattati ñāṇāni sattasattati ñāṇānīti evaṃ aññānipi anekāni",
  "atk-s0516a:312_5": "ñāṇasahassāni,",
  "atk-s0516a:312_6": "etaṃ ñāṇabalaṃ nāma.",
  "atk-s0516a:312_7": "Idhāpi ñāṇabalameva adhippetaṃ,",
  "atk-s0516a:312_8": "ñāṇañhi akampiyaṭṭhena upathambhakaṭṭhena ca balanti vuttaṃ.",
  "atk-s0516a:313_0": "Sattānaṃ āsayānusaye ñāṇanti ettha rūpādīsu khandhesu chandarāgena sattā visattāti sattā.",
  "atk-s0516a:313_1": "Vuttañhetaṃ bhagavatā –",
  "atk-s0516a:314_0": "“Rūpe kho, rādha,",
  "atk-s0516a:314_1": "yo chando yo rāgo yā nandī yā taṇhā,",
  "atk-s0516a:314_2": "tatra satto tatra visatto,",
  "atk-s0516a:314_3": "tasmā ‘satto’ti vuccati. Vedanāya… saññāya…",
  "atk-s0516a:314_4": "saṅkhāresu…",
  "atk-s0516a:314_5": "viññāṇe yo chando yo rāgo yā nandī yā taṇhā,",
  "atk-s0516a:314_6": "tatra satto tatra visatto,",
  "atk-s0516a:314_7": "tasmā ‘satto’ti vuccatī”ti.",
  "atk-s0516a:315_0": "Akkharacintakā pana atthaṃ avicāretvā “nāmamattameta”nti icchanti.",
  "atk-s0516a:315_1": "Yepi atthaṃ vicārenti,",
  "atk-s0516a:315_2": "te satvayogena sattāti icchanti.",
  "atk-s0516a:315_3": "Tesaṃ sattānaṃ āsayanti nissayanti etthāti āsayo,",
  "atk-s0516a:315_4": "micchādiṭṭhiyā sammādiṭṭhiyā vā kāmādīhi nekkhammādīhi vā paribhāvitassa cittasantānassetaṃ adhivacanaṃ.",
  "atk-s0516a:315_5": "Sattasantāne anusenti anupavattantīti anusayā,",
  "atk-s0516a:315_6": "thāmagatānaṃ kāmarāgādīnaṃ etaṃ adhivacanaṃ.",
  "atk-s0516a:315_7": "Āsayo ca anusayo ca āsayānusayo.",
  "atk-s0516a:315_8": "Jātiggahaṇena ca dvandasamāsavasena ca ekavacanaṃ veditabbaṃ.",
  "atk-s0516a:315_9": "Yasmā caritādhimuttiyo āsayānusayasaṅgahitā,",
  "atk-s0516a:315_10": "tasmā uddese caritādhimuttīsu ñāṇāni āsayānusayañāṇeneva saṅgahetvā “āsayānusaye ñāṇa”nti vuttaṃ.",
  "atk-s0516a:316_0": "Yamakapāṭihīre ñāṇanti ettha aggikkhandhaudakadhārādīnaṃ apubbaṃ acarimaṃ sakiṃyeva pavattito yamakaṃ,",
  "atk-s0516a:316_1": "assaddhiyādīnaṃ paṭipakkhadhammānaṃ haraṇato pāṭihīraṃ,",
  "atk-s0516a:316_2": "yamakañca taṃ pāṭihīrañcāti yamakapāṭihīraṃ.",
  "atk-s0516a:317_0": "Mahākaruṇāsamāpattiyā ñāṇanti ettha paradukkhe sati sādhūnaṃ hadayakampanaṃ karotīti karuṇā,",
  "atk-s0516a:317_1": "kināti vā paradukkhaṃ hiṃsati vināsetīti karuṇā,",
  "atk-s0516a:317_2": "kirīyati vā dukkhitesu pharaṇavasena pasārīyatīti karuṇā,",
  "atk-s0516a:317_3": "pharaṇakammavasena kammaguṇavasena ca mahatī karuṇā mahākaruṇā,",
  "atk-s0516a:317_4": "samāpajjanti etaṃ mahākāruṇikāti samāpatti,",
  "atk-s0516a:317_5": "mahākaruṇā ca sā samāpatti cāti mahākaruṇāsamāpatti,",
  "atk-s0516a:317_6": "tassaṃ mahākaruṇāsamāpattiyaṃ.",
  "atk-s0516a:317_7": "Taṃ sampayuttaṃ vā ñāṇaṃ.",
  "atk-s0516a:318_0": "Sabbaññutaññāṇaṃ anāvaraṇañāṇanti ettha pañcaneyyapathappabhedaṃ sabbaṃ aññāsīti sabbaññū,",
  "atk-s0516a:318_1": "sabbaññussa bhāvo sabbaññutā,",
  "atk-s0516a:318_2": "sabbaññutā eva ñāṇaṃ sabbaññutāñāṇanti vattabbe sabbaññutaññāṇanti vuttaṃ.",
  "atk-s0516a:318_3": "Saṅkhatāsaṅkhatādibhedā sabbadhammā hi saṅkhāro vikāro lakkhaṇaṃ nibbānaṃ paññattīti pañceva neyyapathā honti.",
  "atk-s0516a:318_4": "Āvajjanapaṭibaddhattā eva hi natthi tassa āvaraṇanti tadeva anāvaraṇañāṇanti vuccati.",
  "atk-s0516a:319_0": "Sabbattha asaṅgamappaṭihatamanāvaraṇañāṇanti ettha atītānāgatapaccuppannesu asaṅgaṃ saṅgavirahitaṃ appaṭihataṃ",
  "atk-s0516a:319_1": "paṭipakkhavirahitaṃ hutvā pavattaṃ āvaraṇavirahitaṃ ñāṇaṃ.",
  "atk-s0516a:320_0": "Anāgatampi ādisatīti –",
  "atk-s0516a:321_0": "“Imasmiṃ bhaddake kappe, tayo āsiṃsu nāyakā;",
  "atk-s0516a:322_0": "Ahametarahi sambuddho, metteyyo cāpi hessatī”ti. ca –",
  "atk-s0516a:323_0": "“Asītivassasahassāyukesu,",
  "atk-s0516a:323_1": "bhikkhave,",
  "atk-s0516a:323_2": "manussesu metteyyo nāma bhagavā loke uppajjissati arahaṃ sammāsambuddho vijjācaraṇasampanno”ti ca –",
  "atk-s0516a:324_0": "“Atha kho,",
  "atk-s0516a:324_1": "bhikkhave,",
  "atk-s0516a:324_2": "saṅkho nāma rājā yo so yūpo raññā mahāpanādena kārāpito,",
  "atk-s0516a:324_3": "taṃ yūpaṃ ussāpetvā ajjhāvasitvā taṃ datvā vissajjitvā samaṇabrāhmaṇakapaṇaddhikavaṇibbakayācakānaṃ dānaṃ",
  "atk-s0516a:324_4": "datvā metteyyassa bhagavato arahato sammāsambuddhassa santike kesamassuṃ ohāretvā kāsāyāni vatthāni acchādetvā",
  "atk-s0516a:324_5": "agārasmā anagāriyaṃ pabbajissatī”ti ca –",
  "atk-s0516a:325_0": "“Anāgate aṭṭhissaro nāma paccekasambuddho bhavissatī”ti ca,",
  "atk-s0516a:325_1": "“sumanissaro nāma paccekasambuddho bhavissatī”ti ca –",
  "atk-s0516a:326_0": "Ādinā nayena devadattādīnaṃ anāgataṃ ācikkhati. Paccuppannampi ādisatīti idaṃ pākaṭameva.",
  "atk-s0516a:327_0": "82.",
  "atk-s0516a:327_1": "Vibhūtarūpasaññissāti samatikkantarūpasaññissa.",
  "atk-s0516a:327_2": "Sabbakāyappahāyinoti tadaṅgavikkhambhanavasena sabbarūpakāyapahāyino,",
  "atk-s0516a:327_3": "pahīnarūpabhavapaṭisandhikassāti adhippāyo.",
  "atk-s0516a:327_4": "Natthi kiñcīti passatoti viññāṇābhāvadassanena “natthi kiñcī”ti passato,",
  "atk-s0516a:327_5": "ākiñcaññāyatanalābhinoti vuttaṃ hoti.",
  "atk-s0516a:327_6": "Ñāṇaṃ sakkānupucchāmīti sakkāti bhagavantaṃ ālapanto āha.",
  "atk-s0516a:327_7": "Tassa puggalassa ñāṇaṃ pucchāmi,",
  "atk-s0516a:327_8": "kīdisaṃ icchitabbanti.",
  "atk-s0516a:327_9": "Kathaṃ neyyāti kathañca so netabbo,",
  "atk-s0516a:327_10": "kathamassa uttariñāṇaṃ uppādetabbanti.",
  "atk-s0516a:328_0": "Katamā rūpasaññāti ettha rūpasaññāti saññāsīsena vuttarūpāvacarajhānañceva tadārammaṇañca.",
  "atk-s0516a:328_1": "Rūpāvacarajhānampi hi rūpanti vuccati “rūpī rūpāni passatī”tiādīsu.",
  "atk-s0516a:328_2": "Tassa ārammaṇampi “bahiddhā rūpāni passati suvaṇṇadubbaṇṇānī”tiādīsu.",
  "atk-s0516a:328_3": "Tasmā idha rūpe saññā rūpasaññāti evaṃ saññāsīsena rūpāvacarajhānassetaṃ adhivacanaṃ.",
  "atk-s0516a:328_4": "Rūpaṃ saññā assāti rūpasaññā,",
  "atk-s0516a:328_5": "rūpamassa nāmanti vuttaṃ hoti.",
  "atk-s0516a:328_6": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "atk-s0516a:328_7": "Idha pana kusalavipākakiriyavasena pañcadasajhānasaṅkhātā rūpasaññā eva adhippetā.",
  "atk-s0516a:328_8": "Rūpāvacarasamāpattiṃ samāpannassa vāti rūpāvacarakusalajjhānasamāpattiṃ samāpannassa.",
  "atk-s0516a:328_9": "Upapannassa vāti vipākajjhānavasena tasmiṃ bhave upapannassa.",
  "atk-s0516a:328_10": "Diṭṭhadhammasukhavihārissa vāti imasmiṃyeva attabhāve kiriyājhānaṃ samāpajjitvā sukhaṃ uppādetvā viharantassa.",
  "atk-s0516a:328_11": "Arūpasamāpattiyoti ākāsānañcāyatanādīni.",
  "atk-s0516a:328_12": "Paṭiladdhassāti uppādetvā ṭhitassa.",
  "atk-s0516a:328_13": "Rūpasaññā vibhūtā hontīti rūpasaññā apagatā honti.",
  "atk-s0516a:328_14": "Vigatāti vināsitā.",
  "atk-s0516a:328_15": "“Abhāvitā”tipi pāṭho, sundaro.",
  "atk-s0516a:329_0": "Tadaṅgasamatikkamāti tadaṅgappahānavasena atikkamena.",
  "atk-s0516a:329_1": "Vikkhambhanappahānena pahīnoti arūpajjhānapaṭilābhena vikkhambhanena pahīno.",
  "atk-s0516a:329_2": "Tassa rūpakāyoti tassa arūpasamāpattipaṭilābhino arūpapuggalassa rūpāvacarakāyo.",
  "atk-s0516a:330_0": "Ākiñcaññāyatananti ettha nāssa kiñcananti akiñcanaṃ,",
  "atk-s0516a:330_1": "antamaso saṅgamattampi assa avasiṭṭhaṃ natthīti vuttaṃ hoti.",
  "atk-s0516a:330_2": "Akiñcanassa bhāvo ākiñcaññaṃ,",
  "atk-s0516a:330_3": "ākāsānañcāyatanaviññāṇāpagamassetaṃ adhivacanaṃ,",
  "atk-s0516a:330_4": "taṃ ākiñcaññaṃ adhiṭṭhānaṭṭhena imissā saññāya āyatananti ākiñcaññāyatanaṃ,",
  "atk-s0516a:330_5": "ākāse pavattitaviññāṇāpagamārammaṇassa jhānassetaṃ adhivacanaṃ.",
  "atk-s0516a:330_6": "Viññāṇañcāyatanasamāpattiṃ sato samāpajjitvāti taṃ viññāṇañcāyatanaṃ satokārī hutvā samāpajjitvā.",
  "atk-s0516a:330_7": "Tato vuṭṭhahitvāti satokārī hutvā tāya samāpattiyā vuṭṭhāya.",
  "atk-s0516a:330_8": "Taññeva viññāṇanti taṃ ākāse pavattitaṃ mahaggataviññāṇaṃ.",
  "atk-s0516a:330_9": "Abhāvetīti vināseti.",
  "atk-s0516a:330_10": "Vibhāvetīti vividhā nāseti.",
  "atk-s0516a:330_11": "Antaradhāpetīti adassanaṃ gameti.",
  "atk-s0516a:331_0": "Kathaṃ so netabboti so puggalo kenappakārena jānitabbo.",
  "atk-s0516a:331_1": "Vinetabboti nānāvidhena jānitabbo.",
  "atk-s0516a:331_2": "Anunetabboti punappunaṃ cittena kathaṃ gamayitabbo.",
  "atk-s0516a:332_0": "83.",
  "atk-s0516a:333_0": "Athassa bhagavā tādise puggale attano appaṭihatañāṇataṃ pakāsetvā taṃ ñāṇaṃ byākātuṃ gāthamāha.",
  "atk-s0516a:333_1": "Tattha viññāṇaṭṭhitiyo sabbā,",
  "atk-s0516a:333_2": "abhijānaṃ tathāgatoti abhisaṅkhāravasena catasso paṭisandhivasena sattāti evaṃ sabbā viññāṇaṭṭhitiyo abhijānanto tathāgato.",
  "atk-s0516a:333_3": "Tiṭṭhantamenaṃ jānātīti kammābhisaṅkhāravasena tiṭṭhametaṃ puggalaṃ jānāti –",
  "atk-s0516a:333_4": "“āyatiṃ ayaṃ evaṃgatiko bhavissatī”ti.",
  "atk-s0516a:333_5": "Dhimuttanti ākiñcaññāyatanādīsu adhimuttaṃ.",
  "atk-s0516a:333_6": "Tapparāyaṇanti tammayaṃ.",
  "atk-s0516a:334_0": "Viññāṇaṭṭhitiyoti paṭisandhiviññāṇassa ṭhānāni saviññāṇakā khandhā eva.",
  "atk-s0516a:334_1": "Tattha seyyathāpīti nidassanatthe nipāto yathā manussāti attho.",
  "atk-s0516a:334_2": "Aparimāṇesupi hi cakkavāḷesu aparimāṇānaṃ manussānaṃ vaṇṇasaṇṭhānādivasena dvepi ekasadisā natthi.",
  "atk-s0516a:334_3": "Yepi hi katthaci yamakabhātaro vaṇṇena vā saṇṭhānena vā sadisā honti.",
  "atk-s0516a:334_4": "Tepi ālokitavilokitādīhi visadisāva honti.",
  "atk-s0516a:334_5": "Tasmā “nānattakāyā”ti vuttā.",
  "atk-s0516a:334_6": "Paṭisandhisaññā pana nesaṃ tihetukāpi duhetukāpi ahetukāpi hoti.",
  "atk-s0516a:334_7": "Tasmā “nānattasaññino”ti vuttā.",
  "atk-s0516a:334_8": "Ekacce ca devāti cha kāmāvacaradevā.",
  "atk-s0516a:334_9": "Tesu hi kesañci kāyo nīlo hoti,",
  "atk-s0516a:334_10": "kesañci pītakādivaṇṇo.",
  "atk-s0516a:334_11": "Saññā pana nesaṃ tihetukāpi duhetukāpi hoti,",
  "atk-s0516a:334_12": "ahetukā na hoti.",
  "atk-s0516a:334_13": "Ekacce ca vinipātikāti catuapāyavinimuttā punabbasumātā yakkhinī piyaṅkaramātā phussamittā dhammaguttāti evamādayo aññe ca vemānikā petā.",
  "atk-s0516a:334_14": "Etesañhi odātakāḷamaṅguracchavisāmavaṇṇādivasena ceva kisathūlarassadīghavasena ca kāyo nānā hoti,",
  "atk-s0516a:334_15": "manussānaṃ viya tihetukaduhetukāhetukavasena saññāpi.",
  "atk-s0516a:334_16": "Te pana devā viya na mahesakkhā,",
  "atk-s0516a:334_17": "kapaṇamanussā viya appesakkhā dullabhaghāsacchādanā dukkhapīḷitā viharanti.",
  "atk-s0516a:334_18": "Ekacce kāḷapakkhe dukkhitā juṇhapakkhe sukhitā honti,",
  "atk-s0516a:334_19": "tasmā sukhasamussayato vinipatitattā vinipātikāti vuttā.",
  "atk-s0516a:334_20": "Ye panettha tihetukā,",
  "atk-s0516a:334_21": "tesaṃ dhammābhisamayopi hoti piyaṅkaramātādīnaṃ viya.",
  "atk-s0516a:335_0": "Brahmakāyikāti brahmapārisajjabrahmapurohitamahābrahmāno.",
  "atk-s0516a:335_1": "Paṭhamābhinibbattāti te sabbepi paṭhamajjhānena nibbattā.",
  "atk-s0516a:335_2": "Brahmapārisajjā pana parittena,",
  "atk-s0516a:335_3": "brahmapurohitā majjhimena,",
  "atk-s0516a:335_4": "kāyova nesaṃ vipphārikataro hoti.",
  "atk-s0516a:335_5": "Mahābrahmāno paṇītena,",
  "atk-s0516a:335_6": "kāyo pana nesaṃ ativipphārikataro hoti.",
  "atk-s0516a:335_7": "Iti te kāyassa nānattā,",
  "atk-s0516a:335_8": "paṭhamajjhānavasena saññāya ekattā nānattakāyā ekattasaññinoti vuttā.",
  "atk-s0516a:335_9": "Yathā ca te,",
  "atk-s0516a:335_10": "evaṃ catūsu apāyesu sattā.",
  "atk-s0516a:335_11": "Nirayesu hi kesañci gāvutaṃ,",
  "atk-s0516a:335_12": "kesañci aḍḍhayojanaṃ,",
  "atk-s0516a:335_13": "kesañci tigāvutaṃ attabhāvo hoti,",
  "atk-s0516a:335_14": "devadattassa pana yojanasatiko jāto.",
  "atk-s0516a:335_15": "Tiracchānesupi keci khuddakā honti,",
  "atk-s0516a:335_16": "keci mahantā.",
  "atk-s0516a:335_17": "Pettivisayesupi keci saṭṭhihatthā,",
  "atk-s0516a:335_18": "keci asītihatthā honti,",
  "atk-s0516a:335_19": "keci suvaṇṇā,",
  "atk-s0516a:335_20": "keci dubbaṇṇā.",
  "atk-s0516a:335_21": "Tathā kālakañcikā asurā.",
  "atk-s0516a:335_22": "Api cettha dīghapiṭṭhikapetā nāma saṭṭhiyojanikāpi honti.",
  "atk-s0516a:335_23": "Saññā pana sabbesampi akusalavipākāhetukāva hoti.",
  "atk-s0516a:335_24": "Iti āpāyikāpi nānattakāyā ekattasaññinoti saṅkhaṃ gacchanti.",
  "atk-s0516a:336_0": "Ābhassarāti daṇḍaukkāya acci viya etesaṃ sarīrato ābhā chijjitvā chijjitvā patantī viya sarati visaratīti ābhassarā.",
  "atk-s0516a:336_1": "Tesu pañcakanaye dutiyatatiyajjhānadvayaṃ parittaṃ bhāvetvā upapannā parittābhā nāma honti.",
  "atk-s0516a:336_2": "Majjhimaṃ bhāvetvā upapannā appamāṇābhā nāma honti.",
  "atk-s0516a:336_3": "Paṇītaṃ bhāvetvā upapannā ābhassarā nāma honti.",
  "atk-s0516a:336_4": "Idha pana ukkaṭṭhaparicchedavasena sabbe gahitā.",
  "atk-s0516a:336_5": "Sabbesañhi tesaṃ kāyo ekavipphārova hoti,",
  "atk-s0516a:336_6": "saññā pana avitakkavicāramattā ca avitakkaavicārā cāti nānā.",
  "atk-s0516a:337_0": "Subhakiṇhāti subhena vokiṇṇā,",
  "atk-s0516a:337_1": "subhena sarīrappabhāvaṇṇena ekagghanāti attho.",
  "atk-s0516a:337_2": "Etesañhi na ābhassarānaṃ viya chijjitvā chijjitvā pabhā gacchatīti.",
  "atk-s0516a:337_3": "Catukkanaye tatiyassa pañcakanaye catukkassa parittamajjhimapaṇītassa jhānassa vasena parittasubhaappamāṇasubhasubhakiṇhā nāma hutvā nibbattanti.",
  "atk-s0516a:337_4": "Iti sabbepi te ekattakāyā ceva catutthajjhānasaññāya ekattasaññino cāti veditabbā.",
  "atk-s0516a:337_5": "Vehapphalāpi catutthaviññāṇaṭṭhitimeva bhajanti.",
  "atk-s0516a:337_6": "Asaññasattā viññāṇābhāvā ettha saṅgahaṃ na gacchanti,",
  "atk-s0516a:337_7": "sattāvāsesu gacchanti.",
  "atk-s0516a:338_0": "Suddhāvāsā vivaṭṭapakkhe ṭhitā,",
  "atk-s0516a:338_1": "na sabbakālikā,",
  "atk-s0516a:338_2": "kappasatasahassampi asaṅkhyeyyampi buddhasuññe loke na uppajjanti.",
  "atk-s0516a:338_3": "Soḷasakappasahassabbhantare buddhesu uppannesuyeva uppajjanti.",
  "atk-s0516a:338_4": "Dhammacakkapavattissa bhagavato khandhāvārasadisā honti.",
  "atk-s0516a:338_5": "Tasmā neva viññāṇaṭṭhitiṃ,",
  "atk-s0516a:338_6": "na ca sattāvāsaṃ bhajanti.",
  "atk-s0516a:338_7": "Mahāsīvatthero pana “na kho pana so,",
  "atk-s0516a:338_8": "sāriputta,",
  "atk-s0516a:338_9": "āvāso sulabharūpo,",
  "atk-s0516a:338_10": "yo mayā anāvuṭṭhapubbo iminā dīghena addhunā aññatra suddhāvāsehi devehīti iminā suttena suddhāvāsāpi",
  "atk-s0516a:338_11": "catutthaviññāṇaṭṭhitiṃ catutthasattāvāsañca bhajantī”ti vadati,",
  "atk-s0516a:338_12": "taṃ appaṭibāhitattā suttassa anuññātaṃ.",
  "atk-s0516a:339_0": "Sabbaso rūpasaññānaṃ samatikkamāti ettha sabbasoti sabbākārena,",
  "atk-s0516a:339_1": "sabbāsaṃ vā anavasesānanti attho.",
  "atk-s0516a:339_2": "Rūpasaññānanti saññāsīsena vuttarūpāvacarajjhānānañceva tadārammaṇānañca.",
  "atk-s0516a:339_3": "Rūpāvacarajjhānampi hi rūpanti vuccati “rūpī rūpāni passatī”tiādīsu,",
  "atk-s0516a:339_4": "tassa ārammaṇampi “bahiddhā rūpāni passati suvaṇṇadubbaṇṇānī”tiādīsu.",
  "atk-s0516a:339_5": "Tasmā idha “rūpe saññā rūpasaññā”ti evaṃ saññāsīsena vuttarūpāvacarajjhānassetaṃ adhivacanaṃ.",
  "atk-s0516a:339_6": "Rūpaṃ saññā assāti rūpasaññā,",
  "atk-s0516a:339_7": "rūpamassa nāmanti vuttaṃ hoti.",
  "atk-s0516a:339_8": "Evaṃ pathavīkasiṇādibhedassa tadārammaṇassa cetaṃ adhivacananti veditabbaṃ.",
  "atk-s0516a:340_0": "Samatikkamāti virāgā nirodhā ca.",
  "atk-s0516a:340_1": "Kiṃ vuttaṃ hoti?",
  "atk-s0516a:340_2": "Etāsaṃ kusalavipākakiriyavasena pañcadasannaṃ jhānasaṅkhātānaṃ rūpasaññānaṃ etesañca pathavīkasiṇādivasena",
  "atk-s0516a:340_3": "aṭṭhannaṃ ārammaṇasaṅkhātānaṃ rūpasaññānaṃ sabbākārena anavasesānaṃ vā virāgā ca nirodhā ca virāgahetu",
  "atk-s0516a:340_4": "ceva nirodhahetu ca ākāsānañcāyatanaṃ upasampajja viharati.",
  "atk-s0516a:340_5": "Na hi sakkā sabbaso anatikkantarūpasaññena etaṃ upasampajja viharitunti.",
  "atk-s0516a:340_6": "Tattha yasmā ārammaṇe avirattassa saññāsamatikkamo na hoti,",
  "atk-s0516a:340_7": "samatikkantāsu ca saññāsu ārammaṇaṃ samatikkantameva hoti.",
  "atk-s0516a:340_8": "Tasmā ārammaṇasamatikkamaṃ avatvā –",
  "atk-s0516a:341_0": "“Tattha katamā rūpasaññā?",
  "atk-s0516a:341_1": "Rūpāvacarasamāpattiṃ samāpannassa vā upapannassa vā diṭṭhadhammasukhavihārissa vā saññā sañjānanā sañjānitattaṃ,",
  "atk-s0516a:341_2": "imā vuccanti rūpasaññāyo.",
  "atk-s0516a:341_3": "Imā rūpasaññāyo atikkanto hoti vītikkanto samatikkanto,",
  "atk-s0516a:341_4": "tena vuccati sabbaso rūpasaññānaṃ samatikkamā”ti –",
  "atk-s0516a:342_0": "Evaṃ vibhaṅge saññānaṃyeva samatikkamo vutto.",
  "atk-s0516a:342_1": "Yasmā pana ārammaṇasamatikkamena pattabbā etā samāpattiyo,",
  "atk-s0516a:342_2": "na ekasmiṃyeva ārammaṇe paṭhamajjhānādīni viya,",
  "atk-s0516a:342_3": "tasmā ayaṃ ārammaṇasamatikkamavasenāpi atthavaṇṇanā katāti veditabbā.",
  "atk-s0516a:343_0": "Paṭighasaññānaṃ atthaṅgamāti cakkhādīnaṃ vatthūnaṃ rūpādīnaṃ ārammaṇānañca paṭighātena uppannā saññā paṭighasaññā,",
  "atk-s0516a:343_1": "rūpasaññādīnaṃ etaṃ adhivacanaṃ. Yathāha –",
  "atk-s0516a:343_2": "“tattha katamā paṭighasaññā?",
  "atk-s0516a:343_3": "Rūpasaññā saddasaññā gandhasaññā rasasaññā phoṭṭhabbasaññā,",
  "atk-s0516a:343_4": "imā vuccanti paṭighasaññāyo”ti.",
  "atk-s0516a:343_5": "Tāsaṃ kusalavipākānaṃ pañcannaṃ akusalavipākānaṃ pañcannanti sabbaso dasannaṃ paṭighasaññānaṃ atthaṅgamā pahānā asamuppādā,",
  "atk-s0516a:343_6": "appavattiṃ katvāti vuttaṃ hoti.",
  "atk-s0516a:344_0": "Kāmañcetā paṭhamajjhānādīni samāpannassāpi na santi,",
  "atk-s0516a:344_1": "na hi tasmiṃ samaye pañcadvāravasena cittaṃ pavattati,",
  "atk-s0516a:344_2": "evaṃ santepi aññattha pahīnānaṃ sukhadukkhānaṃ catutthajjhāne viya sakkāyadiṭṭhādīnaṃ tatiyamagge viya",
  "atk-s0516a:344_3": "ca imasmiṃyeva jhāne ussāhajananatthaṃ imassa jhānassa pasaṃsāvasena etāsaṃ ettha vacanaṃ veditabbaṃ.  Atha vā –",
  "atk-s0516a:344_4": "kiñcāpi tā rūpāvacaraṃ samāpannassa na santi,",
  "atk-s0516a:344_5": "atha kho na pahīnattā na santi,",
  "atk-s0516a:344_6": "na hi rūpavirāgāya rūpāvacarabhāvanā saṃvattati,",
  "atk-s0516a:344_7": "rūpāyattā ca etāsaṃ pavatti,",
  "atk-s0516a:344_8": "ayaṃ pana bhāvanā rūpavirāgāya saṃvattati.",
  "atk-s0516a:344_9": "Tasmā tā ettha “pahīnā”ti vattuṃ vaṭṭati.",
  "atk-s0516a:344_10": "Na kevalañca vattuṃ,",
  "atk-s0516a:344_11": "ekaṃseneva evaṃ dhāretumpi vaṭṭati.",
  "atk-s0516a:344_12": "Tāsañhi ito pubbe appahīnattāyeva “paṭhamajjhānaṃ samāpannassa saddo kaṇṭako”ti vutto bhagavatā.",
  "atk-s0516a:344_13": "Idha ca pahīnattāyeva arūpasamāpattīnaṃ āneñjatā santavimokkhatā ca vuttā –",
  "atk-s0516a:344_14": "“āḷāro ca kālāmo arūpaṃ samāpanno pañcamattāni sakaṭasatāni nissāya nissāya atikkantāni neva addasa,",
  "atk-s0516a:344_15": "na pana saddaṃ assosī”ti.",
  "atk-s0516a:345_0": "Nānattasaññānaṃ amanasikārāti nānatte gocare pavattānaṃ saññānaṃ,",
  "atk-s0516a:345_1": "nānattānaṃ vā saññānaṃ.",
  "atk-s0516a:345_2": "Yasmā hi etā –",
  "atk-s0516a:346_0": "“Tattha katamā nānattasaññā?",
  "atk-s0516a:346_1": "Asamāpannassa manodhātusamaṅgissa vā manoviññāṇadhātusamaṅgissa vā saññā sañjānanā sañjānitattaṃ,",
  "atk-s0516a:346_2": "imā vuccanti nānattasaññāyo”ti –",
  "atk-s0516a:347_0": "Evaṃ vibhaṅge vibhajitvā vuttāva idha adhippetā asamāpannassa manodhātumanoviññāṇadhātusaṅgahitā saññā",
  "atk-s0516a:347_1": "rūpasaddādibhede nānatte nānāsabhāve gocare pavattanti.",
  "atk-s0516a:347_2": "Yasmā cetā aṭṭha kāmāvacarakusalasaññā dvādasa akusalasaññā ekādasa kāmāvacarakusalavipākasaññā dve akusalavipākasaññā",
  "atk-s0516a:347_3": "ekādasa kāmāvacarakiriyasaññāti evaṃ catucattālīsampi saññā nānattā nānāsabhāvā aññamaññaṃ asadisā,",
  "atk-s0516a:347_4": "tasmā “nānattasaññā”ti vuttā.",
  "atk-s0516a:347_5": "Tāsaṃ sabbaso nānattasaññānaṃ amanasikārā anāvajjanā asamannāhārā apaccavekkhaṇā.",
  "atk-s0516a:347_6": "Yasmā tā nāvajjati na manasikaroti na paccavekkhati,",
  "atk-s0516a:347_7": "tasmāti vuttaṃ hoti.",
  "atk-s0516a:348_0": "Yasmā cettha purimā rūpasaññā paṭighasaññā ca iminā jhānena nibbatte bhavepi na vijjanti,",
  "atk-s0516a:348_1": "pageva tasmiṃ bhave imaṃ jhānaṃ upasampajja viharaṇakāle,",
  "atk-s0516a:348_2": "tasmā tāsaṃ “samatikkamā atthaṅgamā”ti dvedhāpi abhāvoyeva vutto.",
  "atk-s0516a:348_3": "Nānattasaññāsu pana yasmā aṭṭha kāmāvacarakusalasaññā nava kiriyasaññā dasa akusalasaññāti,",
  "atk-s0516a:348_4": "imā sattavīsati saññā iminā jhānena nibbatte bhave vijjanti,",
  "atk-s0516a:348_5": "tasmā tāsaṃ “amanasikārā”ti vuttanti veditabbaṃ.",
  "atk-s0516a:348_6": "Tatrāpi hi imaṃ jhānaṃ upasampajja viharanto tāsaṃ amanasikārāyeva upasampajja viharati,",
  "atk-s0516a:348_7": "tā pana manasikaronto asamāpanno hotīti.",
  "atk-s0516a:348_8": "Saṅkhepato cettha “rūpasaññānaṃ samatikkamā”ti iminā sabbarūpāvacaradhammānaṃ pahānaṃ vuttaṃ.",
  "atk-s0516a:348_9": "“Paṭighasaññānaṃ atthaṅgamā nānattasaññānaṃ amanasikārā”ti iminā sabbesaṃ kāmāvacaracittacetasikānañca pahānaṃ amanasikāro ca vuttoti veditabbo.",
  "atk-s0516a:349_0": "Iti bhagavā pannarasannaṃ rūpasaññānaṃ samatikkamena dasannaṃ paṭighasaññānaṃ atthaṅgamena catucattālīsāya",
  "atk-s0516a:349_1": "nānattasaññānaṃ amanasikārenāti tīhi padehi ākāsānañcāyatanasamāpattiyā vaṇṇaṃ kathesi.",
  "atk-s0516a:349_2": "Kiṃ kāraṇāti ce?",
  "atk-s0516a:349_3": "Sotūnaṃ ussāhajananatthañceva palobhanatthañca.",
  "atk-s0516a:349_4": "Sace hi keci apaṇḍitā vadeyyuṃ –",
  "atk-s0516a:349_5": "“satthā ākāsānañcāyatanasamāpattiṃ nibbattethāti vadati,",
  "atk-s0516a:349_6": "ko nu kho etāya nibbattitāya attho,",
  "atk-s0516a:349_7": "ko ānisaṃso”ti.",
  "atk-s0516a:349_8": "“Te evaṃ vattuṃ mā labhantū”ti imehi ākārehi samāpattiyā vaṇṇaṃ kathesi.",
  "atk-s0516a:349_9": "Tañhi nesaṃ sutvā evaṃ bhavissati –",
  "atk-s0516a:349_10": "“evaṃ santā kira ayaṃ samāpatti evaṃ paṇītā,",
  "atk-s0516a:349_11": "nibbattessāma na”nti,",
  "atk-s0516a:349_12": "athassā nibbattanatthāya ussāhaṃ karissantīti.",
  "atk-s0516a:350_0": "Palobhanatthañcāpi tesaṃ etissā vaṇṇaṃ kathesi visakaṇṭakavāṇijoviya,",
  "atk-s0516a:350_1": "visakaṇṭakavāṇijo nāma guḷavāṇijo vuccati.",
  "atk-s0516a:350_2": "So kira guḷaphāṇitakhaṇḍasakkarādīni sakaṭena ādāya paccantagāmaṃ gantvā “visakaṇṭakaṃ gaṇhatha,",
  "atk-s0516a:350_3": "visakaṇṭakaṃ gaṇhathā”ti ugghosesi.",
  "atk-s0516a:350_4": "Taṃ sutvā gāmikā “visaṃ nāma kakkhaḷaṃ,",
  "atk-s0516a:350_5": "yo naṃ khādati,",
  "atk-s0516a:350_6": "so marati,",
  "atk-s0516a:350_7": "kaṇṭakopi vijjhitvā māreti,",
  "atk-s0516a:350_8": "ubhopete kakkhaḷā,",
  "atk-s0516a:350_9": "ko ettha ānisaṃso”ti gehadvārāni thakesuṃ,",
  "atk-s0516a:350_10": "dārake ca palāpesuṃ.",
  "atk-s0516a:350_11": "Taṃ disvā vāṇijo “avohārakusalā ime gāmikā,",
  "atk-s0516a:350_12": "handa ne upāyena gaṇhāpemī”ti “atimadhuraṃ gaṇhatha,",
  "atk-s0516a:350_13": "atisāduṃ gaṇhatha,",
  "atk-s0516a:350_14": "guḷaṃ phāṇitaṃ sakkaraṃ samagghaṃ labbhati,",
  "atk-s0516a:350_15": "kūṭamāsakakūṭakahāpaṇādīhipi labbhatī”ti ugghosesi.",
  "atk-s0516a:350_16": "Taṃ sutvā gāmikā haṭṭhapahaṭṭhā nikkhantā bahumpi mūlaṃ datvā gahesuṃ.",
  "atk-s0516a:351_0": "Tattha vāṇijassa “visakaṇṭakaṃ gaṇhathā”ti ugghosanaṃ viya bhagavato “ākāsānañcāyatanasamāpattiṃ nibbattethā”ti vacanaṃ.",
  "atk-s0516a:351_1": "“Ubhopete kakkhaḷā,",
  "atk-s0516a:351_2": "ko ettha ānisaṃso”ti gāmikānaṃ cintanaṃ viya “bhagavā ‘ākāsānañcāyatanaṃ nibbattethā’ti āha,",
  "atk-s0516a:351_3": "ko nu kho ettha ānisaṃso,",
  "atk-s0516a:351_4": "nāssa guṇaṃ jānāmā”ti sotūnaṃ cintanaṃ.",
  "atk-s0516a:351_5": "Athassa vāṇijassa “atimadhuraṃ gaṇhathā”tiādivacanaṃ viya bhagavato rūpasaññāsamatikkamanādikaṃ ānisaṃsappakāsanaṃ.",
  "atk-s0516a:351_6": "Idañhi sutvā te bahumpi mūlaṃ datvā gāmikā viya guḷaṃ “iminā ānisaṃsena palobhitacittā mahantampi ussāhaṃ",
  "atk-s0516a:351_7": "katvā imaṃ samāpattiṃ nibbattessantī”ti ussāhajananatthaṃ palobhanatthañca kathesi.",
  "atk-s0516a:352_0": "Ākāsānañcāyatanūpagāti ettha nāssa antoti anantaṃ,",
  "atk-s0516a:352_1": "ākāsaṃ anantaṃ ākāsānantaṃ,",
  "atk-s0516a:352_2": "ākāsānantaṃ eva ākāsānañcaṃ,",
  "atk-s0516a:352_3": "taṃ ākāsānañcaṃ adhiṭṭhānaṭṭhena āyatanamassa sasampayuttadhammassa jhānassa devānaṃ devāyatanamivāti ākāsānañcāyatanaṃ.",
  "atk-s0516a:352_4": "Kasiṇugghāṭimākāsassetaṃ adhivacanaṃ.",
  "atk-s0516a:352_5": "Tattha jhānaṃ nibbattetvā paṭisandhivasena ākāsānañcāyatanabhavaṃ upagatā ākāsānañcāyatanūpagā.",
  "atk-s0516a:352_6": "Ito paresu visesamattameva vaṇṇayissāma.",
  "atk-s0516a:353_0": "Ākāsānañcāyatanaṃ samatikkammāti ettha tāva pubbe vuttanayena ākāsānañcaṃ āyatanamassa adhiṭṭhānaṭṭhenāti jhānampi ākāsānañcāyatanaṃ,",
  "atk-s0516a:353_1": "vuttanayeneva ārammaṇampi.",
  "atk-s0516a:353_2": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-s0516a:353_3": "idaṃ viññāṇañcāyatanaṃ upasampajja viharitabbaṃ,",
  "atk-s0516a:353_4": "tasmā ubhayampetaṃ ekajjhaṃ katvā “ākāsānañcāyatanaṃ samatikkammā”ti idaṃ vuttanti veditabbaṃ.",
  "atk-s0516a:354_0": "Viññāṇañcāyatanūpagāti ettha pana “ananta”nti manasikātabbavasena nāssa antoti anantaṃ,",
  "atk-s0516a:354_1": "anantameva ānañcaṃ,",
  "atk-s0516a:354_2": "viññāṇaṃ ānañcaṃ “viññāṇānañca”nti avatvā “viññāṇañca”nti vuttaṃ.",
  "atk-s0516a:354_3": "Ayañhettha ruḷhīsaddo.",
  "atk-s0516a:354_4": "Tadeva viññāṇañcaṃ adhiṭṭhānaṭṭhena āyatananti viññāṇañcāyatanaṃ.",
  "atk-s0516a:354_5": "Tattha jhānaṃ nibbattetvā viññāṇañcāyatanabhavaṃ upagatā viññāṇañcāyatanūpagā.",
  "atk-s0516a:355_0": "Viññāṇañcāyatanaṃ samatikkammāti etthapi pubbe vuttanayeneva viññāṇañcaṃ āyatanamassa adhiṭṭhānaṭṭhenāti jhānampi viññāṇañcāyatanaṃ,",
  "atk-s0516a:355_1": "vuttanayeneva ca ārammaṇampi.",
  "atk-s0516a:355_2": "Evametaṃ jhānañca ārammaṇañcāti ubhayampi appavattikaraṇena ca amanasikaraṇena ca samatikkamitvāva yasmā",
  "atk-s0516a:355_3": "idaṃ ākiñcaññāyatanaṃ upasampajja viharitabbaṃ,",
  "atk-s0516a:355_4": "tasmā ubhayampetaṃ ekajjhaṃ katvā “viññāṇañcāyatanaṃ samatikkammā”ti idaṃ vuttanti veditabbaṃ.",
  "atk-s0516a:356_0": "Ākiñcaññāyatanūpagāti ettha pana nāssa kiñcananti akiñcanaṃ,",
  "atk-s0516a:356_1": "antamaso bhaṅgamattampi assa avasiṭṭhaṃ natthīti vuttaṃ hoti.",
  "atk-s0516a:356_2": "Akiñcanassa bhāvo ākiñcaññaṃ,",
  "atk-s0516a:356_3": "ākāsānañcāyatanaviññāṇāpagamassetaṃ adhivacanaṃ.",
  "atk-s0516a:356_4": "Taṃ ākiñcaññaṃ adhiṭṭhānaṭṭhena āyatananti ākiñcaññāyatanaṃ.",
  "atk-s0516a:356_5": "Tattha jhānaṃ nibbattetvā ākiñcaññāyatanabhavaṃ upagatā ākiñcaññāyatanūpagā.",
  "atk-s0516a:356_6": "Ayaṃ sattamaviññāṇaṭṭhitīti imaṃ sattamaṃ paṭisandhiviññāṇassa ṭhānaṃ jānāti.",
  "atk-s0516a:356_7": "Nevasaññānāsaññāyatanaṃ yatheva saññāya,",
  "atk-s0516a:356_8": "evaṃ viññāṇassāpi sukhumattā neva viññāṇaṃ nāviññāṇaṃ,",
  "atk-s0516a:356_9": "tasmā viññāṇaṭṭhitīsu na vuttaṃ.",
  "atk-s0516a:357_0": "Abhūtanti abhūtatthaṃ “rūpaṃ attā”tiādivacanaṃ.",
  "atk-s0516a:357_1": "Taṃ vipallāsabhāvato atacchaṃ.",
  "atk-s0516a:357_2": "Diṭṭhinissayato anatthasañhitaṃ.",
  "atk-s0516a:357_3": "Atha vā abhūtanti asantaṃ avijjamānaṃ.",
  "atk-s0516a:357_4": "Acorasseva “idaṃ te corikāya ābhataṃ,",
  "atk-s0516a:357_5": "na idaṃ tuyhaṃ ghare dhana”ntiādivacanaṃ.",
  "atk-s0516a:357_6": "Atacchanti atathākāraṃ aññathā santaṃ.",
  "atk-s0516a:357_7": "Anatthasañhitanti na idhalokatthaṃ vā paralokatthaṃ vā nissitaṃ.",
  "atk-s0516a:357_8": "Na taṃ tathāgato byākarotīti taṃ aniyyānikakathaṃ tathāgato na katheti.",
  "atk-s0516a:357_9": "Bhūtaṃ tacchaṃ anatthasañhitanti rājakathāditiracchānakathaṃ.",
  "atk-s0516a:357_10": "Bhūtaṃ tacchaṃ atthasañhitanti ariyasaccasannissitaṃ.",
  "atk-s0516a:357_11": "Tatra kālaññū tathāgato hotīti tasmiṃ tatiyabyākaraṇe tassa pañhassa byākaraṇatthāya tathāgato kālaññū hoti.",
  "atk-s0516a:357_12": "Mahājanassa ādānakālaṃ gahaṇakālaṃ jānitvā sahetukaṃ sakāraṇaṃ katvā yuttapattakāleyeva byākarotīti attho.",
  "atk-s0516a:358_0": "Yuttapattakāle vadatīti kālavādī.",
  "atk-s0516a:358_1": "Bhūtaṃ sabhāvaṃ vadatīti bhūtavādī.",
  "atk-s0516a:358_2": "Paramatthaṃ nibbānaṃ vadatīti atthavādī.",
  "atk-s0516a:358_3": "Maggaphaladhammaṃ vadatīti dhammavādī.",
  "atk-s0516a:358_4": "Saṃvarādivinayaṃ vadatīti vinayavādī.",
  "atk-s0516a:358_5": "Tattha diṭṭhanti aparimāṇāsu lokadhātūsu aparimāṇānaṃ sattānaṃ cakkhudvāresu āpāthaṃ āgacchantaṃ rūpārammaṇaṃ nāma atthi,",
  "atk-s0516a:358_6": "taṃ sabbākārato jānāti passati.",
  "atk-s0516a:358_7": "Evaṃ jānatā passatā ca tena taṃ iṭṭhāniṭṭhādivasena vā diṭṭhasutamutaviññātesu labbhamānakapadavasena vā “katamaṃ taṃ rūpaṃ rūpāyatanaṃ?",
  "atk-s0516a:358_8": "Yaṃ rūpaṃ catunnaṃ mahābhūtānaṃ upādāya vaṇṇanibhā sanidassanaṃ sappaṭighaṃ nīlaṃ pītaka”ntiādinā nayena",
  "atk-s0516a:358_9": "anekehi nāmehi terasahi vārehi dvipaññāsāya nayehi vibhajjamānaṃ tathameva hoti vitathaṃ natthi.",
  "atk-s0516a:358_10": "Esa nayo sotadvārādīsupi.",
  "atk-s0516a:358_11": "Āpāthamāgacchantesu saddādīsu tesaṃ vividhaṃ dassetuṃ “diṭṭhaṃ suta”nti āha.",
  "atk-s0516a:358_12": "Tattha diṭṭhanti rūpāyatanaṃ.",
  "atk-s0516a:358_13": "Sutanti saddāyatanaṃ.",
  "atk-s0516a:358_14": "Mutanti patvā gahetabbato gandhāyatanaṃ rasāyatanaṃ phoṭṭhabbāyatanaṃ.",
  "atk-s0516a:358_15": "Viññātanti sukhadukkhādidhammārammaṇaṃ.",
  "atk-s0516a:358_16": "Pattanti pariyesitvā vā apariyesitvā vā pattaṃ.",
  "atk-s0516a:358_17": "Pariyesitanti pattaṃ vā apattaṃ vā pariyesitaṃ.",
  "atk-s0516a:358_18": "Anuvicaritaṃ manasāti cittena anusañcaritaṃ.",
  "atk-s0516a:359_0": "Tathāgatena abhisambuddhanti iminā etaṃ dasseti –",
  "atk-s0516a:359_1": "yañhi aparimāṇāsu lokadhātūsu imassa sadevakassa lokassa nīlaṃ pītakantiādi rūpārammaṇaṃ cakkhudvāre āpāthaṃ āgacchati,",
  "atk-s0516a:359_2": "“ayaṃ satto imasmiṃ khaṇe imaṃ nāma rūpārammaṇaṃ disvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0516a:359_3": "Tathā yaṃ aparimāṇāsu lokadhātūsu imassa sadevakassa lokassa bherisaddo mudiṅgasaddotiādi saddārammaṇaṃ sotadvāre āpāthaṃ āgacchati,",
  "atk-s0516a:359_4": "mūlagandho tacagandhotiādi gandhārammaṇaṃ ghānadvāre āpāthaṃ āgacchati,",
  "atk-s0516a:359_5": "mūlaraso khandharasotiādi rasārammaṇaṃ jivhādvāre āpāthaṃ āgacchati,",
  "atk-s0516a:359_6": "kakkhaḷaṃ mudukantiādi pathavīdhātutejodhātuvāyodhātubhedaṃ phoṭṭhabbārammaṇaṃ kāyadvāre āpāthaṃ āgacchati,",
  "atk-s0516a:359_7": "“ayaṃ satto imasmiṃ khaṇe imaṃ nāma phoṭṭhabbārammaṇaṃ phusitvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0516a:359_8": "Tathā yaṃ aparimāṇāsu lokadhātūsu imassa sadevakassa lokassa sukhadukkhādibhedaṃ dhammārammaṇaṃ manodvārassa āpāthaṃ āgacchati,",
  "atk-s0516a:359_9": "“ayaṃ satto imasmiṃ khaṇe imaṃ nāma dhammārammaṇaṃ vijānitvā sumano vā dummano vā majjhatto vā jāto”ti sabbaṃ taṃ tathāgatassa evaṃ abhisambuddhaṃ.",
  "atk-s0516a:360_0": "Yañhi, cunda,",
  "atk-s0516a:360_1": "imesaṃ sattānaṃ diṭṭhaṃ sutaṃ mutaṃ viññātaṃ,",
  "atk-s0516a:360_2": "tattha tathāgatena adiṭṭhaṃ vā asutaṃ vā amutaṃ vā aviññātaṃ vā natthi,",
  "atk-s0516a:360_3": "imassa pana mahājanassa pariyesitvā apattampi atthi,",
  "atk-s0516a:360_4": "apariyesitvā apattampi atthi,",
  "atk-s0516a:360_5": "pariyesitvā pattampi atthi,",
  "atk-s0516a:360_6": "apariyesitvā pattampi atthi,",
  "atk-s0516a:360_7": "sabbampi tathāgatassa asampattaṃ nāma natthi ñāṇena asacchikataṃ.",
  "atk-s0516a:360_8": "Tasmā tathāgatoti vuccatīti yaṃ tathā lokena gataṃ,",
  "atk-s0516a:360_9": "tassa tatheva gatattā tathāgatoti vuccatīti.",
  "atk-s0516a:360_10": "Pāḷiyaṃ pana “abhisambuddha”nti vuttaṃ,",
  "atk-s0516a:360_11": "taṃ gatasaddena ekatthaṃ.",
  "atk-s0516a:360_12": "Iminā nayena sabbavāresu tathāgatoti nigamassa attho veditabbo.",
  "atk-s0516a:361_0": "“Yañca, cunda,",
  "atk-s0516a:361_1": "rattiṃ tathāgato anuttaraṃ sammāsambodhiṃ abhisambujjhati,",
  "atk-s0516a:361_2": "yañca rattiṃ anupādisesāya nibbānadhātuyā parinibbāyati,",
  "atk-s0516a:361_3": "yaṃ etasmiṃ antare bhāsati lapati niddisati,",
  "atk-s0516a:361_4": "sabbaṃ taṃ tatheva hoti,",
  "atk-s0516a:361_5": "no aññathā,",
  "atk-s0516a:361_6": "tasmā tathāgatoti vuccatī”ti –",
  "atk-s0516a:362_0": "Ettha yaṃ rattiṃ bhagavā bodhimaṇḍe apparājitapallaṅke nisinno tiṇṇaṃ mārānaṃ matthakaṃ madditvā anuttarasammāsambodhiṃ abhisambuddho,",
  "atk-s0516a:362_1": "yañca rattiṃ yamakasālānamantare anupādisesāya nibbānadhātuyā parinibbāyi,",
  "atk-s0516a:362_2": "etthantare pañcacattālīsavassaparimāṇe kāle paṭhamabodhiyāpi majjhimabodhiyāpi pacchimabodhiyāpi yaṃ bhagavatā bhāsitaṃ suttaṃ geyyaṃ…pe… vedallaṃ,",
  "atk-s0516a:362_3": "taṃ sabbaṃ atthato ca byañjanato ca anupavajjaṃ anūnamanadhikaṃ sabbākāraparipuṇṇaṃ rāgamadanimmadanaṃ dosamohamadanimmadanaṃ natthi,",
  "atk-s0516a:362_4": "tattha vāḷaggamattampi avakkhalitaṃ,",
  "atk-s0516a:362_5": "sabbaṃ taṃ ekamuddikāya lañchitaṃ viya,",
  "atk-s0516a:362_6": "ekanāḷiyā mitaṃ viya,",
  "atk-s0516a:362_7": "ekatulāya tulitaṃ viya ca tathameva hoti vitathaṃ natthi. Tenāha – “yañca, cunda,",
  "atk-s0516a:362_8": "rattiṃ tathāgato…pe…",
  "atk-s0516a:362_9": "sabbaṃ taṃ tathameva hoti,",
  "atk-s0516a:362_10": "no aññathā tasmā tathāgatoti vuccatī”ti.",
  "atk-s0516a:362_11": "Gadaattho hi ettha gatasaddo.",
  "atk-s0516a:363_0": "Api ca –",
  "atk-s0516a:363_1": "āgadanaṃ āgado,",
  "atk-s0516a:363_2": "vacananti attho.",
  "atk-s0516a:363_3": "Tatho aviparīto āgado assāti da-",
  "atk-s0516a:363_4": "kārassa ta-",
  "atk-s0516a:363_5": "kāraṃ katvā gatoti evametasmiṃ atthe padasiddhi veditabbā.",
  "atk-s0516a:364_0": "“Yathāvādī, cunda…pe…",
  "atk-s0516a:364_1": "vuccatī”ti ettha bhagavato vācāya kāyo anulometi kāyassapi vācā,",
  "atk-s0516a:364_2": "tasmā bhagavā yathāvādī tathākārī,",
  "atk-s0516a:364_3": "yathākārī tathāvādī ca hoti,",
  "atk-s0516a:364_4": "evaṃbhūtassa cassa yathā vācā,",
  "atk-s0516a:364_5": "kāyopi tathā gato pavattoti attho.",
  "atk-s0516a:364_6": "Yathā ca kāyo,",
  "atk-s0516a:364_7": "vācāpi tathā gatā pavattāti tathāgatoti evamettha padasiddhi veditabbā.",
  "atk-s0516a:365_0": "Abhibhū anabhibhūtoti upari bhavaggaṃ heṭṭhā avīcipariyantaṃ aparimāṇāsu lokadhātūsu sabbasatte abhibhavati",
  "atk-s0516a:365_1": "sīlenapi samādhināpi paññāyapi vimuttiyāpi na tassa tulā vā pamāṇaṃ vā atthi.",
  "atk-s0516a:365_2": "Atulo appameyyo anuttaro rājarājā devadevo sakkānaṃ atisakko brahmānaṃ atibrahmā.",
  "atk-s0516a:365_3": "Aññadatthūti ekaṃsatthe nipāto.",
  "atk-s0516a:365_4": "Dakkhatīti daso.",
  "atk-s0516a:365_5": "Vasaṃ vattetīti vasavattī.",
  "atk-s0516a:366_0": "Tatrāyaṃ padasiddhi veditabbā –",
  "atk-s0516a:366_1": "agado viya agado,",
  "atk-s0516a:366_2": "ko panesa?",
  "atk-s0516a:366_3": "Desanāvilāso ceva puññussayo ca.",
  "atk-s0516a:366_4": "Tena hesa mahānubhāvo bhisakko dibbāgadena sappe viya sabbaparappavādino sadevakañca lokaṃ abhibhavati.",
  "atk-s0516a:366_5": "Iti sabbalokābhibhavane tatho aviparīto desanāvilāsamayo ceva puññussayo ca agado assāti da-",
  "atk-s0516a:366_6": "kārassa ta-",
  "atk-s0516a:366_7": "kāraṃ katvā tathāgatoti veditabbo.",
  "atk-s0516a:367_0": "Idhatthaññeva jānāti kammābhisaṅkhāravasenāti apuññābhisaṅkhāravasena idhatthaññeva jānāti.",
  "atk-s0516a:367_1": "Kāyassa bhedā paraṃ maraṇāti upādinnakhandhabhedā maraṇato paraṃ.",
  "atk-s0516a:367_2": "Apāyantiādīsu vuḍḍhisaṅkhātasukhasātato ayā apetattā apāyo.",
  "atk-s0516a:367_3": "Dukkhassa gati paṭisaraṇanti duggati.",
  "atk-s0516a:367_4": "Dukkarakārino ettha vinipatantīti vinipāto.",
  "atk-s0516a:367_5": "Niratiaṭṭhena nirassādaṭṭhena nirayo.",
  "atk-s0516a:367_6": "Taṃ apāyaṃ…pe… nirayaṃ.",
  "atk-s0516a:367_7": "Upapajjissatīti paṭisandhivasena uppajjissati.",
  "atk-s0516a:367_8": "Tiracchānayoninti tiriyaṃ añcantīti tiracchānā,",
  "atk-s0516a:367_9": "tesaṃ yoni tiracchānayoni,",
  "atk-s0516a:367_10": "taṃ tiracchānayoniṃ.",
  "atk-s0516a:367_11": "Pettivisayanti paccabhāvaṃ pattānaṃ visayoti pettivisayo,",
  "atk-s0516a:367_12": "taṃ pettivisayaṃ.",
  "atk-s0516a:367_13": "Manaso ussannatāya manussā,",
  "atk-s0516a:367_14": "tesu manussesu.",
  "atk-s0516a:367_15": "Ito paraṃ kammābhisaṅkhāravasenāti ettha puññābhisaṅkhāravasena attho gahetabbo.",
  "atk-s0516a:368_0": "Āsavānaṃ khayāti āsavānaṃ vināsena.",
  "atk-s0516a:368_1": "Anāsavaṃ cetovimuttinti āsavavirahitaṃ arahattaphalasamādhiṃ.",
  "atk-s0516a:368_2": "Paññāvimuttinti arahattaphalapaññaṃ.",
  "atk-s0516a:368_3": "Arahattaphalasamādhi rāgavirāgā cetovimutti,",
  "atk-s0516a:368_4": "arahattaphalapaññā avijjāvirāgā paññāvimuttīti veditabbā.",
  "atk-s0516a:368_5": "Taṇhācaritena vā appanājhānabalena kilese vikkhambhetvā adhigataṃ arahattaphalaṃ rāgavirāgā cetovimutti,",
  "atk-s0516a:368_6": "diṭṭhicaritena upacārajjhānamattaṃ nibbattetvā vipassitvā adhigataṃ arahattaphalaṃ avijjāvirāgā paññāvimutti.",
  "atk-s0516a:368_7": "Anāgāmiphalaṃ vā kāmarāgaṃ sandhāya rāgavirāgā cetovimutti,",
  "atk-s0516a:368_8": "arahattaphalaṃ sabbappakārato avijjāvirāgā paññāvimutti.",
  "atk-s0516a:369_0": "Ākiñcaññāyatanaṃ dhimuttanti vimokkhenāti kenaṭṭhena vimokkho veditabboti?",
  "atk-s0516a:369_1": "Adhimuccanaṭṭhena.",
  "atk-s0516a:369_2": "Ko ayaṃ adhimuccanaṭṭho nāma?",
  "atk-s0516a:369_3": "Paccanīkadhammehi ca suṭṭhu vimuccanaṭṭho,",
  "atk-s0516a:369_4": "ārammaṇe ca abhirativasena suṭṭhu vimuccanaṭṭho,",
  "atk-s0516a:369_5": "pitu aṅke vissaṭṭhaaṅgapaccaṅgassa dārakassa sayanaṃ viya aniggahitabhāvena nirāsaṅkatāya ārammaṇe pavattīti vuttaṃ hoti.",
  "atk-s0516a:369_6": "Evarūpena vimokkhena dhimuttanti.",
  "atk-s0516a:369_7": "Viññāṇañcāyatanaṃ muñcitvā ākiñcaññāyatane nirāsaṅkavasena dhimuttaṃ allīnaṃ.",
  "atk-s0516a:369_8": "Tatrādhimuttanti tasmiṃ samādhimhi allīnaṃ.",
  "atk-s0516a:369_9": "Tadadhimuttanti tasmiṃ jhāne adhimuttaṃ.",
  "atk-s0516a:369_10": "Tadādhipateyyanti taṃ jhānaṃ jeṭṭhakaṃ.",
  "atk-s0516a:369_11": "Rūpādhimuttotiādīni pañca kāmaguṇagarukavasena vuttāni.",
  "atk-s0516a:369_12": "Kulādhimuttotiādīni tīṇi khattiyādikulagarukavasena vuttāni.",
  "atk-s0516a:369_13": "Lābhādhimuttotiādīni aṭṭha lokadhammavasena vuttāni.",
  "atk-s0516a:369_14": "Dhīvarādhimuttotiādīni cattāri paccayavasena vuttāni.",
  "atk-s0516a:369_15": "Suttantādhimuttotiādīni piṭakattayavasena vuttāni.",
  "atk-s0516a:369_16": "Āraññakaṅgādhimuttotiādīni dhutaṅgasamādānavasena vuttāni.",
  "atk-s0516a:369_17": "Paṭhamajjhānādhimuttotiādīni paṭilābhavasena vuttāni.",
  "atk-s0516a:370_0": "Kammaparāyaṇanti abhisaṅkhāravasena.",
  "atk-s0516a:370_1": "Vipākaparāyaṇanti pavattivasena.",
  "atk-s0516a:370_2": "Kammagarukanti cetanāgarukaṃ.",
  "atk-s0516a:370_3": "Paṭisandhigarukanti upapattigarukaṃ.",
  "atk-s0516a:371_0": "84.",
  "atk-s0516a:371_1": "Ākiñcaññāsambhavaṃ ñatvāti ākiñcaññāyatanasamāpattito vuṭṭhahitvā ākiñcaññāyatanajanakakammābhisaṅkhāraṃ ñatvā “kinti palibodho aya”nti.",
  "atk-s0516a:371_2": "Nandisaṃyojanaṃ itīti yā catutthaarūparāgasaṅkhātā nandī tañca saṃyojanaṃ ñatvā.",
  "atk-s0516a:371_3": "Tato tattha vipassatīti atha tattha ākiñcaññāyatanasamāpattito vuṭṭhahitvā taṃ samāpattiṃ aniccādivasena vipassati.",
  "atk-s0516a:371_4": "Etaṃ ñāṇaṃ tathaṃ tassāti etaṃ tassa puggalassa evaṃ vipassato anukkamena uppannaṃ arahattañāṇaṃ aviparītaṃ.",
  "atk-s0516a:371_5": "Vusīmatoti vusitavantassa.",
  "atk-s0516a:371_6": "Sesaṃ sabbattha pākaṭameva.",
  "atk-s0516a:372_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:372_1": "desanāpariyosāne ca pubbasadiso eva dhammābhisamayo ahosīti.",
  "atk-s0516a:373_0": "Saddhammappajjotikāya cūḷaniddesa-aṭṭhakathāya",
  "atk-s0516a:374_0": "Posālamāṇavasuttaniddesavaṇṇanā niṭṭhitā.",
  "atk-s0516a:375_0": "15. Mogharājamāṇavasuttaniddesavaṇṇanā",
  "atk-s0516a:376_0": "85.",
  "atk-s0516a:376_1": "Pannarasame mogharājasutte –",
  "atk-s0516a:376_2": "dvāhanti dve vāre ahaṃ.",
  "atk-s0516a:376_3": "So hi pubbe ajitasuttassa ca tissametteyyasuttassa ca avasāne dvikkhattuṃ bhagavantaṃ pucchi,",
  "atk-s0516a:376_4": "bhagavā panassa indriyaparipākaṃ āgamayamāno na byākāsi. Tenāha –",
  "atk-s0516a:376_5": "“dvāhaṃ sakkaṃ apucchissa”nti.",
  "atk-s0516a:376_6": "Yāvatatiyañca devīsi,",
  "atk-s0516a:376_7": "byākarotīti me sutanti yāvatatiyañca sahadhammikaṃ puṭṭho visuddhidevabhūto isi bhagavā sammāsambuddho byākarotīti evaṃ me sutaṃ.",
  "atk-s0516a:376_8": "Godhāvarītīreyeva kira so evamassosi. Tenāha –",
  "atk-s0516a:376_9": "“byākarotīti me suta”nti.",
  "atk-s0516a:376_10": "Imissā gāthāya niddese yaṃ vattabbaṃ siyā,",
  "atk-s0516a:376_11": "taṃ heṭṭhā vuttanayaṃ eva.",
  "atk-s0516a:377_0": "86.",
  "atk-s0516a:377_1": "Ayaṃ lokoti manussaloko.",
  "atk-s0516a:377_2": "Paro lokoti taṃ ṭhapetvā avaseso.",
  "atk-s0516a:377_3": "Sadevakoti brahmalokaṃ ṭhapetvā avaseso upapattidevasammutidevayutto.",
  "atk-s0516a:377_4": "“Brahmaloko sadevako”ti etaṃ vā “sadevako loko”tiādinayanidassanamattaṃ.",
  "atk-s0516a:377_5": "Tena sabbopi tathāvuttappakāraloko veditabbo.",
  "atk-s0516a:378_0": "87.",
  "atk-s0516a:378_1": "Evaṃ abhikkantadassāvinti evaṃ aggadassāviṃ,",
  "atk-s0516a:378_2": "sadevakassa lokassa ajjhāsayādhimuttigatiparāyaṇādīni passituṃ samatthanti dasseti.",
  "atk-s0516a:379_0": "88.",
  "atk-s0516a:379_1": "Suññato lokaṃ avekkhassūti avasiyapavattasallakkhaṇavasena vā tucchasaṅkhārasamanupassanāvasena vāti dvīhākārehi suññato lokaṃ passa.",
  "atk-s0516a:379_2": "Attānudiṭṭhiṃ ūhaccāti sakkāyadiṭṭhiṃ uddharitvā.",
  "atk-s0516a:380_0": "Lujjatīti bhijjati.",
  "atk-s0516a:380_1": "Cakkhatīti cakkhu.",
  "atk-s0516a:380_2": "Tadetaṃ sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhe ṭhitānaṃ sarīrasaṇṭhānuppattidesabhūte",
  "atk-s0516a:380_3": "diṭṭhamaṇḍale cakkhuviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0516a:380_4": "Rūpayantīti rūpā,",
  "atk-s0516a:380_5": "vaṇṇavikāramāpajjantā hadayaṅgatabhāvaṃ pakāsentīti attho.",
  "atk-s0516a:380_6": "Cakkhuto pavattaṃ viññāṇaṃ,",
  "atk-s0516a:380_7": "cakkhussa vā cakkhusannissitaṃ vā viññāṇaṃ cakkhuviññāṇaṃ.",
  "atk-s0516a:380_8": "Cakkhuto pavatto samphasso cakkhusamphasso.",
  "atk-s0516a:380_9": "Cakkhusamphassapaccayāti cakkhuviññāṇasampayuttaphassapaccayā.",
  "atk-s0516a:380_10": "Vedayitanti vindanaṃ,",
  "atk-s0516a:380_11": "vedanāti attho.",
  "atk-s0516a:380_12": "Tadeva sukhayatīti sukhaṃ,",
  "atk-s0516a:380_13": "yassa uppajjati,",
  "atk-s0516a:380_14": "taṃ sukhitaṃ karotīti attho.",
  "atk-s0516a:380_15": "Suṭṭhu vā khādati,",
  "atk-s0516a:380_16": "khanati ca kāyacittābādhanti sukhaṃ.",
  "atk-s0516a:380_17": "Dukkhayatīti dukkhaṃ.",
  "atk-s0516a:380_18": "Yassa uppajjati,",
  "atk-s0516a:380_19": "taṃ dukkhitaṃ karotīti attho.",
  "atk-s0516a:380_20": "Na dukkhaṃ na sukhanti adukkhamasukhaṃ. Ma-",
  "atk-s0516a:380_21": "kāro sandhipadavasena vutto.",
  "atk-s0516a:380_22": "So pana cakkhusamphasse attanā sampayuttāya vedanāya sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti,",
  "atk-s0516a:380_23": "sampaṭicchanasampayuttāya anantarasamanantarūpanissayanatthivigatavasena pañcadhā,",
  "atk-s0516a:380_24": "santīraṇādisampayuttānaṃ upanissayavaseneva paccayo hoti.",
  "atk-s0516a:381_0": "Suṇātīti sotaṃ,",
  "atk-s0516a:381_1": "taṃ sasambhārasotabilassa anto tanutambalomācite aṅgulivedhakasaṇṭhāne padese sotaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0516a:381_2": "Saddīyantīti saddā,",
  "atk-s0516a:381_3": "udāharīyantīti attho.",
  "atk-s0516a:381_4": "Ghāyatīti ghānaṃ,",
  "atk-s0516a:381_5": "taṃ sasambhāraghānabilassa anto ajapadasaṇṭhāne padese ghānaviññāṇādīnaṃ yathārahaṃ vatthudvārabhāvaṃ sādhayamānaṃ tiṭṭhati.",
  "atk-s0516a:381_6": "Gandhiyantīti gandhā,",
  "atk-s0516a:381_7": "attano vatthuṃ sūciyantīti attho.",
  "atk-s0516a:381_8": "Jīvitaṃ avhāyatīti jivhā,",
  "atk-s0516a:381_9": "sāyanaṭṭhena vā jivhā.",
  "atk-s0516a:381_10": "Sā sasambhārajivhāya atiaggamūlapassāni vajjetvā uparimatalamajjhe bhinnauppaladalaggasaṇṭhāne padese",
  "atk-s0516a:381_11": "jivhāviññāṇādīnaṃ yathārahaṃ vatthudvārabhāvaṃ sādhayamānā tiṭṭhati.",
  "atk-s0516a:381_12": "Rasanti te sattāti rasā,",
  "atk-s0516a:381_13": "assādentīti attho.",
  "atk-s0516a:382_0": "Kucchitānaṃ āsavadhammānaṃ āyoti kāyo.",
  "atk-s0516a:382_1": "Āyoti uppattideso.",
  "atk-s0516a:382_2": "So yāvatā imasmiṃ kāye upādinnapavatti nāma atthi,",
  "atk-s0516a:382_3": "tattha yebhuyyena kāyappasādo kāyaviññāṇādīnaṃ yathārahaṃ vatthudvārabhāvaṃ sādhayamāno tiṭṭhati.",
  "atk-s0516a:382_4": "Phusiyantīti phoṭṭhabbā.",
  "atk-s0516a:382_5": "Manatīti mano,",
  "atk-s0516a:382_6": "vijānātīti attho.",
  "atk-s0516a:382_7": "Attano lakkhaṇaṃ dhārentīti dhammā.",
  "atk-s0516a:382_8": "Manoti sahāvajjanabhavaṅgaṃ.",
  "atk-s0516a:382_9": "Dhammāti nibbānaṃ muñcitvā avasesā dhammārammaṇadhammā.",
  "atk-s0516a:382_10": "Manoviññāṇanti javanamanoviññāṇaṃ.",
  "atk-s0516a:382_11": "Manosamphassoti taṃsampayutto phasso,",
  "atk-s0516a:382_12": "so sampayuttāya vedanāya vipākapaccayavajjehi sesehi sattahi paccayehi paccayo hoti.",
  "atk-s0516a:382_13": "Anantarāya teheva sesānaṃ upanissayeneva paccayo hoti.",
  "atk-s0516a:383_0": "Avasiyapavattasallakkhaṇavasena vāti avaso hutvā pavattasaṅkhāre passanavasena olokanavasenāti attho.",
  "atk-s0516a:383_1": "Rūpe vaso na labbhatīti rūpasmiṃ vasavattibhāvo issarabhāvo na labbhati.",
  "atk-s0516a:383_2": "Vedanādīsupi eseva nayo.",
  "atk-s0516a:384_0": "Nāyaṃ,",
  "atk-s0516a:384_1": "bhikkhave,",
  "atk-s0516a:384_2": "kāyo tumhākanti attani sati attaniyaṃ nāma hoti,",
  "atk-s0516a:384_3": "attāyeva ca natthi.",
  "atk-s0516a:384_4": "Tasmā “nāyaṃ,",
  "atk-s0516a:384_5": "bhikkhave,",
  "atk-s0516a:384_6": "kāyo tumhāka”nti āha.",
  "atk-s0516a:384_7": "Nāpi aññesanti añño nāma paresaṃ attā.",
  "atk-s0516a:384_8": "Tasmiṃ sati aññesaṃ nāma siyā,",
  "atk-s0516a:384_9": "sopi natthi.",
  "atk-s0516a:384_10": "Tasmā “nāpi aññesa”nti āha.",
  "atk-s0516a:384_11": "Purāṇamidaṃ,",
  "atk-s0516a:384_12": "bhikkhave,",
  "atk-s0516a:384_13": "kammanti nayidaṃ purāṇakammameva,",
  "atk-s0516a:384_14": "purāṇakammanibbatto panesa kāyo.",
  "atk-s0516a:384_15": "Tasmā paccayavohārena evaṃ vutto.",
  "atk-s0516a:384_16": "Abhisaṅkhatantiādi kammavohārasseva vasena purimaliṅgasabhāvatāya vuttaṃ.",
  "atk-s0516a:384_17": "Ayaṃ panettha attho –",
  "atk-s0516a:384_18": "abhisaṅkhatanti paccayehi katoti daṭṭhabbo.",
  "atk-s0516a:384_19": "Abhisañcetayitanti cetanāvatthuko,",
  "atk-s0516a:384_20": "cetanāmūlakoti daṭṭhabbo.",
  "atk-s0516a:384_21": "Vedaniyanti vedanāya vatthūti daṭṭhabbo.",
  "atk-s0516a:385_0": "Rūpe sāro na labbhatīti rūpasmiṃ niccādisāro na labbhati.",
  "atk-s0516a:385_1": "Vedanādīsupi eseva nayo.",
  "atk-s0516a:385_2": "Rūpaṃ assāraṃ nissāranti rūpaṃ assāraṃ sāravirahitañca.",
  "atk-s0516a:385_3": "Sārāpagatanti sārato apagataṃ.",
  "atk-s0516a:385_4": "Niccasārasārena vāti bhaṅgaṃ atikkamitvā pavattamānena niccasārena vā.",
  "atk-s0516a:385_5": "Kassaci niccasārassa abhāvato niccasārena sāro natthi.",
  "atk-s0516a:385_6": "Sukhasārasārena vāti ṭhitisukhaṃ atikkamitvā pavattamānassa kassaci sukhasārassa abhāvato sukhasārasārena vā.",
  "atk-s0516a:385_7": "Attasārasārena vāti attattaniyasārasārena vā.",
  "atk-s0516a:385_8": "Niccena vāti bhaṅgaṃ atikkamitvā pavattamānassa kassaci niccassa abhāvato niccena vā.",
  "atk-s0516a:385_9": "Dhuvena vāti vijjamānakālepi paccayāyattavuttitāya thirassa kassaci abhāvato dhuvena vā.",
  "atk-s0516a:385_10": "Sassatena vāti abbocchinnassa sabbakāle vijjamānassa kassaci abhāvato sassatena vā.",
  "atk-s0516a:385_11": "Avipariṇāmadhammena vāti jarābhaṅgavasena avipariṇāmapakatikassa kassaci abhāvato avipariṇāmadhammena vā.",
  "atk-s0516a:386_0": "Cakkhu suññaṃ attena vā attaniyena vāti “kārako vedako sayaṃvasī”ti evaṃ parikappikena attanā vā attābhāvatoyeva",
  "atk-s0516a:386_1": "attano santakena parikkhārena ca suññaṃ.",
  "atk-s0516a:386_2": "Sabbaṃ cakkhādilokiyadhammajātaṃ yasmā attā ca ettha natthi,",
  "atk-s0516a:386_3": "attaniyañca ettha natthi,",
  "atk-s0516a:386_4": "tasmā “suñña”nti vuccatīti attho.",
  "atk-s0516a:386_5": "Lokuttarāpi dhammā attattaniyehi suññāyeva,",
  "atk-s0516a:386_6": "suññātītadhammā natthīti vuttaṃ hoti.",
  "atk-s0516a:386_7": "Tasmiṃ dhamme attattaniyasārassa natthibhāvo vutto hoti.",
  "atk-s0516a:386_8": "Loke ca “suññaṃ gharaṃ suñño ghaṭo”ti vutto gharassa ghaṭassa ca natthibhāvo na hoti,",
  "atk-s0516a:386_9": "tasmiṃ ghaṭe ca aññassa natthibhāvo vutto hoti.",
  "atk-s0516a:386_10": "Bhagavatā ca iti yampi koci tattha na hoti,",
  "atk-s0516a:386_11": "tena taṃ suññaṃ.",
  "atk-s0516a:386_12": "Yaṃ pana tattha avasiṭṭhaṃ hoti,",
  "atk-s0516a:386_13": "taṃ santaṃ idamatthīti pajānātīti ayamevattho vutto.",
  "atk-s0516a:386_14": "Tathā ñāyaganthe saddaganthe ca ayamevattho.",
  "atk-s0516a:386_15": "Iti imasmiṃ sutte anattalakkhaṇameva kathitaṃ.",
  "atk-s0516a:386_16": "Anissariyatoti attano issariye avasavattanato.",
  "atk-s0516a:386_17": "Akāmakāriyatoti attano akāmaṃ arucikaraṇavasena.",
  "atk-s0516a:386_18": "Apāpuṇiyatoti ṭhātuṃ patiṭṭhābhāvato.",
  "atk-s0516a:386_19": "Avasavattanatoti attano vase avattanato.",
  "atk-s0516a:386_20": "Paratoti aniccato paccayāyattavuttito.",
  "atk-s0516a:386_21": "Vivittatoti nissarato.",
  "atk-s0516a:387_0": "Suddhanti kevalaṃ issarakālapakatīhi vinā kevalaṃ paccayāyattapavattivasena pavattamānaṃ suddhaṃ nāma.",
  "atk-s0516a:387_1": "Attaniyavirahito suddhadhammapuñjoti ca.",
  "atk-s0516a:387_2": "Suddhaṃ dhammasamuppādaṃ,",
  "atk-s0516a:387_3": "suddhaṃ saṅkhārasantatinti suddhaṃ passantassa jānantassa saṅkhārānaṃ santatiṃ abbocchinnasaṅkhārasantatiṃ.",
  "atk-s0516a:387_4": "Tatheva suddhaṃ passantassa saṅkhārādīni,",
  "atk-s0516a:387_5": "ekaṭṭhāni ādarena dvattikkhattuṃ vuttāni.",
  "atk-s0516a:387_6": "Evaṃ passantassa maraṇamukhe bhayaṃ na hoti.",
  "atk-s0516a:387_7": "Gāmaṇīti ālapanaṃ.",
  "atk-s0516a:387_8": "Tiṇakaṭṭhasamaṃ lokanti imaṃ upādinnakkhandhasaṅkhātaṃ lokaṃ.",
  "atk-s0516a:387_9": "Yadā tiṇakaṭṭhasamaṃ paññāya passati.",
  "atk-s0516a:387_10": "Yathā araññe tiṇakaṭṭhādīsu gaṇhantesu attānaṃ vā attaniyaṃ vā gaṇhātīti na hoti,",
  "atk-s0516a:387_11": "tesu vā tiṇakaṭṭhādīsu sayameva nassantesupi vinassantesupi attā nassati,",
  "atk-s0516a:387_12": "attaniyo nassatīti na hoti.",
  "atk-s0516a:387_13": "Evaṃ imasmiṃ kāyepi nassante vā vinassante vā attā vā attaniyaṃ vā bhijjatīti apassanto paññāya tiṇakaṭṭhasamaṃ passatīti vuccati.",
  "atk-s0516a:387_14": "Nāññaṃ patthayate kiñci,",
  "atk-s0516a:387_15": "aññatrappaṭisandhiyāti paṭisandhivirahitaṃ nibbānaṃ ṭhapetvā aññaṃ bhavaṃ vā attabhāvaṃ vā na pattheti.",
  "atk-s0516a:388_0": "Rūpaṃ samannesatīti rūpassa sāraṃ pariyesati.",
  "atk-s0516a:388_1": "Ahanti vāti diṭṭhivasena.",
  "atk-s0516a:388_2": "Mamanti vāti taṇhāvasena.",
  "atk-s0516a:388_3": "Asmīti vāti mānavasena.",
  "atk-s0516a:388_4": "Tampi tassa na hotīti taṃ tividhampi tassa puggalassa na hoti.",
  "atk-s0516a:389_0": "Idhāti desāpadese nipāto,",
  "atk-s0516a:389_1": "svāyaṃ katthaci lokaṃ upādāya vuccati. Yathāha –",
  "atk-s0516a:389_2": "“idha tathāgato loke uppajjatī”ti.",
  "atk-s0516a:389_3": "Katthaci sāsanaṃ. Yathāha – “idheva,",
  "atk-s0516a:389_4": "bhikkhave, samaṇo,",
  "atk-s0516a:389_5": "idha dutiyo samaṇo”ti.",
  "atk-s0516a:389_6": "Katthaci okāsaṃ. Yathāha –",
  "atk-s0516a:390_0": "“Idheva tiṭṭhamānassa, devabhūtassa me sato;",
  "atk-s0516a:391_0": "Punarāyu ca me laddho, evaṃ jānāhi mārisā”ti. ;",
  "atk-s0516a:392_0": "Katthaci padapūraṇamattameva. Yathāha – “idhāhaṃ,",
  "atk-s0516a:392_1": "bhikkhave,",
  "atk-s0516a:392_2": "bhuttāvī assaṃ pavārito”ti.",
  "atk-s0516a:392_3": "Idha pana lokaṃ upādāya vuttoti veditabbo.",
  "atk-s0516a:392_4": "Assutavā puthujjanoti ettha pana āgamādhigamābhāvā ñeyyo “assutavā”iti.",
  "atk-s0516a:392_5": "Yassa hi khandhadhātuāyatanapaccayākārasatipaṭṭhānādīsu uggahaparipucchāvinicchayarahitattā diṭṭhipaṭisedhako neva āgamo,",
  "atk-s0516a:392_6": "paṭipattiyā adhigantabbassa anadhigatattā neva adhigamo atthi,",
  "atk-s0516a:392_7": "so āgamādhigamābhāvā ñeyyo “assutavā” iti. Svāyaṃ –",
  "atk-s0516a:393_0": "Puthūnaṃ jananādīhi, kāraṇehi puthujjano;",
  "atk-s0516a:394_0": "Puthujjanantogadhattā, puthuvāyaṃ jano iti. ;",
  "atk-s0516a:395_0": "So hi puthūnaṃ nānappakārānaṃ kilesādīnaṃ jananādīhipi kāraṇehi puthujjano. Yathāha –",
  "atk-s0516a:395_1": "puthu kilese janentīti puthujjanā,",
  "atk-s0516a:395_2": "puthu avihatasakkāyadiṭṭhikāti puthujjanā,",
  "atk-s0516a:395_3": "puthu satthārānaṃ mukhullokikāti puthujjanā,",
  "atk-s0516a:395_4": "puthu sabbagatīhi avuṭṭhitāti puthujjanā,",
  "atk-s0516a:395_5": "puthu nānābhisaṅkhāre abhisaṅkharontīti puthujjanā,",
  "atk-s0516a:395_6": "puthu nānāoghehi vuyhantīti puthujjanā,",
  "atk-s0516a:395_7": "puthu nānāsantāpehi santappentīti puthujjanā,",
  "atk-s0516a:395_8": "puthu nānāpariḷāhehi pariḍayhantīti puthujjanā,",
  "atk-s0516a:395_9": "puthu pañcasu kāmaguṇesu rattā giddhā gadhitā muñchitā ajjhosannā laggā laggitā palibuddhāti puthujjanā,",
  "atk-s0516a:395_10": "puthu pañcahi nīvaraṇehi āvuṭā nivuṭā ovuṭā pihitā paṭicchannā paṭikujjitāti puthujjanā,",
  "atk-s0516a:395_11": "puthūnaṃ vā gaṇanapathamatītānaṃ ariyadhammaparammukhānaṃ nīcadhammasamācārānaṃ janānaṃ antogadhattāpi puthujjanā,",
  "atk-s0516a:395_12": "puthuva ayaṃ visuṃyeva saṅkhyaṃ gato,",
  "atk-s0516a:395_13": "visaṃsaṭṭho sīlasutādiguṇayuttehi ariyehi janotipi puthujjano.",
  "atk-s0516a:395_14": "Evametehi “assutavā puthujjano”ti dvīhi padehi ye te –",
  "atk-s0516a:396_0": "“Duve puthujjanā vuttā, buddhenādiccabandhunā;",
  "atk-s0516a:397_0": "Andho puthujjano eko, kalyāṇeko puthujjano”ti. –",
  "atk-s0516a:398_0": "Dve puthujjanā vuttā, tesu andhaputhujjano vutto hotīti veditabbo.",
  "atk-s0516a:399_0": "Ariyānaṃ adassāvītiādīsu ariyāti ārakattā kilesehi,",
  "atk-s0516a:399_1": "anaye na iriyanato,",
  "atk-s0516a:399_2": "aye iriyanato,",
  "atk-s0516a:399_3": "sadevakena ca lokena araṇīyato buddhā ca paccekabuddhā ca buddhasāvakā ca vuccanti,",
  "atk-s0516a:399_4": "buddhā eva vā idha ariyā. Yathāha –",
  "atk-s0516a:399_5": "“sadevake,",
  "atk-s0516a:399_6": "bhikkhave, loke…pe…",
  "atk-s0516a:399_7": "tathāgato ariyoti vuccatī”ti.",
  "atk-s0516a:400_0": "Sappurisāti ettha pana paccekabuddhā tathāgatasāvakā ca “sappurisā”ti veditabbā.",
  "atk-s0516a:400_1": "Te hi lokuttaraguṇayogena sobhanā purisāti sappurisā.",
  "atk-s0516a:400_2": "Sabbeva vā ete dvidhāpi vuttā.",
  "atk-s0516a:400_3": "Buddhāpi hi ariyā ca sappurisā ca paccekabuddhāpi buddhasāvakāpi. Yathāha –",
  "atk-s0516a:401_0": "“Yo ve kataññū katavedi dhīro, kalyāṇamitto daḷhabhatti ca hoti;",
  "atk-s0516a:402_0": "Dukhitassa sakkacca karoti kiccaṃ, tathāvidhaṃ sappurisaṃ vadantī”ti. ;",
  "atk-s0516a:403_0": "“Kalyāṇamitto daḷhabhatti ca hotī”ti ettāvatā hi buddhasāvako vutto.",
  "atk-s0516a:403_1": "Kataññutādīhi paccekabuddhā buddhāti,",
  "atk-s0516a:403_2": "yo imesaṃ ariyānaṃ adassanasīlo,",
  "atk-s0516a:403_3": "na ca dassane sādhukārī,",
  "atk-s0516a:403_4": "so ariyānaṃ adassāvīti veditabbo.",
  "atk-s0516a:403_5": "So cakkhunā adassāvī,",
  "atk-s0516a:403_6": "ñāṇena adassāvīti duvidho,",
  "atk-s0516a:403_7": "tesu ñāṇena adassāvī idha adhippeto.",
  "atk-s0516a:403_8": "Maṃsacakkhunā hi dibbacakkhunā vā ariyā diṭṭhāpi adiṭṭhāva honti tesaṃ cakkhunā vaṇṇamattagahaṇato,",
  "atk-s0516a:403_9": "na ariyabhāvagocarato.",
  "atk-s0516a:403_10": "Soṇasiṅgālādayopi cakkhunā ariye passanti,",
  "atk-s0516a:403_11": "na ca te ariyānaṃ dassāvino.",
  "atk-s0516a:404_0": "Tatridaṃ vatthu –",
  "atk-s0516a:404_1": "cittalapabbatavāsino kira khīṇāsavattherassa upaṭṭhāko vuḍḍhapabbajito ekadivasaṃ therena saddhiṃ piṇḍāya",
  "atk-s0516a:404_2": "caritvā therassa pattacīvaraṃ gahetvā piṭṭhito āgacchanto theraṃ pucchi –",
  "atk-s0516a:404_3": "“ariyā nāma, bhante,",
  "atk-s0516a:404_4": "kīdisā”ti?",
  "atk-s0516a:404_5": "Thero āha –",
  "atk-s0516a:404_6": "“idhekacco mahallako ariyānaṃ pattacīvaraṃ gahetvā vattapaṭipattiṃ katvā saha carantopi neva ariye jānāti,",
  "atk-s0516a:404_7": "evaṃ dujjānā, āvuso, ariyā”ti.",
  "atk-s0516a:404_8": "Evaṃ vuttepi so neva aññāsi.",
  "atk-s0516a:404_9": "Tasmā cakkhunā dassanaṃ na dassanaṃ,",
  "atk-s0516a:404_10": "ñāṇena dassanameva dassanaṃ. Yathāha – “alaṃ te, vakkali,",
  "atk-s0516a:404_11": "kiṃ te iminā pūtikāyena diṭṭhena, yo kho, vakkali,",
  "atk-s0516a:404_12": "dhammaṃ passati,",
  "atk-s0516a:404_13": "so maṃ passatī”ti.",
  "atk-s0516a:404_14": "Tasmā cakkhunā passantopi ñāṇena ariyehi diṭṭhaṃ aniccādilakkhaṇaṃ apassanto,",
  "atk-s0516a:404_15": "ariyānaṃ adhigatañca dhammaṃ anadhigacchanto,",
  "atk-s0516a:404_16": "ariyakaradhammānaṃ ariyabhāvassa ca adiṭṭhattā “ariyānaṃ adassāvī”ti veditabbo.",
  "atk-s0516a:405_0": "Ariyadhammassa akovidoti satipaṭṭhānādibhede ariyadhamme akusalo. Ariyadhamme avinītoti ettha pana –",
  "atk-s0516a:406_0": "Duvidho vinayo nāma, ekamekettha pañcadhā;",
  "atk-s0516a:407_0": "Abhāvato tassa ayaṃ, “avinīto”ti vuccati. ;",
  "atk-s0516a:408_0": "Ayañhi saṃvaravinayo pahānavinayoti duvidho vinayo.",
  "atk-s0516a:408_1": "Ettha ca duvidhepi vinaye ekamekopi vinayo pañcadhā bhijjati.",
  "atk-s0516a:408_2": "Saṃvaravinayopi hi sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidho.",
  "atk-s0516a:408_3": "Pahānavinayopi tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti pañcavidho.",
  "atk-s0516a:409_0": "Tattha “iminā pātimokkhasaṃvarena upeto hoti samupeto”ti ayaṃ sīlasaṃvaro.",
  "atk-s0516a:409_1": "“Rakkhati cakkhundriyaṃ,",
  "atk-s0516a:409_2": "cakkhundriye saṃvaraṃ āpajjatī”ti ayaṃ satisaṃvaro.",
  "atk-s0516a:410_0": "“Yāni sotāni lokasmiṃ, (ajitāti bhagavā,)",
  "atk-s0516a:411_0": "Sati tesaṃ nivāraṇaṃ;",
  "atk-s0516a:412_0": "Sotānaṃ saṃvaraṃ brūmi, paññāyete pidhiyyare”ti. –",
  "atk-s0516a:413_0": "Ayaṃ ñāṇasaṃvaro.",
  "atk-s0516a:413_1": "“Khamo hoti sītassa uṇhassā”ti ayaṃ khantisaṃvaro.",
  "atk-s0516a:413_2": "“Uppannaṃ kāmavitakkaṃ nādhivāsetī”ti ayaṃ vīriyasaṃvaro.",
  "atk-s0516a:413_3": "Sabbopi cāyaṃ saṃvaro yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato “saṃvaro”,",
  "atk-s0516a:413_4": "vinayanato “vinayo”ti vuccati.",
  "atk-s0516a:413_5": "Evaṃ tāva saṃvaravinayo pañcadhā bhijjatīti veditabbo.",
  "atk-s0516a:414_0": "Tathā yaṃ nāmarūpaparicchedādīsu vipassanāñāṇesu paṭipakkhabhāvato dīpālokeneva tamassa,",
  "atk-s0516a:414_1": "tena tena vipassanāñāṇena tassa tassa anatthassa pahānaṃ.",
  "atk-s0516a:414_2": "Seyyathidaṃ –",
  "atk-s0516a:414_3": "nāmarūpavavatthānena sakkāyadiṭṭhiyā,",
  "atk-s0516a:414_4": "paccayapariggahena ahetuvisamahetudiṭṭhīnaṃ,",
  "atk-s0516a:414_5": "tasseva aparabhāgena kaṅkhāvitaraṇena kathaṃkathībhāvassa,",
  "atk-s0516a:414_6": "kalāpasammasanena “ahaṃ mamā”ti gāhassa,",
  "atk-s0516a:414_7": "maggāmaggavavatthānena amagge maggasaññāya,",
  "atk-s0516a:414_8": "udayadassanena ucchedadiṭṭhiyā,",
  "atk-s0516a:414_9": "vayadassanena sassatadiṭṭhiyā,",
  "atk-s0516a:414_10": "bhayadassanena sabhaye abhayasaññāya,",
  "atk-s0516a:414_11": "ādīnavadassanena assādasaññāya,",
  "atk-s0516a:414_12": "nibbidānupassanāya abhiratisaññāya,",
  "atk-s0516a:414_13": "muñcitukamyatāñāṇena amuñcitukāmatāya,",
  "atk-s0516a:414_14": "upekkhāñāṇena anupekkhāya,",
  "atk-s0516a:414_15": "anulomena dhammaṭṭhitiyaṃ nibbāne ca paṭilomabhāvassa,",
  "atk-s0516a:414_16": "gotrabhunā saṅkhāranimittaggāhassa pahānaṃ.",
  "atk-s0516a:414_17": "Etaṃ tadaṅgappahānaṃ nāma.",
  "atk-s0516a:415_0": "Yaṃ pana upacārappanābhedena samādhinā pavattibhāvanivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ,",
  "atk-s0516a:415_1": "etaṃ vikkhambhanappahānaṃ nāma.",
  "atk-s0516a:415_2": "Yaṃ catunnaṃ ariyamaggānaṃ bhāvitattā taṃtaṃmaggavato attano attano santāne “diṭṭhigatānaṃ pahānāyā”tiādinā",
  "atk-s0516a:415_3": "nayena vuttassa samudayapakkhiyassa kilesagaṇassa accantaappavattibhāvena pahānaṃ,",
  "atk-s0516a:415_4": "idaṃ samucchedappahānaṃ nāma.",
  "atk-s0516a:415_5": "Yaṃ pana phalakkhaṇe paṭippassaddhattaṃ kilesānaṃ,",
  "atk-s0516a:415_6": "etaṃ paṭippassaddhippahānaṃ nāma.",
  "atk-s0516a:415_7": "Yaṃ sabbasaṅkhatanissaṭattā pahīnasabbasaṅkhataṃ nibbānaṃ,",
  "atk-s0516a:415_8": "etaṃ nissaraṇappahānaṃ nāma.",
  "atk-s0516a:415_9": "Sabbampi cetaṃ pahānaṃ yasmā cāgaṭṭhena pahānaṃ,",
  "atk-s0516a:415_10": "vinayanaṭṭhena vinayo,",
  "atk-s0516a:415_11": "tasmā “pahānavinayo”ti vuccati.",
  "atk-s0516a:415_12": "Taṃ taṃ pahānavato vā tassa tassa vinayassa sambhavatopetaṃ “pahānavinayo”ti vuccati.",
  "atk-s0516a:415_13": "Evaṃ pahānavinayopi pañcadhā bhijjatīti veditabbo.",
  "atk-s0516a:416_0": "Evamayaṃ saṅkhepato duvidho bhedato ca dasavidho vinayo bhinnasaṃvarattā,",
  "atk-s0516a:416_1": "pahātabbassa ca appahīnattā yasmā etassa assutavato puthujjanassa natthi,",
  "atk-s0516a:416_2": "tasmā abhāvato tassa ayaṃ “avinīto”ti vuccatīti.",
  "atk-s0516a:416_3": "Eseva nayo sappurisānaṃ adassāvī sappurisadhammassa akovido,",
  "atk-s0516a:416_4": "sappurisadhamme avinītoti etthapi.",
  "atk-s0516a:416_5": "Ninnānākaraṇañhi etamatthato. Yathāha –",
  "atk-s0516a:416_6": "“yeva te ariyā,",
  "atk-s0516a:416_7": "teva te sappurisā.",
  "atk-s0516a:416_8": "Yeva te sappurisā,",
  "atk-s0516a:416_9": "teva te ariyā.",
  "atk-s0516a:416_10": "Yo eva so ariyānaṃ dhammo,",
  "atk-s0516a:416_11": "so eva so sappurisānaṃ dhammo.",
  "atk-s0516a:416_12": "Yo eva so sappurisānaṃ dhammo,",
  "atk-s0516a:416_13": "so eva so ariyānaṃ dhammo.",
  "atk-s0516a:416_14": "Yeva te ariyavinayā,",
  "atk-s0516a:416_15": "teva te sappurisavinayā.",
  "atk-s0516a:416_16": "Yeva te sappurisavinayā,",
  "atk-s0516a:416_17": "teva te ariyavinayā.",
  "atk-s0516a:416_18": "Ariyeti vā,",
  "atk-s0516a:416_19": "sappuriseti vā,",
  "atk-s0516a:416_20": "ariyadhammeti vā,",
  "atk-s0516a:416_21": "sappurisadhammeti vā,",
  "atk-s0516a:416_22": "ariyavinayeti vā,",
  "atk-s0516a:416_23": "sappurisavinayeti vā esese eke ekaṭṭhe same samabhāge tajjāte taññevāti.",
  "atk-s0516a:417_0": "Rūpaṃ attato samanupassatīti idhekacco rūpaṃ attato samanupassati,",
  "atk-s0516a:417_1": "“yaṃ rūpaṃ, so ahaṃ, yo ahaṃ,",
  "atk-s0516a:417_2": "taṃ rūpa”nti rūpañca attānañca advayaṃ samanupassati.",
  "atk-s0516a:417_3": "Seyyathāpi telappadīpassa jhāyato “yā acci, so vaṇṇo. Yo vaṇṇo,",
  "atk-s0516a:417_4": "sā accī”ti acciñca vaṇṇañca advayaṃ samanupassati,",
  "atk-s0516a:417_5": "evameva idhekacco rūpaṃ attato…pe…",
  "atk-s0516a:417_6": "samanupassatīti evaṃ rūpaṃ “attā”ti diṭṭhipassanāya passati.",
  "atk-s0516a:417_7": "Rūpavantaṃ vā attānanti arūpaṃ “attā”ti gahetvā chāyāvantaṃ rukkhaṃ viya taṃ rūpavantaṃ “attā”ti samanupassati.",
  "atk-s0516a:417_8": "Attani vā rūpanti arūpameva “attā”ti gahetvā pupphasmiṃ gandhaṃ viya attani rūpaṃ samanupassati.",
  "atk-s0516a:417_9": "Rūpasmiṃ vā attānanti arūpameva “attā”ti gahetvā karaṇḍake maṇiṃ viya taṃ attānaṃ rūpasmiṃ samanupassati.",
  "atk-s0516a:417_10": "Vedanādīsupi eseva nayo.",
  "atk-s0516a:418_0": "Tattha “rūpaṃ attato samanupassatī”ti suddharūpaṃyeva “attā”ti kathitaṃ.",
  "atk-s0516a:418_1": "“Rūpavantaṃ vā attānaṃ,",
  "atk-s0516a:418_2": "attani vā rūpaṃ,",
  "atk-s0516a:418_3": "rūpasmiṃ vā attānaṃ.",
  "atk-s0516a:418_4": "Vedanaṃ attato… saññaṃ… saṅkhāre…",
  "atk-s0516a:418_5": "viññāṇaṃ attato samanupassatī”ti imesu sattasu ṭhānesu arūpaṃ “attā”ti kathitaṃ,",
  "atk-s0516a:418_6": "“vedanāvantaṃ vā attānaṃ,",
  "atk-s0516a:418_7": "attani vā vedanā,",
  "atk-s0516a:418_8": "vedanāya vā attāna”nti evaṃ catūsu khandhesu tiṇṇaṃ tiṇṇaṃ vasena dvādasasu ṭhānesu rūpārūpamissako attā kathito.",
  "atk-s0516a:418_9": "Tattha rūpaṃ attato samanupassati. Vedanaṃ… saññaṃ… saṅkhāre…",
  "atk-s0516a:418_10": "viññāṇaṃ attato samanupassatīti pañcasu ṭhānesu ucchedadiṭṭhi kathitā.",
  "atk-s0516a:418_11": "Avasesesu sassatadiṭṭhi.",
  "atk-s0516a:418_12": "Evamettha pannarasa bhavadiṭṭhiyo pañca vibhavadiṭṭhiyo honti.",
  "atk-s0516a:418_13": "Tā sabbāpi maggāvaraṇā,",
  "atk-s0516a:418_14": "na saggāvaraṇā,",
  "atk-s0516a:418_15": "paṭhamamaggavajjhāti veditabbā.",
  "atk-s0516a:419_0": "Āraññikoti araññe nivāsaṃ.",
  "atk-s0516a:419_1": "Pavaneti mahante gambhīravane.",
  "atk-s0516a:419_2": "Caramānoti tahiṃ tahiṃ vicaramāno.",
  "atk-s0516a:419_3": "Vissattho gacchatīti nibbhayo nirāsaṅko carati.",
  "atk-s0516a:419_4": "Anāpāthagato luddassāti migaluddassa parammukhagato.",
  "atk-s0516a:419_5": "Antamakāsi māranti kilesamāraṃ vā devaputtamāraṃ vā antaṃ akāsi.",
  "atk-s0516a:419_6": "Apadaṃ vadhitvāti kilesapadaṃ hantvā nāsetvā.",
  "atk-s0516a:419_7": "Māracakkhuṃ adassanaṃ gatoti mārassa adassanavisayaṃ patto.",
  "atk-s0516a:419_8": "Anāpāthagatoti mārassa parammukhaṃ patto.",
  "atk-s0516a:419_9": "Sesaṃ sabbattha pākaṭameva.",
  "atk-s0516a:420_0": "Evaṃ bhagavā idampi suttaṃ arahattanikūṭeneva desesi,",
  "atk-s0516a:420_1": "desanāpariyosāne ca vuttasadisoyeva dhammābhisamayo ahosīti.",
  "atk-s0516a:421_0": "Saddhammappajjotikāya cūḷaniddesa-aṭṭhakathāya",
  "atk-s0516a:422_0": "Mogharājamāṇavasuttaniddesavaṇṇanā niṭṭhitā.",
  "atk-s0516a:423_0": "16. Piṅgiyamāṇavasuttaniddesavaṇṇanā",
  "atk-s0516a:424_0": "89.",
  "atk-s0516a:424_1": "Soḷasame piṅgiyasuttaniddese –",
  "atk-s0516a:424_2": "jiṇṇohamasmi abalo vītavaṇṇoti so kira brāhmaṇo jarābhibhūto vīsavassasatiko jātiyā,",
  "atk-s0516a:424_3": "dubbalo ca “idha pādaṃ karissāmī”ti aññatreva karoti,",
  "atk-s0516a:424_4": "vinaṭṭhapurimachavivaṇṇo ca. Tenāha –",
  "atk-s0516a:424_5": "“jiṇṇohamasmi abalo vītavaṇṇo”ti.",
  "atk-s0516a:424_6": "Māhaṃ nassaṃ momuho antarāvāti māhaṃ tuyhaṃ dhammaṃ asacchikatvā antarā eva avidvā hutvā anassiṃ.",
  "atk-s0516a:424_7": "Jātijarāya idha vippahānanti idheva tava pādamūle pāsāṇake cetiye vā jātijarāya vippahānaṃ nibbānaṃ dhammarasaṃ ahaṃ vijaññaṃ,",
  "atk-s0516a:424_8": "taṃ me ācikkha.",
  "atk-s0516a:425_0": "Abaloti balavirahito.",
  "atk-s0516a:425_1": "Dubbaloti dubbalabalo.",
  "atk-s0516a:425_2": "Appabaloti parittabalo.",
  "atk-s0516a:425_3": "Appathāmoti parittavīriyo.",
  "atk-s0516a:425_4": "Vītavaṇṇoti parivattitachavivaṇṇo.",
  "atk-s0516a:425_5": "Vigatavaṇṇoti apagatachavivaṇṇo.",
  "atk-s0516a:425_6": "Vigacchitavaṇṇoti dūrībhūtachavivaṇṇo.",
  "atk-s0516a:425_7": "Yā sā purimā subhā vaṇṇanibhāti yā sā subhā sundarā purimakāle sati,",
  "atk-s0516a:425_8": "sā vaṇṇanibhā etarahi antarahitā vigatā.",
  "atk-s0516a:425_9": "Ādīnavo pātubhūtoti upaddavo pāturahosi.",
  "atk-s0516a:425_10": "“Yā sā purimā subhā vaṇṇanibhā”ti pāṭhaṃ ṭhapetvā “yā subhā assā”ti eke vaṇṇayanti.",
  "atk-s0516a:426_0": "Asuddhāti paṭalādīhi asuddhā.",
  "atk-s0516a:426_1": "Avisuddhāti timirādīhi avisuddhā.",
  "atk-s0516a:426_2": "Aparisuddhāti samantato phoṭapaṭalādīhi pariyonaddhattā aparisuddhā.",
  "atk-s0516a:426_3": "Avodātāti nappasannā pasannasadisā.",
  "atk-s0516a:426_4": "No tathā cakkhunā rūpe passāmīti yathā porāṇacakkhunā rūpārammaṇaṃ passāmi olokemi,",
  "atk-s0516a:426_5": "tathā tena pakārena idāni na passāmi.",
  "atk-s0516a:426_6": "Sotaṃ asuddhantiādīsupi eseva nayo.",
  "atk-s0516a:426_7": "Māhaṃ nassanti ahaṃ mā vinassaṃ.",
  "atk-s0516a:427_0": "90.",
  "atk-s0516a:427_1": "Idāni yasmā piṅgiyo kāye sāpekkhatāya “jiṇṇohamasmī”tiādimāha.",
  "atk-s0516a:427_2": "Tenassa bhagavā kāye sinehappahānatthaṃ “disvāna rūpesu vihaññamāne”ti gāthamāha.",
  "atk-s0516a:427_3": "Tattha rūpesūti rūpahetu rūpapaccayā.",
  "atk-s0516a:427_4": "Vihaññamāneti kammakāraṇādīhi upahaññamāne.",
  "atk-s0516a:427_5": "Ruppanti rūpesūti cakkhurogādīhi ca rūpahetuyeva janā ruppanti bādhiyanti.",
  "atk-s0516a:428_0": "Haññantīti ghaṭīyanti.",
  "atk-s0516a:428_1": "Vihaññantīti vihesiyanti.",
  "atk-s0516a:428_2": "Upavihaññantīti hatthapādacchedādiṃ labhanti.",
  "atk-s0516a:428_3": "Upaghātiyantīti maraṇaṃ labhanti.",
  "atk-s0516a:428_4": "Kuppantīti parivattanti.",
  "atk-s0516a:428_5": "Pīḷayantīti vighātaṃ āpajjanti.",
  "atk-s0516a:428_6": "Ghaṭṭayantīti ghaṭṭanaṃ pāpuṇanti.",
  "atk-s0516a:428_7": "Byādhitāti bhītā.",
  "atk-s0516a:428_8": "Domanassitāti cittavighātaṃ pattā.",
  "atk-s0516a:428_9": "Vemāneti nassamāne.",
  "atk-s0516a:429_0": "91.",
  "atk-s0516a:429_1": "Evaṃ bhagavatā yāva arahattaṃ,",
  "atk-s0516a:429_2": "tāva kathitaṃ paṭipattiṃ sutvā piṅgiyo jarādubbalatāya visesaṃ anadhigantvā ca puna “disā catasso”ti",
  "atk-s0516a:429_3": "imāya gāthāya bhagavantaṃ thomento desanaṃ yācati.",
  "atk-s0516a:430_0": "92. Athassa bhagavā punapi yāva arahattaṃ, tāva paṭipadaṃ dassento “taṇhādhipanne”ti gāthamāha.",
  "atk-s0516a:431_0": "Taṇhādhipanneti taṇhāya vimuccitvā ṭhite.",
  "atk-s0516a:431_1": "Taṇhānugeti taṇhāya saha gacchante.",
  "atk-s0516a:431_2": "Taṇhānugateti taṇhāya anubandhante.",
  "atk-s0516a:431_3": "Taṇhānusaṭeti taṇhāya saha dhāvante.",
  "atk-s0516a:431_4": "Taṇhāya panneti taṇhāya nimugge.",
  "atk-s0516a:431_5": "Paṭipanneti taṇhāya avatthaṭe.",
  "atk-s0516a:431_6": "Abhibhūteti maddite.",
  "atk-s0516a:431_7": "Pariyādinnacitteti pariyādiyitvā gahitakusalacitte.",
  "atk-s0516a:432_0": "Santāpajāteti sañjātacittasantāpe.",
  "atk-s0516a:432_1": "Ītijāteti roguppanne.",
  "atk-s0516a:432_2": "Upaddavajāteti ādīnavajāte.",
  "atk-s0516a:432_3": "Upasaggajāteti uppannadukkhajāte.",
  "atk-s0516a:433_0": "Virajaṃ vītamalanti ettha virajanti vigatarāgādirajaṃ.",
  "atk-s0516a:433_1": "Vītamalanti vītarāgādimalaṃ.",
  "atk-s0516a:433_2": "Rāgādayo hi ajjhottharaṇaṭṭhena rajo nāma,",
  "atk-s0516a:433_3": "dūsaṭṭhena malaṃ nāma.",
  "atk-s0516a:433_4": "Dhammacakkhunti katthaci paṭhamamaggañāṇaṃ,",
  "atk-s0516a:433_5": "katthaci ādīni tīṇi maggañāṇāni,",
  "atk-s0516a:433_6": "katthaci catutthamaggañāṇampi.",
  "atk-s0516a:433_7": "Idha pana jaṭilasahassassa catutthamaggañāṇaṃ.",
  "atk-s0516a:433_8": "Piṅgiyassa tatiyamaggañāṇameva.",
  "atk-s0516a:433_9": "Yaṃ kiñci samudayadhammaṃ,",
  "atk-s0516a:433_10": "sabbaṃ taṃ nirodhadhammanti vipassanāvasena evaṃ pavattassa dhammacakkhuṃ udapādīti attho.",
  "atk-s0516a:433_11": "Sesaṃ sabbattha pākaṭameva.",
  "atk-s0516a:434_0": "Evaṃ idampi suttaṃ bhagavā arahattanikūṭeneva desesi,",
  "atk-s0516a:434_1": "desanāpariyosāne ca piṅgiyo anāgāmiphale patiṭṭhāsi.",
  "atk-s0516a:434_2": "So kira antarantarā cintesi –",
  "atk-s0516a:434_3": "“evaṃ vicitrapaṭibhānaṃ nāma desanaṃ na labhati mayhaṃ mātulo bāvarī savanāyā”ti.",
  "atk-s0516a:434_4": "Tena sinehavikkhepena arahattaṃ pāpuṇituṃ nāsakkhi.",
  "atk-s0516a:434_5": "Antevāsikā panassa sahassajaṭilā arahattaṃ pāpuṇiṃsu.",
  "atk-s0516a:434_6": "Sabbeva iddhimayapattacīvaradharā ehibhikkhuno ahesunti.",
  "atk-s0516a:435_0": "Saddhammappajjotikāya cūḷaniddesa-aṭṭhakathāya",
  "atk-s0516a:436_0": "Piṅgiyamāṇavasuttaniddesavaṇṇanā niṭṭhitā.",
  "atk-s0516a:437_0": "17. Pārāyanatthutigāthāniddesavaṇṇanā",
  "atk-s0516a:438_0": "93.",
  "atk-s0516a:438_1": "Ito paraṃ saṅgītikārā desanaṃ thomentā “idamavoca bhagavā”tiādimāhaṃsu.",
  "atk-s0516a:438_2": "Tattha idamavocāti idaṃ pārāyanaṃ avoca.",
  "atk-s0516a:438_3": "Paricārakasoḷasānanti bāvarissa paricārakena piṅgiyena saha soḷasānaṃ,",
  "atk-s0516a:438_4": "buddhassa vā bhagavato paricārakānaṃ soḷasānanti paricārakasoḷasānaṃ.",
  "atk-s0516a:438_5": "Te eva ca brāhmaṇā tattha soḷasasu disāsu purato ca pacchato ca vāmapassato ca dakkhiṇapassato ca cha",
  "atk-s0516a:438_6": "cha yojanā nisinnā ujukena dvādasayojanikā ahosi.",
  "atk-s0516a:438_7": "Ajjhiṭṭhoti yācito.",
  "atk-s0516a:439_0": "94- 97.",
  "atk-s0516a:439_1": "Atthamaññāyāti pāḷiatthamaññāya.",
  "atk-s0516a:439_2": "Dhammamaññāyāti pāḷimaññāya.",
  "atk-s0516a:439_3": "Pārāyananti evaṃ imassa dhammapariyāyassa adhivacanaṃ āropetvā tesaṃ brāhmaṇānaṃ nāmāni kittayanto “ajito…pe…",
  "atk-s0516a:439_4": "buddhaseṭṭhamupāgamu”nti āhaṃsu.",
  "atk-s0516a:439_5": "Tattha sampannacaraṇanti nibbānapadaṭṭhānabhūtena pātimokkhasīlādinā sampannaṃ.",
  "atk-s0516a:439_6": "Isinti mahesiṃ.",
  "atk-s0516a:440_0": "Niddese upāgamiṃsūti samīpaṃ gamiṃsu.",
  "atk-s0516a:440_1": "Upasaṅkamiṃsūti avidūraṭṭhānaṃ gamiṃsu.",
  "atk-s0516a:440_2": "Payirupāsiṃsūti samīpe nisīdiṃsu.",
  "atk-s0516a:440_3": "Paripucchiṃsūti paripucchaṃ āhariṃsu.",
  "atk-s0516a:440_4": "Parigaṇhiṃsūti tulayiṃsu.",
  "atk-s0516a:440_5": "“Codayiṃsū”ti keci.",
  "atk-s0516a:441_0": "Sīlācāranibbattīti uttamasīlācāranibbatti, maggena nipphannasīlanti attho.",
  "atk-s0516a:442_0": "Gambhīreti uttānabhāvapaṭikkhepavacanaṃ.",
  "atk-s0516a:442_1": "Duddaseti gambhīrattā duddase,",
  "atk-s0516a:442_2": "dukkhena daṭṭhabbe,",
  "atk-s0516a:442_3": "na sakkā sukhena daṭṭhuṃ.",
  "atk-s0516a:442_4": "Duddasattāva duranubodhe,",
  "atk-s0516a:442_5": "dukkhena avabujjhitabbe,",
  "atk-s0516a:442_6": "na sakkā sukhena avabujjhituṃ.",
  "atk-s0516a:442_7": "Santeti nibbute.",
  "atk-s0516a:442_8": "Paṇīteti atappake.",
  "atk-s0516a:442_9": "Idaṃ dvayaṃ lokuttarameva sandhāya vuttaṃ.",
  "atk-s0516a:442_10": "Atakkāvacareti takkena na avacaritabbe na ogāhitabbe ñāṇeneva avacaritabbe.",
  "atk-s0516a:442_11": "Nipuṇeti saṇhe.",
  "atk-s0516a:442_12": "Paṇḍitavedanīyeti sammā paṭipannehi paṇḍitehi veditabbe.",
  "atk-s0516a:443_0": "98.",
  "atk-s0516a:443_1": "Tosesīti tuṭṭhiṃ āpādesi.",
  "atk-s0516a:443_2": "Vitosesīti vividhā tesaṃ somanassaṃ uppādesi.",
  "atk-s0516a:443_3": "Pasādesīti tesaṃ cittappasādaṃ akāsi.",
  "atk-s0516a:443_4": "Ārādhesīti ārādhayi siddhiṃ pāpesi.",
  "atk-s0516a:443_5": "Attamane akāsīti somanassavasena sakamane akāsi.",
  "atk-s0516a:444_0": "99. Tato paraṃ brahmacariyamacariṃsūti maggabrahmacariyaṃ acariṃsu.",
  "atk-s0516a:445_0": "101. Tasmā pārāyananti tassa pārabhūtassa nibbānassa āyatananti vuttaṃ hoti.",
  "atk-s0516a:446_0": "Saddhammappajjotikāya cūḷaniddesa-aṭṭhakathāya",
  "atk-s0516a:447_0": "Pārāyanatthutigāthāniddesavaṇṇanā niṭṭhitā.",
  "atk-s0516a:448_0": "18. Pārāyanānugītigāthāniddesavaṇṇanā",
  "atk-s0516a:449_0": "102.",
  "atk-s0516a:449_1": "Pārāyanamanugāyissanti assa ayaṃ sambandho –",
  "atk-s0516a:449_2": "bhagavatā hi pārāyane desite soḷasasahassajaṭilā arahattaṃ pāpuṇiṃsu,",
  "atk-s0516a:449_3": "avasesānañca cuddasakoṭisaṅkhānaṃ devamanussānaṃ dhammābhisamayo ahosi.",
  "atk-s0516a:449_4": "Vuttañhetaṃ porāṇehi –",
  "atk-s0516a:450_0": "“Tato pāsāṇake ramme, pārāyanasamāgame;",
  "atk-s0516a:451_0": "Amataṃ pāpayī buddho, cuddasa pāṇakoṭiyo”ti. ;",
  "atk-s0516a:452_0": "Niṭṭhitāya pana dhammadesanāya tato tato āgatā manussā bhagavato ānubhāvena attano attano gāmanigamādīsveva pāturahesuṃ.",
  "atk-s0516a:452_1": "Bhagavāpi sāvatthimeva agamāsi paricārakasoḷasādīhi anekehi bhikkhusahassehi parivuto.",
  "atk-s0516a:452_2": "Tattha piṅgiyo bhagavantaṃ vanditvā āha –",
  "atk-s0516a:452_3": "“gacchāmahaṃ, bhante,",
  "atk-s0516a:452_4": "bāvarissa buddhuppādaṃ ārocetuṃ,",
  "atk-s0516a:452_5": "paṭissutañhi tasseva mayā”ti.",
  "atk-s0516a:452_6": "Atha bhagavatā anuññāto ñāṇagamaneneva godhāvarītīraṃ gantvā pādagamanena assamābhimukho agamāsi.",
  "atk-s0516a:452_7": "Tamenaṃ bāvarī brāhmaṇo maggaṃ olokento nisinno dūratova taṃ khārijaṭādivirahitaṃ bhikkhuvesenāgacchantaṃ",
  "atk-s0516a:452_8": "disvā “buddho loke uppanno”ti niṭṭhamagamāsi.",
  "atk-s0516a:452_9": "Sampattañcāpi naṃ pucchi – “kiṃ, piṅgiya,",
  "atk-s0516a:452_10": "buddho loke uppanno”ti? “Āma, brāhmaṇa, uppanno,",
  "atk-s0516a:452_11": "pāsāṇake cetiye nisinno amhākaṃ dhammaṃ desesi,",
  "atk-s0516a:452_12": "tamahaṃ tuyhaṃ desessāmī”ti.",
  "atk-s0516a:452_13": "Tato bāvarī mahatā sakkārena sapariso taṃ pūjetvā āsanaṃ paññāpesi.",
  "atk-s0516a:452_14": "Tattha nisīditvā piṅgiyo “pārāyanamanugāyissa”ntiādimāha.",
  "atk-s0516a:453_0": "Tattha anugāyissanti bhagavato gītaṃ anugāyissaṃ.",
  "atk-s0516a:453_1": "Yathāddakkhīti yathā sāmaṃ saccābhisambodhena asādhāraṇañāṇena ca addakkhi.",
  "atk-s0516a:453_2": "Nikkāmoti pahīnakāmo.",
  "atk-s0516a:453_3": "“Nikkamo”tipi pāṭho,",
  "atk-s0516a:453_4": "vīriyavāti attho.",
  "atk-s0516a:453_5": "Nikkhanto vā akusalapakkhā.",
  "atk-s0516a:453_6": "Nibbanoti kilesavanavirahito,",
  "atk-s0516a:453_7": "taṇhāvirahito eva vā.",
  "atk-s0516a:453_8": "Kissa hetu musā bhaṇeti yehi kilesehi musā bhaṇeyya,",
  "atk-s0516a:453_9": "ete tassa pahīnāti dasseti.",
  "atk-s0516a:453_10": "Etena brāhmaṇassa savane ussāhaṃ janeti.",
  "atk-s0516a:454_0": "Amaloti kilesamalavirahito.",
  "atk-s0516a:454_1": "Vimaloti vigatakilesamalo.",
  "atk-s0516a:454_2": "Nimmaloti kilesamalasuddho.",
  "atk-s0516a:454_3": "Malāpagatoti kilesamalā dūrībhūto hutvā carati.",
  "atk-s0516a:454_4": "Malavippahīnoti kilesamalappahīno.",
  "atk-s0516a:454_5": "Malavimuttoti kilesehi vimutto.",
  "atk-s0516a:454_6": "Sabbamalavītivattoti vāsanādisabbakilesamalaṃ atikkanto.",
  "atk-s0516a:454_7": "Te vanāti ete vuttappakārā kilesā.",
  "atk-s0516a:455_0": "103. Vaṇṇūpasaṃhitanti guṇūpasaṃhitaṃ.",
  "atk-s0516a:456_0": "104. Saccavhayoti buddho hi sacceneva avhānena nāmena yutto. Brahmeti taṃ brāhmaṇaṃ ālapati.",
  "atk-s0516a:457_0": "Tattha lokoti lujjanaṭṭhena loko.",
  "atk-s0516a:457_1": "Eko loko bhavalokoti tebhūmakavipāko.",
  "atk-s0516a:457_2": "So hi bhavatīti bhavo,",
  "atk-s0516a:457_3": "bhavo eva loko bhavaloko.",
  "atk-s0516a:457_4": "Bhavaloko ca sambhavaloko cāti ettha ekeko dve dve hoti.",
  "atk-s0516a:457_5": "Bhavaloko hi sampattibhavavipattibhavavasena duvidho.",
  "atk-s0516a:457_6": "Sambhavalokopi sampattisambhavavipattisambhavavasena duvidho.",
  "atk-s0516a:457_7": "Tattha sampattibhavalokoti sugatiloko.",
  "atk-s0516a:457_8": "So hi iṭṭhaphalattā sundaro lokoti sampatti,",
  "atk-s0516a:457_9": "bhavatīti bhavo,",
  "atk-s0516a:457_10": "sampatti eva bhavo sampattibhavo,",
  "atk-s0516a:457_11": "so eva loko sampattibhavaloko.",
  "atk-s0516a:457_12": "Sampattisambhavalokoti sugatūpagaṃ kammaṃ.",
  "atk-s0516a:457_13": "Tañhi sambhavati etasmā phalanti sambhavo,",
  "atk-s0516a:457_14": "sampattiyā sambhavo sampattisambhavo,",
  "atk-s0516a:457_15": "sampattisambhavo eva loko sampattisambhavalokoti.",
  "atk-s0516a:458_0": "Vipattibhavalokoti apāyaloko.",
  "atk-s0516a:458_1": "So hi aniṭṭhaphalattā virūpo lokoti vipatti,",
  "atk-s0516a:458_2": "bhavatīti bhavo,",
  "atk-s0516a:458_3": "vipatti eva bhavo vipattibhavo,",
  "atk-s0516a:458_4": "vipattibhavo eva loko vipattibhavaloko.",
  "atk-s0516a:458_5": "Vipattisambhavalokoti apāyūpagaṃ kammaṃ.",
  "atk-s0516a:458_6": "Tañhi sambhavati etasmā phalanti sambhavo,",
  "atk-s0516a:458_7": "vipattiyā sambhavo vipattisambhavo,",
  "atk-s0516a:458_8": "vipattisambhavo eva loko vipattisambhavalokoti.",
  "atk-s0516a:458_9": "Tisso vedanāti sukhā vedanā,",
  "atk-s0516a:458_10": "dukkhā vedanā,",
  "atk-s0516a:458_11": "adukkhamasukhā vedanā lokiyā eva.",
  "atk-s0516a:458_12": "Āhārāti paccayā.",
  "atk-s0516a:458_13": "Paccayā hi attano phalaṃ āharantīti āhārā.",
  "atk-s0516a:458_14": "Kabaḷīkārāhāro phassāhāro manosañcetanāhāro viññāṇāhāroti cattāro.",
  "atk-s0516a:458_15": "Vatthuvasena kabaḷīkattabbattā kabaḷīkāro,",
  "atk-s0516a:458_16": "ajjhoharitabbattā āhāro,",
  "atk-s0516a:458_17": "odanakummāsādivatthukāya ojāyetaṃ nāmaṃ.",
  "atk-s0516a:458_18": "Sā hi ojaṭṭhamakarūpāni āharatīti āhāro.",
  "atk-s0516a:458_19": "Cakkhusamphassādiko chabbidho phasso tisso vedanā āharatīti āhāro.",
  "atk-s0516a:458_20": "Manaso sañcetanā na sattassāti manosañcetanā yathā cittekaggatā,",
  "atk-s0516a:458_21": "manasā vā sampayuttā sañcetanā manosañcetanā yathā ājaññaratho,",
  "atk-s0516a:458_22": "tebhūmakakusalākusalacetanā.",
  "atk-s0516a:458_23": "Sā hi tayo bhave āharatīti āhāro.",
  "atk-s0516a:458_24": "Viññāṇanti ekūnavīsatibhedaṃ paṭisandhiviññāṇaṃ.",
  "atk-s0516a:458_25": "Tañhi paṭisandhināmarūpaṃ āharatīti āhāro.",
  "atk-s0516a:459_0": "Upādānakkhandhāti upādānagocarā khandhā upādānakkhandhā,",
  "atk-s0516a:459_1": "majjhe padalopo daṭṭhabbo.",
  "atk-s0516a:459_2": "Upādānasambhūtā vā khandhā upādānakkhandhā yathā tiṇaggi, thusaggi.",
  "atk-s0516a:459_3": "Upādānavidheyyā vā khandhā upādānakkhandhā yathā rājapuriso.",
  "atk-s0516a:459_4": "Upādānappabhavā vā khandhā upādānakkhandhā yathā puppharukkho,",
  "atk-s0516a:459_5": "phalarukkho.",
  "atk-s0516a:459_6": "Upādānāni pana kāmupādānaṃ diṭṭhupādānaṃ sīlabbatupādānaṃ attavādupādānanti cattāri.",
  "atk-s0516a:459_7": "Atthato pana bhusaṃ ādānanti upādānaṃ.",
  "atk-s0516a:459_8": "Rūpupādānakkhandho,",
  "atk-s0516a:459_9": "vedanupādānakkhandho,",
  "atk-s0516a:459_10": "saññupādānakkhandho,",
  "atk-s0516a:459_11": "saṅkhārupādānakkhandho,",
  "atk-s0516a:459_12": "viññāṇupādānakkhandhoti pañca.",
  "atk-s0516a:459_13": "Cha ajjhattikāni āyatanānīti cakkhāyatanaṃ,",
  "atk-s0516a:459_14": "sotāyatanaṃ,",
  "atk-s0516a:459_15": "ghānāyatanaṃ,",
  "atk-s0516a:459_16": "jivhāyatanaṃ,",
  "atk-s0516a:459_17": "kāyāyatanaṃ,",
  "atk-s0516a:459_18": "manāyatanaṃ.",
  "atk-s0516a:459_19": "Satta viññāṇaṭṭhitiyo vuttanayā eva.",
  "atk-s0516a:459_20": "Tathā aṭṭha lokadhammā. Api ca – lābho, alābho, yaso, ayaso, nindā, pasaṃsā, sukhaṃ,",
  "atk-s0516a:459_21": "dukkhanti ime aṭṭha lokappavattiyā sati anuparivattanadhammakattā lokassa dhammāti lokadhammā.",
  "atk-s0516a:459_22": "Etehi mutto satto nāma natthi,",
  "atk-s0516a:459_23": "buddhānampi hontiyeva. Yathāha –",
  "atk-s0516a:460_0": "“Aṭṭhime,",
  "atk-s0516a:460_1": "bhikkhave,",
  "atk-s0516a:460_2": "lokadhammā lokaṃ anuparivattanti,",
  "atk-s0516a:460_3": "loko ca aṭṭha lokadhamme anuparivattati.",
  "atk-s0516a:460_4": "Katame aṭṭha?",
  "atk-s0516a:460_5": "Lābho ca alābho ca…pe…",
  "atk-s0516a:460_6": "sukhañca dukkhañca. Ime kho,",
  "atk-s0516a:460_7": "bhikkhave,",
  "atk-s0516a:460_8": "aṭṭha lokadhammā lokaṃ anuparivattanti,",
  "atk-s0516a:460_9": "loko ca ime aṭṭha lokadhamme anuparivattatī”ti.",
  "atk-s0516a:461_0": "Tattha anuparivattantīti anubandhanti nappajahanti,",
  "atk-s0516a:461_1": "lokato na nivattantīti attho.",
  "atk-s0516a:461_2": "Lābhoti pabbajitassa cīvarādi,",
  "atk-s0516a:461_3": "gahaṭṭhassa dhanadhaññādilābho.",
  "atk-s0516a:461_4": "Soyeva alabbhamāno lābho alābho na lābho alābhoti vuccati,",
  "atk-s0516a:461_5": "no ca attābhāvappattito pariññeyyo siyā.",
  "atk-s0516a:461_6": "Yasoti parivāro.",
  "atk-s0516a:461_7": "Soyeva alabbhamāno yaso ayaso.",
  "atk-s0516a:461_8": "Nindāti avaṇṇabhaṇanaṃ.",
  "atk-s0516a:461_9": "Pasaṃsāti vaṇṇabhaṇanaṃ.",
  "atk-s0516a:461_10": "Sukhanti kāmāvacarakāyikacetasikaṃ.",
  "atk-s0516a:461_11": "Dukkhanti puthujjanasotāpannasakadāgāmīnaṃ kāyikacetasikaṃ,",
  "atk-s0516a:461_12": "anāgāmiarahantānaṃ kāyikameva.",
  "atk-s0516a:461_13": "Sattāvāsāti sattānaṃ āvāsā,",
  "atk-s0516a:461_14": "vasanaṭṭhānānīti attho.",
  "atk-s0516a:461_15": "Tāni pana tathā pakāsitā khandhā eva.",
  "atk-s0516a:461_16": "Sattasu viññāṇaṭṭhitīsu asaññasattena ca nevasaññānāsaññāyatanena ca saddhiṃ nava sattāvāsā.",
  "atk-s0516a:461_17": "Dasāyatanānīti cakkhāyatanaṃ,",
  "atk-s0516a:461_18": "rūpāyatanaṃ,",
  "atk-s0516a:461_19": "sotāyatanaṃ,",
  "atk-s0516a:461_20": "saddāyatanaṃ,",
  "atk-s0516a:461_21": "ghānāyatanaṃ,",
  "atk-s0516a:461_22": "gandhāyatanaṃ,",
  "atk-s0516a:461_23": "jivhāyatanaṃ,",
  "atk-s0516a:461_24": "rasāyatanaṃ,",
  "atk-s0516a:461_25": "kāyāyatanaṃ,",
  "atk-s0516a:461_26": "phoṭṭhabbāyatananti evaṃ dasa.",
  "atk-s0516a:461_27": "Dvādasāyatanānīti manāyatanadhammāyatanehi saddhiṃ evaṃ dvādasa.",
  "atk-s0516a:461_28": "Aṭṭhārasa dhātuyoti cakkhudhātu,",
  "atk-s0516a:461_29": "rūpadhātu,",
  "atk-s0516a:461_30": "cakkhuviññāṇadhātu…pe…",
  "atk-s0516a:461_31": "manodhātu,",
  "atk-s0516a:461_32": "dhammadhātu,",
  "atk-s0516a:461_33": "manoviññāṇadhātūti ekekasmiṃ tīṇi tīṇi katvā aṭṭhārasa dhātuyo.",
  "atk-s0516a:462_0": "Sadisanāmoti tesaṃ sadisanāmo ekaguṇavaṇṇanāmo.",
  "atk-s0516a:462_1": "Sadisavhayoti ekaguṇavaṇṇanāmena avhāyano.",
  "atk-s0516a:462_2": "Saccasadisavhayoti avitathaekaguṇavaṇṇanāmena aviparītena avhāyano.",
  "atk-s0516a:463_0": "Āsitoti upasaṅkamito. Upāsitoti upagantvā sevito. Payirupāsitoti bhattivasena atīva sevito.",
  "atk-s0516a:464_0": "105.",
  "atk-s0516a:464_1": "Kubbanakanti parittavanaṃ.",
  "atk-s0516a:464_2": "Bahupphalaṃ kānanamāvaseyyāti anekaphalādivikatibharitakānanaṃ āgamma vaseyya.",
  "atk-s0516a:464_3": "Appadasseti bāvarippabhutike parittapaññe.",
  "atk-s0516a:464_4": "Mahodadhinti anotattādiṃ mahantaṃ udakarāsiṃ.",
  "atk-s0516a:465_0": "Appadassāti mandadassino.",
  "atk-s0516a:465_1": "Parittadassāti atimandadassino.",
  "atk-s0516a:465_2": "Thokadassāti parittatopi atiparittadassino.",
  "atk-s0516a:465_3": "Omakadassāti heṭṭhimadassino.",
  "atk-s0516a:465_4": "Lāmakadassāti appadhānadassino.",
  "atk-s0516a:465_5": "Chatukkadassāti na uttamadassino.",
  "atk-s0516a:465_6": "Appamāṇadassanti pamāṇaṃ atikkamitvā appamāṇaṃ nibbānadassaṃ.",
  "atk-s0516a:465_7": "Aggadassanti “aggato ve pasannāna”ntiādinā nayena aggadhammadassaṃ.",
  "atk-s0516a:465_8": "Seṭṭhadassanti sambuddho dvipadaseṭṭhoti seṭṭhadassaṃ.",
  "atk-s0516a:465_9": "Viseṭṭhadassantiādīni cattāri upasaggena vaḍḍhitāni.",
  "atk-s0516a:465_10": "Asamanti na samaṃ asamaṃ sabbaññuṃ.",
  "atk-s0516a:465_11": "Asamasamanti asamehi atītabuddhehi samaṃ asamasamaṃ.",
  "atk-s0516a:465_12": "Appaṭisamanti attano sadisavirahitaṃ.",
  "atk-s0516a:465_13": "Appaṭibhāganti attano paṭibimbavirahitaṃ.",
  "atk-s0516a:465_14": "Appaṭipuggalanti paṭimallapuggalavirahitaṃ.",
  "atk-s0516a:465_15": "Devātidevanti visuddhidevānampi atidevaṃ.",
  "atk-s0516a:465_16": "Abhimaṅgalasammataṭṭhena usabhaṃ.",
  "atk-s0516a:465_17": "Achambhitaṭṭhena purisasīhaṃ.",
  "atk-s0516a:465_18": "Niddosaṭṭhena purisanāgaṃ.",
  "atk-s0516a:465_19": "Uttamaṭṭhena purisājaññaṃ.",
  "atk-s0516a:465_20": "Aṭṭhaparisapathaviṃ uppīḷetvā sadevake loke kenaci paccatthikena paccāmittena akampiye acalaṭṭhāne tiṭṭhanaṭṭhena purisanisabhaṃ.",
  "atk-s0516a:465_21": "Dhammadesanādhuravahanaṭṭhena purisadhorayhaṃ.",
  "atk-s0516a:466_0": "Mānasakaṃ vā saranti manasā cintetvā kataṃ pallaṃ vā nāmameva vā.",
  "atk-s0516a:466_1": "Anotattaṃ vā dahanti candimasūriyā dakkhiṇena vā uttarena vā gacchantā pabbatantarena taṃ obhāsenti,",
  "atk-s0516a:466_2": "ujuṃ gacchantā na obhāsenti,",
  "atk-s0516a:466_3": "tenevassa “anotatta”nti saṅkhā udapādi.",
  "atk-s0516a:466_4": "Evarūpaṃ anotattaṃ vā dahaṃ.",
  "atk-s0516a:466_5": "Akkhobhaṃ amitodakanti cāletuṃ asakkuṇeyyaṃ aparimitaṃ udakajalarāsiṃ.",
  "atk-s0516a:466_6": "Evamevāti opammasaṃsandanaṃ,",
  "atk-s0516a:466_7": "buddhaṃ bhagavantaṃ akkhobhaṃ āsabhaṃ ṭhānaṭṭhānena cāletuṃ asakkuṇeyyaṃ.",
  "atk-s0516a:466_8": "Amitatejanti aparimitañāṇatejaṃ.",
  "atk-s0516a:466_9": "Pabhinnañāṇanti dasabalañāṇādivasena pabhedagatañāṇaṃ.",
  "atk-s0516a:466_10": "Vivaṭacakkhunti samantacakkhuṃ.",
  "atk-s0516a:467_0": "Paññāpabhedakusalanti “yā paññā pajānanā vicayo pavicayo”tiādinā nayena paññāya pabhedajānane chekaṃ.",
  "atk-s0516a:467_1": "Adhigatapaṭisambhidanti paṭiladdhacatupaṭisambhidaṃ.",
  "atk-s0516a:467_2": "Catuvesārajjappattanti “sammāsambuddhassa te paṭijānato ime dhammā anabhisambuddhā”tiādinā nayena vuttesu catūsu ṭhānesu visāradabhāvappattaṃ.",
  "atk-s0516a:467_3": "Saddhādhimuttanti parisuddhe phalasamāpatticitte adhimuttaṃ,",
  "atk-s0516a:467_4": "tattha paviṭṭhaṃ.",
  "atk-s0516a:467_5": "Setapaccattanti vāsanāya vippahīnattā parisuddhaṃ āveṇikaattabhāvaṃ.",
  "atk-s0516a:467_6": "Advayabhāṇinti paricchinnavacanattā dvivacanavirahitaṃ.",
  "atk-s0516a:467_7": "Tādinti tādisaṃ,",
  "atk-s0516a:467_8": "iṭṭhāniṭṭhesu akampanaṃ vā.",
  "atk-s0516a:467_9": "Tathā paṭiññā assāti tathāpaṭiñño, taṃ.",
  "atk-s0516a:467_10": "Aparittanti na khuddakaṃ.",
  "atk-s0516a:467_11": "Mahantanti tedhātuṃ atikkamitvā mahantappattaṃ.",
  "atk-s0516a:468_0": "Gambhīranti aññesaṃ duppavesaṃ.",
  "atk-s0516a:468_1": "Appameyyanti atulaṭṭhena appameyyaṃ.",
  "atk-s0516a:468_2": "Duppariyogāhanti pariyogāhituṃ dukkhappavesaṃ.",
  "atk-s0516a:468_3": "Pahūtaratananti saddhādiratanehi pahūtaratanaṃ.",
  "atk-s0516a:468_4": "Sāgarasamanti ratanākarato samuddasadisaṃ.",
  "atk-s0516a:468_5": "Chaḷaṅgupekkhāya samannāgatanti “cakkhunā rūpaṃ disvā neva sumano hoti na dummano”ti vuttanayena chaḷaṅgupekkhāya paripuṇṇaṃ.",
  "atk-s0516a:468_6": "Atulanti tulavirahitaṃ,",
  "atk-s0516a:468_7": "tulayituṃ asakkuṇeyyaṃ.",
  "atk-s0516a:468_8": "Vipulanti atimahantaṃ.",
  "atk-s0516a:468_9": "Appameyyanti pametuṃ asakkuṇeyyaṃ.",
  "atk-s0516a:468_10": "Taṃ tādisanti taṃ bhagavantaṃ tādiguṇasampannaṃ.",
  "atk-s0516a:468_11": "Pavadataṃ maggavādinanti pavadantānaṃ kathentānaṃ uttamaṃ kathayantaṃ vadantaṃ adhigacchinti sambandho.",
  "atk-s0516a:468_12": "Merumiva nagānanti pabbatānaṃ antare sineruṃ viya.",
  "atk-s0516a:468_13": "Garuḷamiva dijānanti pakkhijātānaṃ antare supaṇṇaṃ viya.",
  "atk-s0516a:468_14": "Sīhamiva migānanti catuppadānamantare sīhaṃ viya.",
  "atk-s0516a:468_15": "Udadhimiva aṇṇavānanti vitthiṇṇaaṇṇavānaṃ antare samuddaṃ viya adhigacchiṃ.",
  "atk-s0516a:468_16": "Jinapavaranti buddhuttamaṃ.",
  "atk-s0516a:469_0": "106. Yeme pubbeti ye ime pubbe.",
  "atk-s0516a:470_0": "107. Tamonudāsīnoti tamonudo āsīno. Bhūripaññāṇoti ñāṇaddhajo. Bhūrimedhasoti vipulapañño.",
  "atk-s0516a:471_0": "Niddese pabhaṅkaroti tejaṃkaro.",
  "atk-s0516a:471_1": "Ālokakaroti anandhakārakaro.",
  "atk-s0516a:471_2": "Obhāsakaroti obhāsaṃ jotiṃ karotīti obhāsakaro.",
  "atk-s0516a:471_3": "Dīpasadisaṃ ālokaṃ karotīti dīpaṅkaro.",
  "atk-s0516a:471_4": "Padīpasadisaṃ ālokaṃ karotīti padīpakaro.",
  "atk-s0516a:471_5": "Ujjotakaroti patāpakaro.",
  "atk-s0516a:471_6": "Pajjotakaroti disāvidisā patāpakaro.",
  "atk-s0516a:472_0": "Bhūripaññāṇoti puthulañāṇo.",
  "atk-s0516a:472_1": "Ñāṇapaññāṇoti ñāṇena pākaṭo.",
  "atk-s0516a:472_2": "Paññādhajoti ussitaṭṭhena paññāva dhajo assāti paññādhajo,",
  "atk-s0516a:472_3": "dhajo rathassa paññāṇantiādīsu viya.",
  "atk-s0516a:472_4": "Vibhūtavihārīti pākaṭavihāro.",
  "atk-s0516a:473_0": "108.",
  "atk-s0516a:473_1": "Sandiṭṭhikamakālikanti sāmaṃ passitabbaṃ phalaṃ,",
  "atk-s0516a:473_2": "na ca kālantare pattabbaphalaṃ.",
  "atk-s0516a:473_3": "Anītikanti kilesādiītivirahitaṃ.",
  "atk-s0516a:474_0": "Sandiṭṭhikanti lokuttaradhammo yena adhigato hoti,",
  "atk-s0516a:474_1": "tena parasaddhāya gantabbataṃ hitvā paccavekkhaṇañāṇena sayaṃ daṭṭhabboti sandiṭṭhiko,",
  "atk-s0516a:474_2": "taṃ sandiṭṭhikaṃ.",
  "atk-s0516a:474_3": "Attano phalaṃdānaṃ sandhāya nāssa kāloti akālo,",
  "atk-s0516a:474_4": "akāloyeva akāliko.",
  "atk-s0516a:474_5": "Yo ettha ariyamaggadhammo,",
  "atk-s0516a:474_6": "so attano samanantarameva phalaṃ detīti attho,",
  "atk-s0516a:474_7": "taṃ akālikaṃ.",
  "atk-s0516a:474_8": "Ehi passa imaṃ dhammanti evaṃ pavattaṃ ehipassavidhiṃ arahatīti ehipassiko,",
  "atk-s0516a:474_9": "taṃ ehipassikaṃ.",
  "atk-s0516a:474_10": "Ādittaṃ celaṃ vā sīsaṃ vā ajjhupekkhitvāpi attano citte upanayaṃ arahatīti opaneyyiko,",
  "atk-s0516a:474_11": "taṃ opaneyyikaṃ.",
  "atk-s0516a:474_12": "Sabbehipi ugghaṭitaññūādīhi “bhāvito me maggo,",
  "atk-s0516a:474_13": "adhigataṃ phalaṃ,",
  "atk-s0516a:474_14": "sacchikato nirodho”ti attani attani veditabbanti paccattaṃ veditabbaṃ viññūhi.",
  "atk-s0516a:475_0": "109. Atha naṃ bāvarī āha “kiṃ nu tamhā”ti dve gāthā.",
  "atk-s0516a:476_0": "Muhuttampīti thokampi.",
  "atk-s0516a:476_1": "Khaṇampīti na bahukampi.",
  "atk-s0516a:476_2": "Layampīti manampi.",
  "atk-s0516a:476_3": "Vayampīti koṭṭhāsampi.",
  "atk-s0516a:476_4": "Addhampīti divasampi.",
  "atk-s0516a:477_0": "111- 113.",
  "atk-s0516a:477_1": "Tato piṅgiyo bhagavato santikā avippavāsameva dīpento “nāhaṃ tamhā”tiādimāha.",
  "atk-s0516a:477_2": "Nāhaṃ yo me…pe…",
  "atk-s0516a:477_3": "passāmi naṃ manasā cakkhunāvāti taṃ buddhaṃ maṃsacakkhunā viya manasā passāmi.",
  "atk-s0516a:477_4": "Namassamāno vivasemi rattinti namassamānova rattiṃ atināmemi.",
  "atk-s0516a:478_0": "114.",
  "atk-s0516a:478_1": "Tena teneva natoti yena yena disābhāgena buddho,",
  "atk-s0516a:478_2": "tena tenevāhampi nato,",
  "atk-s0516a:478_3": "tanninno tappoṇoti dasseti.",
  "atk-s0516a:479_0": "115.",
  "atk-s0516a:479_1": "Dubbalathāmakassāti appathāmakassa.",
  "atk-s0516a:479_2": "Atha vā dubbalassa dutthāmakassa ca,",
  "atk-s0516a:479_3": "balavīriyahīnassāpīti vuttaṃ hoti.",
  "atk-s0516a:479_4": "Teneva kāyo na paletīti teneva dubbalatthāmakattena kāyo na gacchati,",
  "atk-s0516a:479_5": "yena buddho,",
  "atk-s0516a:479_6": "na tena gacchati.",
  "atk-s0516a:479_7": "“Na paretī”tipi pāṭho,",
  "atk-s0516a:479_8": "so evattho.",
  "atk-s0516a:479_9": "Tatthāti buddhassa santike.",
  "atk-s0516a:479_10": "Saṅkappayantāyāti saṅkappagamanena.",
  "atk-s0516a:479_11": "Tena yuttoti yena buddho,",
  "atk-s0516a:479_12": "tena yutto payutto anuyuttoti dasseti.",
  "atk-s0516a:480_0": "Yena buddhoti yena disābhāgena buddho upasaṅkamitabbo,",
  "atk-s0516a:480_1": "tena disābhāgena na paleti.",
  "atk-s0516a:480_2": "Atha vā bhummatthe karaṇavacanaṃ.",
  "atk-s0516a:480_3": "Yattha buddho tattha na paleti na gacchati.",
  "atk-s0516a:480_4": "Na vajatīti purato na yāti.",
  "atk-s0516a:480_5": "Na gacchatīti nivattati.",
  "atk-s0516a:480_6": "Nātikkamatīti na upasaṅkamati.",
  "atk-s0516a:481_0": "116.",
  "atk-s0516a:481_1": "Paṅke sayānoti kāmakaddame sayamāno.",
  "atk-s0516a:481_2": "Dīpā dīpaṃ upallavinti satthārādito satthārādiṃ adhigacchiṃ.",
  "atk-s0516a:481_3": "Athaddasāsiṃ sambuddhanti sohaṃ evaṃ dudiṭṭhiṃ gahetvā anvāhiṇḍanto atha pāsāṇakacetiye buddhamaddakkhiṃ.",
  "atk-s0516a:482_0": "Tattha semānoti nisajjamāno.",
  "atk-s0516a:482_1": "Sayamānoti seyyaṃ kappayamāno.",
  "atk-s0516a:482_2": "Āvasamānoti vasamāno.",
  "atk-s0516a:482_3": "Parivasamānoti niccaṃ vasamāno.",
  "atk-s0516a:483_0": "Pallavinti uggamiṃ.",
  "atk-s0516a:483_1": "Upallavinti uttariṃ,",
  "atk-s0516a:483_2": "sampallavinti upasaggena padaṃ vaḍḍhitaṃ.",
  "atk-s0516a:483_3": "Addasanti niddesassa uddesapadaṃ.",
  "atk-s0516a:483_4": "Addasanti passiṃ.",
  "atk-s0516a:483_5": "Addakkhinti olokesiṃ.",
  "atk-s0516a:483_6": "Apassinti esiṃ.",
  "atk-s0516a:483_7": "Paṭivijjhinti vinivijjhiṃ.",
  "atk-s0516a:484_0": "117.",
  "atk-s0516a:484_1": "Imissā gāthāya avasāne piṅgiyassa ca bāvarissa ca indriyaparipākaṃ viditvā bhagavā sāvatthiyaṃ ṭhitoyeva suvaṇṇobhāsaṃ muñci.",
  "atk-s0516a:484_2": "Piṅgiyo bāvarissa buddhaguṇe vaṇṇayanto nisinno eva taṃ obhāsaṃ disvā “kiṃ ida”nti olokento bhagavantaṃ",
  "atk-s0516a:484_3": "attano purato ṭhitaṃ viya disvā bāvaribrāhmaṇassa “buddho āgato”ti ārocesi.",
  "atk-s0516a:484_4": "Brāhmaṇo uṭṭhāyāsanā añjaliṃ paggahetvā aṭṭhāsi.",
  "atk-s0516a:484_5": "Bhagavāpi obhāsaṃ pharitvā brāhmaṇassa attānaṃ dassento ubhinnampi sappāyaṃ viditvā piṅgiyameva ālapamāno “yathā ahū,",
  "atk-s0516a:484_6": "vakkalī”ti imaṃ gāthamabhāsi.",
  "atk-s0516a:485_0": "Tassattho –",
  "atk-s0516a:485_1": "yathā vakkalitthero saddhādhimutto ahosi,",
  "atk-s0516a:485_2": "saddhādhureneva arahattaṃ pāpuṇi,",
  "atk-s0516a:485_3": "yathā ca soḷasannaṃ eko bhadrāvudho nāma,",
  "atk-s0516a:485_4": "yathā ca āḷavigotamo ca.",
  "atk-s0516a:485_5": "Evameva tvampi pamuñcassu saddhaṃ,",
  "atk-s0516a:485_6": "tato saddhāya adhimuccanto “sabbe saṅkhārā aniccā”tiādinā nayena vipassanaṃ ārabhitvā maccudheyyassa",
  "atk-s0516a:485_7": "pāraṃ nibbānaṃ gamissasīti arahattanikūṭena desanaṃ niṭṭhāpesi,",
  "atk-s0516a:485_8": "desanāpariyosāne piṅgiyo arahatte,",
  "atk-s0516a:485_9": "bāvarī anāgāmiphale patiṭṭhahi,",
  "atk-s0516a:485_10": "bāvaribrāhmaṇassa sissā pana pañcasatā sotāpannā ahesuṃ.",
  "atk-s0516a:486_0": "Tattha muñcassūti mocassu.",
  "atk-s0516a:486_1": "Pamuñcassūti mocehi.",
  "atk-s0516a:486_2": "Adhimuñcassūti tattha adhimokkhaṃ karassu.",
  "atk-s0516a:486_3": "Okappehīti bahumānaṃ uppādehīti.",
  "atk-s0516a:486_4": "Sabbe saṅkhārā aniccāti hutvā abhāvaṭṭhena.",
  "atk-s0516a:486_5": "Sabbe saṅkhārā dukkhāti dukkhamaṭṭhena.",
  "atk-s0516a:486_6": "Sabbe dhammā anattāti avasavattanaṭṭhena.",
  "atk-s0516a:487_0": "118.",
  "atk-s0516a:487_1": "Idāni piṅgiyo attano pasādaṃ nivedento “esa bhiyyotiādimāha.",
  "atk-s0516a:487_2": "Tattha paṭibhānavāti paṭibhānappaṭisambhidāya upeto.",
  "atk-s0516a:488_0": "Bhiyyo bhiyyoti uparūpari.",
  "atk-s0516a:489_0": "119.",
  "atk-s0516a:489_1": "Adhideve abhiññāyāti adhidevakare dhamme ñatvā.",
  "atk-s0516a:489_2": "Paroparanti hīnapaṇītaṃ,",
  "atk-s0516a:489_3": "attano ca parassa ca adhidevattakaraṃ sabbadhammajātaṃ avedīti vuttaṃ hoti.",
  "atk-s0516a:489_4": "Kaṅkhīnaṃ paṭijānatanti kaṅkhīnaṃyeva sataṃ “nikkaṅkhamhā”ti paṭijānantānaṃ.",
  "atk-s0516a:490_0": "Niddese pārāyanikapañhānanti pārāyanikabrāhmaṇānaṃ pucchānaṃ.",
  "atk-s0516a:490_1": "Avasānaṃ karotīti antakaro.",
  "atk-s0516a:490_2": "Koṭiṃ karotīti pariyantakaro.",
  "atk-s0516a:490_3": "Sīmaṃ mariyādaṃ karotīti paricchedakaro.",
  "atk-s0516a:490_4": "Nigamaṃ karotīti parivaṭumakaro.",
  "atk-s0516a:490_5": "Sabhiyapañhānanti na kevalaṃ pārāyanikabrāhmaṇānaṃ pañhānaṃ eva,",
  "atk-s0516a:490_6": "atha kho sabhiyaparibbājakādīnampi pañhānaṃ antaṃ karotīti dassetuṃ “sabhiyapañhāna”ntiādimāha.",
  "atk-s0516a:491_0": "120.",
  "atk-s0516a:491_1": "Asaṃhīranti rāgādīhi asaṃhāriyaṃ.",
  "atk-s0516a:491_2": "Asaṅkuppanti asaṅkuppaṃ avipariṇāmadhammaṃ.",
  "atk-s0516a:491_3": "Dvīhipi padehi nibbānaṃ bhaṇati.",
  "atk-s0516a:491_4": "Addhā gamissāmīti ekaṃseneva taṃ anupādisesanibbānadhātuṃ gamissāmi.",
  "atk-s0516a:491_5": "Na mettha kaṅkhāti natthi me ettha nibbāne kaṅkhā.",
  "atk-s0516a:491_6": "Evaṃ maṃ dhārehi adhimuttacittanti piṅgiyo “evameva tvampi pamuñcassu saddha”nti iminā bhagavato ovādena",
  "atk-s0516a:491_7": "attani saddhaṃ uppādetvā saddhādhureneva ca vimuñcitvā taṃ saddhādhimuttiṃ pakāsento bhagavantaṃ āha –",
  "atk-s0516a:491_8": "“evaṃ maṃ dhārehi adhimuttacitta”nti.",
  "atk-s0516a:491_9": "Ayañhettha adhippāyo “yathā maṃ tvaṃ avaca,",
  "atk-s0516a:491_10": "evameva maṃ adhimuttacittaṃ dhārehī”ti.",
  "atk-s0516a:492_0": "Na saṃhariyatīti gahetvā saṃharituṃ na sakkā.",
  "atk-s0516a:492_1": "Niyogavacananti yuttavacanaṃ.",
  "atk-s0516a:492_2": "Avatthāpanavacananti sanniṭṭhānavacanaṃ.",
  "atk-s0516a:492_3": "Imasmiṃ pārāyanavagge yaṃ antarantarā na vuttaṃ,",
  "atk-s0516a:492_4": "taṃ heṭṭhā vuttanayena gahetabbaṃ.",
  "atk-s0516a:492_5": "Sesaṃ sabbattha pākaṭameva.",
  "atk-s0516a:493_0": "Saddhammappajjotikāya cūḷaniddesa-aṭṭhakathāya",
  "atk-s0516a:494_0": "Pārāyanānugītigāthāniddesavaṇṇanā niṭṭhitā.",
  "atk-s0516a:495_0": "Pārāyanavaggavaṇṇanā niṭṭhitā.",
  "atk-s0516a:496_0": "Khaggavisāṇasuttaniddeso",
  "atk-s0516a:497_0": "Khaggavisāṇasuttaniddesavaṇṇanā",
  "atk-s0516a:498_0": "1. Paṭhamavaggavaṇṇanā",
  "atk-s0516a:499_0": "121.",
  "atk-s0516a:499_1": "Ito paraṃ khaggavisāṇasuttaniddesavaṇṇanāya okāso anuppatto.",
  "atk-s0516a:499_2": "Tattha “sabbesu bhūtesu nidhāya daṇḍa”nti ito paraṃ atirekapadamattameva vaṇṇayissāma.",
  "atk-s0516a:499_3": "Tattha sabbesūti anavasesesu.",
  "atk-s0516a:499_4": "Bhūtesūti sattesu.",
  "atk-s0516a:499_5": "Ettha bhūtesūti kiñcāpi bhūtasaddo “bhūtasmiṃ pācittiya”nti evamādīsu vijjamāne,",
  "atk-s0516a:499_6": "“bhūtamidaṃ,",
  "atk-s0516a:499_7": "sāriputta,",
  "atk-s0516a:499_8": "samanupassasī”ti evamādīsu khandhapañcake,",
  "atk-s0516a:499_9": "“cattāro kho, bhikkhu,",
  "atk-s0516a:499_10": "mahābhūtā hetū”ti evamādīsu catubbidhe pathavīdhātvādirūpe,",
  "atk-s0516a:499_11": "“yo ca kālaghaso bhūto”ti evamādīsu khīṇāsave,",
  "atk-s0516a:499_12": "“sabbeva nikkhipissanti,",
  "atk-s0516a:499_13": "bhūtā loke samussaya”nti evamādīsu sabbasatte,",
  "atk-s0516a:499_14": "“bhūtagāmapātabyatāyā”ti evamādīsu rukkhādike,",
  "atk-s0516a:499_15": "“bhūtaṃ bhūtato pajānātī”ti evamādīsu cātumahārājikānaṃ heṭṭhā sattanikāyaṃ upādāya vattati.",
  "atk-s0516a:499_16": "Idha pana avisesato pathavīpabbatādīsu jātā sattā bhūtāti veditabbā.",
  "atk-s0516a:499_17": "Tesu bhūtesu.",
  "atk-s0516a:499_18": "Nidhāyāti nikkhipitvā.",
  "atk-s0516a:500_0": "Daṇḍanti kāyavacīmanodaṇḍaṃ,",
  "atk-s0516a:500_1": "kāyaduccaritādīnametaṃ adhivacanaṃ.",
  "atk-s0516a:500_2": "Kāyaduccaritañhi daṇḍayatīti daṇḍo,",
  "atk-s0516a:500_3": "bādheti anayabyasanaṃ pāpetīti vuttaṃ hoti.",
  "atk-s0516a:500_4": "Evaṃ vacīduccaritañca manoduccaritañca.",
  "atk-s0516a:500_5": "Paharaṇadaṇḍo eva vā daṇḍo,",
  "atk-s0516a:500_6": "taṃ nidhāyātipi vuttaṃ hoti.",
  "atk-s0516a:500_7": "Aviheṭhayanti aviheṭhayanto.",
  "atk-s0516a:500_8": "Aññatarampīti yaṃ kiñci ekampi.",
  "atk-s0516a:500_9": "Tesampīti tesaṃ sabbabhūtānaṃ.",
  "atk-s0516a:500_10": "Na puttamiccheyyāti atrajo khettajo dinnako antevāsikoti imesu catūsu puttesu yaṃ kiñci puttaṃ na iccheyya.",
  "atk-s0516a:500_11": "Kuto sahāyanti sahāyaṃ pana iccheyyāti kuto eva etaṃ.",
  "atk-s0516a:501_0": "Ekoti pabbajjāsaṅkhātena eko,",
  "atk-s0516a:501_1": "adutiyaṭṭhena eko,",
  "atk-s0516a:501_2": "taṇhāpahānaṭṭhena eko,",
  "atk-s0516a:501_3": "ekantavigatakilesoti eko,",
  "atk-s0516a:501_4": "eko paccekasambodhiṃ abhisambuddhoti eko.",
  "atk-s0516a:501_5": "Samaṇasahassassapi hi majjhe vattamāno gihisaññojanassa chinnattā eko,",
  "atk-s0516a:501_6": "evaṃ pabbajjāsaṅkhātena eko.",
  "atk-s0516a:501_7": "Eko tiṭṭhati,",
  "atk-s0516a:501_8": "eko gacchati,",
  "atk-s0516a:501_9": "eko nisīdati,",
  "atk-s0516a:501_10": "eko seyyaṃ kappeti,",
  "atk-s0516a:501_11": "eko iriyati vattatīti eko.",
  "atk-s0516a:501_12": "Evaṃ adutiyaṭṭhena eko.",
  "atk-s0516a:502_0": "“Taṇhādutiyo puriso, dīghamaddhāna saṃsaraṃ;",
  "atk-s0516a:503_0": "Itthabhāvaññathābhāvaṃ, saṃsāraṃ nātivattati.",
  "atk-s0516a:504_0": "“Evamādīnavaṃ ñatvā, taṇhaṃ dukkhassa sambhavaṃ;",
  "atk-s0516a:505_0": "Vītataṇho anādāno, sato bhikkhu paribbaje”ti. –",
  "atk-s0516a:506_0": "Evaṃ taṇhāpahānaṭṭhena eko.",
  "atk-s0516a:506_1": "Sabbakilesāssa pahīnā ucchinnamūlā tālāvatthukatā anabhāvaṃkatā āyatiṃ anuppādadhammāti evaṃ ekantavigatakilesoti eko.",
  "atk-s0516a:506_2": "Anācariyako hutvā sayambhū sāmaññeva paccekasambodhiṃ abhisambuddhoti evaṃ eko paccekasambodhiṃ abhisambuddhoti eko.",
  "atk-s0516a:507_0": "Careti yā imā aṭṭha cariyāyo.",
  "atk-s0516a:507_1": "Seyyathidaṃ –",
  "atk-s0516a:507_2": "yā paṇidhisampannānaṃ catūsu iriyāpathesu iriyāpathacariyā,",
  "atk-s0516a:507_3": "indriyesu guttadvārānaṃ ajjhattikāyatanesu āyatanacariyā,",
  "atk-s0516a:507_4": "appamādavihārīnaṃ catūsu satipaṭṭhānesu saticariyā,",
  "atk-s0516a:507_5": "adhicittamanuyuttānaṃ catūsu jhānesu samādhicariyā,",
  "atk-s0516a:507_6": "buddhisampannānaṃ catūsu ariyasaccesu ñāṇacariyā,",
  "atk-s0516a:507_7": "sammā paṭipannānaṃ catūsu ariyamaggesu maggacariyā,",
  "atk-s0516a:507_8": "adhigataphalānaṃ catūsu sāmaññaphalesu paṭipatticariyā,",
  "atk-s0516a:507_9": "tiṇṇaṃ buddhānaṃ sabbasattesu lokatthacariyā,",
  "atk-s0516a:507_10": "tattha padesato paccekabuddhasāvakānanti. Yathāha –",
  "atk-s0516a:507_11": "“cariyāti aṭṭha cariyāyo yā iriyāpathacariyā”ti vitthāro.",
  "atk-s0516a:507_12": "Tāhi cariyāhi samannāgato bhaveyyāti attho.",
  "atk-s0516a:507_13": "Atha vā yā imā “adhimuccanto saddhāya carati,",
  "atk-s0516a:507_14": "paggaṇhanto vīriyena carati,",
  "atk-s0516a:507_15": "upaṭṭhahanto satiyā carati,",
  "atk-s0516a:507_16": "avikkhitto samādhinā carati,",
  "atk-s0516a:507_17": "pajānanto paññāya carati,",
  "atk-s0516a:507_18": "vijānanto viññāṇena carati,",
  "atk-s0516a:507_19": "evaṃ paṭipannassa kusalā dhammā āyāpentīti āyatanacariyāya carati,",
  "atk-s0516a:507_20": "evaṃ paṭipanno visesamadhigacchatīti visesacariyāya caratī”ti evaṃ aparāpi aṭṭha cariyā vuttā.",
  "atk-s0516a:507_21": "Tāhi samannāgato bhaveyyāti attho.",
  "atk-s0516a:507_22": "Khaggavisāṇakappoti khaggavisāṇo nāma khaggamigasiṅgaṃ.",
  "atk-s0516a:508_0": "Kappa -",
  "atk-s0516a:508_1": "saddo panāyaṃ abhisaddahanavohārakālapaññatticchedavikappalesasamantabhāvasadisādianekattho.",
  "atk-s0516a:508_2": "Tathā hissa “okappanīyametaṃ bhoto gotamassa.",
  "atk-s0516a:508_3": "Yathā taṃ arahato sammāsambuddhassā”ti evamādīsu abhisaddahanattho.",
  "atk-s0516a:508_4": "“Anujānāmi,",
  "atk-s0516a:508_5": "bhikkhave,",
  "atk-s0516a:508_6": "pañcahi samaṇakappehi phalaṃ paribhuñjitu”nti evamādīsu vohāro.",
  "atk-s0516a:508_7": "“Yena sudaṃ niccakappaṃ viharāmī”ti evamādīsu kālo.",
  "atk-s0516a:508_8": "“Iccāyasmā kappo”ti evamādīsu paññatti.",
  "atk-s0516a:508_9": "“Alaṅkato kappitakesamassū”ti evamādīsu chedanaṃ.",
  "atk-s0516a:508_10": "“Kappati dvaṅgulakappo”ti evamādīsu vikappo.",
  "atk-s0516a:508_11": "“Atthi kappo nipajjitu”nti evamādīsu leso.",
  "atk-s0516a:508_12": "“Kevalakappaṃ veḷuvanaṃ obhāsetvā”ti evamādīsu samantabhāvo.",
  "atk-s0516a:508_13": "“Satthukappena vata kira, bho,",
  "atk-s0516a:508_14": "sāvakena saddhiṃ mantayamānā na jānimhā”ti evamādīsu sadiso,",
  "atk-s0516a:508_15": "paṭibhāgoti attho.",
  "atk-s0516a:508_16": "Idha panassa sadiso paṭibhāgoti attho veditabbo,",
  "atk-s0516a:508_17": "khaggavisāṇasadisoti vuttaṃ hoti.",
  "atk-s0516a:508_18": "Ayaṃ tāvettha padato atthavaṇṇanā.",
  "atk-s0516a:509_0": "Adhippāyānusandhito pana evaṃ veditabbo –",
  "atk-s0516a:509_1": "yvāyaṃ vuttappakāro daṇḍo bhūtesu pavattiyamāno ahito hoti,",
  "atk-s0516a:509_2": "taṃ tesu appavattiyamānesu tappaṭipakkhabhūtāya mettāya hitūpasaṃhārena ca sabbesu bhūtesu nidhāya daṇḍaṃ,",
  "atk-s0516a:509_3": "nihitadaṇḍattā eva ca yathā anihitadaṇḍā sattā bhūtāni daṇḍena vā satthena vā pāṇinā vā leḍḍunā vā viheṭhenti,",
  "atk-s0516a:509_4": "tathā aviheṭhayaṃ,",
  "atk-s0516a:509_5": "aññatarampi tesaṃ imaṃ mettākammaṭṭhānamāgamma yadeva tattha vedanāgataṃ saññāsaṅkhāraviññāṇagataṃ tañca",
  "atk-s0516a:509_6": "tadanusāreneva tadaññañca saṅkhāragataṃ vipassitvā imaṃ paccekabodhiṃ adhigatomhī”ti ayaṃ tāva adhippāyo.",
  "atk-s0516a:510_0": "Ayaṃ pana anusandhi –",
  "atk-s0516a:510_1": "evaṃ vutte te amaccā āhaṃsu – “idāni, bhante,",
  "atk-s0516a:510_2": "kuhiṃ gacchathā”ti?",
  "atk-s0516a:510_3": "Tato tena “pubbapaccekasambuddhā kattha vasantī”ti āvajjetvā ñatvā “gandhamādanapabbate”ti vutte punāhaṃsu –",
  "atk-s0516a:510_4": "“amhe dāni, bhante,",
  "atk-s0516a:510_5": "pajahatha,",
  "atk-s0516a:510_6": "na icchathā”ti.",
  "atk-s0516a:510_7": "Atha paccekabuddho āha –",
  "atk-s0516a:510_8": "“na puttamiccheyyā”ti sabbaṃ.",
  "atk-s0516a:510_9": "Tatrāyaṃ adhippāyo –",
  "atk-s0516a:510_10": "ahaṃ idāni atrajādīsu yaṃ kiñci puttampi na iccheyyaṃ,",
  "atk-s0516a:510_11": "kuto pana tumhādisaṃ sahāyaṃ.",
  "atk-s0516a:510_12": "Tasmā tumhesupi yo mayā saddhiṃ gantukāmo mādiso vā hotuṃ icchati,",
  "atk-s0516a:510_13": "so eko care khaggavisāṇakappo.",
  "atk-s0516a:510_14": "Atha vā tehi “amhe dāni, bhante,",
  "atk-s0516a:510_15": "pajahatha,",
  "atk-s0516a:510_16": "na icchathā”ti vutte so paccekasambuddho “na puttamiccheyya,",
  "atk-s0516a:510_17": "kuto sahāya”nti vatvā attano yathāvuttenaṭṭhena ekacariyāya guṇaṃ disvā pamudito pītisomanassajāto imaṃ udānaṃ udānesi.",
  "atk-s0516a:511_0": "Tattha tasāti vipāsakiriyā.",
  "atk-s0516a:511_1": "Thāvarāti khīṇāsavā.",
  "atk-s0516a:511_2": "Bhayabheravāti khuddānukhuddakā cittutrāsā.",
  "atk-s0516a:511_3": "Nidhāyāti chaḍḍetvā.",
  "atk-s0516a:511_4": "Nidahitvāti ṭhapetvā.",
  "atk-s0516a:511_5": "Oropayitvāti adhokaritvā.",
  "atk-s0516a:511_6": "Samoropayitvāti adhogataṃ vissajjetvā.",
  "atk-s0516a:511_7": "Nikkhipitvāti tato apanetvā.",
  "atk-s0516a:511_8": "Paṭippassambhitvāti sannisīdāpetvā.",
  "atk-s0516a:512_0": "Ālapananti ādito lapanaṃ.",
  "atk-s0516a:512_1": "Sallapananti sammā lapanaṃ.",
  "atk-s0516a:512_2": "Ullapananti uddhaṃ katvā lapanaṃ.",
  "atk-s0516a:512_3": "Samullapananti punappunaṃ uddhaṃ katvā lapanaṃ.",
  "atk-s0516a:513_0": "Iriyāpathacariyāti iriyāpathānaṃ cariyā,",
  "atk-s0516a:513_1": "pavattananti attho.",
  "atk-s0516a:513_2": "Sesesupi eseva nayo.",
  "atk-s0516a:513_3": "Āyatanacariyā pana āyatanesu satisampajaññānaṃ cariyā.",
  "atk-s0516a:513_4": "Pattīti phalāni.",
  "atk-s0516a:513_5": "Tāni hi pāpuṇīyantīti “pattī”ti vuttāni.",
  "atk-s0516a:513_6": "Sattalokassa diṭṭhadhammikasamparāyikā atthā lokatthāti ayaṃ viseso.",
  "atk-s0516a:514_0": "Idāni tāsaṃ cariyānaṃ bhūmiṃ dassento “catūsu iriyāpathesū”tiādimāha.",
  "atk-s0516a:514_1": "Satipaṭṭhānesūti ārammaṇasatipaṭṭhānesupi vuccamānesu satito anaññāni,",
  "atk-s0516a:514_2": "vohāravasena pana aññāni viya katvā vuttaṃ.",
  "atk-s0516a:514_3": "Ariyasaccesūti pubbabhāge lokiyasaccañāṇena visuṃ visuṃ saccapariggahavasena vuttaṃ.",
  "atk-s0516a:514_4": "Ariyamaggesu sāmaññaphalesūti ca vohāravaseneva vuttaṃ.",
  "atk-s0516a:514_5": "Padesatoti lokatthacariyāya ekadese.",
  "atk-s0516a:514_6": "Nippadesato hi lokatthacariyaṃ buddhā eva karonti.",
  "atk-s0516a:514_7": "Puna tā eva cariyāyo kārakapuggalavasena dassento “paṇidhisampannāna”ntiādimāha.",
  "atk-s0516a:514_8": "Tattha paṇidhisampannā nāma iriyāpathānaṃ santattā iriyāpathāva ṭhitiyā sampannā akampitairiyāpathā bhikkhubhāvānurūpena",
  "atk-s0516a:514_9": "santena iriyāpathena sampannā.",
  "atk-s0516a:515_0": "Indriyesu guttadvārānanti cakkhādīsu chasu indriyesu attano attano visaye pavattaṃ ekekadvāravasena guttaṃ dvāraṃ etesanti guttadvārā,",
  "atk-s0516a:515_1": "tesaṃ guttadvārānaṃ.",
  "atk-s0516a:515_2": "Dvāranti cettha uppattidvāravasena cakkhādayo eva.",
  "atk-s0516a:515_3": "Appamādavihārīnanti sīlādīsu appamādavihāravataṃ.",
  "atk-s0516a:515_4": "Adhicittamanuyuttānanti vipassanāya pādakabhāvena adhicittasaṅkhātaṃ samādhiṃ anuyuttānaṃ.",
  "atk-s0516a:515_5": "Buddhisampannānanti nāmarūpavavatthānaṃ ādiṃ katvā yāva gotrabhu,",
  "atk-s0516a:515_6": "tāva pavattena ñāṇena sampannānaṃ.",
  "atk-s0516a:515_7": "Sammā paṭipannānanti catumaggakkhaṇe.",
  "atk-s0516a:515_8": "Adhigataphalānanti catuphalakkhaṇe.",
  "atk-s0516a:515_9": "Tathāgatānanti tathā āgatānaṃ.",
  "atk-s0516a:515_10": "Arahantānanti dūrakilesānaṃ.",
  "atk-s0516a:515_11": "Sammāsambuddhānanti sammā sāmañca sabbadhammabuddhānaṃ.",
  "atk-s0516a:515_12": "Imesaṃ padānaṃ attho heṭṭhā pakāsito eva.",
  "atk-s0516a:516_0": "Padesato paccekabuddhānanti paccekasambuddhānaṃ ekadesato.",
  "atk-s0516a:516_1": "Sāvakānanti sāvakānampi ekadesato.",
  "atk-s0516a:516_2": "Adhimuccantoti adhimokkhaṃ karonto.",
  "atk-s0516a:516_3": "Saddhāya caratīti saddhāvasena pavattati.",
  "atk-s0516a:516_4": "Paggaṇhantoti catusammappadhānavīriyena padahanto.",
  "atk-s0516a:516_5": "Upaṭṭhapentoti satiyā ārammaṇaṃ upaṭṭhapento.",
  "atk-s0516a:516_6": "Avikkhepaṃ karontoti samādhivasena vikkhepaṃ akaronto.",
  "atk-s0516a:516_7": "Pajānantoti catusaccajānanapaññāya pakārena jānanto.",
  "atk-s0516a:516_8": "Vijānantoti indriyasampayuttajavanapubbaṅgamena āvajjanaviññāṇena ārammaṇaṃ vijānanto.",
  "atk-s0516a:516_9": "Viññāṇacariyāyāti āvajjanaviññāṇacariyāvasena.",
  "atk-s0516a:516_10": "Evaṃ paṭipannassāti sahāvajjanāya indriyacariyāya paṭipannassa.",
  "atk-s0516a:516_11": "Kusalā dhammā āyāpentīti samathavipassanāvasena pavattā kusalā dhammā bhusaṃ yāpenti,",
  "atk-s0516a:516_12": "pavattantīti attho.",
  "atk-s0516a:516_13": "Āyatanacariyāyāti kusalānaṃ dhammānaṃ bhusaṃ yatanacariyāya,",
  "atk-s0516a:516_14": "pavattanacariyāyāti vuttaṃ hoti.",
  "atk-s0516a:516_15": "Visesamadhigacchatīti vikkhambhanatadaṅgasamucchedapaṭippassaddhivasena visesaṃ adhigacchati.",
  "atk-s0516a:517_0": "Dassanacariyā ca sammādiṭṭhiyātiādīsu sammā passati,",
  "atk-s0516a:517_1": "sammā vā tāya passanti,",
  "atk-s0516a:517_2": "pasaṭṭhā sundarā vā diṭṭhīti sammādiṭṭhi,",
  "atk-s0516a:517_3": "tassā sammādiṭṭhiyā nibbānapaccakkhakaraṇena dassanacariyā.",
  "atk-s0516a:517_4": "Sammā saṅkappeti,",
  "atk-s0516a:517_5": "sammā vā tena saṅkappenti,",
  "atk-s0516a:517_6": "pasaṭṭho sundaro vā saṅkappoti sammāsaṅkappo.",
  "atk-s0516a:517_7": "Tassa ārammaṇe cittassa abhiniropanacariyā.",
  "atk-s0516a:517_8": "Sammā vadati,",
  "atk-s0516a:517_9": "sammā vā tāya vadanti,",
  "atk-s0516a:517_10": "pasaṭṭhā sundarā vā vācāti sammāvācā,",
  "atk-s0516a:517_11": "micchāvācāviratiyā etaṃ nāmaṃ.",
  "atk-s0516a:517_12": "Tassā catubbidhavacīsaṃvarapariggahacariyā.",
  "atk-s0516a:517_13": "Sammā karoti,",
  "atk-s0516a:517_14": "sammā vā tena karonti,",
  "atk-s0516a:517_15": "pasaṭṭhaṃ sundaraṃ vā kammanti sammākammaṃ,",
  "atk-s0516a:517_16": "sammākammameva sammākammanto,",
  "atk-s0516a:517_17": "micchākammantaviratiyā etaṃ nāmaṃ.",
  "atk-s0516a:517_18": "Tassa tividhakāyasaṃvarasamuṭṭhānacariyā.",
  "atk-s0516a:517_19": "Sammā ājīvati,",
  "atk-s0516a:517_20": "sammā vā tena ājīvanti,",
  "atk-s0516a:517_21": "pasaṭṭho sundaro vā ājīvoti sammāājīvo,",
  "atk-s0516a:517_22": "micchāājīvaviratiyā etaṃ nāmaṃ.",
  "atk-s0516a:517_23": "Tassa vodānacariyā parisuddhacariyā.",
  "atk-s0516a:517_24": "Sammā vāyamati,",
  "atk-s0516a:517_25": "sammā vā tena vāyamanti,",
  "atk-s0516a:517_26": "pasaṭṭho sundaro vā vāyāmoti sammāvāyāmo,",
  "atk-s0516a:517_27": "tassa paggahacariyā.",
  "atk-s0516a:517_28": "Sammā sarati,",
  "atk-s0516a:517_29": "sammā vā tāya saranti,",
  "atk-s0516a:517_30": "pasaṭṭhā sundarā vā satīti sammāsati,",
  "atk-s0516a:517_31": "tassā upaṭṭhānacariyā.",
  "atk-s0516a:517_32": "Sammā samādhiyati,",
  "atk-s0516a:517_33": "sammā vā tena samādhiyanti,",
  "atk-s0516a:517_34": "pasaṭṭho sundaro vā samādhīti sammāsamādhi,",
  "atk-s0516a:517_35": "tassa avikkhepacariyā.",
  "atk-s0516a:518_0": "Takkappoti tena kappo,",
  "atk-s0516a:518_1": "evarūpoti attho.",
  "atk-s0516a:518_2": "Tassadisoti tena sadiso,",
  "atk-s0516a:518_3": "“tassadiko”ti vā pāṭho.",
  "atk-s0516a:518_4": "Tappaṭibhāgoti tena paṭibhāgo tappaṭibhāgo,",
  "atk-s0516a:518_5": "edisoti attho.",
  "atk-s0516a:518_6": "Sādurasaṃ atikkantaṃ loṇaṃ atiloṇaṃ.",
  "atk-s0516a:518_7": "Loṇakappoti loṇasadisoti vuccati.",
  "atk-s0516a:518_8": "Atitittakanti atikkantatittakaṃ,",
  "atk-s0516a:518_9": "pucimandādikappo tittakasadisoti vuccati.",
  "atk-s0516a:518_10": "Atimadhuranti khīrapāyāsādikaṃ.",
  "atk-s0516a:518_11": "Himakappoti himodakasadiso.",
  "atk-s0516a:518_12": "Satthukappoti satthunā buddhena sadiso.",
  "atk-s0516a:518_13": "Evamevāti opammasampaṭipādanaṃ.",
  "atk-s0516a:519_0": "Tatrāyaṃ etassa paccekabuddhassa saṅkhepena vipassanāācikkhanavidhiṃ dassetvā gamissāma.",
  "atk-s0516a:519_1": "Tattha nāmarūpapariggahaṃ kātukāmo paccekabodhisatto rūpārūpaaṭṭhasamāpattīsu yaṃ kiñci jhānaṃ samāpajjitvā",
  "atk-s0516a:519_2": "vuṭṭhāya vitakkādīni jhānaṅgāni ca taṃsampayutte ca phassādayo dhamme lakkhaṇarasapaccupaṭṭhānapadaṭṭhānavasena",
  "atk-s0516a:519_3": "paricchinditvā “sabbampetaṃ ārammaṇābhimukhaṃ namanato namanaṭṭhena nāma”nti vavatthapeti.",
  "atk-s0516a:519_4": "Tato tassa paccayaṃ pariyesanto “hadayavatthuṃ nissāya pavattatī”ti passati.",
  "atk-s0516a:519_5": "Puna vatthussa paccayabhūtāni ca upādārūpāni ca passitvā “idaṃ sabbaṃ ruppanato rūpa”nti pariggaṇhāti.",
  "atk-s0516a:519_6": "Puna tadubhayaṃ “namanalakkhaṇaṃ nāmaṃ,",
  "atk-s0516a:519_7": "ruppanalakkhaṇaṃ rūpa”nti evaṃ saṅkhepato nāmarūpaṃ vavatthapeti.",
  "atk-s0516a:519_8": "Samathayānikavasenetaṃ vuttaṃ.",
  "atk-s0516a:519_9": "Vipassanāyāniko pana catudhātuvavatthānamukhena bhūtupādāyarūpāni paricchinditvā “sabbampetaṃ ruppanato rūpa”nti passati.",
  "atk-s0516a:519_10": "Tato evaṃ paricchinnarūpassa cakkhādīni nissāya pavattamānā arūpadhammā āpāthamāgacchanti.",
  "atk-s0516a:519_11": "Tato sabbepi te arūpadhamme namanalakkhaṇena ekato katvā “idaṃ nāma”nti passati,",
  "atk-s0516a:519_12": "so “idaṃ nāmaṃ,",
  "atk-s0516a:519_13": "idaṃ rūpa”nti dvedhā vavatthapeti.",
  "atk-s0516a:519_14": "Evaṃ vavatthapetvā “nāmarūpato uddhaṃ añño satto vā puggalo vā devo vā brahmā vā natthī”ti passati.",
  "atk-s0516a:520_0": "Yathā hi aṅgasambhārā, hoti saddo ratho iti;",
  "atk-s0516a:521_0": "Evaṃ khandhesu santesu, hoti “satto”ti sammuti. ;",
  "atk-s0516a:522_0": "Evameva pañcasu upādānakkhandhesu santesu “satto puggalo”ti vohāramattaṃ hotīti evamādinā nayena nāmarūpānaṃ",
  "atk-s0516a:522_1": "yāthāvadassanasaṅkhātena diṭṭhivisuddhibhūtena ñāṇena nāmarūpaṃ pariggahetvā puna tassa paccayampi pariggaṇhanto",
  "atk-s0516a:522_2": "vuttanayena nāmarūpaṃ pariggahetvā “ko nu kho imassa hetū”ti pariyesanto ahetuvādavisamahetuvādesu dosaṃ",
  "atk-s0516a:522_3": "disvā rogaṃ disvā tassa nidānaṃ samuṭṭhānampi pariyesanto vejjo viya tassa hetuñca paccayañca pariyesanto",
  "atk-s0516a:522_4": "avijjā taṇhā upādānaṃ kammanti ime cattāro dhamme nāmarūpassa uppādapaccayattā “hetū”ti.",
  "atk-s0516a:522_5": "Āhāraṃ upatthambhanapaccayattā “paccayo”ti ca passati.",
  "atk-s0516a:522_6": "Imassa hi kāyassa avijjādayo tayo dhammā mātā viya dārakassa upanissayā honti,",
  "atk-s0516a:522_7": "kammaṃ pitā viya puttassa janakaṃ,",
  "atk-s0516a:522_8": "āhāro dhāti viya dārakassa sandhārakoti.",
  "atk-s0516a:522_9": "Evaṃ rūpakāyassa paccayapariggahaṃ katvā puna “cakkhuñca paṭicca rūpe ca uppajjati cakkhuviññāṇa”ntiādinā nayena nāmakāyassapi paccayaṃ pariggaṇhāti,",
  "atk-s0516a:522_10": "evaṃ pariggaṇhanto “atītānāgatāpi dhammā evameva vattantī”ti sanniṭṭhānaṃ karoti.",
  "atk-s0516a:523_0": "Tassa yā sā pubbantaṃ ārabbha “ahosiṃ nu kho ahaṃ atītamaddhānaṃ,",
  "atk-s0516a:523_1": "na nu kho ahosiṃ,",
  "atk-s0516a:523_2": "kiṃ nu kho,",
  "atk-s0516a:523_3": "kathaṃ nu kho,",
  "atk-s0516a:523_4": "kiṃ hutvā kiṃ ahosiṃ nu kho ahaṃ atītamaddhāna”nti pañcavidhā vicikicchā vuttā.",
  "atk-s0516a:524_0": "Yāpi aparantaṃ ārabbha “bhavissāmi nu kho ahaṃ anāgatamaddhānaṃ,",
  "atk-s0516a:524_1": "na nu kho bhavissāmi,",
  "atk-s0516a:524_2": "kiṃ nu kho bhavissāmi,",
  "atk-s0516a:524_3": "kathaṃ nu kho bhavissāmi,",
  "atk-s0516a:524_4": "kiṃ hutvā kiṃ bhavissāmi nu kho ahaṃ anāgatamaddhāna”nti pañcavidhā vicikicchā vuttā.",
  "atk-s0516a:525_0": "Yāpi etarahi vā pana paccuppannaṃ addhānaṃ ārabbha kathaṃkathī hoti “ahaṃ nu khosmi,",
  "atk-s0516a:525_1": "no nu khosmi,",
  "atk-s0516a:525_2": "kiṃ nu khosmi,",
  "atk-s0516a:525_3": "kathaṃ nu khosmi,",
  "atk-s0516a:525_4": "ayaṃ nu kho satto kuto āgato,",
  "atk-s0516a:525_5": "so kuhiṃ gāmī bhavissatī”ti chabbidhā vicikicchā vuttā,",
  "atk-s0516a:525_6": "sā sabbāpi pahiyyati.",
  "atk-s0516a:525_7": "Evaṃ paccayapariggahaṇena tīsu addhāsu kaṅkhaṃ vitaritvā ṭhitaṃ ñāṇaṃ “kaṅkhāvitaraṇavisuddhī”tipi “dhammaṭṭhitiñāṇa”ntipi",
  "atk-s0516a:525_8": "“yathābhūtañāṇa”ntipi “sammādassana”ntipi vuccati.",
  "atk-s0516a:526_0": "Ettha pana tisso hi lokiyapariññā ñātapariññā tīraṇapariññā pahānapariññāti.",
  "atk-s0516a:526_1": "Tattha “ruppanalakkhaṇaṃ rūpaṃ,",
  "atk-s0516a:526_2": "vedayitalakkhaṇā vedanā”ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā ñātapariññā nāma.",
  "atk-s0516a:526_3": "“Rūpaṃ aniccaṃ,",
  "atk-s0516a:526_4": "vedanā aniccā”tiādinā pana nayena tesaṃyeva dhammānaṃ sāmaññalakkhaṇaṃ āropetvā pavattā lakkhaṇārammaṇikavipassanāpaññā tīraṇapariññā nāma.",
  "atk-s0516a:526_5": "Tesu eva pana dhammesu niccasaññādipajahanavasena pavattā lakkhaṇārammaṇikavipassanāva paññā pahānapariññā nāma.",
  "atk-s0516a:527_0": "Tattha saṅkhāraparicchedato paṭṭhāya yāva paccayapariggahā ñātapariññāya bhūmi.",
  "atk-s0516a:527_1": "Etasmiñhi antare dhammānaṃ paccattalakkhaṇapaṭivedhasseva ādhipaccaṃ hoti.",
  "atk-s0516a:527_2": "Kalāpasammasanato paṭṭhāya yāva udayabbayānupassanā tīraṇapariññāya bhūmi.",
  "atk-s0516a:527_3": "Etasmiñhi antare sāmaññalakkhaṇapaṭivedhasseva ādhipaccaṃ hoti.",
  "atk-s0516a:527_4": "Bhaṅgānupassanato paṭṭhāya upari pahānapariññāya bhūmi.",
  "atk-s0516a:527_5": "Tato ca paṭṭhāya hi aniccato anupassanto niccasaññaṃ pajahati,",
  "atk-s0516a:527_6": "dukkhato anupassanto sukhasaññaṃ,",
  "atk-s0516a:527_7": "anattato anupassanto attasaññaṃ,",
  "atk-s0516a:527_8": "nibbindanto nandiṃ,",
  "atk-s0516a:527_9": "virajjanto rāgaṃ,",
  "atk-s0516a:527_10": "nirodhento samudayaṃ,",
  "atk-s0516a:527_11": "paṭinissajjanto ādānaṃ pajahatīti evaṃ niccasaññādipahānasādhikānaṃ sattannaṃ anupassanānaṃ ādhipaccaṃ.",
  "atk-s0516a:527_12": "Iti imāsu tīsu pariññāsu saṅkhāraparicchedassa ceva paccayapariggahassa ca sādhitattā iminā yoginā ñātapariññāva adhigatā.",
  "atk-s0516a:528_0": "Puna “yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā…pe…",
  "atk-s0516a:528_1": "yaṃ dūre santike vā,",
  "atk-s0516a:528_2": "sabbaṃ rūpaṃ hutvā abhāvato aniccaṃ,",
  "atk-s0516a:528_3": "udayabbayapaṭipīḷitattā dukkhaṃ,",
  "atk-s0516a:528_4": "avasavattittā anattā.",
  "atk-s0516a:528_5": "Yā kāci vedanā… saññā…",
  "atk-s0516a:528_6": "ye keci saṅkhārā …",
  "atk-s0516a:528_7": "yaṃ kiñci viññāṇaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā,",
  "atk-s0516a:528_8": "sabbaṃ viññāṇaṃ hutvā abhāvato aniccaṃ,",
  "atk-s0516a:528_9": "udayabbayapaṭipīḷitattā dukkhaṃ,",
  "atk-s0516a:528_10": "avasavattittā anattā”ti evamādinā nayena kalāpasammasanaṃ karoti.",
  "atk-s0516a:528_11": "Idaṃ sandhāya vuttaṃ “tilakkhaṇaṃ āropetvā”ti.",
  "atk-s0516a:529_0": "Evaṃ saṅkhāre aniccadukkhānattavasena kalāpasammasanaṃ katvā puna saṅkhārānaṃ udayabbayameva passati. Kathaṃ?",
  "atk-s0516a:529_1": "“Avijjāsamudayā rūpasamudayo,",
  "atk-s0516a:529_2": "taṇhākammaāhārasamudayā rūpasamudayo”ti.",
  "atk-s0516a:529_3": "Evaṃ rūpakkhandhassa paccayāyattatādassanena rūpakkhandhassa udayaṃ passati,",
  "atk-s0516a:529_4": "nibbattilakkhaṇaṃ passantopi rūpakkhandhassa udayaṃ passati.",
  "atk-s0516a:529_5": "Evaṃ pañcahākārehi rūpakkhandhassa udayaṃ passati.",
  "atk-s0516a:529_6": "“Avijjānirodhā rūpanirodho,",
  "atk-s0516a:529_7": "taṇhākammaāhāranirodhā rūpanirodho”ti paccayanirodhadassanena rūpakkhandhassa vayaṃ passati,",
  "atk-s0516a:529_8": "vipariṇāmalakkhaṇaṃ passantopi rūpakkhandhassa vayaṃ passatīti evaṃ pañcahākārehi rūpakkhandhassa vayaṃ passati.",
  "atk-s0516a:530_0": "Tathā “avijjāsamudayā vedanāsamudayo,",
  "atk-s0516a:530_1": "taṇhākammaphassasamudayā vedanāsamudayo”ti paccayāyattatādassanena vedanākkhandhassa udayaṃ passati,",
  "atk-s0516a:530_2": "nibbattilakkhaṇaṃ passantopi vedanākkhandhassa udayaṃ passati.",
  "atk-s0516a:530_3": "“Avijjānirodhā vedanānirodho,",
  "atk-s0516a:530_4": "taṇhākammaphassanirodhā vedanānirodho”ti paccayanirodhadassanena vedanākkhandhassa vayaṃ passati,",
  "atk-s0516a:530_5": "vipariṇāmalakkhaṇaṃ passantopi vedanākkhandhassa vayaṃ passati.",
  "atk-s0516a:530_6": "Evaṃ saññākkhandhādīsupi.",
  "atk-s0516a:531_0": "Ayaṃ pana viseso –",
  "atk-s0516a:531_1": "viññāṇakkhandhassa phassaṭṭhāne “nāmarūpasamudayā,",
  "atk-s0516a:531_2": "nāmarūpanirodhā”ti yojetabbaṃ.",
  "atk-s0516a:531_3": "Evaṃ ekekasmiṃ khandhe paccayasamudayavasena ca nibbattilakkhaṇavasena ca paccayanirodhavasena ca vipariṇāmalakkhaṇavasena",
  "atk-s0516a:531_4": "ca udayabbayadassanena ca dasa dasa katvā paññāsa lakkhaṇāni vuttāni.",
  "atk-s0516a:531_5": "Tesaṃ vasena “evampi rūpassa udayo,",
  "atk-s0516a:531_6": "evampi rūpassa vayo”ti paccayato ceva khaṇato ca vitthārena manasikāraṃ karoti.",
  "atk-s0516a:532_0": "Tassevaṃ karoto “iti kira ime dhammā ahutvā sambhonti,",
  "atk-s0516a:532_1": "hutvā paṭiventī”ti ñāṇaṃ visadaṃ hoti.",
  "atk-s0516a:532_2": "“Evaṃ kira ime dhammā anuppannā uppajjanti,",
  "atk-s0516a:532_3": "uppannā nirujjhantī”ti niccanavā hutvā saṅkhārā upaṭṭhahanti.",
  "atk-s0516a:532_4": "Na kevalañca niccanavā,",
  "atk-s0516a:532_5": "sūriyuggamane ussāvabindu viya udakabubbuḷo viya udake daṇḍarāji viya āragge sāsapo viya vijjuppādo viya ca parittaṭṭhāyino,",
  "atk-s0516a:532_6": "māyāmarīcisupinālātacakkagandhabbanagarapheṇakadaliādayo viya asārā nissārā viya hutvā upaṭṭhahanti.",
  "atk-s0516a:532_7": "Ettāvatā ca pana anena “vayadhammameva uppajjati,",
  "atk-s0516a:532_8": "uppannañca vayaṃ upetī”ti iminā ākārena sammasanapaññāya lakkhaṇāni paṭivijjhitvā ṭhitaṃ udayabbayānupassanaṃ",
  "atk-s0516a:532_9": "nāma paṭhamaṃ taruṇavipassanāñāṇaṃ adhigataṃ hoti.",
  "atk-s0516a:532_10": "Yassādhigamā “āraddhavipassako”ti saṅkhaṃ gacchati.",
  "atk-s0516a:533_0": "Athassa āraddhavipassakassa kulaputtassa obhāso ñāṇaṃ pīti passaddhi sukhaṃ adhimokkho paggaho upaṭṭhānaṃ",
  "atk-s0516a:533_1": "upekkhā nikantīti dasa vipassanupakkilesā uppajjanti.",
  "atk-s0516a:533_2": "Ettha obhāso nāma vipassanakkhaṇe ñāṇassa balavattā lohitaṃ sannisīdati,",
  "atk-s0516a:533_3": "tena ca cittobhāso nibbattati.",
  "atk-s0516a:533_4": "Taṃ disvā akusalo yogī “maggo me patto”ti tameva obhāsaṃ assādeti.",
  "atk-s0516a:533_5": "Ñāṇampi vipassanāñāṇameva.",
  "atk-s0516a:533_6": "Taṃ saṅkhāre sammasantassa suddhaṃ pasannaṃ hutvā pavattati.",
  "atk-s0516a:533_7": "Taṃ disvā pubbe viya “maggo”ti assādeti.",
  "atk-s0516a:533_8": "Pītipi vipassanāpīti eva.",
  "atk-s0516a:533_9": "Tassa hi tasmiṃ khaṇe pañcavidhā pīti uppajjati.",
  "atk-s0516a:533_10": "Passaddhīti vipassanāpassaddhi.",
  "atk-s0516a:533_11": "Tasmiṃ samaye neva kāyacittānaṃ daratho,",
  "atk-s0516a:533_12": "na gāravaṃ,",
  "atk-s0516a:533_13": "na kakkhaḷatā,",
  "atk-s0516a:533_14": "na akammaññatā,",
  "atk-s0516a:533_15": "na gelaññatā,",
  "atk-s0516a:533_16": "na vaṅkatā hoti.",
  "atk-s0516a:533_17": "Sukhampi vipassanāsukhameva.",
  "atk-s0516a:533_18": "Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhaṃ uppajjati.",
  "atk-s0516a:534_0": "Adhimokkho nāma vipassanakkhaṇe pavattā saddhā.",
  "atk-s0516a:534_1": "Tasmiñhi khaṇe cittacetasikānaṃ ativiya pasādabhūtā balavatī saddhā uppajjati.",
  "atk-s0516a:534_2": "Paggaho nāma vipassanāsampayuttaṃ vīriyaṃ.",
  "atk-s0516a:534_3": "Tasmiñhi khaṇe asithilaṃ anaccāraddhaṃ supaggahitaṃ vīriyaṃ uppajjati.",
  "atk-s0516a:534_4": "Upaṭṭhānanti vipassanāsampayuttā sati.",
  "atk-s0516a:534_5": "Tasmiñhi khaṇe supaṭṭhitā sati uppajjati.",
  "atk-s0516a:534_6": "Upekkhā duvidhā vipassanāvajjanavasena.",
  "atk-s0516a:534_7": "Tasmiñhi khaṇe sabbasaṅkhāragahaṇe majjhattabhūtaṃ vipassanupekkhāsaṅkhātaṃ ñāṇaṃ balavantaṃ hutvā uppajjati manodvārāvajjanupekkhā ca.",
  "atk-s0516a:534_8": "Sā ca taṃ taṃ ṭhānaṃ āvajjantassa sūrā tikhiṇā hutvā vahati.",
  "atk-s0516a:534_9": "Nikantīti vipassanānikanti.",
  "atk-s0516a:534_10": "Obhāsādīsu hi ālayaṃ kurumānā sukhumā santākārā nikanti uppajjati.",
  "atk-s0516a:534_11": "Ettha obhāsādayo kilesavatthutāya “upakkilesā”ti vuttā na akusalattā.",
  "atk-s0516a:534_12": "Nikanti pana upakkileso ceva kilesavatthu ca.",
  "atk-s0516a:535_0": "Paṇḍito pana bhikkhu obhāsādīsu uppannesu vikkhepaṃ agacchanto “obhāsādayo dhammā na maggo,",
  "atk-s0516a:535_1": "upakkilesavimuttaṃ pana vīthipaṭipannaṃ vipassanāñāṇaṃ maggo”ti maggañca amaggañca vavatthapeti.",
  "atk-s0516a:535_2": "Tassevaṃ “ayaṃ maggo,",
  "atk-s0516a:535_3": "ayaṃ na maggo”ti ñatvā ṭhitaṃ ñāṇaṃ maggāmaggañāṇadassanavisuddhīti vuccati.",
  "atk-s0516a:535_4": "Ito paṭṭhāya aṭṭhannaṃ vipassanāñāṇānaṃ vasena sikhāpattavipassanāñāṇaṃ navamañca saccānulomikaṃ ñāṇanti ayaṃ paṭipadāñāṇadassanavisuddhi nāma hoti.",
  "atk-s0516a:535_5": "Udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ ādīnavānupassanāñāṇaṃ nibbidānupassanāñāṇaṃ",
  "atk-s0516a:535_6": "muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇanti imāni aṭṭha ñāṇāni nāma.",
  "atk-s0516a:535_7": "Navamaṃ saccānulomikaṃ ñāṇanti anulomassetaṃ nāmaṃ.",
  "atk-s0516a:536_0": "Tasmā taṃ sampādetukāmena upakkilesavimuttaṃ udayabbayañāṇaṃ ādiṃkatvā etesu ñāṇesu yogo karaṇīyo.",
  "atk-s0516a:536_1": "Udayabbayaṃ passantassa hi aniccalakkhaṇaṃ yathābhūtaṃ upaṭṭhāti,",
  "atk-s0516a:536_2": "udayabbayapaṭipīḷanaṃ passato dukkhalakkhaṇañca,",
  "atk-s0516a:536_3": "“dukkhameva hi sambhoti,",
  "atk-s0516a:536_4": "dukkhaṃ tiṭṭhati veti cā”ti passato anattalakkhaṇañca.",
  "atk-s0516a:537_0": "Ettha ca aniccaṃ aniccalakkhaṇaṃ dukkhaṃ dukkhalakkhaṇaṃ anattā anattalakkhaṇanti ayaṃ vibhāgo veditabbo.",
  "atk-s0516a:537_1": "Tattha aniccanti khandhapañcakaṃ. Kasmā?",
  "atk-s0516a:537_2": "Uppādavayaññathattabhāvā,",
  "atk-s0516a:537_3": "hutvā abhāvato vā.",
  "atk-s0516a:537_4": "Aññathattaṃ nāma jarā.",
  "atk-s0516a:537_5": "Uppādavayaññathattaṃ aniccalakkhaṇaṃ,",
  "atk-s0516a:537_6": "hutvā abhāvasaṅkhāto vā ākāravikāro.",
  "atk-s0516a:537_7": "“Yadaniccaṃ,",
  "atk-s0516a:537_8": "taṃ dukkha”nti vacanato tadeva khandhapañcakaṃ dukkhaṃ. Kasmā?",
  "atk-s0516a:537_9": "Abhiṇhaṃ paṭipīḷanato.",
  "atk-s0516a:537_10": "Abhiṇhaṃ paṭipīḷanākāro dukkhalakkhaṇaṃ.",
  "atk-s0516a:537_11": "“Yaṃ dukkhaṃ,",
  "atk-s0516a:537_12": "tadanattā”ti vacanato tadeva khandhapañcakaṃ anattā. Kasmā?",
  "atk-s0516a:537_13": "Avasavattanato.",
  "atk-s0516a:537_14": "Avasavattanākāro anattalakkhaṇaṃ.",
  "atk-s0516a:537_15": "Imāni tīṇipi lakkhaṇāni udayabbayaṃ passantasseva ārammaṇāni honti.",
  "atk-s0516a:538_0": "Punapi so rūpārūpadhamme “evaṃ aniccā”tiādinā vipassati,",
  "atk-s0516a:538_1": "tassa saṅkhārā lahuṃ lahuṃ āpāthaṃ āgacchanti,",
  "atk-s0516a:538_2": "tato uppādaṃ vā ṭhitiṃ vā pavattaṃ vā nimittaṃ vā ārammaṇaṃ akatvā tesaṃ khayavayanirodhe eva sati santiṭṭhati,",
  "atk-s0516a:538_3": "idaṃ bhaṅgañāṇaṃ nāma.",
  "atk-s0516a:538_4": "Imassa uppādato paṭṭhāya ayaṃ yogī “yathā ime saṅkhārā bhijjanti nirujjhanti,",
  "atk-s0516a:538_5": "evaṃ atītepi saṅkhāragataṃ bhijji,",
  "atk-s0516a:538_6": "anāgatepi bhijjissatī”ti nirodhameva passanto tiṭṭhati.",
  "atk-s0516a:538_7": "Tassa bhaṅgānupassanāñāṇaṃ āsevantassa bahulīkarontassa sabbabhavayoni gatiṭṭhiti sattāvāsesu pabhedakā",
  "atk-s0516a:538_8": "saṅkhārā jalitaaṅgārakāsuādayo viya mahābhayaṃ hutvā upaṭṭhahanti.",
  "atk-s0516a:538_9": "Etaṃ bhayatupaṭṭhānañāṇaṃ nāma.",
  "atk-s0516a:539_0": "Tassa taṃ bhayatupaṭṭhānañāṇaṃ āsevantassa sabbe bhavādayo ādittaaṅgāraṃ viya samussitakhaggo viya paccatthiko",
  "atk-s0516a:539_1": "appaṭisaraṇā sādīnavā hutvā upaṭṭhahanti.",
  "atk-s0516a:539_2": "Idaṃ ādīnavānupassanāñāṇaṃ nāma.",
  "atk-s0516a:539_3": "Tassa evaṃ saṅkhāre ādīnavato passantassa bhavādīsupi saṅkhārānaṃ ādīnavattā saṅkhāresu ukkaṇṭhanā anabhirati uppajjati,",
  "atk-s0516a:539_4": "idaṃ nibbidānupassanāñāṇaṃ nāma.",
  "atk-s0516a:540_0": "Sabbasaṅkhāresu nibbindantassa ukkaṇṭhantassa tasmā saṅkhāragatā muñcitukāmatā nissaritukāmatā hoti.",
  "atk-s0516a:540_1": "Idaṃ muñcitukamyatāñāṇaṃ nāma.",
  "atk-s0516a:540_2": "Puna tasmā saṅkhāragatā muñcituṃ pana te eva saṅkhāre paṭisaṅkhānupassanāñāṇena tilakkhaṇaṃ āropetvā tīraṇaṃ paṭisaṅkhānupassanāñāṇaṃ nāma.",
  "atk-s0516a:541_0": "So evaṃ tilakkhaṇaṃ āropetvā saṅkhāre pariggaṇhanto tesu anattalakkhaṇassa sudiṭṭhattā “attā”ti vā “attaniya”nti",
  "atk-s0516a:541_1": "vā agaṇhanto saṅkhāresu bhayañca nandiñca pahāya saṅkhāresu udāsīno hoti majjhatto,",
  "atk-s0516a:541_2": "“aha”nti vā “mama”nti vā na gaṇhāti,",
  "atk-s0516a:541_3": "tīsu bhavesu upekkhako,",
  "atk-s0516a:541_4": "idaṃ saṅkhārupekkhāñāṇaṃ nāma.",
  "atk-s0516a:542_0": "Taṃ panesa ce santipadaṃ nibbānaṃ santato passati,",
  "atk-s0516a:542_1": "sabbasaṅkhārapavattaṃ vissajjetvā nibbānaninnaṃ pakkhandaṃ hoti.",
  "atk-s0516a:542_2": "No ce nibbānaṃ santato passati,",
  "atk-s0516a:542_3": "punappunaṃ “anicca”nti vā “dukkha”nti vā “anattā”ti vā tividhānupassanāvasena saṅkhārārammaṇameva hutvā pavattati.",
  "atk-s0516a:542_4": "Evaṃ tiṭṭhamānañca etaṃ tividhavimokkhamukhabhāvaṃ āpajjitvā tiṭṭhati.",
  "atk-s0516a:542_5": "Tisso hi anupassanā “tīṇi vimokkhamukhānī”ti vuccanti.",
  "atk-s0516a:542_6": "Evaṃ aniccato manasikaronto adhimokkhabahulo animittaṃ vimokkhaṃ paṭilabhati,",
  "atk-s0516a:542_7": "dukkhato manasikaronto passaddhibahulo appaṇihitaṃ vimokkhaṃ paṭilabhati,",
  "atk-s0516a:542_8": "anattato manasikaronto vedabahulo suññataṃ vimokkhaṃ paṭilabhati.",
  "atk-s0516a:543_0": "Ettha ca animitto vimokkhoti animittākārena nibbānaṃ ārammaṇaṃ katvā pavatto ariyamaggo.",
  "atk-s0516a:543_1": "So hi animittāya dhātuyā uppannattā animitto,",
  "atk-s0516a:543_2": "kilesehi ca vimuttattā vimokkho.",
  "atk-s0516a:543_3": "Eteneva nayena appaṇihitākārena nibbānaṃ ārammaṇaṃ katvā pavatto appaṇihito,",
  "atk-s0516a:543_4": "suññatākārena nibbānaṃ ārammaṇaṃ katvā pavatto suññatoti veditabbo.",
  "atk-s0516a:544_0": "Evaṃ adhigatasaṅkhārupekkhassa kulaputtassa vipassanā sikhāppattā hoti.",
  "atk-s0516a:544_1": "Vuṭṭhānagāminivipassanāti etadeva.",
  "atk-s0516a:544_2": "Assa taṃ saṅkhārupekkhāñāṇaṃ āsevantassa tikkhatarā saṅkhārupekkhā uppajjati.",
  "atk-s0516a:544_3": "Tassa “idāni maggo uppajjissatī”ti saṅkhāre “aniccā”ti vā “dukkhā”ti vā “anattā”ti vā sammasitvā bhavaṅgaṃ otarati,",
  "atk-s0516a:544_4": "bhavaṅgānantaraṃ saṅkhārupekkhāya kathitanayeneva aniccādiākārena manasikaritvā uppajjati manodvārāvajjanaṃ,",
  "atk-s0516a:544_5": "tatheva manasikaroto paṭhamaṃ javanacittaṃ uppajjati.",
  "atk-s0516a:544_6": "Yaṃ parikammanti vuccati,",
  "atk-s0516a:544_7": "tadanantaraṃ tadeva dutiyajavanacittaṃ uppajjati.",
  "atk-s0516a:544_8": "Yaṃ upacāranti vuccati,",
  "atk-s0516a:544_9": "tadanantarampi tadeva uppajjati tatiyaṃ javanacittaṃ.",
  "atk-s0516a:544_10": "Yaṃ anulomanti vuccati,",
  "atk-s0516a:544_11": "idaṃ tesaṃ pāṭiekkaṃ nāma.",
  "atk-s0516a:545_0": "Avisesena pana tividhampetaṃ “āsevana”ntipi “parikamma”ntipi “upacāra”ntipi “anuloma”ntipi vuccati.",
  "atk-s0516a:545_1": "Idaṃ pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ hoti,",
  "atk-s0516a:545_2": "nippariyāyena pana gotrabhuñāṇameva vipassanāya pariyosānanti vuccati.",
  "atk-s0516a:545_3": "Tato paraṃ nibbānaṃ ārammaṇaṃ kurumānaṃ puthujjanagottaṃ atikkamamānaṃ ariyagottaṃ okkamamānaṃ nibbānārammaṇe",
  "atk-s0516a:545_4": "paṭhamasamannāhārabhūtaṃ apunarāvaṭṭakaṃ gotrabhuñāṇaṃ uppajjati.",
  "atk-s0516a:545_5": "Idaṃ pana ñāṇaṃ paṭipadāñāṇadassanavisuddhiñca ñāṇadassanavisuddhiñca na bhajati.",
  "atk-s0516a:545_6": "Antarā abbohārikameva hoti.",
  "atk-s0516a:545_7": "Vipassanāsote patitattā “paṭipadāñāṇadassanavisuddhī”ti vā “vipassanā”ti vā saṅkhaṃ gacchati.",
  "atk-s0516a:545_8": "Nibbānaṃ ārammaṇaṃ katvā gotrabhuñāṇe niruddhe tena dinnasaññāya nibbānaṃ ārammaṇaṃ katvā diṭṭhisaṃyojanaṃ",
  "atk-s0516a:545_9": "sīlabbataparāmāsasaṃyojanaṃ vicikicchāsaṃyojananti tīṇi saṃyojanāni viddhaṃsento sotāpattimaggo uppajjati,",
  "atk-s0516a:545_10": "tadanantaraṃ tasseva vipākabhūtāni dve tīṇi vā phalacittāni uppajjanti anantaravipākattā lokuttarakusalānaṃ,",
  "atk-s0516a:545_11": "phalapariyosāne panassa uppannabhavaṅgaṃ vicchinditvā paccavekkhaṇatthāya manodvārāvajjanaṃ uppajjati.",
  "atk-s0516a:545_12": "So hi “iminā vatāhaṃ maggena āgato”ti maggaṃ paccavekkhati.",
  "atk-s0516a:545_13": "Tato “me ayaṃ ānisaṃso laddho”ti phalaṃ paccavekkhati.",
  "atk-s0516a:545_14": "Tato “ime nāma kilesā pahīnā”ti pahīnakilese paccavekkhati.",
  "atk-s0516a:545_15": "Tato “ime nāma kilesā avasiṭṭhā”ti uparimaggattayavajjhakilese paccavekkhati.",
  "atk-s0516a:545_16": "Avasāne ca “ayaṃ dhammo mayā paṭividdho”ti amataṃ nibbānaṃ paccavekkhati.",
  "atk-s0516a:545_17": "Iti sotāpannassa ariyasāvakassa pañca paccavekkhaṇāni honti.",
  "atk-s0516a:545_18": "Tathā sakadāgāmianāgāmiphalāvasāne.",
  "atk-s0516a:545_19": "Arahattaphalāvasāne avasiṭṭhakilesapaccavekkhaṇaṃ nāma natthi.",
  "atk-s0516a:545_20": "Evaṃ sabbānipi ekūnavīsatipaccavekkhaṇāni honti.",
  "atk-s0516a:546_0": "Evaṃ paccavekkhitvā so yogāvacaro tasmiṃyeva āsane nisinno vuttanayena vipassitvā kāmarāgabyāpādānaṃ tanubhāvaṃ karonto dutiyamaggaṃ pāpuṇāti,",
  "atk-s0516a:546_1": "tadanantaraṃ vuttanayeneva phalañca.",
  "atk-s0516a:546_2": "Tato vuttanayena vipassitvā kāmarāgabyāpādānaṃ anavasesappahānaṃ karonto tatiyamaggaṃ pāpuṇāti,",
  "atk-s0516a:546_3": "vuttanayena phalañca.",
  "atk-s0516a:546_4": "Tato tasmiṃyevāsane vuttanayena vipassitvā rūparāgārūparāgamānuddhaccāvijjānaṃ anavasesappahānaṃ karonto catutthamaggaṃ pāpuṇāti,",
  "atk-s0516a:546_5": "vuttanayena phalañca.",
  "atk-s0516a:546_6": "Ettāvatā cesa hoti arahā mahākhīṇāsavo paccekabuddho.",
  "atk-s0516a:546_7": "Iti imesu catūsu maggesu ñāṇaṃ ñāṇadassanavisuddhi nāma.",
  "atk-s0516a:547_0": "Ettāvatā “sabbesu bhūtesu nidhāya daṇḍaṃ aviheṭhayaṃ aññatarampi tesa”nti etena pātimokkhasaṃvarādisīlassa vuttattā sīlavisuddhi.",
  "atk-s0516a:547_1": "“Na puttamiccheyya kuto sahāya”nti etena paṭighānunayavivajjanavasena mettādīnaṃ vuttattā cittavisuddhi.",
  "atk-s0516a:547_2": "“Eko care khaggavisāṇakappo”ti iminā pana nāmarūpapariggahādīnaṃ vuttattā diṭṭhivisuddhi kaṅkhāvitaraṇavisuddhi",
  "atk-s0516a:547_3": "maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti satta visuddhiyo vuttā honti.",
  "atk-s0516a:547_4": "Ayamettha mukhamattanidassanaṃ,",
  "atk-s0516a:547_5": "vitthāraṃ pana icchantena visuddhimaggaṃ oloketvā gahetabbaṃ.",
  "atk-s0516a:547_6": "Ettāvatā ceso paccekabuddho –",
  "atk-s0516a:548_0": "“Cātuddiso appaṭigho ca hoti, santussamāno itarītarena;",
  "atk-s0516a:549_0": "Parissayānaṃ sahitā achambhī, eko care khaggavisāṇakappo”ti. –",
  "atk-s0516a:550_0": "Pasaṃsiyādibhāvaṃ āpajjitvā gandhamādanapabbataṃ upasobhayamāno vihāsinti evaṃ sabbattha.",
  "atk-s0516a:551_0": "Paṭhamagāthāniddesavaṇṇanā.",
  "atk-s0516a:552_0": "122.",
  "atk-s0516a:552_1": "Dutiye saṃsaggajātassāti jātasaṃsaggassa.",
  "atk-s0516a:552_2": "Tattha dassanasavanakāyasamullapanasambhogavasena pañcavidho saṃsaggo.",
  "atk-s0516a:552_3": "Tattha aññamaññaṃ disvā cakkhuviññāṇavīthivasena uppannarāgo dassanasaṃsaggo nāma.",
  "atk-s0516a:552_4": "Tattha sīhaḷadīpe kāḷadīghavāpīgāme piṇḍāya carantaṃ kalyāṇavihāravāsiṃ daharabhikkhuṃ disvā paṭibaddhacittā",
  "atk-s0516a:552_5": "kenaci upāyena taṃ alabhitvā kālakatā kuṭumbiyadhītā tassā nivāsanacoḷakkhaṇḍaṃ disvā “evarūpāya vatthadhāriniyā",
  "atk-s0516a:552_6": "nāma saddhiṃ saṃvāsaṃ nālattha”nti hadayaṃ phāletvā kālakato so eva ca daharo nidassanaṃ.",
  "atk-s0516a:553_0": "Parehi pana kathiyamānaṃ rūpādisampattiṃ attanā vā hasitalapitagītasaddaṃ sutvā sotaviññāṇavīthivasena uppanno rāgo savanasaṃsaggo nāma.",
  "atk-s0516a:553_1": "Tatrāpi girigāmavāsīkammāradhītāya pañcahi kumārīhi saddhiṃ padumassaraṃ gantvā nhāyitvā mālaṃ sīse āropetvā",
  "atk-s0516a:553_2": "uccāsaddena gāyantiyā ākāsena gacchanto saddaṃ sutvā kāmarāgena jhānā parihāyitvā anayabyasanaṃ patto",
  "atk-s0516a:553_3": "pañcaggaḷaleṇavāsī tissadaharo nidassanaṃ.",
  "atk-s0516a:554_0": "Aññamaññaṃ aṅgaparāmasanena uppannarāgo kāyasaṃsaggo nāma.",
  "atk-s0516a:554_1": "Dhammagāyanadaharabhikkhu cettha nidassanaṃ.",
  "atk-s0516a:554_2": "Mahāvihāre kira daharabhikkhu dhammaṃ bhāsati,",
  "atk-s0516a:554_3": "tattha mahājane āgate rājāpi agamāsi saddhiṃ antepurena.",
  "atk-s0516a:554_4": "Tato rājadhītāya tassa rūpañca saddañca āgamma balavarāgo uppanno tassa ca daharassāpi.",
  "atk-s0516a:554_5": "Taṃ disvā rājā sallakkhetvā sāṇipākārena parikkhipāpesi,",
  "atk-s0516a:554_6": "te aññamaññaṃ parāmasitvā āliṅgisu.",
  "atk-s0516a:554_7": "Puna sāṇipākāraṃ apanetvā passantā dvepi kālakateyeva addasaṃsūti.",
  "atk-s0516a:555_0": "Aññamaññaṃ ālapanasamullapane uppannarāgo pana samullapanasaṃsaggo nāma.",
  "atk-s0516a:555_1": "Bhikkhubhikkhunīhi saddhiṃ paribhogakaraṇe uppannarāgo sambhogasaṃsaggo nāma.",
  "atk-s0516a:555_2": "Dvīsupi ca etesu maricavaṭṭivihāre bhikkhu ca bhikkhunī ca nidassanaṃ.",
  "atk-s0516a:555_3": "Maricavaṭṭimahāvihāramahe kira duṭṭhagāmaṇi abhayamahārājā mahādānaṃ paṭiyādetvā ubhatosaṅghaṃ parivisati.",
  "atk-s0516a:555_4": "Tattha uṇhayāguyā dinnāya saṅghanavakasāmaṇerī anādhārakassa sattavassikasaṅghanavakasāmaṇerassa dantavalayaṃ datvā samullāpaṃ akāsi,",
  "atk-s0516a:555_5": "te ubhopi upasampajjitvā saṭṭhivassā hutvā paratīraṃ gatā aññamaññaṃ samullāpena pubbasaññaṃ paṭilabhitvā",
  "atk-s0516a:555_6": "tāvadeva jātasinehā sikkhāpadāni vītikkamitvā pārājikā ahesunti.",
  "atk-s0516a:556_0": "Evaṃ pañcavidhe saṃsagge yena kenaci saṃsaggena jātasaṃsaggassa bhavanti snehā,",
  "atk-s0516a:556_1": "purimarāgapaccayā balavarāgo uppajjati.",
  "atk-s0516a:556_2": "Tato snehanvayaṃ dukkhamidaṃ pahotīti tameva snehaṃ anugacchantaṃ sandiṭṭhikasamparāyikasokaparidevādinānappakārakaṃ",
  "atk-s0516a:556_3": "dukkhamidaṃ pahoti nibbattati bhavati jāyati.",
  "atk-s0516a:556_4": "Apare pana “ārammaṇe cittavosaggo saṃsaggo”ti bhaṇanti.",
  "atk-s0516a:556_5": "Tato sneho snehadukkhanti.",
  "atk-s0516a:557_0": "Evamatthappabhedaṃ imaṃ aḍḍhagāthaṃ vatvā so paccekabuddho āha –",
  "atk-s0516a:557_1": "“svāhaṃ yamidaṃ snehanvayaṃ sokādidukkhaṃ pahoti,",
  "atk-s0516a:557_2": "tassa dukkhassa mūlaṃ khananto paccekasambodhiṃ adhigato”ti.",
  "atk-s0516a:557_3": "Evaṃ vutte te amaccā āhaṃsu –",
  "atk-s0516a:557_4": "“amhehi dāni, bhante,",
  "atk-s0516a:557_5": "kiṃ kattabba”nti?",
  "atk-s0516a:557_6": "Tato so āha –",
  "atk-s0516a:557_7": "“tumhe vā aññe vā yo imamhā dukkhā muccitukāmo,",
  "atk-s0516a:557_8": "so sabbopi ādīnavaṃ snehajaṃ pekkhamāno,",
  "atk-s0516a:557_9": "eko care khaggavisāṇakappoti.",
  "atk-s0516a:557_10": "Ettha ca yaṃ taṃ “snehanvayaṃ dukkhamidaṃ pahotī”ti vuttaṃ,",
  "atk-s0516a:557_11": "tadeva sandhāya “ādīnavaṃ snehajaṃ pekkhamāno”ti idaṃ vuttanti veditabbaṃ.",
  "atk-s0516a:557_12": "Atha vā yathāvuttena saṃsaggena saṃsaggajātassa bhavanti snehā,",
  "atk-s0516a:557_13": "snehanvayaṃ dukkhamidaṃ pahoti,",
  "atk-s0516a:557_14": "evaṃ yathābhūtaṃ ādīnavaṃ snehajaṃ pekkhamāno ahaṃ adhigatoti evampi abhisambandhitvā catutthapādo pubbe vuttanayeneva udānavasena vuttoti veditabbo.",
  "atk-s0516a:557_15": "Tato paraṃ sabbaṃ purimagāthāya vuttasadisamevāti.",
  "atk-s0516a:558_0": "Niddese anuppādetīti rūpasmiṃ anubyañjanaṃ disvā allīyati.",
  "atk-s0516a:558_1": "Anubandhatīti rūpasmiṃ snehavasena bandhati.",
  "atk-s0516a:558_2": "Bhavantīti honti.",
  "atk-s0516a:558_3": "Jāyantīti uppajjanti.",
  "atk-s0516a:558_4": "Nibbattantīti vattanti.",
  "atk-s0516a:558_5": "Pātubhavantīti pākaṭā honti.",
  "atk-s0516a:558_6": "Sambhavanti sañjāyanti abhinibbattantīti tīṇi upasaggena vaḍḍhitāni.",
  "atk-s0516a:558_7": "Ito paraṃ aṭṭhakavagge vuttanayeneva veditabbaṃ.",
  "atk-s0516a:559_0": "Dutiyagāthāniddesavaṇṇanā.",
  "atk-s0516a:560_0": "123.",
  "atk-s0516a:560_1": "Tatiye mettāyanavasena mittā.",
  "atk-s0516a:560_2": "Suhadabhāvena suhajjā.",
  "atk-s0516a:560_3": "Keci hi ekantahitakāmatāya mittāva honti,",
  "atk-s0516a:560_4": "na suhajjā.",
  "atk-s0516a:560_5": "Keci gamanāgamanaṭṭhānanisajjāsamullāpādīsu hadayasukhajananena suhajjāva honti, na mittā.",
  "atk-s0516a:560_6": "Keci tadubhayavasena suhajjā ceva mittā ca.",
  "atk-s0516a:560_7": "Te duvidhā honti agāriyā ca anagāriyā ca.",
  "atk-s0516a:560_8": "Tattha agāriyā tividhā honti upakārā samānasukhadukkhā anukampakāti.",
  "atk-s0516a:560_9": "Anagāriyā visesena atthakkhāyino.",
  "atk-s0516a:560_10": "Evaṃ te catūhi catūhi aṅgehi samannāgatā honti.",
  "atk-s0516a:561_0": "Yathāha –",
  "atk-s0516a:562_0": "“Catūhi kho,",
  "atk-s0516a:562_1": "gahapatiputta,",
  "atk-s0516a:562_2": "ṭhānehi upakāro mitto suhado veditabbo.",
  "atk-s0516a:562_3": "Pamattaṃ rakkhati,",
  "atk-s0516a:562_4": "pamattassa sāpateyyaṃ rakkhati,",
  "atk-s0516a:562_5": "bhītassa saraṇaṃ hoti,",
  "atk-s0516a:562_6": "uppannesu kiccakaraṇīyesu taddiguṇaṃ bhogaṃ anuppadeti.",
  "atk-s0516a:563_0": "Tathā –",
  "atk-s0516a:564_0": "“Catūhi kho,",
  "atk-s0516a:564_1": "gahapatiputta,",
  "atk-s0516a:564_2": "ṭhānehi samānasukhadukkho mitto suhado veditabbo.",
  "atk-s0516a:564_3": "Guyhamassa ācikkhati,",
  "atk-s0516a:564_4": "guyhamassa parigūhati,",
  "atk-s0516a:564_5": "āpadāsu na vijahati,",
  "atk-s0516a:564_6": "jīvitampissa atthāya pariccattaṃ hoti.",
  "atk-s0516a:565_0": "Tathā –",
  "atk-s0516a:566_0": "“Catūhi kho,",
  "atk-s0516a:566_1": "gahapatiputta,",
  "atk-s0516a:566_2": "ṭhānehi anukampako mitto suhado veditabbo.",
  "atk-s0516a:566_3": "Abhavenassa na nandati,",
  "atk-s0516a:566_4": "bhavenassa nandati,",
  "atk-s0516a:566_5": "avaṇṇaṃ bhaṇamānaṃ nivāreti,",
  "atk-s0516a:566_6": "vaṇṇaṃ bhaṇamānaṃ pasaṃsati.",
  "atk-s0516a:567_0": "Tathā –",
  "atk-s0516a:568_0": "“Catūhi kho,",
  "atk-s0516a:568_1": "gahapatiputta,",
  "atk-s0516a:568_2": "ṭhānehi atthakkhāyī mitto suhado veditabbo.",
  "atk-s0516a:568_3": "Pāpā nivāreti,",
  "atk-s0516a:568_4": "kalyāṇe niveseti,",
  "atk-s0516a:568_5": "assutaṃ sāveti,",
  "atk-s0516a:568_6": "saggassa maggaṃ ācikkhatī”ti.",
  "atk-s0516a:569_0": "Tesu idha agāriyā adhippetā,",
  "atk-s0516a:569_1": "atthato pana sabbepi yujjanti.",
  "atk-s0516a:569_2": "Te mitte suhajje.",
  "atk-s0516a:569_3": "Anukampamānoti anudayamāno,",
  "atk-s0516a:569_4": "tesaṃ sukhaṃ upasaṃharitukāmo dukkhaṃ apaharitukāmo.",
  "atk-s0516a:570_0": "Hāpeti atthanti diṭṭhadhammikasamparāyikaparamatthavasena tividhaṃ,",
  "atk-s0516a:570_1": "tathā attatthaparatthaubhayatthavasenāpi tividhaṃ atthaṃ laddhavināsanena aladdhānuppādanenāti dvidhāpi hāpeti vināseti.",
  "atk-s0516a:570_2": "Paṭibaddhacittoti “ahaṃ imaṃ vinā na jīvāmi,",
  "atk-s0516a:570_3": "eso me gati,",
  "atk-s0516a:570_4": "eso me parāyaṇa”nti evaṃ attānaṃ nīce ṭhāne ṭhapentopi paṭibaddhacitto hoti.",
  "atk-s0516a:570_5": "“Ime maṃ vinā na jīvanti,",
  "atk-s0516a:570_6": "ahaṃ tesaṃ gati,",
  "atk-s0516a:570_7": "ahaṃ tesaṃ parāyaṇa”nti evaṃ attānaṃ ucce ṭhāne ṭhapentopi paṭibaddhacitto hoti.",
  "atk-s0516a:570_8": "Idha pana evaṃ paṭibaddhacitto adhippeto.",
  "atk-s0516a:571_0": "Etaṃ bhayanti etaṃ atthahāpanabhayaṃ,",
  "atk-s0516a:571_1": "attano samāpattihāniṃ sandhāya bhaṇati.",
  "atk-s0516a:571_2": "Santhaveti tividho santhavo taṇhādiṭṭhimittasanthavavasena.",
  "atk-s0516a:571_3": "Tattha aṭṭhasatappabhedāpi taṇhā taṇhāsanthavo,",
  "atk-s0516a:571_4": "dvāsaṭṭhippabhedāpi diṭṭhi diṭṭhisanthavo,",
  "atk-s0516a:571_5": "paṭibaddhacittatāya mittānukampanā mittasanthavo.",
  "atk-s0516a:571_6": "So idha adhippeto.",
  "atk-s0516a:571_7": "Tena hissa samāpatti parihīnā. Tenāha –",
  "atk-s0516a:571_8": "“etaṃ bhayaṃ santhave pekkhamāno”ti.",
  "atk-s0516a:571_9": "Sesaṃ pubbasadisamevāti veditabbaṃ.",
  "atk-s0516a:571_10": "Niddese vattabbaṃ natthi.",
  "atk-s0516a:572_0": "Tatiyagāthāniddesavaṇṇanā.",
  "atk-s0516a:573_0": "124.",
  "atk-s0516a:573_1": "Catutthe vaṃsoti veḷu.",
  "atk-s0516a:573_2": "Visāloti vitthiṇṇo. Va-",
  "atk-s0516a:573_3": "kāro avadhāraṇattho,",
  "atk-s0516a:573_4": "evakāro vā ayaṃ.",
  "atk-s0516a:573_5": "Sandhivasenettha e-",
  "atk-s0516a:573_6": "kāro naṭṭho.",
  "atk-s0516a:573_7": "Tassa parapadena sambandho,",
  "atk-s0516a:573_8": "taṃ pacchā yojessāma.",
  "atk-s0516a:573_9": "Yathāti paṭibhāge.",
  "atk-s0516a:573_10": "Visattoti laggo jaṭito saṃsibbito.",
  "atk-s0516a:573_11": "Puttesu dāresu cāti puttadhītubhariyāsu.",
  "atk-s0516a:573_12": "Yā apekkhāti yā taṇhā yo sneho.",
  "atk-s0516a:573_13": "Vaṃsakkaḷīrova asajjamānoti vaṃsakaḷīro viya alaggamāno.",
  "atk-s0516a:573_14": "Kiṃ vuttaṃ hoti?",
  "atk-s0516a:573_15": "Yathā vaṃso visālo visatto eva hoti,",
  "atk-s0516a:573_16": "puttesu ca dāresu ca yā apekkhā,",
  "atk-s0516a:573_17": "sāpi evaṃ tāni vatthūni saṃsibbitvā ṭhitattā visattā eva.",
  "atk-s0516a:573_18": "Svāhaṃ tāya apekkhāya apekkhavā visālo vaṃso viya visattoti evaṃ apekkhāya ādīnavaṃ disvā taṃ apekkhaṃ",
  "atk-s0516a:573_19": "maggañāṇena chindanto ayaṃ vaṃsakaḷīrova rūpādīsu vā diṭṭhādīsu vā lābhādīsu vā kāmabhavādīsu vā taṇhāmānadiṭṭhivasena",
  "atk-s0516a:573_20": "asajjamāno paccekasambodhiṃ adhigatoti.",
  "atk-s0516a:573_21": "Sesaṃ purimanayeneva veditabbaṃ.",
  "atk-s0516a:573_22": "Imāyapi niddese atirekaṃ natthi.",
  "atk-s0516a:574_0": "Catutthagāthāniddesavaṇṇanā.",
  "atk-s0516a:575_0": "125.",
  "atk-s0516a:575_1": "Pañcame migoti sabbesaṃ āraññikacatuppadānaṃ eva etaṃ adhivacanaṃ.",
  "atk-s0516a:575_2": "Idha pana pasadamigo adhippeto.",
  "atk-s0516a:575_3": "Araññamhīti gāmañca gāmūpacārañca ṭhapetvā avasesaṃ araññaṃ,",
  "atk-s0516a:575_4": "idha pana uyyānaṃ adhippetaṃ,",
  "atk-s0516a:575_5": "tasmā “uyyānamhī”ti vuttaṃ hoti.",
  "atk-s0516a:575_6": "Yathāti paṭibhāge.",
  "atk-s0516a:575_7": "Abaddhoti rajjubandhanādīsu yena kenaci abaddho.",
  "atk-s0516a:575_8": "Etena vissaṭṭhacariyaṃ dīpeti.",
  "atk-s0516a:575_9": "Yenicchakaṃ gacchati gocarāyāti yena disābhāgena gantuṃ icchati,",
  "atk-s0516a:575_10": "tena gocaratthaṃ gacchati.",
  "atk-s0516a:575_11": "Tasmā tattha yattakaṃ icchati gantuṃ,",
  "atk-s0516a:575_12": "tattakaṃ gacchati.",
  "atk-s0516a:575_13": "Yaṃ icchati khādituṃ,",
  "atk-s0516a:575_14": "taṃ khādatīti dīpeti.",
  "atk-s0516a:575_15": "Viññū naroti paṇḍitapuriso.",
  "atk-s0516a:575_16": "Seritanti sacchandavuttitaṃ aparāyattabhāvaṃ.",
  "atk-s0516a:575_17": "Pekkhamānoti paññācakkhunā olokayamāno.",
  "atk-s0516a:575_18": "Atha vā dhammaseritaṃ puggalaseritañca.",
  "atk-s0516a:575_19": "Lokuttaradhammā hi kilesavasaṃ agamanato serino tehi samannāgatā puggalā ca,",
  "atk-s0516a:575_20": "tesaṃ bhāvaniddeso seritaṃ pekkhamānoti.",
  "atk-s0516a:575_21": "Kiṃ vuttaṃ hoti?",
  "atk-s0516a:575_22": "Migo araññamhi yathā abaddho,",
  "atk-s0516a:575_23": "yenicchakaṃ gacchati gocarāya.",
  "atk-s0516a:575_24": "Kadā nu kho ahampi taṇhābandhanaṃ chinditvā evaṃ gaccheyyanti iti me tumhehi ito cito ca parivāretvā",
  "atk-s0516a:575_25": "ṭhitehi baddhassa yenicchakaṃ gantuṃ alabhantassa tasmiṃ yenicchakagamanābhāve ādīnavaṃ yenicchakagamane",
  "atk-s0516a:575_26": "ānisaṃsaṃ disvā anukkamena samathavipassanāpāripūriṃ agamiṃ.",
  "atk-s0516a:575_27": "Tato paccekabodhiṃ adhigatomhi.",
  "atk-s0516a:575_28": "Tasmā aññopi viññū naro seritaṃ pekkhamāno,",
  "atk-s0516a:575_29": "eko care khaggavisāṇakappoti.",
  "atk-s0516a:576_0": "Pañcamagāthāniddesavaṇṇanā.",
  "atk-s0516a:577_0": "126.",
  "atk-s0516a:577_1": "Chaṭṭhe ayaṃ piṇḍattho –",
  "atk-s0516a:577_2": "sahāyamajjhe ṭhitassa divāseyyasaṅkhāte vāse ca mahāupaṭṭhānasaṅkhāte ṭhāne ca uyyānagamanasaṅkhāte gamane",
  "atk-s0516a:577_3": "ca janapadacārikasaṅkhātāya cārikāya ca “idaṃ me suṇa,",
  "atk-s0516a:577_4": "idaṃ me dehī”tiādinā nayena tathā tathā āmantanā hoti,",
  "atk-s0516a:577_5": "tasmā ahaṃ tattha tattha nibbijjitvā yāyaṃ ariyajanasevitā anekānisaṃsā ekantasukhā,",
  "atk-s0516a:577_6": "evaṃ santepi lobhābhibhūtehi sabbakāpurisehi anabhijjhitā apatthitā pabbajjā,",
  "atk-s0516a:577_7": "taṃ anabhijjhitaṃ paresaṃ avasavattanena bhabbapuggalavaseneva ca seritaṃ pekkhamāno vipassanaṃ ārabhitvā anukkamena paccekasambodhiṃ adhigatoti.",
  "atk-s0516a:577_8": "Sesaṃ vuttanayameva.",
  "atk-s0516a:578_0": "Chaṭṭhagāthāniddesavaṇṇanā.",
  "atk-s0516a:579_0": "127.",
  "atk-s0516a:579_1": "Sattame khiḍḍāti kīḷanā.",
  "atk-s0516a:579_2": "Sā duvidhā hoti kāyikā ca vācasikā ca.",
  "atk-s0516a:579_3": "Tattha kāyikā nāma hatthīhipi kīḷanti,",
  "atk-s0516a:579_4": "assehipi rathehipi dhanūhipi tharūhipīti evamādi.",
  "atk-s0516a:579_5": "Vācasikā nāma gītaṃ silokabhaṇanaṃ mukhabherikanti evamādi.",
  "atk-s0516a:579_6": "Ratīti pañcakāmaguṇarati.",
  "atk-s0516a:579_7": "Vipulanti yāva aṭṭhimiñjaṃ āhacca ṭhānena sakalattabhāvabyāpakaṃ.",
  "atk-s0516a:579_8": "Sesaṃ pākaṭameva.",
  "atk-s0516a:579_9": "Anusandhiyojanāpi cettha saṃsaggagāthāya vuttanayeneva veditabbā.",
  "atk-s0516a:580_0": "Sattamagāthāniddesavaṇṇanā.",
  "atk-s0516a:581_0": "128.",
  "atk-s0516a:581_1": "Aṭṭhame cātuddisoti catūsu disāsu yathāsukhavihārī,",
  "atk-s0516a:581_2": "“ekaṃ disaṃ pharitvā viharatī”tiādinā vā nayena brahmavihārabhāvanāpharitā catasso disā assa santītipi cātuddiso.",
  "atk-s0516a:581_3": "Tāsu disāsu katthaci satte vā saṅkhāre vā bhayena na paṭihaññatīti appaṭigho.",
  "atk-s0516a:581_4": "Santussamānoti dvādasavidhassa santosassa vasena santussako.",
  "atk-s0516a:581_5": "Itarītarenāti uccāvacena paccayena.",
  "atk-s0516a:581_6": "Parissayānaṃ sahitā achambhīti ettha parissayanti kāyacittāni,",
  "atk-s0516a:581_7": "parihāpenti vā tesaṃ sampattiṃ,",
  "atk-s0516a:581_8": "tāni vā paṭicca sayantīti parissayā,",
  "atk-s0516a:581_9": "bāhirānaṃ sīhabyagghādīnaṃ abbhantarānañca kāmacchandādīnaṃ kāyacittupaddavānaṃ etaṃ adhivacanaṃ.",
  "atk-s0516a:581_10": "Te parissaye adhivāsanakhantiyā ca vīriyādīhi ca dhammehi sahatīti parissayānaṃ sahitā.",
  "atk-s0516a:581_11": "Thaddhabhāvakarabhayābhāvena achambhī.",
  "atk-s0516a:581_12": "Kiṃ vuttaṃ hoti?",
  "atk-s0516a:581_13": "Yathā te cattāro samaṇā,",
  "atk-s0516a:581_14": "evaṃ itarītarena paccayena santussamāno ettha paṭipattipadaṭṭhāne santose ṭhito catūsu disāsu mettādibhāvanāya cātuddiso,",
  "atk-s0516a:581_15": "sattasaṅkhāresu paṭihananakarabhayābhāvena appaṭigho ca hoti.",
  "atk-s0516a:581_16": "So cātuddisattā vuttappakārānaṃ parissayānaṃ sahitā,",
  "atk-s0516a:581_17": "appaṭighattā achambhī ca hotīti etaṃ paṭipattiguṇaṃ disvā yoniso paṭipajjitvā paccekasambodhiṃ adhigatomhīti.",
  "atk-s0516a:582_0": "Atha vā te samaṇā viya santussamāno itarītarena vuttanayeneva cātuddiso hotīti ñatvā evaṃ cātuddisabhāvaṃ patthayanto yoniso paṭipajjitvā adhigatomhi.",
  "atk-s0516a:582_1": "Tasmā aññopi īdisaṃ ṭhānaṃ patthayamāno cātuddisatāya parissayānaṃ sahitā appaṭighatāya ca achambhī hutvā eko care khaggavisāṇakappoti.",
  "atk-s0516a:583_0": "Niddese mettāti atthato tāva mijjatīti mettā,",
  "atk-s0516a:583_1": "sinehatīti attho.",
  "atk-s0516a:583_2": "Mitte vā bhavā,",
  "atk-s0516a:583_3": "mittassa vā esā pavattītipi mettā.",
  "atk-s0516a:583_4": "Mettāsahagatenāti mettāya samannāgatena.",
  "atk-s0516a:583_5": "Cetasāti cittena.",
  "atk-s0516a:583_6": "Ekaṃ disanti ekissā disāya paṭhamapariggahitaṃ sattaṃ upādāya ekaṃ disaṃ pariyāpannasattapharaṇavasena vuttaṃ.",
  "atk-s0516a:583_7": "Pharitvāti phusitvā ārammaṇaṃ katvā.",
  "atk-s0516a:583_8": "Viharatīti brahmavihārādhiṭṭhitaṃ iriyāpathavihāraṃ pavatteti.",
  "atk-s0516a:583_9": "Tathā dutiyanti yathā puratthimādīsu disāsu yaṃ kiñci ekaṃ disaṃ pharitvā viharati,",
  "atk-s0516a:583_10": "tatheva tadanantaraṃ dutiyaṃ tatiyaṃ catutthañcāti attho.",
  "atk-s0516a:584_0": "Iti uddhanti eteneva ca nayena uparimaṃ disanti vuttaṃ hoti.",
  "atk-s0516a:584_1": "Adho tiriyanti adhodisampi tiriyaṃ disampi evameva.",
  "atk-s0516a:584_2": "Tattha ca adhoti heṭṭhā.",
  "atk-s0516a:584_3": "Tiriyanti anudisā.",
  "atk-s0516a:584_4": "Evaṃ sabbadisāsu assamaṇḍale assamiva mettāsahagataṃ cittaṃ sāretipi paccāsāretipīti.",
  "atk-s0516a:584_5": "Ettāvatā ekamekaṃ disaṃ pariggahetvā odhiso mettāpharaṇaṃ dassitaṃ.",
  "atk-s0516a:584_6": "Sabbadhītiādi pana anodhiso dassanatthaṃ vuttaṃ.",
  "atk-s0516a:584_7": "Tattha sabbadhīti sabbattha.",
  "atk-s0516a:584_8": "Sabbattatāyāti sabbesu hīnamajjhimaukkaṭṭhamittasapattamajjhattānippabhedesu attatāya,",
  "atk-s0516a:584_9": "“ayaṃ parasatto”ti vibhāgaṃ akatvā attasamatāyāti vuttaṃ hoti.",
  "atk-s0516a:585_0": "Atha vā sabbattatāyāti sabbena cittabhāvena,",
  "atk-s0516a:585_1": "īsakampi bahi avikkhipamānoti vuttaṃ hoti.",
  "atk-s0516a:585_2": "Sabbāvantanti sabbasattavantaṃ,",
  "atk-s0516a:585_3": "sabbasattayuttanti attho.",
  "atk-s0516a:585_4": "Lokanti sattalokaṃ.",
  "atk-s0516a:585_5": "Vipulenāti evamādipariyāyadassanato panettha puna “mettāsahagatenā”ti vuttaṃ.",
  "atk-s0516a:585_6": "Yasmā vā ettha odhiso pharaṇe viya puna tathā-",
  "atk-s0516a:585_7": "saddo iti-",
  "atk-s0516a:585_8": "saddo vā na vutto,",
  "atk-s0516a:585_9": "tasmā puna “mettāsahagatena cetasā”ti vuttaṃ.",
  "atk-s0516a:585_10": "Nigamanavasena vā etaṃ vuttaṃ.",
  "atk-s0516a:585_11": "Vipulenāti ettha ca pharaṇavasena vipulatā daṭṭhabbā.",
  "atk-s0516a:585_12": "Bhūmivasena pana taṃ mahaggataṃ.",
  "atk-s0516a:585_13": "Paguṇavasena appamāṇasattārammaṇavasena ca appamāṇaṃ.",
  "atk-s0516a:585_14": "Byāpādapaccatthikappahānena averaṃ.",
  "atk-s0516a:585_15": "Domanassappahānena abyāpajjaṃ.",
  "atk-s0516a:585_16": "Niddukkhanti vuttaṃ hoti.",
  "atk-s0516a:585_17": "Karuṇā heṭṭhā vuttatthāyeva.",
  "atk-s0516a:585_18": "Modanti tāya taṃsamaṅgino,",
  "atk-s0516a:585_19": "sayaṃ vā modati,",
  "atk-s0516a:585_20": "modanamattameva vā sāti muditā.",
  "atk-s0516a:585_21": "“Averā hontū”tiādibyāpādappahānena majjhattabhāvūpagamanena ca upekkhatīti upekkhā.",
  "atk-s0516a:586_0": "Lakkhaṇādito panettha hitākārappavattilakkhaṇā mettā,",
  "atk-s0516a:586_1": "hitūpasaṃhārarasā,",
  "atk-s0516a:586_2": "āghātavinayapaccupaṭṭhānā,",
  "atk-s0516a:586_3": "sattānaṃ manāpabhāvadassanapadaṭṭhānā.",
  "atk-s0516a:586_4": "Byāpādūpasamo etissā sampatti,",
  "atk-s0516a:586_5": "sinehasambhavo vipatti.",
  "atk-s0516a:586_6": "Dukkhāpanayanākārappavattilakkhaṇā karuṇā,",
  "atk-s0516a:586_7": "paradukkhāsahanarasā,",
  "atk-s0516a:586_8": "avihiṃsāpaccupaṭṭhānā,",
  "atk-s0516a:586_9": "dukkhābhibhūtānaṃ anāthabhāvadassanapadaṭṭhānā.",
  "atk-s0516a:586_10": "Vihiṃsūpasamo tassā sampatti,",
  "atk-s0516a:586_11": "sokasambhavo vipatti.",
  "atk-s0516a:586_12": "Pamodalakkhaṇā muditā,",
  "atk-s0516a:586_13": "anissāyanarasā,",
  "atk-s0516a:586_14": "arativighātapaccupaṭṭhānā,",
  "atk-s0516a:586_15": "sattānaṃ sampattidassanapadaṭṭhānā.",
  "atk-s0516a:586_16": "Arativūpasamo tassā sampatti,",
  "atk-s0516a:586_17": "pahānasambhavo vipatti.",
  "atk-s0516a:586_18": "Sattesu majjhattākārappavattilakkhaṇā upekkhā,",
  "atk-s0516a:586_19": "sattesu samabhāvadassanarasā,",
  "atk-s0516a:586_20": "paṭighānunayavūpasamapaccupaṭṭhānā,",
  "atk-s0516a:586_21": "“kammassakā sattā,",
  "atk-s0516a:586_22": "te kassa ruciyā sukhitā vā bhavissanti,",
  "atk-s0516a:586_23": "dukkhato vā muccissanti,",
  "atk-s0516a:586_24": "pattasampattito vā na parihāyissantī”ti evaṃ pavattakammassakatādassanapadaṭṭhānā.",
  "atk-s0516a:586_25": "Paṭighānunayavūpasamo tassā sampatti,",
  "atk-s0516a:586_26": "gehassitāya aññāṇupekkhāya sambhavo vipatti.",
  "atk-s0516a:587_0": "Tattha santuṭṭho hotīti paccayasantosavasena santuṭṭho hoti.",
  "atk-s0516a:587_1": "Itarītarena cīvarenāti na thūlasukhumalūkhapaṇītathirajiṇṇānaṃ yena kenaci cīvarena,",
  "atk-s0516a:587_2": "atha kho yathāladdhānaṃ itarītarena yena kenaci santuṭṭho hotīti attho.",
  "atk-s0516a:587_3": "Cīvarasmiñhi tayo santosā –",
  "atk-s0516a:587_4": "yathālābhasantoso,",
  "atk-s0516a:587_5": "yathābalasantoso,",
  "atk-s0516a:587_6": "yathāsāruppasantosoti.",
  "atk-s0516a:587_7": "Piṇḍapātādīsupi eseva nayo.",
  "atk-s0516a:587_8": "Iti ime tayo santose sandhāya “santuṭṭho hoti itarītarena cīvarena.",
  "atk-s0516a:587_9": "Yathāladdhādīsu yena kenaci cīvarena santuṭṭho hotī”ti vuttaṃ.",
  "atk-s0516a:588_0": "Ettha ca cīvaraṃ jānitabbaṃ,",
  "atk-s0516a:588_1": "cīvarakhettaṃ jānitabbaṃ,",
  "atk-s0516a:588_2": "paṃsukūlaṃ jānitabbaṃ,",
  "atk-s0516a:588_3": "cīvarasantoso jānitabbo,",
  "atk-s0516a:588_4": "cīvarapaṭisaṃyuttāni dhutaṅgāni jānitabbāni.",
  "atk-s0516a:588_5": "Tattha cīvaraṃ jānitabbanti khomādīni cha cīvarāni dukūlādīni cha anulomacīvarānipi jānitabbāni.",
  "atk-s0516a:588_6": "Imāni dvādasa kappiyacīvarāni.",
  "atk-s0516a:588_7": "Kusacīraṃ vākacīraṃ phalakacīraṃ kesakambalaṃ vāḷakambalaṃ potthako cammaṃ ulūkapakkhaṃ rukkhadussaṃ",
  "atk-s0516a:588_8": "latādussaṃ erakadussaṃ kadalidussaṃ veḷudussanti evamādīni pana akappiyacīvarāni.",
  "atk-s0516a:589_0": "Cīvarakhettanti “saṅghato vā gaṇato vā ñātito vā mittato vā attano vā dhanena paṃsukūlaṃ vā”ti evaṃ uppajjanato cha khettāni,",
  "atk-s0516a:589_1": "aṭṭhannañca mātikānaṃ vasena aṭṭha khettāni jānitabbāni.",
  "atk-s0516a:590_0": "Paṃsukūlanti sosānikaṃ pāpaṇikaṃ rathiyaṃ saṅkārakūṭaṃ sotthiyaṃ sinānaṃ titthaṃ gatapaccāgataṃ aggiḍaḍḍhaṃ",
  "atk-s0516a:590_1": "gokhāyitaṃ upacikākhāyitaṃ undūrakhāyitaṃ antacchinnaṃ dasacchinnaṃ dhajāhaṭaṃ thūpaṃ samaṇacīvaraṃ sāmuddiyaṃ",
  "atk-s0516a:590_2": "ābhisekiyaṃ panthikaṃ vātāhaṭaṃ iddhimayaṃ devadattiyanti tevīsati paṃsukūlāni veditabbāni.",
  "atk-s0516a:590_3": "Ettha ca sotthiyanti gabbhamalaharaṇaṃ.",
  "atk-s0516a:590_4": "Gatapaccāgatanti matakasarīraṃ pārupitvā susānaṃ netvā ānītacīvaraṃ.",
  "atk-s0516a:590_5": "Dhajāhaṭanti dhajaṃ ussāpetvā tato ānītaṃ.",
  "atk-s0516a:590_6": "Thūpanti vammike pūjitacīvaraṃ.",
  "atk-s0516a:590_7": "Sāmuddiyanti samuddavīcīhi thalaṃ pāpitaṃ.",
  "atk-s0516a:590_8": "Panthikanti panthaṃ gacchantehi corabhayena pāsāṇehi koṭṭetvā pārutacīvaraṃ.",
  "atk-s0516a:590_9": "Iddhimayanti ehibhikkhucīvaraṃ.",
  "atk-s0516a:590_10": "Sesaṃ pākaṭameva.",
  "atk-s0516a:591_0": "Cīvarasantosoti vīsati cīvarasantosā –",
  "atk-s0516a:591_1": "cīvare vitakkasantoso gamanasantoso pariyesanasantoso paṭilābhasantoso mattapaṭiggahaṇasantoso loluppavivajjanasantoso",
  "atk-s0516a:591_2": "yathālābhasantoso yathābalasantoso yathāsāruppasantoso udakasantoso dhovanasantoso karaṇasantoso parimāṇasantoso",
  "atk-s0516a:591_3": "suttasantoso sibbanasantoso rajanasantoso kappasantoso paribhogasantoso sannidhiparivajjanasantoso vissajjanasantosoti.",
  "atk-s0516a:591_4": "Tattha sādakabhikkhuno temāsaṃ nibaddhavāsaṃ vasitvā ekamāsamattaṃ vitakkituṃ vaṭṭati.",
  "atk-s0516a:591_5": "So hi pavāretvā cīvaramāse cīvaraṃ karoti.",
  "atk-s0516a:591_6": "Paṃsukūliko addhamāseneva karoti.",
  "atk-s0516a:591_7": "Idaṃ māsaddhamāsamattaṃ vitakkanaṃ vitakkasantoso.",
  "atk-s0516a:591_8": "Cīvaratthāya gacchantassa pana “kattha labhissāmī”ti acintetvā kammaṭṭhānasīseneva gamanaṃ gamanasantoso nāma.",
  "atk-s0516a:591_9": "Pariyesantassa pana yena vā tena vā saddhiṃ apariyesitvā lajjiṃ pesalabhikkhuṃ gahetvā pariyesanaṃ pariyesanasantoso nāma.",
  "atk-s0516a:591_10": "Evaṃ pariyesantassa āhariyamānaṃ cīvaraṃ dūratova disvā “etaṃ manāpaṃ bhavissati,",
  "atk-s0516a:591_11": "etaṃ amanāpa”nti evaṃ avitakketvā thūlasukhumādīsu yathāladdheneva santussanaṃ paṭilābhasantoso nāma.",
  "atk-s0516a:591_12": "Evaṃ laddhaṃ gaṇhantassāpi “ettakaṃ dupaṭṭassa bhavissati,",
  "atk-s0516a:591_13": "ettakaṃ ekapaṭṭassā”ti attano pahonakamatteneva santussanaṃ mattapaṭiggahaṇasantoso nāma.",
  "atk-s0516a:591_14": "Cīvaraṃ pariyesantassa pana “asukassa gharadvāre manāpaṃ labhissāmī”ti acintetvā dvārapaṭipāṭiyā caraṇaṃ loluppavivajjanasantoso nāma.",
  "atk-s0516a:592_0": "Lūkhapaṇītesu yena kenaci yāpetuṃ sakkontassa yathāladdheneva yāpanaṃ yathālābhasantoso nāma.",
  "atk-s0516a:592_1": "Attano thāmaṃ jānitvā yena yāpetuṃ sakkoti,",
  "atk-s0516a:592_2": "tena yāpanaṃ yathābalasantoso nāma.",
  "atk-s0516a:592_3": "Manāpaṃ aññassa datvā attanā yena kenaci yāpanaṃ yathāsāruppasantoso nāma.",
  "atk-s0516a:592_4": "“Kattha udakaṃ manāpaṃ,",
  "atk-s0516a:592_5": "kattha amanāpa”nti avicāretvā yena kenaci dhovanupagena udakena dhovanaṃ udakasantoso nāma.",
  "atk-s0516a:592_6": "Tathā paṇḍumattikagerukapūtipaṇṇarasakiliṭṭhāni pana udakāni vajjetuṃ vaṭṭati.",
  "atk-s0516a:592_7": "Dhovantassa pana muggarādīhi apaharitvā hatthehi madditvā dhovanaṃ dhovanasantoso nāma.",
  "atk-s0516a:592_8": "Tathā asujjhantaṃ paṇṇāni pakkhipitvā tāpitaudakenāpi dhovituṃ vaṭṭati.",
  "atk-s0516a:592_9": "Evaṃ dhovitvā karontassa “idaṃ thūlaṃ,",
  "atk-s0516a:592_10": "idaṃ sukhuma”nti akopetvā pahonakanīhāreneva karaṇaṃ karaṇasantoso nāma.",
  "atk-s0516a:592_11": "Timaṇḍalapaṭicchādanamattasseva karaṇaṃ parimāṇasantoso nāma.",
  "atk-s0516a:592_12": "Cīvarakaraṇatthāya pana “manāpaṃ suttaṃ pariyesissāmī”ti avicāretvā rathikādīsu vā devaṭṭhāne vā āharitvā",
  "atk-s0516a:592_13": "pādamūle vā ṭhapitaṃ yaṃ kiñcideva suttaṃ gahetvā karaṇaṃ suttasantoso nāma.",
  "atk-s0516a:593_0": "Kusibandhanakāle pana aṅgulimatte sattavāre na vijjhitabbaṃ.",
  "atk-s0516a:593_1": "Evaṃ karontassa hi yo bhikkhu sahāyo na hoti,",
  "atk-s0516a:593_2": "tassa vattabhedopi natthi.",
  "atk-s0516a:593_3": "Tivaṅgulamatte pana sattavāre vijjhitabbaṃ.",
  "atk-s0516a:593_4": "Evaṃ karontassa maggapaṭipannenāpi sahāyena bhavitabbaṃ.",
  "atk-s0516a:593_5": "Yo na hoti,",
  "atk-s0516a:593_6": "tassa vattabhedo.",
  "atk-s0516a:593_7": "Ayaṃ sibbanasantoso nāma.",
  "atk-s0516a:593_8": "Rajantena pana kāḷakacchakādīni pariyesantena na rajitabbaṃ,",
  "atk-s0516a:593_9": "somavakkalādīsu yaṃ labhati,",
  "atk-s0516a:593_10": "tena rajitabbaṃ.",
  "atk-s0516a:593_11": "Alabhantena pana manussehi araññe vākaṃ gahetvā chaḍḍitarajanaṃ vā bhikkhūhi pacitvā chaḍḍitakasaṭaṃ vā gahetvā rajitabbaṃ.",
  "atk-s0516a:593_12": "Ayaṃ rajanasantoso nāma.",
  "atk-s0516a:593_13": "Nīlakaddamakāḷasāmesu yaṃ kiñci gahetvā hatthipiṭṭhe nisinnassa paññāyamānakappakaraṇaṃ kappasantoso nāma.",
  "atk-s0516a:594_0": "Hirikopīnapaṭicchādanamattavasena paribhuñjanaṃ paribhogasantoso nāma.",
  "atk-s0516a:594_1": "Dussaṃ pana labhitvā suttaṃ vā sūciṃ vā kārakaṃ vā alabhantena ṭhapetuṃ vaṭṭati,",
  "atk-s0516a:594_2": "labhantena na vaṭṭati.",
  "atk-s0516a:594_3": "Katampi ce antevāsikādīnaṃ dātukāmo hoti,",
  "atk-s0516a:594_4": "te ca asannihitā,",
  "atk-s0516a:594_5": "yāva āgamanā ṭhapetuṃ vaṭṭati,",
  "atk-s0516a:594_6": "āgatamattesu tesu dātabbaṃ.",
  "atk-s0516a:594_7": "Dātuṃ asakkontena adhiṭṭhātabbaṃ.",
  "atk-s0516a:594_8": "Aññasmiṃ cīvare sati paccattharaṇampi adhiṭṭhātuṃ vaṭṭati.",
  "atk-s0516a:594_9": "Anadhiṭṭhitameva hi sannidhi hoti.",
  "atk-s0516a:594_10": "Adhiṭṭhitaṃ na hotīti mahāsīvatthero āha.",
  "atk-s0516a:594_11": "Ayaṃ sannidhiparivajjanasantoso nāma.",
  "atk-s0516a:594_12": "Vissajjentena pana mukhaṃ oloketvā na dātabbaṃ,",
  "atk-s0516a:594_13": "sāraṇīyadhamme ṭhatvāva vissajjetabbanti ayaṃ vissajjanasantoso nāma.",
  "atk-s0516a:595_0": "Cīvarapaṭisaṃyuttāni dhutaṅgāni nāma paṃsukūlikaṅgañceva tecīvarikaṅgañca.",
  "atk-s0516a:595_1": "Iti cīvarasantosamahāariyavaṃsaṃ pūrayamāno paccekasambuddho imāni dve dhutaṅgāni gopeti,",
  "atk-s0516a:595_2": "imāni gopento cīvarasantosamahāariyavaṃsavasena santuṭṭho hoti.",
  "atk-s0516a:596_0": "Vaṇṇavādīti eko santuṭṭho hoti,",
  "atk-s0516a:596_1": "santosassa vaṇṇaṃ na katheti.",
  "atk-s0516a:596_2": "Eko na santuṭṭho hoti,",
  "atk-s0516a:596_3": "santosassa vaṇṇaṃ katheti.",
  "atk-s0516a:596_4": "Eko neva santuṭṭho hoti,",
  "atk-s0516a:596_5": "na santosassa vaṇṇaṃ katheti.",
  "atk-s0516a:596_6": "Eko santuṭṭho ca hoti,",
  "atk-s0516a:596_7": "santosassa ca vaṇṇaṃ katheti.",
  "atk-s0516a:596_8": "Tathārūpo so paccekasambuddho taṃ dassetuṃ “itarītaracīvarasantuṭṭhiyā ca vaṇṇavādī”ti vuttaṃ.",
  "atk-s0516a:597_0": "Anesananti dūteyyapahiṇagamanānuyogappabhedaṃ nānappakāraṃ anesanaṃ.",
  "atk-s0516a:597_1": "Appatirūpanti ayuttaṃ.",
  "atk-s0516a:597_2": "Aladdhā cāti alabhitvā.",
  "atk-s0516a:597_3": "Yathā ekacco “kathaṃ nu kho cīvaraṃ labhissāmī”ti puññavantehi bhikkhūhi saddhiṃ ekato hutvā kohaññaṃ karonto uttasati paritassati,",
  "atk-s0516a:597_4": "paccekasambuddho evaṃ aladdhā ca cīvaraṃ na paritassati.",
  "atk-s0516a:597_5": "Laddhā cāti dhammena samena labhitvā.",
  "atk-s0516a:597_6": "Adhigatoti vigatalobhagiddho.",
  "atk-s0516a:597_7": "Amucchitoti adhimattataṇhāya mucchanaṃ anāpanno.",
  "atk-s0516a:597_8": "Anajjhāpannoti taṇhāya anotthaṭo apariyonaddho.",
  "atk-s0516a:597_9": "Ādīnavadassāvīti anesanāpattiyañca gadhitaparibhoge ca ādīnavaṃ passamāno.",
  "atk-s0516a:597_10": "Nissaraṇapaññoti “yāvadeva sītassa paṭighātāyā”ti vuttaṃ nissaraṇameva pajānanto.",
  "atk-s0516a:598_0": "Itarītaracīvarasantuṭṭhiyāti yena kenaci cīvarena santuṭṭhiyā.",
  "atk-s0516a:598_1": "Nevattānukkaṃsetīti yathā panidhekacco “ahaṃ paṃsukūliko,",
  "atk-s0516a:598_2": "mayā upasampadamāḷeyeva paṃsukūlikaṅgaṃ gahitaṃ,",
  "atk-s0516a:598_3": "ko mayā sadiso atthī”ti attukkaṃsanaṃ karoti.",
  "atk-s0516a:598_4": "Evaṃ so attukkaṃsanaṃ na karoti.",
  "atk-s0516a:598_5": "Na paraṃ vambhetīti “ime panaññe bhikkhū na paṃsukūlikāti vā paṃsukūlikamattampi etesaṃ natthī”ti vā evaṃ paraṃ na vambheti.",
  "atk-s0516a:598_6": "Yo hi tattha dakkhoti yo tasmiṃ cīvarasantose vaṇṇavādī.",
  "atk-s0516a:598_7": "Tāsu vā dakkho cheko byatto.",
  "atk-s0516a:598_8": "Analasoti sātaccakiriyāya ālasiyavirahito.",
  "atk-s0516a:598_9": "Sampajāno patissatoti sampajānapaññāya ceva satiyā ca yutto.",
  "atk-s0516a:598_10": "Ariyavaṃse ṭhitoti ariyavaṃse patiṭṭhito.",
  "atk-s0516a:599_0": "Itarītarena piṇḍapātenāti yena kenaci piṇḍapātena.",
  "atk-s0516a:599_1": "Etthapi piṇḍapāto jānitabbo,",
  "atk-s0516a:599_2": "piṇḍapātakhettaṃ jānitabbaṃ,",
  "atk-s0516a:599_3": "piṇḍapātasantoso jānitabbo,",
  "atk-s0516a:599_4": "piṇḍapātapaṭisaṃyuttaṃ dhutaṅgaṃ jānitabbaṃ.",
  "atk-s0516a:599_5": "Tattha piṇḍapātoti odano kummāso sattu maccho maṃsaṃ khīraṃ dadhi sappi navanītaṃ telaṃ madhu phāṇitaṃ",
  "atk-s0516a:599_6": "yāgu khādanīyaṃ sāyanīyaṃ lehanīyanti soḷasa piṇḍapātā.",
  "atk-s0516a:600_0": "Piṇḍapātakhettanti saṅghabhattaṃ uddesabhattaṃ nimantanaṃ salākabhattaṃ pakkhikaṃ uposathikaṃ pāṭipadikaṃ",
  "atk-s0516a:600_1": "āgantukabhattaṃ gamikabhattaṃ gilānabhattaṃ gilānupaṭṭhākabhattaṃ dhurabhattaṃ kuṭibhattaṃ vārabhattaṃ",
  "atk-s0516a:600_2": "vihārabhattanti pannarasa piṇḍapātakhettāni.",
  "atk-s0516a:601_0": "Piṇḍapātasantosoti piṇḍapāte vitakkasantoso gamanasantoso pariyesanasantoso paṭilābhasantoso paṭiggahaṇasantoso",
  "atk-s0516a:601_1": "mattapaṭiggahaṇasantoso loluppavivajjanasantoso yathālābhasantoso yathābalasantoso yathāsāruppasantoso",
  "atk-s0516a:601_2": "upakārasantoso parimāṇasantoso paribhogasantoso sannidhiparivajjanasantoso vissajjanasantosoti pannarasa santosā.",
  "atk-s0516a:601_3": "Tattha sādako bhikkhu mukhaṃ dhovitvā vitakketi.",
  "atk-s0516a:601_4": "Piṇḍapātikena pana gaṇena saddhiṃ caratā sāyaṃ therupaṭṭhānakāle “sve kattha piṇḍāya carissāmā”ti “asukagāme,",
  "atk-s0516a:601_5": "bhante”ti ettakaṃ cintetvā tato paṭṭhāya na vitakketabbaṃ.",
  "atk-s0516a:601_6": "Ekacārikena vitakkamāḷake ṭhatvā vitakketabbaṃ.",
  "atk-s0516a:601_7": "Tato paṭṭhāya vitakkento pana ariyavaṃsā cuto hoti paribāhiro.",
  "atk-s0516a:601_8": "Ayaṃ vitakkasantoso nāma.",
  "atk-s0516a:601_9": "Piṇḍāya pavisantena pana “kuhiṃ labhissāmī”ti acintetvā kammaṭṭhānasīsena gantabbaṃ.",
  "atk-s0516a:601_10": "Ayaṃ gamanasantoso nāma.",
  "atk-s0516a:601_11": "Pariyesantena yaṃ vā taṃ vā aggahetvā lajjiṃ pesalameva gahetvā pariyesitabbaṃ.",
  "atk-s0516a:601_12": "Ayaṃ pariyesanasantoso nāma.",
  "atk-s0516a:601_13": "Dūratova āhariyamānaṃ disvā “etaṃ manāpaṃ,",
  "atk-s0516a:601_14": "etaṃ amanāpa”nti cittaṃ na uppādetabbaṃ.",
  "atk-s0516a:601_15": "Ayaṃ paṭilābhasantoso nāma.",
  "atk-s0516a:601_16": "“Idaṃ manāpaṃ gaṇhissāmi,",
  "atk-s0516a:601_17": "idaṃ amanāpaṃ na gaṇhissāmī”ti acintetvā yaṃ kiñci yāpanamattaṃ gahetabbameva.",
  "atk-s0516a:601_18": "Ayaṃ paṭiggahaṇasantoso nāma.",
  "atk-s0516a:602_0": "Ettha pana deyyadhammo bahu,",
  "atk-s0516a:602_1": "dāyako appaṃ dātukāmo,",
  "atk-s0516a:602_2": "appaṃ gahetabbaṃ.",
  "atk-s0516a:602_3": "Deyyadhammo bahu,",
  "atk-s0516a:602_4": "dāyakopi bahudātukāmo,",
  "atk-s0516a:602_5": "pamāṇeneva gahetabbaṃ.",
  "atk-s0516a:602_6": "Deyyadhammopi na bahu,",
  "atk-s0516a:602_7": "dāyakopi appaṃ dātukāmo,",
  "atk-s0516a:602_8": "appaṃ gahetabbaṃ.",
  "atk-s0516a:602_9": "Deyyadhammo na bahu,",
  "atk-s0516a:602_10": "dāyako pana bahudātukāmo,",
  "atk-s0516a:602_11": "pamāṇena gahetabbaṃ.",
  "atk-s0516a:602_12": "Paṭiggahaṇasmiñhi mattaṃ ajānanto manussānaṃ pasādaṃ makkheti,",
  "atk-s0516a:602_13": "saddhādeyyaṃ vinipāteti,",
  "atk-s0516a:602_14": "sāsanaṃ na karoti.",
  "atk-s0516a:602_15": "Vijātamātuyāpissa cittaṃ gahetuṃ na sakkoti.",
  "atk-s0516a:602_16": "Iti mattaṃ jānitvāva paṭiggahetabbanti ayaṃ mattapaṭiggahaṇasantoso nāma.",
  "atk-s0516a:602_17": "Aḍḍhakulāniyeva agantvā dvārapaṭipāṭiyā gantabbaṃ.",
  "atk-s0516a:602_18": "Ayaṃ loluppavivajjanasantoso nāma.",
  "atk-s0516a:602_19": "Yathālābhasantosādayo cīvare vuttanayā eva.",
  "atk-s0516a:603_0": "Piṇḍapātaṃ paribhuñjitvā “samaṇadhammaṃ anupālessāmī”ti evaṃ upakāraṃ ñatvā paribhuñjanaṃ upakārasantoso nāma.",
  "atk-s0516a:603_1": "Pattaṃ pūretvā ānītaṃ na paṭiggahetabbaṃ.",
  "atk-s0516a:603_2": "Anupasampanne sati tena gāhāpetabbaṃ,",
  "atk-s0516a:603_3": "asati āharāpetvā paṭiggahaṇaparimāṇamattaṃ gahetabbaṃ.",
  "atk-s0516a:603_4": "Ayaṃ parimāṇasantoso nāma.",
  "atk-s0516a:603_5": "Jighacchāya paṭivinodanaṃ “na idamettha nissaraṇa”nti evaṃ paribhuñjanaṃ paribhogasantoso nāma.",
  "atk-s0516a:603_6": "Nidahitvā na paribhuñjitabbaṃ.",
  "atk-s0516a:603_7": "Ayaṃ sannidhiparivajjanasantoso nāma.",
  "atk-s0516a:603_8": "Mukhaṃ anoloketvā sāraṇīyadhamme ṭhitena vissajjetabbaṃ.",
  "atk-s0516a:603_9": "Ayaṃ vissajjanasantoso nāma.",
  "atk-s0516a:604_0": "Piṇḍapātapaṭisaṃyuttāni pana pañca dhutaṅgāni piṇḍapātikaṅgaṃ sapadānacārikaṅgaṃ ekāsanikaṅgaṃ pattapiṇḍikaṅgaṃ khalupacchābhattikaṅganti.",
  "atk-s0516a:604_1": "Iti piṇḍapātasantosamahāariyavaṃsaṃ pūrayamāno paccekasambuddho imāni pañca dhutaṅgāni gopeti,",
  "atk-s0516a:604_2": "imāni gopento piṇḍapātasantosamahāariyavaṃsavasena santuṭṭho hoti.",
  "atk-s0516a:604_3": "Vaṇṇavādītiādīni vuttanayeneva veditabbāni.",
  "atk-s0516a:605_0": "Senāsanānīti idha senāsanaṃ jānitabbaṃ,",
  "atk-s0516a:605_1": "senāsanakhettaṃ jānitabbaṃ,",
  "atk-s0516a:605_2": "senāsanasantoso jānitabbo,",
  "atk-s0516a:605_3": "senāsanapaṭisaṃyuttadhutaṅgaṃ jānitabbaṃ.",
  "atk-s0516a:605_4": "Tattha senāsananti mañco pīṭhaṃ bhisi bimbohanaṃ vihāro aḍḍhayogo pāsādo hammiyaṃ guhā leṇaṃ aṭṭo māḷo",
  "atk-s0516a:605_5": "veḷugumbo rukkhamūlaṃ yattha vā pana bhikkhū paṭikkamantīti imāni pannarasa senāsanāni.",
  "atk-s0516a:606_0": "Senāsanakhettanti saṅghato vā gaṇato vā ñātito vā mittato vā attano vā dhanena paṃsukūlaṃ vāti cha khettāni.",
  "atk-s0516a:607_0": "Senāsanasantosoti senāsane vitakkasantosādayo pannarasa santosā.",
  "atk-s0516a:607_1": "Te piṇḍapāte vuttanayeneva veditabbā.",
  "atk-s0516a:607_2": "Senāsanapaṭisaṃyuttāni pana pañca dhutaṅgāni āraññikaṅgaṃ rukkhamūlikaṅgaṃ abbhokāsikaṅgaṃ sosānikaṅgaṃ yathāsanthatikaṅganti.",
  "atk-s0516a:607_3": "Iti senāsanasantosaṃ mahāariyavaṃsaṃ pūrayamāno paccekasambuddho imāni pañca dhutaṅgāni gopeti,",
  "atk-s0516a:607_4": "imāni gopento senāsanasantosamahāariyavaṃsavasena santuṭṭho hoti.",
  "atk-s0516a:608_0": "Iti āyasmā dhammasenāpati sāriputtatthero pathaviṃ pattharamāno viya sāgarakucchiṃ pūrayamāno viya ākāsaṃ",
  "atk-s0516a:608_1": "vitthārayamāno viya ca paṭhamaṃ cīvarasantosaṃ ariyavaṃsaṃ kathetvā candaṃ uṭṭhāpento viya sūriyaṃ ullaṅghento",
  "atk-s0516a:608_2": "viya ca dutiyapiṇḍapātasantosaṃ kathetvā sineruṃ ukkhipento viya tatiyaṃ senāsanasantosaṃ ariyavaṃsaṃ",
  "atk-s0516a:608_3": "kathetvā idāni gilānapaccayasantosaṃ ariyavaṃsaṃ kathetuṃ “santuṭṭho hoti itarītarena gilānapaccayabhesajjaparikkhārenā”tiādimāha.",
  "atk-s0516a:608_4": "Taṃ piṇḍapātagatikameva.",
  "atk-s0516a:608_5": "Tattha yathālābhayathābalayathāsāruppasantoseneva santussitabbaṃ.",
  "atk-s0516a:608_6": "Bhāvanārāmaariyavaṃso pana idha anāgato,",
  "atk-s0516a:608_7": "nesajjikaṅgaṃ bhāvanārāmaariyavaṃsaṃ bhajati.",
  "atk-s0516a:608_8": "Vuttampi cetaṃ –",
  "atk-s0516a:609_0": "“Pañca senāsane vuttā, pañca āhāranissitā;",
  "atk-s0516a:610_0": "Eko vīriyasaṃyutto, dve ca cīvaranissitā”ti. ;",
  "atk-s0516a:611_0": "Porāṇe aggaññe ariyavaṃse ṭhitoti ettha porāṇeti na adhunuppattike.",
  "atk-s0516a:611_1": "Aggaññeti aggehi jānitabbe.",
  "atk-s0516a:611_2": "Ariyavaṃseti ariyānaṃ vaṃse.",
  "atk-s0516a:611_3": "Yathā hi khattiyavaṃso brāhmaṇavaṃso vessavaṃso suddavaṃso samaṇavaṃso kulavaṃso rājavaṃso,",
  "atk-s0516a:611_4": "evamayampi aṭṭhamo ariyavaṃso,",
  "atk-s0516a:611_5": "ariyatanti ariyapaveṇi nāma hoti.",
  "atk-s0516a:611_6": "So kho panāyaṃ vaṃso imesaṃ vaṃsānaṃ mūlagandhādīnaṃ kālānusārigandhādayo viya aggamakkhāyati.",
  "atk-s0516a:611_7": "Ke pana te ariyā,",
  "atk-s0516a:611_8": "yesaṃ eso vaṃsoti?",
  "atk-s0516a:611_9": "Ariyā vuccanti buddhā ca paccekabuddhā ca tathāgatasāvakā ca,",
  "atk-s0516a:611_10": "etesaṃ ariyānaṃ vaṃsoti ariyavaṃso.",
  "atk-s0516a:611_11": "Ito pubbe hi satasahassakappādhikānaṃ catunnaṃ asaṅkhyeyyānaṃ matthake taṇhaṅkaro medhaṅkaro saraṇaṅkaro dīpaṅkaroti cattāro buddhā uppannā, te ariyā,",
  "atk-s0516a:611_12": "tesaṃ ariyānaṃ vaṃsoti ariyavaṃso.",
  "atk-s0516a:611_13": "Tesaṃ buddhānaṃ parinibbānato aparabhāge asaṅkhyeyyaṃ atikkamitvā koṇḍañño nāma buddho uppanno…pe…",
  "atk-s0516a:611_14": "imasmiṃ kappe kakusandho koṇāgamano kassapo amhākaṃ bhagavā gotamoti cattāro buddhā uppannā,",
  "atk-s0516a:611_15": "tesaṃ ariyānaṃ vaṃsoti ariyavaṃso.",
  "atk-s0516a:611_16": "Api ca atītānāgatapaccuppannānaṃ sabbabuddhapaccekabuddhabuddhasāvakānaṃ ariyānaṃ vaṃsoti ariyavaṃso,",
  "atk-s0516a:611_17": "tasmiṃ ariyavaṃse.",
  "atk-s0516a:611_18": "Ṭhitoti patiṭṭhito.",
  "atk-s0516a:611_19": "Sesaṃ vuttanayeneva veditabbaṃ.",
  "atk-s0516a:612_0": "Aṭṭhamagāthāniddesavaṇṇanā.",
  "atk-s0516a:613_0": "129.",
  "atk-s0516a:613_1": "Navame ayaṃ yojanā –",
  "atk-s0516a:613_2": "dussaṅgahā pabbajitāpi eke,",
  "atk-s0516a:613_3": "ye asantosābhibhūtā,",
  "atk-s0516a:613_4": "tathāvidhā eva ca atho gahaṭṭhā gharamāvasantā.",
  "atk-s0516a:613_5": "Etamahaṃ dussaṅgahabhāvaṃ jigucchanto vipassanaṃ ārabhitvā paccekabodhiṃ adhigatomhīti.",
  "atk-s0516a:613_6": "Sesaṃ purimanayeneva veditabbaṃ.",
  "atk-s0516a:614_0": "Niddese anassavāti vacanaṃ assavanakā.",
  "atk-s0516a:614_1": "Avacanakarāti dubbacā.",
  "atk-s0516a:614_2": "Paṭilomavuttinoti paccanīkaṃ kathanasīlā,",
  "atk-s0516a:614_3": "paṭimallā hutvā pavattantīti attho.",
  "atk-s0516a:614_4": "Aññeneva mukhaṃ karontīti ovādadāyake disvā mukhaṃ parivattetvā aññaṃ disābhāgaṃ olokenti.",
  "atk-s0516a:614_5": "Abyāvaṭo hutvāti avāvaṭo hutvā.",
  "atk-s0516a:614_6": "Anapekkho hutvāti anallīno hutvā.",
  "atk-s0516a:615_0": "Navamagāthāniddesavaṇṇanā.",
  "atk-s0516a:616_0": "130.",
  "atk-s0516a:616_1": "Dasame oropayitvāti apanetvā.",
  "atk-s0516a:616_2": "Gihibyañjanānīti kesamassuodātavatthālaṅkāramālāgandhavilepanaitthiputtadāsidāsādīni.",
  "atk-s0516a:616_3": "Etāni gihibhāvaṃ byañjayanti,",
  "atk-s0516a:616_4": "tasmā “gihibyañjanānī”ti vuccanti.",
  "atk-s0516a:616_5": "Sañchinnapattoti patitapatto.",
  "atk-s0516a:616_6": "Chetvānāti maggañāṇena chinditvā.",
  "atk-s0516a:616_7": "Vīroti maggavīriyasamannāgato.",
  "atk-s0516a:616_8": "Gihibandhanānīti kāmabandhanāni.",
  "atk-s0516a:616_9": "Kāmā hi gihīnaṃ bandhanāni.",
  "atk-s0516a:616_10": "Ayaṃ tāva padattho.",
  "atk-s0516a:617_0": "Ayaṃ pana adhippāyo –",
  "atk-s0516a:617_1": "“aho vatāhampi oropayitvā gihibyañjanāni sañchinnapatto yathā koviḷāro bhaveyya”nti evañhi cintayamāno",
  "atk-s0516a:617_2": "vipassanaṃ ārabhitvā paccekabodhiṃ adhigatomhīti.",
  "atk-s0516a:617_3": "Sesaṃ purimanayeneva jānitabbaṃ.",
  "atk-s0516a:618_0": "Niddese sārāsanañcāti sāraṃ āsanaṃ.",
  "atk-s0516a:618_1": "Chinnānīti gaḷitāni.",
  "atk-s0516a:618_2": "Sañchinnānīti nipaṇṇāni.",
  "atk-s0516a:618_3": "Patitānīti vaṇṭato muttāni.",
  "atk-s0516a:618_4": "Paripatitānīti bhūmiyaṃ patitāni.",
  "atk-s0516a:619_0": "Dasamagāthāniddesavaṇṇanā.",
  "atk-s0516a:620_0": "Paṭhamavaggavaṇṇanā niṭṭhitā.",
  "atk-s0516a:621_0": "2. Dutiyavaggavaṇṇanā",
  "atk-s0516a:622_0": "131- 2.",
  "atk-s0516a:622_1": "Dutiyavaggassa paṭhamadvaye nipakanti pakatinipuṇaṃ paṇḍitaṃ kasiṇaparikammādīsu kusalaṃ.",
  "atk-s0516a:622_2": "Sādhuvihārinti appanāvihārena vā upacārena vā samannāgataṃ.",
  "atk-s0516a:622_3": "Dhīranti dhitisampannaṃ.",
  "atk-s0516a:622_4": "Tattha nipakattena dhitisampadā vuttā.",
  "atk-s0516a:622_5": "Idha pana dhitisampannamevāti attho.",
  "atk-s0516a:622_6": "Dhiti nāma asithilaparakkamatā,",
  "atk-s0516a:622_7": "“kāmaṃ taco ca nhāru cā”ti evaṃ pavattavīriyassetaṃ adhivacanaṃ.",
  "atk-s0516a:622_8": "Api ca dhikkatapāpotipi dhīro.",
  "atk-s0516a:622_9": "Rājāva raṭṭhaṃ vijitaṃ pahāyāti yathā paṭirājā “vijitaṃ raṭṭhaṃ anatthāvaha”nti ñatvā rajjaṃ pahāya eko carati evaṃ bālasahāyaṃ pahāya eko care.",
  "atk-s0516a:622_10": "Atha vā rājāva raṭṭhanti yathā sutasomo rājā vijitaṃ raṭṭhaṃ pahāya eko cari,",
  "atk-s0516a:622_11": "yathā ca mahājanako evaṃ ekova careti ayampi etassattho.",
  "atk-s0516a:622_12": "Sesaṃ vuttānusārena sakkā jānitunti na vitthāritaṃ.",
  "atk-s0516a:622_13": "Niddese vattabbaṃ natthi.",
  "atk-s0516a:623_0": "Paṭhamadvayaṃ.",
  "atk-s0516a:624_0": "133.",
  "atk-s0516a:624_1": "Tatiyagāthā padatthato uttānā eva.",
  "atk-s0516a:624_2": "Kevalañca pana sahāyasampadanti ettha asekkhehi sīlādikkhandhehi sampannā sahāyā eva “sahāyasampadā”ti veditabbā.",
  "atk-s0516a:624_3": "Ayaṃ panettha yojanā –",
  "atk-s0516a:624_4": "yā ayaṃ vuttā sahāyasampadā,",
  "atk-s0516a:624_5": "taṃ sahāyasampadaṃ addhā pasaṃsāma,",
  "atk-s0516a:624_6": "ekaṃseneva thomemāti vuttaṃ hoti. Kathaṃ?",
  "atk-s0516a:624_7": "Seṭṭhā samāsevitabbā sahāyāti. Kasmā?",
  "atk-s0516a:624_8": "Attano sīlādīhi seṭṭhe sevamānassa sīlādayo dhammā anuppannā uppajjanti,",
  "atk-s0516a:624_9": "uppannā vuddhiṃ virūḷhiṃ vepullaṃ pāpuṇanti.",
  "atk-s0516a:624_10": "Same sevamānassa aññamaññasamadhāraṇena kukkuccavinodanena ca laddhā na parihāyanti.",
  "atk-s0516a:624_11": "Ete pana sahāyake seṭṭhe ca same ca aladdhā kuhanādimicchājīvaṃ vajjetvā dhammena samena uppannaṃ bhojanaṃ",
  "atk-s0516a:624_12": "bhuñjanto tattha ca paṭighānunayaṃ anuppādento anavajjabhojī hutvā atthakāmo kulaputto eko care khaggavisāṇakappo.",
  "atk-s0516a:624_13": "Ahampi hi evaṃ caranto imaṃ sampattiṃ adhigatomhīti.",
  "atk-s0516a:624_14": "Niddeso vuttanayo eva.",
  "atk-s0516a:625_0": "Tatiyaṃ.",
  "atk-s0516a:626_0": "134.",
  "atk-s0516a:626_1": "Catutthe disvāti oloketvā.",
  "atk-s0516a:626_2": "Suvaṇṇassāti kañcanassa.",
  "atk-s0516a:626_3": "“Valayānī”ti pāṭhaseso.",
  "atk-s0516a:626_4": "Sāvasesapāṭho hi ayaṃ attho.",
  "atk-s0516a:626_5": "Pabhassarānīti pabhāsanasīlāni,",
  "atk-s0516a:626_6": "jutimantānīti vuttaṃ hoti.",
  "atk-s0516a:626_7": "Sesaṃ uttānapadatthameva.",
  "atk-s0516a:626_8": "Ayaṃ pana yojanā –",
  "atk-s0516a:626_9": "disvā bhujasmiṃ suvaṇṇassa valayāni “gaṇavāse sati saṅghaṭṭanā,",
  "atk-s0516a:626_10": "ekavāse sati aghaṭṭanā”ti evaṃ cintento vipassanaṃ ārabhitvā paccekabodhiṃ adhigatomhīti.",
  "atk-s0516a:626_11": "Sesaṃ vuttanayamevāti.",
  "atk-s0516a:626_12": "Nūpurānīti valayāni.",
  "atk-s0516a:626_13": "“Niyurā”ti keci vadanti.",
  "atk-s0516a:626_14": "Ghaṭṭentīti aññamaññaṃ hananti.",
  "atk-s0516a:627_0": "Catutthaṃ.",
  "atk-s0516a:628_0": "135.",
  "atk-s0516a:628_1": "Pañcamagāthā padatthato uttānā eva.",
  "atk-s0516a:628_2": "Ayaṃ pana ettha adhippāyo –",
  "atk-s0516a:628_3": "yvāyaṃ etena dutīyena kumārena sītuṇhādīni nivedentena sahavāsena taṃ saññāpentassa mama vācābhilāpo,",
  "atk-s0516a:628_4": "tasmiṃ sinehavasena abhisajjanā vā jātā.",
  "atk-s0516a:628_5": "Sace ahaṃ imaṃ na pariccajāmi,",
  "atk-s0516a:628_6": "tato āyatimpi tatheva hessati.",
  "atk-s0516a:628_7": "Yathā idāni,",
  "atk-s0516a:628_8": "evaṃ dutīyena saha mamassa,",
  "atk-s0516a:628_9": "vācābhilāpo abhisajjanā vā.",
  "atk-s0516a:628_10": "Ubhayampi cetaṃ antarāyakaraṃ visesādhigamassāti etaṃ bhayaṃ āyatiṃ pekkhamāno taṃ chaḍḍetvā yoniso paṭipajjitvā paccekabodhiṃ adhigatomhīti.",
  "atk-s0516a:628_11": "Sesaṃ vuttanayameva.",
  "atk-s0516a:629_0": "Pañcamaṃ.",
  "atk-s0516a:630_0": "136.",
  "atk-s0516a:630_1": "Chaṭṭhe kāmāti dve kāmā vatthukāmā ca kilesakāmā ca.",
  "atk-s0516a:630_2": "Tattha vatthukāmā manāpiyā rūpādayo dhammā,",
  "atk-s0516a:630_3": "kilesakāmā chandādayo sabbepi rāgappabhedā.",
  "atk-s0516a:630_4": "Idha pana vatthukāmā adhippetā.",
  "atk-s0516a:630_5": "Rūpādianekappakārena citrā.",
  "atk-s0516a:630_6": "Lokassādavasena madhurā.",
  "atk-s0516a:630_7": "Bālaputhujjanānaṃ manaṃ ramentīti manoramā.",
  "atk-s0516a:630_8": "Virūparūpenāti virūpena rūpena,",
  "atk-s0516a:630_9": "anekavidhena sabhāvenāti vuttaṃ hoti.",
  "atk-s0516a:630_10": "Te hi rūpādivasena citrā,",
  "atk-s0516a:630_11": "rūpādīsupi nīlādivasena vividharūpā.",
  "atk-s0516a:630_12": "Evaṃ tena virūparūpena tathā tathā assādaṃ dassetvā mathenti cittaṃ,",
  "atk-s0516a:630_13": "pabbajjāya abhiramituṃ na dentīti.",
  "atk-s0516a:630_14": "Sesamettha pākaṭameva.",
  "atk-s0516a:630_15": "Nigamanampi dvīhi tīhi vā padehi yojetvā purimagāthāsu vuttanayena veditabbaṃ.",
  "atk-s0516a:631_0": "Kāmaguṇāti kāmayitabbaṭṭhena kāmā.",
  "atk-s0516a:631_1": "Bandhanaṭṭhena guṇā.",
  "atk-s0516a:631_2": "“Anujānāmi,",
  "atk-s0516a:631_3": "bhikkhave,",
  "atk-s0516a:631_4": "ahatānaṃ vatthānaṃ diguṇaṃ saṅghāṭi”nti ettha paṭalaṭṭho guṇaṭṭho.",
  "atk-s0516a:631_5": "“Accenti kālā tarayanti rattiyo,",
  "atk-s0516a:631_6": "vayoguṇā anupubbaṃ jahantī”ti ettha rāsaṭṭho guṇaṭṭho.",
  "atk-s0516a:631_7": "“Sataguṇā dakkhiṇā pāṭikaṅkhitabbā”ti ettha ānisaṃsaṭṭho guṇaṭṭho.",
  "atk-s0516a:631_8": "“Antaṃ antaguṇaṃ,",
  "atk-s0516a:631_9": "kayirā mālāguṇe bahū”ti ettha bandhanaṭṭho guṇaṭṭho.",
  "atk-s0516a:631_10": "Idhāpi eseva adhippeto,",
  "atk-s0516a:631_11": "tena vuttaṃ –",
  "atk-s0516a:631_12": "“bandhanaṭṭhena guṇā”ti.",
  "atk-s0516a:631_13": "Cakkhuviññeyyāti cakkhuviññāṇena passitabbā.",
  "atk-s0516a:631_14": "Etenupāyena sotaviññeyyādīsupi attho veditabbo.",
  "atk-s0516a:631_15": "Iṭṭhāti pariyiṭṭhā vā hontu, mā vā,",
  "atk-s0516a:631_16": "iṭṭhārammaṇabhūtāti attho.",
  "atk-s0516a:631_17": "Kantāti kāmanīyā.",
  "atk-s0516a:631_18": "Manāpāti manavaḍḍhanakā.",
  "atk-s0516a:631_19": "Piyarūpāti piyajātikā.",
  "atk-s0516a:631_20": "Kāmūpasaṃhitāti ārammaṇaṃ katvā uppajjamānena kāmena upasaṃhitā.",
  "atk-s0516a:631_21": "Rajanīyāti rajjaniyā,",
  "atk-s0516a:631_22": "rāguppattikāraṇabhūtāti attho.",
  "atk-s0516a:632_0": "Yadi muddāyātiādīsu muddāti aṅgulipabbesu saññaṃ ṭhapetvā hatthamuddā.",
  "atk-s0516a:632_1": "Gaṇanāti acchiddagaṇanā.",
  "atk-s0516a:632_2": "Saṅkhānanti piṇḍagaṇanā.",
  "atk-s0516a:632_3": "Yāya khettaṃ oloketvā “idha ettakā vīhī bhavissanti”,",
  "atk-s0516a:632_4": "rukkhaṃ oloketvā “idha ettakāni phalāni bhavissanti”,",
  "atk-s0516a:632_5": "ākāsaṃ oloketvā “ime ākāse sakuṇā ettakā nāma bhavissantī”ti jānanti.",
  "atk-s0516a:632_6": "Kasīti kasikammaṃ.",
  "atk-s0516a:632_7": "Vaṇijjāti jaṅghavaṇijjathalavaṇijjādivaṇippatho.",
  "atk-s0516a:632_8": "Gorakkhanti attano vā paresaṃ vā gāvo rakkhitvā pañcagorasavikkayena jīvanakammaṃ.",
  "atk-s0516a:632_9": "Issattho vuccati āvudhaṃ gahetvā upaṭṭhānakammaṃ.",
  "atk-s0516a:632_10": "Rājaporisanti vinā āvudhena rājakammaṃ katvā rājupaṭṭhānaṃ.",
  "atk-s0516a:632_11": "Sippaññataranti gahitāvasesahatthiassasippādi.",
  "atk-s0516a:633_0": "Sītassa purakkhatoti lakkhaṃ viya sarassa sītassa purato ṭhito,",
  "atk-s0516a:633_1": "sītena bādhiyamānoti attho.",
  "atk-s0516a:633_2": "Uṇhepi eseva nayo.",
  "atk-s0516a:633_3": "Ḍaṃsādīsu ḍaṃsāti piṅgalamakkhikā.",
  "atk-s0516a:633_4": "Makasāti sabbamakkhikā.",
  "atk-s0516a:633_5": "Sarīsapāti ye keci saritvā gacchanti.",
  "atk-s0516a:633_6": "Rissamānoti pīḷiyamāno ruppamāno ghaṭṭiyamāno.",
  "atk-s0516a:633_7": "Mīyamānoti maramāno. Ayaṃ,",
  "atk-s0516a:633_8": "bhikkhaveti bhikkhave,",
  "atk-s0516a:633_9": "ayaṃ muddādīhi jīvikakappanaṃ āgamma sītādipaccayo ābādho.",
  "atk-s0516a:633_10": "Kāmānaṃ ādīnavoti kāmesu upaddavo,",
  "atk-s0516a:633_11": "upasaggoti attho.",
  "atk-s0516a:633_12": "Sandiṭṭhikoti paccakkho sāmaṃ passitabbo.",
  "atk-s0516a:633_13": "Dukkhakkhandhoti dukkharāsi.",
  "atk-s0516a:633_14": "Kāmahetūtiādīsu paccayaṭṭhena kāmā assa hetūti kāmahetu.",
  "atk-s0516a:633_15": "Mūlaṭṭhena kāmā nidānamassāti kāmanidāno.",
  "atk-s0516a:633_16": "Liṅgavipallāsena pana “kāmanidāna”nti vutto.",
  "atk-s0516a:633_17": "Kāraṇaṭṭhena kāmā adhikaraṇaṃ assāti kāmādhikaraṇo.",
  "atk-s0516a:633_18": "Liṅgavipallāseneva pana “kāmādhikaraṇa”nti vutto.",
  "atk-s0516a:633_19": "Kāmānameva hetūti idaṃ niyamavacanaṃ kāmapaccayā uppajjatiyevāti attho.",
  "atk-s0516a:634_0": "Uṭṭhahatoti ājīvasamuṭṭhāpakavīriyena uṭṭhahantassa.",
  "atk-s0516a:634_1": "Ghaṭatoti taṃ vīriyaṃ pubbenāparaṃ ghaṭentassa.",
  "atk-s0516a:634_2": "Vāyamatoti vāyāmaṃ parakkamaṃ payogaṃ karontassa.",
  "atk-s0516a:634_3": "Nābhinipphajjantīti na nipphajjanti,",
  "atk-s0516a:634_4": "hatthaṃ nābhiruhanti.",
  "atk-s0516a:634_5": "Socatīti citte uppannabalavasokena socati.",
  "atk-s0516a:634_6": "Kilamatīti kāye uppannadukkhena kilamati.",
  "atk-s0516a:634_7": "Paridevatīti vācāya paridevati.",
  "atk-s0516a:634_8": "Urattāḷinti uraṃ tāḷetvā.",
  "atk-s0516a:634_9": "Kandatīti rodati.",
  "atk-s0516a:634_10": "Sammohaṃ āpajjatīti visaññī viya sammūḷho hoti.",
  "atk-s0516a:634_11": "Moghanti tucchaṃ.",
  "atk-s0516a:634_12": "Aphaloti nipphalo.",
  "atk-s0516a:635_0": "Ārakkhādhikaraṇanti ārakkhakāraṇā.",
  "atk-s0516a:635_1": "Kinti meti kena nu kho me upāyena.",
  "atk-s0516a:635_2": "Yampi meti yampi mayhaṃ kasikammādīni katvā uppāditaṃ dhanaṃ ahosi.",
  "atk-s0516a:635_3": "Tampi no natthīti tampi amhākaṃ idāni natthi.",
  "atk-s0516a:636_0": "Puna caparaṃ,",
  "atk-s0516a:636_1": "bhikkhave,",
  "atk-s0516a:636_2": "kāmahetūtiādināpi kāraṇaṃ dassetvāva ādīnavaṃ dīpeti.",
  "atk-s0516a:636_3": "Tattha kāmahetūti kāmapaccayā rājānopi rājūhi vivadantīti attho.",
  "atk-s0516a:636_4": "Kāmanidānanti bhāvanapuṃsakaṃ,",
  "atk-s0516a:636_5": "kāme nidānaṃ katvā vivadantīti attho.",
  "atk-s0516a:636_6": "Kāmādhikaraṇantipi bhāvanapuṃsakameva,",
  "atk-s0516a:636_7": "kāme adhikaraṇaṃ katvā vivadantīti attho.",
  "atk-s0516a:636_8": "Kāmānameva hetūti gāmanigamasenāpatipurohitaṭṭhānantarādīnaṃ kāmānaṃyeva hetu vivadantīti attho.",
  "atk-s0516a:636_9": "Upakkamantīti paharanti.",
  "atk-s0516a:637_0": "Asicammanti asiñceva kheṭakaphalakādīni ca.",
  "atk-s0516a:638_0": "Dhanukalāpaṃ sannayhitvāti dhanuṃ gahetvā sarakalāpaṃ sannayhitvā.",
  "atk-s0516a:638_1": "Ubhatobyūḷhanti ubhatorāsibhūtaṃ.",
  "atk-s0516a:638_2": "Pakkhandantīti pavisanti.",
  "atk-s0516a:638_3": "Usūsūti kaṇḍesu.",
  "atk-s0516a:638_4": "Vijjotalantesūti parivattamānesu.",
  "atk-s0516a:638_5": "Te tatthāti te tasmiṃ saṅgāme.",
  "atk-s0516a:639_0": "Addāvalepanā upakāriyoti cettha manussā pākārapādaṃ assakhurasaṇṭhānena iṭṭhakāhi cinitvā upari sudhāya limpanti.",
  "atk-s0516a:639_1": "Evaṃ katapākārapādā “upakāriyo”ti vuccanti.",
  "atk-s0516a:639_2": "Tā tintena kalalena sittā addāvalepanā nāma honti.",
  "atk-s0516a:639_3": "Pakkhandantīti tāsaṃ heṭṭhā tikhiṇaayasūlarukkhasūlādīhi vijjhiyamānā pākārassa picchillabhāvena ārohituṃ asakkontāpi upadhāvantiyeva.",
  "atk-s0516a:639_4": "Chakaṇakāyāti kuthitagomayena.",
  "atk-s0516a:639_5": "Abhivaggenāti satadantena.",
  "atk-s0516a:639_6": "Taṃ aṭṭhadantākārena katvā “nagaradvāraṃ bhinditvā pavisissāmā”ti āgate uparidvāre ṭhitā tassa bandhanayottāni chinditvā tena abhivaggena omaddanti.",
  "atk-s0516a:640_0": "Sandhimpi chindantīti gharasandhimpi.",
  "atk-s0516a:640_1": "Nillopanti gāme paharitvā mahāvilopaṃ karonti.",
  "atk-s0516a:640_2": "Ekāgārikanti paṇṇāsamattāpi saṭṭhimattāpi parivāretvā jīvaggāhaṃ gahetvā dhanaṃ āharāpenti.",
  "atk-s0516a:640_3": "Paripanthepi tiṭṭhantīti panthadūhanakammaṃ karonti.",
  "atk-s0516a:640_4": "Aḍḍhadaṇḍakehīti muggarehi.",
  "atk-s0516a:640_5": "Sesaṃ vuttatthameva.",
  "atk-s0516a:641_0": "Chaṭṭhaṃ.",
  "atk-s0516a:642_0": "137.",
  "atk-s0516a:642_1": "Sattame etīti īti,",
  "atk-s0516a:642_2": "āgantukānaṃ akusalabhāgiyānaṃ byasanahetūnaṃ etaṃ adhivacanaṃ.",
  "atk-s0516a:642_3": "Tasmā kāmaguṇāpi ete anekabyasanāvahaṭṭhena daḷhasannipātaṭṭhena ca īti.",
  "atk-s0516a:642_4": "Gaṇḍopi asuciṃ paggharati,",
  "atk-s0516a:642_5": "uddhumātaparipakkaparibhinno hoti.",
  "atk-s0516a:642_6": "Tasmā ete kilesā asucipaggharaṇato uppādajarābhaṅgehi uddhumātaparipakkaparibhinnabhāvato ca gaṇḍo.",
  "atk-s0516a:642_7": "Upaddavatīti upaddavo,",
  "atk-s0516a:642_8": "anatthaṃ janento abhibhavati ajjhottharatīti attho,",
  "atk-s0516a:642_9": "rāgagaṇḍādīnametaṃ adhivacanaṃ.",
  "atk-s0516a:642_10": "Tasmā kāmaguṇāpete aviditanibbānatthāvahahetutāya sabbupaddavavatthutāya ca upaddavo.",
  "atk-s0516a:642_11": "Yasmā panete kilesāturabhāvaṃ janentā sīlasaṅkhātamārogyaṃ loluppaṃ vā uppādentā pākatikameva ārogyaṃ vilumpanti,",
  "atk-s0516a:642_12": "tasmā iminā ārogyavilumpanaṭṭhena rogo.",
  "atk-s0516a:642_13": "Abbhantaramanupaviṭṭhaṭṭhena pana antotudanaṭṭhena dunnīharaṇīyaṭṭhena ca sallaṃ.",
  "atk-s0516a:642_14": "Diṭṭhadhammikasamparāyikabhayāvahanato bhayaṃ.",
  "atk-s0516a:642_15": "Metanti etaṃ sesamettha pākaṭameva.",
  "atk-s0516a:642_16": "Nigamanampi vuttanayeneva veditabbaṃ.",
  "atk-s0516a:643_0": "Kāmarāgarattāyanti kāmarāgena ratto ayaṃ.",
  "atk-s0516a:643_1": "Chandarāgavinibaddhoti chandarāgena snehena baddho.",
  "atk-s0516a:643_2": "Diṭṭhadhammikāpi gabbhāti imasmiṃ attabhāve vattamānasaḷāyatanagabbhā.",
  "atk-s0516a:643_3": "Samparāyikāpi gabbhāti paralokepi saḷāyatanagabbhā.",
  "atk-s0516a:643_4": "Na parimuccatīti parimuccituṃ na sakkoti.",
  "atk-s0516a:643_5": "Otiṇṇo sātarūpenāti madhurasabhāvena rāgena otiṇṇo ogāhito.",
  "atk-s0516a:643_6": "Palipathanti kāmakalalamaggaṃ.",
  "atk-s0516a:643_7": "Dugganti duggamaṃ.",
  "atk-s0516a:644_0": "Sattamaṃ.",
  "atk-s0516a:645_0": "138.",
  "atk-s0516a:645_1": "Aṭṭhame sītaṃ dubbidhaṃ abbhantaradhātukkhobhapaccayañca bāhiradhātukkhobhapaccayañca.",
  "atk-s0516a:645_2": "Tathā uṇhaṃ.",
  "atk-s0516a:645_3": "Tattha ḍaṃsāti piṅgalamakkhikā.",
  "atk-s0516a:645_4": "Sarīsapeti ye keci dīghajātikā saritvā gacchanti.",
  "atk-s0516a:645_5": "Sesaṃ pākaṭameva.",
  "atk-s0516a:645_6": "Nigamanampi vuttanayeneva veditabbaṃ.",
  "atk-s0516a:646_0": "Aṭṭhamaṃ.",
  "atk-s0516a:647_0": "139.",
  "atk-s0516a:647_1": "Navamagāthā padatthato pākaṭā eva.",
  "atk-s0516a:647_2": "Ayaṃ panettha adhippāyayojanā –",
  "atk-s0516a:647_3": "sā ca kho yuttivasena,",
  "atk-s0516a:647_4": "na anussavavasena.",
  "atk-s0516a:647_5": "Yathā ayaṃ hatthī manussakantesu sīlesu dantattā adantabhūmiṃ nāgacchatīti vā,",
  "atk-s0516a:647_6": "sarīramahantatāya vā nāgo.",
  "atk-s0516a:647_7": "Evaṃ kudāssu nāmāhampi ariyakantesu sīlesu dantattā adantabhūmiṃ nāgamanena,",
  "atk-s0516a:647_8": "āguṃ akaraṇena,",
  "atk-s0516a:647_9": "puna itthattaṃ anāgamanena ca guṇasarīramahantatāya vā nāgo bhaveyyaṃ.",
  "atk-s0516a:647_10": "Yathā cesa yūthāni vivajjayitvā ekacariyasukhena yathābhirantaṃ vihare araññe,",
  "atk-s0516a:647_11": "eko care khaggavisāṇakappo,",
  "atk-s0516a:647_12": "kudāssu nāmāhampi evaṃ gaṇaṃ vivajjayitvā ekattābhiratisukhena jhānasukhena yathābhirantaṃ araññe attano yathā yathā sukhaṃ,",
  "atk-s0516a:647_13": "tathā tathā yattakaṃ vā icchāmi,",
  "atk-s0516a:647_14": "tattakaṃ araññe nivāsaṃ eko care khaggavisāṇakappo eko careyyanti attho.",
  "atk-s0516a:647_15": "Yathā cesa susaṇṭhitakkhandhamahantatāya sañjātakkhandho,",
  "atk-s0516a:647_16": "kudāssu nāmāhampi evaṃ asekkhasīlakkhandhamahantatāya sañjātakkhandho bhaveyyaṃ.",
  "atk-s0516a:647_17": "Yathā cesa padumasadisagattatāya vā,",
  "atk-s0516a:647_18": "padumakule uppannatāya vā padumī,",
  "atk-s0516a:647_19": "kudāssu nāmāhampi evaṃ padumasadisabojjhaṅgamahantatāya vā,",
  "atk-s0516a:647_20": "ariyajātipadume uppannatāya vā padumī bhaveyyaṃ.",
  "atk-s0516a:647_21": "Yathā cesa thāmabalajavādīhi uḷāro,",
  "atk-s0516a:647_22": "kudāssu nāmāhampi evaṃ parisuddhakāyasamācāratādīhi sīlasamādhinibbedhikapaññādīhi vā uḷāro bhaveyyanti",
  "atk-s0516a:647_23": "evaṃ cintento vipassanaṃ ārabhitvā paccekabodhiṃ adhigatomhīti.",
  "atk-s0516a:648_0": "Navamaṃ.",
  "atk-s0516a:649_0": "140.",
  "atk-s0516a:649_1": "Dasame aṭṭhānatanti aṭṭhānaṃ taṃ,",
  "atk-s0516a:649_2": "akāraṇaṃ tanti vuttaṃ hoti.",
  "atk-s0516a:649_3": "Anunāsikassa lopo kato “ariyasaccāna dassana”ntiādīsu viya.",
  "atk-s0516a:649_4": "Saṅgaṇikāratassāti gaṇābhiratassa.",
  "atk-s0516a:649_5": "Yanti kāraṇavacanametaṃ “yaṃ hirīyati hirīyitabbenā”tiādīsu viya.",
  "atk-s0516a:649_6": "Phassayeti adhigacche.",
  "atk-s0516a:649_7": "Sāmayikaṃ vimuttinti lokiyasamāpattiṃ.",
  "atk-s0516a:649_8": "Sā hi appitappitasamaye eva paccanīkehi vimuccanato “sāmayikā vimuttī”ti vuccati.",
  "atk-s0516a:649_9": "Taṃ sāmayikaṃ vimuttiṃ.",
  "atk-s0516a:649_10": "“Aṭṭhānaṃ taṃ,",
  "atk-s0516a:649_11": "na taṃ kāraṇaṃ vijjati saṅgaṇikāratassa,",
  "atk-s0516a:649_12": "yena kāraṇena phassaye iti etaṃ ādiccabandhussa paccekabuddhassa vaco nisamma saṅgaṇikāratiṃ pahāya yoniso paṭipajjanto adhigatomhī”ti āha.",
  "atk-s0516a:649_13": "Sesaṃ vuttanayameva.",
  "atk-s0516a:650_0": "Niddese nekkhammasukhanti pabbajjāsukhaṃ.",
  "atk-s0516a:650_1": "Pavivekasukhanti kāyacittaupadhiviveke sukhaṃ.",
  "atk-s0516a:650_2": "Upasamasukhanti kilesupasamaṃ phalasamāpattisukhaṃ.",
  "atk-s0516a:650_3": "Sambodhisukhanti maggasukhaṃ.",
  "atk-s0516a:650_4": "Nikāmalābhīti attano rucivasena yathākāmalābhī.",
  "atk-s0516a:650_5": "Akicchalābhīti adukkhalābhī.",
  "atk-s0516a:650_6": "Akasiralābhīti vipulalābhī.",
  "atk-s0516a:650_7": "Asāmayikanti lokuttaraṃ.",
  "atk-s0516a:650_8": "Akuppanti kuppavirahitaṃ acalitaṃ lokuttaramaggaṃ.",
  "atk-s0516a:651_0": "Dasamaṃ.",
  "atk-s0516a:652_0": "Dutiyavaggavaṇṇanā niṭṭhitā.",
  "atk-s0516a:653_0": "3. Tatiyavaggavaṇṇanā",
  "atk-s0516a:654_0": "141.",
  "atk-s0516a:654_1": "Tatiyavaggassa paṭhame diṭṭhīvisūkānīti dvāsaṭṭhidiṭṭhigatāni.",
  "atk-s0516a:654_2": "Tāni hi maggasammādiṭṭhiyā visūkaṭṭhena vijjhanaṭṭhena vilomaṭṭhena ca visūkāni.",
  "atk-s0516a:654_3": "Evaṃ diṭṭhiyā visūkānīti diṭṭhivisūkāni,",
  "atk-s0516a:654_4": "diṭṭhiyo eva vā visūkāni diṭṭhivisūkāni.",
  "atk-s0516a:654_5": "Upātivattoti dassanamaggena atikkanto.",
  "atk-s0516a:654_6": "Patto niyāmanti avinipātadhammatāya sambodhiparāyanatāya ca niyatabhāvaṃ adhigato,",
  "atk-s0516a:654_7": "sammattaniyāmasaṅkhātaṃ vā paṭhamamagganti.",
  "atk-s0516a:654_8": "Ettāvatā paṭhamamaggakiccanipphatti ca tassa paṭilābho ca vutto.",
  "atk-s0516a:654_9": "Idāni paṭiladdhamaggoti iminā sesamaggapaṭilābhaṃ dasseti.",
  "atk-s0516a:654_10": "Uppannañāṇomhīti uppannapaccekabodhiñāṇo amhi.",
  "atk-s0516a:654_11": "Etena phalaṃ dasseti.",
  "atk-s0516a:654_12": "Anaññaneyyoti aññehi “idaṃ saccaṃ idaṃ sacca”nti nanetabbo.",
  "atk-s0516a:654_13": "Etena sayambhutaṃ dīpeti.",
  "atk-s0516a:654_14": "Patte vā paccekabodhiñāṇe aññaneyyatāya abhāvā sayaṃvasitaṃ.",
  "atk-s0516a:654_15": "Samathavipassanāya vā diṭṭhivisūkāni upātivatto,",
  "atk-s0516a:654_16": "ādimaggena patto niyāmaṃ,",
  "atk-s0516a:654_17": "sesehi paṭiladdhamaggo,",
  "atk-s0516a:654_18": "phalañāṇena uppannañāṇo,",
  "atk-s0516a:654_19": "taṃ sabbaṃ attanāva adhigatoti anaññaneyyo.",
  "atk-s0516a:654_20": "Sesaṃ vuttanayeneva veditabbaṃ.",
  "atk-s0516a:655_0": "Na paraneyyoti na aññehi netabbo.",
  "atk-s0516a:655_1": "Na parappattiyoti paccakkhadhammattā na aññehi saddahāpetabbo.",
  "atk-s0516a:655_2": "Na parappaccayoti na assa paro paccayo,",
  "atk-s0516a:655_3": "na parassa saddhāya vattatīti na parappaccayo.",
  "atk-s0516a:655_4": "Na parapaṭibaddhagūti na aññesaṃ paṭibaddhañāṇagamano.",
  "atk-s0516a:656_0": "Paṭhamaṃ.",
  "atk-s0516a:657_0": "142.",
  "atk-s0516a:657_1": "Dutiye nillolupoti alolupo.",
  "atk-s0516a:657_2": "Yo hi rasataṇhābhibhūto hoti,",
  "atk-s0516a:657_3": "so bhusaṃ luppati punappunañca luppati,",
  "atk-s0516a:657_4": "tena “lolupo”ti vuccati.",
  "atk-s0516a:657_5": "Tasmā esa taṃ paṭikkhipanto āha “nillolupo”ti.",
  "atk-s0516a:657_6": "Nikkuhoti ettha kiñcāpi yassa tividhakuhanavatthu natthi,",
  "atk-s0516a:657_7": "so “nikkuho”ti vuccati,",
  "atk-s0516a:657_8": "imissā pana gāthāya manuññabhojanādīsu vimhayamanāpajjanato nikkuhoti ayamadhippāyo.",
  "atk-s0516a:657_9": "Nippipāsoti ettha pātumicchā pipāsā,",
  "atk-s0516a:657_10": "tassā abhāvena nippipāso,",
  "atk-s0516a:657_11": "sādurasalobhena bhottukamyatāvirahitoti attho.",
  "atk-s0516a:657_12": "Nimmakkhoti ettha paraguṇavināsanalakkhaṇo makkho,",
  "atk-s0516a:657_13": "tassa abhāvena nimmakkho.",
  "atk-s0516a:657_14": "Attano gahaṭṭhakāle sūdassa guṇamakkhanābhāvaṃ sandhāya āha.",
  "atk-s0516a:657_15": "Niddhantakasāvamohoti ettha rāgādayo tayo kāyaduccaritādīni ca tīṇīti cha dhammā yathāsambhavaṃ appasannaṭṭhena",
  "atk-s0516a:657_16": "sakabhāvaṃ vijahāpetvā parabhāvaṃ gaṇhāpanaṭṭhena kasaṭaṭṭhena ca “kasāvā”ti veditabbā. Yathāha –",
  "atk-s0516a:658_0": "“Tattha katame tayo kasāvā?",
  "atk-s0516a:658_1": "Rāgakasāvo dosakasāvo mohakasāvo,",
  "atk-s0516a:658_2": "ime tayo kasāvā.",
  "atk-s0516a:658_3": "Tattha katame aparepi tayo kasāvā?",
  "atk-s0516a:658_4": "Kāyakasāvo vacīkasāvo manokasāvo”ti.",
  "atk-s0516a:659_0": "Tesu mohaṃ ṭhapetvā pañcannaṃ kasāvānaṃ tesañca sabbesaṃ mūlabhūtassa mohassa niddhantattā niddhantakasāvamoho,",
  "atk-s0516a:659_1": "tiṇṇaṃ eva vā kāyavacīmanokasāvānaṃ mohassa ca niddhantattā niddhantakasāvamoho.",
  "atk-s0516a:659_2": "Itaresu nillolupatādīhi rāgakasāvassa,",
  "atk-s0516a:659_3": "nimmakkhatāya dosakasāvassa niddhantabhāvo siddho eva.",
  "atk-s0516a:659_4": "Nirāsasoti nittaṇho.",
  "atk-s0516a:659_5": "Sabbaloketi sakalaloke,",
  "atk-s0516a:659_6": "tīsu bhavesu dvādasasu vā āyatanesu bhavavibhavataṇhāvirahito hutvāti attho.",
  "atk-s0516a:659_7": "Sesaṃ vuttanayeneva veditabbaṃ.",
  "atk-s0516a:659_8": "Atha vā tayopi pāde vatvā eko careti eko carituṃ sakkuṇeyyāti evampi ettha sambandho kātabbo.",
  "atk-s0516a:660_0": "Dutiyaṃ.",
  "atk-s0516a:661_0": "143.",
  "atk-s0516a:661_1": "Tatiye ayaṃ saṅkhepattho –",
  "atk-s0516a:661_2": "yvāyaṃ dasavatthukāya pāpadiṭṭhiyā samannāgatattā pāpo.",
  "atk-s0516a:661_3": "Paresampi anatthaṃ dassetīti anatthadassī.",
  "atk-s0516a:661_4": "Kāyaduccaritādimhi ca visame niviṭṭho.",
  "atk-s0516a:661_5": "Taṃ atthakāmo kulaputto pāpaṃ sahāyaṃ parivajjayetha,",
  "atk-s0516a:661_6": "anatthadassiṃ visame niviṭṭhaṃ.",
  "atk-s0516a:661_7": "Sayaṃ na seveti attano vasena taṃ na seveyya.",
  "atk-s0516a:661_8": "Yadi pana paravaso hoti,",
  "atk-s0516a:661_9": "kiṃ sakkā kātunti vuttaṃ hoti.",
  "atk-s0516a:661_10": "Pasutanti pasaṭaṃ,",
  "atk-s0516a:661_11": "diṭṭhivasena tattha tattha lagganti attho.",
  "atk-s0516a:661_12": "Pamattanti kāmaguṇesu vossaṭṭhacittaṃ,",
  "atk-s0516a:661_13": "kusalabhāvanārahitaṃ vā.",
  "atk-s0516a:661_14": "Taṃ evarūpaṃ na seve na bhaje na payirupāse,",
  "atk-s0516a:661_15": "aññadatthu eko care khaggavisāṇakappoti.",
  "atk-s0516a:662_0": "Niddese sayaṃ na seveyyāti sāmaṃ na upasaṅkameyya.",
  "atk-s0516a:662_1": "Sāmaṃ na seveyyāti cittenapi na upasaṅkameyya.",
  "atk-s0516a:662_2": "Na seveyyāti na bhajeyya.",
  "atk-s0516a:662_3": "Na niseveyyāti samīpampi na gaccheyya.",
  "atk-s0516a:662_4": "Na saṃseveyyāti dūre bhaveyya.",
  "atk-s0516a:662_5": "Na parisaṃseveyyāti paṭikkameyya.",
  "atk-s0516a:663_0": "Tatiyaṃ.",
  "atk-s0516a:664_0": "144.",
  "atk-s0516a:664_1": "Catutthe ayaṃ saṅkhepattho –",
  "atk-s0516a:664_2": "bahussutanti duvidho bahussuto tīsu piṭakesu atthato nikhilo pariyattibahussuto ca maggaphalavijjābhiññānaṃ paṭividdhattā paṭivedhabahussuto ca.",
  "atk-s0516a:664_3": "Āgatāgamo dhammadharo.",
  "atk-s0516a:664_4": "Uḷārehi pana kāyavacīmanokammehi samannāgato uḷāro.",
  "atk-s0516a:664_5": "Yuttapaṭibhāno ca muttapaṭibhāno ca yuttamuttapaṭibhāno ca paṭibhānavā.",
  "atk-s0516a:664_6": "Pariyattiparipucchādhigamavasena vā tidhā paṭibhānavā veditabbo.",
  "atk-s0516a:664_7": "Yassa hi pariyatti paṭibhāti,",
  "atk-s0516a:664_8": "so pariyattipaṭibhānavā.",
  "atk-s0516a:664_9": "Yassa atthañca ñāyañca lakkhaṇañca ṭhānāṭṭhānañca paripucchantassa paripucchā paṭibhāti,",
  "atk-s0516a:664_10": "so paripucchāpaṭibhānavā.",
  "atk-s0516a:664_11": "Yena maggādayo paṭividdhā honti,",
  "atk-s0516a:664_12": "so adhigamapaṭibhānavā.",
  "atk-s0516a:664_13": "Taṃ evarūpaṃ bahussutaṃ dhammadharaṃ bhajetha,",
  "atk-s0516a:664_14": "mittaṃ uḷāraṃ paṭibhānavantaṃ.",
  "atk-s0516a:664_15": "Tato tassānubhāvena attatthaparatthaubhayatthabhedato vā diṭṭhadhammikasamparāyikaparamatthabhedato vā anekappakārāni aññāya atthāni,",
  "atk-s0516a:664_16": "tato “ahosiṃ nu kho ahaṃ atītamaddhāna”ntiādīsu kaṅkhāṭṭhānesu vineyya kaṅkhaṃ vicikicchaṃ vinetvā vināsetvā",
  "atk-s0516a:664_17": "evaṃ katasabbakicco eko care khaggavisāṇakappoti.",
  "atk-s0516a:665_0": "Catutthaṃ.",
  "atk-s0516a:666_0": "145.",
  "atk-s0516a:666_1": "Pañcame khiḍḍā ca rati ca pubbe vuttāva.",
  "atk-s0516a:666_2": "Kāmasukhanti vatthukāmasukhaṃ.",
  "atk-s0516a:666_3": "Vatthukāmāpi hi sukhassa visayādibhāvena sukhanti vuccanti. Yathāha –",
  "atk-s0516a:666_4": "“atthi rūpaṃ sukhaṃ sukhānupatita”nti.",
  "atk-s0516a:666_5": "Evametaṃ khiḍḍaṃ ratiṃ kāmasukhañca imasmiṃ okāsaloke analaṅkaritvā alanti akatvā “etaṃ tappaka”nti vā “sārabhūta”nti vā evaṃ aggahetvā.",
  "atk-s0516a:666_6": "Anapekkhamānoti tena analaṅkaraṇena anapekkhanasīlo apihāluko nittaṇho.",
  "atk-s0516a:666_7": "Vibhūsaṭṭhānāvirato saccavādī eko careti.",
  "atk-s0516a:666_8": "Tattha vibhūsā duvidhā agārikavibhūsā ca anagārikavibhūsā ca.",
  "atk-s0516a:666_9": "Tattha agārikavibhūsā sākaṭaveṭhanamālāgandhādi,",
  "atk-s0516a:666_10": "anagārikavibhūsā ca pattamaṇḍanādi.",
  "atk-s0516a:666_11": "Vibhūsā eva vibhūsaṭṭhānaṃ,",
  "atk-s0516a:666_12": "tasmā vibhūsaṭṭhānā tividhāyapi viratiyā virato.",
  "atk-s0516a:666_13": "Avitathavacanato saccavādīti evamattho daṭṭhabbo.",
  "atk-s0516a:667_0": "Pañcamaṃ.",
  "atk-s0516a:668_0": "146.",
  "atk-s0516a:668_1": "Chaṭṭhe dhanānīti muttāmaṇiveḷuriyasaṅkhasilāpavāḷarajatajātarūpādīni ratanāni.",
  "atk-s0516a:668_2": "Dhaññānīti sālivīhiyavagodhumakaṅkuvarakakudrūsakappabhedāni satta sesāparaṇṇāni ca.",
  "atk-s0516a:668_3": "Bandhavānīti ñātibandhu,",
  "atk-s0516a:668_4": "gottabandhu,",
  "atk-s0516a:668_5": "mittabandhu,",
  "atk-s0516a:668_6": "sippabandhuvasena catubbidhabandhave.",
  "atk-s0516a:668_7": "Yathodhikānīti sakasakaodhivasena ṭhitāniyeva.",
  "atk-s0516a:668_8": "Sesaṃ vuttanayamevāti.",
  "atk-s0516a:669_0": "Chaṭṭhaṃ.",
  "atk-s0516a:670_0": "147.",
  "atk-s0516a:670_1": "Sattame saṅgo esoti attano upabhogaṃ niddisati.",
  "atk-s0516a:670_2": "So hi sajjanti tattha pāṇino kaddame paviṭṭho hatthī viyāti saṅgo.",
  "atk-s0516a:670_3": "Parittamettha sokhyanti ettha pañcakāmaguṇūpabhogakāle viparītasaññāya uppādetabbato kāmāvacaradhammapariyāpannato vā lāmakaṭṭhena sokhyaṃ parittaṃ,",
  "atk-s0516a:670_4": "vijjuppabhāya obhāsitanaccadassanasukhaṃ viya ittaraṃ,",
  "atk-s0516a:670_5": "tāvakālikanti vuttaṃ hoti.",
  "atk-s0516a:670_6": "Appassādo dukkhamettha bhiyyoti ettha ca yvāyaṃ “yaṃ kho,",
  "atk-s0516a:670_7": "bhikkhave,",
  "atk-s0516a:670_8": "ime pañca kāmaguṇe paṭicca uppajjati sukhaṃ somanassaṃ,",
  "atk-s0516a:670_9": "ayaṃ kāmānaṃ assādo”ti vutto,",
  "atk-s0516a:670_10": "so yamidaṃ “ko ca,",
  "atk-s0516a:670_11": "bhikkhave,",
  "atk-s0516a:670_12": "kāmānaṃ ādīnavo, idha,",
  "atk-s0516a:670_13": "bhikkhave,",
  "atk-s0516a:670_14": "kulaputto yena sippaṭṭhānena jīvikaṃ kappeti yadi muddāya yadi gaṇanāyā”ti evamādinā nayenettha dukkhaṃ vuttaṃ,",
  "atk-s0516a:670_15": "taṃ upanidhāya appodakabindumatto hoti,",
  "atk-s0516a:670_16": "atha kho dukkhameva bhiyyo bahu,",
  "atk-s0516a:670_17": "catūsu samuddesu udakasadiso hoti.",
  "atk-s0516a:670_18": "Tena vuttaṃ –",
  "atk-s0516a:670_19": "“appassādo dukkhamettha bhiyyo”ti.",
  "atk-s0516a:670_20": "Gaḷo esoti assādaṃ dassetvā ākaḍḍhanavasena baḷiso viya eso,",
  "atk-s0516a:670_21": "yadidaṃ pañca kāmaguṇā.",
  "atk-s0516a:670_22": "Iti ñatvā matimāti evaṃ ñatvā buddhimā paṇḍito puriso sabbampetaṃ pahāya eko care khaggavisāṇakappoti.",
  "atk-s0516a:671_0": "Sattamaṃ.",
  "atk-s0516a:672_0": "148.",
  "atk-s0516a:672_1": "Aṭṭhamagāthāya dutiyapāde jālanti suttamayaṃ vuccati.",
  "atk-s0516a:672_2": "Ambūti udakaṃ,",
  "atk-s0516a:672_3": "tattha caratīti ambucārī,",
  "atk-s0516a:672_4": "macchassetaṃ adhivacanaṃ.",
  "atk-s0516a:672_5": "Salile ambucārī salilambucārī.",
  "atk-s0516a:672_6": "Tasmiṃ nadīsalile jālaṃ bhetvā gataambucārīvāti vuttaṃ hoti.",
  "atk-s0516a:672_7": "Tatiyapāde daḍḍhanti daḍḍhaṭṭhānaṃ vuccati.",
  "atk-s0516a:672_8": "Yathā aggi daḍḍhaṭṭhānaṃ puna na nivattati,",
  "atk-s0516a:672_9": "na tattha bhiyyo āgacchati,",
  "atk-s0516a:672_10": "evaṃ maggañāṇagginā daḍḍhaṃ kāmaguṇaṭṭhānaṃ anivattamāno,",
  "atk-s0516a:672_11": "tattha bhiyyo anāgacchantoti vuttaṃ hoti.",
  "atk-s0516a:672_12": "Sesaṃ vuttanayamevāti.",
  "atk-s0516a:673_0": "Saṃyojanānīti yassa saṃvijjanti,",
  "atk-s0516a:673_1": "taṃ puggalaṃ vaṭṭasmiṃ saṃyojenti bandhantīti saṃyojanāni.",
  "atk-s0516a:673_2": "Imāni pana saṃyojanāni kilesapaṭipāṭiyāpi āharituṃ vaṭṭati maggapaṭipāṭiyāpi.",
  "atk-s0516a:673_3": "Kāmarāgapaṭighasaṃyojanāni anāgāmimaggena pahīyanti,",
  "atk-s0516a:673_4": "mānasaṃyojanaṃ arahattamaggena,",
  "atk-s0516a:673_5": "diṭṭhivicikicchāsīlabbataparāmāsā sotāpattimaggena,",
  "atk-s0516a:673_6": "bhavarāgasaṃyojanaṃ arahattamaggena,",
  "atk-s0516a:673_7": "issāmacchariyāni sotāpattimaggena,",
  "atk-s0516a:673_8": "avijjā arahattamaggena.",
  "atk-s0516a:673_9": "Maggapaṭipāṭiyā diṭṭhivicikicchāsīlabbataparāmāsaissāmacchariyā sotāpattimaggena pahīyanti,",
  "atk-s0516a:673_10": "kāmarāgapaṭighā anāgāmimaggena,",
  "atk-s0516a:673_11": "mānabhavarāgaavijjā arahattamaggenāti.",
  "atk-s0516a:673_12": "Bhinditvāti bhedaṃ pāpetvā.",
  "atk-s0516a:673_13": "Pabhinditvāti chindaṃ katvā.",
  "atk-s0516a:673_14": "Dālayitvāti phāletvā.",
  "atk-s0516a:673_15": "Padālayitvāti hīretvā.",
  "atk-s0516a:673_16": "Sampadālayitvāti upasaggena padaṃ vaḍḍhitaṃ.",
  "atk-s0516a:674_0": "Aṭṭhamaṃ.",
  "atk-s0516a:675_0": "149.",
  "atk-s0516a:675_1": "Navame okkhittacakkhūti heṭṭhākhittacakkhu,",
  "atk-s0516a:675_2": "satta gīvaṭṭhīni paṭipāṭiyā ṭhapetvā parivajjanapahātabbadassanatthaṃ yugamattaṃ pekkhamānoti vuttaṃ hoti.",
  "atk-s0516a:675_3": "Na tu hanukaṭṭhinā hadayaṭṭhiṃ saṅghaṭṭento.",
  "atk-s0516a:675_4": "Evañhi okkhittacakkhutā na samaṇasārūppā hoti.",
  "atk-s0516a:675_5": "Na ca pādaloloti ekassa dutiyo dvinnaṃ tatiyoti evaṃ gaṇamajjhaṃ,",
  "atk-s0516a:675_6": "pavisitukāmatāya kaṇḍūyamānapādo viya abhavanto,",
  "atk-s0516a:675_7": "dīghacārikaanavaṭṭhitacārikavirato vā.",
  "atk-s0516a:675_8": "Guttindriyoti chasu indriyesu idha manindriyassa visuṃ vuttattā vuttāvasesavasena gopitindriyo.",
  "atk-s0516a:675_9": "Rakkhitamānasānoti mānasaṃyeva mānasānaṃ,",
  "atk-s0516a:675_10": "taṃ rakkhitamassāti rakkhitamānasāno.",
  "atk-s0516a:675_11": "Yathā kileseti na viluppati,",
  "atk-s0516a:675_12": "evaṃ rakkhitacittoti vuttaṃ hoti.",
  "atk-s0516a:675_13": "Anavassutoti imāya paṭipattiyā tesu tesu ārammaṇesu kilesaanvāssavavirahito.",
  "atk-s0516a:675_14": "Apariḍayhamānoti evaṃ anvāssavavirahitā eva kilesaggīhi apariḍayhamāno,",
  "atk-s0516a:675_15": "bahiddhā vā anavassuto,",
  "atk-s0516a:675_16": "ajjhattaṃ apariḍayhamāno.",
  "atk-s0516a:675_17": "Sesaṃ vuttanayamevāti.",
  "atk-s0516a:676_0": "Cakkhunā rūpaṃ disvāti kāraṇavasena “cakkhū”ti laddhavohārena rūpadassanasamatthena cakkhuviññāṇena rūpaṃ disvā.",
  "atk-s0516a:676_1": "Porāṇā panāhu –",
  "atk-s0516a:677_0": "“Cakkhu rūpaṃ na passati acittakattā,",
  "atk-s0516a:677_1": "cittaṃ na passati acakkhukattā,",
  "atk-s0516a:677_2": "dvārārammaṇasaṅghaṭṭane pana pasādavatthukena cittena passati.",
  "atk-s0516a:677_3": "Īdisī panesā ‘dhanunā vijjhatī’tiādīsu viya sasambhārakathā nāma hoti,",
  "atk-s0516a:677_4": "tasmā cakkhuviññāṇena rūpaṃ disvāti ayamevettha attho”ti.",
  "atk-s0516a:678_0": "Nimittaggāhīti itthipurisanimittaṃ vā subhanimittādikaṃ vā kilesavatthubhūtaṃ nimittaṃ chandarāgavasena gaṇhāti,",
  "atk-s0516a:678_1": "diṭṭhamattavasena na saṇṭhāti.",
  "atk-s0516a:678_2": "Anubyañjanaggāhīti kilesānaṃ anubyañjanato pākaṭabhāvakaraṇato “anubyañjana”nti laddhavohāraṃ hatthapādahasitalapitavilokitādibhedaṃ ākāraṃ gaṇhāti.",
  "atk-s0516a:679_0": "Yatvādhikaraṇamenantiādimhi yaṃkāraṇā yassa cakkhundriyāsaṃvarassa hetu.",
  "atk-s0516a:679_1": "Etaṃ puggalaṃ satikavāṭena cakkhundriyaṃ asaṃvutaṃ apihitacakkhudvāraṃ hutvā viharantaṃ ete abhijjhādayo dhammā anvāssaveyyuṃ.",
  "atk-s0516a:679_2": "Tassa saṃvarāya na paṭipajjatīti tassa cakkhundriyassa satikavāṭena pidahanatthāya na paṭipajjati.",
  "atk-s0516a:679_3": "Evaṃbhūtoyeva ca “na rakkhati cakkhundriyaṃ.",
  "atk-s0516a:679_4": "Na cakkhundriye saṃvaraṃ āpajjatī”tipi vuccati.",
  "atk-s0516a:680_0": "Tattha kiñcāpi cakkhundriye saṃvaro vā asaṃvaro vā natthi.",
  "atk-s0516a:680_1": "Na hi cakkhupasādaṃ nissāya sati vā muṭṭhassaccaṃ vā uppajjati,",
  "atk-s0516a:680_2": "api ca yadā rūpārammaṇaṃ cakkhussa āpāthaṃ āgacchati,",
  "atk-s0516a:680_3": "tadā bhavaṅge dvikkhattuṃ uppajjitvā niruddhe kiriyamanodhātu āvajjanakiccaṃ sādhayamānā uppajjitvā nirujjhati,",
  "atk-s0516a:680_4": "tato cakkhuviññāṇaṃ dassanakiccaṃ tato vipākamanodhātu sampaṭicchanakiccaṃ tato vipākāhetukamanoviññāṇadhātu",
  "atk-s0516a:680_5": "santīraṇakiccaṃ tato kiriyāhetukamanoviññāṇadhātu voṭṭhapanakiccaṃ sādhayamānā uppajjitvā nirujjhati,",
  "atk-s0516a:680_6": "tadanantaraṃ javanaṃ javati.",
  "atk-s0516a:680_7": "Tatrāpi neva bhavaṅgasamaye,",
  "atk-s0516a:680_8": "na āvajjanādīnaṃ aññatarasamaye saṃvaro vā asaṃvaro vā atthi,",
  "atk-s0516a:680_9": "javanakkhaṇe pana sace dussīlyaṃ vā muṭṭhassaccaṃ vā aññāṇaṃ vā akkhanti vā kosajjaṃ vā uppajjati,",
  "atk-s0516a:680_10": "asaṃvaro hoti.",
  "atk-s0516a:680_11": "Evaṃ honto pana so cakkhundriye asaṃvaroti vuccati. Kasmā?",
  "atk-s0516a:680_12": "Yasmā tasmiṃ sati dvārampi aguttaṃ hoti bhavaṅgampi āvajjanādīni vīthicittānipi.",
  "atk-s0516a:680_13": "Yathā kiṃ?",
  "atk-s0516a:680_14": "Yathā nagare catūsu dvāresu asaṃvutesu kiñcāpi antogharadvārakoṭṭhakagabbhādayo susaṃvutā,",
  "atk-s0516a:680_15": "tathāpi antonagare sabbaṃ bhaṇḍaṃ arakkhitaṃ agopitameva hoti.",
  "atk-s0516a:680_16": "Nagaradvārena hi pavisitvā corā yadicchanti,",
  "atk-s0516a:680_17": "taṃ hareyyuṃ.",
  "atk-s0516a:680_18": "Evameva javane dussīlyādīsu uppannesu tasmiṃ asaṃvare sati dvārampi aguttaṃ hoti bhavaṅgampi āvajjanādīni vīthicittānipīti.",
  "atk-s0516a:681_0": "Cakkhunā rūpaṃ disvā na nimittaggāhī hotītiādīsu na nimittaggāhī hotīti chandarāgavasena vuttappakāraṃ nimittaṃ na gaṇhāti.",
  "atk-s0516a:681_1": "Evaṃ sesapadānipi vuttapaṭikkhepena veditabbāni.",
  "atk-s0516a:681_2": "Yathā ca heṭṭhā “javane dussīlyādīsu uppannesu tasmiṃ asaṃvare sati dvārampi aguttaṃ hoti bhavaṅgampi āvajjanādīni vīthicittānipī”ti vuttaṃ,",
  "atk-s0516a:681_3": "evamidha tasmiṃ sīlādīsu uppannesu dvārampi guttaṃ hoti bhavaṅgampi āvajjanādīni vīthicittānipi.",
  "atk-s0516a:681_4": "Yathā kiṃ?",
  "atk-s0516a:681_5": "Yathā nagaradvāresu saṃvutesu kiñcāpi antogharādayo asaṃvutā honti.",
  "atk-s0516a:681_6": "Tathāpi antonagare sabbaṃ bhaṇḍaṃ surakkhitaṃ sugopitameva hoti.",
  "atk-s0516a:681_7": "Nagaradvāresu pihitesu corānaṃ paveso natthi.",
  "atk-s0516a:681_8": "Evameva javane sīlādīsu uppannesu dvārampi guttaṃ hoti bhavaṅgampi āvajjanādīni vīthicittānipi.",
  "atk-s0516a:681_9": "Tasmā javanakkhaṇe uppajjamānopi cakkhundriye saṃvaroti vutto.",
  "atk-s0516a:682_0": "Avassutapariyāyañcāti kilesehi tintakāraṇañca. Anavassutapariyāyañcāti kilesehi atintakāraṇañca.",
  "atk-s0516a:683_0": "Piyarūpe rūpeti iṭṭhajātike rūpārammaṇe.",
  "atk-s0516a:683_1": "Appiyarūpe rūpeti aniṭṭhasabhāve rūpārammaṇe.",
  "atk-s0516a:683_2": "Byāpajjatīti dosavasena pūtibhāvamāpajjati.",
  "atk-s0516a:683_3": "Otāranti chiddaṃ antaraṃ.",
  "atk-s0516a:683_4": "Ārammaṇanti paccayaṃ.",
  "atk-s0516a:684_0": "Adhibhaṃsūti maddaṃsu.",
  "atk-s0516a:684_1": "Na adhibhosīti na maddi.",
  "atk-s0516a:684_2": "Bahalamattikāti punappunaṃ dānavasena uddhamāyikā bahalamattikā.",
  "atk-s0516a:684_3": "Addāvalepanāti asukkhamattikadānā.",
  "atk-s0516a:684_4": "Sesamettha uttānaṃ.",
  "atk-s0516a:685_0": "Navamaṃ.",
  "atk-s0516a:686_0": "150.",
  "atk-s0516a:686_1": "Dasame kāsāyavattho abhinikkhamitvāti imassa pādassa gehā abhinikkhamitvā kāsāyavattho hutvāti evamattho veditabbo.",
  "atk-s0516a:686_2": "Sesaṃ vuttanayeneva sakkā jānitunti na vitthāritanti.",
  "atk-s0516a:687_0": "Dasamaṃ.",
  "atk-s0516a:688_0": "Tatiyavaggavaṇṇanā niṭṭhitā.",
  "atk-s0516a:689_0": "4. Catutthavaggavaṇṇanā",
  "atk-s0516a:690_0": "151.",
  "atk-s0516a:690_1": "Catutthavaggassa paṭhame rasesūti ambilamadhuratittakakaṭukaloṇikakhārikakasāvādibhedesu sāyanīyesu.",
  "atk-s0516a:690_2": "Gedhaṃ akaranti giddhiṃ akaronto,",
  "atk-s0516a:690_3": "taṇhaṃ anuppādentoti vuttaṃ hoti.",
  "atk-s0516a:690_4": "Aloloti “idaṃ sāyissāmi,",
  "atk-s0516a:690_5": "idaṃ sāyissāmī”ti evaṃ rasavisesesu anākulo.",
  "atk-s0516a:690_6": "Anaññaposīti posetabbakasaddhivihārikādivirahito,",
  "atk-s0516a:690_7": "kāyasandhāraṇamattena santuṭṭhoti vuttaṃ hoti.",
  "atk-s0516a:690_8": "Yathā vā pubbe uyyāne rasesu gedhakaraṇalolo hutvā aññaposī āsiṃ,",
  "atk-s0516a:690_9": "evaṃ ahutvā yāya taṇhāya lolo hutvā rasesu gedhaṃ karoti,",
  "atk-s0516a:690_10": "taṃ taṇhaṃ hitvā āyatiṃ taṇhāmūlakassa aññassa attabhāvassa anibbattanena anaññaposīti dasseti.",
  "atk-s0516a:690_11": "Atha vā atthabhañjanakaṭṭhena kilesā “aññe”ti vuccanti,",
  "atk-s0516a:690_12": "tesaṃ aposanena anaññaposīti ayamettha attho.",
  "atk-s0516a:690_13": "Sapadānacārīti avokkammacārī anupubbacārī,",
  "atk-s0516a:690_14": "gharapaṭipāṭiṃ achaḍḍetvā aḍḍhakulañca daliddakulañca nirantaraṃ piṇḍāya pavisamānoti attho.",
  "atk-s0516a:690_15": "Kule kule appaṭibaddhacittoti khattiyakulādīsu yattha katthaci kilesavasena alaggacitto,",
  "atk-s0516a:690_16": "candūpamo niccanavako hutvāti attho.",
  "atk-s0516a:690_17": "Sesaṃ vuttanayamevāti.",
  "atk-s0516a:691_0": "Paṭhamaṃ.",
  "atk-s0516a:692_0": "152.",
  "atk-s0516a:692_1": "Dutiye āvaraṇānīti nīvaraṇāneva,",
  "atk-s0516a:692_2": "tāni atthato uragasutte vuttāni.",
  "atk-s0516a:692_3": "Tāni pana yasmā abbhādayo viya candaṃ sūriyaṃ vā ceto āvaranti,",
  "atk-s0516a:692_4": "tasmā “āvaraṇāni cetaso”ti vuttāni.",
  "atk-s0516a:692_5": "Tāni upacārena vā appanāya vā pahāya.",
  "atk-s0516a:692_6": "Upakkileseti upagamma cittaṃ vibādhente akusale dhamme,",
  "atk-s0516a:692_7": "vatthopamādīsu vutte abhijjhādayo vā.",
  "atk-s0516a:692_8": "Byapanujjāti panuditvā vināsetvā,",
  "atk-s0516a:692_9": "vipassanāmaggena pajahitvāti attho.",
  "atk-s0516a:692_10": "Sabbeti anavasese.",
  "atk-s0516a:692_11": "Evaṃ samathavipassanāsampanno paṭhamamaggena diṭṭhinissayassa pahīnattā anissito.",
  "atk-s0516a:692_12": "Sesamaggehi chetvā tedhātukagataṃ sinehadosaṃ,",
  "atk-s0516a:692_13": "taṇhārāganti vuttaṃ hoti.",
  "atk-s0516a:692_14": "Sineho eva hi guṇapaṭipakkhato sinehadosoti vutto.",
  "atk-s0516a:692_15": "Sesaṃ vuttanayameva.",
  "atk-s0516a:693_0": "Dutiyaṃ.",
  "atk-s0516a:694_0": "153.",
  "atk-s0516a:694_1": "Tatiye vipiṭṭhikatvānāti piṭṭhito katvā,",
  "atk-s0516a:694_2": "chaḍḍetvā jahitvāti attho.",
  "atk-s0516a:694_3": "Sukhaṃ dukhañcāti kāyikaṃ sātāsātaṃ.",
  "atk-s0516a:694_4": "Somanassadomanassanti cetasikaṃ sātāsātaṃ.",
  "atk-s0516a:694_5": "Upekkhanti catutthajjhānupekkhaṃ.",
  "atk-s0516a:694_6": "Samathanti catutthajjhānasamathameva.",
  "atk-s0516a:694_7": "Visuddhanti pañcanīvaraṇavitakkavicārapītisukhasaṅkhātehi navahi paccanīkadhammehi vimuttattā atisuddhaṃ,",
  "atk-s0516a:694_8": "niddhantasuvaṇṇamiva vigatūpakkilesanti attho.",
  "atk-s0516a:695_0": "Ayaṃ pana yojanā –",
  "atk-s0516a:695_1": "vipiṭṭhikatvāna sukhaṃ dukkhañca pubbeva,",
  "atk-s0516a:695_2": "paṭhamajjhānūpacārabhūmiyaṃyeva dukkhaṃ,",
  "atk-s0516a:695_3": "tatiyajjhānūpacārabhūmiyañca sukhanti adhippāyo.",
  "atk-s0516a:695_4": "Puna ādito vuttaṃ ca-",
  "atk-s0516a:695_5": "kāraṃ parato netvā “somanassaṃ domanassañca vipiṭṭhikatvāna pubbevā”ti adhikāro.",
  "atk-s0516a:695_6": "Tena somanassaṃ catutthajjhānūpacāre,",
  "atk-s0516a:695_7": "domanassañca dutiyajjhānūpacāreyevāti dīpeti.",
  "atk-s0516a:695_8": "Etāni hi etesaṃ pariyāyato pahānaṭṭhānāni.",
  "atk-s0516a:695_9": "Nippariyāyato pana dukkhassa paṭhamajjhānaṃ,",
  "atk-s0516a:695_10": "domanassassa dutiyajjhānaṃ,",
  "atk-s0516a:695_11": "sukhassa tatiyajjhānaṃ,",
  "atk-s0516a:695_12": "somanassassa catutthajjhānaṃ pahānaṭṭhānaṃ. Yathāha –",
  "atk-s0516a:695_13": "“paṭhamajjhānaṃ upasampajja viharati etthuppannaṃ dukkhindriyaṃ aparisesaṃ nirujjhatī”tiādi.",
  "atk-s0516a:695_14": "Taṃ sabbaṃ heṭṭhā vuttanayena gahetabbaṃ.",
  "atk-s0516a:695_15": "Parato pubbevāti tīsu paṭhamajjhānadīsu dukkhadomanassasukhāni vipiṭṭhikatvā ettheva ca catutthajjhāne",
  "atk-s0516a:695_16": "somanassaṃ vipiṭṭhikatvā imāya paṭipadāya laddhānupekkhaṃ samathaṃ visuddhaṃ eko care iti.",
  "atk-s0516a:695_17": "Sesaṃ vuttanayamevāti.",
  "atk-s0516a:696_0": "Tatiyaṃ.",
  "atk-s0516a:697_0": "154.",
  "atk-s0516a:697_1": "Catutthe āraddhaṃ vīriyaṃ assāti āraddhaviriyo.",
  "atk-s0516a:697_2": "Etena attano vīriyārambhaṃ ādivīriyaṃ dasseti.",
  "atk-s0516a:697_3": "Paramattho vuccati nibbānaṃ,",
  "atk-s0516a:697_4": "tattha pattiyā paramatthapattiyā.",
  "atk-s0516a:697_5": "Etena vīriyārambhena pattabbaphalaṃ dasseti.",
  "atk-s0516a:697_6": "Alīnacittoti etena vīriyupatthambhānaṃ cittacetasikānaṃ alīnataṃ dasseti.",
  "atk-s0516a:697_7": "Akusītavuttīti etena ṭhānāsanacaṅkamādīsu kāyassa anavasīdanaṃ.",
  "atk-s0516a:697_8": "Daḷhanikkamoti etena “kāmaṃ taco ca nhāru cā”ti evaṃ pavattaṃ padahanavīriyaṃ dasseti.",
  "atk-s0516a:697_9": "Yaṃ taṃ anupubbasikkhādīsu padahanto “kāyena ceva paramatthasaccaṃ sacchikaroti,",
  "atk-s0516a:697_10": "paññāya ca naṃ ativijjha passatī”ti vuccati.",
  "atk-s0516a:697_11": "Atha vā etena maggasampayuttavīriyaṃ dasseti.",
  "atk-s0516a:697_12": "Tañhi daḷhañca bhāvanāpāripūrigatattā,",
  "atk-s0516a:697_13": "nikkamo ca sabbaso paṭipakkhā nikkhantattā,",
  "atk-s0516a:697_14": "tasmā taṃsamaṅgīpuggalopi daḷho nikkamo assāti “daḷhanikkamo”ti vuccati.",
  "atk-s0516a:697_15": "Thāmabalūpapannoti maggakkhaṇe kāyathāmena ñāṇabalena ca upapanno.",
  "atk-s0516a:697_16": "Atha vā thāmabhūtena balena upapannoti thāmabalūpapanno,",
  "atk-s0516a:697_17": "thirañāṇabalūpapannoti vuttaṃ hoti.",
  "atk-s0516a:697_18": "Etena tassa vīriyassa vipassanāñāṇasampayogaṃ dīpento yoniso padahanabhāvaṃ sādheti.",
  "atk-s0516a:697_19": "Pubbabhāgamajjhimaukkaṭṭhavīriyavasena vā tayopi pādā yojetabbā.",
  "atk-s0516a:697_20": "Sesaṃ vuttanayamevāti.",
  "atk-s0516a:698_0": "Catutthaṃ.",
  "atk-s0516a:699_0": "155.",
  "atk-s0516a:699_1": "Pañcame paṭisallānanti tehi tehi sattasaṅkhārehi paṭinivattitvā sallīnaṃ,",
  "atk-s0516a:699_2": "ekattasevitā ekībhāvo kāyavivekoti attho.",
  "atk-s0516a:699_3": "Jhānanti paccanīkajhāpanato ārammaṇalakkhaṇūpanijjhānato ca cittaviveko vuccati.",
  "atk-s0516a:699_4": "Tattha aṭṭha samāpattiyo nīvaraṇādipaccanīkajhāpanato kasiṇādiārammaṇūpanijjhānato ca “jhāna”nti vuccati.",
  "atk-s0516a:699_5": "Vipassanāmaggaphalāni sattasaññādipaccanīkajhāpanato lakkhaṇūpanijjhānato ca “jhāna”nti vuccati.",
  "atk-s0516a:699_6": "Idha pana ārammaṇūpanijjhānameva adhippetaṃ.",
  "atk-s0516a:699_7": "Evametaṃ paṭisallānañca jhānañca ariñcamānoti ajahamāno anissajjamāno.",
  "atk-s0516a:699_8": "Dhammesūti vipassanupagesu pañcakkhandhādidhammesu.",
  "atk-s0516a:699_9": "Niccanti satataṃ samitaṃ abbokiṇṇaṃ.",
  "atk-s0516a:699_10": "Anudhammacārīti te dhamme ārabbha pavattamānena anugataṃ vipassanādhammaṃ caramāno.",
  "atk-s0516a:699_11": "Atha vā dhammesūti ettha dhammāti nava lokuttaradhammā,",
  "atk-s0516a:699_12": "tesaṃ dhammānaṃ anulomo dhammoti anudhammo,",
  "atk-s0516a:699_13": "vipassanāyetaṃ adhivacanaṃ.",
  "atk-s0516a:699_14": "Tattha “dhammānaṃ niccaṃ anudhammacārī”ti vattabbe gāthābandhasukhatthaṃ vibhattibyattayena “dhammesū”ti vuttaṃ siyā.",
  "atk-s0516a:699_15": "Ādīnavaṃ sammasitā bhavesūti tāya anudhammacāritāsaṅkhātāya vipassanāya aniccākārādidosaṃ tīsu bhavesu",
  "atk-s0516a:699_16": "samanupassanto evaṃ imāya kāyavivekacittavivekaṃ ariñcamāno sikhāppattavipassanāsaṅkhātāya paṭipadāya",
  "atk-s0516a:699_17": "adhigatoti vattabbo eko careti evaṃ yojanā veditabbā.",
  "atk-s0516a:700_0": "Pañcamaṃ.",
  "atk-s0516a:701_0": "156.",
  "atk-s0516a:701_1": "Chaṭṭhe taṇhakkhayanti nibbānaṃ,",
  "atk-s0516a:701_2": "evaṃ diṭṭhādīnavāya taṇhāya eva appavattiṃ.",
  "atk-s0516a:701_3": "Appamattoti sātaccakārī.",
  "atk-s0516a:701_4": "Aneḷamūgoti alālāmukho.",
  "atk-s0516a:701_5": "Atha vā aneḷo ca amūgo ca,",
  "atk-s0516a:701_6": "paṇḍito byattoti vuttaṃ hoti.",
  "atk-s0516a:701_7": "Hitasukhasampāpakaṃ sutamassa atthīti sutavā,",
  "atk-s0516a:701_8": "āgamasampannoti vuttaṃ hoti.",
  "atk-s0516a:701_9": "Satīmāti cirakatādīnaṃ anussaritā.",
  "atk-s0516a:701_10": "Saṅkhātadhammoti dhammūpaparikkhāya pariññātadhammo.",
  "atk-s0516a:701_11": "Niyatoti ariyamaggena niyāmaṃ patto.",
  "atk-s0516a:701_12": "Padhānavāti sammappadhānavīriyasampanno.",
  "atk-s0516a:701_13": "Uppaṭipāṭiyā esa pāṭho yojetabbo.",
  "atk-s0516a:701_14": "Evametehi appamādādīhi samannāgato niyāmasampāpakena padhānena padhānavā,",
  "atk-s0516a:701_15": "tena padhānena pattaniyāmattā niyato,",
  "atk-s0516a:701_16": "tato arahattappattiyā saṅkhātadhammo.",
  "atk-s0516a:701_17": "Arahā hi puna saṅkhātabbābhāvato “saṅkhātadhammo”ti vuccati. Yathāha –",
  "atk-s0516a:701_18": "“ye ca saṅkhātadhammāse,",
  "atk-s0516a:701_19": "ye ca sekkhā puthū idhā”ti.",
  "atk-s0516a:701_20": "Sesaṃ vuttanayamevāti.",
  "atk-s0516a:702_0": "Chaṭṭhaṃ.",
  "atk-s0516a:703_0": "157.",
  "atk-s0516a:703_1": "Sattame sīhoti cattāro sīhā – tiṇasīho,",
  "atk-s0516a:703_2": "paṇḍusīho, kāḷasīho,",
  "atk-s0516a:703_3": "kesarasīhoti.",
  "atk-s0516a:703_4": "Tesaṃ kesarasīho aggamakkhāyati,",
  "atk-s0516a:703_5": "eso idha adhippeto.",
  "atk-s0516a:703_6": "Vāto puratthimādivasena anekavidho.",
  "atk-s0516a:703_7": "Padumaṃ rattasetādivasena.",
  "atk-s0516a:703_8": "Tesu yo koci vāto yaṃ kiñci padumaṃ vaṭṭatiyeva.",
  "atk-s0516a:703_9": "Tattha yasmā santāso attasinehena hoti,",
  "atk-s0516a:703_10": "attasineho ca taṇhālepo,",
  "atk-s0516a:703_11": "sopi diṭṭhisampayuttena vā diṭṭhivippayuttena vā lobhena hoti,",
  "atk-s0516a:703_12": "sopi ca taṇhāyeva.",
  "atk-s0516a:703_13": "Sajjanaṃ pana tattha upaparikkhāvirahitassa mohena hoti,",
  "atk-s0516a:703_14": "moho ca avijjā.",
  "atk-s0516a:703_15": "Tattha samathena taṇhāya pahānaṃ hoti,",
  "atk-s0516a:703_16": "vipassanāya avijjāya.",
  "atk-s0516a:703_17": "Tasmā samathena attasinehaṃ pahāya sīho viya saddesu aniccadukkhādīsuasantasanto,",
  "atk-s0516a:703_18": "vipassanāya mohaṃ pahāya vātova jālamhi khandhāyatanādīsu asajjamāno,",
  "atk-s0516a:703_19": "samatheneva lobhaṃ,",
  "atk-s0516a:703_20": "lobhasampayuttaṃ eva diṭṭhiñca pahāya,",
  "atk-s0516a:703_21": "padumaṃva toyena sabbabhavabhogalobhena alippamāno.",
  "atk-s0516a:704_0": "Ettha ca samathassa sīlaṃ padaṭṭhānaṃ,",
  "atk-s0516a:704_1": "samatho samādhi,",
  "atk-s0516a:704_2": "vipassanā paññāti evaṃ tesu dvīsu dhammesu siddhesu tayopi khandhā siddhā honti.",
  "atk-s0516a:704_3": "Tattha sīlakkhandhena surato hoti,",
  "atk-s0516a:704_4": "so sīhova saddhesu āghātavatthūsu akujjhitukāmatāya na santasati,",
  "atk-s0516a:704_5": "paññākkhandhena paṭividdhasabhāvo vātova jālamhi khandhādidhammabhede na sajjati,",
  "atk-s0516a:704_6": "samādhikkhandhena vītarāgo padumaṃva toyena rāgena na lippati.",
  "atk-s0516a:704_7": "Evaṃ samathavipassanāhi sīlasamādhipaññākkhandhehi ca yathāsambhavaṃ avijjātaṇhānaṃ,",
  "atk-s0516a:704_8": "tiṇṇañca akusalamūlānaṃ pahānavasena asantasanto asajjamāno alippamāno ca veditabbo.",
  "atk-s0516a:704_9": "Sesaṃ vuttanayamevāti.",
  "atk-s0516a:705_0": "Sattamaṃ.",
  "atk-s0516a:706_0": "158.",
  "atk-s0516a:706_1": "Aṭṭhame sahanā ca hananā ca sīghajavattā ca sīho.",
  "atk-s0516a:706_2": "Kesarasīhova idha adhippeto.",
  "atk-s0516a:706_3": "Dāṭhā balamassa atthīti dāṭhabalī.",
  "atk-s0516a:706_4": "Pasayha abhibhuyyāti ubhayaṃ cārīsaddena saha yojetabbaṃ pasayhacārī abhibhuyyacārīti.",
  "atk-s0516a:706_5": "Tattha pasayha niggayha pavāhetvā caraṇena pasayhacārī.",
  "atk-s0516a:706_6": "Abhibhavitvā santāsetvā vasīkatvā caraṇena abhibhuyhacārī.",
  "atk-s0516a:706_7": "Svāyaṃ kāyabalena pasayhacārī,",
  "atk-s0516a:706_8": "tejasā abhibhuyyacārī.",
  "atk-s0516a:706_9": "Tattha sace koci vadeyya “kiṃ pasayha abhibhuyyacārī”ti.",
  "atk-s0516a:706_10": "Tato migānanti sāmivacanaṃ upayogatthe katvā “mige pasayha abhibhuyyacārī”ti paṭivattabbaṃ.",
  "atk-s0516a:706_11": "Pantānīti dūrāni.",
  "atk-s0516a:706_12": "Senāsanānīti vasanaṭṭhānāni.",
  "atk-s0516a:706_13": "Sesaṃ pubbe vuttanayeneva sakkā jānitunti na vitthāritaṃ.",
  "atk-s0516a:707_0": "Aṭṭhamaṃ.",
  "atk-s0516a:708_0": "159.",
  "atk-s0516a:708_1": "Navame “sabbe sattā sukhitā bhavantū”tiādinā nayena hitasukhūpanayanakāmatā mettā.",
  "atk-s0516a:708_2": "“Aho vata imamhā dukkhā vimucceyyu”ntiādinā nayena ahitadukkhāpanayanakāmatā karuṇā.",
  "atk-s0516a:708_3": "“Modanti vata bhonto sattā,",
  "atk-s0516a:708_4": "modanti sādhu suṭṭhū”tiādinā nayena hitasukhāvippayogakāmatā muditā.",
  "atk-s0516a:708_5": "“Paññāyissanti sakena kammenā”ti sukhadukkhesu ajjhupekkhanatā upekkhā.",
  "atk-s0516a:708_6": "Gāthābandhasukhatthaṃ pana uppaṭipāṭiyā mettaṃ vatvā upekkhā vuttā,",
  "atk-s0516a:708_7": "muditā ca pacchā.",
  "atk-s0516a:708_8": "Vimuttinti catassopi hi vimuttī.",
  "atk-s0516a:708_9": "Etā attano paccanīkadhammehi vimuttattā vimuttiyo.",
  "atk-s0516a:708_10": "Tena vuttaṃ –",
  "atk-s0516a:708_11": "“mettaṃ upekkhaṃ karuṇaṃ vimuttiṃ,",
  "atk-s0516a:708_12": "āsevamāno muditañca kāle”ti.",
  "atk-s0516a:709_0": "Tattha āsevamānoti tisso tikacatukkajjhānavasena bhāvayamāno,",
  "atk-s0516a:709_1": "upekkhaṃ catutthajjhānavasena bhāvayamāno.",
  "atk-s0516a:709_2": "Kāleti mettaṃ āsevitvā tato vuṭṭhāya karuṇaṃ,",
  "atk-s0516a:709_3": "tato vuṭṭhāya muditaṃ,",
  "atk-s0516a:709_4": "tato itarato vā nippītikajjhānato vuṭṭhāya upekkhaṃ āsevamānova “kāle āsevamāno”ti vuccati,",
  "atk-s0516a:709_5": "āsevituṃ phāsukāle vā.",
  "atk-s0516a:709_6": "Sabbena lokena avirujjhamānoti dasasu disāsu sabbena sattalokena avirujjhamāno.",
  "atk-s0516a:709_7": "Mettādīnañhi bhāvitattā sattā appaṭikkūlā honti,",
  "atk-s0516a:709_8": "sattesupi virodhabhūto paṭigho vūpasammati.",
  "atk-s0516a:709_9": "Tena vuttaṃ –",
  "atk-s0516a:709_10": "“sabbena lokena avirujjhamāno”ti.",
  "atk-s0516a:709_11": "Sesaṃ vuttasadisamevāti.",
  "atk-s0516a:710_0": "Navamaṃ.",
  "atk-s0516a:711_0": "160.",
  "atk-s0516a:711_1": "Dasame saṃyojanānīti dasa saṃyojanāni,",
  "atk-s0516a:711_2": "tāni ca tena tena maggena sandālayitvāna.",
  "atk-s0516a:711_3": "Asantasaṃ jīvitasaṅkhayamhīti jīvitasaṅkhayo vuccati cuticittassa paribhedo,",
  "atk-s0516a:711_4": "tasmiñca jīvitasaṅkhaye jīvitanikantiyā pahīnattā asantasanti.",
  "atk-s0516a:711_5": "Ettāvatā saupādisesanibbānadhātuṃ attano dassetvā gāthāpariyosāne anupādisesāya nibbānadhātuyā parinibbāyīti.",
  "atk-s0516a:712_0": "Dasamaṃ.",
  "atk-s0516a:713_0": "161.",
  "atk-s0516a:713_1": "Ekādasame bhajantīti sarīrena allīyitvā payirupāsanti.",
  "atk-s0516a:713_2": "Sevantīti añjalikammādīhi kiṃkārapaṭissāvitāya ca paricaranti.",
  "atk-s0516a:713_3": "Kāraṇaṃ attho etesanti kāraṇatthā,",
  "atk-s0516a:713_4": "bhajanāya sevanāya ca nāññaṃ kāraṇamatthi,",
  "atk-s0516a:713_5": "attho eva tesaṃ kāraṇaṃ,",
  "atk-s0516a:713_6": "atthahetu sevantīti vuttaṃ hoti.",
  "atk-s0516a:713_7": "Nikkāraṇā dullabhā ajja mittāti “ito kiñci lacchāmā”ti evaṃ attapaṭilābhakāraṇena nikkāraṇā, kevalaṃ –",
  "atk-s0516a:714_0": "“Upakāro ca yo mitto, sukhe dukkhe ca yo sakhā;",
  "atk-s0516a:715_0": "Atthakkhāyī ca yo mitto, yo ca mittānukampako”ti. –",
  "atk-s0516a:716_0": "Evaṃ vuttena ariyena mittabhāvena samannāgatā dullabhā ajja mittā.",
  "atk-s0516a:716_1": "Attani ṭhitā etesaṃ paññā,",
  "atk-s0516a:716_2": "attānaṃyeva olokenti,",
  "atk-s0516a:716_3": "na aññanti attaṭṭhapaññā.",
  "atk-s0516a:716_4": "“Diṭṭhatthapaññā”ti ayampi kira porāṇapāṭho.",
  "atk-s0516a:716_5": "Sampati diṭṭheyeva atthe etesaṃ paññā,",
  "atk-s0516a:716_6": "āyatiṃ na pekkhantīti vuttaṃ hoti.",
  "atk-s0516a:716_7": "Asucīti asucinā anariyena kāyavacīmanokammena samannāgatāti.",
  "atk-s0516a:716_8": "Sesaṃ pubbe vuttanayeneva veditabbaṃ.",
  "atk-s0516a:716_9": "Yaṃ antarantarā ativitthārabhayena na vuttaṃ,",
  "atk-s0516a:716_10": "taṃ sabbaṃ pāṭhānusāreneva veditabbaṃ.",
  "atk-s0516a:716_11": "Ekādasamaṃ.",
  "atk-s0516a:717_0": "Catutthavaggavaṇṇanā niṭṭhitā.",
  "atk-s0516a:718_0": "Saddhammappajjotikāya cūḷaniddesa-aṭṭhakathāya",
  "atk-s0516a:719_0": "Khaggavisāṇasuttaniddesavaṇṇanā niṭṭhitā.",
  "atk-s0516a:720_0": "Nigamanakathā",
  "atk-s0516a:721_0": "Yo so sugataputtānaṃ, adhipatibhūtena hitaratinā;",
  "atk-s0516a:722_0": "Therena thiraguṇavatā, suvibhatto mahāniddeso.",
  "atk-s0516a:723_0": "Tassatthavaṇṇanā yā, pubbaṭṭhakathānayaṃ tathā;",
  "atk-s0516a:724_0": "Yuttiṃ nissāya mayāraddhā, niṭṭhānamupagatā esā.",
  "atk-s0516a:725_0": "Yaṃ puraṃ puruttamaṃ, anurādhapuravhayaṃ;",
  "atk-s0516a:726_0": "Yo tassa dakkhiṇe bhāge, mahāvihāro patiṭṭhito.",
  "atk-s0516a:727_0": "Yo tassa tilako bhūto, mahāthūpo siluccayo;",
  "atk-s0516a:728_0": "Yaṃ tassa pacchime bhāge, lekho kathikasaññito.",
  "atk-s0516a:729_0": "Kittisenoti nāmena, sajīvo rājasammato;",
  "atk-s0516a:730_0": "Sucicārittasampanno, lekho kusalakammiko.",
  "atk-s0516a:731_0": "Sītacchāyatarupetaṃ, salilāsayasampadaṃ;",
  "atk-s0516a:732_0": "Cārupākārasañcitaṃ, pariveṇamakārayi.",
  "atk-s0516a:733_0": "Upaseno mahāthero, mahāpariveṇavāsiyo;",
  "atk-s0516a:734_0": "Tassādāsi pariveṇaṃ, lekho kusalakammiko.",
  "atk-s0516a:735_0": "Vasantenettha therena, thirasīlena tādinā;",
  "atk-s0516a:736_0": "Upasenavhayena sā, katā saddhammajotikā.",
  "atk-s0516a:737_0": "Rañño sirinivāsassa, sirisaṅghassa bodhino;",
  "atk-s0516a:738_0": "Chabbīsatimhi vassamhi, niṭṭhitā niddesavaṇṇanā.",
  "atk-s0516a:739_0": "Samayaṃ anulomentī, therānaṃ theravaṃsadīpānaṃ;",
  "atk-s0516a:740_0": "Niṭṭhaṃ gatā yathāyaṃ, aṭṭhakathā lokahitajananī.",
  "atk-s0516a:741_0": "Saddhammaṃ anulomentā, attahitaṃ parahitañca sādhentā;",
  "atk-s0516a:742_0": "Niṭṭhaṃ gacchantu tathā, manorathā sabbasattānaṃ.",
  "atk-s0516a:743_0": "Saddhammappajjotikāya, aṭṭhakathāyettha gaṇitakusalehi;",
  "atk-s0516a:744_0": "Gaṇitā tu bhāṇavārā, ñeyyātirekacattārisā.",
  "atk-s0516a:745_0": "Ānuṭṭhubhena assā, chando baddhena gaṇiyamānā tu;",
  "atk-s0516a:746_0": "Atirekadasasahassa-saṅkhā gāthāti viññeyyā.",
  "atk-s0516a:747_0": "Sāsanaciraṭṭhitatthaṃ, lokahitatthañca sādarena mayā;",
  "atk-s0516a:748_0": "Puññaṃ imaṃ racayatā, yaṃ pattamanappakaṃ vipulaṃ.",
  "atk-s0516a:749_0": "Puññena tena loko, saddhammarasāyanaṃ dasabalassa;",
  "atk-s0516a:750_0": "Upabhuñjitvā vimalaṃ, pappotu sukhaṃ sukhenevāti.",
  "atk-s0516a:751_0": "Saddhammappajjotikā nāma",
  "atk-s0516a:752_0": "Cūḷaniddesa-aṭṭhakathā niṭṭhitā."
}