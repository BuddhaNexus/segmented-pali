{
  "tika-vin01t2:6_0": "Namo tassa bhagavato arahato sammāsambuddhassa",
  "tika-vin01t2:7_0": "Vinayapiṭake",
  "tika-vin01t2:8_0": "Sāratthadīpanī-ṭīkā (dutiyo bhāgo)",
  "tika-vin01t2:9_0": "1. Pārājikakaṇḍaṃ",
  "tika-vin01t2:10_0": "1. Paṭhamapārājikaṃ",
  "tika-vin01t2:11_0": "Sudinnabhāṇavāravaṇṇanā",
  "tika-vin01t2:12_0": "24.",
  "tika-vin01t2:12_1": "Anupadavaṇṇananti padaṃ padaṃ paṭivaṇṇanaṃ,",
  "tika-vin01t2:12_2": "padānukkamena vaṇṇanaṃ vā.",
  "tika-vin01t2:12_3": "Bhaṇḍappayojanauddhārasāraṇādinā kiccenāti ettha vikkāyikabhaṇḍassa vikkiṇanaṃ bhaṇḍappayojanaṃ,",
  "tika-vin01t2:12_4": "dātuṃ saṅketite divase gantvā gahaṇaṃ uddhāro,",
  "tika-vin01t2:12_5": "“asukasmiṃ divase dātabba”nti satuppādanaṃ sāraṇaṃ.",
  "tika-vin01t2:12_6": "Catubbidhāyāti khattiyabrāhmaṇagahapatisamaṇānaṃ vasena catubbidhāya,",
  "tika-vin01t2:12_7": "bhikkhubhikkhunīupāsakaupāsikānaṃ vasena vā.",
  "tika-vin01t2:12_8": "Disvānassa etadahosīti hetuattho ayaṃ disvāna-",
  "tika-vin01t2:12_9": "saddo asamānakattuko yathā “ghataṃ pivitvā balaṃ hoti,",
  "tika-vin01t2:12_10": "sīhaṃ disvā bhayaṃ hotī”ti.",
  "tika-vin01t2:12_11": "Dassanakāraṇā hi evaṃ parivitakkanaṃ ahosi.",
  "tika-vin01t2:12_12": "Kiñcāpi ettha “bhabbakulaputtassā”ti vuttaṃ,",
  "tika-vin01t2:12_13": "tathāpi upanissayasampannassapi ajātasattuno viya antarāyo bhavissatīti imassa therassapi katapāpakammamūlavippaṭisāravasena",
  "tika-vin01t2:12_14": "adhigamantarāyo ahosīti vadanti.",
  "tika-vin01t2:13_0": "Kiṃ pana yesaṃ maggaphalānaṃ upanissayo atthi,",
  "tika-vin01t2:13_1": "buddhānaṃ sammukhībhāvepi tesaṃ antarāyo hotīti? Āma hoti,",
  "tika-vin01t2:13_2": "na pana buddhe paṭicca.",
  "tika-vin01t2:13_3": "Buddhā hi paresaṃ maggaphalādhigamāya ussāhajātā tattha nirantaraṃ yuttapayuttā eva honti,",
  "tika-vin01t2:13_4": "tasmā te paṭicca tesaṃ antarāyo na hoti,",
  "tika-vin01t2:13_5": "atha kho kiriyāparihāniyā vā pāpamittatāya vā hoti,",
  "tika-vin01t2:13_6": "kiriyāparihāni ca desakassa tasseva vā puggalassa tajjapayogābhāvato veditabbā,",
  "tika-vin01t2:13_7": "desakavasena panettha parihāni sāvakānaṃ vaseneva veditabbā,",
  "tika-vin01t2:13_8": "na buddhānaṃ vasena.",
  "tika-vin01t2:13_9": "Tathā hi sace dhammasenāpati dhanañjāniyassa brāhmaṇassa āsayaṃ ñatvā dhammaṃ desayissa,",
  "tika-vin01t2:13_10": "brāhmaṇo sotāpanno abhavissa.",
  "tika-vin01t2:13_11": "Evaṃ tāva desakassa vasena kiriyāparihāniyā antarāyo hoti.",
  "tika-vin01t2:13_12": "Sace pesso hatthārohaputto bhagavato sammukhā dhammaṃ suṇanto muhuttaṃ nisīdeyya,",
  "tika-vin01t2:13_13": "yāva tassa bhagavā attantapādike cattāro puggale vitthārena vibhajitvā deseti,",
  "tika-vin01t2:13_14": "sotāpattiphalena saṃyutto abhavissa.",
  "tika-vin01t2:13_15": "Evaṃ puggalassa vasena kiriyāparihāniyā antarāyo hoti nāma.",
  "tika-vin01t2:13_16": "Imassa hi upāsakassa kiriyāparihāni jātā apariniṭṭhitāya desanāya uṭṭhahitvā pakkantattā.",
  "tika-vin01t2:13_17": "Sace ajātasattu devadattassa vacanaṃ gahetvā pitughātakammaṃ nākarissa,",
  "tika-vin01t2:13_18": "sāmaññaphalasuttakathitadivase sotāpanno abhavissa,",
  "tika-vin01t2:13_19": "tassa vacanaṃ gahetvā pitughātakammassa katattā pana nāhosi.",
  "tika-vin01t2:13_20": "Evaṃ pāpamittatāya antarāyo hoti.",
  "tika-vin01t2:13_21": "Sudinnassapi pāpamittavasena antarāyo ahosīti daṭṭhabbaṃ.",
  "tika-vin01t2:13_22": "Yadi hi tena mātāpitūnaṃ vacanaṃ gahetvā purāṇadutiyikāya methunadhammo paṭisevito nābhavissa,",
  "tika-vin01t2:13_23": "na taṃmūlavippaṭisāravasena adhigamantarāyo abhavissa.",
  "tika-vin01t2:14_0": "Yannūnāti parivitakkanatthe nipātoti āha “parivitakkadassanameta”nti.",
  "tika-vin01t2:14_1": "“Dhammaṃ suṇeyya”nti kiriyāpadena vuccamāno eva hi attho “yannūnā”ti nipātapadena jotīyati.",
  "tika-vin01t2:14_2": "Ahaṃ yannūna dhammaṃ suṇeyyanti yojanā.",
  "tika-vin01t2:14_3": "Yannūnāti ca yadi panāti attho.",
  "tika-vin01t2:14_4": "Yadi panāti idampi hi tena samānatthameva.",
  "tika-vin01t2:14_5": "Yaṃ dhammaṃ suṇātīti sambandho.",
  "tika-vin01t2:14_6": "Uḷāruḷārajanāti khattiyamahāsālādiuḷāruḷārajanākiṇṇā.",
  "tika-vin01t2:14_7": "Sace ayampi paṭhamaṃ āgaccheyya,",
  "tika-vin01t2:14_8": "bhagavantaṃ upasaṅkamitvā nisīdituṃ araharūpoti āha “pacchā āgatenā”ti.",
  "tika-vin01t2:14_9": "Sikkhattayūpasaṃhitanti adhisīlaadhicittaadhipaññāsaṅkhātasikkhattayayuttaṃ.",
  "tika-vin01t2:14_10": "Thokaṃ dhammakathaṃ sutvā ahosīti sambandho.",
  "tika-vin01t2:14_11": "Idhāpi sutvā-",
  "tika-vin01t2:14_12": "saddo hetuatthoti daṭṭhabbo,",
  "tika-vin01t2:14_13": "savanakāraṇā etadahosīti vuttaṃ hoti.",
  "tika-vin01t2:14_14": "Yadi evaṃ atha kasmā “ekamantaṃ nisinnassa…pe…",
  "tika-vin01t2:14_15": "etadahosī”ti vuttanti āha “taṃ panassa yasmā”tiādi.",
  "tika-vin01t2:14_16": "Tattha tanti parivitakkanaṃ.",
  "tika-vin01t2:15_0": "Saṅkhepakathāti visuṃ visuṃ paduddhāraṃ akatvā samāsato atthavaṇṇanā.",
  "tika-vin01t2:15_1": "Yena yena ākārenāti yena yena pakārena.",
  "tika-vin01t2:15_2": "Tena tena me upaparikkhatoti “kāmā nāmete aniccā dukkhā vipariṇāmadhammā aṭṭhikaṅkalūpamā”ti ca ādinā",
  "tika-vin01t2:15_3": "yena yena ākārena kāmesu ādīnavaṃ okāraṃ saṃkilesaṃ,",
  "tika-vin01t2:15_4": "tabbipariyāyato nekkhamme ānisaṃsaṃ guṇaṃ pakāsentaṃ bhagavatā dhammaṃ desitaṃ ājānāmi avabujjhāmi,",
  "tika-vin01t2:15_5": "tena tena pakārena upaparikkhato vīmaṃsantassa mayhaṃ evaṃ hoti evaṃ upaṭṭhāti.",
  "tika-vin01t2:15_6": "Sikkhattayabrahmacariyanti adhisīlasikkhādisikkhattayasaṅgahaṃ seṭṭhacariyaṃ.",
  "tika-vin01t2:15_7": "Ekampi divasanti ekadivasamattampi.",
  "tika-vin01t2:15_8": "Akhaṇḍaṃ katvāti dukkaṭamattassapi anāpajjanena akhaṇḍitaṃ katvā,",
  "tika-vin01t2:15_9": "akhaṇḍaacchiddādibhāvāpādanena vā.",
  "tika-vin01t2:15_10": "Akhaṇḍalakkhaṇavacanañhetaṃ.",
  "tika-vin01t2:15_11": "Carimakacittanti cuticittaṃ.",
  "tika-vin01t2:15_12": "Kiñcipi ekadesaṃ asesetvā ekanteneva paripūretabbatāya ekantaparipuṇṇaṃ.",
  "tika-vin01t2:15_13": "Kilesamalena amalīnaṃ katvāti taṇhāsaṃkilesādinā asaṃkiliṭṭhaṃ katvā,",
  "tika-vin01t2:15_14": "cittuppādamattampi saṃkilesamalaṃ anuppādetvā.",
  "tika-vin01t2:15_15": "Accantameva visuddhaṃ katvā pariharitabbatāya ekantaparisuddhaṃ.",
  "tika-vin01t2:15_16": "Tato eva saṅkhaṃ viya likhitanti saṅkhalikhitaṃ.",
  "tika-vin01t2:15_17": "Tenāha “likhitasaṅkhasadisa”nti.",
  "tika-vin01t2:15_18": "Pariyodātaṭṭhena nimmalabhāvena saṅkhaṃ viya likhitaṃ dhotanti saṅkhalikhitanti āha “dhotasaṅkhasappaṭibhāga”nti.",
  "tika-vin01t2:15_19": "“Ajjhāvasatā”ti padappayogena agāranti bhummatthe upayogavacananti āha “agāramajjhe”ti.",
  "tika-vin01t2:15_20": "Dāṭhikāpi massuggahaṇeneva gahetvā “massu”tveva vuttaṃ,",
  "tika-vin01t2:15_21": "uttarādharamassunti attho.",
  "tika-vin01t2:15_22": "Kasāyena rattānīti kāsāyānīti āha “kasāyarasapītatāyā”ti.",
  "tika-vin01t2:15_23": "Paridahitvāti nivāsetvā ceva pārupitvā ca.",
  "tika-vin01t2:15_24": "Agārassa hitanti agāravāso agāraṃ uttarapadalopena,",
  "tika-vin01t2:15_25": "tassa vaḍḍhiāvahaṃ agārassa hitaṃ.",
  "tika-vin01t2:16_0": "25.",
  "tika-vin01t2:16_1": "Ñātisālohitātiādīsu “ayaṃ ajjhattiko”ti jānanti,",
  "tika-vin01t2:16_2": "ñāyanti vāti ñātī,",
  "tika-vin01t2:16_3": "lohitena sambandhāti sālohitā.",
  "tika-vin01t2:16_4": "Pitupakkhikā ñātī,",
  "tika-vin01t2:16_5": "mātupakkhikā sālohitā.",
  "tika-vin01t2:16_6": "Mātupakkhikā pitupakkhikā vā ñātī,",
  "tika-vin01t2:16_7": "sassusasurapakkhikā sālohitā.",
  "tika-vin01t2:16_8": "Mittāyantīti mittā,",
  "tika-vin01t2:16_9": "minanti vā sabbaguyhesu anto pakkhipantīti mittā.",
  "tika-vin01t2:16_10": "Kiccakaraṇīyesu sahabhāvaṭṭhena amā hontīti amaccā.",
  "tika-vin01t2:16_11": "Mamāyatīti mātā,",
  "tika-vin01t2:16_12": "piyāyatīti pitā.",
  "tika-vin01t2:16_13": "Sarīrakiccalesenāti uccārapassāvādisarīrakiccalesena.",
  "tika-vin01t2:16_14": "Ananuññātaṃ puttaṃ na pabbājetīti “mātāpitūnaṃ lokiyamahājanassa ca cittaññathattaṃ mā hotū”ti na pabbājeti.",
  "tika-vin01t2:16_15": "Tatoyeva ca suddhodanamahārājassa tathā varo dinno.",
  "tika-vin01t2:17_0": "26.",
  "tika-vin01t2:17_1": "Dhuranikkhepenāti bhaṇḍappayojanādīsu dhuranikkhepena.",
  "tika-vin01t2:17_2": "Tenāha “na hī”tiādi.",
  "tika-vin01t2:17_3": "Piyāyitabboti piyoti āha “pītijananako”ti.",
  "tika-vin01t2:17_4": "Manassa appāyanato manāpoti āha “manavaḍḍhanako”ti.",
  "tika-vin01t2:17_5": "Sukhedhito taruṇadārakakāle,",
  "tika-vin01t2:17_6": "tato parañca sappikhīrādisādurasamanuññabhojanādiāhārasampattiyā sukhaparihato.",
  "tika-vin01t2:17_7": "Atha vā daḷhabhattikadhātijanādiparijanasampattiyā ceva paricchedasampattiyā ca uḷārapaṇītasukhapaccayūpahārehi ca sukhedhito,",
  "tika-vin01t2:17_8": "akiccheneva dukkhapaccayavinodanena sukhaparihato.",
  "tika-vin01t2:17_9": "Ajjhattikaṅgasampattiyā vā sukhedhito,",
  "tika-vin01t2:17_10": "bāhiraṅgasampattiyā sukhaparihato.",
  "tika-vin01t2:18_0": "Kiñcīti etassa vivaraṇaṃ “appamattakampi kalabhāga”nti.",
  "tika-vin01t2:18_1": "Yadā jānāti-",
  "tika-vin01t2:18_2": "saddo bodhanattho na hoti,",
  "tika-vin01t2:18_3": "tadā tassa payoge “sappino jānāti,",
  "tika-vin01t2:18_4": "madhuno jānātī”tiādīsu viya karaṇatthe sāmivacanaṃ saddatthavidū icchantīti āha “kiñci dukkhena nānubhosī”ti.",
  "tika-vin01t2:18_5": "Tenāha “karaṇatthe sāmivacanaṃ,",
  "tika-vin01t2:18_6": "anubhavanatthe ca jānanā”ti.",
  "tika-vin01t2:18_7": "Ettha ca kiñci dukkhena nānubhosīti kenaci dukkhena karaṇabhūtena visayaṃ nānubhosīti evamattho veditabbo.",
  "tika-vin01t2:18_8": "“Kiñcī”ti etthāpi hi karaṇatthe sāmivacanassa lopo kato.",
  "tika-vin01t2:18_9": "Teneva ca vakkhati “vikappadvayepi purimapadassa uttarapadena samānavibhattilopo daṭṭhabbo”ti.",
  "tika-vin01t2:18_10": "Yadā pana jānāti-",
  "tika-vin01t2:18_11": "saddo saraṇattho hoti,",
  "tika-vin01t2:18_12": "tadā saraṇatthānaṃ dhātusaddānaṃ payoge “mātu sarati,",
  "tika-vin01t2:18_13": "pitu sarati,",
  "tika-vin01t2:18_14": "bhātu jānātī”tiādīsu viya upayogatthe sāmivacanaṃ saddasatthavidū vadantīti āha “atha vā kiñci dukkhaṃ nassarasīti attho”ti,",
  "tika-vin01t2:18_15": "kassaci dukkhassa ananubhūtattā attanā anubhūtaṃ appamattakampi dukkhaṃ pariyesamānopi abhāvatoyeva nassarasīti attho.",
  "tika-vin01t2:18_16": "Vikappadvayepīti anubhavanasaraṇatthavasena vutte dutiyatatiyavikappadvaye.",
  "tika-vin01t2:18_17": "Purimapadassāti “kiñcī”ti padassa.",
  "tika-vin01t2:18_18": "Uttarapadenāti “dukkhassā”ti padena.",
  "tika-vin01t2:18_19": "Samānavibhattilopoti uttarapadena samānassa sāmivacanassa lopo.",
  "tika-vin01t2:18_20": "“Kassaci dukkhassā”ti vattabbe vikappadvayepi purimapade sāmivacanassa lopaṃ katvā “kiñci dukkhassā”ti niddeso kato.",
  "tika-vin01t2:18_21": "Anicchakāti anicchantā.",
  "tika-vin01t2:18_22": "Evaṃ santeti nanu mayaṃ sudinna sāmādīsu kenacipi upāyena appaṭisādhanena appaṭikārena maraṇenapi tayā akāmakāpi vinā bhavissāma,",
  "tika-vin01t2:18_23": "evaṃ sati.",
  "tika-vin01t2:18_24": "Yenāti yena kāraṇena.",
  "tika-vin01t2:18_25": "Kiṃ panāti ettha kinti karaṇatthe paccattavacananti dassento āha “kena pana kāraṇenā”ti.",
  "tika-vin01t2:19_0": "28.",
  "tika-vin01t2:19_1": "Gandhabbanaṭanāṭakādīnīti ettha gandhabbā nāma gāyanakā,",
  "tika-vin01t2:19_2": "naṭā nāma raṅganaṭā,",
  "tika-vin01t2:19_3": "nāṭakā laṅghanakādayo.",
  "tika-vin01t2:19_4": "Paricārehīti ettha parito tattha tattha yathāsakaṃ visayesu cārehīti atthoti āha “indriyāni cārehī”tiādi.",
  "tika-vin01t2:19_5": "Paricārehīti vā sukhūpakaraṇehi attānaṃ paricārehi attano paricaraṇaṃ kārehi.",
  "tika-vin01t2:19_6": "Tathābhūto ca yasmā laḷanto kīḷanto nāma hoti,",
  "tika-vin01t2:19_7": "tasmā “laḷā”tiādi vuttaṃ.",
  "tika-vin01t2:19_8": "Bhuñjitabbato paribhuñjitabbato visesato pañca kāmaguṇā bhogā nāmāti āha “bhoge bhuñjanto”ti.",
  "tika-vin01t2:19_9": "Dānappadānānīti ettha niccadānaṃ dānaṃ nāma,",
  "tika-vin01t2:19_10": "uposathadivasādīsu dātabbaṃ atirekadānaṃ padānaṃ nāma.",
  "tika-vin01t2:19_11": "Paveṇīrakkhaṇavasena vā dīyamānaṃ dānaṃ nāma,",
  "tika-vin01t2:19_12": "attanāva paṭṭhapetvā dīyamānaṃ padānaṃ nāma.",
  "tika-vin01t2:19_13": "Pacurajanasādhāraṇaṃ vā nātiuḷāraṃ dānaṃ nāma,",
  "tika-vin01t2:19_14": "anaññasādhāraṇaṃ atiuḷāraṃ padānaṃ nāma. Ādi-",
  "tika-vin01t2:19_15": "saddena sīlādīni saṅgaṇhāti.",
  "tika-vin01t2:19_16": "Natthi etassa vacanappaṭivacanasaṅkhāto ālāpasallāpoti nirālāpasallāpo.",
  "tika-vin01t2:20_0": "30.",
  "tika-vin01t2:20_1": "Balaṃ gāhetvāti ettha balaggahaṇaṃ nāma kāyabalassa uppādanamevāti āha “kāyabalaṃ janetvā”ti.",
  "tika-vin01t2:20_2": "Assumukhanti assūni mukhe etassāti assumukho,",
  "tika-vin01t2:20_3": "taṃ assumukhaṃ,",
  "tika-vin01t2:20_4": "assukilinnamukhanti attho.",
  "tika-vin01t2:20_5": "Gāmoyeva gāmantasenāsanaṃ gāmapariyāpannattā gāmantasenāsanassa.",
  "tika-vin01t2:20_6": "Atirekalābhapaṭikkhepenāti “piṇḍiyālopabhojanaṃ nissāyā”ti evaṃ vuttabhikkhāhāralābhato adhikalābho saṅghabhattādiatirekalābho,",
  "tika-vin01t2:20_7": "tassa paṭikkhepenāti attho.",
  "tika-vin01t2:20_8": "Tenāha “cuddasa bhattāni paṭikkhipitvā”ti.",
  "tika-vin01t2:20_9": "Saṅghabhattaṃ uddesabhattaṃ nimantanabhattaṃ salākabhattaṃ pakkhikaṃ uposathikaṃ pāṭipadikaṃ āgantukabhattaṃ",
  "tika-vin01t2:20_10": "gamikabhattaṃ gilānabhattaṃ gilānupaṭṭhākabhattaṃ vihārabhattaṃ dhurabhattaṃ vārabhattanti imāni cuddasa bhattāni.",
  "tika-vin01t2:20_11": "Tattha sakalassa saṅghassa dātabbaṃ bhattaṃ saṅghabhattaṃ.",
  "tika-vin01t2:20_12": "Katipaye bhikkhū uddisitvā dātabbaṃ bhattaṃ uddesabhattaṃ.",
  "tika-vin01t2:20_13": "Ekasmiṃ pakkhe ekadivasaṃ dātabbaṃ bhattaṃ pakkhikaṃ.",
  "tika-vin01t2:20_14": "Uposathe dātabbaṃ bhattaṃ uposathikaṃ.",
  "tika-vin01t2:20_15": "Pāṭipadadivase dātabbaṃ bhattaṃ pāṭipadikaṃ.",
  "tika-vin01t2:20_16": "Vihāraṃ uddissa dātabbaṃ bhattaṃ vihārabhattaṃ.",
  "tika-vin01t2:20_17": "Dhurageheyeva ṭhapetvā dātabbaṃ bhattaṃ dhurabhattaṃ.",
  "tika-vin01t2:20_18": "Gāmavāsīādīhi vārena dātabbaṃ bhattaṃ vārabhattaṃ.",
  "tika-vin01t2:21_0": "Atha “gahapaticīvaraṃ paṭikkhipitvā”ti kasmā vuttaṃ.",
  "tika-vin01t2:21_1": "Gahaṇe hi sati paṭikkhepo yujjeyya,",
  "tika-vin01t2:21_2": "na ca paṭhamabodhiyaṃ gahapaticīvarassa paṭiggahaṇaṃ anuññātaṃ parato jīvakavatthusmiṃ anuññātattā.",
  "tika-vin01t2:21_3": "Teneva vakkhati jīvakavatthusmiṃ “bhagavato hi buddhabhāvappattito paṭṭhāya yāva idaṃ vatthaṃ,",
  "tika-vin01t2:21_4": "etthantare vīsati vassāni na koci gahapaticīvaraṃ sādiyi,",
  "tika-vin01t2:21_5": "sabbe paṃsukūlikāva ahesu”nti.",
  "tika-vin01t2:21_6": "Sudinno ca paṭhamabodhiyaṃyeva pabbajito.",
  "tika-vin01t2:21_7": "Teneva vakkhati “sudinno hi bhagavato dvādasame vasse pabbajito,",
  "tika-vin01t2:21_8": "vīsatime vasse ñātikulaṃ piṇḍāya paviṭṭho,",
  "tika-vin01t2:21_9": "sayaṃ pabbajjāya aṭṭhavassiko hutvā”ti.",
  "tika-vin01t2:21_10": "Tasmā “gahapaticīvaraṃ paṭikkhipitvā”ti kasmā vuttanti? Vuccate –",
  "tika-vin01t2:21_11": "ananuññātepi gahapaticīvare paṃsukūlikaṅgasamādānavasena gahapaticīvaraṃ paṭikkhittaṃ nāma hotīti katvā vuttaṃ “gahapaticīvaraṃ paṭikkhipitvā”ti.",
  "tika-vin01t2:22_0": "Loluppacāraṃ paṭikkhipitvāti kusalabhaṇḍassa bhusaṃ vilumpanaṭṭhena loluppaṃ vuccati taṇhā,",
  "tika-vin01t2:22_1": "loluppena caraṇaṃ loluppacāro,",
  "tika-vin01t2:22_2": "taṇhāvasena gharapaṭipāṭiṃ atikkamitvā bhikkhāya caraṇaṃ,",
  "tika-vin01t2:22_3": "taṃ paṭikkhipitvāti attho.",
  "tika-vin01t2:22_4": "Tenāha “gharapaṭipāṭiyā bhikkhāya pavisatī”ti.",
  "tika-vin01t2:22_5": "Ettha ca āraññikaṅgādipadhānaṅgavasena sesadhutaṅgānipi gahitāneva hontīti veditabbaṃ.",
  "tika-vin01t2:22_6": "Vajjīnanti rājāno apekkhitvā sāmivacanaṃ kataṃ,",
  "tika-vin01t2:22_7": "vajjīrājūnanti attho. Janapada-",
  "tika-vin01t2:22_8": "saddassa taṃnivāsīsupi pavattanato “vajjīsū”ti janapadāpekkhaṃ bhummavacanaṃ,",
  "tika-vin01t2:22_9": "vajjināmake janapadeti attho.",
  "tika-vin01t2:23_0": "Upabhogaparibhogūpakaraṇamahantatāyāti pañcakāmaguṇasaṅkhātānaṃ upabhogānañceva hatthiassarathaitthiyādiupabhogūpakaraṇānañca mahantatāya.",
  "tika-vin01t2:23_1": "Upabhogūpakaraṇāneva hi idha paribhogūpakaraṇasaddena vuttāni.",
  "tika-vin01t2:23_2": "Tenevāha “ye hi tesaṃ upabhogā,",
  "tika-vin01t2:23_3": "yāni ca upabhogūpakaraṇāni,",
  "tika-vin01t2:23_4": "tāni mahantānī”ti.",
  "tika-vin01t2:23_5": "“Upabhogā hatthiassarathaitthīādayo,",
  "tika-vin01t2:23_6": "upabhogūpakaraṇāni tesameva suvaṇṇādiupakaraṇānī”tipi vadanti.",
  "tika-vin01t2:23_7": "Sārakānīti sārabhūtāni.",
  "tika-vin01t2:23_8": "Nidhetvāti nidahitvā,",
  "tika-vin01t2:23_9": "nidhānaṃ katvāti attho.",
  "tika-vin01t2:23_10": "Divasaparibbayasaṅkhātabhogamahantatāyāti divase divase paribhuñjitabbasaṅkhātabhogānaṃ mahantatāya.",
  "tika-vin01t2:23_11": "Jātarūparajatasseva pahūtatāyāti piṇḍapiṇḍavasena ceva suvaṇṇamāsakarajatamāsakādivasena ca jātarūparajatasseva pahūtatāya.",
  "tika-vin01t2:23_12": "Vittīti tuṭṭhi,",
  "tika-vin01t2:23_13": "vittiyā upakaraṇaṃ vittūpakaraṇaṃ,",
  "tika-vin01t2:23_14": "pahūtaṃ nānāvidhālaṅkārabhūtaṃ vittūpakaraṇametesanti pahūtavittūpakaraṇā.",
  "tika-vin01t2:23_15": "Tenāha “alaṅkārabhūtassā”tiādi.",
  "tika-vin01t2:23_16": "Vohāravasenāti vaṇijjāvasena vaḍḍhikatādivasena.",
  "tika-vin01t2:23_17": "Dhanadhaññassa pahūtatāyāti sattaratanasaṅkhātassa dhanassa sabbapubbaṇṇāparaṇṇasaṅgahitassa dhaññassa ca pahūtatāyāti attho.",
  "tika-vin01t2:23_18": "Tattha “suvaṇṇarajatamaṇimuttāveḷuriyavajirapavāḷāni satta ratanānī”ti vadanti.",
  "tika-vin01t2:23_19": "Sālivīhiādi pubbaṇṇaṃ purakkhataṃ sassaphalanti katvā,",
  "tika-vin01t2:23_20": "tabbipariyāyato muggamāsādi aparaṇṇanti veditabbaṃ.",
  "tika-vin01t2:23_21": "Ukkaṭṭhapiṇḍapātikattāti sesadhutaṅgaparivāritena ukkaṭṭhapiṇḍapātadhutaṅgena samannāgatattā.",
  "tika-vin01t2:23_22": "Tenāha “sapadānacāraṃ caritukāmo”ti.",
  "tika-vin01t2:24_0": "31.",
  "tika-vin01t2:24_1": "Antojātatāya vā ñātisadisī dāsīti ñātidāsī.",
  "tika-vin01t2:24_2": "Pūtibhāveneva lakkhitabbadoso vā ābhidosiko,",
  "tika-vin01t2:24_3": "abhidosaṃ vā paccūsakālaṃ gato patto atikkantoti ābhidosiko.",
  "tika-vin01t2:24_4": "Tenāha “ekarattātikkantassa vā”tiādi.",
  "tika-vin01t2:24_5": "Pūtibhūtabhāvena paribhogaṃ nārahatīti aparibhogāraho.",
  "tika-vin01t2:24_6": "Chaḍḍanīyasabhāve nicchitepi pucchākāle sandehavohāravaseneva pucchituṃ yuttanti āha “sace”ti.",
  "tika-vin01t2:24_7": "Ariyavohārenāti ariyasamudācārena.",
  "tika-vin01t2:24_8": "Ariyā hi mātugāmaṃ bhaginivādena samudācaranti.",
  "tika-vin01t2:24_9": "Nissaṭṭhapariggahanti pariccattālayaṃ.",
  "tika-vin01t2:25_0": "“Ākirā”ti vuttattā “viññatti vā”ti vuttaṃ,",
  "tika-vin01t2:25_1": "“sace taṃ chaḍḍanīyadhamma”nti pariyāyaṃ amuñcitvā vuttattā “payuttavācā vā”ti vuttaṃ,",
  "tika-vin01t2:25_2": "paccayapaṭisaṃyuttā vācā payuttavācā.",
  "tika-vin01t2:25_3": "Vattuṃ vaṭṭatīti nirapekkhabhāvato vuttaṃ,",
  "tika-vin01t2:25_4": "idha pana visesato aparibhogārahattāva vatthuno.",
  "tika-vin01t2:25_5": "Aggaariyavaṃsikoti ariyavaṃsapaṭipattipūrakānaṃ aggo uttamo.",
  "tika-vin01t2:25_6": "Nimīyati saññāyatīti nimittaṃ,",
  "tika-vin01t2:25_7": "yathāsallakkhito ākāroti āha “gihikāle sallakkhitapubbaṃ ākāra”nti.",
  "tika-vin01t2:25_8": "Hatthapiṭṭhiādīni olokayamānā “sāmiputtassa me sudinnassa viya suvaṇṇakacchapapiṭṭhisadisā imā hatthapādapiṭṭhiyo,",
  "tika-vin01t2:25_9": "haritālavaṭṭiyo viya suvaṭṭitā aṅguliyo,",
  "tika-vin01t2:25_10": "madhuro saro”ti gihikāle sallakkhitapubbaṃ ākāraṃ aggahesi sañjāni sallakkhesi.",
  "tika-vin01t2:25_11": "Kasmā pana sā ñātidāsī disvāva na sañjānīti āha “sudinno hī”tiādi.",
  "tika-vin01t2:25_12": "Pabbajjupagatenāti pabbajjaṃ upagatena,",
  "tika-vin01t2:25_13": "pabbajitenāti attho.",
  "tika-vin01t2:25_14": "Gharaṃ pavisitvāti gehasāminiyā nisīditabbaṭṭhānabhūtaṃ antogehaṃ pavisitvā.",
  "tika-vin01t2:25_15": "Yaggheti imassa ārocayāmīti ayamatthoti āha “ārocanatthe nipāto”ti.",
  "tika-vin01t2:25_16": "“Yagghe jāneyyāsīti suṭṭhu jāneyyāsī”tipi atthaṃ vadanti.",
  "tika-vin01t2:25_17": "Ālapaneti dāsijanassa ālapane.",
  "tika-vin01t2:25_18": "Tenāha “evañhī”tiādi.",
  "tika-vin01t2:26_0": "32.",
  "tika-vin01t2:26_1": "Gharesu sālā hontīti gharesu ekamante bhojanasālā honti pākāraparikkhittā susaṃvihitadvārabandhā susammaṭṭhavālikaṅgaṇā.",
  "tika-vin01t2:26_2": "Udakakañjiyanti udakañca kañjiyañca.",
  "tika-vin01t2:26_3": "Kasmā pana īdisāyameva sālāya aññataraṃ kuṭṭamūlanti ayamattho vuttoti āha “na hi pabbajitā”tiādi.",
  "tika-vin01t2:26_4": "Asāruppe ṭhāneti bhikkhūnaṃ ananucchavike padese.",
  "tika-vin01t2:26_5": "Atthi nu khoti nu-",
  "tika-vin01t2:26_6": "saddo pucchanatthe, kho-",
  "tika-vin01t2:26_7": "saddo vacanasiliṭṭhatāya vutto.",
  "tika-vin01t2:26_8": "Nukhoti vā nipātasamudāyo pucchanattho.",
  "tika-vin01t2:26_9": "Tena nāma-",
  "tika-vin01t2:26_10": "saddassa pucchanatthataṃ dasseti.",
  "tika-vin01t2:26_11": "Yesaṃ no tvanti yesaṃ no putto tvaṃ.",
  "tika-vin01t2:26_12": "Īdise ṭhāneti kiñcāpi taṃ ṭhānaṃ bhikkhūnaṃ ananurūpaṃ na hoti,",
  "tika-vin01t2:26_13": "tathāpi mādisānaṃ mahābhogakulānaṃ puttassa parakule āsanasālāyaṃ nisīditvā bhojanaṃ nāma ayuttarūpanti maññamāno āha.",
  "tika-vin01t2:26_14": "Tenevāha “nanu nāma,",
  "tika-vin01t2:26_15": "tāta sudinna,",
  "tika-vin01t2:26_16": "sakaṃ gehaṃ gantabba”nti.",
  "tika-vin01t2:26_17": "Aññenapi pakārena nāmasaddassa pucchanatthatameva dassento āha “tathā atthi nu kho tātā”tiādi.",
  "tika-vin01t2:26_18": "Tathāti samuccayattho.",
  "tika-vin01t2:26_19": "Idāni nāmasaddassa maññanatthataṃ dassento āha “tathā atthi maññe”tiādi.",
  "tika-vin01t2:27_0": "Dukkhābhitunnatāyāti mānasikena dukkhena abhipīḷitattā.",
  "tika-vin01t2:27_1": "Etamatthanti “atthi nu kho,",
  "tika-vin01t2:27_2": "tāta sudinna,",
  "tika-vin01t2:27_3": "amhākaṃ dhana”ntiādinā yathāvuttamatthaṃ.",
  "tika-vin01t2:27_4": "Anokappanāmarisanatthavasenāti ettha anokappanaṃ asaddahanaṃ.",
  "tika-vin01t2:27_5": "Amarisanaṃ asahanaṃ.",
  "tika-vin01t2:27_6": "Anāgatavacanaṃ anāgatasaddappayogo,",
  "tika-vin01t2:27_7": "attho pana vattamānakālikova.",
  "tika-vin01t2:27_8": "Tenāha “paccakkhampī”ti.",
  "tika-vin01t2:27_9": "Na marisayāmīti na visahāmi.",
  "tika-vin01t2:27_10": "Taṃ na sundaranti “tadāya”nti pāṭhaṃ sandhāyāha. Alaṃ, gahapati,",
  "tika-vin01t2:27_11": "kataṃ me ajja bhattakiccanti thero ukkaṭṭhaekāsanikatāya paṭikkhipanto evamāha.",
  "tika-vin01t2:27_12": "Ukkaṭṭhaekāsanikatāyāti ca idaṃ bhūtakathanavasena vuttaṃ therassa tathābhāvadīpanatthaṃ.",
  "tika-vin01t2:27_13": "Mudukassapi hi ekāsanikassa yāya nisajjāya kiñcimattampi bhojanaṃ bhuttaṃ,",
  "tika-vin01t2:27_14": "vattasīsenapi tato vuṭṭhitassa puna bhuñjituṃ na vaṭṭati.",
  "tika-vin01t2:27_15": "Tenāha tipiṭakacūḷābhayatthero “āsanaṃ vā rakkheyya bhojanaṃ vā”ti.",
  "tika-vin01t2:27_16": "Ukkaṭṭhapiṇḍapātikopi samānoti nidassanamattamidaṃ,",
  "tika-vin01t2:27_17": "thero sapadānacārikesupi ukkaṭṭhoyeva.",
  "tika-vin01t2:27_18": "Ukkaṭṭhasapadānacārikopi hi purato ca pacchato ca āhaṭabhikkhampi aggahetvāva gharadvāre ṭhatvā pattavissajjanameva karoti,",
  "tika-vin01t2:27_19": "tasmā thero ukkaṭṭhasapadānacārikattāpi svātanāya bhikkhaṃ nādhivāseti.",
  "tika-vin01t2:27_20": "Atha kasmā “adhivāsesī”ti āha “sace ekabhattampi na gahessāmī”tiādi.",
  "tika-vin01t2:27_21": "Paṇḍitā hi mātāpitūnaṃ ācariyupajjhāyānaṃ vā kātabbaṃ anuggahaṃ ajjhupekkhitvā dhutaṅgavisuddhikā na bhavanti.",
  "tika-vin01t2:28_0": "33.",
  "tika-vin01t2:28_1": "Majjhimappamāṇoti catuhattho puriso majjhimappamāṇo.",
  "tika-vin01t2:28_2": "“Chahattho”tipi keci.",
  "tika-vin01t2:28_3": "Tiro karonti etāyāti tirokaraṇīti sāṇipākāravacano ayaṃ tirokaraṇī-",
  "tika-vin01t2:28_4": "saddoti āha “tirokaraṇiyanti karaṇatthe bhumma”nti.",
  "tika-vin01t2:28_5": "“Tirokaraṇiyā”ti vattabbe “tirokaraṇiya”nti karaṇatthe bhummaṃ vuttaṃ.",
  "tika-vin01t2:28_6": "Tirokaraṇīya-",
  "tika-vin01t2:28_7": "saddo vā ayaṃ sāṇipākārapariyāyoti dassento āha “atha vā”tiādi.",
  "tika-vin01t2:28_8": "Taṃ parikkhipitvāti taṃ samantato khipitvā,",
  "tika-vin01t2:28_9": "parito bandhitvāti vuttaṃ hoti.",
  "tika-vin01t2:28_10": "Tenāha “samantato katvā”ti.",
  "tika-vin01t2:28_11": "Vibhattipatirūpakopi nipāto hotīti āha “tenāti ayampi vā”tiādi.",
  "tika-vin01t2:29_0": "34.",
  "tika-vin01t2:29_1": "“Atha kho āyasmato sudinnassa pitā sake nivesane paṇītaṃ khādanīyaṃ bhojanīyaṃ paṭiyādāpetvā āyasmato sudinnassa kālaṃ ārocesi – ‘kālo,",
  "tika-vin01t2:29_2": "tāta sudinna,",
  "tika-vin01t2:29_3": "niṭṭhitaṃ bhatta’nti” evaṃ kālārocanassa pāḷiyaṃ anāruḷhattā āha –",
  "tika-vin01t2:29_4": "“kiñcāpi pāḷiyaṃ kālārocanaṃ na vutta”nti.",
  "tika-vin01t2:29_5": "Ārociteyeva kāleti “kālo,",
  "tika-vin01t2:29_6": "tāta sudinna,",
  "tika-vin01t2:29_7": "niṭṭhitaṃ bhatta”nti kāle ārociteyeva.",
  "tika-vin01t2:29_8": "Dve puñjeti kahāpaṇapuñjañca suvaṇṇapuñjañca.",
  "tika-vin01t2:30_0": "Pettikanti pitito āgataṃ pettikaṃ.",
  "tika-vin01t2:30_1": "Nihitanti bhūmigataṃ.",
  "tika-vin01t2:30_2": "Payuttanti vaḍḍhivasena payojitaṃ.",
  "tika-vin01t2:30_3": "Taddhitalopaṃ katvā veditabbanti yathā aññatthāpi “pitāmahaṃ dhanaṃ laddhā,",
  "tika-vin01t2:30_4": "sukhaṃ jīvati sañjayo”ti vuttaṃ,",
  "tika-vin01t2:30_5": "evaṃ taddhitalopaṃ katvā vuttanti daṭṭhabbaṃ.",
  "tika-vin01t2:30_6": "Pitāmahato āgataṃ,",
  "tika-vin01t2:30_7": "pitāmahassa vā idaṃ petāmahaṃ.",
  "tika-vin01t2:30_8": "Pabbajitaliṅganti samaṇavesaṃ.",
  "tika-vin01t2:30_9": "Na rājabhītoti aparādhakāraṇā na rājakulā bhīto.",
  "tika-vin01t2:30_10": "Yesaṃ santakaṃ dhanaṃ gahitaṃ,",
  "tika-vin01t2:30_11": "te iṇāyikā.",
  "tika-vin01t2:30_12": "Palibuddho pīḷito.",
  "tika-vin01t2:31_0": "Vibhattipatirūpakoti “tenā”ti padaṃ sandhāyāha.",
  "tika-vin01t2:31_1": "Taṃnidānanti taṃ dhanaṃ nidānaṃ kāraṇamassāti taṃnidānaṃ.",
  "tika-vin01t2:31_2": "Assāti paccattavacanassa,",
  "tika-vin01t2:31_3": "padassa vā.",
  "tika-vin01t2:31_4": "Bhayanti cittassa utrastākārena pavattabhayaṃ adhippetaṃ,",
  "tika-vin01t2:31_5": "na ñāṇabhayaṃ,",
  "tika-vin01t2:31_6": "nāpi “bhāyati etasmā”ti evaṃ vuttaṃ ārammaṇabhayanti āha “cittutrāsoti attho”ti.",
  "tika-vin01t2:31_7": "Chambhitattanti teneva cittutrāsabhayena sakalasarīrassa chambhitabhāvo.",
  "tika-vin01t2:31_8": "Visesato pana hadayamaṃsacalananti āha “kāyakampo hadayamaṃsacalana”nti.",
  "tika-vin01t2:31_9": "Lomahaṃsoti tena bhayena tena chambhitattena sakalasarīralomānaṃ haṭṭhabhāvo,",
  "tika-vin01t2:31_10": "so pana nesaṃ bhittiyaṃ nāgadantānaṃ viya uddhaṃmukhatāti āha “lomānaṃ haṃsanaṃ uddhaggabhāvo”ti.",
  "tika-vin01t2:32_0": "35.",
  "tika-vin01t2:32_1": "Attanāti paccatte karaṇavacanaṃ,",
  "tika-vin01t2:32_2": "sayanti attho.",
  "tika-vin01t2:32_3": "Devaccharānanti anaccantiyo sandhāyāha.",
  "tika-vin01t2:32_4": "Devanāṭakānanti naccantiyo,",
  "tika-vin01t2:32_5": "pariyāyavacanaṃ vā etaṃ devakaññānaṃ.",
  "tika-vin01t2:32_6": "Samuppannabalavasokā hutvāti ayaṃ loko nāma attānaṃva cinteti,",
  "tika-vin01t2:32_7": "tasmā sāpi “idāni ahaṃ anāthā jātā”ti attānaṃva cintayamānā “ayaṃ ajja āgamissati,",
  "tika-vin01t2:32_8": "ajja āgamissatī”ti aṭṭha vassāni bahi na nikkhantā etaṃ nissāya mayā dārakopi na laddho,",
  "tika-vin01t2:32_9": "yassa ānubhāvena jīveyyāmi,",
  "tika-vin01t2:32_10": "ito cāmhi parihīnā aññato cāti samuppannabalavasokā hutvā.",
  "tika-vin01t2:32_11": "Kularukkhapatiṭṭhāpane bījasadisattā kulavaṃsappatiṭṭhāpako putto idha bījakoti adhippetoti āha “kulavaṃsabījakaṃ ekaṃ putta”nti.",
  "tika-vin01t2:32_12": "Saṃ nāma dhanaṃ,",
  "tika-vin01t2:32_13": "tassa patīti saṃpati,",
  "tika-vin01t2:32_14": "dhanavā vibhavasampanno.",
  "tika-vin01t2:32_15": "Diṭṭhadhammikasamparāyikahitāvahattā tassa hitanti sāpateyyaṃ,",
  "tika-vin01t2:32_16": "tadeva dhanaṃ vibhavoti āha –",
  "tika-vin01t2:32_17": "“imaṃ sāpateyyaṃ evaṃ mahantaṃ amhākaṃ vibhava”nti.",
  "tika-vin01t2:33_0": "36.",
  "tika-vin01t2:33_1": "Itthīnaṃ kumārībhāvappattito paṭṭhāya pacchimavayato oraṃ asati vibandhe aṭṭhame aṭṭhame sattāhe gabbhāsayasaññite",
  "tika-vin01t2:33_2": "tatiye āvatte katipayā lohitapīḷakā saṇṭhahitvā aggahitapubbā eva bhijjanti,",
  "tika-vin01t2:33_3": "tato lohitaṃ paggharati,",
  "tika-vin01t2:33_4": "tattha utusamaññā pupphasamaññā cāti āha –",
  "tika-vin01t2:33_5": "“pupphanti utukāle uppannalohitassa nāma”nti.",
  "tika-vin01t2:33_6": "Gabbhapatiṭṭhānaṭṭhāneti yasmiṃ okāse dārako nibbattati,",
  "tika-vin01t2:33_7": "tasmiṃ padese.",
  "tika-vin01t2:33_8": "Saṇṭhahitvāti nibbattitvā.",
  "tika-vin01t2:33_9": "Bhijjantīti aggahitapubbā eva bhijjanti.",
  "tika-vin01t2:33_10": "Ayañhi tāsaṃ sabhāvo.",
  "tika-vin01t2:33_11": "Dosenāti lohitamalena.",
  "tika-vin01t2:33_12": "Suddhe vatthumhīti paggharitalohitattā anāmayattā ca nahānato paraṃ catutthadivasato paṭṭhāya suddhe gabbhāsaye.",
  "tika-vin01t2:33_13": "Suddhe pana vatthumhi mātāpitūsu ekavāraṃ sannipatitesu yāva satta divasāni khettameva hoti gabbhasaṇṭhahanassa parittassa lohitalepassa vijjamānattā.",
  "tika-vin01t2:33_14": "Keci pana “aḍḍhamāsamattampi khettamevā”ti vadanti.",
  "tika-vin01t2:33_15": "Bāhāyanti adhikaraṇe bhummanti āha “purāṇadutiyikāya yā bāhā,",
  "tika-vin01t2:33_16": "tatra naṃ gahetvā”ti.",
  "tika-vin01t2:33_17": "Upayogatthe bhummavacanampi yujjatiyeva yathā “sudinnassa pādesu gahetvā”ti.",
  "tika-vin01t2:34_0": "Pubbepi paññattasikkhāpadānaṃ sabbhāvato apaññatte sikkhāpadeti pārājikaṃ sandhāya vuttanti āha –",
  "tika-vin01t2:34_1": "“paṭhamapārājikasikkhāpade aṭṭhapite”ti.",
  "tika-vin01t2:34_2": "Vuttamevatthaṃ vibhāvento āha –",
  "tika-vin01t2:34_3": "“bhagavato kira paṭhamabodhiya”ntiādi.",
  "tika-vin01t2:34_4": "Evarūpanti pārājikapaññattiyā anurūpaṃ.",
  "tika-vin01t2:34_5": "Nidassanamattañcetaṃ,",
  "tika-vin01t2:34_6": "saṅghādisesapaññattiyā anurūpampi ajjhācāraṃ nākaṃsuyeva.",
  "tika-vin01t2:34_7": "Tenevāha –",
  "tika-vin01t2:34_8": "“avasese pañca khuddakāpattikkhandhe eva paññapesī”ti.",
  "tika-vin01t2:34_9": "Idañca thullaccayādīnaṃ pañcannaṃ lahukāpattikkhandhānaṃ sabbhāvamattaṃ sandhāya vuttaṃ,",
  "tika-vin01t2:34_10": "na pañcāpattikkhandhānaṃ anavasesato paññattattāva.",
  "tika-vin01t2:34_11": "Paṭhamabodhiyaṃ pañcannaṃ lahukāpattīnaṃ sabbhāvavacaneneva dhammasenāpatissa sikkhāpadapaññattiyācanā",
  "tika-vin01t2:34_12": "visesato garukāpattipaññattiyā pātimokkhuddesassa ca hetubhūtāti daṭṭhabbā.",
  "tika-vin01t2:34_13": "Keci pana “tasmiṃ tasmiṃ pana vatthusmiṃ avasesapañcakhuddakāpattikkhandhe eva paññapesīti idaṃ dvādasame",
  "tika-vin01t2:34_14": "vasse verañjāyaṃ vutthavassena bhagavatā tato paṭṭhāya aṭṭhavassabbhantare paññattasikkhāpadaṃ sandhāya",
  "tika-vin01t2:34_15": "vutta”nti vadanti,",
  "tika-vin01t2:34_16": "taṃ na sundaraṃ tato pubbepi sikkhāpadapaññattiyā sabbhāvato.",
  "tika-vin01t2:34_17": "Teneva verañjakaṇḍe “ekabhikkhunāpi ratticchedo vā pacchimikāya tattha vassaṃ upagacchāmāti vassacchedo",
  "tika-vin01t2:34_18": "vā na kato”ti ca “sāmampi pacanaṃ samaṇasāruppaṃ na hoti,",
  "tika-vin01t2:34_19": "na ca vaṭṭatī”ti ca vuttaṃ.",
  "tika-vin01t2:34_20": "Ārādhayiṃsūti cittaṃ gaṇhiṃsu,",
  "tika-vin01t2:34_21": "ajjhāsayaṃ pūrayiṃsu,",
  "tika-vin01t2:34_22": "hadayagāhiniṃ paṭipattiṃ paṭipajjiṃsūti attho.",
  "tika-vin01t2:34_23": "Ekaṃ samayanti ekasmiṃ samaye,",
  "tika-vin01t2:34_24": "paṭhamabodhiyanti attho.",
  "tika-vin01t2:35_0": "Yaṃ ādīnavanti sambandho.",
  "tika-vin01t2:35_1": "Sikkhāpadaṃ paññapentoti paṭhamapārājikasikkhāpadaṃ paññapento.",
  "tika-vin01t2:35_2": "Ādīnavaṃ dassessatīti “varaṃ te,",
  "tika-vin01t2:35_3": "moghapurisa,",
  "tika-vin01t2:35_4": "āsīvisassa ghoravisassa mukhe aṅgajātaṃ pakkhittaṃ,",
  "tika-vin01t2:35_5": "na tveva mātugāmassa aṅgajāte aṅgajātaṃ pakkhitta”ntiādinā yaṃ ādīnavaṃ dassessati.",
  "tika-vin01t2:35_6": "Abhiviññāpesīti imassa “pavattesī”ti ayamattho kathaṃ laddhoti āha “pavattanāpi hī”tiādi.",
  "tika-vin01t2:35_7": "Kāyaviññatticopanatoti kāyaviññattivasena pavattacalanato.",
  "tika-vin01t2:35_8": "Kasmā panesa methunadhammena anatthikopi samāno tikkhattuṃ abhiviññāpesīti āha –",
  "tika-vin01t2:35_9": "“tikkhattuṃ abhiviññāpanañcesā”tiādi.",
  "tika-vin01t2:35_10": "Tattha tikkhattuṃ abhiviññāpananti muttipāpanavasena tīsu vāresu methunadhammassa pavattanaṃ.",
  "tika-vin01t2:36_0": "Sabbesampi padānaṃ avadhāraṇaphalattā vināpi evakāraṃ avadhāraṇattho viññāyatīti āha “teneva ajjhācārenā”ti.",
  "tika-vin01t2:36_1": "Aṭṭha hi gabbhakāraṇāni.",
  "tika-vin01t2:36_2": "Vuttañhetaṃ –",
  "tika-vin01t2:37_0": "“Methunacoḷaggahaṇaṃ, tanusaṃsaggo ca nābhiāmasanaṃ;",
  "tika-vin01t2:38_0": "Pānaṃ dassanasavanaṃ, ghāyanamiti gabbhahetavo aṭṭhā”ti.",
  "tika-vin01t2:39_0": "Idāni avadhāraṇena nivattitamatthaṃ dassetukāmo āha –",
  "tika-vin01t2:39_1": "“kiṃ pana aññathāpi gabbhaggahaṇaṃ hotī”tiādi.",
  "tika-vin01t2:39_2": "Nanu ca nābhiparāmasanampi kāyasaṃsaggoyeva,",
  "tika-vin01t2:39_3": "kasmā naṃ visuṃ vuttanti?",
  "tika-vin01t2:39_4": "Ubhayesaṃ chandarāgavasena kāyasaṃsaggo vutto,",
  "tika-vin01t2:39_5": "itthiyā chandarāgavasena nābhiparāmasanaṃ,",
  "tika-vin01t2:39_6": "vatthuvasena vā taṃ visuṃ vuttanti daṭṭhabbaṃ.",
  "tika-vin01t2:39_7": "Kathaṃ pana kāyasaṃsaggena gabbhaggahaṇaṃ hoti,",
  "tika-vin01t2:39_8": "kathañca tattha sukkasoṇitassa sambhavoti āha “itthiyo hī”tiādi.",
  "tika-vin01t2:39_9": "Chandarāguppattivasena itthiyā sukkakoṭṭhāso calito hoti,",
  "tika-vin01t2:39_10": "sopi gabbhasaṇṭhānassa paccayo hotīti adhippāyo.",
  "tika-vin01t2:39_11": "Itthisantānepi hi rasādisattadhātuyo labbhantiyeva. Tenāha –",
  "tika-vin01t2:39_12": "“aṅgapaccaṅgaparāmasanaṃ sādiyantiyopi gabbhaṃ gaṇhantī”ti.",
  "tika-vin01t2:39_13": "Gaṇṭhipadesu pana “kāyasaṃsaggādinā sattappakārena gabbhaggahaṇe pitu sukkakoṭṭhāsaṃ vinā chandarāgavasena",
  "tika-vin01t2:39_14": "mātu vikārappattaṃ lohitameva gabbhasaṇṭhānassa paccayo hotī”ti vuttaṃ.",
  "tika-vin01t2:39_15": "“Yassa aṅgapaccaṅgaparāmasanaṃ sādiyitvā mātā puttaṃ paṭilabhati,",
  "tika-vin01t2:39_16": "sace so aparena samayena paripuṇṇindriyo hutvā tādisaṃ pitaraṃ manussajātikaṃ jīvitā voropeti,",
  "tika-vin01t2:39_17": "pitughātakova hotī”ti vadanti.",
  "tika-vin01t2:40_0": "Taṃ asuciṃ ekadesaṃ mukhena aggahesīti purāṇacīvaraṃ dhovantī tattha yaṃ asuciṃ addasa,",
  "tika-vin01t2:40_1": "taṃ asuciṃ ekadesaṃ pivi.",
  "tika-vin01t2:40_2": "“Vaṭṭati tumhākaṃ methunadhammo”ti puṭṭho “kappatu vā mā vā kappatu,",
  "tika-vin01t2:40_3": "mayaṃ tena anatthikā”ti dassento āha “anatthikā mayaṃ etenā”ti.",
  "tika-vin01t2:40_4": "Kiñcāpi nābhiparāmasane methunarāgo natthi,",
  "tika-vin01t2:40_5": "tathāpi nābhiparāmasanakāle phassasādiyanavasena assādamattaṃ tassā ahosīti gahetabbaṃ,",
  "tika-vin01t2:40_6": "aññathā gabbhasaṇṭhahanaṃ na siyā.",
  "tika-vin01t2:40_7": "Diṭṭhamaṅgalikāya nābhiparāmasanena maṇḍabyassa nibbatti ahosi,",
  "tika-vin01t2:40_8": "caṇḍapajjotamātu nābhiyaṃ vicchikā pharitvā gatā,",
  "tika-vin01t2:40_9": "tena caṇḍapajjotassa nibbatti ahosīti āha “eteneva nayenā”tiādi.",
  "tika-vin01t2:40_10": "Purisaṃ upanijjhāyatīti vātapānādinā disvā vā diṭṭhapubbaṃ vā purisaṃ upanijjhāyati.",
  "tika-vin01t2:40_11": "Rājorodhā viyāti sīhaḷadīpe kira ekissā itthiyā tathā ahosi,",
  "tika-vin01t2:40_12": "tasmā evaṃ vuttaṃ.",
  "tika-vin01t2:41_0": "Idhāti imasmiṃ vatthusmiṃ.",
  "tika-vin01t2:41_1": "Ayanti sudinnassa purāṇadutiyikā.",
  "tika-vin01t2:41_2": "Yaṃ sandhāyāti yaṃ ajjhācāraṃ sandhāya.",
  "tika-vin01t2:41_3": "Sukkaṃ sandhāya “mātāpitaro ca sannipatitā hontī”ti vuttaṃ,",
  "tika-vin01t2:41_4": "mātā ca utunī hotīti lohitaṃ sandhāya.",
  "tika-vin01t2:41_5": "Tattha sannipatitā hontīti asaddhammavasena ekasmiṃ ṭhāne samāgatā saṅgatā honti.",
  "tika-vin01t2:41_6": "Mātā ca utunī hotīti idaṃ utusamayaṃ sandhāya vuttaṃ,",
  "tika-vin01t2:41_7": "na lokasamaññākarajassa lagganadivasamattaṃ.",
  "tika-vin01t2:41_8": "Gandhabboti tatrūpagasatto,",
  "tika-vin01t2:41_9": "gantabboti vuttaṃ hoti. Ta-",
  "tika-vin01t2:41_10": "kārassa dha-",
  "tika-vin01t2:41_11": "kāro katoti daṭṭhabbaṃ.",
  "tika-vin01t2:41_12": "Atha vā gandhanato uppajjanagatiyā nimittupaṭṭhānena sūcanato dīpanato gandhoti laddhanāmena bhavagāmikammunā abbati pavattatīti gandhabbo,",
  "tika-vin01t2:41_13": "tattha uppajjanakasatto.",
  "tika-vin01t2:41_14": "Paccupaṭṭhito hotīti upagato hoti.",
  "tika-vin01t2:41_15": "Ettha ca na mātāpitūnaṃ sannipātaṃ olokayamāno samīpe ṭhito nāma hoti,",
  "tika-vin01t2:41_16": "kammayantayantito pana eko satto tasmiṃ okāse nibbattanako purimajātiyaṃ ṭhitoyeva gatinimittādiārammaṇakaraṇavasena",
  "tika-vin01t2:41_17": "upapattābhimukho hotīti adhippāyo.",
  "tika-vin01t2:42_0": "Sannipātāti samodhānena samāgamena.",
  "tika-vin01t2:42_1": "Gabbhassāti gabbhe nibbattanakasattassa.",
  "tika-vin01t2:42_2": "Gabbhe nibbattanakasattopi hi gabbhoti vuccati. Yathāha –",
  "tika-vin01t2:42_3": "“yathā kho panānanda,",
  "tika-vin01t2:42_4": "aññā itthikā nava vā dasa vā māse gabbhaṃ kucchinā pariharitvā vijāyantī”ti.",
  "tika-vin01t2:42_5": "Katthaci pana gabbhoti mātukucchi vutto. Yathāha –",
  "tika-vin01t2:43_0": "“Yamekarattiṃ paṭhamaṃ, gabbhe vasati māṇavo;",
  "tika-vin01t2:44_0": "Abbhuṭṭhitova so yāti, sa gacchaṃ na nivattatī”ti. ; –",
  "tika-vin01t2:45_0": "Ettha ca gabbhati attabhāvabhāvena pavattatīti gabbho,",
  "tika-vin01t2:45_1": "kalalādiavattho dhammappabandho,",
  "tika-vin01t2:45_2": "taṃnissitattā pana sattasantāno “gabbho”ti vutto yathā “mañcā ukkuṭṭhiṃ karontī”ti.",
  "tika-vin01t2:45_3": "Taṃnissayabhāvato mātukucchi “gabbho”ti veditabbo.",
  "tika-vin01t2:45_4": "Gabbho viyāti vā.",
  "tika-vin01t2:45_5": "Yathā hi nivāsaṭṭhānatāya sattānaṃ ovarako “gabbho”ti vuccati,",
  "tika-vin01t2:45_6": "evaṃ gabbhaseyyakānaṃ sattānaṃ yāva abhijāti nivāsaṭṭhānatāya mātukucchi “gabbho”ti vuttoti veditabbo.",
  "tika-vin01t2:45_7": "Avakkanti hotīti nibbatti hoti.",
  "tika-vin01t2:46_0": "Ārakkhadevatāti tassa ārakkhatthāya ṭhitā devatā.",
  "tika-vin01t2:46_1": "Assa taṃ ajjhācāranti sambandho.",
  "tika-vin01t2:46_2": "Tathā nicchāresunti tathā mahantaṃ saddaṃ katvā nicchāresuṃ.",
  "tika-vin01t2:46_3": "Kiñcāpi idha pāḷiyaṃ ākāsaṭṭhadevatā visuṃ na āgatā,",
  "tika-vin01t2:46_4": "tathāpi saddassa anussāvane ayamanukkamoti dassetuṃ cātumahārājikadevatāyo dvidhā katvā ākāsaṭṭhadevatā visuṃ vuttā.",
  "tika-vin01t2:46_5": "Tenettha ākāsaṭṭhakānaṃ visuṃ gahitattā cātumahārājikāti paribhaṇḍapabbataṭṭhakā veditabbā.",
  "tika-vin01t2:46_6": "Itihāti nipātasamudāyo evaṃsaddassa atthe daṭṭhabboti āha “eva”nti.",
  "tika-vin01t2:46_7": "Khaṇena muhuttenāti padadvayaṃ vevacanabhāvato samānatthamevāti daṭṭhabbaṃ.",
  "tika-vin01t2:46_8": "Ekakolāhalamahosīti devabrahmalokesu ekakolāhalamahosi.",
  "tika-vin01t2:46_9": "Kiñcāpi hi so saddo yāva brahmalokā abbhuggacchi,",
  "tika-vin01t2:46_10": "tathāpi na so manussānaṃ visayo tesaṃ rūpaṃ viya,",
  "tika-vin01t2:46_11": "teneva bhikkhū pucchiṃsu –",
  "tika-vin01t2:46_12": "“kacci no tvaṃ,",
  "tika-vin01t2:46_13": "āvuso sudinna,",
  "tika-vin01t2:46_14": "anabhirato”ti.",
  "tika-vin01t2:47_0": "37.",
  "tika-vin01t2:47_1": "“Evaṃ mātāputtānaṃ pabbajjā saphalā ahosi,",
  "tika-vin01t2:47_2": "pitā pana vippaṭisārābhibhūto vihāsī”ti vacanato sudinnassa tasmiṃ attabhāve arahattādhigamo nāhosīti viññāyati.",
  "tika-vin01t2:47_3": "Keci pana “pubbekatapuññatāya codiyamānassa bhabbakulaputtassāti vuttattā sudinno taṃ kukkuccaṃ vinodetvā arahattaṃ sacchākāsi,",
  "tika-vin01t2:47_4": "teneva pabbajjā anuññātā”ti vadanti.",
  "tika-vin01t2:47_5": "Taṃ pāḷiyā aṭṭhakathāya ca na sameti.",
  "tika-vin01t2:47_6": "Pubbekatapuññatā ca appamāṇaṃ tādisassapi antarākatapāpakammassa vasena ajātasattuno viya adhigamantarāyadassanato.",
  "tika-vin01t2:47_7": "Katākatānusocanalakkhaṇaṃ kukkuccaṃ idhādhippetanti āha “ajjhācārahetuko pacchānutāpo”ti.",
  "tika-vin01t2:47_8": "Kataṃ ajjhācāraṃ paṭicca anusocanavasena virūpaṃ saraṇaṃ cintanaṃ vippaṭisāroti āha “vippaṭisārotipi tasseva nāma”nti.",
  "tika-vin01t2:47_9": "Kucchitaṃ kataṃ kiriyāti kukataṃ,",
  "tika-vin01t2:47_10": "kukatameva kukkuccanti āha “kucchitakiriyābhāvato kukkucca”nti.",
  "tika-vin01t2:47_11": "Pariyādinnamaṃsalohitattāti parikkhīṇamaṃsalohitattā.",
  "tika-vin01t2:47_12": "Avipphārikoti uddesādīsu byāpārarahito,",
  "tika-vin01t2:47_13": "abyāvaṭoti attho.",
  "tika-vin01t2:47_14": "Vahacchinnoti chinnavaho,",
  "tika-vin01t2:47_15": "bhāravahanena chinnakkhandhoti vuttaṃ hoti.",
  "tika-vin01t2:47_16": "Taṃ taṃ cintayīti “yadi ahaṃ taṃ pāpaṃ na karissaṃ,",
  "tika-vin01t2:47_17": "ime bhikkhū viya paripuṇṇasīlo assa”ntiādinā taṃ taṃ cintayi.",
  "tika-vin01t2:48_0": "38.",
  "tika-vin01t2:48_1": "Evaṃbhūtanti kisalūkhādibhāvappattaṃ.",
  "tika-vin01t2:48_2": "Gaṇasaṅgaṇikāpapañcenāti gaṇe janasamāgame sannipatanaṃ gaṇasaṅgaṇikā,",
  "tika-vin01t2:48_3": "gaṇasaṅgaṇikāyeva papañco gaṇasaṅgaṇikāpapañco, tena.",
  "tika-vin01t2:48_4": "Yassāti ye assa.",
  "tika-vin01t2:48_5": "Kathāphāsukāti vissāsikabhāveneva kathākaraṇe phāsukā,",
  "tika-vin01t2:48_6": "sukhena vattuṃ sakkuṇeyyā,",
  "tika-vin01t2:48_7": "sukhasambhāsāti attho.",
  "tika-vin01t2:48_8": "Pasādassa pamāṇato ūnādhikattaṃ sabbadā sabbesaṃ natthīti āha “pasādapatiṭṭhānokāsassa sampuṇṇattā”ti.",
  "tika-vin01t2:48_9": "Dānīti imasmiṃ atthe etarahi-",
  "tika-vin01t2:48_10": "saddo atthīti āha “dānīti nipāto”ti. No-",
  "tika-vin01t2:48_11": "saddopi nu-",
  "tika-vin01t2:48_12": "saddo viya pucchanatthoti āha “kacci nu tva”nti.",
  "tika-vin01t2:48_13": "Tameva anabhiratinti tehi bhikkhūhi pucchitaṃ tameva gihibhāvapatthanākāraṃ anabhiratiṃ.",
  "tika-vin01t2:48_14": "“Tamevā”ti avadhāraṇena nivattitamatthaṃ dassento āha “adhikusalāna”ntiādi.",
  "tika-vin01t2:48_15": "Adhikusalā dhammā samathavipassanādayo.",
  "tika-vin01t2:48_16": "Atthīti visayabhāvena citte parivattanaṃ sandhāya vuttaṃ,",
  "tika-vin01t2:48_17": "na pāpassa vattamānataṃ sandhāya,",
  "tika-vin01t2:48_18": "atthi visayabhāvena citte parivattatīti vuttaṃ hoti. Tenāha –",
  "tika-vin01t2:48_19": "“niccakālaṃ abhimukhaṃ viya me tiṭṭhatī”ti.",
  "tika-vin01t2:49_0": "Yaṃ tvanti ettha yanti hetuatthe nipāto,",
  "tika-vin01t2:49_1": "karaṇatthe vā paccattavacananti āha “yena pāpenā”ti.",
  "tika-vin01t2:49_2": "Anekapariyāyenāti ettha pariyāya-",
  "tika-vin01t2:49_3": "saddo kāraṇavacanoti āha “anekakāraṇenā”ti.",
  "tika-vin01t2:49_4": "Virāgatthāyāti bhavabhogesu virajjanatthāya.",
  "tika-vin01t2:49_5": "No rāgena rajjanatthāyāti bhavabhogesuyeva rāgena arañjanatthāya.",
  "tika-vin01t2:49_6": "Tenāha “bhagavatā hī”tiādi.",
  "tika-vin01t2:49_7": "Esa nayo sabbapadesūti adhippāyikamattaṃ sabbapadesu atidissati.",
  "tika-vin01t2:49_8": "Idaṃ panettha pariyāyavacanamattanti “visaṃyogāyā”tiādīsu sabbapadesu “kilesehi visaṃyujjanatthāyā”tiādinā",
  "tika-vin01t2:49_9": "padatthavibhāvanavasena vuttapariyāyavacanaṃ sandhāya vadati.",
  "tika-vin01t2:49_10": "Na saṃyujjanatthāyāti kilesehi na saṃyujjanatthāya.",
  "tika-vin01t2:49_11": "Aggahaṇatthāyāti kilese aggahaṇatthāya,",
  "tika-vin01t2:49_12": "bhavabhoge vā taṇhādiṭṭhivasena aggahaṇatthāya.",
  "tika-vin01t2:49_13": "Na saṅgahaṇatthāyāti etthāpi imināva nayena attho veditabbo.",
  "tika-vin01t2:50_0": "Nibbattitalokuttaranibbānamevāti saṅkhārehi nikkhantaṃ vivittaṃ,",
  "tika-vin01t2:50_1": "tatoyeva lokato uttiṇṇattā lokuttaraṃ nibbānaṃ.",
  "tika-vin01t2:50_2": "Madanimmadanāyāti vāti ettha avuttasamuccayatthena vā-",
  "tika-vin01t2:50_3": "saddena ādiatthena iti-",
  "tika-vin01t2:50_4": "saddena vā “pipāsavinayāyā”tiādi sabbaṃ saṅgahitanti daṭṭhabbaṃ.",
  "tika-vin01t2:50_5": "Nibbānaṃ ārammaṇaṃ katvā pavattamānena ariyamaggena pahīyamānā rāgamānamadādayo taṃ patvā pahīyanti nāmāti āha “yasmā pana taṃ āgammā”tiādi.",
  "tika-vin01t2:50_6": "Tattha taṃ āgammāti nibbānaṃ āgamma paṭicca ariyamaggassa ārammaṇapaccayabhāvahetu.",
  "tika-vin01t2:50_7": "Mānamadapurisamadādayoti ettha jātiādiṃ nissāya seyyassa “seyyohamasmī”tiādinā uppajjanakamānoyeva madajananaṭṭhena madoti mānamado.",
  "tika-vin01t2:50_8": "Purisamado vuccati purisamāno,",
  "tika-vin01t2:50_9": "“ahaṃ puriso”ti uppajjanakamāno.",
  "tika-vin01t2:50_10": "“Asaddhammasevanasamatthataṃ nissāya pavatto māno,",
  "tika-vin01t2:50_11": "rāgo eva vā purisamado”ti keci. Ādi-",
  "tika-vin01t2:50_12": "saddena balamadayobbanamadādiṃ saṅgaṇhāti.",
  "tika-vin01t2:50_13": "Mahāgaṇṭhipade pana majjhimagaṇṭhipade ca “purisamado nāma sambhavo”ti vuttaṃ,",
  "tika-vin01t2:50_14": "taṃ idha yuttaṃ viya na dissati.",
  "tika-vin01t2:50_15": "Na hi “bhagavatā sambhavassa vināsāya dhammo desito”ti vattuṃ vaṭṭati.",
  "tika-vin01t2:50_16": "Nimmadāti vigatamadabhāvā.",
  "tika-vin01t2:50_17": "Imameva hi atthaṃ dassetuṃ “amadā”ti vuttaṃ.",
  "tika-vin01t2:50_18": "Madā nimmadīyanti ettha amadabhāvaṃ vināsaṃ gacchantīti madanimmadano.",
  "tika-vin01t2:50_19": "Esa nayo sesapadesupi.",
  "tika-vin01t2:51_0": "Kāmapipāsāti kāmānaṃ pātukamyatā,",
  "tika-vin01t2:51_1": "kāmataṇhāti attho.",
  "tika-vin01t2:51_2": "Ālīyanti abhiramitabbaṭṭhena sevīyantīti ālayā,",
  "tika-vin01t2:51_3": "pañca kāmaguṇāti āha “pañca kāmaguṇālayā”ti.",
  "tika-vin01t2:51_4": "Pañcasu hi kāmaguṇesu chandarāgappahāneneva pañca kāmaguṇāpi pahīnā nāma honti,",
  "tika-vin01t2:51_5": "teneva “yo,",
  "tika-vin01t2:51_6": "bhikkhave,",
  "tika-vin01t2:51_7": "rūpesu chandarāgo”tiādi vuttaṃ.",
  "tika-vin01t2:51_8": "Pañcakāmaguṇesu vā ālayā pañcakāmaguṇālayā.",
  "tika-vin01t2:51_9": "Ālīyanti allīyanti abhiramanavasena sevantīti ālayāti hi taṇhāvicaritānaṃ adhivacanaṃ.",
  "tika-vin01t2:51_10": "Tebhūmakavaṭṭanti tīsu bhūmīsu kammakilesavipākā vaṭṭanaṭṭhena vaṭṭaṃ.",
  "tika-vin01t2:51_11": "Virajjatīti palujjati.",
  "tika-vin01t2:51_12": "“Virajjatīti kāmavināso vutto,",
  "tika-vin01t2:51_13": "nirujjhatīti ekappahārena vināso”ti gaṇṭhipadesu vuttaṃ.",
  "tika-vin01t2:51_14": "Virāgo nirodhoti sāmaññacodanāyapi “taṇhākkhayo”ti adhikatattā taṇhāya eva virajjanaṃ nirujjhanañca vuttaṃ.",
  "tika-vin01t2:52_0": "Catasso yoniyoti ettha yonīti khandhakoṭṭhāsassapi kāraṇassapi passāvamaggassapi nāmaṃ.",
  "tika-vin01t2:52_1": "“Catasso nāgayoniyo catasso supaṇṇayoniyo”ti ettha hi khandhakoṭṭhāso yoni nāma.",
  "tika-vin01t2:52_2": "“Yoni hesā bhūmija phalassa adhigamāyā”ti ettha kāraṇaṃ.",
  "tika-vin01t2:52_3": "“Na cāhaṃ brāhmaṇaṃ brūmi,",
  "tika-vin01t2:52_4": "yonijaṃ mattisambhava”nti ettha passāvamaggo.",
  "tika-vin01t2:52_5": "Idha pana khandhakoṭṭhāso “yonī”ti adhippeto.",
  "tika-vin01t2:52_6": "Yavanti tāya sattā amissitāpi samānajātitāya missitā hontīti yoni.",
  "tika-vin01t2:52_7": "Sā pana atthato aṇḍādiuppattiṭṭhānavisiṭṭho khandhānaṃ bhāgaso pavattiviseso,",
  "tika-vin01t2:52_8": "sā ca aṇḍajajalābujasaṃsedajaopapātikavasena catubbidhā.",
  "tika-vin01t2:52_9": "Vuttañhetaṃ “catasso kho imā,",
  "tika-vin01t2:52_10": "sāriputta, yoniyo.",
  "tika-vin01t2:52_11": "Katamā catasso?",
  "tika-vin01t2:52_12": "Aṇḍajā yoni jalābujā yoni saṃsedajā yoni opapātikā yonī”ti.",
  "tika-vin01t2:53_0": "Tattha aṇḍe jātā aṇḍajā.",
  "tika-vin01t2:53_1": "Jalābumhi jātā jalābujā.",
  "tika-vin01t2:53_2": "Saṃsede jātā saṃsedajā.",
  "tika-vin01t2:53_3": "Vinā etehi kāraṇehi uppatitvā viya nibbattāti opapātikā.",
  "tika-vin01t2:53_4": "Ettha ca petaloke tiracchāne manussesu ca aṇḍajādayo catassopi yoniyo sambhavanti,",
  "tika-vin01t2:53_5": "manussesu panettha kecideva opapātikā honti mahāpadumakumārādayo viya.",
  "tika-vin01t2:53_6": "Aṇḍajāpi kontaputtā dvebhātiyatherā viya,",
  "tika-vin01t2:53_7": "saṃsedajāpi padumagabbhe nibbattapokkharasātibrāhmaṇapadumavatīdevīādayo viya kecideva honti,",
  "tika-vin01t2:53_8": "yebhuyyena pana manussā jalābujāva.",
  "tika-vin01t2:53_9": "Petesupi nijjhāmataṇhikapetānaṃ niccadukkhāturatāya kāmasevanā natthi,",
  "tika-vin01t2:53_10": "tasmā te gabbhaseyyakā na honti.",
  "tika-vin01t2:53_11": "Jālāvantatāya na tāsaṃ kucchiyaṃ gabbho saṇṭhāti,",
  "tika-vin01t2:53_12": "tasmā te opapātikāyeva saṃsedajatāyapi asambhavato,",
  "tika-vin01t2:53_13": "avasesapetā pana catuyonikāpi honti.",
  "tika-vin01t2:53_14": "Yathā ca te,",
  "tika-vin01t2:53_15": "evaṃ yakkhāpi sabbacatuppadapakkhijātidīghajātiādayopi sabbe catuyonikāyeva.",
  "tika-vin01t2:53_16": "Sabbe nerayikā ca catumahārājikato paṭṭhāya uparidevā ca opapātikāyeva,",
  "tika-vin01t2:53_17": "bhummadevā pana catuyonikāva honti.",
  "tika-vin01t2:53_18": "Tattha devamanussesu saṃsedajaopapātikānaṃ ayaṃ viseso –",
  "tika-vin01t2:53_19": "saṃsedajā mandā daharā hutvā nibbattanti,",
  "tika-vin01t2:53_20": "opapātikā soḷasavassuddesikā hutvā.",
  "tika-vin01t2:54_0": "Pañca gatiyoti ettha sukatadukkaṭakammavasena gantabbā upapajjitabbāti gatiyo.",
  "tika-vin01t2:54_1": "Yathā hi kammabhavo paramatthato asatipi kārake paccayasāmaggiyā siddho,",
  "tika-vin01t2:54_2": "taṃsamaṅginā santānalakkhaṇena sattena katoti voharīyati,",
  "tika-vin01t2:54_3": "evaṃ upapattibhavalakkhaṇagatiyo paramatthato asatipi gamake taṃtaṃkammavasena yesaṃ tāni kammāni tehi gantabbāti voharīyanti.",
  "tika-vin01t2:54_4": "Apica gatigati nibbattigati ajjhāsayagati vibhavagati nipphattigatīti bahuvidhā gati nāma.",
  "tika-vin01t2:54_5": "Tattha “taṃ gatiṃ pecca gacchāmī”ti ca “yassa gatiṃ na jānanti,",
  "tika-vin01t2:54_6": "devā gandhabbamānusā”ti ca ayaṃ gatigati nāma.",
  "tika-vin01t2:54_7": "“Imesaṃ kho panāhaṃ bhikkhūnaṃ sīlavantānaṃ neva jānāmi āgatiṃ vā gatiṃ vā”ti ayaṃ nibbattigati nāma.",
  "tika-vin01t2:54_8": "“Evampi kho te ahaṃ brahme gatiñca pajānāmi cutiñca pajānāmī”ti ayaṃ ajjhāsayagati nāma.",
  "tika-vin01t2:54_9": "“Vibhavo gati dhammānaṃ,",
  "tika-vin01t2:54_10": "nibbānaṃ arahato gatī”ti ayaṃ vibhavagati nāma.",
  "tika-vin01t2:54_11": "“Dveyeva gatiyo sambhavanti anaññā”ti ayaṃ nipphattigati nāma.",
  "tika-vin01t2:54_12": "Tāsu idha gatigati adhippetā,",
  "tika-vin01t2:54_13": "sā pana nirayatiracchānayonipettivisayamanaussadevānaṃ vasena pañcavidhā hoti.",
  "tika-vin01t2:54_14": "Vuttañhetaṃ –",
  "tika-vin01t2:54_15": "“pañca kho imā,",
  "tika-vin01t2:54_16": "sāriputta, gatiyo.",
  "tika-vin01t2:54_17": "Katamā pañca?",
  "tika-vin01t2:54_18": "Nirayo tiracchānayoni pettivisayo manussā devā”ti.",
  "tika-vin01t2:55_0": "Tattha yassa uppajjati,",
  "tika-vin01t2:55_1": "taṃ brūhentoyeva uppajjatīti ayo, sukhaṃ.",
  "tika-vin01t2:55_2": "Natthi ettha ayoti nirayo,",
  "tika-vin01t2:55_3": "tato eva ramitabbaṃ assādetabbaṃ tattha natthīti niratiatthena nirassādaṭṭhena ca nirayoti vuccati.",
  "tika-vin01t2:55_4": "Tiriyaṃ añcitāti tiracchānā,",
  "tika-vin01t2:55_5": "devamanussādayo viya uddhaṃ dīghā ahutvā tiriyaṃ dīghāti attho.",
  "tika-vin01t2:55_6": "Pakaṭṭhato sukhato ayanaṃ apagamo peccabhāvo,",
  "tika-vin01t2:55_7": "taṃ peccabhāvaṃ pattānaṃ visayoti pettivisayo, petayoni.",
  "tika-vin01t2:55_8": "Manassa ussannatāya manussā,",
  "tika-vin01t2:55_9": "satisūrabhāvabrahmacariyayogyatādiguṇavasena upacitamānasatāya ukkaṭṭhaguṇacittatāya manussāti vuttaṃ hoti,",
  "tika-vin01t2:55_10": "ayaṃ panattho nippariyāyato jambudīpavāsīvasena veditabbo. Yathāha – “tīhi,",
  "tika-vin01t2:55_11": "bhikkhave,",
  "tika-vin01t2:55_12": "ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse.",
  "tika-vin01t2:55_13": "Katamehi tīhi?",
  "tika-vin01t2:55_14": "Sūrā satimanto idha brahmacariyavāso”ti.",
  "tika-vin01t2:55_15": "Tathā hi buddhā ca bhagavanto paccekabuddhā aggasāvakā mahāsāvakā cakkavattino aññe ca mahānubhāvā sattā tattheva uppajjanti,",
  "tika-vin01t2:55_16": "tehi samānarūpāditāya pana saddhiṃ parittadīpavāsīhi itaramahādīpavāsinopi manussātveva paññāyiṃsu.",
  "tika-vin01t2:56_0": "Apare pana bhaṇanti “lobhādīhi alobhādīhi ca sahitassa manassa ussannatāya manussā.",
  "tika-vin01t2:56_1": "Ye hi sattā manussajātikā,",
  "tika-vin01t2:56_2": "tesu visesato lobhādayo alobhādayo ca ussannā.",
  "tika-vin01t2:56_3": "Te lobhādiussannatāya apāyamaggaṃ,",
  "tika-vin01t2:56_4": "alobhādiussannatāya sugatimaggaṃ nibbānagāmimaggañca paripūrenti,",
  "tika-vin01t2:56_5": "tasmā lobhādīhi alobhādīhi ca sahitassa manassa ussannatāya parittadīpavāsīhi saddhiṃ catumahādīpavāsino sattavisesā manussāti vuccantī”ti.",
  "tika-vin01t2:56_6": "Lokiyā pana “manuno apaccabhāvena manussā”ti vadanti.",
  "tika-vin01t2:56_7": "Manu nāma paṭhamakappiko lokamariyādāya ādibhūto sattānaṃ hitāhitavidhāyako kattabbākattabbatāvasena pituṭṭhāniyo,",
  "tika-vin01t2:56_8": "yo sāsane mahāsammatoti vuccati amhākaṃ bodhisatto,",
  "tika-vin01t2:56_9": "paccakkhato paramparāya ca tassa ovādānusāsaniyaṃ ṭhitā sattā puttasadisatāya “manussā,",
  "tika-vin01t2:56_10": "mānusā”ti ca vuccanti.",
  "tika-vin01t2:56_11": "Tato eva hi te “mānavā manujā”ti ca voharīyanti.",
  "tika-vin01t2:57_0": "Pañcahi kāmaguṇehi attano attano devānubhāvasaṅkhātehi iddhivisesehi ca dibbanti kīḷanti laḷanti jotantīti devā.",
  "tika-vin01t2:57_1": "Tattha kāmadevā kāmaguṇehi ceva iddhivisesehi ca,",
  "tika-vin01t2:57_2": "itare iddhiviseseheva dibbantīti veditabbā.",
  "tika-vin01t2:57_3": "Saraṇanti vā gamiyanti abhitthavīyantīti vā devā.",
  "tika-vin01t2:57_4": "Ettha ca nirayagatidevagatimanussagatīhi saddhiṃ okāsena khandhā vuttā.",
  "tika-vin01t2:57_5": "Tiracchānayonipettivisayaggahaṇena khandhānaṃ eva gahaṇaṃ veditabbaṃ tesaṃ tādisassa paricchinnassa okāsassa abhāvato.",
  "tika-vin01t2:57_6": "Yattha yattha vā te araññasamuddapabbatapādādike nibaddhavāsaṃ vasanti,",
  "tika-vin01t2:57_7": "tādisassa ṭhānassa vasena okāsopi gahetabbo.",
  "tika-vin01t2:57_8": "Satta viññāṇaṭṭhitiyo nava sattāvāsā ca heṭṭhā saṃvaṇṇitanayā eva.",
  "tika-vin01t2:57_9": "Aparāparabhāvāyāti aparāparaṃ yoniādito yoniādibhāvāya.",
  "tika-vin01t2:57_10": "Ābandhanaṃ gaṇṭhikaraṇaṃ,",
  "tika-vin01t2:57_11": "saṃsibbanaṃ tunnakaraṇaṃ.",
  "tika-vin01t2:57_12": "Taṇhāya nikkhantaṃ tattha tassā sabbaso abhāvato,",
  "tika-vin01t2:57_13": "nikkhamanañcassa taṇhāya visaṃyogo evāti āha “visaṃyutta”nti.",
  "tika-vin01t2:58_0": "Kāmānaṃ pahānanti ettha kāmaggahaṇena kāmīyatīti kāmo,",
  "tika-vin01t2:58_1": "kāmetīti kāmoti duvidhassapi kāmassa saṅgaho katoti āha “vatthukāmānaṃ kilesakāmānañca pahāna”nti.",
  "tika-vin01t2:58_2": "Vatthukāmappahānañcettha tesu chandarāgappahānenāti veditabbaṃ.",
  "tika-vin01t2:58_3": "Kāmasaññānanti kāmesu,",
  "tika-vin01t2:58_4": "kāmasahagatānaṃ vā saññānaṃ.",
  "tika-vin01t2:58_5": "Pariññāti tividhāpi pariññā idhādhippetāti āha “ñātatīraṇapahānavasena tividhā pariññā”ti.",
  "tika-vin01t2:58_6": "Tattha katamā ñātapariññā?",
  "tika-vin01t2:58_7": "Sabbaṃ tebhūmakaṃ nāmarūpaṃ “idaṃ rūpaṃ,",
  "tika-vin01t2:58_8": "ettakaṃ rūpaṃ,",
  "tika-vin01t2:58_9": "na ito bhiyyo,",
  "tika-vin01t2:58_10": "idaṃ nāmaṃ,",
  "tika-vin01t2:58_11": "ettakaṃ nāmaṃ,",
  "tika-vin01t2:58_12": "na ito bhiyyo”ti bhūtupādāyabhedaṃ rūpaṃ phassādibhedaṃ nāmañca lakkhaṇarasapaccupaṭṭhānapadaṭṭhānato vavatthapeti,",
  "tika-vin01t2:58_13": "kammāvijjādikañcassa paccayaṃ pariggaṇhāti,",
  "tika-vin01t2:58_14": "ayaṃ ñātapariññā.",
  "tika-vin01t2:59_0": "Katamā tīraṇapariññā?",
  "tika-vin01t2:59_1": "Evaṃ ñātaṃ katvā taṃ sabbaṃ tīreti aniccato dukkhato rogatoti dvācattālīsāya ākārehi,",
  "tika-vin01t2:59_2": "ayaṃ tīraṇapariññā nāma.",
  "tika-vin01t2:59_3": "Katamā pahānapariññā?",
  "tika-vin01t2:59_4": "Evaṃ tīrayitvā aggamaggena sabbasmiṃ chandarāgaṃ pajahati,",
  "tika-vin01t2:59_5": "ayaṃ pahānapariññā.",
  "tika-vin01t2:59_6": "Diṭṭhivisuddhikaṅkhāvitaraṇavisuddhiyo vā ñātapariññā,",
  "tika-vin01t2:59_7": "maggāmaggapaṭipadāñāṇadassanavisuddhiādayo,",
  "tika-vin01t2:59_8": "kalāpasammasanādianulomapariyosānā vā paññā tīraṇapariññā,",
  "tika-vin01t2:59_9": "ariyamagge ñāṇaṃ nippariyāyena pahānapariññā.",
  "tika-vin01t2:59_10": "Idha pana kāmasaññānaṃ sabhāvalakkhaṇapaṭivedhavasena aniccādisāmaññalakkhaṇavasena ca pavattamānānaṃ",
  "tika-vin01t2:59_11": "ñātatīraṇapariññānampi kiccanipphattiyā maggeneva ijjhanato maggakkhaṇaṃyeva sandhāya tividhāpi pariññā vuttā.",
  "tika-vin01t2:59_12": "Teneva “imesu pañcasu ṭhānesu kilesakkhayakaro lokuttaramaggova kathito”ti vuttaṃ.",
  "tika-vin01t2:60_0": "Kāmesu,",
  "tika-vin01t2:60_1": "kāme vā pātumicchā kāmapipāsāti āha –",
  "tika-vin01t2:60_2": "“kāmesu pātabyatānaṃ,",
  "tika-vin01t2:60_3": "kāme vā pātumicchāna”nti.",
  "tika-vin01t2:60_4": "Imesu pañcasu ṭhānesūti “kāmānaṃ pahānaṃ akkhāta”ntiādinā vuttesu pañcasu ṭhānesu.",
  "tika-vin01t2:60_5": "Tīsu ṭhānesūti “virāgāya dhammo desito,",
  "tika-vin01t2:60_6": "no sarāgāya,",
  "tika-vin01t2:60_7": "visaṃyogāya dhammo desito,",
  "tika-vin01t2:60_8": "no saṃyogāya,",
  "tika-vin01t2:60_9": "anupādānāya dhammo desito,",
  "tika-vin01t2:60_10": "no saupādānāyā”ti evaṃ vuttesu ṭhānesu.",
  "tika-vin01t2:60_11": "Vippaṭisāraṃ karotīti evaṃ taṃ pāpaṃ vippaṭisāraṃ uppādeti.",
  "tika-vin01t2:60_12": "Kīdisaṃ vippaṭisāraṃ karotīti āha “īdisepi nāmā”tiādi.",
  "tika-vin01t2:61_0": "39.",
  "tika-vin01t2:61_1": "Neva piyakamyatāyāti attani satthu neva piyabhāvakāmatāya.",
  "tika-vin01t2:61_2": "Na bhedapurekkhāratāyāti na satthu tena bhikkhunā bhedanādhippāyapurekkhāratāya.",
  "tika-vin01t2:61_3": "Na kalisāsanāropanatthāyāti na dosāropanatthāya.",
  "tika-vin01t2:61_4": "Kalīti kodhassetaṃ adhivacanaṃ,",
  "tika-vin01t2:61_5": "tassa sāsanaṃ kalisāsanaṃ,",
  "tika-vin01t2:61_6": "kodhavasena vuccamāno garahadoso.",
  "tika-vin01t2:61_7": "Velanti sikkhāpadavelaṃ.",
  "tika-vin01t2:61_8": "Mariyādanti tasseva vevacanaṃ.",
  "tika-vin01t2:61_9": "Sikkhāpadañhi anatikkamanīyaṭṭhena “velā,",
  "tika-vin01t2:61_10": "mariyādā”ti ca vuccati.",
  "tika-vin01t2:62_0": "Ajjhācāravītikkamoti methunavasena pavattaajjhācārasaṅkhāto vītikkamo.",
  "tika-vin01t2:62_1": "Pakaraṇeti ettha pa-",
  "tika-vin01t2:62_2": "saddo ārambhavacanoti āha “kattuṃ ārabhatī”ti.",
  "tika-vin01t2:62_3": "Katthaci upasaggo dhātuatthameva vadati,",
  "tika-vin01t2:62_4": "na visesatthajotakoti āha “karotiyeva vā”ti.",
  "tika-vin01t2:62_5": "Jātiyāti khattiyādijātiyā.",
  "tika-vin01t2:62_6": "Gottenāti gotamakassapādigottena.",
  "tika-vin01t2:62_7": "Kolaputtiyenāti khattiyādijātīsuyeva sakkakulasotthiyakulādivisiṭṭhakulānaṃ puttabhāvena.",
  "tika-vin01t2:62_8": "Yasassīti mahāparivāro.",
  "tika-vin01t2:62_9": "Pesalanti piyasīlaṃ.",
  "tika-vin01t2:62_10": "Avikampamānenāti paṭighānunayehi akampamānena.",
  "tika-vin01t2:62_11": "Yassa tasmiṃ attabhāve uppajjanārahānaṃ maggaphalānaṃ upanissayo natthi,",
  "tika-vin01t2:62_12": "taṃ buddhā “moghapurisā”ti vadanti ariṭṭhalāḷudāyīādike viya.",
  "tika-vin01t2:62_13": "Upanissaye satipi tasmiṃ khaṇe magge vā phale vā asati “moghapurisā”ti vadantiyeva dhaniyaupasenattherādike viya.",
  "tika-vin01t2:62_14": "Sudinnassa pana tasmiṃ attabhāve maggaphalānaṃ upanissayo samucchinnoyeva,",
  "tika-vin01t2:62_15": "tena naṃ “moghapurisā”ti āha.",
  "tika-vin01t2:63_0": "Samaṇakaraṇānaṃ dhammānanti hirottappādīnaṃ.",
  "tika-vin01t2:63_1": "Maggaphalanibbānaggahaṇena paṭivedhasāsanassa gahitattā sāsanānanti paṭipattipariyattisāsanānaṃ gahaṇaṃ veditabbaṃ.",
  "tika-vin01t2:63_2": "Chavinti tesaṃ pabhassarakaraṇaṃ chaviṃ.",
  "tika-vin01t2:63_3": "Kiṃ tanti āha “chāya”nti,",
  "tika-vin01t2:63_4": "tesaṃ pakāsakaṃ obhāsanti attho.",
  "tika-vin01t2:63_5": "Kiṃ tanti āha “sundarabhāva”nti.",
  "tika-vin01t2:63_6": "Chavimanugataṃ anucchavikaṃ.",
  "tika-vin01t2:63_7": "Patirūpantiādīsupi “tesa”nti ānetvā sambandhitabbaṃ.",
  "tika-vin01t2:63_8": "Samaṇānaṃ kammaṃ sāmaṇakaṃ,",
  "tika-vin01t2:63_9": "na sāmaṇakaṃ assāmaṇakaṃ. Kathaṃ-",
  "tika-vin01t2:63_10": "saddayogena “na sakkhissasī”ti anāgatavacanaṃ kataṃ. “Nāma-",
  "tika-vin01t2:63_11": "saddayogenā”ti ca vadanti.",
  "tika-vin01t2:64_0": "Dayālukenāti anukampāya sahitena.",
  "tika-vin01t2:64_1": "Paribhāsantoti garahanto.",
  "tika-vin01t2:64_2": "Niruttinayena āsīvisa-",
  "tika-vin01t2:64_3": "saddassa atthaṃ dassento āha “āsu sīgha”ntiādi.",
  "tika-vin01t2:64_4": "Etassāti āsīvisassa.",
  "tika-vin01t2:64_5": "Āgacchatīti yo tena daṭṭho,",
  "tika-vin01t2:64_6": "taṃ patiāgacchati.",
  "tika-vin01t2:64_7": "Āsittavisotipi āsīviso,",
  "tika-vin01t2:64_8": "sakalakāye āsiñcitvā viya ṭhapitaviso parassa ca sarīre āsiñcanavisoti attho.",
  "tika-vin01t2:64_9": "Asitavisotipi āsīviso.",
  "tika-vin01t2:64_10": "Yaṃ yañhi etena asitaṃ hoti paribhuttaṃ,",
  "tika-vin01t2:64_11": "taṃ visameva sampajjati,",
  "tika-vin01t2:64_12": "tasmā asitaṃ visaṃ etassāti asitavisoti vattabbe “āsīviso”ti niruttinayena vuttaṃ.",
  "tika-vin01t2:64_13": "Asisadisavisotipi āsīviso,",
  "tika-vin01t2:64_14": "asi viya tikhiṇaṃ parassa mammacchedanasamatthaṃ visaṃ etassāti āsīvisoti vuttaṃ hoti.",
  "tika-vin01t2:64_15": "Āsīti vā dāṭhā vuccati,",
  "tika-vin01t2:64_16": "tattha sannihitavisoti āsīviso.",
  "tika-vin01t2:64_17": "Sesasappehi kaṇhasappassa mahāvisattā āsīvisassānantaraṃ kaṇhasappo vutto.",
  "tika-vin01t2:64_18": "Sappamukhampi aṅgārakāsu viya bhayāvahattā akusaluppattiyā ṭhānaṃ na hotīti akusalakammato nivāraṇādhippāyena",
  "tika-vin01t2:64_19": "sīlabhedatopi suddhasīle ṭhitassa maraṇameva varataranti dassetuṃ “āsīvisassa kaṇhasappassa mukhe aṅgajātaṃ",
  "tika-vin01t2:64_20": "pakkhittaṃ vara”nti vuttaṃ.",
  "tika-vin01t2:64_21": "Pabbajitena hi katapāpakammaṃ bhagavato āṇātikkamanato vatthumahantatāya mahāsāvajjaṃ.",
  "tika-vin01t2:64_22": "Kāsunti āvāṭopi vuccati rāsipi.",
  "tika-vin01t2:65_0": "“Kinnu santaramānova, kāsuṃ khaṇasi sārathi;",
  "tika-vin01t2:66_0": "Puṭṭho me samma akkhāhi, kiṃ kāsuyā karissasī”ti. –",
  "tika-vin01t2:67_0": "Ettha hi āvāṭo kāsu nāma.",
  "tika-vin01t2:68_0": "“Aṅgārakāsuṃ apare phuṇanti, narā rudantā paridaḍḍhagattā”ti –",
  "tika-vin01t2:69_0": "Ettha rāsi.",
  "tika-vin01t2:69_1": "Idha pana ubhayampi adhippetanti āha “aṅgārapuṇṇakūpe aṅgārarāsimhi vā”ti.",
  "tika-vin01t2:69_2": "Kassati khaṇīyatīti kāsu, āvāṭo.",
  "tika-vin01t2:69_3": "Kasīyati cīyatīti kāsu, rāsi.",
  "tika-vin01t2:69_4": "Padittāyāti dippamānāya. Saṃ-",
  "tika-vin01t2:69_5": "saddo ettha samantapariyāyoti āha “samantato pajjalitāyā”ti.",
  "tika-vin01t2:70_0": "Idaṃ mātugāmassa aṅgajāte aṅgajātapakkhipanaṃ nidānaṃ kāraṇamassa nirayupapajjanassāti itonidānaṃ,",
  "tika-vin01t2:70_1": "bhāvanapuṃsakañcetaṃ.",
  "tika-vin01t2:70_2": "Paccattavacanassa to-",
  "tika-vin01t2:70_3": "ādeso kato,",
  "tika-vin01t2:70_4": "tassa ca samāsepi alopo.",
  "tika-vin01t2:70_5": "Tattha nāma tvanti ettha tvaṃ-",
  "tika-vin01t2:70_6": "saddo “samāpajjissasī”ti iminā sambandhamupagacchamāno atthīti āha “tvanti taṃsaddassa vevacana”nti.",
  "tika-vin01t2:70_7": "“Yaṃ tanti pana pāṭho yuttarūpo”ti gaṇṭhipadesu vuttaṃ.",
  "tika-vin01t2:70_8": "Yaṃ tanti nāyaṃ uddesaniddeso,",
  "tika-vin01t2:70_9": "yathā loke yaṃ vā taṃ vāti avaññātavacanaṃ,",
  "tika-vin01t2:70_10": "evaṃ daṭṭhabbanti āha –",
  "tika-vin01t2:70_11": "“yaṃ vā taṃ vā hīḷitaṃ avaññātanti vuttaṃ hotī”ti.",
  "tika-vin01t2:70_12": "Nīcajanānanti nihīnaguṇānaṃ sattānaṃ.",
  "tika-vin01t2:70_13": "Gāmadhammanti ettha gāma-",
  "tika-vin01t2:70_14": "saddena gāmavāsino vuttā abhedūpacārenāti āha “gāmavāsikamanussāna”nti.",
  "tika-vin01t2:70_15": "Kilesapaggharaṇakaṃ dhammanti rāgādikilesavissandanakadhammaṃ.",
  "tika-vin01t2:70_16": "Methunadhammo hi rāgaṃ paggharati.",
  "tika-vin01t2:70_17": "Methunadhammassa mahāsāvajjatāya oḷārikattā vuttaṃ “asukhuma”nti.",
  "tika-vin01t2:70_18": "Anipuṇanti tasseva vevacanaṃ.",
  "tika-vin01t2:70_19": "Udake bhavaṃ odakaṃ. Kiṃ taṃ?",
  "tika-vin01t2:70_20": "Udakakiccanti āha –",
  "tika-vin01t2:70_21": "“udakakiccaṃ antikaṃ avasānaṃ assā”ti.",
  "tika-vin01t2:70_22": "Samāpajjissatīti anāgatavacanaṃ nāma-",
  "tika-vin01t2:70_23": "saddayogena katanti āha –",
  "tika-vin01t2:70_24": "“samāpajjissatīti…pe… nāma-",
  "tika-vin01t2:70_25": "saddena yojetabba”nti.",
  "tika-vin01t2:70_26": "Loke methunadhammassa ādikattā koci paṭhamakappiko,",
  "tika-vin01t2:70_27": "na panāyanti āha –",
  "tika-vin01t2:70_28": "“sāsanaṃ sandhāya vadatī”ti.",
  "tika-vin01t2:70_29": "Bahūnanti puggalāpekkhaṃ,",
  "tika-vin01t2:70_30": "na pana akusalāpekkhanti āha “bahūnaṃ puggalāna”nti.",
  "tika-vin01t2:71_0": "Yaṃ asaṃvaraṃ paṭicca dubbharatādupposatādi hoti,",
  "tika-vin01t2:71_1": "so asaṃvaro dubbharatādi-",
  "tika-vin01t2:71_2": "saddena vutto kāraṇe phalūpacārenāti āha –",
  "tika-vin01t2:71_3": "“dubbharatādīnaṃ vatthubhūtassa asaṃvarassā”ti.",
  "tika-vin01t2:71_4": "Vatthubhūtassāti kāraṇabhūtassa.",
  "tika-vin01t2:71_5": "Vasati ettha phalaṃ tadāyattavuttitāyāti hi kāraṇaṃ vatthu.",
  "tika-vin01t2:71_6": "Attāti cittaṃ sarīrañca,",
  "tika-vin01t2:71_7": "cittameva vā.",
  "tika-vin01t2:71_8": "Dubbharatañceva dupposatañca āpajjatīti attanā paccayadāyakehi ca dukkhena bharitabbataṃ posetabbatañca āpajjati.",
  "tika-vin01t2:71_9": "Asaṃvare ṭhito hi ekacco attanopi dubbharo hoti dupposo,",
  "tika-vin01t2:71_10": "ekacco upaṭṭhākānampi. Kathaṃ?",
  "tika-vin01t2:71_11": "Yo hi ambilādīni laddhā anambilādīni pariyesati,",
  "tika-vin01t2:71_12": "aññassa ghare laddhaṃ aññassa ghare chaḍḍento sabbaṃ gāmaṃ caritvā rittapattova vihāraṃ pavisitvā nipajjati,",
  "tika-vin01t2:71_13": "ayaṃ attano dubbharo.",
  "tika-vin01t2:71_14": "Yo pana sālimaṃsodanādīnaṃ patte pūretvā dinnepi dummukhabhāvaṃ anattamanabhāvameva dasseti,",
  "tika-vin01t2:71_15": "tesaṃ vā sammukhāva taṃ piṇḍapātaṃ “kiṃ tumhehi dinna”nti apasādento sāmaṇeragahaṭṭhādīnaṃ deti,",
  "tika-vin01t2:71_16": "ayaṃ upaṭṭhākānaṃ dubbharo.",
  "tika-vin01t2:71_17": "Etaṃ disvā manussā dūratova parivajjenti “dubbharo bhikkhu na sakkā posetu”nti.",
  "tika-vin01t2:72_0": "Mahicchatanti ettha mahantāni vatthūni icchati,",
  "tika-vin01t2:72_1": "mahatī vā panassa icchāti mahiccho,",
  "tika-vin01t2:72_2": "tassa bhāvo mahicchatā,",
  "tika-vin01t2:72_3": "santaguṇavibhāvanatā paṭiggahaṇe amattaññutā ca.",
  "tika-vin01t2:72_4": "Mahiccho hi icchācāre ṭhatvā attani vijjamānasīladhutadhammādiguṇe vibhāveti,",
  "tika-vin01t2:72_5": "tādisassa paṭiggahaṇe amattaññutāpi hoti.",
  "tika-vin01t2:72_6": "Yaṃ sandhāya vadanti “santaguṇasambhāvanatā paṭiggahaṇe ca amattaññutā,",
  "tika-vin01t2:72_7": "etaṃ mahicchatālakkhaṇa”nti.",
  "tika-vin01t2:72_8": "Sā panesā mahicchatā “idhekacco saddho samāno ‘saddhoti maṃ jano jānātū’ti icchati,",
  "tika-vin01t2:72_9": "sīlavā samāno ‘sīlavāti maṃ jano jānātū’ti” iminā nayena āgatāyeva,",
  "tika-vin01t2:72_10": "tāya samannāgato puggalo dussantappiyo hoti,",
  "tika-vin01t2:72_11": "vijātamātāpissa cittaṃ gahetuṃ na sakkoti.",
  "tika-vin01t2:72_12": "Tenetaṃ vuccati –",
  "tika-vin01t2:73_0": "“Aggikkhandho samuddo ca, mahiccho cāpi puggalo;",
  "tika-vin01t2:74_0": "Sakaṭena paccayaṃ dentu, tayopete atappiyā”ti. ;",
  "tika-vin01t2:75_0": "Sattehi kilesehi ca saṅgaṇanaṃ samodhānaṃ saṅgaṇikāti āha –",
  "tika-vin01t2:75_1": "“gaṇasaṅgaṇikāya ceva kilesasaṅgaṇikāya cā”ti.",
  "tika-vin01t2:75_2": "Kosajjānugato ca hotīti kusītabhāvena anugato hoti,",
  "tika-vin01t2:75_3": "kusītassa bhāvo kosajjaṃ.",
  "tika-vin01t2:75_4": "Aṭṭhakusītavatthupāripūriyāti ettha kucchitaṃ sīdatīti kusīto da-",
  "tika-vin01t2:75_5": "kārassa ta-",
  "tika-vin01t2:75_6": "kāraṃ katvā.",
  "tika-vin01t2:75_7": "Yassa dhammassa vasena puggalo “kusīto”ti vuccati,",
  "tika-vin01t2:75_8": "so kusītabhāvo idha kusīta-",
  "tika-vin01t2:75_9": "saddena vutto.",
  "tika-vin01t2:75_10": "Vināpi hi bhāvajotanasaddaṃ bhāvattho viññāyati yathā “paṭassa sukka”nti,",
  "tika-vin01t2:75_11": "tasmā kusītabhāvavatthūnīti attho,",
  "tika-vin01t2:75_12": "kosajjakāraṇānīti vuttaṃ hoti.",
  "tika-vin01t2:75_13": "Tathā hi –",
  "tika-vin01t2:76_0": "“Kammaṃ kho me kattabbaṃ bhavissati,",
  "tika-vin01t2:76_1": "kammaṃ kho pana me karontassa kāyo kilamissati,",
  "tika-vin01t2:76_2": "handāhaṃ nipajjāmīti so nipajjati,",
  "tika-vin01t2:76_3": "na vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya,",
  "tika-vin01t2:76_4": "idaṃ paṭhamaṃ kusītavatthu.",
  "tika-vin01t2:76_5": "Ahaṃ kho kammaṃ akāsiṃ,",
  "tika-vin01t2:76_6": "kammaṃ kho pana me karontassa kāyo kilanto,",
  "tika-vin01t2:76_7": "handāhaṃ nipajjāmi…pe…",
  "tika-vin01t2:76_8": "maggo kho me gantabbo bhavissati,",
  "tika-vin01t2:76_9": "maggaṃ kho pana me gacchantassa kāyo kilamissati,",
  "tika-vin01t2:76_10": "handāhaṃ nipajjāmi…pe…",
  "tika-vin01t2:76_11": "ahaṃ kho maggaṃ agamāsiṃ,",
  "tika-vin01t2:76_12": "maggaṃ kho pana me gacchantassa kāyo kilanto,",
  "tika-vin01t2:76_13": "handāhaṃ nipajjāmi…pe…",
  "tika-vin01t2:76_14": "ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin01t2:76_15": "tassa me kāyo kilanto akammañño,",
  "tika-vin01t2:76_16": "handāhaṃ nipajjāmi…pe…",
  "tika-vin01t2:76_17": "ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin01t2:76_18": "tassa me kāyo garuko akammañño māsācitaṃ maññe,",
  "tika-vin01t2:76_19": "handāhaṃ nipajjāmi…pe…",
  "tika-vin01t2:76_20": "uppanno kho me ayaṃ appamattako ābādho,",
  "tika-vin01t2:76_21": "atthi kappo nipajjituṃ,",
  "tika-vin01t2:76_22": "handāhaṃ nipajjāmi…pe…",
  "tika-vin01t2:76_23": "ahaṃ kho gilānā vuṭṭhito aciravuṭṭhito gelaññā,",
  "tika-vin01t2:76_24": "tassa me kāyo dubbalo akammañño,",
  "tika-vin01t2:76_25": "handāhaṃ nipajjāmīti so nipajjati,",
  "tika-vin01t2:76_26": "na vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya.",
  "tika-vin01t2:76_27": "Idaṃ aṭṭhamaṃ kusītavatthu”nti –",
  "tika-vin01t2:77_0": "Evamāgatāni “handāhaṃ nipajjāmī”ti evaṃ pavattaosīdanāni uparūpari kosajjakāraṇattā aṭṭha kusītavatthūni nāma,",
  "tika-vin01t2:77_1": "tesaṃ pāripūriyā saṃvattatīti attho.",
  "tika-vin01t2:78_0": "Subharo hoti suposoti attano upaṭṭhākehi ca sukhena bharitabbo posetabboti attho.",
  "tika-vin01t2:78_1": "Saṃvare ṭhito hi ekacco attanopi subharo hoti suposo,",
  "tika-vin01t2:78_2": "ekacco upaṭṭhākānampi. Kathaṃ?",
  "tika-vin01t2:78_3": "Yo hi yaṃ kiñci lūkhaṃ vā paṇītaṃ vā laddhā tuṭṭhacittova bhuñjitvā vihāraṃ gantvā attano kammaṃ karoti,",
  "tika-vin01t2:78_4": "ayaṃ attano subharo.",
  "tika-vin01t2:78_5": "Yo pana paresampi appaṃ vā bahuṃ vā lūkhaṃ vā paṇītaṃ vā dānaṃ ahīḷetvā attamano vippasannamukho hutvā etesaṃ sammukhāva paribhuñjitvā yāti,",
  "tika-vin01t2:78_6": "ayaṃ upaṭṭhākānaṃ subharo.",
  "tika-vin01t2:78_7": "Etaṃ disvā manussā ativiya vissatthā honti,",
  "tika-vin01t2:78_8": "“amhākaṃ bhadanto subharo,",
  "tika-vin01t2:78_9": "thokathokenapi tussati,",
  "tika-vin01t2:78_10": "mayameva naṃ posessāmā”ti paṭiññaṃ katvā posenti.",
  "tika-vin01t2:78_11": "Appicchatanti icchāvirahitattaṃ.",
  "tika-vin01t2:78_12": "Ettha hi byañjanaṃ sāvasesaṃ viya,",
  "tika-vin01t2:78_13": "attho pana niravaseso. Appa-",
  "tika-vin01t2:78_14": "saddo hettha abhāvatthoti sakkā viññātuṃ “appābādhatañca sañjānāmī”tiādīsu viya.",
  "tika-vin01t2:78_15": "Tenevāha “nittaṇhabhāva”nti.",
  "tika-vin01t2:79_0": "Tippabhedāya santuṭṭhiyāti yathālābhādisantosasāmaññena vuttaṃ,",
  "tika-vin01t2:79_1": "catūsu pana paccayesu tayo tayo santosāti dvādasavidho hoti santoso. Kathaṃ?",
  "tika-vin01t2:79_2": "Cīvare yathālābhasantoso yathābalasantoso yathāsāruppasantosoti tividho hoti santoso.",
  "tika-vin01t2:79_3": "Evaṃ piṇḍapātādīsu.",
  "tika-vin01t2:79_4": "Tassāyaṃ pabhedasaṃvaṇṇanā –",
  "tika-vin01t2:79_5": "idha bhikkhu cīvaraṃ labhati sundaraṃ vā asundaraṃ vā,",
  "tika-vin01t2:79_6": "so teneva yāpeti aññaṃ na pattheti,",
  "tika-vin01t2:79_7": "labhantopi na gaṇhāti.",
  "tika-vin01t2:79_8": "Ayamassa cīvare yathālābhasantoso.",
  "tika-vin01t2:79_9": "Atha pana pakatidubbalo vā hoti ābādhajarābhibhūto vā,",
  "tika-vin01t2:79_10": "garucīvaraṃ pārupanto kilamati,",
  "tika-vin01t2:79_11": "so sabhāgena bhikkhunā saddhiṃ taṃ parivattetvā lahukena yāpentopi santuṭṭhoyeva hoti.",
  "tika-vin01t2:79_12": "Ayamassa cīvare yathābalasantoso.",
  "tika-vin01t2:79_13": "Pakatidubbalādīnañhi garucīvarāni na phāsubhāvāvahāni sarīrakhedāvahāni ca hontīti payojanavasena anatricchatādivasena",
  "tika-vin01t2:79_14": "tāni parivattetvā lahukacīvaraparibhogo na santosavirodhīti.",
  "tika-vin01t2:79_15": "Aparo paṇītapaccayalābhī hoti,",
  "tika-vin01t2:79_16": "so paṭṭacīvarādīnaṃ aññataraṃ mahagghacīvaraṃ bahūni vā pana cīvarāni labhitvā “idaṃ therānaṃ cirapabbajitānaṃ,",
  "tika-vin01t2:79_17": "idaṃ bahussutānaṃ anurūpaṃ,",
  "tika-vin01t2:79_18": "idaṃ gilānānaṃ,",
  "tika-vin01t2:79_19": "idaṃ appalābhānaṃ hotū”ti datvā tesaṃ purāṇacīvaraṃ vā saṅkārakūṭādito vā nantakāni uccinitvā tehi saṅghāṭiṃ katvā dhārentopi santuṭṭhova hoti.",
  "tika-vin01t2:79_20": "Ayamassa cīvare yathāsāruppasantoso.",
  "tika-vin01t2:79_21": "Mahagghañhi cīvaraṃ bahūni vā cīvarāni labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti.",
  "tika-vin01t2:80_0": "Idha pana bhikkhu piṇḍapātaṃ labhati lūkhaṃ vā paṇītaṃ vā,",
  "tika-vin01t2:80_1": "so teneva yāpeti aññaṃ na pattheti,",
  "tika-vin01t2:80_2": "labhantopi na gaṇhāti.",
  "tika-vin01t2:80_3": "Ayamassa piṇḍapāte yathālābhasantoso.",
  "tika-vin01t2:80_4": "Yo pana attano pakativiruddhaṃ vā byādhiviruddhaṃ vā piṇḍapātaṃ labhati,",
  "tika-vin01t2:80_5": "yenassa paribhuttena aphāsu hoti,",
  "tika-vin01t2:80_6": "so sabhāgassa bhikkhuno taṃ datvā tassa hatthato sappāyabhojanaṃ bhuñjitvā samaṇadhammaṃ karontopi santuṭṭhova hoti.",
  "tika-vin01t2:80_7": "Ayamassa piṇḍapāte yathābalasantoso.",
  "tika-vin01t2:80_8": "Aparo bahuṃ paṇītaṃ piṇḍapātaṃ labhati,",
  "tika-vin01t2:80_9": "so taṃ cīvaraṃ viya cirapabbajitabahussutaappalābhagilānānaṃ datvā tesaṃ vā sesakaṃ piṇḍāya vā caritvā missakāhāraṃ bhuñjantopi santuṭṭhova hoti.",
  "tika-vin01t2:80_10": "Ayamassa piṇḍapāte yathāsāruppasantoso.",
  "tika-vin01t2:81_0": "Idha pana bhikkhu senāsanaṃ labhati manāpaṃ vā amanāpaṃ vā,",
  "tika-vin01t2:81_1": "so tena neva somanassaṃ,",
  "tika-vin01t2:81_2": "na paṭighaṃ uppādeti,",
  "tika-vin01t2:81_3": "antamaso tiṇasantharakenapi yathāladdheneva tussati.",
  "tika-vin01t2:81_4": "Ayamassa senāsane yathālābhasantoso.",
  "tika-vin01t2:81_5": "Yo pana attano pakativiruddhaṃ vā byādhiviruddhaṃ vā senāsanaṃ labhati,",
  "tika-vin01t2:81_6": "yatthassa vasato aphāsu hoti,",
  "tika-vin01t2:81_7": "so taṃ sabhāgassa bhikkhuno datvā tassa santake sappāyasenāsane vasantopi santuṭṭhova hoti.",
  "tika-vin01t2:81_8": "Ayamassa senāsane yathābalasantoso.",
  "tika-vin01t2:81_9": "Aparo mahāpuñño leṇamaṇḍapakūṭāgārādīni bahūni paṇītasenāsanāni labhati,",
  "tika-vin01t2:81_10": "so tāni cīvarādīni viya cirapabbajitabahussutaappalābhagilānānaṃ datvā yattha katthaci vasantopi santuṭṭhova hoti.",
  "tika-vin01t2:81_11": "Ayamassa senāsane yathāsāruppasantoso.",
  "tika-vin01t2:81_12": "Yopi “uttamasenāsanaṃ nāma pamādaṭṭhānaṃ,",
  "tika-vin01t2:81_13": "tattha nisinnassa thinamiddhaṃ okkamati,",
  "tika-vin01t2:81_14": "niddābhibhūtassa puna paṭibujjhato pāpavitakkā pātubhavantī”ti paṭisañcikkhitvā tādisaṃ senāsanaṃ pattampi na sampaṭicchati,",
  "tika-vin01t2:81_15": "so taṃ paṭikkhipitvā abbhokāsarukkhamūlādīsu vasantopi santuṭṭhova hoti.",
  "tika-vin01t2:81_16": "Ayampissa senāsane yathāsāruppasantoso.",
  "tika-vin01t2:82_0": "Idha pana bhikkhu bhesajjaṃ labhati lūkhaṃ vā paṇītaṃ vā,",
  "tika-vin01t2:82_1": "so yaṃ labhati,",
  "tika-vin01t2:82_2": "teneva tussati aññaṃ na pattheti,",
  "tika-vin01t2:82_3": "labhantopi na gaṇhāti.",
  "tika-vin01t2:82_4": "Ayamassa gilānapaccaye yathālābhasantoso.",
  "tika-vin01t2:82_5": "Yo pana telena atthiko phāṇitaṃ labhati,",
  "tika-vin01t2:82_6": "so taṃ sabhāgassa bhikkhuno datvā tassa hatthato telaṃ gahetvā aññadeva vā pariyesitvā bhesajjaṃ karontopi santuṭṭhova hoti.",
  "tika-vin01t2:82_7": "Ayamassa gilānapaccaye yathābalasantoso.",
  "tika-vin01t2:82_8": "Aparo mahāpuñño bahuṃ telamadhuphāṇitādipaṇītabhesajjaṃ labhati,",
  "tika-vin01t2:82_9": "so taṃ cīvaraṃ viya cirapabbajitabahussutaappalābhagilānānaṃ datvā tesaṃ ābhatena yena kenaci yāpentopi santuṭṭhova hoti.",
  "tika-vin01t2:82_10": "Yo pana ekasmiṃ bhājane muttaharītakaṃ ṭhapetvā ekasmiṃ catumadhuraṃ “gaṇha, bhante,",
  "tika-vin01t2:82_11": "yadicchasī”ti vuccamāno sacassa tesu aññatarenapi rogo vūpasammati,",
  "tika-vin01t2:82_12": "atha “muttaharītakaṃ nāma buddhādīhi vaṇṇita”nti catumadhuraṃ paṭikkhipitvā muttaharītakeneva bhesajjaṃ karonto paramasantuṭṭhova hoti.",
  "tika-vin01t2:82_13": "Ayamassa gilānapaccaye yathāsāruppasantoso.",
  "tika-vin01t2:82_14": "Evaṃ yathālābhādivasena tippabhedo santoso catunnaṃ paccayānaṃ vasena dvādasavidho hotīti veditabbo.",
  "tika-vin01t2:83_0": "Kāmavitakkabyāpādavitakkavihiṃsāvitakkānaṃ vasena akusalavitakkattayaṃ.",
  "tika-vin01t2:83_1": "Nekkhammavitakkaabyāpādavitakkaavihiṃ sāvitakkānaṃ vasena kusalavitakkattayaṃ.",
  "tika-vin01t2:83_2": "Sabbakilesāpacayabhūtāya vivaṭṭāyāti rāgādisabbakilesānaṃ apacayahetubhūtāya nibbānadhātuyā.",
  "tika-vin01t2:83_3": "Aṭṭhavīriyārambhavatthupāripūriyāti aṭṭhannaṃ vīriyārambhakāraṇānaṃ pāripūriyā.",
  "tika-vin01t2:83_4": "Yathā tathā paṭhamaṃ pavattaabbhussahanañhi upari vīriyārambhassa kāraṇaṃ hoti.",
  "tika-vin01t2:83_5": "Anurūpapaccavekkhaṇāsahitāni hi abbhussahanāni tammūlakāni vā paccavekkhaṇāni aṭṭha vīriyārambhavatthūnīti veditabbāni.",
  "tika-vin01t2:83_6": "Tathā hi –",
  "tika-vin01t2:84_0": "“Kammaṃ kho me kattabbaṃ bhavissati,",
  "tika-vin01t2:84_1": "kammaṃ kho pana me karontena na sukaraṃ buddhānaṃ sāsanaṃ manasi kātuṃ,",
  "tika-vin01t2:84_2": "handāhaṃ vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāya.",
  "tika-vin01t2:84_3": "Ahaṃ kho kammaṃ akāsiṃ,",
  "tika-vin01t2:84_4": "kammaṃ kho panāhaṃ karonto nāsakkhiṃ buddhānaṃ sāsanaṃ manasi kātuṃ,",
  "tika-vin01t2:84_5": "handāhaṃ vīriyaṃ ārabhāmi…pe…",
  "tika-vin01t2:84_6": "maggo kho me gantabbo bhavissati,",
  "tika-vin01t2:84_7": "maggaṃ kho pana me gacchantena na sukaraṃ buddhānaṃ sāsanaṃ manasi kātuṃ,",
  "tika-vin01t2:84_8": "handāhaṃ vīriyaṃ ārabhāmi…pe…",
  "tika-vin01t2:84_9": "ahaṃ kho maggaṃ agamāsiṃ,",
  "tika-vin01t2:84_10": "maggaṃ kho panāhaṃ gacchanto nāsakkhiṃ buddhānaṃ sāsanaṃ manasi kātuṃ,",
  "tika-vin01t2:84_11": "handāhaṃ vīriyaṃ ārabhāmi…pe…",
  "tika-vin01t2:84_12": "ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin01t2:84_13": "tassa me kāyo lahuko kammañño,",
  "tika-vin01t2:84_14": "handāhaṃ vīriyaṃ ārabhāmi…pe…",
  "tika-vin01t2:84_15": "ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ,",
  "tika-vin01t2:84_16": "tassa me kāyo balavā kammañño,",
  "tika-vin01t2:84_17": "handāhaṃ vīriyaṃ ārabhāmi…pe…",
  "tika-vin01t2:84_18": "uppanno kho me ayaṃ appamattako ābādho,",
  "tika-vin01t2:84_19": "ṭhānaṃ kho panetaṃ vijjati,",
  "tika-vin01t2:84_20": "yaṃ me ābādho pavaḍḍheyya,",
  "tika-vin01t2:84_21": "handāhaṃ vīriyaṃ ārabhāmi…pe…",
  "tika-vin01t2:84_22": "ahaṃ kho gilānā vuṭṭhito aciravuṭṭhito gelaññā,",
  "tika-vin01t2:84_23": "ṭhānaṃ kho panetaṃ vijjati,",
  "tika-vin01t2:84_24": "yaṃ me ābādho paccudāvatteyya,",
  "tika-vin01t2:84_25": "handāhaṃ vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyā”ti –",
  "tika-vin01t2:85_0": "Evaṃ pavattaanurūpapaccavekkhaṇāsahitāni abbhussahanāni tammūlakāni vā paccavekkhaṇāni aṭṭha vīriyārambhavatthūni nāma.",
  "tika-vin01t2:86_0": "Tadanucchavikaṃ tadanulomikanti ettha ta-",
  "tika-vin01t2:86_1": "saddo vakkhamānāpekkho ca atītāpekkho ca hotīti āha “yaṃ idāni sikkhāpadaṃ paññapessatī”tiādi.",
  "tika-vin01t2:86_2": "Sabbanāmāni hi vakkhamānavacanānipi honti pakkantavacanānipi.",
  "tika-vin01t2:86_3": "Saṃvarappahānapaṭisaṃyuttanti pañcasaṃvarehi ceva pañcapahānehi ca paṭisaṃyuttaṃ.",
  "tika-vin01t2:86_4": "Pañcavidho hi saṃvaro sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti.",
  "tika-vin01t2:86_5": "Pahānampi pañcavidhaṃ tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti.",
  "tika-vin01t2:87_0": "Tattha “iminā pātimokkhasaṃvarena upeto hoti samupeto”ti evamāgato pātimokkhasaṃvaro sīlasaṃvaro nāma,",
  "tika-vin01t2:87_1": "so ca atthato kāyikavācasiko avītikkamo.",
  "tika-vin01t2:87_2": "“Rakkhati cakkhundriyaṃ,",
  "tika-vin01t2:87_3": "cakkhundriye saṃvaraṃ āpajjatī”ti evamāgatā indriyārakkhā satisaṃvaro,",
  "tika-vin01t2:87_4": "sā ca atthato tathāpavattā sati eva.",
  "tika-vin01t2:87_5": "“Sotānaṃ saṃvaraṃ brūmi,",
  "tika-vin01t2:87_6": "paññāyete pidhīyare”ti evamāgato ñāṇasaṃvaro.",
  "tika-vin01t2:87_7": "Ettha hi “sotānaṃ saṃvaraṃ brūmī”ti vatvā “paññāyete pidhīyare”ti vacanato sotasaṅkhātānaṃ taṇhādiṭṭhiduccaritaavijjādikilesānaṃ",
  "tika-vin01t2:87_8": "samucchedakañāṇaṃ pidahanaṭṭhena saṃvaroti vuttaṃ.",
  "tika-vin01t2:87_9": "“Khamo hoti sītassa uṇhassā”tievamāgatā adhivāsanā khantisaṃvaro,",
  "tika-vin01t2:87_10": "sā ca atthato tathāpavattā khandhā adoso vā.",
  "tika-vin01t2:87_11": "Paññāti eke,",
  "tika-vin01t2:87_12": "taṃ na gahetabbaṃ.",
  "tika-vin01t2:87_13": "“Uppannaṃ kāmavitakkaṃ nādhivāsetī”ti evamāgataṃ kāmavitakkādīnaṃ vinodanavasena pavattaṃ vīriyameva vīriyasaṃvaro.",
  "tika-vin01t2:87_14": "Sabbo cāyaṃ saṃvaro yathāsakaṃ saṃvaritabbānaṃ dussīlyasaṅkhātānaṃ kāyavacīduccaritānaṃ muṭṭhassaccasaṅkhātassa",
  "tika-vin01t2:87_15": "pamādassa abhijjhādīnaṃ vā akkhanti aññāṇakosajjānañca saṃvaraṇato pidahanato chādanato “saṃvaro”ti vuccati.",
  "tika-vin01t2:87_16": "Saṃvaratīti saṃvaro,",
  "tika-vin01t2:87_17": "pidahati nivāreti pavattituṃ na detīti attho.",
  "tika-vin01t2:87_18": "Paccayasamavāye uppajjanārahānaṃ kāyaduccaritādīnaṃ tathā tathā anuppādanameva hi idha saṃvaraṇaṃ nāma.",
  "tika-vin01t2:87_19": "Evaṃ tāva pañcavidho saṃvaro veditabbo.",
  "tika-vin01t2:88_0": "Tena tena guṇaṅgena tassa tassa aguṇaṅgassa pahānaṃ tadaṅgappahānaṃ.",
  "tika-vin01t2:88_1": "Nāmarūpaparicchedādīsu hi vipassanāñāṇesu paṭipakkhabhāvato dīpālokeneva tamassa nāmarūpavavatthānena sakkāyadiṭṭhiyā,",
  "tika-vin01t2:88_2": "paccayapariggahena ahetuvisamahetudiṭṭhīnaṃ,",
  "tika-vin01t2:88_3": "tasseva aparabhāge uppannena kaṅkhāvitaraṇena kathaṃkathībhāvassa,",
  "tika-vin01t2:88_4": "kalāpasammasanena “ahaṃ mamā”ti gāhassa,",
  "tika-vin01t2:88_5": "maggāmaggavavatthānena amagge maggasaññāya,",
  "tika-vin01t2:88_6": "udayadassanena ucchedadiṭṭhiyā,",
  "tika-vin01t2:88_7": "vayadassanena sassatadiṭṭhiyā,",
  "tika-vin01t2:88_8": "bhayadassanena sabhaye abhayasaññāyātiādinā nayena tena tena vipassanāñāṇena tassa tassa aguṇaṅgassa pahānaṃ tadaṅgappahānanti veditabbaṃ.",
  "tika-vin01t2:88_9": "Yaṃ pana upacārappanābhedena samādhinā pavattinivāraṇato ghaṭappahāreneva udakapiṭṭhe sevālassa tesaṃ tesaṃ nīvaraṇādidhammānaṃ pahānaṃ,",
  "tika-vin01t2:88_10": "etaṃ vikkhambhanappahānaṃ nāma.",
  "tika-vin01t2:88_11": "Vikkhambhanameva pahānaṃ vikkhambhanappahānaṃ.",
  "tika-vin01t2:88_12": "Yaṃ catunnaṃ ariyamaggānaṃ bhāvitattā taṃtaṃmaggavato attano santāne “diṭṭhigatānaṃ pahānāyā”tiādinā",
  "tika-vin01t2:88_13": "nayena vuttassa samudayapakkhiyassa kilesagaṇassa accantaṃ appavattibhāvena pahānaṃ,",
  "tika-vin01t2:88_14": "idaṃ samucchedappahānaṃ nāma.",
  "tika-vin01t2:88_15": "Yaṃ pana phalakkhaṇe paṭippassaddhattaṃ vūpasantatā kilesānaṃ,",
  "tika-vin01t2:88_16": "etaṃ paṭippassaddhippahānaṃ nāma.",
  "tika-vin01t2:88_17": "Yaṃ sabbasaṅkhatanissaṭattā pahīnasabbasaṅkhataṃ nibbānaṃ,",
  "tika-vin01t2:88_18": "etaṃ nissaraṇappahānaṃ nāma.",
  "tika-vin01t2:88_19": "Sabbampi cetaṃ cāgaṭṭhena pahānanti vuccati.",
  "tika-vin01t2:88_20": "Evamimehi yathāvuttasaṃvarehi ceva pahānehi ca paṭisaṃyuttā dhammadesanā “saṃvarappahānapaṭisaṃyuttā”ti veditabbā.",
  "tika-vin01t2:89_0": "Asuttantavinibaddhanti suttantesu anibaddhaṃ,",
  "tika-vin01t2:89_1": "pāḷianāruḷhanti attho.",
  "tika-vin01t2:89_2": "Pakiṇṇakadhammadesanā hi saṅgahaṃ na ārohati.",
  "tika-vin01t2:89_3": "Vuttamevatthaṃ pakāsento āha “pāḷivinimutta”nti.",
  "tika-vin01t2:89_4": "Atha vā asuttantavinibaddhanti suttābhidhammapāḷiṃ anāruḷhabhāvaṃ sandhāya vuttaṃ,",
  "tika-vin01t2:89_5": "pāḷivinimuttanti vinayapāḷiṃ anāruḷhabhāvaṃ sandhāya.",
  "tika-vin01t2:89_6": "Okkantikadhammadesanā nāma ñāṇena anupavisitvā antarā kathiyamānā dhammadesanā,",
  "tika-vin01t2:89_7": "paṭikkhipanādhippāyā bhaddālittherasadisā.",
  "tika-vin01t2:89_8": "Samparetabbato pecca gantabbato samparāyo, paraloko.",
  "tika-vin01t2:89_9": "Tattha bhavaṃ samparāyikaṃ.",
  "tika-vin01t2:89_10": "Vaṭṭabhayena tajjentoti “evaṃ dussīlā nirayādīsu dukkhaṃ pāpuṇantī”ti tajjento.",
  "tika-vin01t2:89_11": "Dīghanikāyappamāṇampi majjhimanikāyappamāṇampi dhammadesanaṃ karotīti “tena khaṇena tena muhuttena kathaṃ",
  "tika-vin01t2:89_12": "bhagavā tāvamahantaṃ dhammadesanaṃ karotī”ti na vattabbaṃ.",
  "tika-vin01t2:89_13": "Yāvatā hi lokiyamahājanā ekaṃ padaṃ kathenti,",
  "tika-vin01t2:89_14": "tāva ānandatthero aṭṭha padāni katheti.",
  "tika-vin01t2:89_15": "Ānandatthere pana ekaṃ padaṃ kathenteyeva bhagavā soḷasa padāni katheti.",
  "tika-vin01t2:89_16": "Iminā nayena lokiyajanassa ekapaduccāraṇakkhaṇe bhagavā aṭṭhavīsasataṃ padāni katheti. Kasmā?",
  "tika-vin01t2:89_17": "Bhagavato hi jivhā mudu,",
  "tika-vin01t2:89_18": "dantāvaraṇaṃ suphusitaṃ,",
  "tika-vin01t2:89_19": "vacanaṃ agaḷitaṃ,",
  "tika-vin01t2:89_20": "bhavaṅgaparivāso lahuko,",
  "tika-vin01t2:89_21": "tasmā sace eko bhikkhu kāyānupassanaṃ pucchati,",
  "tika-vin01t2:89_22": "añño vedanānupassanaṃ,",
  "tika-vin01t2:89_23": "añño cittānupassanaṃ,",
  "tika-vin01t2:89_24": "añño dhammānupassanaṃ,",
  "tika-vin01t2:89_25": "“iminā puṭṭhe ahaṃ pucchissāmī”ti eko ekaṃ na oloketi,",
  "tika-vin01t2:89_26": "evaṃ santepi tesaṃ bhikkhūnaṃ “ayaṃ paṭhamaṃ pucchi,",
  "tika-vin01t2:89_27": "ayaṃ dutiya”ntiādinā pucchanavāro tādisassa paññavato paññāyati sukhumassa antarassa labbhanato.",
  "tika-vin01t2:89_28": "Buddhānaṃ pana desanāvāro aññesaṃ na paññāyateva accharāsaṅghātamatte khaṇe anekakoṭisahassacittappavattisambhavato.",
  "tika-vin01t2:89_29": "Daḷhadhammena dhanuggahena khittasarassa vidatthicaturaṅgulaṃ tālacchāyaṃ atikkamanato puretaraṃyeva bhagavā cuddasavidhena kāyānupassanaṃ,",
  "tika-vin01t2:89_30": "navavidhena vedanānupassanaṃ,",
  "tika-vin01t2:89_31": "soḷasavidhena cittānupassanaṃ,",
  "tika-vin01t2:89_32": "pañcavidhena dhammānupassanaṃ katheti.",
  "tika-vin01t2:89_33": "Tiṭṭhantu vā ete cattāro,",
  "tika-vin01t2:89_34": "sace hi aññe cattāro sammappadhānesu,",
  "tika-vin01t2:89_35": "aññe iddhipādesu,",
  "tika-vin01t2:89_36": "aññe pañcindriyesu,",
  "tika-vin01t2:89_37": "aññe pañcabalesu,",
  "tika-vin01t2:89_38": "aññe sattabojjhaṅgesu,",
  "tika-vin01t2:89_39": "aññe aṭṭhamaggaṅgesu pañhe puccheyyuṃ,",
  "tika-vin01t2:89_40": "tampi bhagavā katheyya.",
  "tika-vin01t2:89_41": "Tiṭṭhantu vā ete aṭṭha,",
  "tika-vin01t2:89_42": "sace aññe sattatiṃsa janā bodhipakkhiyesu pañhe puccheyyuṃ,",
  "tika-vin01t2:89_43": "tampi bhagavā tāvadeva katheyya.",
  "tika-vin01t2:90_0": "Mūlaṃ nissayo patiṭṭhāti pacchimaṃ pacchimaṃ paṭhamassa paṭhamassa vevacananti daṭṭhabbaṃ.",
  "tika-vin01t2:90_1": "Tattha patiṭṭhāti sampayogavasena upanissayavasena ca okāsabhāvo.",
  "tika-vin01t2:90_2": "Sikkhāsaṅkhātānañhi avasesakusaladhammānaṃ methunaviratisampayogavasena vā patiṭṭhā siyā upanissayabhāvena vā.",
  "tika-vin01t2:90_3": "Tenevāha “methunasaṃvaro hī”tiādi.",
  "tika-vin01t2:90_4": "Vuttatthavasenāti patiṭṭhāadhigamūpāyavasena.",
  "tika-vin01t2:90_5": "Sikkhāpadavibhaṅge niddiṭṭhaviraticetanā taṃsampayuttadhammā ca sikkhāpadanti dassetukāmo āha –",
  "tika-vin01t2:90_6": "“ayañca attho sikkhāpadavibhaṅge vuttanayena veditabbo”ti.",
  "tika-vin01t2:90_7": "Sikkhāpadavibhaṅge hi viratiādayo dhammā nippariyāyato pariyāyato ca “sikkhāpada”nti vuttā.",
  "tika-vin01t2:90_8": "Vuttañhetaṃ –",
  "tika-vin01t2:91_0": "“Tattha katamaṃ kāmesumicchācārā veramaṇī sikkhāpadaṃ?",
  "tika-vin01t2:91_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā viramantassa,",
  "tika-vin01t2:91_2": "yā tasmiṃ samaye kāmesumicchācārā ārati virati paṭivirati veramaṇī akiriyā akaraṇaṃ anajjhāpatti velānatikkamo setughāto,",
  "tika-vin01t2:91_3": "idaṃ vuccati kāmesumicchācārā veramaṇī sikkhāpadaṃ.",
  "tika-vin01t2:91_4": "Avasesā dhammā veramaṇiyā sampayuttā.",
  "tika-vin01t2:92_0": "“Tattha katamaṃ kāmesumicchācārā veramaṇī sikkhāpadaṃ?",
  "tika-vin01t2:92_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā viramantassa,",
  "tika-vin01t2:92_2": "yā tasmiṃ samaye cetanā sañcetanā cetayitattaṃ,",
  "tika-vin01t2:92_3": "idaṃ vuccati kāmesumicchācārā veramaṇī sikkhāpadaṃ.",
  "tika-vin01t2:92_4": "Avasesā dhammā cetanāya sampayuttā.",
  "tika-vin01t2:93_0": "“Tattha katamaṃ kāmesumicchācārā veramaṇī sikkhāpadaṃ?",
  "tika-vin01t2:93_1": "Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ kāmesumicchācārā viramantassa,",
  "tika-vin01t2:93_2": "yo tasmiṃ samaye phasso…pe…",
  "tika-vin01t2:93_3": "paggāho avikkhepo,",
  "tika-vin01t2:93_4": "idaṃ vuccati kāmesumicchācārā veramaṇī sikkhāpada”nti.",
  "tika-vin01t2:94_0": "Ettha hi yasmā na kevalaṃ viratiyeva sikkhāpadaṃ,",
  "tika-vin01t2:94_1": "cetanāpi sikkhāpadameva,",
  "tika-vin01t2:94_2": "tasmā taṃ dassetuṃ dutiyanayo vutto.",
  "tika-vin01t2:94_3": "Yasmā ca na kevalaṃ eteyeva dve dhammā sikkhāpadaṃ,",
  "tika-vin01t2:94_4": "cetanāsampayuttā pana paropaṇṇāsa dhammāpi sikkhitabbakoṭṭhāsato sikkhāpadameva,",
  "tika-vin01t2:94_5": "tasmā tatiyanayo dassito.",
  "tika-vin01t2:94_6": "Duvidhañhi sikkhāpadaṃ nippariyāyasikkhāpadaṃ pariyāyasikkhāpadanti.",
  "tika-vin01t2:94_7": "Tattha virati nippariyāyasikkhāpadaṃ.",
  "tika-vin01t2:94_8": "Sā hi “pāṇātipātā veramaṇī”ti pāḷiyaṃ āgatā,",
  "tika-vin01t2:94_9": "no cetanā.",
  "tika-vin01t2:94_10": "Viramanto ca tāya eva tato tato viramati,",
  "tika-vin01t2:94_11": "na cetanāya,",
  "tika-vin01t2:94_12": "cetanampi pana āharitvā dasseti,",
  "tika-vin01t2:94_13": "tathā sesacetanāsampayuttadhamme.",
  "tika-vin01t2:94_14": "Tasmā cetanā ceva avasesasampayuttadhammā ca pariyāyasikkhāpadanti veditabbaṃ.",
  "tika-vin01t2:95_0": "Idāni na kevalaṃ idha viratiādayo dhammāva sikkhāpadaṃ,",
  "tika-vin01t2:95_1": "atha kho tadatthajotikā paññattipīti dassento āha “apicā”tiādi.",
  "tika-vin01t2:95_2": "“Yo tattha nāmakāyo padakāyoti idaṃ mahāaṭṭhakathāyaṃ vutta”nti vadanti.",
  "tika-vin01t2:95_3": "Nāmakāyoti nāmasamūho nāmapaṇṇattiyeva.",
  "tika-vin01t2:95_4": "Padaniruttibyañjanāni nāmavevacanāneva “nāmaṃ nāmakammaṃ nāmaniruttī”tiādīsu viya.",
  "tika-vin01t2:95_5": "Sikkhākoṭṭhāsoti viratiādayova vuttā,",
  "tika-vin01t2:95_6": "tadatthajotakaṃ vacanampi sikkhāpadanti idampi ettha labbhateva.",
  "tika-vin01t2:96_0": "Atthavaseti vuddhivisese ānisaṃsavisese.",
  "tika-vin01t2:96_1": "Tesaṃ pana sikkhāpadapaññattikāraṇattā āha “dasa kāraṇavase”ti,",
  "tika-vin01t2:96_2": "dasa kāraṇaviseseti attho.",
  "tika-vin01t2:96_3": "Tenāha “hitavisese”ti.",
  "tika-vin01t2:96_4": "Atthoyeva vā atthavaso,",
  "tika-vin01t2:96_5": "dasa atthe dasa kāraṇānīti vuttaṃ hoti.",
  "tika-vin01t2:96_6": "Atha vā attho phalaṃ tadadhīnavuttitāya vaso etassāti atthavaso,",
  "tika-vin01t2:96_7": "hetūti evampettha attho daṭṭhabbo.",
  "tika-vin01t2:96_8": "Suṭṭhu devāti idaṃ rājantepurappavesanasikkhāpade vuttaṃ.",
  "tika-vin01t2:96_9": "“Ye mama sotabbaṃ saddahātabbaṃ maññissanti,",
  "tika-vin01t2:96_10": "tesaṃ taṃ assa dīgharattaṃ hitāya sukhāyā”ti vuttattā “yo ca tathāgatassa vacanaṃ sampaṭicchati,",
  "tika-vin01t2:96_11": "tassa taṃ dīgharattaṃ hitāya sukhāya hotī”ti vuttaṃ.",
  "tika-vin01t2:96_12": "Asampaṭicchane ādīnavanti bhaddālisutte viya asampaṭicchane ādīnavaṃ dassetvā.",
  "tika-vin01t2:96_13": "Sukhavihārābhāve sahajīvamānassa abhāvato sahajīvitāpi sukhavihārova vutto.",
  "tika-vin01t2:96_14": "Sukhavihāro nāma catunnaṃ iriyāpathavihārānaṃ phāsutā.",
  "tika-vin01t2:97_0": "Maṅkutanti nittejabhāvaṃ.",
  "tika-vin01t2:97_1": "Dhammenātiādīsu dhammoti bhūtaṃ vatthu.",
  "tika-vin01t2:97_2": "Vinayoti codanā ceva sāraṇā ca.",
  "tika-vin01t2:97_3": "Satthusāsananti ñattisampadā ceva anussāvanasampadā ca.",
  "tika-vin01t2:97_4": "Piyasīlānanti sikkhākāmānaṃ.",
  "tika-vin01t2:97_5": "Tesañhi sīlaṃ piyaṃ hoti.",
  "tika-vin01t2:97_6": "Tenevāha “sikkhattayapāripūriyā ghaṭamānā”ti.",
  "tika-vin01t2:97_7": "Sandiṭṭhamānāti saṃsayaṃ āpajjamānā.",
  "tika-vin01t2:97_8": "Ubbāḷhā hontīti pīḷitā honti.",
  "tika-vin01t2:97_9": "Saṅghakammānīti satipi uposathapavāraṇānaṃ saṅghakammabhāve gobalibaddañāyena uposathaṃ pavāraṇañca ṭhapetvā",
  "tika-vin01t2:97_10": "upasampadādisesasaṅghakammānaṃ gahaṇaṃ veditabbaṃ.",
  "tika-vin01t2:97_11": "Samaggānaṃ bhāvo sāmaggī.",
  "tika-vin01t2:98_0": "“Na vo ahaṃ, cunda,",
  "tika-vin01t2:98_1": "diṭṭhadhammikānaṃyeva āsavānaṃ saṃvarāya dhammaṃ desemī”ti ettha vivādamūlabhūtā kilesā āsavāti āgatā.",
  "tika-vin01t2:99_0": "“Yena devūpapatyassa, gandhabbo vā vihaṅgamo;",
  "tika-vin01t2:100_0": "Yakkhattaṃ yena gaccheyyaṃ, manussattañca abbaje;",
  "tika-vin01t2:101_0": "Te mayhaṃ āsavā khīṇā, viddhastā vinaḷīkatā”ti. –",
  "tika-vin01t2:102_0": "Ettha tebhūmakaṃ kammaṃ avasesā ca akusalā dhammā.",
  "tika-vin01t2:102_1": "Idha pana parūpavādavippaṭisāravadhabandhādayo ceva apāyadukkhabhūtā ca nānappakārā upaddavā āsavāti āha –",
  "tika-vin01t2:102_2": "“asaṃvare ṭhitena tasmiṃyeva attabhāve pattabbā”tiādi.",
  "tika-vin01t2:102_3": "Yadi hi bhagavā sikkhāpadaṃ na paññapeyya,",
  "tika-vin01t2:102_4": "tato asaddhammapaṭisevanaadinnādānapāṇātipātādihetu ye uppajjeyyuṃ parūpavādādayo diṭṭhadhammikā nānappakārā anatthā,",
  "tika-vin01t2:102_5": "ye ca taṃnimittameva nirayādīsu nibbattassa pañcavidhabandhanakammakāraṇādivasena mahādukkhānubhavananānappakārā anatthā,",
  "tika-vin01t2:102_6": "te sandhāya idaṃ vuttaṃ “diṭṭhadhammikānaṃ āsavānaṃ saṃvarāya samparāyikānaṃ āsavānaṃ paṭighātāyā”ti.",
  "tika-vin01t2:102_7": "Diṭṭhadhammo vuccati paccakkho attabhāvo,",
  "tika-vin01t2:102_8": "tattha bhavā diṭṭhadhammikā.",
  "tika-vin01t2:102_9": "Tena vuttaṃ “tasmiṃyeva attabhāve pattabbā”ti.",
  "tika-vin01t2:102_10": "Sammukhā garahaṇaṃ akitti,",
  "tika-vin01t2:102_11": "parammukhā garahaṇaṃ ayaso.",
  "tika-vin01t2:102_12": "Atha vā sammukhā parammukhā ca garahaṇaṃ akitti,",
  "tika-vin01t2:102_13": "parivārahāni ayasoti veditabbaṃ.",
  "tika-vin01t2:102_14": "Āgamanamaggathakanāyāti āgamanadvārapidahanatthāya.",
  "tika-vin01t2:102_15": "Samparetabbato pecca gantabbato samparāyo,",
  "tika-vin01t2:102_16": "paralokoti āha “samparāye narakādīsū”ti.",
  "tika-vin01t2:102_17": "Methunādīni rajjanaṭṭhānāni,",
  "tika-vin01t2:102_18": "pāṇātipātādīni dussanaṭṭhānāni.",
  "tika-vin01t2:103_0": "Cuddasa khandhakavattāni nāma vattakkhandhake vuttāni āgantukavattaṃ āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin01t2:103_1": "imāni cuddasa vattāni.",
  "tika-vin01t2:103_2": "Tato aññāni pana kadāci tajjanīyakammakatādikāleyeva caritabbāni dveasīti mahāvattāni,",
  "tika-vin01t2:103_3": "na sabbāsu avatthāsu caritabbāni,",
  "tika-vin01t2:103_4": "tasmā cuddasakhandhakavattesu agaṇitāni,",
  "tika-vin01t2:103_5": "tāni pana “pārivāsikānaṃ bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe…",
  "tika-vin01t2:103_6": "na chamāyaṃ caṅkamante caṅkame caṅkamitabba”nti vuttāvasānāni chasaṭṭhi,",
  "tika-vin01t2:103_7": "tato paraṃ “na,",
  "tika-vin01t2:103_8": "bhikkhave,",
  "tika-vin01t2:103_9": "pārivāsikena bhikkhunā pārivāsikavuḍḍhatarena bhikkhunā saddhiṃ,",
  "tika-vin01t2:103_10": "mūlāyapaṭikassanārahena,",
  "tika-vin01t2:103_11": "mānattārahena,",
  "tika-vin01t2:103_12": "mānattacārikena,",
  "tika-vin01t2:103_13": "abbhānārahena bhikkhunā saddhiṃ ekacchanne āvāse vatthabba”ntiādinā vuttavattāni pakatattacaritabbehi",
  "tika-vin01t2:103_14": "anaññattā visuṃ agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā",
  "tika-vin01t2:103_15": "ekekaṃ katvā gaṇitāni pañcāti ekasattati vattāni,",
  "tika-vin01t2:103_16": "ukkhepanīyakammakatavattesu vuttaṃ “na pakatattassa bhikkhuno abhivādanaṃ paccuṭṭhānaṃ…pe…",
  "tika-vin01t2:103_17": "nahāne piṭṭhiparikammaṃ sāditabba”nti idaṃ abhivādanādīnaṃ asādiyanaṃ ekaṃ,",
  "tika-vin01t2:103_18": "“na pakatatto bhikkhu sīlavipattiyā anuddhaṃsetabbo”tiādīni dasāti evametāni dvāsīti vattāni.",
  "tika-vin01t2:103_19": "Etesveva pana kānici tajjanīyakammādivattāāni,",
  "tika-vin01t2:103_20": "kānici pārivāsikādivattānīti aggahitaggahaṇena dvāsīti eva,",
  "tika-vin01t2:103_21": "aññattha pana aṭṭhakathāpadese appakaṃ ūnamadhikaṃ vā gaṇanūpagaṃ na hotīti “asīti khandhakavattānī”ti vuttaṃ.",
  "tika-vin01t2:104_0": "Saṃvaravinayoti sīlasaṃvaro satisaṃvaro ñāṇasaṃvaro khantisaṃvaro vīriyasaṃvaroti pañcavidhopi saṃvaro",
  "tika-vin01t2:104_1": "yathāsakaṃ saṃvaritabbānaṃ vinetabbānañca kāyaduccaritādīnaṃ saṃvaraṇato saṃvaro,",
  "tika-vin01t2:104_2": "vinayanato vinayoti vuccati.",
  "tika-vin01t2:104_3": "Pahānavinayoti tadaṅgappahānaṃ vikkhambhanappahānaṃ samucchedappahānaṃ paṭippassaddhippahānaṃ nissaraṇappahānanti",
  "tika-vin01t2:104_4": "pañcavidhampi pahānaṃ yasmā cāgaṭṭhena pahānaṃ,",
  "tika-vin01t2:104_5": "vinayanaṭṭhena vinayo,",
  "tika-vin01t2:104_6": "tasmā pahānavinayoti vuccati.",
  "tika-vin01t2:104_7": "Samathavinayoti satta adhikaraṇasamathā.",
  "tika-vin01t2:104_8": "Paññattivinayoti sikkhāpadameva.",
  "tika-vin01t2:104_9": "Sikkhāpadapaññattiyā hi vijjamānāya eva sikkhāpadasambhavato paññattivinayopi sikkhāpadapaññattiyā anuggahito hoti.",
  "tika-vin01t2:105_0": "Idāni –",
  "tika-vin01t2:106_0": "“Yaṃ saṅghasuṭṭhu,",
  "tika-vin01t2:106_1": "taṃ saṅghaphāsu,",
  "tika-vin01t2:106_2": "yaṃ saṅghaphāsu,",
  "tika-vin01t2:106_3": "taṃ dummaṅkūnaṃ puggalānaṃ niggahāya,",
  "tika-vin01t2:106_4": "yaṃ dummaṅkūnaṃ puggalānaṃ niggahāya,",
  "tika-vin01t2:106_5": "taṃ pesalānaṃ bhikkhūnaṃ phāsuvihārāya,",
  "tika-vin01t2:106_6": "yaṃ pesalānaṃ bhikkhūnaṃ phāsuvihārāya,",
  "tika-vin01t2:106_7": "taṃ diṭṭhadhammikānaṃ āsavānaṃ saṃvarāya,",
  "tika-vin01t2:106_8": "yaṃ diṭṭhadhammikānaṃ āsavānaṃ saṃvarāya,",
  "tika-vin01t2:106_9": "taṃ samparāyikānaṃ āsavānaṃ paṭighātāya,",
  "tika-vin01t2:106_10": "yaṃ samparāyikānaṃ āsavānaṃ paṭighātāya,",
  "tika-vin01t2:106_11": "taṃ appasannānaṃ pasādāya,",
  "tika-vin01t2:106_12": "yaṃ appasannānaṃ pasādāya,",
  "tika-vin01t2:106_13": "taṃ pasannānaṃ bhiyyobhāvāya,",
  "tika-vin01t2:106_14": "yaṃ pasannānaṃ bhiyyobhāvāya,",
  "tika-vin01t2:106_15": "taṃ saddhammaṭṭhitiyā,",
  "tika-vin01t2:106_16": "yaṃ saddhammaṭṭhitiyā,",
  "tika-vin01t2:106_17": "taṃ vinayānuggahāya.",
  "tika-vin01t2:107_0": "“Yaṃ saṅghasuṭṭhu,",
  "tika-vin01t2:107_1": "taṃ saṅghaphāsu,",
  "tika-vin01t2:107_2": "yaṃ saṅghasuṭṭhu,",
  "tika-vin01t2:107_3": "taṃ dummaṅkūnaṃ puggalānaṃ niggahāya,",
  "tika-vin01t2:107_4": "yaṃ saṅghasuṭṭhu,",
  "tika-vin01t2:107_5": "taṃ pesalānaṃ bhikkhūnaṃ phāsuvihārāya,",
  "tika-vin01t2:107_6": "yaṃ saṅghasuṭṭhu,",
  "tika-vin01t2:107_7": "taṃ diṭṭhadhammikānaṃ āsavānaṃ saṃvarāya,",
  "tika-vin01t2:107_8": "yaṃ saṅghasuṭṭhu,",
  "tika-vin01t2:107_9": "taṃ samparāyikānaṃ āsavānaṃ paṭighātāya,",
  "tika-vin01t2:107_10": "yaṃ saṅghasuṭṭhu,",
  "tika-vin01t2:107_11": "taṃ appasannānaṃ pasādāya,",
  "tika-vin01t2:107_12": "yaṃ saṅghasuṭṭhu,",
  "tika-vin01t2:107_13": "taṃ pasannānaṃ bhiyyobhāvāya,",
  "tika-vin01t2:107_14": "yaṃ saṅghasuṭṭhu,",
  "tika-vin01t2:107_15": "taṃ saddhammaṭṭhitiyā,",
  "tika-vin01t2:107_16": "yaṃ saṅghasuṭṭhu,",
  "tika-vin01t2:107_17": "taṃ vinayānuggahāya.",
  "tika-vin01t2:108_0": "“Yaṃ saṅghaphāsu,",
  "tika-vin01t2:108_1": "taṃ dummaṅkūnaṃ puggalānaṃ niggahāya,",
  "tika-vin01t2:108_2": "yaṃ saṅghaphāsu,",
  "tika-vin01t2:108_3": "taṃ pesalānaṃ bhikkhūnaṃ phāsuvihārāya,",
  "tika-vin01t2:108_4": "yaṃ saṅghaphāsu,",
  "tika-vin01t2:108_5": "taṃ diṭṭhadhammikānaṃ āsavānaṃ saṃvarāya,",
  "tika-vin01t2:108_6": "yaṃ saṅghaphāsu,",
  "tika-vin01t2:108_7": "taṃ samparāyikānaṃ āsavānaṃ paṭighātāya,",
  "tika-vin01t2:108_8": "yaṃ saṅghaphāsu,",
  "tika-vin01t2:108_9": "taṃ appasannānaṃ pasādāya,",
  "tika-vin01t2:108_10": "yaṃ saṅghaphāsu,",
  "tika-vin01t2:108_11": "taṃ pasannānaṃ bhiyyobhāvāya,",
  "tika-vin01t2:108_12": "yaṃ saṅghaphāsu,",
  "tika-vin01t2:108_13": "taṃ saddhammaṭṭhitiyā,",
  "tika-vin01t2:108_14": "yaṃ saṅghaphāsu,",
  "tika-vin01t2:108_15": "taṃ vinayānuggahāya,",
  "tika-vin01t2:108_16": "yaṃ saṅghaphāsu,",
  "tika-vin01t2:108_17": "taṃ saṅghasuṭṭhutāya.",
  "tika-vin01t2:109_0": "“Yaṃ dummaṅkūnaṃ puggalānaṃ niggahāya…pe…",
  "tika-vin01t2:109_1": "yaṃ pesalānaṃ bhikkhūnaṃ phāsuvihārāya…pe…",
  "tika-vin01t2:109_2": "yaṃ diṭṭhadhammikānaṃ āsavānaṃ saṃvarāya…pe…",
  "tika-vin01t2:109_3": "yaṃ samparāyikānaṃ āsavānaṃ paṭighātāya…pe…",
  "tika-vin01t2:109_4": "yaṃ appasannānaṃ pasādāya…pe…",
  "tika-vin01t2:109_5": "yaṃ pasannānaṃ bhiyyobhāvāya…pe…",
  "tika-vin01t2:109_6": "yaṃ saddhammaṭṭhitiyā…pe…",
  "tika-vin01t2:109_7": "yaṃ vinayānuggahāya,",
  "tika-vin01t2:109_8": "taṃ saṅghasuṭṭhutāya,",
  "tika-vin01t2:109_9": "yaṃ vinayānuggahāya,",
  "tika-vin01t2:109_10": "taṃ saṅghaphāsutāya,",
  "tika-vin01t2:109_11": "yaṃ vinayānuggahāya,",
  "tika-vin01t2:109_12": "taṃ dummaṅkūnaṃ puggalānaṃ niggahāya,",
  "tika-vin01t2:109_13": "yaṃ vinayānuggahāya,",
  "tika-vin01t2:109_14": "taṃ pesalānaṃ bhikkhūnaṃ phāsuvihārāya,",
  "tika-vin01t2:109_15": "yaṃ vinayānuggahāya,",
  "tika-vin01t2:109_16": "taṃ diṭṭhadhammikānaṃ āsavānaṃ saṃvarāya,",
  "tika-vin01t2:109_17": "yaṃ vinayānuggahāya,",
  "tika-vin01t2:109_18": "taṃ samparāyikānaṃ āsavānaṃ paṭighātāya,",
  "tika-vin01t2:109_19": "yaṃ vinayānuggahāya,",
  "tika-vin01t2:109_20": "taṃ appasannānaṃ pasādāya,",
  "tika-vin01t2:109_21": "yaṃ vinayānuggahāya,",
  "tika-vin01t2:109_22": "taṃ pasannānaṃ bhiyyobhāvāya,",
  "tika-vin01t2:109_23": "yaṃ vinayānuggahāya,",
  "tika-vin01t2:109_24": "taṃ saddhammaṭṭhitiyā.",
  "tika-vin01t2:110_0": "“Atthasataṃ dhammasataṃ, dve ca niruttisatāni;",
  "tika-vin01t2:111_0": "Cattāri ñāṇasatāni, atthavase pakaraṇe”ti –",
  "tika-vin01t2:112_0": "Yaṃ vuttaṃ parivāre, taṃ dassento “apicetthā”tiādimāha.",
  "tika-vin01t2:113_0": "Tattha “yaṃ saṅghasuṭṭhu,",
  "tika-vin01t2:113_1": "taṃ saṅghaphāsu,",
  "tika-vin01t2:113_2": "yaṃ saṅghaphāsu,",
  "tika-vin01t2:113_3": "taṃ dummaṅkūnaṃ puggalānaṃ niggahāyā”ti iminā anukkamena yaṃ vuttaṃ,",
  "tika-vin01t2:113_4": "taṃ sandhāya āsannāsannapadānaṃ uparūparipadehi saddhiṃ yojitattā saṅkhalikabandhanasadisattā “saṅkhalikanaya”nti vuttaṃ.",
  "tika-vin01t2:113_5": "Saṅkhalikanayaṃ katvāti sambandho.",
  "tika-vin01t2:113_6": "“Yaṃ saṅghasuṭṭhu,",
  "tika-vin01t2:113_7": "taṃ saṅghaphāsu,",
  "tika-vin01t2:113_8": "yaṃ saṅghasuṭṭhu,",
  "tika-vin01t2:113_9": "taṃ dummaṅkūnaṃ puggalānaṃ niggahāyā”ti evamādinā dasasu padesu ekamekaṃ padaṃ tadavasesehi navanavapadehi yojetvā yaṃ vuttaṃ,",
  "tika-vin01t2:113_10": "taṃ sandhāya “ekekapadamūlikaṃ dasakkhattuṃ yojanaṃ katvā”ti vuttaṃ.",
  "tika-vin01t2:114_0": "Atthasatantiādīsu saṅkhalikanaye tāva purimapurimapadānaṃ vasena dhammasataṃ veditabbaṃ,",
  "tika-vin01t2:114_1": "pacchimapacchimānaṃ vasena atthasataṃ daṭṭhabbaṃ. Kathaṃ?",
  "tika-vin01t2:114_2": "Kiñcāpi parivāre “yaṃ saṅghasuṭṭhu,",
  "tika-vin01t2:114_3": "taṃ saṅghaphāsū”tiādinā saṅkhalikanaye khaṇḍacakkameva vuttaṃ,",
  "tika-vin01t2:114_4": "tathāpi teneva nayena baddhacakkassapi nayo dinno,",
  "tika-vin01t2:114_5": "tasmā “yaṃ saṅghasuṭṭhu,",
  "tika-vin01t2:114_6": "taṃ saṅghaphāsū”tiādiṃ vatvā “yaṃ vinayānuggahāya,",
  "tika-vin01t2:114_7": "taṃ saṅghasuṭṭhū”ti yojetvā baddhacakkaṃ kātabbaṃ.",
  "tika-vin01t2:114_8": "Evaṃ “yaṃ saṅghaphāsu,",
  "tika-vin01t2:114_9": "taṃ dummaṅkūnaṃ puggalānaṃ niggahāyā”tiādiṃ vatvāpi “yaṃ vinayānuggahāya,",
  "tika-vin01t2:114_10": "taṃ saṅghasuṭṭhu,",
  "tika-vin01t2:114_11": "yaṃ saṅghasuṭṭhu,",
  "tika-vin01t2:114_12": "taṃ saṅghaphāsū”ti yojetvā baddhacakkaṃ kātabbaṃ.",
  "tika-vin01t2:114_13": "Iminā anukkamena sesapadesupi yojitesu saṅkhalikanayena dasa baddhacakkāni honti.",
  "tika-vin01t2:114_14": "Tesu ekekasmiṃ cakke purimapurimapadānaṃ vasena dasa dasa dhammā,",
  "tika-vin01t2:114_15": "pacchimapacchimapadānaṃ vasena dasa dasa atthāti saṅkhalikanaye atthasataṃ dhammasatañca sampajjati.",
  "tika-vin01t2:114_16": "Ekamūlakanaye pana “yaṃ saṅghasuṭṭhu,",
  "tika-vin01t2:114_17": "taṃ saṅghaphāsu,",
  "tika-vin01t2:114_18": "yaṃ saṅghasuṭṭhu,",
  "tika-vin01t2:114_19": "taṃ dummaṅkūnaṃ puggalānaṃ niggahāyā”ti evamādinā ekameva padaṃ sesehi navahi padehi yojitanti purimapadassa",
  "tika-vin01t2:114_20": "ekattā ekameva dhammapadaṃ naveva atthapadāni honti,",
  "tika-vin01t2:114_21": "tasmā ekamūlakanaye dasasu padesu ekamekaṃ mūlaṃ katvā dasakkhattuṃ yojanāya katāya dhammapadānaṃ vasena dhammapadāni dasa,",
  "tika-vin01t2:114_22": "atthapadāni navutīti atthasataṃ dhammasatañca na sampajjati,",
  "tika-vin01t2:114_23": "tasmā ekamūlakanaye saṅkhalikanaye vuttanayena atthasataṃ dhammasatañca aggahetvā yaṃ tattha dasadhammapadānaṃ",
  "tika-vin01t2:114_24": "navutiatthapadānañca vasena padasataṃ vuttaṃ,",
  "tika-vin01t2:114_25": "taṃ sabbaṃ dhammasatanti gahetvā tadatthajotanavasena aṭṭhakathāyaṃ vuttāni saṅghasuṭṭhubhāvādīni atthapadāni",
  "tika-vin01t2:114_26": "atthasatanti evaṃ gahite atthasataṃ dhammasatañca sampajjati.",
  "tika-vin01t2:114_27": "Evaṃ tāva atthasataṃ dhammasatañca veditabbaṃ.",
  "tika-vin01t2:114_28": "Dve ca niruttisatānīti ettha pana atthajotikānaṃ niruttīnaṃ vasena niruttisataṃ,",
  "tika-vin01t2:114_29": "dhammabhūtānaṃ niruttīnaṃ vasena niruttisatanti dve niruttisatāni ca veditabbāni.",
  "tika-vin01t2:114_30": "Cattāri ñāṇasatānīti atthasate ñāṇasataṃ,",
  "tika-vin01t2:114_31": "dhammasate ñāṇasataṃ,",
  "tika-vin01t2:114_32": "dvīsu niruttisatesu dve ñāṇasatānīti cattāri ñāṇasatāni.",
  "tika-vin01t2:115_0": "Evañca pana,",
  "tika-vin01t2:115_1": "bhikkhaveti ettha ca-",
  "tika-vin01t2:115_2": "saddo bhinnakkamena yojetabboti āha “uddiseyyātha cā”ti.",
  "tika-vin01t2:115_3": "Kathaṃ panettha “uddiseyyāthā”ti vutte pariyāpuṇeyyāthātiādi atthasambhavoti āha “atirekānayanattho hi ettha ca- saddo”ti.",
  "tika-vin01t2:115_4": "Vuttatthato atirekassa atthassa ānayanaṃ atirekānayanaṃ,",
  "tika-vin01t2:115_5": "so attho etassāti atirekānayanattho,",
  "tika-vin01t2:115_6": "avuttasamuccayatthoti vuttaṃ hoti.",
  "tika-vin01t2:115_7": "“Asaṃvāso”ti vuttattā “daḷhaṃ katvā”ti vuttaṃ.",
  "tika-vin01t2:116_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:117_0": "Paṭhamapaññattikathā niṭṭhitā.",
  "tika-vin01t2:118_0": "Sudinnabhāṇavāravaṇṇanā niṭṭhitā.",
  "tika-vin01t2:119_0": "Makkaṭivatthukathāvaṇṇanā",
  "tika-vin01t2:120_0": "40.",
  "tika-vin01t2:120_1": "Anuttānapadavaṇṇanāti uttānaṃ vuccati pākaṭaṃ,",
  "tika-vin01t2:120_2": "tappaṭipakkhena anuttānaṃ apākaṭaṃ appacuraṃ duviññeyyañca,",
  "tika-vin01t2:120_3": "anuttānānaṃ padānaṃ vaṇṇanā anuttānapadavaṇṇanā.",
  "tika-vin01t2:120_4": "Uttānapadavaṇṇanāya payojanābhāvato anuttānaggahaṇaṃ.",
  "tika-vin01t2:120_5": "Pacurapaṭisevano hotīti bahulapaṭisevano hoti,",
  "tika-vin01t2:120_6": "divase divase nirantaraṃ paṭisevatīti attho.",
  "tika-vin01t2:120_7": "Pacuratthe hi vattamānavacananti sabbadā paṭisevanābhāvepi “iha mallā yujjhantī”tiādīsu viya bāhullavuttiṃ upādāya vattamānavacanaṃ.",
  "tika-vin01t2:120_8": "Āhiṇḍantāti vicarantā.",
  "tika-vin01t2:120_9": "Aññesupīti aññesupi bhikkhūsu.",
  "tika-vin01t2:121_0": "41.",
  "tika-vin01t2:121_1": "Sahoḍḍhaggahitoti saha bhaṇḍena gahito.",
  "tika-vin01t2:121_2": "Attano micchāgāhena lesaoḍḍanena vā paripuṇṇatthampi paṭhamapaññattiṃ aññathā karonto “tañca kho manussitthiyā,",
  "tika-vin01t2:121_3": "no tiracchānagatāyā”ti āha.",
  "tika-vin01t2:121_4": "Dassananti sānurāgadassanaṃ.",
  "tika-vin01t2:121_5": "Gahaṇanti anurāgavaseneva hatthena gahaṇaṃ.",
  "tika-vin01t2:121_6": "Āmasanaṃ attano sarīrena tassā sarīrassa upari āmasanamattaṃ,",
  "tika-vin01t2:121_7": "phusanaṃ tato daḷhataraṃ katvā saṃphusanaṃ,",
  "tika-vin01t2:121_8": "ghaṭṭanaṃ tatopi daḷhataraṃ katvā sarīrena sarīrassa ghaṭṭanaṃ.",
  "tika-vin01t2:121_9": "Taṃ sabbampīti dassanādi sabbampi.",
  "tika-vin01t2:122_0": "42.",
  "tika-vin01t2:122_1": "Daḷhataraṃ sikkhāpadamakāsīti imasmiṃ adhikāre anupaññattiyā sikkhāpadassa daḷhīkaraṇaṃ sithilakaraṇañca",
  "tika-vin01t2:122_2": "pasaṅgato āpannaṃ vibhajitvā dassetukāmo “duvidhañhi sikkhāpada”ntiādimāha.",
  "tika-vin01t2:122_3": "Tattha yassa sacittakassa sikkhāpadassa cittaṃ akusalameva hoti,",
  "tika-vin01t2:122_4": "taṃ lokavajjaṃ.",
  "tika-vin01t2:122_5": "Yassa sacittakācittakapakkhasahitassa acittakassa ca sacittakapakkhe cittaṃ akusalameva hoti,",
  "tika-vin01t2:122_6": "tampi surāpānādi lokavajjanti imamatthaṃ sampiṇḍetvā dassetuṃ “yassa sacittakapakkhe cittaṃ akusalameva hoti,",
  "tika-vin01t2:122_7": "taṃ lokavajjaṃ nāmā”ti vuttaṃ.",
  "tika-vin01t2:122_8": "“Sacittakapakkhe”ti hi idaṃ vacanaṃ acittakaṃ sandhāya vuttaṃ.",
  "tika-vin01t2:122_9": "Na hi ekaṃsato sacittakassa “sacittakapakkhe”ti visesane payojanaṃ atthi.",
  "tika-vin01t2:122_10": "Sacittakapakkheti ca vatthuvītikkamavijānanacittena “sacittakapakkhe”ti gahetabbaṃ,",
  "tika-vin01t2:122_11": "na paṇṇattivijānanacittena.",
  "tika-vin01t2:122_12": "Yadi hi “na vaṭṭatī”ti paṇṇattivijānanacittenapi yassa sikkhāpadassa sacittakapakkhe cittaṃ akusalameva,",
  "tika-vin01t2:122_13": "tampi lokavajjanti vadeyya,",
  "tika-vin01t2:122_14": "sabbesaṃ paṇṇattivajjasikkhāpadānampi lokavajjatā āpajjeyya paṇṇattivajjānampi “na vaṭṭatī”ti jānitvā vītikkame akusalacittasseva sambhavato.",
  "tika-vin01t2:122_15": "Na hi bhagavato āṇaṃ jānitvā maddantassa kusalacittaṃ uppajjati anādariyavasena paṭighacittasseva uppajjanato.",
  "tika-vin01t2:123_0": "Apicettha “sacittakapakkhe cittaṃ akusalamevā”ti vacanato acittakassa vatthuajānanavasena acittakapakkhe",
  "tika-vin01t2:123_1": "cittaṃ akusalamevāti ayaṃ niyamo natthīti viññāyati.",
  "tika-vin01t2:123_2": "Yadi hi acittakassa acittakapakkhepi cittaṃ akusalameva siyā,",
  "tika-vin01t2:123_3": "“sacittakapakkhe”ti idaṃ visesanaṃ niratthakaṃ siyā.",
  "tika-vin01t2:123_4": "“Yassa cittaṃ akusalameva hoti,",
  "tika-vin01t2:123_5": "taṃ lokavajja”nti ettake vutte surāti ajānitvā pivantassa gandhavaṇṇakādibhāvaṃ ajānitvā tāni limpantīnaṃ",
  "tika-vin01t2:123_6": "bhikkhunīnañca vināpi akusalacittena āpattisambhavato ekantākusalaṃ sacittakasikkhāpadaṃ ṭhapetvā surāpānādiacittakasikkhāpadānaṃ",
  "tika-vin01t2:123_7": "lokavajjatā na siyāti tesampi saṅgaṇhatthaṃ “yassa sacittakapakkhe cittaṃ akusalameva hoti,",
  "tika-vin01t2:123_8": "taṃ lokavajja”nti vuttaṃ.",
  "tika-vin01t2:123_9": "Teneva cūḷagaṇṭhipade majjhimagaṇṭhipade ca vuttaṃ “etaṃ sattaṃ māressāmīti tasmiṃyeva padese nipannaṃ",
  "tika-vin01t2:123_10": "aññaṃ mārentassa pāṇasāmaññassa atthitāya yathā pāṇātipāto hoti,",
  "tika-vin01t2:123_11": "evaṃ etaṃ majjaṃ pivissāmīti aññaṃ majjaṃ pivantassa majjasāmaññassa atthitāya akusalameva hoti.",
  "tika-vin01t2:123_12": "Yathā pana kaṭṭhasaññāya sappaṃ ghātentassa pāṇātipāto na hoti,",
  "tika-vin01t2:123_13": "evaṃ nāḷikerapānasaññāya majjaṃ pivantassa akusalaṃ na hotī”ti.",
  "tika-vin01t2:124_0": "Keci pana vadanti “sāmaṇerassa surāti ajānitvā pivantassa pārājiko natthi,",
  "tika-vin01t2:124_1": "akusalaṃ pana hotī”ti,",
  "tika-vin01t2:124_2": "taṃ tesaṃ matimattaṃ.",
  "tika-vin01t2:124_3": "“Bhikkhuno ajānitvāpi bījato paṭṭhāya majjaṃ pivantassa pācittiyaṃ,",
  "tika-vin01t2:124_4": "sāmaṇero jānitvā pivanto sīlabhedaṃ āpajjati,",
  "tika-vin01t2:124_5": "na ajānitvā”ti ettakameva hi aṭṭhakathāyaṃ vuttaṃ,",
  "tika-vin01t2:124_6": "“akusalaṃ pana hotī”ti na vuttanti.",
  "tika-vin01t2:124_7": "Aparampi vadanti “ajānitvā pivantassapi sotāpannassa mukhaṃ surā na pavisati kammapathappattaakusalacitteneva pātabbato”ti,",
  "tika-vin01t2:124_8": "tampi na sundaraṃ.",
  "tika-vin01t2:124_9": "Bodhisatte kucchigate bodhisattamātu sīlaṃ viya hi idampi ariyasāvakānaṃ dhammatāsiddhanti veditabbaṃ.",
  "tika-vin01t2:124_10": "Teneva dīghanikāye kūṭadantasuttaṭṭhakathāyaṃ vuttaṃ –",
  "tika-vin01t2:125_0": "“Bhavantarepi hi ariyasāvako jīvitahetupi neva pāṇaṃ hanati,",
  "tika-vin01t2:125_1": "na suraṃ pivati.",
  "tika-vin01t2:125_2": "Sacepissa surañca khīrañca missetvā mukhe pakkhipanti,",
  "tika-vin01t2:125_3": "khīrameva pavisati, na surā.",
  "tika-vin01t2:125_4": "Yathā kiṃ?",
  "tika-vin01t2:125_5": "Yathā koñcasakuṇānaṃ khīramissake udake khīrameva pavisati,",
  "tika-vin01t2:125_6": "na udakaṃ.",
  "tika-vin01t2:125_7": "Idaṃ yonisiddhanti ce?",
  "tika-vin01t2:125_8": "Idampi dhammatāsiddhanti veditabba”nti.",
  "tika-vin01t2:126_0": "Yadi evaṃ surāpānasikkhāpadaṭṭhakathāyaṃ “vatthuajānanatāya cettha acittakatā veditabbā,",
  "tika-vin01t2:126_1": "akusaleneva pātabbatāya lokavajjatā”ti kasmā vuttaṃ?",
  "tika-vin01t2:126_2": "Nāyaṃ doso.",
  "tika-vin01t2:126_3": "Ayañhettha adhippāyo –",
  "tika-vin01t2:126_4": "sacittakapakkhe akusalacitteneva pātabbatāya lokavajjatāti.",
  "tika-vin01t2:126_5": "Imināyeva hi adhippāyena aññesupi lokavajjesu acittakasikkhāpadesu akusalacittatāyeva vuttā,",
  "tika-vin01t2:126_6": "na pana sacittakatā.",
  "tika-vin01t2:126_7": "Teneva bhikkhunīvibhaṅgaṭṭhakathāyaṃ vuttaṃ –",
  "tika-vin01t2:127_0": "“Giraggasamajjaṃ cittāgārasikkhāpadaṃ saṅghāṇi itthālaṅkāro gandhakavaṇṇako vāsitakapiññāko bhikkhunīādīhi",
  "tika-vin01t2:127_1": "ummaddanaparimaddanāti imāni dasa sikkhāpadāni acittakāni lokavajjāni akusalacittānī”ti,",
  "tika-vin01t2:128_0": "Ayaṃ panettha adhippāyo –",
  "tika-vin01t2:128_1": "vināpi cittena āpajjitabbattā acittakāni,",
  "tika-vin01t2:128_2": "citte pana sati akusaleneva āpajjitabbattā lokavajjāni ceva akusalacittāni cāti.",
  "tika-vin01t2:128_3": "Tasmā bhikkhuvibhaṅge āgatāni surāpānauyyuttauyyodhikasikkhāpadāni tīṇi,",
  "tika-vin01t2:128_4": "bhikkhunīvibhaṅge āgatāni giraggasamajjādīni dasāti imesaṃ terasannaṃ acittakasikkhāpadānaṃ lokavajjatādassanatthaṃ",
  "tika-vin01t2:128_5": "“sacittakapakkhe”ti idaṃ visesanaṃ katanti niṭṭhamettha gantabbaṃ.",
  "tika-vin01t2:128_6": "Yasmā pana paṇṇattivajjassa vatthuvītikkamavijānanacittena sacittakapakkhe cittaṃ siyā kusalaṃ,",
  "tika-vin01t2:128_7": "siyā akusalaṃ,",
  "tika-vin01t2:128_8": "siyā abyākataṃ,",
  "tika-vin01t2:128_9": "tasmā tassa sacittakapakkhe cittaṃ akusalamevāti ayaṃ niyamo natthīti sesaṃ paṇṇattivajjanti vuttaṃ.",
  "tika-vin01t2:129_0": "Rundhantīti vītikkamaṃ rundhantī.",
  "tika-vin01t2:129_1": "Dvāraṃ pidahantīti vītikkamalesassa dvāraṃ pidahantī.",
  "tika-vin01t2:129_2": "Sotaṃ pacchindamānāti uparūpari vītikkamasotaṃ pacchindamānā.",
  "tika-vin01t2:129_3": "Atha vā rundhantīti anāpattilesaṃ rundhantī.",
  "tika-vin01t2:129_4": "Dvāraṃ pidahantīti anāpattilesassa dvāraṃ pidahantī.",
  "tika-vin01t2:129_5": "Sotaṃ pacchindamānāti anāpattisotaṃ pacchindamānā,",
  "tika-vin01t2:129_6": "āpattimeva kurumānāti vuttaṃ hoti.",
  "tika-vin01t2:129_7": "Nanu ca lokavajje kāci anupaññatti uppajjamānā sithilaṃ karontī uppajjati,",
  "tika-vin01t2:129_8": "tasmā “lokavajje anupaññatti uppajjamānā…pe…",
  "tika-vin01t2:129_9": "gāḷhataraṃ karontī uppajjatī”ti idaṃ kasmā vuttanti āha “aññatra adhimānā aññatra supinantā”tiādi.",
  "tika-vin01t2:129_10": "“Aññatra adhimānā”ti imissā anupaññattiyā “vītikkamābhāvā”ti kāraṇaṃ vuttaṃ,",
  "tika-vin01t2:129_11": "“aññatra supinantā”ti imissā “abbohārikattā”ti kāraṇaṃ vuttaṃ.",
  "tika-vin01t2:129_12": "Tattha vītikkamābhāvāti pāpiccho icchāpakatotiādivītikkamābhāvā.",
  "tika-vin01t2:129_13": "Uttarimanussadhamme hi “pāpiccho icchāpakato uttarimanussadhammaṃ ullapatī”ti vacanato visaṃvādanādhippāyena musā bhaṇanto pārājiko hoti.",
  "tika-vin01t2:129_14": "Ayaṃ pana adhimānena adhigatasaññī hutvā ullapati,",
  "tika-vin01t2:129_15": "na sikkhāpadaṃ vītikkamitukāmo,",
  "tika-vin01t2:129_16": "tasmā “aññatra adhimānā”ti ayaṃ anupaññatti uppajjamānā vītikkamābhāvā anāpattikarā jātā.",
  "tika-vin01t2:129_17": "Abbohārikattāti supinante vijjamānāyapi cetanāya vītikkamicchāya ca abbohārikattā.",
  "tika-vin01t2:129_18": "Kiñcāpi hi supinante mocanassādacetanā saṃvijjati,",
  "tika-vin01t2:129_19": "kadāci upakkamanampi hoti,",
  "tika-vin01t2:129_20": "tathāpi thinamiddhena abhibhūtattā taṃ cittaṃ abbohārikaṃ,",
  "tika-vin01t2:129_21": "cittassa abbohārikattā upakkamakiriyāsaṃvattanikāpi cetanā abbohārikā.",
  "tika-vin01t2:129_22": "Teneva “atthesā bhikkhave cetanā,",
  "tika-vin01t2:129_23": "sā ca kho abbohārikā”ti bhagavatā vuttā,",
  "tika-vin01t2:129_24": "tasmā “aññatra supinantā”ti ayaṃ anupaññatti abbohārikattā anāpattikarā jātā.",
  "tika-vin01t2:130_0": "Akate vītikkameti “kukkuccāyantā na bhuñjiṃsū”tiādīsu viya vītikkame akate.",
  "tika-vin01t2:130_1": "Sithilaṃ karontīti paṭhamaṃ sāmaññato baddhasikkhāpadaṃ mocetvā attano attano visaye anāpattikaraṇavasena sithilaṃ karontī.",
  "tika-vin01t2:130_2": "Dvāraṃ dadamānāti anāpattiyā dvāraṃ dadamānā.",
  "tika-vin01t2:130_3": "Tenevāha “aparāparampi anāpattiṃ kurumānā”ti.",
  "tika-vin01t2:130_4": "Nanu ca sañcarittasikkhāpade “antamaso taṅkhaṇikāyapī”ti anupaññatti uppajjamānā āpattimeva karontī uppannā,",
  "tika-vin01t2:130_5": "atha kasmā “anāpattiṃ kurumānā uppajjatī”ti vuttanti āha “antamaso taṅkhaṇikāyapī”tiādi.",
  "tika-vin01t2:130_6": "Udāyinā bhikkhunā taṅkhaṇikāya sañcarittaṃ āpannavatthusmiṃ paññattattā “kate vītikkame”ti vuttaṃ.",
  "tika-vin01t2:130_7": "Paññattigatikāva hotīti mūlapaññattiyaṃyeva antogadhā hoti.",
  "tika-vin01t2:131_0": "Makkaṭivatthukathāvaṇṇanā niṭṭhitā.",
  "tika-vin01t2:132_0": "Santhatabhāṇavāro",
  "tika-vin01t2:133_0": "Vajjiputtakavatthuvaṇṇanā",
  "tika-vin01t2:134_0": "43.",
  "tika-vin01t2:134_1": "Vesālī nivāso etesanti vesālikāti āha “vesālivāsino”ti.",
  "tika-vin01t2:134_2": "Vajjīsu janapade vasantā vajjino,",
  "tika-vin01t2:134_3": "vajjīnaṃ puttakā vajjiputtakāti āha “vajjiraṭṭhe vesāliyaṃ kulānaṃ puttā”ti.",
  "tika-vin01t2:134_4": "Ñātīnaṃ byasananti ñātīnaṃ vināso.",
  "tika-vin01t2:134_5": "So pana ñātīnaṃ vināso rājadaṇḍādikāraṇena hotīti āha “rājadaṇḍabyādhimaraṇavippavāsanimittenā”ti.",
  "tika-vin01t2:134_6": "Bhogānaṃ byasanaṃ vināso bhogabyasanaṃ.",
  "tika-vin01t2:134_7": "Tañca hiraññasuvaṇṇadāsidāsādīnaṃ upabhogaparibhogavatthūnaṃ rājadaṇḍādinā vināsoti āha “esa nayo dutiyapadepī”ti.",
  "tika-vin01t2:134_8": "Na buddhaṃ garahāmāti “asabbaññu buddho”tiādinā buddhaṃ na garahāma.",
  "tika-vin01t2:134_9": "Na dhammagarahinoti “aniyyāniko dhammo”tiādinā dhammaṃ na garahāma.",
  "tika-vin01t2:134_10": "Na saṅghagarahinoti “duppaṭipanno saṅgho”tiādinā saṅghaṃ na garahāma.",
  "tika-vin01t2:134_11": "Aṭṭhatiṃsārammaṇesūti dasa kasiṇā dasa asubhā dasānussatiyo cattāro brahmavihārā cattāro āruppā catudhātuvavatthānaṃ",
  "tika-vin01t2:134_12": "āhāre paṭikūlasaññāti imesu cattālīsakammaṭṭhānesu pāḷiyaṃ anāgatattā ālokākāsakasiṇadvayaṃ ṭhapetvā",
  "tika-vin01t2:134_13": "avasesāni gahetvā vuttaṃ.",
  "tika-vin01t2:134_14": "Vibhattā kusalā dhammāti “imasmiṃ ārammaṇe idaṃ hotī”ti evaṃ vibhattā upacārajjhānena saddhiṃ paṭhamajjhānādayo mahaggatakusalā dhammā.",
  "tika-vin01t2:134_15": "Teva dhammeti te eva kusale dhamme.",
  "tika-vin01t2:134_16": "Majjhimayāmo bhikkhūnaṃ niddākilamathavinodanokāsattā na gahitoti āha “paṭhamayāmañca pacchimayāmañcā”ti.",
  "tika-vin01t2:134_17": "Saccāni bujjhati paṭivijjhatīti bodhi,",
  "tika-vin01t2:134_18": "arahattamaggañāṇaṃ.",
  "tika-vin01t2:134_19": "Upakārakattena tassa pakkhe bhavā bodhipakkhiyāti āha “bodhissa pakkhe bhavānaṃ,",
  "tika-vin01t2:134_20": "arahattamaggañāṇassa upakārakāna”nti.",
  "tika-vin01t2:134_21": "Cattāro satipaṭṭhānā,",
  "tika-vin01t2:134_22": "cattāro sammappadhānā,",
  "tika-vin01t2:134_23": "cattāro iddhipādā,",
  "tika-vin01t2:134_24": "pañcindriyāni,",
  "tika-vin01t2:134_25": "pañca balāni,",
  "tika-vin01t2:134_26": "satta bojjhaṅgā,",
  "tika-vin01t2:134_27": "ariyo aṭṭhaṅgiko maggoti ime sattatiṃsa bodhipakkhiyadhammā.",
  "tika-vin01t2:134_28": "“Gihipalibodhaṃ āvāsapalibodhañca pahāyā”ti imesaṃyeva dvinnaṃ palibodhānaṃ upacchedassa sudukkarabhāvato vuttaṃ.",
  "tika-vin01t2:134_29": "Yuttapayuttāti sammadeva yuttā.",
  "tika-vin01t2:135_0": "Āsayanti ajjhāsayaṃ.",
  "tika-vin01t2:135_1": "Sikkhaṃ appaccakkhāya bhikkhubhāve ṭhatvā paṭisevitamethunānaṃ tesaṃ vajjiputtakānaṃ upasampadaṃ anujānanto",
  "tika-vin01t2:135_2": "bhagavā “pārājiko hoti asaṃvāso”ti evaṃ paññattasikkhāpadaṃ samūhanati nāmāti āha –",
  "tika-vin01t2:135_3": "“yadi hi bhagavā…pe…",
  "tika-vin01t2:135_4": "paññattaṃ samūhaneyyā”ti.",
  "tika-vin01t2:135_5": "“Yo pana bhikkhū”ti vuttattā pana sikkhaṃ paccakkhāya paṭisevitamethunassa upasampadaṃ anujānanto na samūhanati nāma.",
  "tika-vin01t2:135_6": "Na hi so bhikkhu hutvā paṭisevati.",
  "tika-vin01t2:135_7": "“So āgato na upasampādetabbo”ti vacanato sāmaṇerabhūmi anuññātāti āha “sāmaṇerabhūmiyaṃ pana ṭhito”tiādi.",
  "tika-vin01t2:135_8": "Uttamatthanti arahattaṃ nibbānameva vā.",
  "tika-vin01t2:136_0": "Vajjiputtakavatthuvaṇṇanā niṭṭhitā.",
  "tika-vin01t2:137_0": "Catubbidhavinayakathāvaṇṇanā",
  "tika-vin01t2:138_0": "45.",
  "tika-vin01t2:138_1": "Nīharitvāti sāsanato nīharitvā.",
  "tika-vin01t2:138_2": "Tathā hi “pañcahupāli aṅgehi samannāgatena bhikkhunā nānuyuñjitabbaṃ.",
  "tika-vin01t2:138_3": "Katamehi pañcahi?",
  "tika-vin01t2:138_4": "Suttaṃ na jānāti,",
  "tika-vin01t2:138_5": "suttānulomaṃ na jānātī”ti evamādipariyattisāsanato suttaṃ suttānulomañca nīharitvā pakāsesuṃ,",
  "tika-vin01t2:138_6": "“anāpatti evaṃ amhākaṃ ācariyānaṃ uggaho paripucchāti gaṇhātī”ti evamādipariyattisāsanato ācariyavādaṃ nīharitvā pakāsesuṃ,",
  "tika-vin01t2:138_7": "bhārukacchakavatthusmiṃ “āyasmā upāli evamāha anāpatti āvuso supinantenā”ti evamādipariyattisāsanato eva attanomatiṃ nīharitvā pakāsesuṃ.",
  "tika-vin01t2:138_8": "Tāya hi attanomatiyā thero etadaggaṭṭhānaṃ labhi.",
  "tika-vin01t2:139_0": "Vuttanti nāgasenattherena vuttaṃ.",
  "tika-vin01t2:139_1": "Pajjate anena atthoti padaṃ,",
  "tika-vin01t2:139_2": "bhagavatā kaṇṭhādivaṇṇappavattiṭṭhānaṃ āhacca visesetvā bhāsitaṃ padaṃ āhaccapadaṃ,",
  "tika-vin01t2:139_3": "bhagavatoyeva vacanaṃ.",
  "tika-vin01t2:139_4": "Tenāha “āhaccapadanti suttaṃ adhippeta”nti.",
  "tika-vin01t2:139_5": "“Idaṃ kappati,",
  "tika-vin01t2:139_6": "idaṃ na kappatī”ti evaṃ avisesetvā “yaṃ,",
  "tika-vin01t2:139_7": "bhikkhave,",
  "tika-vin01t2:139_8": "mayā ‘idaṃ na kappatī’ti appaṭikkhittaṃ,",
  "tika-vin01t2:139_9": "tañce akappiyaṃ anulometi,",
  "tika-vin01t2:139_10": "kappiyaṃ paṭibāhati,",
  "tika-vin01t2:139_11": "taṃ vo na kappatī”tiādinā vuttaṃ sāmaññalakkhaṇaṃ idha “raso”ti adhippetanti āha “rasoti suttānuloma”nti.",
  "tika-vin01t2:139_12": "Dhammasaṅgāhakappabhutiācariyaparamparato ānītā aṭṭhakathātanti idha “ācariyavaṃso”ti adhippetāti āha “ācariyavaṃsoti ācariyavādo”ti.",
  "tika-vin01t2:140_0": "Idha vinayavinicchayassa adhikatattā tadanucchavikameva suttaṃ dassento āha –",
  "tika-vin01t2:140_1": "“suttaṃ nāma sakale vinayapiṭake pāḷī”ti.",
  "tika-vin01t2:140_2": "Mahāpadesāti mahāokāsā,",
  "tika-vin01t2:140_3": "mahantāni vinayassa patiṭṭhāpanaṭṭhānāni yesu patiṭṭhāpito vinayo vinicchayati asandehato.",
  "tika-vin01t2:140_4": "Mahantāni vā kāraṇāni mahāpadesā,",
  "tika-vin01t2:140_5": "mahantāni vinayavinicchayakāraṇānīti vuttaṃ hoti.",
  "tika-vin01t2:140_6": "“Atthato pana ‘yaṃ,",
  "tika-vin01t2:140_7": "bhikkhave’tiādinā vuttā sādhippāyā pāḷiyeva mahāpadesā”ti vadanti.",
  "tika-vin01t2:140_8": "Tenevāha “ye bhagavatā evaṃ vuttā”tiādi.",
  "tika-vin01t2:140_9": "Ime ca mahāpadesā khandhake āgatā,",
  "tika-vin01t2:140_10": "tasmā tesaṃ vinicchayakathā tattheva āvi bhavissatīti idha na vuccati.",
  "tika-vin01t2:140_11": "Yadipi tattha tattha bhagavatā pavattitā pakiṇṇakadesanāva aṭṭhakathā,",
  "tika-vin01t2:140_12": "sā pana dhammasaṅgāhakehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ",
  "tika-vin01t2:140_13": "āropitattā “ācariyavādo”ti vuccati ācariyā vadanti saṃvaṇṇenti pāḷiṃ etenāti katvā. Tenāha –",
  "tika-vin01t2:140_14": "“ācariyavādo nāma…pe…",
  "tika-vin01t2:140_15": "aṭṭhakathātantī”ti.",
  "tika-vin01t2:140_16": "Tisso saṅgītiyo āruḷhoyeva ca buddhavacanassa atthasaṃvaṇṇanābhūto kathāmaggo mahāmahindattherena tambapaṇṇidīpaṃ ābhato,",
  "tika-vin01t2:140_17": "pacchā tambapaṇṇiyehi mahātherehi sīhaḷabhāsāya ṭhapito nikāyantaraladdhisaṅkarapariharaṇatthaṃ.",
  "tika-vin01t2:140_18": "Kiñcāpi attanomati suttādīhi saṃsanditvāva parikappīyati,",
  "tika-vin01t2:140_19": "tathāpi sā na suttādīsu visesato niddiṭṭhāti āha “suttasuttānulomaācariyavāde muñcitvā”ti.",
  "tika-vin01t2:140_20": "Anubuddhiyāti suttādīniyeva anugatabuddhiyā.",
  "tika-vin01t2:140_21": "Nayaggāhenāti suttādito labbhamānanayaggahaṇena.",
  "tika-vin01t2:141_0": "Attanomatiṃ sāmaññato paṭhamaṃ dassetvā idāni tameva visesetvā dassento “apicā”tiādimāha.",
  "tika-vin01t2:141_1": "Idāni tattha paṭipajjitabbākāraṃ dassento āha –",
  "tika-vin01t2:141_2": "“taṃ pana attanomatiṃ gahetvā kathentenā”tiādi.",
  "tika-vin01t2:141_3": "Atthenāti attanā sallakkhitena atthena.",
  "tika-vin01t2:141_4": "Ācariyavāde otāretabbāti ācariyavāde ñāṇena anuppavesetabbā.",
  "tika-vin01t2:141_5": "Sabbadubbalāti puggalassa sayaṃ paṭibhānabhāvato.",
  "tika-vin01t2:141_6": "Pamādapāṭhavasena ācariyavādassa kadāci suttānulomena asaṃsandanāpi siyā,",
  "tika-vin01t2:141_7": "so na gahetabboti dassento āha –",
  "tika-vin01t2:141_8": "“ācariyavādopi…pe…",
  "tika-vin01t2:141_9": "samento eva gahetabbo”ti.",
  "tika-vin01t2:141_10": "Samentameva gahetabbanti yathā suttena saṃsandati,",
  "tika-vin01t2:141_11": "evaṃ mahāpadesato atthā uddharitabbāti dasseti.",
  "tika-vin01t2:141_12": "Suttānulomassa suttekadesattepi sutte viya “idaṃ kappati,",
  "tika-vin01t2:141_13": "idaṃ na kappatī”ti paricchinditvā āhaccabhāsitaṃ kiñci natthīti āha –",
  "tika-vin01t2:141_14": "“suttānulomato hi suttameva balavatara”nti.",
  "tika-vin01t2:141_15": "Appaṭivattiyanti appaṭibāhiyaṃ.",
  "tika-vin01t2:141_16": "Kārakasaṅghasadisanti pamāṇattā saṅgītikārakasaṅghasadisaṃ.",
  "tika-vin01t2:141_17": "Buddhānaṃ ṭhitakālasadisanti iminā buddheheva kathitattā dharamānabuddhasadisanti vuttaṃ hoti.",
  "tika-vin01t2:141_18": "Sutte hi paṭibāhite buddhova paṭibāhito hoti.",
  "tika-vin01t2:141_19": "Sakavādī suttaṃ gahetvā kathetīti sakavādī attano suttaṃ gahetvā voharati.",
  "tika-vin01t2:141_20": "Paravādī suttānulomanti aññanikāyavādī attano nikāye suttānulomaṃ gahetvā katheti.",
  "tika-vin01t2:141_21": "Khepaṃ vā garahaṃ vā akatvāti “kiṃ iminā”ti khepaṃ vā “kimesa bālo vadatī”ti garahaṃ vā akatvā.",
  "tika-vin01t2:141_22": "Suttānulomanti paravādinā vuttaṃ aññanikāye suttānulomaṃ.",
  "tika-vin01t2:141_23": "Sutte otāretabbanti sakavādinā attano sutte otāretabbaṃ.",
  "tika-vin01t2:141_24": "Suttasmiṃyeva ṭhātabbanti attano sutteyeva ṭhātabbaṃ.",
  "tika-vin01t2:141_25": "Evaṃ sesavāresupi atthayojanā kātabbā.",
  "tika-vin01t2:141_26": "Ayanti sakavādī.",
  "tika-vin01t2:141_27": "Paroti aññanikāyavādī.",
  "tika-vin01t2:141_28": "Evaṃ sesesupi.",
  "tika-vin01t2:142_0": "Nanu ca “suttānulomato suttameva balavatara”nti heṭṭhā vuttaṃ,",
  "tika-vin01t2:142_1": "idha pana “suttānulome suttaṃ otāretabba”ntiādi kasmā vuttanti?",
  "tika-vin01t2:142_2": "Nāyaṃ virodho.",
  "tika-vin01t2:142_3": "“Suttānulomato suttameva balavatara”nti hi idaṃ sakamateyeva suttaṃ sandhāya vuttaṃ.",
  "tika-vin01t2:142_4": "Tattha hi sakamatipariyāpannameva suttādiṃ sandhāya “attanomati sabbadubbalā,",
  "tika-vin01t2:142_5": "attanomatito ācariyavādo balavataro,",
  "tika-vin01t2:142_6": "ācariyavādato suttānulomaṃ balavataraṃ,",
  "tika-vin01t2:142_7": "suttānulomato suttameva balavatara”nti ca vuttaṃ.",
  "tika-vin01t2:142_8": "Idha pana paravādinā ānītaṃ aññanikāye suttaṃ sandhāya “suttānulome suttaṃ otāretabba”ntiādi vuttaṃ.",
  "tika-vin01t2:142_9": "Tasmā paravādinā ānītaṃ suttādiṃ attano suttānulomaācariyavādaattanomatīsu otāretvā samentaṃyeva gahetabbaṃ,",
  "tika-vin01t2:142_10": "itaraṃ na gahetabbanti ayaṃ nayo idha vuccatīti na koci pubbāparavirodho.",
  "tika-vin01t2:143_0": "Bāhirakasuttanti tisso saṅgītiyo anāruḷhaguḷhavessantarādīni mahāsaṅghikanikāyavāsīnaṃ suttāni.",
  "tika-vin01t2:143_1": "Vedallādīnanti ādi-",
  "tika-vin01t2:143_2": "saddena guḷhaummaggādiggahaṇaṃ veditabbaṃ,",
  "tika-vin01t2:143_3": "itaraṃ gārayhasuttaṃ na gahetabbaṃ.",
  "tika-vin01t2:143_4": "Attanomatiyameva ṭhātabbanti iminā aññanikāyato ānītasuttatopi sakanikāye attanomatiyeva balavatarāti dasseti.",
  "tika-vin01t2:143_5": "Sakavādī suttaṃ gahetvā katheti,",
  "tika-vin01t2:143_6": "paravādīpi suttamevātievamādinā samānajātikānaṃ vasena vāro na vutto,",
  "tika-vin01t2:143_7": "suttassa sutteyeva otāraṇaṃ bhinnaṃ viya hutvā na paññāyati,",
  "tika-vin01t2:143_8": "vuttanayeneva ca sakkā yojetunti.",
  "tika-vin01t2:144_0": "Idāni sakavādīparavādīnaṃ kappiyākappiyādibhāvaṃ sandhāya vivāde uppanne tattha paṭipajjitabbavidhiṃ dassento āha –",
  "tika-vin01t2:144_1": "“atha panāyaṃ kappiyanti gahetvā kathetī”tiādi.",
  "tika-vin01t2:144_2": "Tattha sutte ca suttānulome ca otāretabbanti sakavādinā attanoyeva sutte ca suttānulome ca otāretabbaṃ.",
  "tika-vin01t2:144_3": "Paro kāraṇaṃ na vindatīti paravādī kāraṇaṃ na labhati.",
  "tika-vin01t2:144_4": "Suttato bahuṃ kāraṇañca vinicchayañca dassetīti paravādī attano suttato bahuṃ kāraṇaṃ vinicchayañca āharitvā dasseti.",
  "tika-vin01t2:144_5": "Sādhūti sampaṭicchitvā akappiyeva ṭhātabbanti iminā attano nikāye suttādīni alabhantena sakavādinā paravādīvacaneyeva ṭhātabbanti vadati.",
  "tika-vin01t2:144_6": "Dvinnampi kāraṇacchāyā dissatīti sakavādīparavādīnaṃ ubhinnampi kappiyākappiyabhāvasādhakaṃ kāraṇapatirūpakaṃ dissati.",
  "tika-vin01t2:144_7": "Yadi dvinnampi kāraṇacchāyā dissati,",
  "tika-vin01t2:144_8": "kasmā “akappiyeva ṭhātabba”nti āha “vinayañhi patvā”tiādi.",
  "tika-vin01t2:144_9": "“Vinayaṃ patvā”ti vuttamevatthaṃ pākaṭataraṃ katvā dassento āha “kappiyākappiyavicāraṇamāgammā”ti.",
  "tika-vin01t2:144_10": "Rundhitabbantiādīsu dubbiññeyyavinicchaye kappiyākappiyabhāve sati kappiyanti gahaṇaṃ rundhitabbaṃ,",
  "tika-vin01t2:144_11": "akappiyanti gahaṇaṃ gāḷhaṃ kātabbaṃ.",
  "tika-vin01t2:144_12": "Aparāparaṃ pavattakappiyagahaṇasotaṃ pacchinditabbaṃ,",
  "tika-vin01t2:144_13": "garukabhāvasaṅkhāte akappiyabhāveyeva ṭhātabbanti attho.",
  "tika-vin01t2:145_0": "Bahūhi suttavinicchayakāraṇehīti bahūhi suttehi ceva tato ānītavinicchayakāraṇehi ca.",
  "tika-vin01t2:145_1": "Attano gahaṇaṃ na vissajjetabbanti sakavādinā attano akappiyanti gahaṇaṃ na vissajjetabbaṃ.",
  "tika-vin01t2:145_2": "Idāni vuttamevatthaṃ nigamento “eva”ntiādimāha.",
  "tika-vin01t2:145_3": "Tattha yoti sakavādīparavādīsu yo koci.",
  "tika-vin01t2:145_4": "Keci pana “sakavādīsuyeva yo koci idhādhippeto”ti vadanti,",
  "tika-vin01t2:145_5": "evaṃ sante “atha panāyaṃ kappiyanti gahetvā kathetī”tiādīsu sabbattha ubhopi sakavādinoyeva siyuṃ heṭṭhā",
  "tika-vin01t2:145_6": "vuttasseva nigamanavasena “eva”ntiādīnaṃ vuttattā,",
  "tika-vin01t2:145_7": "tasmā taṃ na gahetabbaṃ.",
  "tika-vin01t2:145_8": "Atirekakāraṇaṃ labhatīti ettha suttādīsu purimaṃ purimaṃ atirekakāraṇaṃ nāma,",
  "tika-vin01t2:145_9": "yo vā suttādīsu catūsu bahutaraṃ kāraṇaṃ labhati,",
  "tika-vin01t2:145_10": "so atirekakāraṇaṃ labhati nāma.",
  "tika-vin01t2:146_0": "Suṭṭhu pavatti etassāti suppavatti,",
  "tika-vin01t2:146_1": "suṭṭhu pavattati sīlenāti vā suppavatti.",
  "tika-vin01t2:146_2": "Tenāha “suppavattīti suṭṭhu pavatta”nti.",
  "tika-vin01t2:146_3": "Vācāya uggataṃ vācuggataṃ,",
  "tika-vin01t2:146_4": "vacasā suggahitanti vuttaṃ hoti.",
  "tika-vin01t2:146_5": "Suttatoti imassa vivaraṇaṃ “pāḷito”ti.",
  "tika-vin01t2:146_6": "Ettha ca “suttaṃ nāma sakalaṃ vinayapiṭaka”nti vuttattā pāḷitoti tadatthadīpikā aññāyeva pāḷi veditabbā.",
  "tika-vin01t2:146_7": "Anubyañjanasoti imassa vivaraṇaṃ “paripucchato ca aṭṭhakathāto cā”ti.",
  "tika-vin01t2:146_8": "Pāḷiṃ anugantvā atthassa byañjanato pakāsanato anubyañjananti hi paripucchā aṭṭhakathā ca vuccati.",
  "tika-vin01t2:146_9": "Ettha ca aṭṭhakathāya visuṃ gahitattā paripucchāti theravādo vutto.",
  "tika-vin01t2:146_10": "Saṅghabhedassa pubbabhāge pavattakalahassetaṃ adhivacanaṃ saṅgharājīti.",
  "tika-vin01t2:146_11": "Kukkuccakoti aṇumattesupi vajjesu bhayadassanavasena kukkuccaṃ uppādento.",
  "tika-vin01t2:146_12": "Tantiṃ avisaṃvādetvāti pāḷiṃ aññathā akatvā.",
  "tika-vin01t2:146_13": "Avokkamantoti anatikkamanto.",
  "tika-vin01t2:147_0": "Vitthunatīti atthaṃ adisvā nitthunati.",
  "tika-vin01t2:147_1": "Vipphandatīti kampati.",
  "tika-vin01t2:147_2": "Santiṭṭhituṃ na sakkotīti ekasmiṃyeva atthe patiṭṭhātuṃ na sakkoti.",
  "tika-vin01t2:147_3": "Tenāha “yaṃ yaṃ parena vuccati,",
  "tika-vin01t2:147_4": "taṃ taṃ anujānātī”ti.",
  "tika-vin01t2:147_5": "Paravādaṃ gaṇhātīti “ucchumhi kasaṭaṃ yāvajīvikaṃ,",
  "tika-vin01t2:147_6": "raso sattāhakāliko,",
  "tika-vin01t2:147_7": "tadubhayavinimutto ca ucchu nāma visuṃ natthi,",
  "tika-vin01t2:147_8": "tasmā ucchupi vikāle vaṭṭatī”ti paravādinā vutte tampi gaṇhāti.",
  "tika-vin01t2:147_9": "Ekekalomanti palitaṃ sandhāya vuttaṃ.",
  "tika-vin01t2:147_10": "Yamhīti yasmiṃ puggale.",
  "tika-vin01t2:147_11": "Parikkhayaṃ pariyādānanti atthato ekaṃ.",
  "tika-vin01t2:148_0": "Ācariyaparamparā kho panassa suggahitā hotīti ettha ācariyaparamparāti ācariyānaṃ vinicchayaparamparā.",
  "tika-vin01t2:148_1": "Teneva vakkhati “yathā ācariyo ca ācariyācariyo ca pāḷiñca paripucchañca vadanti,",
  "tika-vin01t2:148_2": "tathā ñātuṃ vaṭṭatī”ti.",
  "tika-vin01t2:148_3": "Pubbāparānusandhitoti “idaṃ pubbavacanaṃ,",
  "tika-vin01t2:148_4": "idaṃ paravacanaṃ,",
  "tika-vin01t2:148_5": "ayamanusandhī”ti evaṃ pubbāparānusandhito.",
  "tika-vin01t2:148_6": "Ācariyaparamparanti imasseva vevacanaṃ theravādaṅganti,",
  "tika-vin01t2:148_7": "therapaṭipāṭinti attho.",
  "tika-vin01t2:148_8": "Dve tayo parivaṭṭāti dve tisso paramparā.",
  "tika-vin01t2:149_0": "Imehi ca pana tīhi lakkhaṇehīti “suttamassa svāgataṃ hotī”tiādinā heṭṭhā vuttehi tīhi lakkhaṇehi.",
  "tika-vin01t2:149_1": "Ettha ca paṭhamena lakkhaṇena vinayassa suṭṭhu uggahitabhāvo vutto,",
  "tika-vin01t2:149_2": "dutiyena uggahitena acalatā suppatiṭṭhitatā vuttā,",
  "tika-vin01t2:149_3": "tatiyena yaṃ pāḷiyā aṭṭhakathāya ca natthi,",
  "tika-vin01t2:149_4": "tampi ācariyavacanena vinicchinituṃ samatthatā vuttā.",
  "tika-vin01t2:149_5": "Otiṇṇe vatthusminti codanāsaṅkhāte vītikkamasaṅkhāte vā vatthusmiṃ saṅghamajjhe otiṇṇe,",
  "tika-vin01t2:149_6": "osaṭeti attho.",
  "tika-vin01t2:149_7": "Vuttameva vibhāvento “codakena ca cuditakena ca vutte vattabbe”ti āha.",
  "tika-vin01t2:149_8": "Keci pana “codakena otiṇṇe vatthusmiṃ cuditakena ca vutte vattabbe”ti evaṃ yojenti.",
  "tika-vin01t2:149_9": "Apare pana “codakena ca cuditakena ca vutte vinayadharena ca vattabbe”ti evampi yojenti.",
  "tika-vin01t2:149_10": "“Codakena ca cuditakena ca vutte vattabbe”ti ayameva pana yojanā sundaratarāti veditabbā.",
  "tika-vin01t2:149_11": "Vatthu oloketabbanti tassa tassa sikkhāpadassa vatthu oloketabbaṃ.",
  "tika-vin01t2:149_12": "“Tiṇena vā paṇṇena vā…pe…",
  "tika-vin01t2:149_13": "yo āgaccheyya,",
  "tika-vin01t2:149_14": "āpatti dukkaṭassā”ti hi idaṃ nissaggiye aññātakaviññattisikkhāpadassa vatthusmiṃ paññattaṃ,",
  "tika-vin01t2:149_15": "thullaccayadubbhāsitāpattīnaṃ mātikāya anāgatattā “pañcannaṃ āpattīnaṃ aññatara”nti vuttaṃ.",
  "tika-vin01t2:149_16": "Aññataraṃ vā āpattinti “kāle vikālasaññī āpatti dukkaṭassa,",
  "tika-vin01t2:149_17": "kāle vematiko āpatti dukkaṭassā”ti evamādinā āgataṃ dukkaṭaṃ sandhāya vuttaṃ.",
  "tika-vin01t2:149_18": "Sikkhāpadantaresūti vinītavatthuṃ antokatvā ekekasmiṃ sikkhāpadantare.",
  "tika-vin01t2:150_0": "Sukhumāti attanopi duviññeyyasabhāvassa lahuparivattino cittassa sīghaparivattitāya vuttaṃ.",
  "tika-vin01t2:150_1": "Tenāha “cittalahukā”ti.",
  "tika-vin01t2:150_2": "Cittaṃ lahu sīghaparivatti etesanti cittalahukā.",
  "tika-vin01t2:150_3": "Teti te vītikkame.",
  "tika-vin01t2:150_4": "Taṃvatthukanti te adinnādānamanussaviggahavītikkamā vatthu adhiṭṭhānaṃ kāraṇametassāti taṃvatthukaṃ.",
  "tika-vin01t2:150_5": "Sīlāni sodhetvāti yaṃvatthukaṃ kukkuccaṃ uppannaṃ,",
  "tika-vin01t2:150_6": "taṃ amanasikaritvā avasesasīlāni sodhetvā.",
  "tika-vin01t2:150_7": "Pākaṭabhāvato sukhavaḷañjanatāya ca “dvattiṃsākāraṃ tāva manasi karohī”ti vuttaṃ.",
  "tika-vin01t2:150_8": "Aññasmiṃ pana kammaṭṭhāne kataparicayena tadeva manasi kātabbaṃ.",
  "tika-vin01t2:150_9": "Kammaṭṭhānaṃ ghaṭayatīti antarantarā khaṇḍaṃ adassetvā cittena saddhiṃ ālambanabhāvena cirakālaṃ ghaṭayati.",
  "tika-vin01t2:150_10": "Saṅkhārā pākaṭā hutvā upaṭṭhahantīti vipassanākammaṭṭhāniko ce,",
  "tika-vin01t2:150_11": "tassa saṅkhārā pākaṭā hutvā upaṭṭhahanti.",
  "tika-vin01t2:150_12": "Sace katapārājikavītikkamo bhaveyya,",
  "tika-vin01t2:150_13": "tassa satipi asaritukāmatāya vippaṭisāravatthuvasena punappunaṃ taṃ upaṭṭhahatīti cittekaggataṃ na vindati.",
  "tika-vin01t2:150_14": "Tena vuttaṃ “kammaṭṭhānaṃ na ghaṭayatī”tiādi.",
  "tika-vin01t2:150_15": "Attanā jānātīti sayameva jānāti.",
  "tika-vin01t2:150_16": "Paccatte cetaṃ karaṇavacanaṃ,",
  "tika-vin01t2:150_17": "attā jānātīti vuttaṃ hoti.",
  "tika-vin01t2:150_18": "Aññā ca devatā jānantīti ārakkhadevatāhi aññā paracittaviduniyo devatā ca jānanti.",
  "tika-vin01t2:151_0": "Niṭṭhitā catubbidhavinayakathāvaṇṇanā",
  "tika-vin01t2:152_0": "Vinayadharassa ca lakkhaṇādikathāvaṇṇanā.",
  "tika-vin01t2:153_0": "Bhikkhupadabhājanīyavaṇṇanā",
  "tika-vin01t2:154_0": "Tasmāti yasmā pana-",
  "tika-vin01t2:154_1": "saddaṃ apanetvā aniyamena puggaladīpakaṃ yo-",
  "tika-vin01t2:154_2": "saddameva āha, tasmā.",
  "tika-vin01t2:154_3": "Etthāti imasmiṃ yo- sadde. Pana-",
  "tika-vin01t2:154_4": "saddassa nipātamattattā yo-",
  "tika-vin01t2:154_5": "saddasseva atthaṃ pakāsento “yo kocīti vuttaṃ hotī”ti āha.",
  "tika-vin01t2:154_6": "Yo koci nāmāti yo vā so vā yo kocīti vutto.",
  "tika-vin01t2:154_7": "Vāsadhurayutto vāti vipassanādhurayutto vā.",
  "tika-vin01t2:154_8": "Sīlesūti pakatīsu.",
  "tika-vin01t2:155_0": "Bhikkhatīti yācati.",
  "tika-vin01t2:155_1": "Labhanto vā alabhanto vāti yo koci bhikkhati bhikkhaṃ esati gavesati,",
  "tika-vin01t2:155_2": "so taṃ labhatu vā mā vā,",
  "tika-vin01t2:155_3": "tathāpi bhikkhatīti bhikkhūti ayamettha adhippāyo.",
  "tika-vin01t2:155_4": "Ariyāya yācanāyāti “uddissa ariyā tiṭṭhanti,",
  "tika-vin01t2:155_5": "esā ariyāna yācanā”ti evaṃ vuttāya ariyayācanāya,",
  "tika-vin01t2:155_6": "na kapaṇaddhikavaṇibbakayācakānaṃ viya “dehi dehī”ti evaṃ pavattayācanāya.",
  "tika-vin01t2:155_7": "Bhikkhācariyanti uñchācariyaṃ.",
  "tika-vin01t2:155_8": "Ajjhupagatattāti anuṭṭhitattā.",
  "tika-vin01t2:155_9": "Kājabhattanti kājehi ānītaṃ bhattaṃ.",
  "tika-vin01t2:155_10": "Agghaphassavaṇṇabhedenāti agghādīnaṃ purimapakativijahena.",
  "tika-vin01t2:155_11": "Purimapakativijahanañhettha bhedoti adhippetaṃ.",
  "tika-vin01t2:155_12": "Dhovitvā apanetuṃ asakkuṇeyyasabhāvaṃ malaṃ,",
  "tika-vin01t2:155_13": "tathā apanetuṃ sakkuṇeyyasabhāvā jallikā.",
  "tika-vin01t2:155_14": "Bhinnapaṭadharoti nibbacanaṃ bhinnapaṭadhare bhikkhu-",
  "tika-vin01t2:155_15": "saddassa niruḷhattā kataṃ.",
  "tika-vin01t2:156_0": "Upanissayasampannanti pubbe aṭṭhaparikkhāradānūpanissayasampannaṃ.",
  "tika-vin01t2:156_1": "Yo hi cīvarādike aṭṭha parikkhāre pattacīvarameva vā sotāpannādiariyassa puthujjanasseva vā sīlasampannassa",
  "tika-vin01t2:156_2": "datvā “idaṃ parikkhāradānaṃ anāgate ehibhikkhubhāvāya paccayo hotū”ti patthanaṃ paṭṭhapesi,",
  "tika-vin01t2:156_3": "tassa taṃ sati adhikārasampattiyaṃ buddhānaṃ sammukhībhāve iddhimayaparikkhāralābhāya saṃvattatīti veditabbaṃ.",
  "tika-vin01t2:156_4": "Brahmaghosanti uttamaghosaṃ,",
  "tika-vin01t2:156_5": "brahmuno ghosasadisaṃ vā ghosaṃ.",
  "tika-vin01t2:156_6": "Brahmacariyanti sāsanabrahmacariyaṃ maggabrahmacariyañca.",
  "tika-vin01t2:156_7": "Dukkhassa sammā antakiriyāyāti yojetabbaṃ.",
  "tika-vin01t2:156_8": "Bhaṇḍūti muṇḍo.",
  "tika-vin01t2:156_9": "Vāsīti dantakaṭṭhacchedanavāsi.",
  "tika-vin01t2:156_10": "Bandhananti kāyabandhanaṃ.",
  "tika-vin01t2:156_11": "Yutto bhāvanānuyogo assāti yuttayogo,",
  "tika-vin01t2:156_12": "tassa yuttayogassa,",
  "tika-vin01t2:156_13": "bhāvanānuyogamanuyuttassāti vuttaṃ hoti.",
  "tika-vin01t2:156_14": "Iriyāpathasampannatāvibhāvanatthaṃ “saṭṭhivassikatthero viyā”ti vuttaṃ.",
  "tika-vin01t2:156_15": "Buddhova pabbajjācariyo upasampadācariyo ca assāti buddhācariyako.",
  "tika-vin01t2:156_16": "Paṭhamabodhiyampi paṭhamakāleyeva sesaupasampadānaṃ abhāvoti āha “paṭhamabodhiyaṃ ekasmiṃ kāle”ti.",
  "tika-vin01t2:156_17": "Pañca pañcavaggiyattherāti pañcavaggiyattherā pañca.",
  "tika-vin01t2:156_18": "Tīṇi satanti tīṇi satāni,",
  "tika-vin01t2:156_19": "gāthābandhasukhatthaṃ vacanavipallāso kato.",
  "tika-vin01t2:156_20": "Eko ca theroti aṅgulimālattheraṃ sandhāya vuttaṃ.",
  "tika-vin01t2:156_21": "Na vuttāti aṭṭhakathāyaṃ na vuttā.",
  "tika-vin01t2:156_22": "Tatthāti vinayapāḷiyaṃ.",
  "tika-vin01t2:157_0": "Veḷuvanamahāvihāre gandhakuṭiyaṃ nisinnoyeva bhagavā mahākassapattherassa attānaṃ uddissa pabbajitabhāvaṃ",
  "tika-vin01t2:157_1": "viditvā tassa paccuggamanaṃ karonto tigāvutaṃ maggaṃ ekakova gantvā bahuputtanigrodhamūle pallaṅkaṃ ābhujitvā",
  "tika-vin01t2:157_2": "nisinno attano santikaṃ āgantvā paramanipaccakāraṃ dassetvā “satthā me bhante bhagavā,",
  "tika-vin01t2:157_3": "sāvakohamasmi,",
  "tika-vin01t2:157_4": "satthā me bhante bhagavā,",
  "tika-vin01t2:157_5": "sāvakohamasmī”ti tikkhattuṃ attano sāvakattaṃ sāvetvā ṭhitassa mahākassapattherassa nipaccakāramahattataṃ",
  "tika-vin01t2:157_6": "attano ca mahānubhāvataṃ dīpetuṃ yassa aññassa ajānaṃyeva “jānāmī”ti paṭiññassa bāhirakassa satthuno",
  "tika-vin01t2:157_7": "evaṃ sabbacetasā samannāgato pasannacitto sāvako evarūpaṃ paramanipaccakāraṃ kareyya,",
  "tika-vin01t2:157_8": "tassa vaṇṭacchinnatālapakkaṃ viya gīvato muddhāpi vipateyya,",
  "tika-vin01t2:157_9": "sattadhā vā phaleyyāti dassento “yo kho, kassapa,",
  "tika-vin01t2:157_10": "evaṃ sabbacetasā samannāgataṃ sāvakaṃ ajānaṃyeva vadeyya ‘jānāmī’ti,",
  "tika-vin01t2:157_11": "apassaṃyeva vadeyya ‘passāmī’ti,",
  "tika-vin01t2:157_12": "muddhāpi tassa vipateyya,",
  "tika-vin01t2:157_13": "sattadhā vā phaleyya, ahaṃ kho, kassapa,",
  "tika-vin01t2:157_14": "jānaṃyeva vadāmi ‘jānāmī’ti,",
  "tika-vin01t2:157_15": "passaṃyeva vadāmi ‘passāmī”’ ti vatvā jātimadamānamadarūpamadappahānatthaṃ tīhi ovādehi mahākassapattheraṃ ovadanto “tasmātiha te kassapā”tiādimāha.",
  "tika-vin01t2:158_0": "Tattha tasmātihāti tasmā icceva vuttaṃ hoti,",
  "tika-vin01t2:158_1": "yasmā ahaṃ jānantova “jānāmī”ti passanto eva ca “passāmī”ti vadāmi,",
  "tika-vin01t2:158_2": "tasmāti attho. Ti- kāra ha-",
  "tika-vin01t2:158_3": "kārā nipātā.",
  "tika-vin01t2:158_4": "Ihāti vā imasmiṃ sāsane, ta-",
  "tika-vin01t2:158_5": "kāro padasandhivasena āgato.",
  "tika-vin01t2:158_6": "Evaṃ sikkhitabbanti idāni vuccamānākārena sikkhitabbaṃ.",
  "tika-vin01t2:158_7": "Tibbanti bahalaṃ mahantaṃ.",
  "tika-vin01t2:158_8": "Hirottappañcāti hirī ca ottappañca.",
  "tika-vin01t2:158_9": "Paccupaṭṭhitaṃ bhavissatīti upasaṅkamanato paṭhamatarameva upaṭṭhitaṃ bhavissati.",
  "tika-vin01t2:158_10": "Tathā hi sati tesaṃ purato assa sagāravasappatissavatā saṇṭhāti.",
  "tika-vin01t2:158_11": "Yo ca therādīsu hirottappaṃ upaṭṭhapetvā upasaṅkamati,",
  "tika-vin01t2:158_12": "therādayopi taṃ sahirikā saottappā ca hutvā upasaṅkamantīti ayamettha ānisaṃso.",
  "tika-vin01t2:158_13": "Kusalūpasaṃhitanti kusalanissitaṃ,",
  "tika-vin01t2:158_14": "anavajjadhammanissitanti attho.",
  "tika-vin01t2:158_15": "Aṭṭhiṃ katvāti attānaṃ tena dhammena aṭṭhikaṃ katvā,",
  "tika-vin01t2:158_16": "taṃ vā dhammaṃ “esa mayhaṃ dhammo”ti aṭṭhiṃ katvā.",
  "tika-vin01t2:158_17": "Manasi katvāti citte ṭhapetvā.",
  "tika-vin01t2:158_18": "Sabbacetasā samannāharitvāti cittassa thokampi bahi gantuṃ adento sabbena samannāhāracittena samannāharitvā.",
  "tika-vin01t2:158_19": "Ohitasototi ṭhapitasoto,",
  "tika-vin01t2:158_20": "dhamme nihitasototi attho.",
  "tika-vin01t2:158_21": "Evañhi te sikkhitabbanti ñāṇasotañca pasādasotañca odahitvā “mayā desitaṃ dhammaṃ sakkaccameva suṇissāmī”ti evañhi te sikkhitabbaṃ.",
  "tika-vin01t2:158_22": "Sātasahagatā ca me kāyagatāsatīti asubhesu ceva ānāpāne ca paṭhamajjhānavasena sukhasampayuttā kāyagatāsati.",
  "tika-vin01t2:158_23": "Yo ca panāyaṃ tividho ovādo,",
  "tika-vin01t2:158_24": "therassa ayameva pabbajjā ca upasampadā ca ahosi.",
  "tika-vin01t2:159_0": "Kasiṇārammaṇaṃ rūpāvacarajjhānaṃ rūpasaññā.",
  "tika-vin01t2:159_1": "Saññāsīsena hettha jhānaṃ vuttaṃ,",
  "tika-vin01t2:159_2": "tadeva ca uddhumātakapaṭibhāgārammaṇattā “uddhumātakasaññā”ti vuttaṃ.",
  "tika-vin01t2:159_3": "Sopākasāmaṇero bhagavatā puṭṭho “ete dve rūpāvacarabhāvena ekatthā,",
  "tika-vin01t2:159_4": "byañjanameva nāna”nti āha.",
  "tika-vin01t2:159_5": "Āraddhacittoti ārādhitacitto.",
  "tika-vin01t2:159_6": "Garudhammapaṭiggahaṇādiupasampadā upari vitthārato sayameva āvi bhavissati.",
  "tika-vin01t2:160_0": "Kalyāṇaputhujjanādayoti ettha bahūnaṃ nānappakārānaṃ sakkāyadiṭṭhiādīnaṃ avihatattā janeti,",
  "tika-vin01t2:160_1": "tāhi vā janitoti puthujjano,",
  "tika-vin01t2:160_2": "kalyāṇo ca so puthujjano cāti kalyāṇaputhujjano,",
  "tika-vin01t2:160_3": "so ādi yesaṃ sotāpannādīnaṃ te kalyāṇaputhujjanādayo.",
  "tika-vin01t2:160_4": "Kalyāṇaggahaṇena cettha andhaputhujjanaṃ nivatteti.",
  "tika-vin01t2:160_5": "Dvidhā hi puthujjanā andhaputhujjano kalyāṇaputhujjanoti.",
  "tika-vin01t2:160_6": "Vuttañhetaṃ –",
  "tika-vin01t2:161_0": "“Duve puthujjanā vuttā, buddhenādiccabandhunā;",
  "tika-vin01t2:162_0": "Andho puthujjano eko, kalyāṇeko puthujjano”ti. ;",
  "tika-vin01t2:163_0": "Bhadrāya paññāya bhadrāya vimuttiyāti yojetabbaṃ.",
  "tika-vin01t2:163_1": "Sīlenātiādīsu sīlanti catupārisuddhisīlaṃ.",
  "tika-vin01t2:163_2": "Samādhīti vipassanāpādakā aṭṭha samāpattiyo.",
  "tika-vin01t2:163_3": "Paññāti lokiyalokuttarañāṇaṃ.",
  "tika-vin01t2:163_4": "Vimuttīti ariyaphalavimutti.",
  "tika-vin01t2:163_5": "Vimuttiñāṇadassananti ekūnavīsatividhaṃ paccavekkhaṇañāṇaṃ.",
  "tika-vin01t2:163_6": "Yathāsambhavena cettha yojanā veditabbā.",
  "tika-vin01t2:163_7": "Kalyāṇaputhujjanassa hi sīlādayo tayo eva sambhavanti,",
  "tika-vin01t2:163_8": "ariyānaṃ pana sabbepi sīlādayo.",
  "tika-vin01t2:163_9": "Sāro bhikkhūtipi kalyāṇaputhujjanādayova vuttāti āha “tehiyeva sīlasārādīhī”tiādi.",
  "tika-vin01t2:163_10": "Atha vā nippariyāyato khīṇāsavova sāro bhikkhu nāmāti āha “vigatakilesapheggubhāvato vā”tiādi.",
  "tika-vin01t2:164_0": "Yopi kalyāṇaputhujjano anulomapaṭipadāya paripūrakārī sīlasampanno indriyesu guttadvāro bhojane mattaññū",
  "tika-vin01t2:164_1": "jāgariyānuyogamanuyutto pubbarattāpararattaṃ bodhipakkhiyānaṃ dhammānaṃ bhāvanānuyogamanuyutto viharati",
  "tika-vin01t2:164_2": "“ajja vā sve vā aññataraṃ sāmaññaphalaṃ adhigamissāmī”ti,",
  "tika-vin01t2:164_3": "sopi vuccati sikkhatīti sekhoti āha “puthujjanakalyāṇakena saddhi”nti.",
  "tika-vin01t2:164_4": "Satta ariyāti cattāro maggaṭṭhā,",
  "tika-vin01t2:164_5": "heṭṭhimā ca tayo phalaṭṭhāti ime satta ariyā.",
  "tika-vin01t2:164_6": "Tisso sikkhāti adhisīlādikā tisso sikkhā.",
  "tika-vin01t2:164_7": "Sikkhāsu jātoti vā sekho.",
  "tika-vin01t2:164_8": "Ariyapuggalo hi ariyāya jātiyā jāyamāno sikkhāsu jāyati,",
  "tika-vin01t2:164_9": "na yoniyaṃ.",
  "tika-vin01t2:164_10": "Sikkhanasīloti vā sekho,",
  "tika-vin01t2:164_11": "puggalādhiṭṭhānāya vā kathāya sekhassa ayanti anaññasādhāraṇā maggaphalattayadhammā sekhapariyāyena vuttā.",
  "tika-vin01t2:164_12": "Asekhoti ca yattha sekhabhāvāsaṅkā atthi,",
  "tika-vin01t2:164_13": "tatthāyaṃ paṭisedhoti lokiyanibbānesu asekhabhāvānāpatti daṭṭhabbā.",
  "tika-vin01t2:164_14": "Sīlasamādhipaññāsaṅkhātā hi sikkhā attano paṭipakkhakilesehi vimuttattā parisuddhā,",
  "tika-vin01t2:164_15": "upakkilesānaṃ ārammaṇabhāvampi anupagamanato etā sikkhāti vattuṃ yuttā,",
  "tika-vin01t2:164_16": "aṭṭhasupi maggaphalesu vijjanti,",
  "tika-vin01t2:164_17": "tasmā catumaggaheṭṭhimaphalattayasamaṅgino viya arahattaphalasamaṅgīpi tāsu sikkhāsu jātoti taṃsamaṅgino",
  "tika-vin01t2:164_18": "arahato itaresaṃ viya sekhatte sati sekhassa ayanti,",
  "tika-vin01t2:164_19": "sikkhā sīlaṃ etassāti ca sekhoti vattabbo siyāti taṃ nivattanatthaṃ “asekho”ti yathāvuttasekhabhāvapaṭisedho kato.",
  "tika-vin01t2:164_20": "Arahattaphalehi pavattamānā sikkhā pariniṭṭhitasikkhākiccattā na sikkhākiccaṃ karonti,",
  "tika-vin01t2:164_21": "kevalaṃ sikkhāphalabhāveneva pavattanti,",
  "tika-vin01t2:164_22": "tasmā tā na sikkhāvacanaṃ arahanti,",
  "tika-vin01t2:164_23": "nāpi taṃsamaṅgī sekhavacanaṃ,",
  "tika-vin01t2:164_24": "na ca sikkhanasīlo,",
  "tika-vin01t2:164_25": "sikkhāsu jātoti ca vattabbataṃ arahati,",
  "tika-vin01t2:164_26": "heṭṭhimaphalesu pana sikkhā sakadāgāmimaggavipassanādīnaṃ upanissayabhāvato sikkhākiccaṃ karontīti sikkhāvacanaṃ arahanti,",
  "tika-vin01t2:164_27": "taṃsamaṅgino ca sekhavacanaṃ sikkhanasīlā,",
  "tika-vin01t2:164_28": "sikkhāsu jātāti ca vattabbataṃ arahanti “sikkhantīti sekhā”ti apariyositasikkhānaṃ dassitattā,",
  "tika-vin01t2:164_29": "“na sikkhatīti asekho”ti iminā pariyositasikkho dassito,",
  "tika-vin01t2:164_30": "na sikkhāya rahitoti āha –",
  "tika-vin01t2:164_31": "“sekkhadhamme atikkamma …pe…",
  "tika-vin01t2:164_32": "khīṇāsavo asekhoti vuccatī”ti.",
  "tika-vin01t2:164_33": "Vuddhippattasikkho vā asekhoti etasmiṃ atthe sekhadhammesu eva ṭhitassa kassaci ariyassa asekhabhāvāpattīti",
  "tika-vin01t2:164_34": "arahattamaggadhammā vuddhippattā ca yathāvuttehi atthehi sekhāti katvā taṃsamaṅgino aggamaggaṭṭhassa",
  "tika-vin01t2:164_35": "asekhabhāvo āpannoti? Na,",
  "tika-vin01t2:164_36": "taṃsadisesu tabbohārato.",
  "tika-vin01t2:164_37": "Arahattamaggato hi ninnānākaraṇaṃ arahattaphalaṃ ṭhapetvā pariññākiccakaraṇaṃ vipākabhāvañca,",
  "tika-vin01t2:164_38": "tasmā te eva sekhā aggaphaladhammabhāvaṃ āpannāti sakkā vattuṃ.",
  "tika-vin01t2:164_39": "Kusalasukhato ca vipākasukhaṃ santataratāya paṇītataranti vuddhippattā ca te dhammā hontīti taṃsamaṅgī asekhoti vuccatīti.",
  "tika-vin01t2:165_0": "Sabbantimena pariyāyenāti sabbantimena paricchedena.",
  "tika-vin01t2:165_1": "Upasampadākammassa adhikārattā “pañcavaggakaraṇīye”ti vuttaṃ.",
  "tika-vin01t2:165_2": "Pañcannaṃ vaggo samūhoti pañcavaggo,",
  "tika-vin01t2:165_3": "pañcaparimāṇayutto vā vaggo pañcavaggo,",
  "tika-vin01t2:165_4": "tena kattabbaṃ kammaṃ pañcavaggakaraṇīyaṃ.",
  "tika-vin01t2:165_5": "Yāvatikā bhikkhūti yattakā bhikkhū.",
  "tika-vin01t2:165_6": "Kammappattāti kammārahā pārājikaṃ anāpannā anukkhittā ca.",
  "tika-vin01t2:165_7": "Upasampadākammassa pañcavaggakaraṇīyattā pañceva bhikkhū kammappattā ettakehipi kammasiddhito,",
  "tika-vin01t2:165_8": "itare chandārahā.",
  "tika-vin01t2:165_9": "Ñatticatutthenāti ettha kiñcāpi ñatti sabbapaṭhamaṃ vuccati,",
  "tika-vin01t2:165_10": "tissannaṃ pana anussāvanānaṃ atthabyañjanabhedābhāvato atthabyañjanabhinnā ñatti tāsaṃ catutthāti katvā “ñatticatuttha”nti vuccati.",
  "tika-vin01t2:165_11": "Byañjanānurūpameva aṭṭhakathāyaṃ “tīhi anussāvanāhi ekāya ca ñattiyā”ti vuttaṃ,",
  "tika-vin01t2:165_12": "atthappavattikkamena pana “ekāya ñattiyā tīhi anussāvanāhī”ti vattabbaṃ.",
  "tika-vin01t2:165_13": "Vatthuñattianaussāvanasīmāparisasampattisampannattāti ettha vatthūti upasampadāpekkho puggalo,",
  "tika-vin01t2:165_14": "so ṭhapetvā ūnavīsativassaṃ antimavatthuṃ ajjhāpannapubbaṃ paṇḍakādayo ca ekādasa abhabbapuggale veditabbo.",
  "tika-vin01t2:165_15": "Ūnavīsativassādayo hi terasa puggalā upasampadāya avatthu,",
  "tika-vin01t2:165_16": "ime pana ṭhapetvā aññasmiṃ upasampadāpekkhe sati upasampadākammaṃ vatthusampattisampannaṃ nāma hoti.",
  "tika-vin01t2:166_0": "Vatthusaṅghapuggalañattīnaṃ aparāmasanāni pacchā ñattiṭṭhapanañcāti ime tāva pañca ñattidosā.",
  "tika-vin01t2:166_1": "Tattha “ayaṃ itthannāmo”ti upasampadāpekkhassa akittanaṃ vatthuaparāmasanaṃ nāma.",
  "tika-vin01t2:166_2": "“Suṇātu me, bhante,",
  "tika-vin01t2:166_3": "saṅgho”ti ettha “suṇātu me,",
  "tika-vin01t2:166_4": "bhante”ti vatvā “saṅgho”ti abhaṇanaṃ saṅghaaparāmasanaṃ nāma.",
  "tika-vin01t2:166_5": "“Itthannāmassa upasampadāpekkho”ti upajjhāyassa akittanaṃ puggalaaparāmasanaṃ nāma.",
  "tika-vin01t2:166_6": "Sabbena sabbaṃ ñattiyā anuccāraṇaṃ ñattiaparāmasanaṃ nāma.",
  "tika-vin01t2:166_7": "Paṭhamaṃ kammavācaṃ niṭṭhāpetvā “esā ñattī”ti vatvā “khamati saṅghassā”ti evaṃ ñattikittanaṃ pacchā ñattiṭṭhapanaṃ nāma.",
  "tika-vin01t2:166_8": "Iti imehi dosehi vimuttāya ñattiyā sampannaṃ ñattisampattisampannaṃ nāma.",
  "tika-vin01t2:167_0": "Vatthusaṅghapuggalānaṃ aparāmasanāni sāvanāya hāpanaṃ akāle sāvananti ime pañca anussāvanadosā.",
  "tika-vin01t2:167_1": "Tattha vatthādīnaṃ aparāmasanāni ñattiyaṃ vuttasadisāneva.",
  "tika-vin01t2:167_2": "Tīsu pana anussāvanāsu yattha katthaci etesaṃ aparāmasanaṃ aparāmasanameva,",
  "tika-vin01t2:167_3": "sabbena sabbaṃ pana kammavācaṃ avatvā catukkhattuṃ ñattikittanameva.",
  "tika-vin01t2:167_4": "Atha vā pana kammavācabbhantare akkharassa vā padassa vā anuccāraṇaṃ vā duruccāraṇaṃ vā sāvanāya hāpanaṃ nāma.",
  "tika-vin01t2:167_5": "Sāvanāya anokāse paṭhamaṃ ñattiṃ aṭṭhapetvā anussāvanakaraṇaṃ akāle sāvanaṃ nāma.",
  "tika-vin01t2:167_6": "Iti imehi dosehi vimuttāya anussāvanāya sampannaṃ anussāvanasampattisampannaṃ nāma.",
  "tika-vin01t2:168_0": "Vipattisīmālakkhaṇaṃ samatikkantāya pana sīmāya kataṃ sīmāsampattisampannaṃ nāma.",
  "tika-vin01t2:168_1": "Yāvatikā bhikkhū kammappattā,",
  "tika-vin01t2:168_2": "tesaṃ anāgamanaṃ,",
  "tika-vin01t2:168_3": "chandārahānaṃ chandassa anāharaṇaṃ,",
  "tika-vin01t2:168_4": "sammukhībhūtānaṃ paṭikkosananti ime pana tayo parisadosā,",
  "tika-vin01t2:168_5": "tehi vimuttāya parisāya kataṃ parisasampattisampannaṃ nāma.",
  "tika-vin01t2:169_0": "Upasampadākammavācāsaṅkhātaṃ bhagavato vacanaṃ upasampadākammakaraṇassa kāraṇattā ṭhānaṃ,",
  "tika-vin01t2:169_1": "yathā ca taṃ kattabbanti bhagavatā anusiṭṭhaṃ,",
  "tika-vin01t2:169_2": "tathā katattā tadanucchavikaṃ yathāvuttaṃ anūnaṃ ñattianussāvanaṃ uppaṭipāṭiyā ca avuttaṃ ṭhānārahaṃ.",
  "tika-vin01t2:169_3": "Yathā kattabbanti hi bhagavatā vuttaṃ,",
  "tika-vin01t2:169_4": "tathā akate upasampadākammassa kāraṇaṃ na hotīti na taṃ ṭhānārahaṃ.",
  "tika-vin01t2:169_5": "Tenāha “kāraṇārahena satthusāsanārahenā”ti.",
  "tika-vin01t2:169_6": "Iminā ñattianussāvanasampatti kathitāti veditabbā.",
  "tika-vin01t2:169_7": "“Samaggena saṅghenā”ti iminā pana parisasampatti kathitāva.",
  "tika-vin01t2:169_8": "“Akuppenā”ti iminā pārisesato vatthusīmāsampattiyo kathitāti veditabbā.",
  "tika-vin01t2:169_9": "Aṭṭhakathāyaṃ pana akuppalakkhaṇaṃ ekattha sampiṇḍetvā dassetuṃ akuppenāti imassa “vatthuñattianussāvanasīmāparisasampattisampannattā",
  "tika-vin01t2:169_10": "akopetabbataṃ appaṭikkositabbataṃ upagatenā”ti attho vutto.",
  "tika-vin01t2:169_11": "Keci pana “ṭhānārahenātiettha ‘na hatthacchinno pabbājetabbo’tiādi satthusāsanaṃ ṭhāna”nti vadanti.",
  "tika-vin01t2:170_0": "“Ñatticatutthena kammenā”ti imasmiṃ adhikāre pasaṅgato āharitvā yaṃ kammalakkhaṇaṃ sabbaaṭṭhakathāsu papañcitaṃ,",
  "tika-vin01t2:170_1": "taṃ yathāāgataṭṭhāneyeva dassetukāmo idha tassa avacane tattha vacane ca payojanaṃ dassetuṃ “imasmiṃ pana ṭhāne ṭhatvā”tiādimāha.",
  "tika-vin01t2:171_0": "Aṭṭhasu upasampadāsu ehibhikkhūpasampadā saraṇagamanūpasampadā ovādapaṭiggahaṇūpasampadā pañhabyākaraṇūpasampadāti",
  "tika-vin01t2:171_1": "imāhi upasampadāhi upasampannānaṃ lokavajjasikkhāpadavītikkame abhabbattā garudhammapaṭiggahaṇūpasampadā",
  "tika-vin01t2:171_2": "dūtenūpasampadā aṭṭhavācikūpasampadāti imāsañca tissannaṃ upasampadānaṃ bhikkhunīnaṃyeva anuññātattā",
  "tika-vin01t2:171_3": "ñatticatuttheneva kammena upasampanno gahitoti veditabbo.",
  "tika-vin01t2:171_4": "Tathā hi ehibhikkhūpasampadā antimabhavikānaṃyeva,",
  "tika-vin01t2:171_5": "saraṇagamanūpasampadā parisuddhānaṃ,",
  "tika-vin01t2:171_6": "ovādapaṭiggahaṇapañhabyākaraṇūpasampadā mahākassapasopākānaṃ,",
  "tika-vin01t2:171_7": "na ca te bhabbā pārājikādilokavajjaṃ āpajjituṃ,",
  "tika-vin01t2:171_8": "garudhammapaṭiggahaṇādayo ca bhikkhunīnaṃyeva anuññātā,",
  "tika-vin01t2:171_9": "ayañca bhikkhu,",
  "tika-vin01t2:171_10": "tasmā ettha ñatticatutthena upasampannova gahitoti veditabbo.",
  "tika-vin01t2:172_0": "Paṇṇattivajjesu pana sikkhāpadesu aññepi ehibhikkhūpasampadāya upasampannādayo saṅgahaṃ gacchanti.",
  "tika-vin01t2:172_1": "Tepi hi sahaseyyādipaṇṇattivajjaṃ āpattiṃ āpajjantiyeva.",
  "tika-vin01t2:172_2": "Yadi evaṃ paṇṇattivajjesupi sikkhāpadesu “ayaṃ imasmiṃ atthe adhippeto bhikkhū”ti ñatticatuttheneva kammena upasampanno kasmā vuttoti?",
  "tika-vin01t2:172_3": "Sabbasikkhāpadavītikkamārahattā sabbakālikattā ca.",
  "tika-vin01t2:172_4": "Ehibhikkhūpasampadādayo hi na sabbasikkhāpadavītikkamārahā asabbakālikā ca.",
  "tika-vin01t2:172_5": "Tathā hi aṭṭhasu upasampadāsu ñatticatutthakammūpasampadā dūtenūpasampadā aṭṭhavācikūpasampadāti imā tissoyeva thāvarā,",
  "tika-vin01t2:172_6": "sesā buddhe dharamāneyeva ahesuṃ.",
  "tika-vin01t2:172_7": "Teneva ca bhikkhunīvibhaṅgepi “tatra yāyaṃ bhikkhunī samaggena ubhatosaṅghena ñatticatutthena kammena akuppena ṭhānārahena upasampannā,",
  "tika-vin01t2:172_8": "ayaṃ imasmiṃ atthe adhippetā bhikkhunī”ti dūtenūpasampadāya aṭṭhavācikūpasampadāya ca upasampannaṃ antokatvā",
  "tika-vin01t2:172_9": "ubhatosaṅghena ñatticatuttheneva kammena upasampannā bhikkhunī vuttā,",
  "tika-vin01t2:172_10": "na garudhammapaṭiggahaṇūpasampadāya upasampannā tassā upasampadāya pāṭipuggalikabhāvato asabbakālikattā.",
  "tika-vin01t2:172_11": "Garudhammapaṭiggahaṇūpasampadā hi mahāpajāpatiyā eva anuññātattā pāṭipuggalikāti,",
  "tika-vin01t2:172_12": "tasmā sabbasikkhāpadavītikkamārahaṃ sabbakālikāya ñatticatutthakammūpasampadāya upasampannameva gahetvā sabbasikkhāpadāni paññattānīti gahetabbaṃ.",
  "tika-vin01t2:172_13": "Yadi evaṃ paṇṇattivajjesu sikkhāpadesu ca ehibhikkhūpasampannādīnampi saṅgaho kathaṃ viññāyatīti?",
  "tika-vin01t2:172_14": "Atthato āpannattā.",
  "tika-vin01t2:172_15": "Tathā hi “dve puggalā abhabbā āpattiṃ āpajjituṃ buddhā ca paccekabuddhā ca,",
  "tika-vin01t2:172_16": "dve puggalā bhabbā āpattiṃ āpajjituṃ bhikkhū ca bhikkhuniyo cā”ti sāmaññato vuttattā ehibhikkhūpasampannādayopi",
  "tika-vin01t2:172_17": "asañcicca assatiyā acittakaṃ paṇṇattivajjaṃ sahaseyyādiāpattiṃ āpajjantīti atthato āpannanti ayamettha sāro.",
  "tika-vin01t2:172_18": "Yaṃ panettha ito aññathā kenaci papañcitaṃ,",
  "tika-vin01t2:172_19": "na taṃ sārato paccetabbaṃ.",
  "tika-vin01t2:173_0": "Niruttivasenāti nibbacanavasena.",
  "tika-vin01t2:173_1": "Abhilāpavasenāti vohāravasena.",
  "tika-vin01t2:173_2": "Anuppannāya kammavācāyāti anuppannāya ñatticatutthakammavācāya.",
  "tika-vin01t2:173_3": "Guṇavasenāti sīlāditaṃtaṃguṇayogato.",
  "tika-vin01t2:173_4": "Ettha ca bhindati pāpake akusale dhammeti bhikkhūti nibbacanaṃ veditabbaṃ.",
  "tika-vin01t2:174_0": "Bhikkhupadabhājanīyavaṇṇanā niṭṭhitā.",
  "tika-vin01t2:175_0": "Sikkhāsājīvapadabhājanīyavaṇṇanā",
  "tika-vin01t2:176_0": "Sikkhitabbāti āsevitabbā.",
  "tika-vin01t2:176_1": "Uttamanti visiṭṭhaṃ.",
  "tika-vin01t2:176_2": "Adhisīlādīsu vijjamānesu sīlādīhipi bhavitabbaṃ.",
  "tika-vin01t2:176_3": "Yathā hi omakatarappamāṇaṃ chattaṃ vā dhajaṃ vā upādāya atirekappamāṇaṃ “atichattaṃ atidhajo”ti vuccati,",
  "tika-vin01t2:176_4": "evamihāpi “anukkaṭṭhasīlaṃ upādāya adhisīlena bhavitabbaṃ,",
  "tika-vin01t2:176_5": "tathā anukkaṭṭhaṃ cittaṃ paññañca upādāya adhicittena adhipaññāya ca bhavitabba”nti manasi katvā sīlādiṃ",
  "tika-vin01t2:176_6": "sarūpato vibhāvetukāmo “katamaṃ panettha sīla”ntiādimāha.",
  "tika-vin01t2:176_7": "Aṭṭhaṅgasīlaṃ dasaṅgasīlesveva antogadhattā visuṃ aggahetvā “pañcaṅgadasaṅgasīla”nti ettakameva vuttaṃ.",
  "tika-vin01t2:176_8": "Pātimokkhasaṃvarasīlanti cārittavārittavasena duvidhaṃ vinayapiṭakapariyāpannaṃ sikkhāpadasīlaṃ.",
  "tika-vin01t2:176_9": "Tañhi yo naṃ pāti rakkhati,",
  "tika-vin01t2:176_10": "taṃ mokkheti moceti āpāyikādīhi dukkhehīti pātimokkhanti vuccati.",
  "tika-vin01t2:176_11": "Saṃvaraṇaṃ saṃvaro,",
  "tika-vin01t2:176_12": "kāyavācāhi avītikkamo.",
  "tika-vin01t2:176_13": "Pātimokkhameva saṃvaro pātimokkhasaṃvaro.",
  "tika-vin01t2:176_14": "So eva sīlanaṭṭhena sīlanti pātimokkhasaṃvarasīlaṃ.",
  "tika-vin01t2:177_0": "Aparo nayo –",
  "tika-vin01t2:177_1": "kilesānaṃ balavabhāvato pāpakiriyāya sukarabhāvato puññakiriyāya ca dukkarabhāvato bahukkhattuṃ apāyesu patanasīloti pātī,",
  "tika-vin01t2:177_2": "puthujjano.",
  "tika-vin01t2:177_3": "Aniccatāya vā bhavābhavādīsu kammavegakkhitto ghaṭiyantaṃ viya anavaṭṭhānena paribbhamanato gamanasīloti pātī,",
  "tika-vin01t2:177_4": "maraṇavasena vā tamhi tamhi sattanikāye attabhāvassa patanasīloti pātī,",
  "tika-vin01t2:177_5": "sattasantāno,",
  "tika-vin01t2:177_6": "cittameva vā.",
  "tika-vin01t2:177_7": "Taṃ pātinaṃ saṃsāradukkhato mokkhetīti pātimokkhaṃ.",
  "tika-vin01t2:177_8": "Cittassa hi vimokkhena satto vimuttoti vuccati.",
  "tika-vin01t2:177_9": "Vuttañhi “cittavodānā visujjhantī”ti,",
  "tika-vin01t2:177_10": "“anupādāya āsavehi cittaṃ vimutta”nti ca.",
  "tika-vin01t2:178_0": "Atha vā avijjādinā hetunā saṃsāre patati gacchati pavattatīti pāti.",
  "tika-vin01t2:178_1": "“Avijjānīvaraṇānaṃ sattānaṃ taṇhāsaṃyojanānaṃ sandhāvataṃ saṃsarata”nti hi vuttaṃ.",
  "tika-vin01t2:178_2": "Tassa pātino sattassa taṇhādisaṃkilesattayato mokkho etenāti pātimokkho.",
  "tika-vin01t2:178_3": "“Kaṇṭhekāḷo”tiādīnaṃ viyassa samāsasiddhi veditabbā.",
  "tika-vin01t2:179_0": "Atha vā pāteti vinipāteti dukkhehīti pāti, cittaṃ.",
  "tika-vin01t2:179_1": "Vuttañhi “cittena nīyati loko,",
  "tika-vin01t2:179_2": "cittena parikassatī”ti.",
  "tika-vin01t2:179_3": "Tassa pātino mokkho etenāti pātimokkho.",
  "tika-vin01t2:179_4": "Patati vā etena apāyadukkhe saṃsāradukkhe cāti pāti,",
  "tika-vin01t2:179_5": "taṇhāsaṃkileso.",
  "tika-vin01t2:179_6": "Vuttañhi “taṇhā janeti purisaṃ,",
  "tika-vin01t2:179_7": "taṇhādutiyo puriso”ti ca ādi.",
  "tika-vin01t2:179_8": "Tato pātito mokkhoti pātimokkho.",
  "tika-vin01t2:180_0": "Atha vā patati etthāti pāti,",
  "tika-vin01t2:180_1": "cha ajjhattikabāhirāni āyatanāni.",
  "tika-vin01t2:180_2": "Vuttañhi “chasu loko samuppanno,",
  "tika-vin01t2:180_3": "chasu kubbati santhava”nti.",
  "tika-vin01t2:180_4": "Tato chaajjhattikabāhirāyatanasaṅkhātato pātito mokkhoti pātimokkho.",
  "tika-vin01t2:181_0": "Atha vā pāto vinipāto assa atthīti pātī, saṃsāro. Tato mokkhoti pātimokkho.",
  "tika-vin01t2:182_0": "Atha vā sabbalokādhipatibhāvato dhammissaro bhagavā patīti vuccati,",
  "tika-vin01t2:182_1": "muccati etenāti mokkho,",
  "tika-vin01t2:182_2": "patino mokkho tena paññattattāti patimokkho,",
  "tika-vin01t2:182_3": "patimokkho eva pātimokkho.",
  "tika-vin01t2:182_4": "Sabbaguṇānaṃ vā mūlabhāvato uttamaṭṭhena pati ca so yathāvuttena atthena mokkho cāti patimokkho,",
  "tika-vin01t2:182_5": "patimokkho eva pātimokkho.",
  "tika-vin01t2:182_6": "Tathā hi vuttaṃ “pātimokkhanti mukhametaṃ pamukhameta”nti vitthāro.",
  "tika-vin01t2:183_0": "Atha vā pa-",
  "tika-vin01t2:183_1": "iti pakāre,",
  "tika-vin01t2:183_2": "atīti accantatthe nipāto,",
  "tika-vin01t2:183_3": "tasmā pakārehi accantaṃ mokkhetīti pātimokkho.",
  "tika-vin01t2:183_4": "Idañhi sīlaṃ sayaṃ tadaṅgavasena samādhisahitaṃ paññāsahitañca vikkhambhanavasena samucchedavasena ca accantaṃ mokkheti mocetīti pātimokkho.",
  "tika-vin01t2:184_0": "Pati pati mokkhoti vā patimokkho,",
  "tika-vin01t2:184_1": "tamhā tamhā vītikkamadosato paccekaṃ mokkhetīti attho,",
  "tika-vin01t2:184_2": "patimokkho eva pātimokkho.",
  "tika-vin01t2:184_3": "Mokkho vā nibbānaṃ,",
  "tika-vin01t2:184_4": "tassa mokkhassa paṭibimbabhūtoti patimokkho.",
  "tika-vin01t2:184_5": "Sīlasaṃvaro hi sūriyassa aruṇuggamanaṃ viya nibbānassa udayabhūto tappaṭibhāgo ca yathārahaṃ kilesanibbāpanato,",
  "tika-vin01t2:184_6": "patimokkhoyeva pātimokkho.",
  "tika-vin01t2:184_7": "Pativattati mokkhābhimukhanti vā patimokkhaṃ,",
  "tika-vin01t2:184_8": "patimokkhameva pātimokkhanti evaṃ tāvettha pātimokkhasaddassa attho veditabbo.",
  "tika-vin01t2:185_0": "Saṃvarati pidahati etenāti saṃvaro,",
  "tika-vin01t2:185_1": "pātimokkhameva saṃvaro pātimokkhasaṃvaro.",
  "tika-vin01t2:185_2": "So eva sīlaṃ pātimokkhasaṃvarasīlaṃ,",
  "tika-vin01t2:185_3": "atthato pana tato tato vītikkamitabbato viratiyo ceva cetanā ca.",
  "tika-vin01t2:186_0": "Adhisīlanti vuccatīti anavasesato kāyikavācasikasaṃvarabhāvato ca maggasīlassa padaṭṭhānabhāvato ca pātimokkhasaṃvarasīlaṃ",
  "tika-vin01t2:186_1": "adhikaṃ visiṭṭhaṃ sīlaṃ adhisīlanti vuccati.",
  "tika-vin01t2:186_2": "Pajjotānanti ālokānaṃ.",
  "tika-vin01t2:186_3": "Nanu ca paccekabuddhāpi dhammatāvasena pātimokkhasaṃvarasīlena samannāgatāva honti,",
  "tika-vin01t2:186_4": "evaṃ sati kasmā “buddhuppādeyeva pavattati,",
  "tika-vin01t2:186_5": "na vinā buddhuppādā”ti niyametvā vuttanti āha –",
  "tika-vin01t2:186_6": "“na hi taṃ paññattiṃ uddharitvā”tiādi.",
  "tika-vin01t2:186_7": "Kiñcāpi paccekabuddhā pātimokkhasaṃvarasampannāgatā honti,",
  "tika-vin01t2:186_8": "na pana tesaṃ vasena vitthāritaṃ hutvā pavattatīti adhippāyo.",
  "tika-vin01t2:186_9": "“Imasmiṃ vatthusmiṃ imasmiṃ vītikkame idaṃ nāma hotī”ti paññapanaṃ aññesaṃ avisayo,",
  "tika-vin01t2:186_10": "buddhānaṃyeva esa visayo,",
  "tika-vin01t2:186_11": "buddhānaṃ balanti āha –",
  "tika-vin01t2:186_12": "“buddhāyeva panā”tiādi.",
  "tika-vin01t2:186_13": "Lokiyasīlassa adhisīlabhāvo pariyāyenāti nippariyāyameva taṃ dassetuṃ “pātimokkhasaṃvaratopi ca maggaphalasampayuttameva sīlaṃ adhisīla”nti vuttaṃ.",
  "tika-vin01t2:186_14": "Na hi taṃ samāpanno bhikkhūti gahaṭṭhesu sotāpannānaṃ sadāravītikkamasambhavato vuttaṃ.",
  "tika-vin01t2:186_15": "Tathā hi te saputtadārā agāraṃ ajjhāvasanti.",
  "tika-vin01t2:187_0": "Samādāpanaṃ samādānañcāti aññesaṃ samādāpanaṃ sayaṃ samādānañca.",
  "tika-vin01t2:187_1": "Adhicittanti vuccatīti maggasamādhissa adhiṭṭhānabhāvato adhicittanti vuccati.",
  "tika-vin01t2:187_2": "Na vinā buddhuppādāti kiñcāpi paccekabuddhānaṃ vipassanāpādakaṃ aṭṭhasamāpatticittaṃ hotiyeva,",
  "tika-vin01t2:187_3": "na pana te tattha aññe samādāpetuṃ sakkontīti na tesaṃ vasena vitthāritaṃ hutvā pavattatīti adhippāyo.",
  "tika-vin01t2:187_4": "Vipassanāpaññāyapi adhipaññatāsādhane “na vinā buddhuppādā”ti vacanaṃ imināva adhippāyena vuttanti veditabbaṃ.",
  "tika-vin01t2:187_5": "Lokiyacittassa adhicittatā pariyāyenāti nippariyāyameva taṃ dassetuṃ “tatopi ca maggaphalacittameva adhicitta”nti āha.",
  "tika-vin01t2:187_6": "Taṃ pana idha anadhippetanti iminā aṭṭhakathāvacanena lokiyacittassa vasena adhicittasikkhāpi idha adhippetāti viññāyati.",
  "tika-vin01t2:187_7": "Na hi taṃ samāpanno bhikkhu methunaṃ dhammaṃ paṭisevatīti ca iminā lokiyaadhicittaṃ samāpanno methunaṃ dhammaṃ paṭisevatīti āpannaṃ.",
  "tika-vin01t2:187_8": "Adhipaññāniddese ca “tatopi ca maggaphalapaññāva adhipaññā”ti vatvā “sā pana idha anadhippetā.",
  "tika-vin01t2:187_9": "Na hi taṃ samāpanno bhikkhu methunaṃ dhammaṃ paṭisevatī”ti vuttattā lokiyapaññāvasena adhipaññāsikkhāyapi",
  "tika-vin01t2:187_10": "idhādhippetabhāvo taṃ samāpannassa methunadhammapaṭisevanañca aṭṭhakathāyaṃ anuññātanti viññāyati.",
  "tika-vin01t2:187_11": "Idañca sabbaṃ “tatra yāyaṃ adhisīlasikkhā,",
  "tika-vin01t2:187_12": "ayaṃ imasmiṃ atthe adhippetā sikkhā”ti imāya pāḷiyā na sameti.",
  "tika-vin01t2:187_13": "Ayañhi pāḷi adhisīlasikkhāva idha adhippetā,",
  "tika-vin01t2:187_14": "na itarāti dīpeti,",
  "tika-vin01t2:187_15": "tasmā pāḷiyā aṭṭhakathāya ca evamadhippāyo veditabbo –",
  "tika-vin01t2:187_16": "lokiyaadhicittaadhipaññāsamāpannassa tathārūpapaccayaṃ paṭicca “methunaṃ dhammaṃ paṭisevissāmī”ti citte",
  "tika-vin01t2:187_17": "uppanne tato adhicittato adhipaññato ca parihāni sambhavatīti taṃ dvayaṃ samāpannena na sakkā methunaṃ",
  "tika-vin01t2:187_18": "dhammaṃ paṭisevitunti pāḷiyaṃ adhisīlasikkhāva vuttā.",
  "tika-vin01t2:187_19": "Adhisīlasikkhañhi yāva vītikkamaṃ na karoti,",
  "tika-vin01t2:187_20": "tāva samāpannova hoti.",
  "tika-vin01t2:187_21": "Na hi cittuppādamattena pātimokkhasaṃvarasīlaṃ bhinnaṃ nāma hotīti.",
  "tika-vin01t2:187_22": "Aṭṭhakathāyaṃ pana lokiyaadhicittato adhipaññato ca parihāyitvāpi bhikkhuno methunadhammapaṭisevanaṃ",
  "tika-vin01t2:187_23": "kadāci bhaveyyāti taṃ dvayaṃ appaṭikkhipitvā maggaphaladhammānaṃ akuppasabhāvattā taṃ samāpannassa bhikkhuno",
  "tika-vin01t2:187_24": "tato parihāyitvā methunadhammapaṭisevanaṃ nāma na kadāci sambhavatīti lokuttarādhicittaadhipaññānaṃyeva",
  "tika-vin01t2:187_25": "paṭikkhepo katoti veditabbo.",
  "tika-vin01t2:188_0": "Atthi dinnaṃ atthi yiṭṭhantiādinayappavattanti iminā –",
  "tika-vin01t2:189_0": "“Tattha katamaṃ kammassakataññāṇaṃ?",
  "tika-vin01t2:189_1": "‘Atthi dinnaṃ,",
  "tika-vin01t2:189_2": "atthi yiṭṭhaṃ,",
  "tika-vin01t2:189_3": "atthi hutaṃ,",
  "tika-vin01t2:189_4": "atthi sukatadukkaṭānaṃ kammānaṃ phalaṃ vipāko,",
  "tika-vin01t2:189_5": "atthi ayaṃ loko,",
  "tika-vin01t2:189_6": "atthi paro loko,",
  "tika-vin01t2:189_7": "atthi mātā,",
  "tika-vin01t2:189_8": "atthi pitā,",
  "tika-vin01t2:189_9": "atthi sattā opapātikā,",
  "tika-vin01t2:189_10": "atthi loke samaṇabrāhmaṇā sammaggatā sammā paṭipannā,",
  "tika-vin01t2:189_11": "ye imañca lokaṃ parañca lokaṃ sayaṃ abhiññā sacchikatvā pavedentī’ti yā evarūpā paññā pajānanā…pe…",
  "tika-vin01t2:189_12": "amoho dhammavicayo sammādiṭṭhi,",
  "tika-vin01t2:189_13": "idaṃ vuccati kammassakataññāṇaṃ.",
  "tika-vin01t2:189_14": "Ṭhapetvā saccānulomikaṃ ñāṇaṃ sabbāpi sāsavā kusalā paññā kammassakataññāṇa”nti –",
  "tika-vin01t2:190_0": "Imaṃ vibhaṅgapāḷiṃ saṅgaṇhāti.",
  "tika-vin01t2:191_0": "Tattha atthi dinnantiādīsu dinnapaccayā phalaṃ atthīti iminā upāyena attho veditabbo.",
  "tika-vin01t2:191_1": "Dinnanti ca deyyadhammasīsena dānaṃ vuttaṃ.",
  "tika-vin01t2:191_2": "Yiṭṭhanti mahāyāgo,",
  "tika-vin01t2:191_3": "sabbasādhāraṇaṃ mahādānanti attho.",
  "tika-vin01t2:191_4": "Hutanti pahonakasakkāro adhippeto.",
  "tika-vin01t2:191_5": "Atthi mātā,",
  "tika-vin01t2:191_6": "atthi pitāti mātāpitūsu sammāpaṭipattimicchāpaṭipattiādīnaṃ phalasambhavo vutto.",
  "tika-vin01t2:191_7": "Idaṃ vuccatīti yaṃ ñāṇaṃ “idaṃ kammaṃ sakaṃ,",
  "tika-vin01t2:191_8": "idaṃ no saka”nti jānāti,",
  "tika-vin01t2:191_9": "idaṃ kammassakataññāṇaṃ nāma vuccatīti attho.",
  "tika-vin01t2:191_10": "Tattha tividhaṃ kāyaduccaritaṃ catubbidhaṃ vacīduccaritaṃ tividhaṃ manoduccaritanti idaṃ na sakakammaṃ nāma,",
  "tika-vin01t2:191_11": "tīsu dvāresu dasavidhampi sucaritaṃ sakakammaṃ nāma.",
  "tika-vin01t2:191_12": "Attano vāpi hotu parassa vā,",
  "tika-vin01t2:191_13": "sabbampi akusalaṃ na sakakammaṃ nāma. Kasmā?",
  "tika-vin01t2:191_14": "Atthabhañjanato anatthajananato ca.",
  "tika-vin01t2:191_15": "Attano vā hotu parassa vā,",
  "tika-vin01t2:191_16": "sabbampi kusalaṃ sakakammaṃ nāma. Kasmā?",
  "tika-vin01t2:191_17": "Anatthabhañjanato atthajananato ca.",
  "tika-vin01t2:191_18": "Evaṃ jānanasamatthe imasmiṃ kammassakataññāṇe ṭhatvā bahuṃ dānaṃ datvā sīlaṃ pūretvā uposathaṃ samādiyitvā",
  "tika-vin01t2:191_19": "sukhena sukhaṃ sampattiyā sampattiṃ anubhavitvā nibbānaṃ pattānaṃ sattānaṃ gaṇanaparicchedo natthi.",
  "tika-vin01t2:191_20": "Ṭhapetvā saccānulomikaṃ ñāṇanti maggasaccassa paramatthasaccassa ca anulomanato saccānulomikanti laddhanāmaṃ",
  "tika-vin01t2:191_21": "vipassanāñāṇaṃ ṭhapetvā avasesā sabbāpi sāsavā kusalā paññā kammassakataññāṇamevāti attho.",
  "tika-vin01t2:192_0": "Tilakkhaṇākāraparicchedakanti aniccādilakkhaṇattayassa hutvā abhāvādiākārapaacchindanakaṃ.",
  "tika-vin01t2:192_1": "Adhipaññāti vuccatīti maggapaññāya adhiṭṭhānabhāvato vipassanāñāṇaṃ adhipaññāti vuccati.",
  "tika-vin01t2:193_0": "“Kalyāṇakārī kalyāṇaṃ, pāpakārī ca pāpakaṃ;",
  "tika-vin01t2:194_0": "Anubhoti dvayametaṃ, anubandhati kāraka”nti. ;",
  "tika-vin01t2:195_0": "Evaṃ atīte anāgate ca vaṭṭamūlakadukkhasallakkhaṇavasena saṃvegavatthutāya vimuttiākaṅkhāya paccayabhūtā kammassakatapaññā adhipaññātipi vadanti.",
  "tika-vin01t2:195_1": "Lokiyapaññāya adhipaññābhāvo pariyāyenāti nippariyāyameva taṃ dassetuṃ “tatopi ca maggaphalapaññāva adhipaññā”ti vuttaṃ.",
  "tika-vin01t2:196_0": "Saha ājīvanti etthāti sājīvoti sabbasikkhāpadaṃ vuttanti āha –",
  "tika-vin01t2:196_1": "“sabbampi…pe…",
  "tika-vin01t2:196_2": "tasmā sājīvanti vuccatī”ti.",
  "tika-vin01t2:196_3": "Tattha sikkhāpadanti “nāmakāyo padakāyo niruttikāyo byañjanakāyo”ti vuttaṃ bhagavato vacanasaṅkhātaṃ sikkhāpadaṃ.",
  "tika-vin01t2:196_4": "Sabhāgavuttinoti samānavuttikā,",
  "tika-vin01t2:196_5": "sadisappavattikāti attho.",
  "tika-vin01t2:196_6": "Tasmiṃ sikkhatīti ettha ādheyyāpekkhattā adhikaraṇassa kimādheyyamapekkhitvā “tasmi”nti adhikaraṇaṃ niddiṭṭhanti āha –",
  "tika-vin01t2:196_7": "“taṃ sikkhāpadaṃ cittassa adhikaraṇaṃ katvā”ti,",
  "tika-vin01t2:196_8": "taṃ sājīvasaṅkhātaṃ sikkhāpadaṃ “yathāsikkhāpadaṃ nu kho sikkhāmi,",
  "tika-vin01t2:196_9": "na sikkhāmī”ti evaṃ pavattivasena sikkhāpadavisayattā tadādheyyabhūtassa cittassa adhikaraṇaṃ katvāti attho.",
  "tika-vin01t2:196_10": "Nanu ca “sikkhāsājīvasamāpanno”ti imassa padabhājanaṃ karontena “yaṃ sikkhaṃ sājīvañca samāpanno,",
  "tika-vin01t2:196_11": "tadubhayaṃ dassetvā tesu sikkhati,",
  "tika-vin01t2:196_12": "tena vuccati sikkhāsājīvasamāpanno”ti vattabbaṃ siyā,",
  "tika-vin01t2:196_13": "evamavatvā “tasmiṃ sikkhati,",
  "tika-vin01t2:196_14": "tena vuccati sājīvasamāpanno”ti ettakameva kasmā vuttanti antolīnacodanaṃ sandhāyāha “na kevalañcāyametasmi”ntiādi.",
  "tika-vin01t2:197_0": "Tassā ca sikkhāyāti tassā adhisīlasaṅkhātāya sikkhāya. Sikkhaṃ paripūrentoti",
  "tika-vin01t2:198_0": "Sīlasaṃvaraṃ paripūrento,",
  "tika-vin01t2:198_1": "vārittasīlavasena viratisampayuttaṃ cetanaṃ cārittasīlavasena virativippayuttaṃ cetanañca attani pavattentoti attho.",
  "tika-vin01t2:198_2": "Tasmiñca sikkhāpade avītikkamanto sikkhatīti “nāmakāyo padakāyo niruttikāyo byañjanakāyo”ti evaṃ vuttaṃ",
  "tika-vin01t2:198_3": "bhagavato vacanasaṅkhātaṃ sikkhāpadaṃ avītikkamanto hutvā tasmiṃ yathāvuttasikkhāpade sikkhatīti attho.",
  "tika-vin01t2:198_4": "Sīlasaṃvarapūraṇaṃ sājīvānatikkamanañcāti idameva ca dvayaṃ idha sikkhanaṃ nāmāti adhippāyo.",
  "tika-vin01t2:198_5": "Tattha sājīvānatikkamo sikkhāpāripūriyā paccayo.",
  "tika-vin01t2:198_6": "Sājīvānatikkamato hi yāva maggā sikkhāpāripūrī hoti.",
  "tika-vin01t2:198_7": "Apicettha “sikkhaṃ paripūrento sikkhatī”ti iminā viraticetanāsaṅkhātassa sīlasaṃvarassa visesato santāne pavattanakālova gahito,",
  "tika-vin01t2:198_8": "“avītikkamanto sikkhatī”ti iminā pana appavattanakālopi.",
  "tika-vin01t2:198_9": "Sikkhañhi paripūraṇavasena attani pavattentopi niddādivasena appavattentopi vītikkamābhāvā “avītikkamanto sikkhatī”ti vuccatīti.",
  "tika-vin01t2:199_0": "Sikkhāsājīvapadabhājanīyavaṇṇanā niṭṭhitā.",
  "tika-vin01t2:200_0": "Sikkhāpaccakkhānavibhaṅgavaṇṇanā",
  "tika-vin01t2:201_0": "“Appaccakkhāya appaccakkhātāyā”ti ubhayathāpi pāṭho tīsupi gaṇṭhipadesu vutto.",
  "tika-vin01t2:201_1": "Dubbalye āvikatepīti “yaṃnūnāhaṃ buddhaṃ paccakkheyya”ntiādinā dubbalabhāve pakāsitepi.",
  "tika-vin01t2:201_2": "Sikkhāya pana paccakkhātāyāti “buddhaṃ paccakkhāmī”tiādinā sikkhāya paccakkhātāya.",
  "tika-vin01t2:201_3": "Yasmā dirattavacane gahite tena purimapacchimapadāni saṃsiliṭṭhāni honti,",
  "tika-vin01t2:201_4": "na tasmiṃ aggahite,",
  "tika-vin01t2:201_5": "tasmā dirattavacanena byañjanasiliṭṭhatāmattameva payojananti āha “byañjanasiliṭṭhatāyā”ti.",
  "tika-vin01t2:201_6": "Mukhāruḷhatāyāti yasmā evarūpaṃ vacanaṃ lokassa mukhamāruḷhaṃ,",
  "tika-vin01t2:201_7": "tasmāti attho.",
  "tika-vin01t2:202_0": "Byañjanaṃ sampādetīti tassa visuṃ atthābhāvato vuttamevatthaṃ aññapadena dīpento byañjanaṃ sampādeti.",
  "tika-vin01t2:202_1": "Vuttamevatthaṃ kāraṇena vibhāvento āha “parivārakapadavirahitañhī”tiādi.",
  "tika-vin01t2:202_2": "Atthadīpakaṃ padaṃ atthapadaṃ.",
  "tika-vin01t2:203_0": "Sikkhāpaccakkhānassāti “buddhaṃ paccakkhāmī”tiādisikkhāpaccakkhānavacanassa.",
  "tika-vin01t2:203_1": "“Buddhaṃ paccakkhāmī”tiādīsu “evaṃ kho,",
  "tika-vin01t2:203_2": "bhikkhave,",
  "tika-vin01t2:203_3": "dubbalyāvikammañceva hoti sikkhā ca paccakkhātā”ti vuttattā ubhayampi hotīti āha –",
  "tika-vin01t2:203_4": "“ekaccaṃ dubbalyāvikammaṃ attho hotī”ti.",
  "tika-vin01t2:203_5": "Kiñcāpi “buddhaṃ paccakkhāmī”tiādisikkhāpaccakkhānavacanassa dubbalyāvikammapadattho na hoti,",
  "tika-vin01t2:203_6": "tathāpi “buddhaṃ paccakkhāmī”ti vutte sikkhāparipūraṇe dubbalyāvibhāvassapi gamyamānattā “sikkhāpaccakkhānassa",
  "tika-vin01t2:203_7": "ekaccaṃ dubbalyāvikammaṃ attho hotī”ti vuttaṃ.",
  "tika-vin01t2:203_8": "Naṃ sandhāyāti naṃ atthabhūtaṃ dubbalyāvikammaṃ sandhāya.",
  "tika-vin01t2:204_0": "Visesāvisesanti ettha yena dubbalyāvikammameva hoti,",
  "tika-vin01t2:204_1": "na sikkhāpaccakkhānaṃ,",
  "tika-vin01t2:204_2": "tattha sikkhāpaccakkhānadubbalyāvikammānaṃ atthi viseso.",
  "tika-vin01t2:204_3": "Yena pana sikkhāpaccakkhānañceva dubbalyāvikammañca hoti,",
  "tika-vin01t2:204_4": "tattha nevatthi visesoti veditabbaṃ.",
  "tika-vin01t2:204_5": "Kaṭhakicchajīvaneti dhātūsu paṭhitattā vuttaṃ “kicchajīvikappatto”ti.",
  "tika-vin01t2:204_6": "Ukkaṇṭhanaṃ ukkaṇṭhā,",
  "tika-vin01t2:204_7": "kicchajīvikā,",
  "tika-vin01t2:204_8": "taṃ ito pattoti ukkaṇṭhito.",
  "tika-vin01t2:204_9": "Itoti ito ṭhānato,",
  "tika-vin01t2:204_10": "ito vihārato vā.",
  "tika-vin01t2:204_11": "Etthāti gantumicchitaṃ padesaṃ vadati.",
  "tika-vin01t2:204_12": "Anabhiratiyā pīḷito vikkhittacitto hutvā sīsaṃ ukkhipitvā uddhaṃmukho ito cito ca olokento āhiṇḍatīti āha “uddhaṃ kaṇṭhaṃ katvā viharamāno”ti.",
  "tika-vin01t2:205_0": "Aṭṭīyamānoti ettha aṭṭamiva attānamācarati aṭṭīyatīti aṭṭīyasaddassa antogadhaupamānabhūtakammattā upameyyabhūtena attanāva sakammakattaṃ,",
  "tika-vin01t2:205_1": "na bhikkhubhāvenāti āha “bhikkhubhāvanti bhikkhubhāvenā”ti.",
  "tika-vin01t2:205_2": "Na hi so bhikkhubhāvaṃ aṭṭamiva ācarati,",
  "tika-vin01t2:205_3": "kiñcarahi attānaṃ tasmā bhikkhubhāvena karaṇabhūtena attānaṃ aṭṭīyamānoti evamettha attho daṭṭhabboti āha “karaṇatthe upayogavacana”nti.",
  "tika-vin01t2:205_4": "Kaṇṭhe āsattena aṭṭīyeyyāti ettha pana karaṇattheyeva karaṇavacananti āha –",
  "tika-vin01t2:205_5": "“yathālakkhaṇaṃ karaṇavacaneneva vutta”nti.",
  "tika-vin01t2:205_6": "Kattuatthe vā upayogavacanaṃ daṭṭhabbanti āha –",
  "tika-vin01t2:205_7": "“tena vā bhikkhubhāvenā”tiādi,",
  "tika-vin01t2:205_8": "tena kattubhūtena bhikkhubhāvenāti attho.",
  "tika-vin01t2:205_9": "Imasmiṃ panatthe aṭṭaṃ karotīti aṭṭīyatīti aṭṭīya-",
  "tika-vin01t2:205_10": "saddaṃ nipphādetvā tato kammani māna-",
  "tika-vin01t2:205_11": "sadde kate “aṭṭīyamāno”ti padasiddhi veditabbā.",
  "tika-vin01t2:205_12": "Tenevāha –",
  "tika-vin01t2:205_13": "“aṭṭo kariyamāno pīḷiyamāno”ti.",
  "tika-vin01t2:205_14": "Jigucchamānoti iminā pana sambandhe kariyamāne bhikkhubhāvanti upayogatthe eva upayogavacananti āha –",
  "tika-vin01t2:205_15": "“asuciṃ viya taṃ jigucchanto”ti,",
  "tika-vin01t2:205_16": "taṃ bhikkhubhāvaṃ jigucchantoti attho.",
  "tika-vin01t2:205_17": "Sacāhanti sace ahaṃ.",
  "tika-vin01t2:206_0": "Paccakkhānākārena vuttānīti “paccakkheyyaṃ paccakkheyya”nti vuttattā paccakkhānākārasambandhena vuttāni.",
  "tika-vin01t2:206_1": "Bhāvavikappākārenāti “assaṃ assa”nti āgatattā yaṃ yaṃ bhavitukāmo,",
  "tika-vin01t2:206_2": "tassa tassa bhāvassa vikappākārena,",
  "tika-vin01t2:206_3": "bhikkhubhāvato aññabhāvavikappākārenāti adhippāyo.",
  "tika-vin01t2:207_0": "50.",
  "tika-vin01t2:207_1": "Na ussahāmīti attano tattha tattha ussahābhāvaṃ dasseti.",
  "tika-vin01t2:207_2": "Na visahāmīti ekabhattādīnaṃ asayhabhāvaṃ dasseti.",
  "tika-vin01t2:207_3": "Na ramāmīti “pabbajjāmūlakaṃ natthi me sukha”nti dasseti.",
  "tika-vin01t2:207_4": "Nābhiramāmīti pabbajjāya attano santosābhāvaṃ dasseti.",
  "tika-vin01t2:208_0": "Idāni sikkhāpaccakkhānavāre ṭhatvā ayaṃ vinicchayo veditabbo –",
  "tika-vin01t2:208_1": "tattha “sāmaññā cavitukāmo”tiādīhi padehi cittaniyamaṃ dasseti.",
  "tika-vin01t2:208_2": "“Buddhaṃ dhamma”ntiādīhi padehi khettaniyamaṃ dasseti.",
  "tika-vin01t2:208_3": "Yathā hi loke sassānaṃ ruhanaṭṭhānaṃ “khetta”nti vuccati,",
  "tika-vin01t2:208_4": "evamidampi sikkhāpaccakkhānassa ruhanaṭṭhānattā “khetta”nti vuccati.",
  "tika-vin01t2:208_5": "“Paccakkhāmi dhārehī”ti etena kālaniyamaṃ dasseti.",
  "tika-vin01t2:208_6": "“Vadatī”ti iminā payoganiyamaṃ dasseti.",
  "tika-vin01t2:208_7": "“Alaṃ me buddhena,",
  "tika-vin01t2:208_8": "kinnu me buddhena,",
  "tika-vin01t2:208_9": "na mamattho buddhena,",
  "tika-vin01t2:208_10": "sumuttāhaṃ buddhenā”tiādīhi anāmaṭṭhakālavasenapi paccakkhānaṃ hotīti dasseti.",
  "tika-vin01t2:208_11": "“Viññāpetī”ti iminā vijānananiyamaṃ dasseti.",
  "tika-vin01t2:208_12": "“Ummattako sikkhaṃ paccakkhāti,",
  "tika-vin01t2:208_13": "ummattakassa santike sikkhaṃ paccakkhātī”tiādīhi puggalaniyamaṃ dasseti.",
  "tika-vin01t2:208_14": "“Ariyakena milakkhassa santike sikkhaṃ paccakkhāti,",
  "tika-vin01t2:208_15": "so ca nappaṭivijānāti,",
  "tika-vin01t2:208_16": "appaccakkhātā hoti sikkhā”tiādīhi puggalādiniyame satipi vijānananiyamāsambhavaṃ dasseti.",
  "tika-vin01t2:208_17": "“Davāya sikkhaṃ paccakkhāti,",
  "tika-vin01t2:208_18": "appaccakkhātā hoti sikkhā”tiādīhi khettādiniyame satipi cittaniyamābhāvena na ruhatīti dasseti.",
  "tika-vin01t2:208_19": "“Sāvetukāmo na sāveti,",
  "tika-vin01t2:208_20": "apaccakkhātā hoti sikkhā”ti iminā cittaniyamepi sati payoganiyamābhāvena na ruhatīti dasseti.",
  "tika-vin01t2:208_21": "“Aviññussa sāveti,",
  "tika-vin01t2:208_22": "viññussa na sāvetī”ti etehi cittakhettakālapayogapuggalavijānananiyamepi sati yaṃ puggalaṃ uddissa sāveti,",
  "tika-vin01t2:208_23": "tasseva savanena ruhati,",
  "tika-vin01t2:208_24": "na aññassāti dasseti.",
  "tika-vin01t2:208_25": "“Sabbaso vā pana na sāveti,",
  "tika-vin01t2:208_26": "appaccakkhātā hoti sikkhā”ti idaṃ pana cittādiniyameneva sikkhā paccakkhātā hoti,",
  "tika-vin01t2:208_27": "na aññathāti dassanatthaṃ vuttaṃ.",
  "tika-vin01t2:208_28": "Tasmā cittakhettakālapayogapuggalavijānananiyamavasena sikkhāya paccakkhānaṃ ñatvā tadabhāvena appaccakkhānaṃ veditabbaṃ.",
  "tika-vin01t2:209_0": "Kathaṃ?",
  "tika-vin01t2:209_1": "Upasampannabhāvato cavitukāmatācitteneva hi sikkhāpaccakkhānaṃ hoti,",
  "tika-vin01t2:209_2": "na davā vā ravā vā bhaṇantassa.",
  "tika-vin01t2:209_3": "Evaṃ cittavasena sikkhāpaccakkhānaṃ hoti,",
  "tika-vin01t2:209_4": "na tadabhāvena.",
  "tika-vin01t2:210_0": "Tathā “buddhaṃ paccakkhāmi,",
  "tika-vin01t2:210_1": "dhammaṃ paccakkhāmi,",
  "tika-vin01t2:210_2": "saṅghaṃ paccakkhāmi, sikkhaṃ, vinayaṃ,",
  "tika-vin01t2:210_3": "pātimokkhaṃ, uddesaṃ,",
  "tika-vin01t2:210_4": "upajjhāyaṃ, ācariyaṃ,",
  "tika-vin01t2:210_5": "saddhivihārikaṃ,",
  "tika-vin01t2:210_6": "antevāsikaṃ,",
  "tika-vin01t2:210_7": "samānupajjhāyakaṃ,",
  "tika-vin01t2:210_8": "samānācariyakaṃ,",
  "tika-vin01t2:210_9": "sabrahmacāriṃ paccakkhāmī”ti evaṃ vuttānaṃ buddhādīnaṃ catuddasannaṃ,",
  "tika-vin01t2:210_10": "“gihīti maṃ dhārehi, upāsako, ārāmiko, sāmaṇero, titthiyo,",
  "tika-vin01t2:210_11": "titthiyasāvako, assamaṇo,",
  "tika-vin01t2:210_12": "asakyaputtiyoti maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ dvāvīsatiyā khettapadānaṃ",
  "tika-vin01t2:210_13": "yassa kassaci savevacanassa vasena tesu ca yaṃkiñci vattukāmassa yaṃkiñci vadatopi sikkhāpaccakkhānaṃ hoti,",
  "tika-vin01t2:210_14": "na rukkhādīnaṃ aññatarassa nāmaṃ gahetvā sikkhaṃ paccakkhantassa.",
  "tika-vin01t2:210_15": "Evaṃ khettavasena sikkhāpaccakkhānaṃ hoti,",
  "tika-vin01t2:210_16": "na tadabhāvena.",
  "tika-vin01t2:211_0": "Tattha yadetaṃ “paccakkhāmī”ti ca “maṃ dhārehī”ti ca vuttaṃ vattamānakālavacanaṃ,",
  "tika-vin01t2:211_1": "yāni ca “alaṃ me buddhena,",
  "tika-vin01t2:211_2": "kinnu me buddhena,",
  "tika-vin01t2:211_3": "na mamattho buddhena,",
  "tika-vin01t2:211_4": "sumuttāhaṃ buddhenā”tiādinā nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni “alaṃ me”tiādīni cattāri padāni,",
  "tika-vin01t2:211_5": "tesaṃyeva ca savevacanānaṃ vasena paccakkhānaṃ hoti,",
  "tika-vin01t2:211_6": "na “paccakkhāsi”nti vā “paccakkhissa”nti vā “maṃ dhāresī”ti vā “dhāressasī”ti vā “yanūnāhaṃ paccakkheyya”nti",
  "tika-vin01t2:211_7": "vātiādīni atītānāgataparikappavacanāni bhaṇantassa.",
  "tika-vin01t2:211_8": "Evaṃ vattamānakālavasena ceva anāmaṭṭhakālavasena ca paccakkhānaṃ hoti,",
  "tika-vin01t2:211_9": "na tadabhāvena.",
  "tika-vin01t2:212_0": "Payogo pana duvidho kāyiko vācasiko.",
  "tika-vin01t2:212_1": "Tattha “buddhaṃ paccakkhāmī”tiādinā nayena yāya kāyaci bhāsāya vacībhedaṃ katvā vācasikapayogeneva paccakkhānaṃ hoti,",
  "tika-vin01t2:212_2": "na akkharalikhanaṃ vā hatthamuddādidassanaṃ vā kāyapayogaṃ karontassa.",
  "tika-vin01t2:212_3": "Evaṃ vācasikapayogeneva paccakkhānaṃ hoti,",
  "tika-vin01t2:212_4": "na tadabhāvena.",
  "tika-vin01t2:213_0": "Puggalo pana duvidho yo ca paccakkhāti,",
  "tika-vin01t2:213_1": "yassa ca paccakkhāti.",
  "tika-vin01t2:213_2": "Tattha yo paccakkhāti,",
  "tika-vin01t2:213_3": "so sace ummattakakhittacittavedanāṭṭānaṃ aññataro na hoti.",
  "tika-vin01t2:213_4": "Yassa pana paccakkhāti,",
  "tika-vin01t2:213_5": "so sace manussajātiko hoti,",
  "tika-vin01t2:213_6": "na ca ummattakādīnaṃ aññataro,",
  "tika-vin01t2:213_7": "sammukhībhūto ca sikkhāpaccakkhānaṃ hoti.",
  "tika-vin01t2:213_8": "Na hi asammukhībhūtassa dūtena vā paṇṇena vā ārocanaṃ ruhati.",
  "tika-vin01t2:213_9": "Evaṃ yathāvuttapuggalavasena paccakkhānaṃ hoti,",
  "tika-vin01t2:213_10": "na tadabhāvena.",
  "tika-vin01t2:214_0": "Vijānanampi niyamitāniyamitavasena duvidhaṃ.",
  "tika-vin01t2:214_1": "Tattha yassa yesaṃ vā niyametvā “imassa imesaṃ vā ārocemī”ti vadati,",
  "tika-vin01t2:214_2": "sace te yathā pakatiyā loke manussā vacanaṃ sutvā āvajjanasamaye jānanti,",
  "tika-vin01t2:214_3": "evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti vā yena kenaci ākārena sikkhāpaccakkhānabhāvaṃ jānanti,",
  "tika-vin01t2:214_4": "paccakkhātā hoti sikkhā.",
  "tika-vin01t2:214_5": "Atha aparabhāge “kiṃ iminā vutta”nti cintetvā jānanti,",
  "tika-vin01t2:214_6": "aññe vā jānanti,",
  "tika-vin01t2:214_7": "appaccakkhātāva hoti sikkhā.",
  "tika-vin01t2:214_8": "Aniyametvā ārocentassa pana sace vuttanayena yo koci manussajātiko vacanatthaṃ jānāti,",
  "tika-vin01t2:214_9": "paccakkhātāva hoti sikkhā.",
  "tika-vin01t2:214_10": "Evaṃ vijānanavasena paccakkhānaṃ hoti,",
  "tika-vin01t2:214_11": "na tadabhāvena.",
  "tika-vin01t2:214_12": "Iti imesaṃ vuttappakārānaṃ cittādīnaṃ vaseneva sikkhāpaccakkhānaṃ hoti,",
  "tika-vin01t2:214_13": "na aññathāti daṭṭhabbaṃ.",
  "tika-vin01t2:215_0": "51.",
  "tika-vin01t2:215_1": "“Vadatī”ti vacībhedappayogaṃ dassetvā tadanantaraṃ “viññāpetī”ti vuttattā teneva vacībhedena adhippāyaviññāpanaṃ idhādhippetaṃ,",
  "tika-vin01t2:215_2": "na yena kenaci upāyenāti āha “teneva vacībhedenā”ti.",
  "tika-vin01t2:215_3": "Padapaccābhaṭṭhaṃ katvāti padaviparāvuttiṃ katvā.",
  "tika-vin01t2:215_4": "Idañca padappayogassa aniyamitattā vuttaṃ.",
  "tika-vin01t2:215_5": "Yathā hi loke “āhara pattaṃ,",
  "tika-vin01t2:215_6": "pattaṃ āharā”ti aniyamitena padappayogena tadatthaviññāpanaṃ diṭṭhaṃ,",
  "tika-vin01t2:215_7": "evamidhāpi “buddhaṃ paccakkhāmi,",
  "tika-vin01t2:215_8": "paccakkhāmi buddha”nti aniyamitena padappayogena tadatthaviññāpanaṃ hotiyevāti adhippāyo.",
  "tika-vin01t2:215_9": "Buddhaṃ paccakkhāmīti atthappadhāno ayaṃ niddeso,",
  "tika-vin01t2:215_10": "na saddappadhānoti āha “milakkhabhāsāsu vā aññatarabhāsāya tamatthaṃ vadeyyā”ti.",
  "tika-vin01t2:215_11": "Māgadhabhāsato avasiṭṭhā sabbāpi andhadamiḷādibhāsā milakkhabhāsāti veditabbā.",
  "tika-vin01t2:215_12": "Khettapadesu ekaṃ vattukāmo sacepi aññaṃ vadeyya,",
  "tika-vin01t2:215_13": "khettapadantogadhattā paccakkhātāva hoti sikkhāti dassento āha “buddhaṃ paccakkhāmīti vattukāmo”tiādi.",
  "tika-vin01t2:215_14": "Yadipi “buddhaṃ paccakkhāmī”ti vattuṃ anicchanto cittena taṃ paṭikkhipitvā aññaṃ vattukāmo puna virajjhitvā tameva vadeyya,",
  "tika-vin01t2:215_15": "tathāpi sāsanato cavitukāmatācitte sati khettapadasseva vuttattā aṅgapāripūrisambhavato hotveva sikkhāpaccakkhānanti veditabbaṃ.",
  "tika-vin01t2:215_16": "Khettameva otiṇṇanti sikkhāpaccakkhānassa ruhanaṭṭhānabhūtaṃ khettameva otiṇṇaṃ.",
  "tika-vin01t2:216_0": "“Paccakkhāmi dhārehī”ti vattamānakālassa padhānabhāvena vattumicchitattā atītānāgataparikappavacanehi",
  "tika-vin01t2:216_1": "nevatthi sikkhāpaccakkhānanti dassento āha “sace pana buddhaṃ paccakkhinti vā”tiādi.",
  "tika-vin01t2:216_2": "Vadati viññāpetīti ettha vadatīti iminā payogassa niyamitattā ekassa santike attano vacībhedappayogeneva sikkhāpaccakkhānaṃ hoti,",
  "tika-vin01t2:216_3": "na dūtasāsanādippayogenāti dassento āha “dūtaṃ vā pahiṇātī”tiādi.",
  "tika-vin01t2:216_4": "Tattha “mama sikkhāpaccakkhānabhāvaṃ kathehī”ti mukhasāsanavasena “dūtaṃ vā pahiṇātī”ti vuttaṃ.",
  "tika-vin01t2:216_5": "Paṇṇe likhitvā pahiṇanavasena “sāsanaṃ vā pesetī”ti vuttaṃ.",
  "tika-vin01t2:216_6": "Rukkhādīsu akkharāni likhitvā dassanavasena “akkharaṃ vā chindatī”ti vuttaṃ.",
  "tika-vin01t2:216_7": "Hatthamuddāya vā tamatthaṃ ārocetīti hatthena adhippāyaviññāpanaṃ sandhāya vuttaṃ.",
  "tika-vin01t2:216_8": "Adhippāyaviññāpako hi hatthavikāro hatthamuddā. Hattha-",
  "tika-vin01t2:216_9": "saddo cettha tadekadesesu aṅgulīsu daṭṭhabbo “na sabbaṃ hatthaṃ mukhe pakkhipissāmī”tiādīsu viya.",
  "tika-vin01t2:216_10": "Tasmā adhippāyaviññāpakena aṅgulisaṅkocādinā hatthavikārena tamatthaṃ ārocetīti evamettha attho daṭṭhabbo.",
  "tika-vin01t2:217_0": "Cittasampayuttanti paccakkhātukāmatācittasampayuttaṃ.",
  "tika-vin01t2:217_1": "Idāni vijānanavasena sikkhāpaccakkhānaṃ niyamitāniyamitavasena dvidhā veditabbanti dassento āha –",
  "tika-vin01t2:217_2": "“yadi ayameva jānātū”tiādi.",
  "tika-vin01t2:217_3": "Ayañca vibhāgo “vadati viññāpetīti ekavisayattā yassa vadati,",
  "tika-vin01t2:217_4": "tasseva vijānanaṃ adhippetaṃ,",
  "tika-vin01t2:217_5": "na aññassā”ti iminā nayena laddhoti daṭṭhabbaṃ.",
  "tika-vin01t2:217_6": "Na hi yassa vadati,",
  "tika-vin01t2:217_7": "tato aññaṃ viññāpetīti ayamattho sambhavati.",
  "tika-vin01t2:217_8": "Soyeva jānātīti avadhāraṇena tasmiṃ avijānanteyeva aññassa jānanaṃ paṭikkhipati.",
  "tika-vin01t2:217_9": "Tenevāha –",
  "tika-vin01t2:217_10": "“atha so na jānāti,",
  "tika-vin01t2:217_11": "añño samīpe ṭhito jānāti,",
  "tika-vin01t2:217_12": "apaccakkhātā hoti sikkhā”ti.",
  "tika-vin01t2:217_13": "Tasmā “ayameva jānātū”ti ekaṃ niyametvā ārocite yadipi sopi jānāti aññopi,",
  "tika-vin01t2:217_14": "niyamitassa pana niyamitavasena vijānanasambhavato sikkhāpaccakkhānaṃ hotiyevāti daṭṭhabbaṃ “añño mā jānātū”ti aniyamitattā.",
  "tika-vin01t2:217_15": "Dvinnampi niyametvāti idaṃ “dve vā jānantu eko vā,",
  "tika-vin01t2:217_16": "imesaṃyeva dvinnaṃ ārocemī”ti evaṃ niyametvā ārocanaṃ sandhāya vuttaṃ.",
  "tika-vin01t2:217_17": "Tenevāha –",
  "tika-vin01t2:217_18": "“ekasmiṃ jānantepi dvīsu jānantesupī”ti.",
  "tika-vin01t2:217_19": "Tasmā “dveyeva jānantu,",
  "tika-vin01t2:217_20": "eko mā jānātū”ti evaṃ dvinnaṃ niyametvā ārocite dvīsuyeva jānantesu sikkhāpaccakkhānaṃ hoti,",
  "tika-vin01t2:217_21": "na ekasmiṃ jānanteti vadanti.",
  "tika-vin01t2:218_0": "Sabhāgeti vissāsike.",
  "tika-vin01t2:218_1": "Parisaṅkamānoti “sace te jāneyyuṃ,",
  "tika-vin01t2:218_2": "maṃ te vāressantī”ti āsaṅkamāno.",
  "tika-vin01t2:218_3": "Samayaññūti sāsanācārakusalo,",
  "tika-vin01t2:218_4": "idha pana tadadhippāyajānanamattenapi samayaññū nāma hoti.",
  "tika-vin01t2:218_5": "Teneva āha –",
  "tika-vin01t2:218_6": "“ukkaṇṭhito ayaṃ…pe…",
  "tika-vin01t2:218_7": "sāsanato cutoti jānātī”ti.",
  "tika-vin01t2:218_8": "Tasmā “buddhaṃ paccakkhāmī”ti imassa atthaṃ ñatvāpi sace “ayaṃ bhikkhubhāvato cavitukāmo,",
  "tika-vin01t2:218_9": "gihī vā hotukāmo”ti na jānāti,",
  "tika-vin01t2:218_10": "appaccakkhātāva hoti sikkhā.",
  "tika-vin01t2:218_11": "Sace pana “buddhaṃ paccakkhāmī”ti vacanassa atthaṃ ajānitvāpi “ukkaṇṭhito gihī hotukāmo”ti adhippāyaṃ jānāti,",
  "tika-vin01t2:218_12": "paccakkhātāva hoti sikkhā.",
  "tika-vin01t2:218_13": "Aññasmiṃ khaṇe sotaviññāṇavīthiyā saddaggahaṇaṃ,",
  "tika-vin01t2:218_14": "aññasmiṃyeva ca manoviññāṇavīthiyā tadatthavijānananti āha –",
  "tika-vin01t2:218_15": "“taṅkhaṇaññeva pana apubbaṃ acarimaṃ dujjāna”nti.",
  "tika-vin01t2:218_16": "Na hi ekasmiṃyeva khaṇe saddasavanaṃ tadatthavijānanañca sambhavati.",
  "tika-vin01t2:218_17": "Tathā hi “ghaṭo”ti vā “paṭo”ti vā kenaci vutte tattha gha-",
  "tika-vin01t2:218_18": "saddaṃ paccuppannaṃ gahetvā ekā sotaviññāṇavīthi uppajjitvā nirujjhati,",
  "tika-vin01t2:218_19": "tadanantaraṃ ekā manoviññāṇavīthi tameva atītaṃ gahetvā uppajjati.",
  "tika-vin01t2:218_20": "Evaṃ tena vuttavacane yattakāni akkharāni honti,",
  "tika-vin01t2:218_21": "tesu ekamekaṃ akkharaṃ paccuppannamatītañca gahetvā sotaviññāṇavīthiyā manoviññāṇavīthiyā ca uppajjitvā",
  "tika-vin01t2:218_22": "niruddhāya avasāne tāni akkharāni sampiṇḍetvā akkharasamūhaṃ gahetvā ekā manoviññāṇavīthi uppajjitvā",
  "tika-vin01t2:218_23": "nirujjhati.",
  "tika-vin01t2:218_24": "Tadanantaraṃ “ayamakkharasamūho etassa nāma”nti nāmapaññattiggahaṇavasena aparāya manoviññāṇavīthiyā",
  "tika-vin01t2:218_25": "uppajjitvā niruddhāya tadanantaraṃ uppannāya manoviññāṇavīthiyā “ayametassa attho”ti pakatiyā tadatthavijānanaṃ",
  "tika-vin01t2:218_26": "sambhavati.",
  "tika-vin01t2:219_0": "Āvajjanasamayenāti bhummatthe karaṇavacanaṃ,",
  "tika-vin01t2:219_1": "atthābhogasamayeti attho.",
  "tika-vin01t2:219_2": "Idāni tameva āvajjanasamayaṃ vibhāvento āha –",
  "tika-vin01t2:219_3": "“yathā pakatiyā…pe…",
  "tika-vin01t2:219_4": "jānantī”ti.",
  "tika-vin01t2:219_5": "Teneva vacībhedena adhippāyaviññāpanassa idhādhippetattā aparabhāge “kiṃ iminā vutta”nti taṃ kaṅkhantassa",
  "tika-vin01t2:219_6": "cirena adhippāyavijānanaṃ aññenapi kenaci upāyantarena sambhavati,",
  "tika-vin01t2:219_7": "na kevalaṃ vacībhedamattenāti āha –",
  "tika-vin01t2:219_8": "“atha aparabhāge…pe…",
  "tika-vin01t2:219_9": "appaccakkhātā hoti sikkhā”ti.",
  "tika-vin01t2:219_10": "“Gihī bhavissāmī”ti vutte atthabhedo kālabhedo ca hotīti appaccakkhātā hoti sikkhā.",
  "tika-vin01t2:219_11": "“Dhārehī”ti hi imassa yo attho kālo ca,",
  "tika-vin01t2:219_12": "na so “bhavissāmī”ti etassa.",
  "tika-vin01t2:219_13": "“Gihī homī”ti vutte pana atthabhedoyeva,",
  "tika-vin01t2:219_14": "na kālabhedo “homī”ti vattamānakālasseva vuttattā.",
  "tika-vin01t2:219_15": "“Gihī jātomhi,",
  "tika-vin01t2:219_16": "gihīmhī”ti etthāpi atthassa ceva kālassa ca bhinnattā appaccakkhātā hoti sikkhā.",
  "tika-vin01t2:219_17": "“Ajja paṭṭhāyā”ti idaṃ tathā vuttepi dosabhāvato paripuṇṇaṃ katvā vuttaṃ.",
  "tika-vin01t2:219_18": "“Dhārehī”ti atthappadhānattā niddesassa pariyāyavacanehipi sikkhāpaccakkhānaṃ hotiyevāti dassento āha “jānāhī”tiādi.",
  "tika-vin01t2:219_19": "Dhārehi jānāhi sañjānāhi manasi karohīti hi etāni padāni atthato kālato ca abhinnāni.",
  "tika-vin01t2:220_0": "52.",
  "tika-vin01t2:220_1": "Purimāneva cuddasāti buddhādisabrahmacārīpariyantāni.",
  "tika-vin01t2:220_2": "Hotu bhavatūti idampi paṭikkhepamattamevāti āha “hotu,",
  "tika-vin01t2:220_3": "pariyattanti attho”ti.",
  "tika-vin01t2:221_0": "53. Vaṇṇapaṭṭhānanti mahāsaṅghikānaṃ buddhaguṇaparidīpakaṃ ekaṃ suttanti vadanti. Upāligāthāsūti –",
  "tika-vin01t2:222_0": "“Dhīrassa vigatamohassa,",
  "tika-vin01t2:223_0": "Pabhinnakhīlassa vijitavijayassa;",
  "tika-vin01t2:224_0": "Anīghassa susamacittassa;",
  "tika-vin01t2:225_0": "Vuddhasīlassa sādhupaññassa;",
  "tika-vin01t2:226_0": "Vesamantarassa vimalassa;",
  "tika-vin01t2:227_0": "Bhagavato tassa sāvakohamasmi.",
  "tika-vin01t2:228_0": "“Akathaṃkathissa tusitassa;",
  "tika-vin01t2:229_0": "Vantalokāmisassa muditassa;",
  "tika-vin01t2:230_0": "Katasamaṇassa manujassa;",
  "tika-vin01t2:231_0": "Antimasārīrassa narassa;",
  "tika-vin01t2:232_0": "Anopamassa virajassa;",
  "tika-vin01t2:233_0": "Bhagavato tassa sāvakohamasmi.",
  "tika-vin01t2:234_0": "“Asaṃsayassa kusalassa;",
  "tika-vin01t2:235_0": "Venayikassa sārathivarassa;",
  "tika-vin01t2:236_0": "Anuttarassa ruciradhammassa;",
  "tika-vin01t2:237_0": "Nikkaṅkhassa pabhāsakassa;",
  "tika-vin01t2:238_0": "Mānacchidassa vīrassa;",
  "tika-vin01t2:239_0": "Bhagavato tassa sāvakohamasmi.",
  "tika-vin01t2:240_0": "“Nisabhassa appameyyassa;",
  "tika-vin01t2:241_0": "Gambhīrassa monappattassa;",
  "tika-vin01t2:242_0": "Khemaṅkarassa vedassa;",
  "tika-vin01t2:243_0": "Dhammaṭṭhassa saṃvutattassa;",
  "tika-vin01t2:244_0": "Saṅgātigassa muttassa;",
  "tika-vin01t2:245_0": "Bhagavato tassa sāvakohamasmi.",
  "tika-vin01t2:246_0": "“Nāgassa pantasenassa;",
  "tika-vin01t2:247_0": "Khīṇasaṃyojanassa muttassa;",
  "tika-vin01t2:248_0": "Paṭimantakassa dhonassa;",
  "tika-vin01t2:249_0": "Pannaddhajassa vītarāgassa;",
  "tika-vin01t2:250_0": "Dantassa nippapañcassa;",
  "tika-vin01t2:251_0": "Bhagavato tassa sāvakohamasmi.",
  "tika-vin01t2:252_0": "“Isisattamassa akuhassa;",
  "tika-vin01t2:253_0": "Tevijjassa brahmappattassa;",
  "tika-vin01t2:254_0": "Nhātakassa padakassa;",
  "tika-vin01t2:255_0": "Passaddhassa viditavedassa;",
  "tika-vin01t2:256_0": "Purindadassa sakkassa;",
  "tika-vin01t2:257_0": "Bhagavato tassa sāvakohamasmi.",
  "tika-vin01t2:258_0": "“Ariyassa bhāvitattassa;",
  "tika-vin01t2:259_0": "Pattippattassa veyyākaraṇassa;",
  "tika-vin01t2:260_0": "Satimato vipassissa;",
  "tika-vin01t2:261_0": "Anabhinatassa no apanatassa;",
  "tika-vin01t2:262_0": "Anejassa vasippattassa;",
  "tika-vin01t2:263_0": "Bhagavato tassa sāvakohamasmi.",
  "tika-vin01t2:264_0": "“Samuggatassa jhāyissa;",
  "tika-vin01t2:265_0": "Ananugatantarassa suddhassa;",
  "tika-vin01t2:266_0": "Asitassa hitassa;",
  "tika-vin01t2:267_0": "Pavivittassa aggappattassa;",
  "tika-vin01t2:268_0": "Tiṇṇassa tārayantassa;",
  "tika-vin01t2:269_0": "Bhagavato tassa sāvakohamasmi.",
  "tika-vin01t2:270_0": "“Santassa bhūripaññassa;",
  "tika-vin01t2:271_0": "Mahāpaññassa vītalobhassa;",
  "tika-vin01t2:272_0": "Tathāgatassa sugatassa;",
  "tika-vin01t2:273_0": "Appaṭipuggalassa asamassa;",
  "tika-vin01t2:274_0": "Visāradassa nipuṇassa;",
  "tika-vin01t2:275_0": "Bhagavato tassa sāvakohamasmi.",
  "tika-vin01t2:276_0": "“Taṇhacchidassa buddhassa;",
  "tika-vin01t2:277_0": "Vītadhūmassa anupalittassa;",
  "tika-vin01t2:278_0": "Āhuneyyassa yakkhassa;",
  "tika-vin01t2:279_0": "Uttamapuggalassa atulassa;",
  "tika-vin01t2:280_0": "Mahato yasaggappattassa;",
  "tika-vin01t2:281_0": "Bhagavato tassa sāvakohamasmī”ti. –",
  "tika-vin01t2:282_0": "Evaṃ upāligahapatinā vuttāsu upālisutte āgatagāthāsu.",
  "tika-vin01t2:283_0": "Yathārutamevāti yathāvuttameva,",
  "tika-vin01t2:283_1": "pāḷiyaṃ āgatamevāti adhippāyo.",
  "tika-vin01t2:283_2": "Yasmā “sammāsambuddhaṃ anantabuddhiṃ anomabuddhiṃ bodhipaññāṇa”nti imāni vaṇṇapaṭṭhāne āgatanāmāni,",
  "tika-vin01t2:283_3": "“dhīra”ntiādīni pana upāligāthāsu āgatanāmāni.",
  "tika-vin01t2:283_4": "Tattha bodhi vuccati sabbaññutaññāṇaṃ,",
  "tika-vin01t2:283_5": "taṃ sañjānanahetuttā paññāṇaṃ etassāti bodhipaññāṇo, bhagavā.",
  "tika-vin01t2:283_6": "Dhiyā paññāya rāti gaṇhāti,",
  "tika-vin01t2:283_7": "sevatīti vā dhīro.",
  "tika-vin01t2:283_8": "Samucchinnasabbacetokhīlattā pabhinnakhīlo.",
  "tika-vin01t2:283_9": "Sabbaputhujjane vijiniṃsu vijayanti vijinissanti cāti vijayā. Ke te?",
  "tika-vin01t2:283_10": "Maccumārakilesamāradevaputtamārā.",
  "tika-vin01t2:283_11": "Te vijitā vijayā etenāti vijitavijayo, bhagavā.",
  "tika-vin01t2:283_12": "Kilesamāramaccumāravijayeneva panettha abhisaṅkhārakkhandhamārāpi vijitāva hontīti daṭṭhabbaṃ.",
  "tika-vin01t2:284_0": "Svākkhātantiādīsu sātthasabyañjanakevalaparipuṇṇaparisuddhabrahmacariyassa pakāsanato svākkhāto dhammo,",
  "tika-vin01t2:284_1": "atthavipallāsābhāvato vā suṭṭhu akkhātoti svākkhāto.",
  "tika-vin01t2:284_2": "Yathā hi aññatitthiyānaṃ dhammassa attho vipallāsaṃ āpajjati “antarāyikā”ti vuttadhammānaṃ antarāyikattābhāvato,",
  "tika-vin01t2:284_3": "“niyyānikā”ti ca vuttadhammānaṃ niyyānikattābhāvato,",
  "tika-vin01t2:284_4": "tena te aññatitthiyā durakkhātadhammāyeva honti,",
  "tika-vin01t2:284_5": "na tathā bhagavato dhammassa attho vipallāsaṃ āpajjati “ime dhammā antarāyikā niyyānikā”ti evaṃ vuttadhammānaṃ tathābhāvānatikkamanatoti.",
  "tika-vin01t2:284_6": "Evaṃ tāva pariyattidhammo svākkhāto dhammo.",
  "tika-vin01t2:285_0": "Lokuttaradhammo pana nibbānānurūpāya paṭipattiyā paṭipadānurūpassa ca nibbānassa akkhātattā svākkhāto. Yathāha –",
  "tika-vin01t2:286_0": "“Supaññattā kho pana tena bhagavatā sāvakānaṃ nibbānagāminī paṭipadā saṃsandati nibbānañca paṭipadā ca.",
  "tika-vin01t2:286_1": "Seyyathāpi nāma gaṅgodakaṃ yamunodakena saṃsandati sameti,",
  "tika-vin01t2:286_2": "evameva supaññattā tena bhagavatā sāvakānaṃ nibbānagāminī paṭipadā saṃsandati nibbānañca paṭipadā cā”ti.",
  "tika-vin01t2:287_0": "Ariyamaggo cettha antadvayaṃ anupagamma majjhimāpaṭipadābhūtova “majjhimā paṭipadā”ti akkhātattā svākkhāto.",
  "tika-vin01t2:287_1": "Sāmaññaphalāni paṭippassaddhakilesāneva “paṭippassaddhakilesānī”ti akkhātattā svākkhātāni.",
  "tika-vin01t2:287_2": "Nibbānaṃ sassatāmatatāṇaleṇādisabhāvameva sassatādisabhāvavasena akkhātattā svākkhātanti evaṃ lokuttaradhammopi svākkhāto.",
  "tika-vin01t2:288_0": "Ariyamaggo attano santāne rāgādīnaṃ abhāvaṃ karontena ariyapuggalena sāmaṃ daṭṭhabbo “ariyamaggena mama",
  "tika-vin01t2:288_1": "rāgādayo pahīnā”ti sayaṃ attanā anaññaneyyena passitabboti sandiṭṭhi,",
  "tika-vin01t2:288_2": "sandiṭṭhi eva sandiṭṭhiko.",
  "tika-vin01t2:288_3": "Apica navavidho lokuttaradhammo yena yena adhigato hoti,",
  "tika-vin01t2:288_4": "tena tena ariyasāvakena parasaddhāya gantabbataṃ hitvā paccakkhañāṇena sayaṃ daṭṭhabboti sandiṭṭhiko.",
  "tika-vin01t2:288_5": "Atha vā pasatthā diṭṭhi sandiṭṭhi,",
  "tika-vin01t2:288_6": "sandiṭṭhiyā jayatīti sandiṭṭhiko.",
  "tika-vin01t2:288_7": "Tathā hettha ariyamaggo sampayuttāya,",
  "tika-vin01t2:288_8": "ariyaphalaṃ kāraṇabhūtāya,",
  "tika-vin01t2:288_9": "nibbānaṃ visayibhūtāya sandiṭṭhiyā kilese jayati,",
  "tika-vin01t2:288_10": "tasmā yathā rathena jayatīti rathiko,",
  "tika-vin01t2:288_11": "evaṃ navavidhopi lokuttaradhammo sandiṭṭhiyā jayatīti sandiṭṭhiko.",
  "tika-vin01t2:288_12": "Atha vā diṭṭhanti dassanaṃ vuccati,",
  "tika-vin01t2:288_13": "diṭṭhameva sandiṭṭhaṃ,",
  "tika-vin01t2:288_14": "sandassananti attho.",
  "tika-vin01t2:288_15": "Sandiṭṭhaṃ arahatīti sandiṭṭhiko.",
  "tika-vin01t2:288_16": "Lokuttaradhammo hi bhāvanābhisamayavasena sacchikiriyābhisamayavasena ca dissamānoyeva vaṭṭabhayaṃ nivatteti,",
  "tika-vin01t2:288_17": "tasmā yathā vatthamarahatīti vatthiko,",
  "tika-vin01t2:288_18": "evaṃ sandiṭṭhaṃ arahatīti sandiṭṭhiko.",
  "tika-vin01t2:289_0": "Attano phaladānaṃ sandhāya nāssa āgametabbo kālo atthīti akālo.",
  "tika-vin01t2:289_1": "Yathā hi lokiyakusalassa upapajjaaparāpariyāyetiādinā phaladānaṃ pati āgametabbo kālo atthi,",
  "tika-vin01t2:289_2": "na evametassāti attho.",
  "tika-vin01t2:289_3": "Akāloyeva akāliko,",
  "tika-vin01t2:289_4": "na pañcāhasattāhādibhedaṃ kālaṃ khepetvā phalaṃ deti,",
  "tika-vin01t2:289_5": "attano pana pavattisamanantarameva phaladoti vuttaṃ hoti.",
  "tika-vin01t2:289_6": "Atha vā attano phalappadāne vippakaṭṭho dūro kālo patto upanīto assāti kāliko,",
  "tika-vin01t2:289_7": "kālantaraphaladāyī. Ko so?",
  "tika-vin01t2:289_8": "Lokiyo kusaladhammo.",
  "tika-vin01t2:289_9": "Ayaṃ pana samanantaraphaladāyakattā na kālikoti akāliko.",
  "tika-vin01t2:289_10": "Maggameva hi sandhāya “akāliko”ti idaṃ vuttaṃ.",
  "tika-vin01t2:290_0": "“Ehi passa imaṃ dhamma”nti evaṃ pavattaṃ ehipassavidhiṃ arahatīti ehipassiko.",
  "tika-vin01t2:290_1": "Kasmā panesa taṃ vidhiṃ arahatīti?",
  "tika-vin01t2:290_2": "Paramatthato vijjamānattā parisuddhattā ca.",
  "tika-vin01t2:290_3": "Rittamuṭṭhiyañhi hiraññaṃ vā suvaṇṇaṃ vā atthīti vatvāpi “ehi passa ima”nti na sakkā vattuṃ. Kasmā?",
  "tika-vin01t2:290_4": "Avijjamānattā.",
  "tika-vin01t2:290_5": "Vijjamānampi ca gūthaṃ vā muttaṃ vā manuññabhāvappakāsanena cittasampahaṃsanatthaṃ “ehi passa ima”nti na sakkā vattuṃ,",
  "tika-vin01t2:290_6": "apica kho naṃ tiṇehi vā paṇṇehi vā paṭicchādetabbameva hoti. Kasmā?",
  "tika-vin01t2:290_7": "Aparisuddhattā.",
  "tika-vin01t2:290_8": "Ayaṃ pana navavidhopi lokuttaradhammo sabhāvato ca vijjamāno vigatavalāhake ca ākāse sampuṇṇacandamaṇḍalaṃ",
  "tika-vin01t2:290_9": "viya paṇḍukambale nikkhittajātimaṇi viya ca parisuddho,",
  "tika-vin01t2:290_10": "tasmā vijjamānattā parisuddhattā ca ehipassavidhiṃ arahatīti ehipassiko.",
  "tika-vin01t2:291_0": "Upanetabboti opaneyyiko.",
  "tika-vin01t2:291_1": "Ayaṃ panettha vinicchayo –",
  "tika-vin01t2:291_2": "upanayanaṃ upanayo,",
  "tika-vin01t2:291_3": "ādittaṃ celaṃ vā sīsaṃ vā ajjhupekkhitvāpi bhāvanāvasena attano citte upanayanaṃ uppādanaṃ arahatīti opaneyyiko.",
  "tika-vin01t2:291_4": "Idaṃ saṅkhate lokuttaradhamme yujjati,",
  "tika-vin01t2:291_5": "asaṅkhato pana attano citte ārammaṇabhāvena upanayanaṃ arahatīti opaneyyiko,",
  "tika-vin01t2:291_6": "sacchikiriyāvasena allīyanaṃ arahatīti attho.",
  "tika-vin01t2:291_7": "Atha vā nibbānaṃ upaneti ariyapuggalanti ariyamaggo upaneyyo,",
  "tika-vin01t2:291_8": "sacchikātabbataṃ upanetabboti phalanibbānadhammo upaneyyo,",
  "tika-vin01t2:291_9": "upaneyyo eva opaneyyiko.",
  "tika-vin01t2:292_0": "Sabbehi ugghaṭitaññūādīhi viññūhi “bhāvito me maggo,",
  "tika-vin01t2:292_1": "adhigataṃ phalaṃ,",
  "tika-vin01t2:292_2": "sacchikato nirodho”ti attani attani veditabboti paccattaṃ veditabbo viññūhi.",
  "tika-vin01t2:292_3": "Na hi upajjhāyena bhāvitena maggena saddhivihārikassa kilesā pahīyanti,",
  "tika-vin01t2:292_4": "na so tassa phalasamāpattiyā phāsu viharati,",
  "tika-vin01t2:292_5": "na tena sacchikataṃ nibbānaṃ sacchikaroti,",
  "tika-vin01t2:292_6": "tasmā na esa parassa sīse ābharaṇaṃ viya daṭṭhabbo,",
  "tika-vin01t2:292_7": "attano pana citteyeva daṭṭhabbo,",
  "tika-vin01t2:292_8": "anubhavitabbo viññūhīti vuttaṃ hoti.",
  "tika-vin01t2:293_0": "Asaṅkhatanti saṅgamma samāgamma paccayasamodhānalakkhaṇena saṅgamena sannipatitvā anurūpehi paccayehi akataṃ anibbattitanti asaṅkhataṃ.",
  "tika-vin01t2:293_1": "Natthi ettha matanti amataṃ,",
  "tika-vin01t2:293_2": "etasmiṃ vā adhigate natthi puggalassa mataṃ maraṇanti amataṃ.",
  "tika-vin01t2:293_3": "Kiñcāpi ettha “svākkhātaṃ dhammaṃ paccakkhāmī”tiādinā sabbattha dhamma-",
  "tika-vin01t2:293_4": "saddappayogo dassito,",
  "tika-vin01t2:293_5": "tathāpi dhamma-",
  "tika-vin01t2:293_6": "saddena ayojetvā vutte vevacane na paccakkhānaṃ nāma na hotīti “svākkhātaṃ paccakkhāmī”tiādinā vuttepi sikkhāpaccakkhānaṃ hotiyevāti daṭṭhabbaṃ.",
  "tika-vin01t2:293_7": "“Svākkhātaṃ dhamma”ntiādinā pana dhamma-",
  "tika-vin01t2:293_8": "saddappayogo svākkhātā-",
  "tika-vin01t2:293_9": "disaddānaṃ dhamma-",
  "tika-vin01t2:293_10": "visesanabhāvadassanatthaṃ katoti veditabbaṃ.",
  "tika-vin01t2:293_11": "Ekadhammakkhandhassapi nāmanti ettha “paṭhamadhammakkhandhaṃ dutiyadhammakkhandhaṃ pucchādhammakkhandhaṃ",
  "tika-vin01t2:293_12": "vissajjanādhammakkhandha”ntiādinā dhammakkhandhanāmāni veditabbāni.",
  "tika-vin01t2:294_0": "Suppaṭipannanti svākkhāte dhammavinaye yathānusiṭṭhaṃ paṭipannattā suppaṭipannaṃ.",
  "tika-vin01t2:294_1": "Majjhimāya paṭipadāya antadvayaṃ anupagamma paṭipannattā kāyavacīmanovaṅkakuṭilajimhadosappahānāya paṭipannattā ca ujuppaṭipannaṃ.",
  "tika-vin01t2:294_2": "Ñāyo vuccati nibbānaṃ ariyamaggādīhi ñāyati paṭivijjhīyati sacchikarīyatīti katvā,",
  "tika-vin01t2:294_3": "tadatthāya paṭipannattā ñāyappaṭipannaṃ.",
  "tika-vin01t2:294_4": "Yathā paṭipannā guṇasambhāvanāya parehi kariyamānaṃ paccuṭṭhānādisāmīcikammaṃ arahanti,",
  "tika-vin01t2:294_5": "tathā paṭipannattā sāmīcippaṭipannaṃ.",
  "tika-vin01t2:295_0": "Yugaḷavasena paṭhamamaggaṭṭho phalaṭṭhoti idamekaṃ yugaḷanti evaṃ cattāri purisayugāni honti.",
  "tika-vin01t2:295_1": "Ettha pana “catupurisayugaṃ saṅgha”nti vattabbe “cattārī”ti vibhattilopaṃ akatvā niddeso katoti daṭṭhabbaṃ.",
  "tika-vin01t2:295_2": "Cattāri purisayugāni etthāti catupurisayugoti hi saṅgho vuccati.",
  "tika-vin01t2:295_3": "Aṭṭhapurisapuggalanti purisapuggalavasena eko paṭhamamaggaṭṭho,",
  "tika-vin01t2:295_4": "eko phalaṭṭhoti iminā nayena aṭṭheva purisapuggalā honti.",
  "tika-vin01t2:295_5": "Aṭṭha purisapuggalā etthāti aṭṭhapurisapuggalo, saṅgho.",
  "tika-vin01t2:295_6": "Ettha ca purisoti vā puggaloti vā ekatthānetāni padāni,",
  "tika-vin01t2:295_7": "veneyyavasena panetaṃ vuttaṃ.",
  "tika-vin01t2:296_0": "Āhuneyyantiādīsu ānetvā hunitabbanti āhunaṃ,",
  "tika-vin01t2:296_1": "dūratopi ānetvā sīlavantesu dātabbānaṃ catunnaṃ paccayānametaṃ adhivacanaṃ.",
  "tika-vin01t2:296_2": "Taṃ āhunaṃ paṭiggahetuṃ yutto tassa mahapphalabhāvakaraṇatoti āhuneyyo, saṅgho.",
  "tika-vin01t2:296_3": "Atha vā dūratopi āgantvā sabbasāpateyyampi ettha hunitabbanti āhavanīyo,",
  "tika-vin01t2:296_4": "sakkādīnampi vā āhavanaṃ arahatīti āhavanīyo.",
  "tika-vin01t2:296_5": "Yo cāyaṃ brāhmaṇānaṃ āhavanīyo aggi,",
  "tika-vin01t2:296_6": "yattha hutaṃ mahapphalanti tesaṃ laddhi.",
  "tika-vin01t2:296_7": "Sace hutassa mahapphalatāya āhavanīyo,",
  "tika-vin01t2:296_8": "saṅghova āhavanīyo.",
  "tika-vin01t2:296_9": "Saṅghe hutañhi mahapphalaṃ hoti. Yathāha –",
  "tika-vin01t2:297_0": "“Yo ca vassasataṃ jantu, aggiṃ paricare vane;",
  "tika-vin01t2:298_0": "Ekañca bhāvitattānaṃ, muhuttamapi pūjaye;",
  "tika-vin01t2:299_0": "Sāyeva pūjanā seyyo, yañce vassasataṃ huta”nti. ;",
  "tika-vin01t2:300_0": "Tadetaṃ nikāyantare “āhavanīyo”ti padaṃ idha “āhuneyyo”ti iminā padena atthato ekaṃ,",
  "tika-vin01t2:300_1": "byañjanato panettha kiñcimattameva nānaṃ.",
  "tika-vin01t2:301_0": "Pāhuneyyanti ettha pana pāhunaṃ vuccati disāvidisato āgatānaṃ piyamanāpānaṃ ñātimittānaṃ atthāya sakkārena paṭiyattaṃ āgantukadānaṃ.",
  "tika-vin01t2:301_1": "Tampi ṭhapetvā te tathārūpe piyamittādike pāhunake saṅghasseva dātuṃ yuttaṃ,",
  "tika-vin01t2:301_2": "saṅghova taṃ paṭiggahetuṃ yutto.",
  "tika-vin01t2:301_3": "Saṅghasadiso hi pāhunako natthi.",
  "tika-vin01t2:301_4": "Tathā hesa ekabuddhantare vītivatteyeva dissati,",
  "tika-vin01t2:301_5": "abbokiṇṇañca piyamanāpattakarehi sīlādidhammehi samannāgatoti evaṃ pāhunamassa dātuṃ yuttaṃ,",
  "tika-vin01t2:301_6": "pāhunañca paṭiggahetuṃ yuttoti pāhuneyyo.",
  "tika-vin01t2:302_0": "Dakkhanti etāya sattā yathādhippetāhi sampattīhi vaḍḍhantīti dakkhiṇā,",
  "tika-vin01t2:302_1": "paralokaṃ saddahitvā dātabbadānaṃ.",
  "tika-vin01t2:302_2": "Taṃ dakkhiṇaṃ arahati,",
  "tika-vin01t2:302_3": "dakkhiṇāya vā hito yasmā naṃ mahapphalakaratāya visodhetīti dakkhiṇeyyo.",
  "tika-vin01t2:302_4": "Ubho hatthe sirasi patiṭṭhāpetvā sabbalokena kariyamānaṃ añjalikammaṃ arahatīti añjalikaraṇīyo.",
  "tika-vin01t2:302_5": "Anuttaraṃ puññakkhettanti sabbalokassa asadisaṃ puññaviruhanaṭṭhānaṃ.",
  "tika-vin01t2:302_6": "Yathā hi rañño vā amaccassa vā sālīnaṃ vā yavānaṃ vā viruhanaṭṭhānaṃ rañño sālikkhettaṃ yavakkhettanti vuccati,",
  "tika-vin01t2:302_7": "evaṃ saṅgho sabbalokassa puññānaṃ viruhanaṭṭhānaṃ.",
  "tika-vin01t2:302_8": "Saṅghaṃ nissāya hi lokassa nānappakārahitasukhasaṃvattanikāni puññāni viruhanti,",
  "tika-vin01t2:302_9": "tasmā saṅgho anuttaraṃ puññakkhettaṃ lokassa.",
  "tika-vin01t2:302_10": "Etthāpi “suppaṭipannaṃ saṅgha”ntiādinā sabbattha saṅgha-",
  "tika-vin01t2:302_11": "saddappayogo suppaṭipannā-",
  "tika-vin01t2:302_12": "disaddānaṃ saṅghavisesanabhāvadassanatthaṃ kato,",
  "tika-vin01t2:302_13": "tasmā “suppaṭipannaṃ paccakkhāmī”tiādinā vuttepi sikkhāpaccakkhānaṃ hotiyevāti daṭṭhabbaṃ.",
  "tika-vin01t2:303_0": "Sikkhāvevacanesu pana sikkhā-",
  "tika-vin01t2:303_1": "saddaṃ vinā kevalaṃ bhikkhu-",
  "tika-vin01t2:303_2": "saddo bhikkhunī-",
  "tika-vin01t2:303_3": "saddo ca sikkhāya adhivacanaṃ na hotīti “bhikkhusikkhaṃ bhikkhunīsikkha”nti vutteyeva sīsaṃ eti,",
  "tika-vin01t2:303_4": "adhisīlādayo pana sikkhā evāti “adhisīlaṃ paccakkhāmī”tiādinā vuttepi sīsaṃ eti.",
  "tika-vin01t2:303_5": "Paṭhamaṃ pārājikantiādinā sikkhāpadānaṃyeva gahaṇaṃ veditabbaṃ,",
  "tika-vin01t2:303_6": "na āpattīnaṃ.",
  "tika-vin01t2:304_0": "Upajjhāyavevacanesu upajjhāyo hutvā yo pabbājesi ceva upasampādesi ca,",
  "tika-vin01t2:304_1": "taṃ sandhāya “yo maṃ pabbājesī”tiādi vuttaṃ.",
  "tika-vin01t2:304_2": "Yassa mūlenāti yassa padhānabhāvena kāraṇabhāvena vā.",
  "tika-vin01t2:304_3": "Yassa mūlaṃ padhānabhāvo kāraṇabhāvo vā etissāti yassamūlikā,",
  "tika-vin01t2:304_4": "pabbajjā upasampadā ca. Mūla-",
  "tika-vin01t2:304_5": "saddassa sāpekkhabhāvepi niccasāpekkhatāya gamakattā taddhitavutti daṭṭhabbā.",
  "tika-vin01t2:305_0": "Ācariyavevacanesu pana yo upajjhaṃ adatvā ācariyova hutvā pabbājesi,",
  "tika-vin01t2:305_1": "kammavācācariyo hutvā upasampādesi ca,",
  "tika-vin01t2:305_2": "taṃ sandhāya “yo maṃ pabbājesi,",
  "tika-vin01t2:305_3": "yo maṃ anusāvesī”ti vuttaṃ.",
  "tika-vin01t2:305_4": "Imehi dvīhi vacanehi pabbajjācariyo ca upasampadācariyo ca dassito.",
  "tika-vin01t2:305_5": "Yāhaṃ nissāya vasāmīti nissayācariyaṃ dasseti.",
  "tika-vin01t2:305_6": "Yāhaṃ uddisāpemītiādinā pana dhammācariyo vutto.",
  "tika-vin01t2:305_7": "Tattha uddisāpemīti pāṭhaṃ uddisāpemi.",
  "tika-vin01t2:305_8": "Paripucchāmīti uggahitapāṭhassa atthaṃ paripucchāmi.",
  "tika-vin01t2:305_9": "Saddhivihārikavevacanādīsu ca vuttānusāreneva attho veditabbo.",
  "tika-vin01t2:305_10": "Tassa mūleti ettha pana tassa santiketi attho daṭṭhabbo.",
  "tika-vin01t2:306_0": "Okallakoti khuppipāsādidukkhaparetānaṃ khīṇasukhānaṃ nahānādisarīrapaṭijagganarahitānaṃ kapaṇamanussānametaṃ adhivacanaṃ.",
  "tika-vin01t2:306_1": "Moḷibaddhoti sikhābaddho omukkamakuṭo vā.",
  "tika-vin01t2:306_2": "Kiñcāpi dvevāciko upāsako paṭhamabodhiyaṃyeva sambhavati,",
  "tika-vin01t2:306_3": "tathāpi tadā labbhamānanāmaṃ gahetvā vuttepi sikkhāpaccakkhānaṃ hotiyevāti dassanatthaṃ “dvevāciko upāsako”ti vuttaṃ.",
  "tika-vin01t2:306_4": "“Dvevāciko”ti idameva panettha vevacananti daṭṭhabbaṃ,",
  "tika-vin01t2:306_5": "tasmā “dvevācikoti maṃ dhārehī”ti ettakepi vutte sīsaṃ eti.",
  "tika-vin01t2:306_6": "Evaṃ sesesupi.",
  "tika-vin01t2:307_0": "Kumārakoti kumārāvattho ativiya daharasāmaṇero.",
  "tika-vin01t2:307_1": "Cellakoti tato mahantataro khuddakasāmaṇero.",
  "tika-vin01t2:307_2": "Ceṭakoti majjhimo.",
  "tika-vin01t2:307_3": "Moḷigalloti mahāsāmaṇero.",
  "tika-vin01t2:307_4": "Samaṇuddesoti pana avisesato sāmaṇerādhivacanaṃ.",
  "tika-vin01t2:307_5": "Nigaṇṭhupaṭṭhākotiādīnipi titthiyasāvakavevacanānīti daṭṭhabbaṃ.",
  "tika-vin01t2:308_0": "Dussīloti nissīlo sīlavirahito.",
  "tika-vin01t2:308_1": "Pāpadhammoti dussīlattā eva hīnajjhāsayatāya lāmakasabhāvo.",
  "tika-vin01t2:308_2": "Asucisaṅkassarasamācāroti aparisuddhakāyakammāditāya asuci hutvā saṅkāya saritabbasamācāro.",
  "tika-vin01t2:308_3": "Dussīlo hi kiñcideva asāruppaṃ disvā “idaṃ asukena kataṃ bhavissatī”ti paresaṃ āsaṅkanīyo hoti.",
  "tika-vin01t2:308_4": "Kenacideva karaṇīyena mantayante bhikkhū disvā “kacci nu kho ime mayā katakammaṃ jānitvā mantentī”ti attanoyeva saṅkāya saritabbasamācāro.",
  "tika-vin01t2:308_5": "Paṭicchannakammantoti lajjitabbatāya paṭicchādetabbakammanto.",
  "tika-vin01t2:308_6": "Assamaṇoti na samaṇo.",
  "tika-vin01t2:308_7": "Salākaggahaṇādīsu “ahampi samaṇo”ti micchāpaṭiññāya samaṇapaṭiñño,",
  "tika-vin01t2:308_8": "aseṭṭhacāritāya abrahmacārī,",
  "tika-vin01t2:308_9": "uposathādīsu “ahampi brahmacārī”ti micchāpaṭiññāya brahmacāripaṭiñño,",
  "tika-vin01t2:308_10": "pūtinā kammena sīlavipattiyā anto anupaviṭṭhattā antopūti,",
  "tika-vin01t2:308_11": "chahi dvārehi rāgādikilesānussavanena tintattā avassuto,",
  "tika-vin01t2:308_12": "sañjātarāgādikacavarattā sīlavantehi chaḍḍetabbattā ca kasambujāto.",
  "tika-vin01t2:308_13": "Koṇṭhoti dussīlādhivacanametaṃ.",
  "tika-vin01t2:309_0": "“Yāni vā panaññānipi atthi buddhavevacanāni vā”tiādinā yaṃ-",
  "tika-vin01t2:309_1": "saddaparāmaṭṭhānaṃ buddhādivevacanānaṃyeva taṃ-",
  "tika-vin01t2:309_2": "saddena parāmasanaṃ hotīti āha –",
  "tika-vin01t2:309_3": "“tehi ākārehi…pe…",
  "tika-vin01t2:309_4": "buddhādīnaṃ vevacanehī”ti.",
  "tika-vin01t2:309_5": "Kathaṃ pana tāni ākārādisaddehi voharīyantīti āha “vevacanāni hī”tiādi.",
  "tika-vin01t2:309_6": "Saṇṭhānavantānaṃ buddhādīnaṃ saṇṭhānadīpanaṃ tāva hotu,",
  "tika-vin01t2:309_7": "saṇṭhānarahitānaṃ pana dhammasikkhādīnaṃ kathanti āha “sikkhāpaccakkhānasaṇṭhānattā eva vā”ti.",
  "tika-vin01t2:309_8": "Sikkhāpaccakkhānarūpāni hi vevacanāni “sikkhāpaccakkhānasaṇṭhānānī”ti vuccanti.",
  "tika-vin01t2:309_9": "Evaṃ khoti ettha khoti avadhāraṇatthe nipātoti āha “evamevā”ti.",
  "tika-vin01t2:310_0": "54.",
  "tika-vin01t2:310_1": "Mucchāparetoti mucchāya abhibhūto.",
  "tika-vin01t2:310_2": "Vacanatthavijānanasamatthaṃ tiracchānagataṃ dassetuṃ “nāgamāṇavakassā”tiādi vuttaṃ.",
  "tika-vin01t2:310_3": "Tihetukapaṭisandhikāti yebhuyyavasena vuttaṃ.",
  "tika-vin01t2:310_4": "Na hi sabbāpi devatā tihetukapaṭisandhikāva honti dvihetukānampi sambhavato.",
  "tika-vin01t2:310_5": "Atikhippaṃ jānantīti devatānaṃ bhavaṅgaparivāsassa manussānaṃ viya adandhabhāvato vuttaṃ.",
  "tika-vin01t2:311_0": "Sabhāgassāti purisassa.",
  "tika-vin01t2:311_1": "Visabhāgassāti mātugāmassa.",
  "tika-vin01t2:311_2": "Anariyakoti māgadhavohārato añño.",
  "tika-vin01t2:311_3": "Davāti sahasā.",
  "tika-vin01t2:311_4": "Ravāti virajjhitvā.",
  "tika-vin01t2:311_5": "Aññaṃ bhaṇissāmīti aññaṃ bhaṇanto buddhaṃ paccakkhāmīti bhaṇatīti yojetabbaṃ.",
  "tika-vin01t2:311_6": "Akkharasamayānabhiññatāya vā karaṇasampattiyā abhāvato vā kathetabbaṃ kathetuṃ asakkonto hutvā aññaṃ kathento ravā bhaṇati nāma.",
  "tika-vin01t2:311_7": "Ubhayathāpi aññaṃ bhaṇitukāmassa aññabhaṇanaṃ samānanti āha “purimena ko viseso”ti.",
  "tika-vin01t2:312_0": "Vācetīti pāḷiṃ kathento aññaṃ uggaṇhāpento vā vāceti.",
  "tika-vin01t2:312_1": "Paripucchatīti pāḷiyā atthaṃ paripucchanto pāḷiṃ paripucchati.",
  "tika-vin01t2:312_2": "Uggaṇhātīti aññassa santike pāḷiṃ uggaṇhāti.",
  "tika-vin01t2:312_3": "Sajjhāyaṃ karotīti uggahitapāḷiṃ sajjhāyati.",
  "tika-vin01t2:312_4": "Vaṇṇetīti pāḷiyā atthaṃ saṃvaṇṇento pāḷiṃ vaṇṇeti.",
  "tika-vin01t2:312_5": "Mahallakassa kiñci ajānanato aviditindriyatāya vā “potthakarūpasadisassā”ti vuttaṃ,",
  "tika-vin01t2:312_6": "mattikāya katarūpasadisassāti attho.",
  "tika-vin01t2:312_7": "Garumedhassāti ārammaṇesu lahuppavattiyā abhāvato dandhagatikatāya garupaññassa,",
  "tika-vin01t2:312_8": "mandapaññassāti vuttaṃ hoti.",
  "tika-vin01t2:312_9": "Sabbaso vāti iminā “idaṃ padaṃ sāvessāmi ‘sikkhaṃ paccakkhāmī”’ti evaṃ pavattacittuppādassa abhāvaṃ dasseti.",
  "tika-vin01t2:312_10": "Yasmā pana asati evarūpe cittuppāde kenaci pariyāyena tathāvidhaṃ vacībhedaṃ katvā sāvanaṃ nāma neva sambhavati,",
  "tika-vin01t2:312_11": "tasmā vuttaṃ “buddhaṃ paccakkhāmītiādīsu…pe…",
  "tika-vin01t2:312_12": "vacībhedaṃ katvā na sāvetī”ti.",
  "tika-vin01t2:313_0": "Sikkhāpaccakkhānavibhaṅgavaṇṇanā niṭṭhitā.",
  "tika-vin01t2:314_0": "Mūlapaññattivaṇṇanā",
  "tika-vin01t2:315_0": "55.",
  "tika-vin01t2:315_1": "Niddisitabbassāti vivaritabbassa pakāsetabbassa.",
  "tika-vin01t2:315_2": "Kilesehīti ahirikādīhi kilesehi.",
  "tika-vin01t2:315_3": "Ito paṭṭhāyāti duṭṭhulla-",
  "tika-vin01t2:315_4": "padato paṭṭhāya.",
  "tika-vin01t2:315_5": "Tassa kammassāti methunadhammapaṭisevanasaṅkhātassa kammassa.",
  "tika-vin01t2:315_6": "Dassanantiādi vuttanayameva.",
  "tika-vin01t2:315_7": "Assāti methunadhammassa.",
  "tika-vin01t2:316_0": "Dvīhi dvīhi samāpajjitabbā dvayaṃdvayasamāpattīti āha “dvayena dvayena samāpajjitabbato”ti.",
  "tika-vin01t2:316_1": "Rāgapariyuṭṭhānena sadisabhāvappattiyā mithunānaṃ idaṃ methunaṃ,",
  "tika-vin01t2:316_2": "methunameva dhammo methunadhammoti āha “ubhinnaṃ rattāna”ntiādi.",
  "tika-vin01t2:316_3": "Tattha rattānanti methunarāgena rattānaṃ.",
  "tika-vin01t2:316_4": "Sārattānanti teneva rāgena ativiya rattānaṃ.",
  "tika-vin01t2:316_5": "Avassutānanti lokassādamittasanthavavasena uppannamethunarāgena tintānaṃ.",
  "tika-vin01t2:316_6": "Pariyuṭṭhitānanti methunarāguppattiyā pariyonaddhacittānaṃ.",
  "tika-vin01t2:316_7": "Sadisānanti rattatādīhi sadisānaṃ.",
  "tika-vin01t2:317_0": "Yasmā “paṭisevati nāmā”ti padaṃ mātikāya natthi,",
  "tika-vin01t2:317_1": "tasmā “paṭisevati nāmāti kasmā uddhaṭa”nti yo maññati,",
  "tika-vin01t2:317_2": "tassa kāraṇaṃ dassento “paṭiseveyyāti ettha…pe…",
  "tika-vin01t2:317_3": "mātikāpada”nti āha.",
  "tika-vin01t2:317_4": "Itthiyā nimittenāti idaṃ “maggena gacchatī”tiādi viya daṭṭhabbaṃ.",
  "tika-vin01t2:317_5": "Yathā hi “maggena gacchatī”ti vutte “maggaṃ gacchati,",
  "tika-vin01t2:317_6": "magge vā gacchatī”ti ayamattho labbhati,",
  "tika-vin01t2:317_7": "evaṃ “itthiyā nimittena pavesetī”ti vutte “itthiyā nimittaṃ paveseti,",
  "tika-vin01t2:317_8": "nimitte vā pavesetī”ti ayamattho labbhati.",
  "tika-vin01t2:317_9": "Idañca yebhuyyena purisapayogadassanatthaṃ vuttaṃ.",
  "tika-vin01t2:317_10": "Nimittaṃ aṅgajātanti atthato ekaṃ.",
  "tika-vin01t2:317_11": "Pavesanaṃ nāma na bahi chupanamattanti āha “vātena asamphuṭṭhe allokāse”ti.",
  "tika-vin01t2:317_12": "Abbhantarañhi pavesento “pavesetī”ti vuccati,",
  "tika-vin01t2:317_13": "na bahi chupanto.",
  "tika-vin01t2:317_14": "Abbhantaranti ca pakatiyā sabbaso pihitassa nimittassa vātena asamphuṭṭhokāso vuccatīti.",
  "tika-vin01t2:318_0": "Idāni sabbathā lesokāsapidahanatthaṃ itthinimitte purisanimitte ca labbhamānaṃ pavesakāle aññamaññaṃ",
  "tika-vin01t2:318_1": "phassārahaṃ padesavisesaṃ vibhajitvā dassento “itthinimitte cattāri passānī”tiādimāha.",
  "tika-vin01t2:318_2": "Vātena hi asamphuṭṭhe allokāse yattha katthaci ekenapi padesena chupitvā pavesento “pavesetī”ti vuccati.",
  "tika-vin01t2:318_3": "Vemajjhanti yathā cattāri passāni asamphusanto paveseti,",
  "tika-vin01t2:318_4": "evaṃ katavivarassa itthinimittassa heṭṭhimatalaṃ vuccati,",
  "tika-vin01t2:318_5": "purisanimitte pana majjhanti aggakoṭiṃ sandhāya vadati.",
  "tika-vin01t2:318_6": "Uparīti aggakoṭito uparibhāgappadeso.",
  "tika-vin01t2:318_7": "Idañca majjhena samiñjitvā pavesentassa majjhimapabbasamiñjitaṅguliṃ katthaci pavesentassa aṅguliyā majjhimapabbapiṭṭhisadisaṃ",
  "tika-vin01t2:318_8": "aṅgajātassa uparibhāgavemajjhaṃ sandhāya vuttaṃ.",
  "tika-vin01t2:318_9": "Heṭṭhā pavesentoti itthinimittassa heṭṭhimabhāgena chupantaṃ pavesento.",
  "tika-vin01t2:318_10": "Majjhena pavesentoti abbhantaratalaṃ chupitvā majjhena pavesento.",
  "tika-vin01t2:318_11": "Katthaci acchupantaṃ pavesetvā nīharantassa hi natthi pārājikaṃ,",
  "tika-vin01t2:318_12": "dukkaṭaṃ pana hoti chinnasīsavatthusmiṃ vaṭṭakate mukhe acchupantaṃ pavesetvā nīharantassa viya.",
  "tika-vin01t2:318_13": "Majjheneva chupantaṃ pavesentoti aggakoṭiyā chupantaṃ pavesento.",
  "tika-vin01t2:318_14": "Majjhimapabbapiṭṭhiyā samiñjitaṅgulinti sambandho.",
  "tika-vin01t2:318_15": "Atha vā samiñjitaṅguliṃ majjhimapabbapiṭṭhiyā pavesento viyāti yojetabbaṃ.",
  "tika-vin01t2:318_16": "Saṅkocetvāti nimittamajjhena bhinditvā.",
  "tika-vin01t2:318_17": "Uparibhāgenāti saṅkocitassa uparibhāgakoṭiyā.",
  "tika-vin01t2:318_18": "Idāni purisanimittassa heṭṭhā vuttesu chasu ṭhānesu uparīti vuttaṭṭhānantarassa vasena visuṃ cattāri",
  "tika-vin01t2:318_19": "passāni gahetvā purisanimitte dasadhā ṭhānabhedaṃ dassento “tatthā”tiādimāha.",
  "tika-vin01t2:318_20": "Heṭṭhā pana visuṃ tāni aggahetvā “cattāri passānī”ti vacanasāmaññatopi visuṃ visuṃ labbhamānāni ekaccaṃ gahetvā cha ṭhānāni vuttāni.",
  "tika-vin01t2:318_21": "Tulādaṇḍasadisaṃ pavesentassāti ujukaṃ pavesentassa.",
  "tika-vin01t2:319_0": "Nimitte jātanti attano nimitte jātaṃ.",
  "tika-vin01t2:319_1": "Cammakhīlanti nimitte uṭṭhitaṃ cammameva.",
  "tika-vin01t2:319_2": "“Uṇṇigaṇḍo”tipi vadanti.",
  "tika-vin01t2:319_3": "Nimitte jātampi cammakhīlādi nimittamevāti āha “āpatti pārājikassā”ti.",
  "tika-vin01t2:319_4": "“Upahatakāyappasāda”nti avatvā “naṭṭhakāyappasāda”nti vacanaṃ upādinnabhāvassa natthitādassanatthaṃ.",
  "tika-vin01t2:319_5": "Tenevāha –",
  "tika-vin01t2:319_6": "“matacammaṃ vā sukkhapīḷakaṃ vā”ti.",
  "tika-vin01t2:319_7": "Sati hi upādinnabhāve upahatepi kāyappasāde upahatindriyavatthusmiṃ viya pārājikāpattiyeva siyā,",
  "tika-vin01t2:319_8": "matacammaṃ pana sukkhapīḷakañca anupādinnakaṃ upādinnakeyeva ca pārājikāpatti.",
  "tika-vin01t2:319_9": "Tenevāha “āpatti dukkaṭassā”ti.",
  "tika-vin01t2:319_10": "Na ca evaṃ karontassa anāpatti sakkā vattunti dukkaṭaṃ vuttaṃ,",
  "tika-vin01t2:319_11": "itthinimittassa pana naṭṭhepi upādinnabhāve pārājikāpattiyeva.",
  "tika-vin01t2:319_12": "Mate akkhāyite yebhuyyena akkhāyite pārājikāpattivacanato methunassādenāti iminā kāyasaṃsaggarāgaṃ nivatteti.",
  "tika-vin01t2:319_13": "Sati hi kāyasaṃsaggarāge saṅghādisesova siyā,",
  "tika-vin01t2:319_14": "bījānipi nimittasaṅkhyaṃ na gacchantīti dukkaṭameva vuttaṃ.",
  "tika-vin01t2:319_15": "“Nimittena nimittaṃ pavesetī”ti hi vuttaṃ.",
  "tika-vin01t2:320_0": "Idāni imissā methunakathāya asabbhirūpattā “īdisaṃ ṭhānaṃ kathentehi suṇantehi ca evaṃ paṭipajjitabba”nti",
  "tika-vin01t2:320_1": "anusāsanto “ayañca methunakathā nāmā”tiādimāha.",
  "tika-vin01t2:320_2": "Methunakathāya rāgavuddhihetuttā hāsavisayattā ca tadubhayanivattanatthaṃ paṭikūlamanasikārādīsu niyojeti.",
  "tika-vin01t2:320_3": "Paṭikūlamanasikārena hi rāgo nivattati,",
  "tika-vin01t2:320_4": "samaṇasaññādīsu paccupaṭṭhitesu hāso nivattati.",
  "tika-vin01t2:320_5": "Sattānuddayāyāti sattānaṃ apāyadukkhādīhi anurakkhaṇatthaṃ.",
  "tika-vin01t2:320_6": "Lokānukampāyāti sattalokavisayāya anukampāya.",
  "tika-vin01t2:321_0": "Mukhaṃ apidhāyāti mukhaṃ apidahitvā,",
  "tika-vin01t2:321_1": "yena kenaci pamādena kadāci mandahāso bhaveyya,",
  "tika-vin01t2:321_2": "tadā garuttaṃ kuppeyya,",
  "tika-vin01t2:321_3": "tasmā tādise kāle garubhāvassa avikopanatthaṃ bījakena mukhaṃ paṭicchādetvā nisīditabbanti adhippāyo.",
  "tika-vin01t2:321_4": "Atha vā mukhaṃ apidhāyāti mukhaṃ pidahitvāti attho.",
  "tika-vin01t2:321_5": "Bījakena mukhaṃ paṭicchādetvā hasamānena na nisīditabbanti ayamettha adhippāyo.",
  "tika-vin01t2:321_6": "Dantavidaṃsakanti dante dassetvā vivaritvā cāti attho.",
  "tika-vin01t2:321_7": "Gabbhitenāti saṅkocaṃ anāpajjantena,",
  "tika-vin01t2:321_8": "ussāhajātenāti attho.",
  "tika-vin01t2:321_9": "Yadi hi “īdisaṃ nāma asabbhiṃ kathemī”ti saṅkocaṃ āpajjeyya,",
  "tika-vin01t2:321_10": "atthavibhāvanaṃ na siyā,",
  "tika-vin01t2:321_11": "tasmā “tādisena sammāsambuddhenapi tāva īdisaṃ kathitaṃ,",
  "tika-vin01t2:321_12": "kimaṅgaṃ panāhaṃ kathemī”ti evaṃ ussāhajātena kathetabbanti adhippāyo.",
  "tika-vin01t2:321_13": "Satthupaṭibhāgenāti satthukappena,",
  "tika-vin01t2:321_14": "satthusadisenāti attho.",
  "tika-vin01t2:322_0": "Mūlapaññattivaṇṇanā niṭṭhitā.",
  "tika-vin01t2:323_0": "Anupaññattivaṇṇanā",
  "tika-vin01t2:324_0": "Tiracchānesu gatāyāti tiracchānesu uppannāya.",
  "tika-vin01t2:324_1": "Yasmā tiracchānagatā nāma atikhuddakāpi honti,",
  "tika-vin01t2:324_2": "yesaṃ maggesu tilaphalamattampi pavesanaṃ nappahoti,",
  "tika-vin01t2:324_3": "tasmā na sabbāva tiracchānagatitthiyo pārājikavatthubhūtāti pavesanappahonakavasena labbhamānakatiracchānagatitthiyo",
  "tika-vin01t2:324_4": "paricchinditvā dassento “pārājikavatthubhūtā eva cetthā”tiādimāha.",
  "tika-vin01t2:324_5": "Apadānaṃ ahimacchātiādigāthā pārājikavatthūnaṃ heṭṭhimaparicchedadassanatthaṃ porāṇehi ṭhapitā.",
  "tika-vin01t2:324_6": "Tattha ahīti jātiniddesena sabbāpi sappajāti saṅgahitāti āha –",
  "tika-vin01t2:324_7": "“ahiggahaṇena…pe…",
  "tika-vin01t2:324_8": "dīghajāti saṅgahitā”ti.",
  "tika-vin01t2:324_9": "Tattha gonasāti sappavisesā,",
  "tika-vin01t2:324_10": "yesaṃ piṭṭhīsu mahantāni maṇḍalāni sandissanti.",
  "tika-vin01t2:324_11": "Macchaggahaṇaṃ odakajātiyā upalakkhaṇapadanti āha –",
  "tika-vin01t2:324_12": "“macchaggahaṇena…pe…",
  "tika-vin01t2:324_13": "odakajāti saṅgahitā”ti.",
  "tika-vin01t2:324_14": "Teneva maṇḍūkakacchapānaṃ sapādakattepi odakajātikattā saṅgaho kato.",
  "tika-vin01t2:325_0": "Mukhasaṇṭhānanti oṭṭhacammasaṇṭhānaṃ.",
  "tika-vin01t2:325_1": "Vaṇasaṅkhepaṃ gacchatīti vaṇasaṅgahaṃ gacchati navasu vaṇamukhesu saṅgahitattāti adhippāyo.",
  "tika-vin01t2:325_2": "Vaṇe thullaccayañca “amaggena amaggaṃ paveseti,",
  "tika-vin01t2:325_3": "āpatti thullaccayassā”ti imassa vasena veditabbaṃ.",
  "tika-vin01t2:325_4": "Tasmiñhi sutte dvīsu sambhinnavaṇesu ekena vaṇena pavesetvā dutiyena nīharantassa thullaccayaṃ vuttaṃ.",
  "tika-vin01t2:325_5": "Vakkhati ca “imassa suttassa anulomavasena sabbattha vaṇasaṅkhepe thullaccayaṃ veditabba”nti.",
  "tika-vin01t2:325_6": "Kukkuṭiggahaṇampi sabbāya pakkhijātiyā upalakkhaṇapadanti āha –",
  "tika-vin01t2:325_7": "“kukkuṭiggahaṇena…pe…",
  "tika-vin01t2:325_8": "pakkhijāti saṅgahitā”ti.",
  "tika-vin01t2:325_9": "Majjāriggahaṇampi catuppadajātiyā upalakkhaṇapadanti daṭṭhabbaṃ. Tenāha –",
  "tika-vin01t2:325_10": "“majjāriggahaṇena…pe…",
  "tika-vin01t2:325_11": "catuppadajāti saṅgahitā”ti.",
  "tika-vin01t2:325_12": "Rukkhasunakhā nāma kalandakātipi vadanti.",
  "tika-vin01t2:325_13": "Maṅgusāti naṅgulā.",
  "tika-vin01t2:326_0": "Parājita-",
  "tika-vin01t2:326_1": "saddo upasaggassa vuddhiṃ katvā ta-",
  "tika-vin01t2:326_2": "kārassa ca ka-",
  "tika-vin01t2:326_3": "kāraṃ katvā pārājikoti niddiṭṭhoti āha “pārājikoti parājito”ti.",
  "tika-vin01t2:326_4": "“Katthaci āpattīti ‘pārājikena dhammena anuddhaṃseyyā’tiādīsu,",
  "tika-vin01t2:326_5": "katthaci sikkhāpadanti idaṃ pana disvā jānitabba”nti gaṇṭhipadesu vuttaṃ.",
  "tika-vin01t2:326_6": "Parājayatīti pārājikaṃ,",
  "tika-vin01t2:326_7": "pārājikāti ca kattusādhanena pārājika-",
  "tika-vin01t2:326_8": "saddena sikkhāpadaṃ āpatti ca vuccatīti dassento āha “yo taṃ atikkamatī”tiādi.",
  "tika-vin01t2:326_9": "Puggalo pana kammasādhanena pārājika-",
  "tika-vin01t2:326_10": "saddena vuccatīti dassento āha “puggalo yasmā parājito”tiādi.",
  "tika-vin01t2:327_0": "Etameva hi atthaṃ sandhāyāti “taṃ āpattiṃ āpanno puggalo parājito hoti parājayamāpanno”ti etamatthaṃ sandhāya.",
  "tika-vin01t2:327_1": "Cuto paraddhotiādinā hi taṃ āpattiṃ āpannapuggalo cuto hoti parājito parājayaṃ āpannoti ayamattho viññāyati,",
  "tika-vin01t2:327_2": "na pana puggalo pārājiko nāma hotīti etamatthaṃ sandhāyāti evamattho gahetabbo.",
  "tika-vin01t2:327_3": "Na hi parivārepi gāthā puggalavuttipārājikasaddanibbacanadassanatthaṃ vuttā āpattivuttīnaṃ pārājikā-",
  "tika-vin01t2:327_4": "disaddānaṃ nibbacanavibhāgappasaṅge vuttattā.",
  "tika-vin01t2:327_5": "Ayañhi parivāragāthāya attho –",
  "tika-vin01t2:327_6": "yadidaṃ puggalāpattisikkhāpadapārājikesu āpattipārājikaṃ nāma vuttaṃ,",
  "tika-vin01t2:327_7": "taṃ āpajjanto puggalo yasmā parājito parājayamāpanno saddhamā cuto paraddho bhaṭṭho niraṅkato ca hoti,",
  "tika-vin01t2:327_8": "anīhaṭe tasmiṃ puggale puna uposathapavāraṇādibhedo saṃvāso natthi,",
  "tika-vin01t2:327_9": "tenetaṃ iti vuccati tena kāraṇena etaṃ āpattipārājikaṃ iti vuccatīti.",
  "tika-vin01t2:327_10": "Ayaṃ panettha saṅkhepattho –",
  "tika-vin01t2:327_11": "yasmā parājito hoti etena,",
  "tika-vin01t2:327_12": "tasmā etaṃ pārājikanti vuccatīti.",
  "tika-vin01t2:327_13": "Paribhaṭṭhoti sāsanato bhaṭṭho,",
  "tika-vin01t2:327_14": "parihīnoti attho.",
  "tika-vin01t2:327_15": "Chinnoti antarā khaṇḍito.",
  "tika-vin01t2:328_0": "Saddhiṃ yojanāyāti padayojanāya saddhiṃ.",
  "tika-vin01t2:328_1": "Catubbidhaṃ saṅghakammanti apalokanādivasena catubbidhaṃ kammaṃ.",
  "tika-vin01t2:328_2": "Sīmāparicchinnehīti ekasīmāpariyāpannehi.",
  "tika-vin01t2:328_3": "Pakatattā nāma pārājikaṃ anāpannā anukkhittā ca.",
  "tika-vin01t2:328_4": "Pañcavidhopīti nidānuddesādivasena pañcavidhopi.",
  "tika-vin01t2:328_5": "Nahāpitapubbakānaṃ viya odhisaanuññātaṃ ṭhapetvā avasesaṃ sabbampi sikkhāpadaṃ sabbehipi lajjīpuggalehi",
  "tika-vin01t2:328_6": "anatikkamanīyattā vuttaṃ “sabbehipi lajjīpuggalehi samaṃ sikkhitabbabhāvato”ti.",
  "tika-vin01t2:328_7": "Samanti saddhiṃ,",
  "tika-vin01t2:328_8": "ekappahārena vā.",
  "tika-vin01t2:328_9": "Sikkhitabbabhāvatoti anatikkamanavasena uggahaparipucchādinā ca sikkhitabbabhāvato.",
  "tika-vin01t2:328_10": "Sāmaññasikkhāpadesu “idaṃ tayā na sikkhitabba”nti evaṃ abahikātabbato “na ekopi tato bahiddhā sandissatī”ti vuttaṃ.",
  "tika-vin01t2:328_11": "Yaṃ taṃ vuttanti sambandho.",
  "tika-vin01t2:329_0": "56.",
  "tika-vin01t2:329_1": "Na kevalaṃ itthiyā eva nimittaṃ pārājikavatthūti iminā kevalaṃ itthiyā eva nimittaṃ pārājikavatthu na hoti,",
  "tika-vin01t2:329_2": "atha kho ubhatobyañjanakapaṇḍakapurisānampi nimittaṃ pārājikavatthūti dasseti.",
  "tika-vin01t2:329_3": "Na ca manussitthiyā evāti iminā pana manussitthiyā eva nimittaṃ pārājikavatthu na hoti,",
  "tika-vin01t2:329_4": "amanussitthitiracchānagatitthiamanussubhatobyañjanakādīnampi nimittaṃ pārājikavatthūti dasseti.",
  "tika-vin01t2:329_5": "“Vatthumeva na hotīti amanussitthipasaṅgena āgataṃ suvaṇṇarajatādimayaṃ paṭikkhipatī”ti tīsupi gaṇṭhipadesu vuttaṃ,",
  "tika-vin01t2:329_6": "taṃ yuttaṃ viya na dissati.",
  "tika-vin01t2:329_7": "Na hi ito pubbe amanussitthiggahaṇaṃ kataṃ atthi,",
  "tika-vin01t2:329_8": "yena tappasaṅgo siyā.",
  "tika-vin01t2:329_9": "Idāneva hi “tisso itthiyo”tiādinā amanussitthiggahaṇaṃ kataṃ,",
  "tika-vin01t2:329_10": "na ca amanussitthiggahaṇena suvaṇṇarajatādimayānaṃ pasaṅgo yutto.",
  "tika-vin01t2:329_11": "Manussāmanussatiracchānajātivasena tividhā katvā pārājikavatthubhūtasattānaṃ niddesena suvaṇṇarajatādimayānaṃ pasaṅgassa nivattitattā.",
  "tika-vin01t2:329_12": "Tathā hi itthipurisādīsu manussāmanussādīsu vā kañci anāmasitvā avisesena “methunaṃ dhammaṃ paṭiseveyyā”ti ettakameva mātikāyaṃ vuttaṃ.",
  "tika-vin01t2:329_13": "Tassa padabhājane ca “paṭisevati nāmā”ti mātikaṃ padaṃ uddharitvā “yo nimittena nimittaṃ aṅgajātena aṅgajātaṃ antamaso tilaphalamattampi paveseti,",
  "tika-vin01t2:329_14": "eso paṭisevati nāmā”ti paṭisevanākārova dassito,",
  "tika-vin01t2:329_15": "na pana pārājikavatthubhūtanimittanissayā manussāmanussatiracchānagatā itthipurisapaṇḍakaubhatobyañjanakā niyametvā dassitā,",
  "tika-vin01t2:329_16": "tasmā “itthiyā eva nu kho nimittaṃ pārājikavatthu,",
  "tika-vin01t2:329_17": "udāhu aññesampī”ti evamādi sandeho siyā,",
  "tika-vin01t2:329_18": "nimittavohāro ca suvaṇṇarajatādimayarūpakesu ca labbhatiyeva.",
  "tika-vin01t2:329_19": "Teneva vinītavatthūsu “lepacittassa nimittaṃ aṅgajātena chupi,",
  "tika-vin01t2:329_20": "dārudhītalikāya nimittaṃ aṅgajātena chupī”ti vuttaṃ,",
  "tika-vin01t2:329_21": "tasmā nimittasāmaññato “suvaṇṇarajatādimayānampi nimittaṃ pārājikavatthu hoti,",
  "tika-vin01t2:329_22": "na hotī”ti kassaci āsaṅkā siyā.",
  "tika-vin01t2:329_23": "Teneva “lepacittādivatthūsu tassa kukkuccaṃ ahosī”ti vuttaṃ.",
  "tika-vin01t2:329_24": "Tasmā tadāsaṅkānivattanatthaṃ pārājikavatthubhūtasattaniyamanatthañca jātivasena manussāmanussādito tidhā",
  "tika-vin01t2:329_25": "katvā pārājikavatthubhūte satte bhagavā vibhajitvā dasseti,",
  "tika-vin01t2:329_26": "tasmā “vatthumeva na hotī”ti nimittasāmaññato pasaṅgāgataṃ suvaṇṇarajatādimayānaṃ nimittaṃ paṭikkhipatīti vattabbaṃ.",
  "tika-vin01t2:330_0": "Tayo maggeti bhummatthe upayogavacananti āha “tīsu maggesūti attho veditabbo”ti.",
  "tika-vin01t2:330_1": "Evaṃ sabbatthāti iminā “dve magge”ti etthāpi dvīsu maggesūti attho veditabboti atidissati.",
  "tika-vin01t2:331_0": "Anupaññattivaṇṇanā niṭṭhitā.",
  "tika-vin01t2:332_0": "Paṭhamacatukkakathāvaṇṇanā",
  "tika-vin01t2:333_0": "57.",
  "tika-vin01t2:333_1": "Assāti ākhyātikapadanti tassa atthaṃ dassento “hotī”ti āha.",
  "tika-vin01t2:333_2": "Gaṇṭhipadesu pana “assāti puggalaṃ parāmasitvā hotīti vacanaseso dassito”tipi atthavikappo dassito,",
  "tika-vin01t2:333_3": "na so sundarataro.",
  "tika-vin01t2:333_4": "Yadi hi vacanaseso adhippeto siyā,",
  "tika-vin01t2:333_5": "“hotī”ti vattabbaṃ,",
  "tika-vin01t2:333_6": "teneva aññasmiṃ atthavikappe hotīti vacanaseso kato.",
  "tika-vin01t2:334_0": "58.",
  "tika-vin01t2:334_1": "Sādiyantassevāti ettha sādiyanaṃ nāma sevetukāmatācittassa upaṭṭhāpananti āha “paṭisevanacittasamaṅgissā”ti.",
  "tika-vin01t2:334_2": "“Paṭipakkhaṃ atthayantīti sikkhākāmānaṃ bhikkhūnaṃ paṭipakkhaṃ dussīlabhāvaṃ atthayantī”ti gaṇṭhipadesu vuttaṃ.",
  "tika-vin01t2:334_3": "Attano veripuggalassa pana paṭipakkhabhūtaṃ kañci amittaṃ atthayanti gavesantīti evamettha attho daṭṭhabbo.",
  "tika-vin01t2:334_4": "Paccatthikā hi attano veriṃ nāsetukāmā tassa paṭipakkhabhūtaṃ kañci amittaṃ attano sahāyabhāvamupagacchantaṃ icchanti.",
  "tika-vin01t2:334_5": "Rājapaccatthikādīnaṃ upari vakkhamānattā tadanurūpavasena atthaṃ dassento “bhikkhū eva paccatthikā bhikkhupaccatthikā”ti āha.",
  "tika-vin01t2:334_6": "“Bhikkhussa paccatthikā bhikkhupaccatthikā”ti evaṃ pana vuccamāne bhikkhussa paccatthikā rājādayopi ettheva",
  "tika-vin01t2:334_7": "saṅgayhantīti rājapaccatthikādayo visuṃ na vattabbā siyuṃ,",
  "tika-vin01t2:334_8": "aññattha pana bhikkhussa paccatthikā bhikkhupaccatthikāti ayamattho labbhateva “sāsanapaccatthikā”ti yathā.",
  "tika-vin01t2:334_9": "Issāpakatāti paresaṃ lābhasakkārādiasahanalakkhaṇāya issāya abhibhūtā.",
  "tika-vin01t2:334_10": "Nipparipphandanti paripphandavirahitaṃ,",
  "tika-vin01t2:334_11": "yathā calituṃ parivattituṃ na sakkoti,",
  "tika-vin01t2:334_12": "tathā gahetvāti attho.",
  "tika-vin01t2:334_13": "Sampayojentīti vaccamaggena saddhiṃ yojenti.",
  "tika-vin01t2:335_0": "Tasmiṃ khaṇeti tasmiṃ pavesanakkhaṇe,",
  "tika-vin01t2:335_1": "aggato yāva mūlā pavesanakālo “pavesanakkhaṇo”ti vuccati.",
  "tika-vin01t2:335_2": "Sādiyanaṃ nāma sevanacittassa uppādananti āha “sevanacittaṃ upaṭṭhāpetī”ti.",
  "tika-vin01t2:335_3": "Paviṭṭhakāleti aṅgajātassa yattakaṃ ṭhānaṃ pavesanārahaṃ,",
  "tika-vin01t2:335_4": "tattakaṃ anavasesato paviṭṭhakāle.",
  "tika-vin01t2:335_5": "Evaṃ paviṭṭhassa uddharaṇārambhato antarā ṭhitakālo ṭhitaṃ nāma.",
  "tika-vin01t2:335_6": "Aṭṭhakathāyaṃ pana mātugāmassa sukkavissaṭṭhiṃ patvā sabbathā vāyamato oramitvā ṭhitakālaṃ sandhāya “sukkavissaṭṭhisamaye”ti vuttaṃ.",
  "tika-vin01t2:335_7": "Uddharaṇaṃ nāma yāva aggā nīharaṇakāloti āha –",
  "tika-vin01t2:335_8": "“nīharaṇakāle paṭisevanacittaṃ upaṭṭhāpetī”ti.",
  "tika-vin01t2:335_9": "Aṅgārakāsunti aṅgārarāsiṃ.",
  "tika-vin01t2:335_10": "Evarūpe kāle asādiyanaṃ nāma na sabbesaṃ visayoti āha “imañhi evarūpaṃ āraddhavipassaka”ntiādi.",
  "tika-vin01t2:335_11": "Ekādasahi aggīhīti rāgadosamohajātijarāmaraṇasokaparidevadukkhadomanassupāyāsasaṅkhātehi ekādasahi aggīhi.",
  "tika-vin01t2:335_12": "Rāgādayo hi anuḍahanaṭṭhena “aggī”ti vuccanti.",
  "tika-vin01t2:335_13": "Te hi yassa santi,",
  "tika-vin01t2:335_14": "taṃ niḍahanti,",
  "tika-vin01t2:335_15": "mahāpariḷāhā ca honti dunnibbāpayā ca.",
  "tika-vin01t2:335_16": "Bhagavatā ca dummaṅkūnaṃ puggalānaṃ niggaho icchitoyevāti āha –",
  "tika-vin01t2:335_17": "“paccatthikānañcassa manorathavighātaṃ karonto”ti.",
  "tika-vin01t2:335_18": "Assāti asādiyantassa yathāvuttaguṇasamaṅgissa.",
  "tika-vin01t2:336_0": "Paṭhamacatukkakathāvaṇṇanā niṭṭhitā.",
  "tika-vin01t2:337_0": "Ekūnasattatidvisatacatukkakathāvaṇṇanā",
  "tika-vin01t2:338_0": "59- 60.",
  "tika-vin01t2:338_1": "Akkhāyitanimittā akkhāyita-",
  "tika-vin01t2:338_2": "saddena vuttā uttarapadalopenāti āha “soṇasiṅgālādīhi akkhāyitanimitta”nti.",
  "tika-vin01t2:338_3": "Akkhāyitaṃ nimittaṃ yassā sā akkhāyitanimittā.",
  "tika-vin01t2:338_4": "“Jāgaranti”ntiādi visesanarahitattā “suddhikacatukkānī”ti vuttaṃ.",
  "tika-vin01t2:339_0": "Samānācariyakā therāti ekācariyassa pāṭhakantevāsikā.",
  "tika-vin01t2:339_1": "Mahābhayeti brāhmaṇatissabhaye.",
  "tika-vin01t2:339_2": "Gaṅgāya aparabhāgo aparagaṅgaṃ.",
  "tika-vin01t2:339_3": "Vata reti garahatthe nipāto.",
  "tika-vin01t2:339_4": "Avissajjantena kiṃ kattabbanti āha “niccakālaṃ sotabba”ntiādi.",
  "tika-vin01t2:339_5": "Evaṃ vinayagarukānanti iminā upari tehi vuccamānavinicchayassa garukaraṇīyatāya kāraṇaṃ vuttaṃ.",
  "tika-vin01t2:339_6": "Sabbaṃ pariyādiyitvāti sabbaṃ pārājikakkhettaṃ anavasesato gahetvā.",
  "tika-vin01t2:339_7": "Sotaṃ chinditvāti pārājikakkhette vītikkamasotaṃ chinditvā.",
  "tika-vin01t2:339_8": "Apaññattabhāvato yuttiabhāvato ca “pārājikacchāyā panettha na dissatī”ti vuttaṃ.",
  "tika-vin01t2:339_9": "Keci pana “upaḍḍhakkhāyitabhāvassa dubbinicchayattā tattha pārājikaṃ na paññapesī”ti vadanti,",
  "tika-vin01t2:339_10": "taṃ akāraṇaṃ,",
  "tika-vin01t2:339_11": "na ca dubbinicchayatā apaññattikāraṇaṃ yebhuyyakkhāyitādīsupi dubbinicchayabhāvassa samānattā.",
  "tika-vin01t2:339_12": "Upaḍḍhakkhāyitato hi kiñcideva adhikaṃ ūnaṃ vā yadi khāyitaṃ siyā,",
  "tika-vin01t2:339_13": "tampi yebhuyyena khāyitaṃ akkhāyitanti saṅkhyaṃ gacchatīti upaḍḍhakkhāyitamiva yebhuyyakkhāyitādīnipi dubbinicchayāneva.",
  "tika-vin01t2:339_14": "Apica upaḍḍhakkhāyitaṃ yadi sabhāvato pārājikakkhettaṃ siyā,",
  "tika-vin01t2:339_15": "na tattha bhagavā dubbinicchayanti pārājikaṃ na paññapeti.",
  "tika-vin01t2:340_0": "Idāni therena katavinicchayameva upatthambhetvā aparampi tattha kāraṇaṃ dassento “apicā”tiādimāha.",
  "tika-vin01t2:340_1": "Nimitte appamattikāpi maṃsarāji sace avasiṭṭhā hoti,",
  "tika-vin01t2:340_2": "taṃ yebhuyyakkhāyitameva hoti,",
  "tika-vin01t2:340_3": "tato paraṃ pana sabbaso khāyite nimitte dukkaṭamevāti dassento āha “tato paraṃ thullaccayaṃ natthī”ti.",
  "tika-vin01t2:340_4": "Atha vā yebhuyyena khāyitaṃ nāma vaccamaggapassāvamaggamukhānaṃ catūsu koṭṭhāsesu dve koṭṭhāse atikkamma yāva tatiyakoṭṭhāsassa pariyosānā khāditaṃ,",
  "tika-vin01t2:340_5": "tato paraṃ pana tatiyakoṭṭhāsaṃ atikkamma yāva catutthakoṭṭhāsassa pariyosānā khāditaṃ dukkaṭavatthūti veditabbaṃ.",
  "tika-vin01t2:340_6": "Matasarīrasmiṃyeva veditabbanti “mataṃ yebhuyyena akkhāyita”ntiādivacanato.",
  "tika-vin01t2:340_7": "“Yadipi nimittaṃ sabbaso khāyitantiādi sabbaṃ jīvamānakasarīrameva sandhāya vutta”nti mahāgaṇṭhipade vuttaṃ.",
  "tika-vin01t2:340_8": "Kenaci pana “taṃ vīmaṃsitvā gahetabba”nti likhitaṃ.",
  "tika-vin01t2:340_9": "Kimettha vīmaṃsitabbaṃ jīvamānakasarīrasseva adhikatattā matasarīre labbhamānassa vinicchayassa visuṃ vakkhamānattā ca.",
  "tika-vin01t2:340_10": "Teneva mātikāṭṭhakathāyampi –",
  "tika-vin01t2:341_0": "“Jīvamānakasarīrassa vuttappakāre magge sacepi tacādīni anavasesetvā sabbaso chinne nimittasaṇṭhānamattaṃ paññāyati,",
  "tika-vin01t2:341_1": "tattha antamaso aṅgajāte uṭṭhikaṃ anaṭṭhakāyappasādaṃ pīḷakaṃ vā cammakhīlaṃ vā pavesentassapi sevanacitte sati pārājikaṃ,",
  "tika-vin01t2:341_2": "naṭṭhakāyappasādaṃ sukkhapīḷakaṃ vā matacammaṃ vā lomaṃ vā pavesentassa dukkaṭaṃ.",
  "tika-vin01t2:341_3": "Sace nimittasaṇṭhānamattampi anavasesetvā sabbaso maggo uppāṭito,",
  "tika-vin01t2:341_4": "tattha upakkamato vaṇasaṅkhepavasena thullaccaya”nti –",
  "tika-vin01t2:342_0": "Jīvamānakasarīrasmiṃyeva yathāvuttavinicchayo dassito.",
  "tika-vin01t2:343_0": "Sabbaso khāyitanti nimittappadese bahiṭṭhitaṃ chavicammaṃ sabbaso chinditvā soṇasiṅgālādīhi khāyitasadisaṃ kataṃ.",
  "tika-vin01t2:343_1": "Tenevāha “chavicammaṃ natthī”ti.",
  "tika-vin01t2:343_2": "Nimittamaṃsassa pana abbhantare chavicammassa ca vijjamānattā “nimittasaṇṭhānaṃ paññāyatī”ti vuttaṃ.",
  "tika-vin01t2:343_3": "Tenevāha “pavesanaṃ jāyatī”ti.",
  "tika-vin01t2:343_4": "Nimittasaṇṭhānaṃ pana anavasesetvāti nimittākārena ṭhitaṃ chavicammamaṃsādiṃ anavasesetvā.",
  "tika-vin01t2:343_5": "Jīvamānakasarīre labbhamānavisesaṃ dassetvā idāni matasarīre labbhamānavisesaṃ dassento āha “matasarīre panā”tiādi.",
  "tika-vin01t2:344_0": "Manussānaṃ jīvamānakasarīretiādinā pana akkhiādayopi vaṇasaṅgahaṃ gacchantīti vaṇena ekaparicchedaṃ katvā akkhiādīsupi thullaccayaṃ vuttaṃ.",
  "tika-vin01t2:344_1": "Tesañca vaṇasaṅgaho “navadvāro mahāvaṇo”ti evamādisuttānusārena veditabbo.",
  "tika-vin01t2:344_2": "Tiracchānagatānaṃ akkhikaṇṇavaṇesu dukkaṭaṃ pana aṭṭhakathāppamāṇena gahetabbaṃ.",
  "tika-vin01t2:344_3": "Yathā hi manussāmanussatiracchānagatesu vaccamaggapassāvamaggamukhānaṃ pārājikavatthubhāve nānākaraṇaṃ natthi,",
  "tika-vin01t2:344_4": "evaṃ akkhiādīnampi thullaccayādivatthubhāve ninnānākaraṇena bhavitabbaṃ.",
  "tika-vin01t2:344_5": "Vaṇe thullaccayañca “amaggena amaggaṃ paveseti,",
  "tika-vin01t2:344_6": "āpatti thullaccayassā”ti sāmaññato vuttaṃ,",
  "tika-vin01t2:344_7": "na pana “manussāna”nti visesanaṃ atthi.",
  "tika-vin01t2:344_8": "Yadi ca tiracchānagatānaṃ vaṇesu thullaccayena na bhavitabbaṃ,",
  "tika-vin01t2:344_9": "pataṅgamukhamaṇḍūkassa mukhasaṇṭhāne vaṇasaṅkhepato thullaccayaṃ na vattabbaṃ, vuttañca,",
  "tika-vin01t2:344_10": "tasmā aṭṭhakathācariyā evettha pamāṇaṃ.",
  "tika-vin01t2:344_11": "Bhagavato adhippāyaññuno hi aṭṭhakathācariyā.",
  "tika-vin01t2:344_12": "Teneva vuttaṃ “buddhena dhammo vinayo ca vutto,",
  "tika-vin01t2:344_13": "yo tassa puttehi tatheva ñāto”tiādi.",
  "tika-vin01t2:344_14": "Manussānanti itthipurisapaṇḍakaubhatobyañjanakānaṃ sāmaññato vuttaṃ.",
  "tika-vin01t2:344_15": "Vatthikosesūti vatthipuṭesu purisānaṃ aṅgajātakosesu.",
  "tika-vin01t2:344_16": "Matasarīraṃ yāva uddhumātakādibhāvena kuthitaṃ na hoti,",
  "tika-vin01t2:344_17": "tāva allasarīranti veditabbaṃ. Tenāha –",
  "tika-vin01t2:344_18": "“yadā pana sarīraṃ uddhumātakaṃ hotī”tiādi.",
  "tika-vin01t2:344_19": "Pārājikavatthuñca thullaccayavatthuñca vijahatīti ettha pārājikavatthubhāvaṃ thullaccayavatthubhāvañca vijahatīti attho veditabbo.",
  "tika-vin01t2:344_20": "Matānaṃ tiracchānagatānanti sambandho.",
  "tika-vin01t2:345_0": "Methunarāgena vatthikosaṃ pavesentassa thullaccayaṃ vuttanti āha “patthikosaṃ appavesento”ti.",
  "tika-vin01t2:345_1": "Itthiyā appavesentoti itthiyā nimittaṃ appavesento.",
  "tika-vin01t2:345_2": "Appavesentoti ca pavesanādhippāyassa abhāvaṃ dasseti.",
  "tika-vin01t2:345_3": "Pavesanādhippāyena bahi chupantassa pana methunassa pubbapayogattā dukkaṭeneva bhavitabbaṃ.",
  "tika-vin01t2:345_4": "Nimittena nimittaṃ chupati,",
  "tika-vin01t2:345_5": "thullaccayanti idaṃ “na ca,",
  "tika-vin01t2:345_6": "bhikkhave,",
  "tika-vin01t2:345_7": "rattacittena aṅgajātaṃ chupitabbaṃ,",
  "tika-vin01t2:345_8": "yo chupeyya,",
  "tika-vin01t2:345_9": "āpatti thullaccayassā”ti imassa suttassa vasena vuttaṃ.",
  "tika-vin01t2:345_10": "Tattha ca kesañci aññathāpi atthavikappassa vidhiṃ dassento “mahāaṭṭhakathāyaṃ panā”tiādimāha.",
  "tika-vin01t2:345_11": "Tattha kiñcāpi “katvā mahāaṭṭhakathaṃ sarīra”nti vuttaṃ,",
  "tika-vin01t2:345_12": "tathāpi sesaaṭṭhakathāsu “methunarāgena mukhenā”ti vacanassa abhāvaṃ dassetuṃ “mahāaṭṭhakathāyaṃ panā”ti vuttaṃ.",
  "tika-vin01t2:345_13": "“Aṅgajātenā”ti avuttattā “avisesenā”ti vuttaṃ.",
  "tika-vin01t2:346_0": "Idāni mahāaṭṭhakathaṃ pāḷiyā saṃsanditvā dassento “yaṃ tāva mahāaṭṭhakathāya”ntiādimāha.",
  "tika-vin01t2:346_1": "Itarathā hi dukkaṭaṃ siyāti pakatimukhena chupantassa visāṇādiggahaṇe viya dukkaṭaṃ siyā.",
  "tika-vin01t2:346_2": "Evaṃ mahāaṭṭhakathaṃ pāḷiyā saṃsanditvā idāni tattha kesañci aññathā atthavikappaṃ dassento “keci panā”tiādimāha.",
  "tika-vin01t2:346_3": "Saṅghādisesoti kāyasaṃsaggasikkhāpadena saṅghādiseso.",
  "tika-vin01t2:346_4": "Vuttanayenevāti methunarāgeneva.",
  "tika-vin01t2:346_5": "“Nimittamukhenā”ti vuttattā tiracchānagatitthiyā passāvamaggaṃ methunarāgena pakatimukhena chupantassa dukkaṭanti veditabbaṃ.",
  "tika-vin01t2:346_6": "Kāyasaṃsaggarāgena dukkaṭanti nimittamukhena vā pakatimukhena vā kāyasaṃsaggarāgena chupantassa dukkaṭameva.",
  "tika-vin01t2:347_0": "Ekūnasattatidvisatacatukkakathāvaṇṇanā niṭṭhitā.",
  "tika-vin01t2:348_0": "Santhatacatukkabhedakathāvaṇṇanā",
  "tika-vin01t2:349_0": "61- 2.",
  "tika-vin01t2:349_1": "Paṭipannakassāti āraddhavipassakassa.",
  "tika-vin01t2:349_2": "Upādinnakanti kāyindriyaṃ sandhāya vuttaṃ.",
  "tika-vin01t2:349_3": "Upādinnakena phusatīti upādinnakena phusīyati ghaṭṭīyatīti evaṃ kammani ya-",
  "tika-vin01t2:349_4": "kāralopena attho veditabbo.",
  "tika-vin01t2:349_5": "Atha vā evaṃ karonto kiñci upādinnakaṃ upādinnakena na phusati na ghaṭṭetīti evamettha attho daṭṭhabbo.",
  "tika-vin01t2:349_6": "Lesaṃ oḍḍessantīti lesaṃ samuṭṭhāpessanti,",
  "tika-vin01t2:349_7": "parikappessantīti vuttaṃ hoti.",
  "tika-vin01t2:349_8": "Santhatādibhedehi bhinditvāti santhatādivisesanehi visesetvā,",
  "tika-vin01t2:349_9": "santhatādīhi catūhi yojetvāti vuttaṃ hoti.",
  "tika-vin01t2:350_0": "Santhatāyāti ekadese samudāyavohāro “paṭo daḍḍho”tiādīsu viya.",
  "tika-vin01t2:350_1": "Tathā hi paṭassa ekadesepi daḍḍhe “paṭo daḍḍho”ti voharanti,",
  "tika-vin01t2:350_2": "evaṃ itthiyā vaccamaggādīsu kismiñci magge santhate itthī “santhatā”ti vuccati.",
  "tika-vin01t2:350_3": "Tenāha “santhatā nāmā”tiādi.",
  "tika-vin01t2:350_4": "Vatthādīni anto appavesetvā bahi ṭhapetvā bandhanaṃ sandhāya “paliveṭhetvā”ti vuttaṃ.",
  "tika-vin01t2:350_5": "Ekadese samudāyavohāravaseneva bhikkhupi “santhato”ti vuccatīti āha “santhato nāmā”tiādi.",
  "tika-vin01t2:350_6": "Yattake paviṭṭheti tilaphalamatte paviṭṭhe.",
  "tika-vin01t2:350_7": "Akkhiādimhi santhatepi yathāvatthukamevāti āha “thullaccayakkhette thullaccayaṃ,",
  "tika-vin01t2:350_8": "dukkaṭakkhette dukkaṭameva hotī”ti.",
  "tika-vin01t2:351_0": "Khāṇuṃ ghaṭṭentassa dukkaṭanti itthinimittassa anto khāṇuṃ pavesetvā samatalaṃ atirittaṃ vā khāṇuṃ ghaṭṭentassa dukkaṭaṃ pavesābhāvato.",
  "tika-vin01t2:351_1": "Sace pana īsakaṃ anto pavisitvā ṭhitaṃ khāṇukameva aṅgajātena chupati,",
  "tika-vin01t2:351_2": "pārājikameva.",
  "tika-vin01t2:351_3": "Tassa talanti veḷunaḷādikassa antotalaṃ.",
  "tika-vin01t2:351_4": "Vinītavatthūsu “tena kho pana samayena aññataro bhikkhu sīvathikaṃ gantvā chinnasīsaṃ passitvā vaṭṭakate mukhe acchupantaṃ aṅgajātaṃ pavesesi.",
  "tika-vin01t2:351_5": "Tassa kukkuccaṃ ahosi…pe…",
  "tika-vin01t2:351_6": "anāpatti bhikkhu pārājikassa,",
  "tika-vin01t2:351_7": "āpatti dukkaṭassā”ti vuttattā tassa suttassa anulomato “ākāsagatameva katvā pavesetvā nīharati,",
  "tika-vin01t2:351_8": "dukkaṭa”nti vuttaṃ.",
  "tika-vin01t2:351_9": "Bahiddhā khāṇuketi antopavesitaveṇupabbādikassa bahi nikkhantakhāṇuke.",
  "tika-vin01t2:351_10": "Methunarāgena indriyabaddhaānindriyabaddhasantānesu yattha katthaci upakkamantassa na sakkā anāpattiyā bhavitunti “dukkaṭamevā”ti vuttaṃ.",
  "tika-vin01t2:351_11": "Teneva vinītavatthumhi aṭṭhikesu upakkamantassa dukkaṭaṃ vuttaṃ.",
  "tika-vin01t2:352_0": "Santhatacatukkabhedakathāvaṇṇanā niṭṭhitā.",
  "tika-vin01t2:353_0": "Rājapaccatthikādicatukkabhedakathāvaṇṇanā",
  "tika-vin01t2:354_0": "65.",
  "tika-vin01t2:354_1": "Sāmaññajotanāya pakaraṇato visesavinicchayoti āha “dhuttāti methunupasaṃhitakhiḍḍāpasutā”tiādi.",
  "tika-vin01t2:354_2": "Idāni sāmaññatopi atthasambhavaṃ dassento “itthidhuttasurādhuttādayo vā”ti āha.",
  "tika-vin01t2:354_3": "Hadayanti hadayamaṃsaṃ.",
  "tika-vin01t2:355_0": "Sabbākārena catukkabhedakathāvaṇṇanā niṭṭhitā.",
  "tika-vin01t2:356_0": "Āpattānāpattivāravaṇṇanā",
  "tika-vin01t2:357_0": "66.",
  "tika-vin01t2:357_1": "Paṭiññākaraṇaṃ natthīti pucchitabbābhāvato.",
  "tika-vin01t2:357_2": "Na hi dūsako “kena cittena vītikkamaṃ akāsi,",
  "tika-vin01t2:357_3": "jānitvā akāsi,",
  "tika-vin01t2:357_4": "udāhu ajānitvā”ti evaṃ pucchāya arahati.",
  "tika-vin01t2:357_5": "Tatthevāti vesāliyaṃ mahāvane eva.",
  "tika-vin01t2:357_6": "Sabbaṅgagatanti ṭhapetvā kesalomadantanakhānaṃ maṃsavinimuttaṭṭhānañceva thaddhasukkhacammañca udakamiva",
  "tika-vin01t2:357_7": "telabindu avasesasabbasarīraṃ byāpetvā ṭhitaṃ.",
  "tika-vin01t2:357_8": "Sarīrakampādīnīti ādi-",
  "tika-vin01t2:357_9": "saddena akkhīnaṃ pītavaṇṇādiṃ saṅgaṇhāti.",
  "tika-vin01t2:357_10": "Pittakosake ṭhitanti hadayapapphāsānaṃ antare yakanamaṃsaṃ nissāya patiṭṭhite mahākosātakīkosasadise pittakose ṭhitaṃ.",
  "tika-vin01t2:357_11": "Kupiteti pittakosato calitvā bahi nikkhante.",
  "tika-vin01t2:358_0": "Vissaṭṭhacittoti vissaṭṭhapakaticitto.",
  "tika-vin01t2:358_1": "Yakkhummattakoti yakkhā kira yassa cittaṃ khipitukāmā honti,",
  "tika-vin01t2:358_2": "tassa setamukhaṃ nīlodaraṃ surattahatthapādaṃ mahāsīsaṃ pajjalitanettaṃ bheravaṃ vā attabhāvaṃ nimminitvā dassenti,",
  "tika-vin01t2:358_3": "bheravaṃ vā saddaṃ sāventi,",
  "tika-vin01t2:358_4": "kathentasseva vā mukhena hatthaṃ pakkhipitvā hadayamaṃsaṃ maddanti,",
  "tika-vin01t2:358_5": "tena so satto ummattako hoti khittacitto.",
  "tika-vin01t2:358_6": "Tenevāha “bheravāni vā ārammaṇāni dassetvā”tiādi.",
  "tika-vin01t2:358_7": "Tattha bheravānīti dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ samatthāni.",
  "tika-vin01t2:358_8": "Niccameva ummattako hotīti yassa pittakosato pittaṃ calitvā bahi nikkhantaṃ hoti,",
  "tika-vin01t2:358_9": "taṃ sandhāya vuttaṃ.",
  "tika-vin01t2:358_10": "Yassa pana pittaṃ calitvā pittakoseyeva ṭhitaṃ hoti bahi anikkhantaṃ,",
  "tika-vin01t2:358_11": "so antarantarā saññaṃ paṭilabhati,",
  "tika-vin01t2:358_12": "na niccameva ummattako hotīti veditabbaṃ.",
  "tika-vin01t2:358_13": "Ñatvāti saññāpaṭilābhena jānitvā.",
  "tika-vin01t2:358_14": "Adhimattāyāti adhikappamāṇāya.",
  "tika-vin01t2:359_0": "Āpattānāpattivāravaṇṇanā niṭṭhitā.",
  "tika-vin01t2:360_0": "Padabhājanīyavaṇṇanā niṭṭhitā.",
  "tika-vin01t2:361_0": "Pakiṇṇakakathāvaṇṇanā",
  "tika-vin01t2:362_0": "Pakiṇṇakanti vomissakanayaṃ.",
  "tika-vin01t2:362_1": "Samuṭṭhānanti uppattikāraṇaṃ.",
  "tika-vin01t2:362_2": "Kiriyātiādi nidassanamattaṃ,",
  "tika-vin01t2:362_3": "akiriyādīnampi saṅgaho daṭṭhabbo.",
  "tika-vin01t2:362_4": "Vedanāyāti sahayoge karaṇavacanaṃ,",
  "tika-vin01t2:362_5": "vedanāya saha kusalañcāti vuttaṃ hoti.",
  "tika-vin01t2:362_6": "Sabbasaṅgāhakavasenāti sabbesaṃ sikkhāpadānaṃ saṅgāhakavasena.",
  "tika-vin01t2:362_7": "Cha sikkhāpadasamuṭṭhānānīti kāyo vācā kāyavācā kāyacittaṃ vācācittaṃ kāyavācācittanti evaṃ vuttāni cha āpattisamuṭṭhānāni.",
  "tika-vin01t2:362_8": "Āpattiyeva hi sikkhāpadasīsena vuttā.",
  "tika-vin01t2:362_9": "Samuṭṭhānādayo hi āpattiyā honti,",
  "tika-vin01t2:362_10": "na sikkhāpadassa,",
  "tika-vin01t2:362_11": "imesu pana chasu samuṭṭhānesu purimāni tīṇi acittakāni,",
  "tika-vin01t2:362_12": "pacchimāni sacittakāni.",
  "tika-vin01t2:362_13": "Tesu ekena vā dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti,",
  "tika-vin01t2:362_14": "pañcasamuṭṭhānā āpatti nāma natthi.",
  "tika-vin01t2:362_15": "Tattha ekasamuṭṭhānā catutthena ca pañcamena ca chaṭṭhena ca samuṭṭhānena samuṭṭhāti,",
  "tika-vin01t2:362_16": "na aññena.",
  "tika-vin01t2:362_17": "Dvisamuṭṭhānā paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi samuṭṭhāti,",
  "tika-vin01t2:362_18": "na aññehi.",
  "tika-vin01t2:362_19": "Tisamuṭṭhānā paṭhamehi ca tīhi,",
  "tika-vin01t2:362_20": "pacchimehi ca tīhi samuṭṭhānehi samuṭṭhāti,",
  "tika-vin01t2:362_21": "na aññehi.",
  "tika-vin01t2:362_22": "Catusamuṭṭhānā paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti,",
  "tika-vin01t2:362_23": "na aññehi.",
  "tika-vin01t2:362_24": "Chasamuṭṭhānā chahipi samuṭṭhāti.",
  "tika-vin01t2:363_0": "Sikkhāpadaṃ nāma atthi chasamuṭṭhānanti etthāpi sikkhāpadasīsena āpatti vuttāti veditabbā.",
  "tika-vin01t2:363_1": "Teneva vakkhati “sabbañcetaṃ āpattiyaṃ yujjati,",
  "tika-vin01t2:363_2": "sikkhāpadasīsena pana sabbaaṭṭhakathāsu desanā āruḷhā”ti.",
  "tika-vin01t2:363_3": "Kāyādīhi chahi samuṭṭhānaṃ uppatti,",
  "tika-vin01t2:363_4": "cha vā samuṭṭhānāni etassāti chasamuṭṭhānaṃ.",
  "tika-vin01t2:363_5": "Atthi catusamuṭṭhānanti kāyo kāyavācā kāyacittaṃ kāyavācācittanti imāni cattāri,",
  "tika-vin01t2:363_6": "vācā kāyavācā vācācittaṃ kāyavācācittanti imāni vā cattāri samuṭṭhānāni etassāti catusamuṭṭhānaṃ.",
  "tika-vin01t2:363_7": "Atthi tisamuṭṭhānanti kāyo vācā kāyavācāti imāni tīṇi,",
  "tika-vin01t2:363_8": "kāyacittaṃ vācācittaṃ kāyavācācittanti imāni vā tīṇi samuṭṭhānāni etassāti tisamuṭṭhānaṃ.",
  "tika-vin01t2:363_9": "Dvisamuṭṭhānaṃ ekasamuṭṭhānañca samuṭṭhānasīsavasena dassento “atthi kathinasamuṭṭhāna”ntiādimāha.",
  "tika-vin01t2:363_10": "Terasa hi samuṭṭhānasīsāni paṭhamapārājikasamuṭṭhānaṃ adinnādānasamuṭṭhānaṃ sañcarittasamuṭṭhānaṃ samanubhāsanasamuṭṭhānaṃ",
  "tika-vin01t2:363_11": "kathinasamuṭṭhānaṃ eḷakalomasamuṭṭhānaṃ padasodhammasamuṭṭhānaṃ addhānasamuṭṭhānaṃ theyyasatthasamuṭṭhānaṃ",
  "tika-vin01t2:363_12": "dhammadesanāsamuṭṭhānaṃ bhūtārocanasamuṭṭhānaṃ corivuṭṭhāpanasamuṭṭhānaṃ ananuññātasamuṭṭhānanti.",
  "tika-vin01t2:364_0": "Tattha “atthi chasamuṭṭhāna”nti iminā sañcarittasamuṭṭhānaṃ vuttaṃ.",
  "tika-vin01t2:364_1": "“Atthi catusamuṭṭhāna”nti iminā pana addhānasamuṭṭhānaṃ ananuññātasamuṭṭhānañca saṅgahitaṃ.",
  "tika-vin01t2:364_2": "Yañhi paṭhamatatiyacatutthachaṭṭhehi samuṭṭhāti,",
  "tika-vin01t2:364_3": "idaṃ addhānasamuṭṭhānaṃ.",
  "tika-vin01t2:364_4": "Yaṃ pana dutiyatatiyapañcamachaṭṭhehi samuṭṭhāti,",
  "tika-vin01t2:364_5": "idaṃ ananuññātasamuṭṭhānaṃ.",
  "tika-vin01t2:364_6": "“Atthi tisamuṭṭhāna”nti iminā adinnādānasamuṭṭhānaṃ bhūtārocanasamuṭṭhānañca saṅgahitaṃ.",
  "tika-vin01t2:364_7": "Yañhi sacittakehi tīhi samuṭṭhānehi samuṭṭhāti,",
  "tika-vin01t2:364_8": "idaṃ adinnādānasamuṭṭhānaṃ.",
  "tika-vin01t2:364_9": "Yaṃ pana acittakehi tīhi samuṭṭhāti,",
  "tika-vin01t2:364_10": "idaṃ bhūtārocanasamuṭṭhānaṃ.",
  "tika-vin01t2:364_11": "“Atthi kathinasamuṭṭhāna”ntiādinā pana avasesasamuṭṭhānasīsena dvisamuṭṭhānaṃ ekasamuṭṭhānañca saṅgaṇhāti.",
  "tika-vin01t2:364_12": "Tathā hi yaṃ tatiyachaṭṭhehi samuṭṭhāti,",
  "tika-vin01t2:364_13": "idaṃ kathinasamuṭṭhānanti vuccati.",
  "tika-vin01t2:364_14": "Yaṃ paṭhamacatutthehi samuṭṭhāti,",
  "tika-vin01t2:364_15": "idaṃ eḷakalomasamuṭṭhānaṃ.",
  "tika-vin01t2:364_16": "Yaṃ chaṭṭheneva samuṭṭhāti,",
  "tika-vin01t2:364_17": "idaṃ dhuranikkhepasamuṭṭhānaṃ,",
  "tika-vin01t2:364_18": "samanubhāsanasamuṭṭhānantipi tasseva nāmaṃ. Ādi-",
  "tika-vin01t2:364_19": "saddasaṅgahitesu pana paṭhamapārājikasamuṭṭhānapadasodhammatheyyasatthadhammadesanācorivuṭṭhāpanasamuṭṭhānesu yaṃ kāyacittato samuṭṭhāti,",
  "tika-vin01t2:364_20": "idaṃ paṭhamapārājikasamuṭṭhānaṃ.",
  "tika-vin01t2:364_21": "Yaṃ dutiyapañcamehi samuṭṭhāti,",
  "tika-vin01t2:364_22": "idaṃ padasodhammasamuṭṭhānaṃ.",
  "tika-vin01t2:364_23": "Yaṃ catutthachaṭṭhehi samuṭṭhāti,",
  "tika-vin01t2:364_24": "idaṃ theyyasatthasamuṭṭhānaṃ.",
  "tika-vin01t2:364_25": "Yaṃ pañcameneva samuṭṭhāti,",
  "tika-vin01t2:364_26": "idaṃ dhammadesanāsamuṭṭhānaṃ.",
  "tika-vin01t2:364_27": "Yaṃ pañcamachaṭṭhehi samuṭṭhāti,",
  "tika-vin01t2:364_28": "idaṃ corivuṭṭhāpanasamuṭṭhānanti veditabbaṃ.",
  "tika-vin01t2:365_0": "Evaṃ samuṭṭhānasīsena sabbasikkhāpadāni terasadhā dassetvā idāni kiriyāvasena pañcadhā dassento “tatrāpi kiñci kiriyato samuṭṭhātī”tiādimāha.",
  "tika-vin01t2:365_1": "Tattha kiñcīti sikkhāpadasīsena āpattiṃ vadati.",
  "tika-vin01t2:365_2": "Tasmā yā kāyena vā vācāya vā pathavīkhaṇanādīsu viya vītikkamaṃ karontassa hoti,",
  "tika-vin01t2:365_3": "ayaṃ kiriyato samuṭṭhāti nāma.",
  "tika-vin01t2:365_4": "Yā kāyavācāya kattabbaṃ akarontassa hoti paṭhamakathināpatti viya,",
  "tika-vin01t2:365_5": "ayaṃ akiriyato samuṭṭhāti nāma.",
  "tika-vin01t2:365_6": "Yā karontassa ca akarontassa ca hoti aññātikāya bhikkhuniyā hatthato cīvarapaṭiggahaṇāpatti viya,",
  "tika-vin01t2:365_7": "ayaṃ kiriyākiriyato samuṭṭhāti nāma.",
  "tika-vin01t2:365_8": "Yā siyā karontassa ca siyā akarontassa ca hoti rūpiyapaṭiggahaṇāpatti viya,",
  "tika-vin01t2:365_9": "ayaṃ siyā kiriyato siyā akiriyato samuṭṭhāti nāma.",
  "tika-vin01t2:365_10": "Yā siyā karontassa ca siyā karontassa ca akarontassa ca hoti kuṭikārāpatti viya,",
  "tika-vin01t2:365_11": "ayaṃ siyā kiriyato siyā kiriyākiriyato samuṭṭhāti nāma.",
  "tika-vin01t2:366_0": "Idāni sabbasikkhāpadāni saññāvasena dvidhā katvā dassento “tatrāpi atthi saññāvimokkha”ntiādimāha.",
  "tika-vin01t2:366_1": "Saññāya abhāvena vimokkho assāti saññāvimokkhanti majjhepadalopasamāso daṭṭhabbo.",
  "tika-vin01t2:366_2": "Yato hi vītikkamasaññāabhāvena muccati,",
  "tika-vin01t2:366_3": "idaṃ saññāvimokkhanti vuccati.",
  "tika-vin01t2:366_4": "Cittaṅgaṃ labhatiyevāti kāyacittādisacittakasamuṭṭhāneheva samuṭṭhahanato.",
  "tika-vin01t2:366_5": "“Labhatiyevā”ti avadhāraṇena no na labhatīti dasseti.",
  "tika-vin01t2:366_6": "Tasmā yaṃ cittaṅgaṃ labhati,",
  "tika-vin01t2:366_7": "na labhati ca,",
  "tika-vin01t2:366_8": "taṃ “itara”nti vuttaṃ itara-",
  "tika-vin01t2:366_9": "saddassa vuttapaṭiyogavisayattā.",
  "tika-vin01t2:367_0": "Puna sabbasikkhāpadāni cittavasena dvidhā dassento “puna atthi sacittaka”ntiādimāha.",
  "tika-vin01t2:367_1": "Yaṃ saheva cittena āpajjatīti yaṃ sacittakeneva samuṭṭhānena āpajjati,",
  "tika-vin01t2:367_2": "no acittakena.",
  "tika-vin01t2:367_3": "Vināpīti api-",
  "tika-vin01t2:367_4": "saddena sahāpi cittena āpajjatīti dasseti.",
  "tika-vin01t2:367_5": "Yañhi kadāci acittakena,",
  "tika-vin01t2:367_6": "kadāci sacittakena samuṭṭhānena samuṭṭhāti,",
  "tika-vin01t2:367_7": "taṃ acittakanti vuccati.",
  "tika-vin01t2:367_8": "Ettha ca saññādukaṃ anāpattimukhena,",
  "tika-vin01t2:367_9": "sacittakadukaṃ āpattimukhena vuttanti idametesaṃ nānākaraṇanti veditabbaṃ.",
  "tika-vin01t2:368_0": "Lokavajjadukassa heṭṭhā vuttalakkhaṇattā taṃ avibhajitvā idāni sabbasikkhāpadāni kammavasena duvidhāni,",
  "tika-vin01t2:368_1": "kusalādivasena vedanāvasena ca tividhāni hontīti dassento “kammakusalavedanāvasenā”tiādimāha.",
  "tika-vin01t2:368_2": "Ettha pana kiñcāpi aṭṭhakathāsu āgatanayena kāyakammaṃ vacīkammanti kammavasena dukaṃ vuttaṃ,",
  "tika-vin01t2:368_3": "tikameva pana dassetuṃ vaṭṭati.",
  "tika-vin01t2:368_4": "Sabbameva hi sikkhāpadaṃ kāyadvāre āpajjitabbato vacīdvāre āpajjitabbato kāyavacīdvāre āpajjitabbato ca tividhaṃ hoti.",
  "tika-vin01t2:368_5": "Teneva mātikāṭṭhakathāyaṃ vuttaṃ “sabbāva kāyakammavacīkammatadubhayavasena tividhā honti.",
  "tika-vin01t2:368_6": "Tattha kāyadvāre āpajjitabbā kāyakammanti vuccati,",
  "tika-vin01t2:368_7": "vacīdvāre āpajjitabbā vacīkammanti vuccati,",
  "tika-vin01t2:368_8": "ubhayattha āpajjitabbā kāyakammavacīkamma”nti.",
  "tika-vin01t2:368_9": "Tatoyeva ca adinnādānasikkhāpadādīsu kāyakammavacīkammanti tadubhayavasena dassitaṃ.",
  "tika-vin01t2:369_0": "Atthi pana sikkhāpadaṃ kusalantiādinā āpattiṃ āpajjanto kusalacittasamaṅgī vā āpajjati akusalacittasamaṅgī vā abyākatacittasamaṅgī vāti dasseti,",
  "tika-vin01t2:369_1": "na pana kusalāpi āpatti atthīti.",
  "tika-vin01t2:369_2": "Na hi kusalā āpatti nāma atthi “āpattādhikaraṇaṃ siyā akusalaṃ siyā abyākataṃ,",
  "tika-vin01t2:369_3": "natthi āpattādhikaraṇaṃ kusala”nti vacanato.",
  "tika-vin01t2:369_4": "Dasa kāmāvacarakiriyacittānīti hasituppādavoṭṭhabbanehi saddhiṃ aṭṭha mahākiriyacittāni.",
  "tika-vin01t2:369_5": "Dvinnaṃ abhiññācittānaṃ āpattisamuṭṭhāpakattaṃ paññattiṃ ajānantassa iddhivikubbanādīsu daṭṭhabbaṃ.",
  "tika-vin01t2:369_6": "Yaṃ kusalacittena āpajjatīti yaṃ sikkhāpadasīsena gahitaṃ āpattiṃ kusalacittasamaṅgī āpajjati.",
  "tika-vin01t2:369_7": "Iminā pana vacanena taṃ kusalanti āpattiyā vuccamāno kusalabhāvo pariyāyatova,",
  "tika-vin01t2:369_8": "na paramatthatoti dasseti.",
  "tika-vin01t2:369_9": "Kusalacittena hi āpattiṃ āpajjanto saviññattikaṃ aviññattikaṃ vā sikkhāpadavītikkamākārappavattaṃ rūpakkhandhasaṅkhātaṃ abyākatāpattiṃ āpajjati.",
  "tika-vin01t2:369_10": "Itarehi itaranti itarehi akusalābyākatacittehi yaṃ āpajjati,",
  "tika-vin01t2:369_11": "taṃ itaraṃ,",
  "tika-vin01t2:369_12": "akusalaṃ abyākatañcāti attho.",
  "tika-vin01t2:369_13": "Idañca āpattiṃ āpajjanto akusalacittasamaṅgī vā āpajjati kusalābyākatacittasamaṅgī vāti dassanatthaṃ vuttaṃ.",
  "tika-vin01t2:369_14": "Evaṃ santepi sabbasikkhāpadesu kiñci akusalacittameva kiñci kusalābyākatavasena dvicittaṃ,",
  "tika-vin01t2:369_15": "kiñci sabbesaṃ vasena ticittanti ayameva pabhedo labbhati,",
  "tika-vin01t2:369_16": "na aññoti veditabbaṃ.",
  "tika-vin01t2:370_0": "Tivedanaṃ dvivedanaṃ ekavedananti idañca yathāvuttavedanāvaseneva labbhati,",
  "tika-vin01t2:370_1": "nāññathāti daṭṭhabbaṃ.",
  "tika-vin01t2:370_2": "Nipajjitvā nirodhaṃ samāpannassa sahaseyyavasena tadākārappavattarūpakkhandhasseva āpattibhāvato “atthi avedana”ntipi vattabbametaṃ,",
  "tika-vin01t2:370_3": "kadāci karahaci yadicchakaṃ sambhavatīti aggahetvā yebhuyyavasena labbhamānaṃyeva gahetvā vuttanti veditabbaṃ.",
  "tika-vin01t2:371_0": "Idāni yathāvuttasamuṭṭhānādīni imasmiṃ saṃvaṇṇiyamānasikkhāpade vibhajitvā dassento “imaṃ pakiṇṇakaṃ viditvā”tiādimāha.",
  "tika-vin01t2:371_1": "Tattha viditvāti imassa “veditabba”nti iminā aparakālakiriyāvacanena sambandho veditabbo.",
  "tika-vin01t2:371_2": "Kiriyasamuṭṭhānanti idaṃ yebhuyyavasena vuttaṃ parūpakkame sati sādiyantassa akiriyasamuṭṭhānabhāvato.",
  "tika-vin01t2:371_3": "“Manodvāre āpatti nāma natthīti idampi bāhullavaseneva vutta”nti vadanti.",
  "tika-vin01t2:371_4": "Cittaṃ panettha aṅgamattaṃ hotīti paṭhamapārājikaṃ kāyacittato samuṭṭhātīti cittamettha āpattiyā aṅgameva hoti.",
  "tika-vin01t2:371_5": "Na tassa vasena kammabhāvo labbhatīti viññattijanakavasena kāyadvāre pavattattā tassa cittassa vasena",
  "tika-vin01t2:371_6": "imassa sikkhāpadassa manokammabhāvo na labbhatīti attho.",
  "tika-vin01t2:371_7": "Sikkhāpadassa heṭṭhā vuttanayena paññattibhāvato “sabbañcetaṃ āpattiyaṃ yujjatī”ti vuttaṃ.",
  "tika-vin01t2:371_8": "Na hi yathāvuttasamuṭṭhānādi paññattiyaṃ yujjati.",
  "tika-vin01t2:372_0": "Pakiṇṇakakathāvaṇṇanā niṭṭhitā.",
  "tika-vin01t2:373_0": "Vinītavatthuvaṇṇanā",
  "tika-vin01t2:374_0": "Idaṃ kinti kathetukamyatāya pucchati.",
  "tika-vin01t2:374_1": "Vinītāni vinicchitāni vatthūni vinītavatthūni.",
  "tika-vin01t2:374_2": "Tāni hi “āpattiṃ tvaṃ bhikkhu āpanno pārājikaṃ.",
  "tika-vin01t2:374_3": "Anāpatti bhikkhu pārājikassa,",
  "tika-vin01t2:374_4": "āpatti saṅghādisesassa.",
  "tika-vin01t2:374_5": "Anāpatti bhikkhu asādiyantassā”tiādinā bhagavatāyeva vinicchitāni.",
  "tika-vin01t2:374_6": "Tenāha “bhagavatā sayaṃ vinicchitāna”nti.",
  "tika-vin01t2:374_7": "Uddānagāthāti uddesagāthā,",
  "tika-vin01t2:374_8": "saṅgahagāthāti vuttaṃ hoti.",
  "tika-vin01t2:374_9": "Vatthugāthāti “tena kho pana samayena aññataro bhikkhū”tiādikā nidānavatthudīpikā vinītavatthupāḷiyeva",
  "tika-vin01t2:374_10": "tesaṃ tesaṃ vatthūnaṃ ganthanato “vatthugāthā”ti vuttā,",
  "tika-vin01t2:374_11": "na chandovicitilakkhaṇena.",
  "tika-vin01t2:374_12": "Gāthānaṃ vatthu vatthugāthāti evaṃ vā ettha attho daṭṭhabbo.",
  "tika-vin01t2:374_13": "Etthāti vinītavatthūsu.",
  "tika-vin01t2:374_14": "Dutiyādīnanti dutiyapārājikādīnaṃ.",
  "tika-vin01t2:374_15": "Dutiyādīni vinicchinitabbānīti yojetabbaṃ.",
  "tika-vin01t2:374_16": "Sippikānanti cittakārādisippikānaṃ.",
  "tika-vin01t2:374_17": "Yaṃ passitvā passitvā cittakārādayo cittakammādīni uggaṇhantā karonti,",
  "tika-vin01t2:374_18": "taṃ “paṭicchannakarūpa”nti vuccati.",
  "tika-vin01t2:375_0": "67.",
  "tika-vin01t2:375_1": "Purimāni dve vatthūnīti makkaṭivatthuṃ vajjiputtakavatthuñca.",
  "tika-vin01t2:375_2": "Tāni pana kiñcāpi anupaññattiyaṃ āgatāneva,",
  "tika-vin01t2:375_3": "tathāpi bhagavatā sayaṃ vinicchitavatthubhāvato adinnādānādīsu anupaññattiyaṃ āgatāni rajakādivatthūni viya puna vinītavatthūsu pakkhittāni.",
  "tika-vin01t2:375_4": "Yadi evaṃ “tassa kukkuccaṃ ahosī”ti idaṃ virujjheyya,",
  "tika-vin01t2:375_5": "anupaññattiyañhi aññe bhikkhū disvā taṃ bhikkhuṃ codesunti?",
  "tika-vin01t2:375_6": "Saccametaṃ,",
  "tika-vin01t2:375_7": "tehi pana bhikkhūhi anupaññattiyaṃ vuttanayena codetvā “nanu, āvuso,",
  "tika-vin01t2:375_8": "tatheva taṃ hotī”ti vutte tassa kukkuccaṃ ahosīti gahetabbaṃ.",
  "tika-vin01t2:375_9": "“Bhagavato etamatthaṃ ārocesī”ti idañca tehi bhikkhūhi anupaññattiyaṃ vuttanayena bhagavato ārocite “saccaṃ",
  "tika-vin01t2:375_10": "kira tvaṃ bhikkhu makkaṭiyā methunaṃ dhammaṃ paṭisevī”ti bhagavatā puṭṭho samāno “saccaṃ bhagavā”ti bhagavato",
  "tika-vin01t2:375_11": "etamatthaṃ ārocesīti gahetabbaṃ.",
  "tika-vin01t2:376_0": "Vajjiputtakavatthumhi pana sikkhaṃ appaccakkhāya dubbalyaṃ anāvikatvā methunaṃ dhammaṃ paṭisevitvā vibbhamitvā",
  "tika-vin01t2:376_1": "ye ānandattheraṃ upasaṅkamitvā puna pabbajjaṃ upasampadañca yāciṃsu,",
  "tika-vin01t2:376_2": "te sandhāya “aṭṭhānametaṃ, ānanda,",
  "tika-vin01t2:376_3": "anavakāso,",
  "tika-vin01t2:376_4": "yaṃ tathāgato vajjīnaṃ vā vajjiputtakānaṃ vā kāraṇā sāvakānaṃ pārājikaṃ sikkhāpadaṃ paññattaṃ samūhaneyyā”tiādi anupaññattiyaṃ vuttaṃ.",
  "tika-vin01t2:376_5": "Ye pana avibbhamitvā saliṅge ṭhitāyeva uppannakukkuccā bhagavato etamatthaṃ ārocesuṃ,",
  "tika-vin01t2:376_6": "te sandhāya “āpattiṃ tumhe,",
  "tika-vin01t2:376_7": "bhikkhave,",
  "tika-vin01t2:376_8": "āpannā pārājika”nti idha vuttaṃ.",
  "tika-vin01t2:376_9": "Keci pana imaṃ adhippāyaṃ ajānantāva “aññameva makkaṭivatthu vajjiputtakavatthu ca vinītavatthūsu āgata”nti vadanti.",
  "tika-vin01t2:377_0": "Kuse ganthetvāti kusatiṇāni ganthetvā.",
  "tika-vin01t2:377_1": "Kesehīti manussakesehi.",
  "tika-vin01t2:377_2": "Taṃ rāganti kāyasaṃsaggarāgaṃ.",
  "tika-vin01t2:377_3": "Ñatvāti sayameva jānitvā.",
  "tika-vin01t2:377_4": "Yadi kāyasaṃsaggarāgena kataṃ,",
  "tika-vin01t2:377_5": "kāyasaṃsaggarāgasikkhāpadassa vinītavatthūsu avatvā idha kasmā vuttanti? Vuccate –",
  "tika-vin01t2:377_6": "kiñcāpi taṃ kāyasaṃsaggarāgena kataṃ,",
  "tika-vin01t2:377_7": "tassa pana bhikkhuno pārājikakkhette katupakkamattā “pārājikaṃ nu kho ahaṃ āpanno”ti pārājikavisayaṃ kukkuccaṃ ahosīti idha vuttaṃ.",
  "tika-vin01t2:377_8": "Tenevāha –",
  "tika-vin01t2:377_9": "“anāpatti bhikkhu pārājikassa,",
  "tika-vin01t2:377_10": "āpatti saṅghādisesassā”ti.",
  "tika-vin01t2:378_0": "68.",
  "tika-vin01t2:378_1": "Atidassanīyāti divasampi passantānaṃ atittikaraṇato ativiya dassanayoggā.",
  "tika-vin01t2:378_2": "Vaṇṇapokkharatāyāti ettha pokkharatā vuccati sundarabhāvo,",
  "tika-vin01t2:378_3": "vaṇṇassa pokkharatā vaṇṇapokkharatā,",
  "tika-vin01t2:378_4": "tāya vaṇṇapokkharatāya,",
  "tika-vin01t2:378_5": "vaṇṇasampattiyāti attho.",
  "tika-vin01t2:378_6": "Porāṇā pana pokkharanti sarīraṃ vadanti,",
  "tika-vin01t2:378_7": "vaṇṇaṃ vaṇṇameva.",
  "tika-vin01t2:378_8": "Tesaṃ matena vaṇṇañca pokkharañca vaṇṇapokkharāni,",
  "tika-vin01t2:378_9": "tesaṃ bhāvo vaṇṇapokkharatā,",
  "tika-vin01t2:378_10": "tasmā vaṇṇapokkharatāyāti parisuddhena vaṇṇena ceva sarīrasaṇṭhānasampattiyā cāti attho.",
  "tika-vin01t2:378_11": "Atha vā vaṇṇasampannaṃ pokkharaṃ vaṇṇapokkharanti uttarapadalopo pubbapadassa daṭṭhabbo,",
  "tika-vin01t2:378_12": "tassa bhāvo vaṇṇapokkharatā,",
  "tika-vin01t2:378_13": "tāya vaṇṇapokkharatāya,",
  "tika-vin01t2:378_14": "vaṇṇasampannasarīratāyāti attho.",
  "tika-vin01t2:378_15": "Padhaṃsesīti abhibhavīti attho.",
  "tika-vin01t2:378_16": "Kathaṃ pana asādiyantī nisīdīti āha –",
  "tika-vin01t2:378_17": "“asaddhammādhippāyena…pe…",
  "tika-vin01t2:378_18": "khāṇukā viyā”ti.",
  "tika-vin01t2:379_0": "Na limpatīti na allīyati.",
  "tika-vin01t2:379_1": "Kāmesūti vatthukāmakilesakāmesu.",
  "tika-vin01t2:379_2": "Idaṃ vuttaṃ hoti –",
  "tika-vin01t2:379_3": "yathā paduminipaṇṇe udakabindu na saṇṭhāti,",
  "tika-vin01t2:379_4": "yathā ca sūcimukhe sāsapo na santiṭṭhati,",
  "tika-vin01t2:379_5": "evameva yo abbhantare duvidhenapi kāmena na limpati,",
  "tika-vin01t2:379_6": "tasmiṃ kāmo na saṇṭhāti,",
  "tika-vin01t2:379_7": "tamahaṃ brāhmaṇaṃ vadāmīti.",
  "tika-vin01t2:380_0": "69.",
  "tika-vin01t2:380_1": "Purisasaṇṭhānaṃ antarahitaṃ,",
  "tika-vin01t2:380_2": "itthisaṇṭhānaṃ uppannanti phalassa vināsuppādadassanena kāraṇassapi vināsuppādā vuttāti daṭṭhabbaṃ.",
  "tika-vin01t2:380_3": "Purisindriye hi naṭṭhe purisasaṇṭhānaṃ antaradhāyati,",
  "tika-vin01t2:380_4": "itthindriye samuppanne itthisaṇṭhānaṃ pātubhavati.",
  "tika-vin01t2:380_5": "Tathā hi “yassa itthindriyaṃ uppajjati,",
  "tika-vin01t2:380_6": "tassa purisindriyaṃ uppajjatīti? No.",
  "tika-vin01t2:380_7": "Yassa vā pana purisindriyaṃ uppajjati,",
  "tika-vin01t2:380_8": "tassa itthindriyaṃ uppajjatīti?",
  "tika-vin01t2:380_9": "No”ti yamakapakaraṇe vuttattā indriyadvayassa ekasmiṃ santāne sahapavattiyā asambhavato yasmiṃ khaṇe itthindriyaṃ pātubhavati,",
  "tika-vin01t2:380_10": "tato pubbe sattarasamacittato paṭṭhāya purisindriyaṃ nuppajjati.",
  "tika-vin01t2:380_11": "Tato pubbe uppannesu ca purisindriyesu sahajarūpehi saddhiṃ kamena niruddhesu tasmiṃ santāne itthindriyaṃ uppajjati.",
  "tika-vin01t2:380_12": "Tato purisasaṇṭhānākārena pavattesu kammajarūpesu sesarūpesu ca kañci kālaṃ pavattitvā niruddhesu itthisaṇṭhānākārena",
  "tika-vin01t2:380_13": "ca catujarūpasantatiyā pavattāya purisasaṇṭhānaṃ antarahitaṃ,",
  "tika-vin01t2:380_14": "itthisaṇṭhānaṃ pātubhūtanti vuccati.",
  "tika-vin01t2:380_15": "Itthiyā purisaliṅgapātubhāvepi ayameva nayo veditabbo.",
  "tika-vin01t2:381_0": "Purisaliṅgaṃ uttamaṃ,",
  "tika-vin01t2:381_1": "itthiliṅgaṃ hīnanti iminā ca purisindriyassa uttamabhāvo,",
  "tika-vin01t2:381_2": "itthindriyassa ca hīnabhāvo vuttoti daṭṭhabbaṃ.",
  "tika-vin01t2:381_3": "Na hi indriyassa hīnukkaṭṭhabhāvaṃ vinā tannissayassa liṅgassa hīnukkaṭṭhatā sambhavati.",
  "tika-vin01t2:381_4": "Purisaliṅgaṃ balavaakusalena antaradhāyatītiādināpi indriyasseva vināsuppādā vuttāti daṭṭhabbaṃ.",
  "tika-vin01t2:381_5": "Indriye hi vinaṭṭhe uppanne ca tannissayassa liṅgassapi antaradhānaṃ patiṭṭhānañca sambhavati.",
  "tika-vin01t2:381_6": "Kathaṃ panettha purisaliṅgaṃ balavaakausalena antaradhāyati,",
  "tika-vin01t2:381_7": "itthiliṅgaṃ dubbalakusalena patiṭṭhātīti? Vuccate –",
  "tika-vin01t2:381_8": "paṭisandhiyaṃ tāva purisindriyuppādakaṃ anupahatasāmatthiyaṃ balavakusalakammaṃ yāvatāyukaṃ purisindriyameva uppādeti,",
  "tika-vin01t2:381_9": "antarā pana kenaci laddhapaccayena pāradārikattādinā balavaakusalakammena upahatasāmatthiyaṃ tadeva paṭisandhidāyakaṃ",
  "tika-vin01t2:381_10": "kusalakammaṃ dubbalībhūtaṃ purisindriyaṃ anuppādetvā attano sāmatthiyānurūpaṃ itthindriyaṃ pavatte uppādeti.",
  "tika-vin01t2:381_11": "Yadā pana paṭisandhidānakāleyeva kenaci laddhapaccayena pāradārikattādinā balavaakusalakammena purisindriyuppādanasāmatthiyaṃ upahataṃ hoti,",
  "tika-vin01t2:381_12": "tadā dubbalībhūtaṃ kusalakammaṃ purisindriyaṃ anuppādetvā paṭisandhiyaṃyeva itthindriyaṃ uppādeti.",
  "tika-vin01t2:381_13": "Tasmā “purisaliṅgaṃ balavaakusalena antaradhāyati,",
  "tika-vin01t2:381_14": "itthiliṅgaṃ dubbalakusalena patiṭṭhātī”ti vuccati.",
  "tika-vin01t2:382_0": "Dubbalaakusalena antaradhāyatīti pāradārikattādibalavaakusalakammassa purisindriyuppādanavibandhakassa",
  "tika-vin01t2:382_1": "dubbalabhāve sati antaradhāyantaṃ itthiliṅgaṃ dubbalaakusalena antaradhāyatīti vuttaṃ.",
  "tika-vin01t2:382_2": "Tathā hi pāradārikattādinā balavaakusalakammena bāhitattā purisindriyuppādane asamatthaṃ paṭisandhiyaṃ",
  "tika-vin01t2:382_3": "itthiyā itthindriyuppādakaṃ dubbalakusalakammaṃ yadā pavattiyaṃ brahmacariyavāsamicchācārapaṭivirativasena",
  "tika-vin01t2:382_4": "purisattapatthanāvasena vā katupacitabalavakusalakammena āhitasāmatthiyaṃ purisindriyuppādane samatthaṃ",
  "tika-vin01t2:382_5": "itthindriyaṃ anuppādetvā attano sāmatthiyānurūpaṃ purisindriyaṃ uppādeti,",
  "tika-vin01t2:382_6": "tadā purisindriyuppādanavibandhakassa balavaakusalakammassa dubbalabhāve sati taṃ itthindriyaṃ antarahitanti",
  "tika-vin01t2:382_7": "“itthiliṅgaṃ antaradhāyantaṃ dubbalaakusalena antaradhāyatī”ti vuccati.",
  "tika-vin01t2:382_8": "Yathāvuttanayeneva balavatā kusalakammena purisindriyassa uppāditattā “purisaliṅgaṃ balavakusalena patiṭṭhātī”ti vuccati.",
  "tika-vin01t2:382_9": "Pubbe itthibhūtassa paṭisandhiyaṃ purisindriyuppādepi ayaṃ nayo veditabbo.",
  "tika-vin01t2:382_10": "Ubhayampi akusalena antaradhāyati,",
  "tika-vin01t2:382_11": "kusalena paṭilabbhatīti idaṃ sugatibhavaṃ sandhāya vuttaṃ,",
  "tika-vin01t2:382_12": "duggatiyaṃ pana ubhinnaṃ uppatti vināso ca akusalakammenevāti daṭṭhabbaṃ.",
  "tika-vin01t2:383_0": "Ubhinnampi sahaseyyāpatti hotīti “yo pana bhikkhu mātugāmena sahaseyyaṃ kappeyya,",
  "tika-vin01t2:383_1": "pācittiyaṃ.",
  "tika-vin01t2:383_2": "Yā pana bhikkhunī purisena sahaseyyaṃ kappeyya,",
  "tika-vin01t2:383_3": "pācittiya”nti vuttattā ubhinnampi sahaseyyavasena pācittiyāpatti hoti.",
  "tika-vin01t2:383_4": "Dukkhīti cetodukkhasamaṅgitāya dukkhī.",
  "tika-vin01t2:383_5": "Dummanoti dosena duṭṭhamano,",
  "tika-vin01t2:383_6": "virūpamano vā domanassābhibhūtatāya.",
  "tika-vin01t2:383_7": "“Samassāsetabbo”ti vatvā samassāsetabbavidhiṃ dassento “hotu mā cintayitthā”tiādimāha.",
  "tika-vin01t2:383_8": "Anāvaṭoti avārito.",
  "tika-vin01t2:383_9": "Dhammoti pariyattipaṭipattipaṭivedhasaṅkhāto tividhopi saddhammo.",
  "tika-vin01t2:383_10": "Saggo ca maggo ca saggamaggo,",
  "tika-vin01t2:383_11": "saggassa vā maggo saggamaggo,",
  "tika-vin01t2:383_12": "saggūpapattisādhikā paṭipatti.",
  "tika-vin01t2:383_13": "Bhikkhuniyā saddhiṃ saṃvidhāya addhānagamane āpatti pariharitabbāti dassento “saṃvidahanaṃ parimocetvā”ti āha.",
  "tika-vin01t2:383_14": "“Mayaṃ asukaṃ nāma ṭhānaṃ gacchāmā”ti vatvā “ehi saddhiṃ gamissāmā”tiādinā asaṃvidahitattā anāpatti.",
  "tika-vin01t2:384_0": "Bahigāmeti attano vasanagāmato bahi.",
  "tika-vin01t2:384_1": "Gāmantaranadīpārarattivippavāsagaṇaohīyanāpattīhi anāpattīti “dutiyikā bhikkhunī pakkantā vā hotī”tiādinā vuttaanāpattilakkhaṇehi saṃsandanato vuttaṃ.",
  "tika-vin01t2:384_2": "Ārādhikāti cittārādhane samatthā.",
  "tika-vin01t2:384_3": "Tā kopetvāti tā pariccajitvā.",
  "tika-vin01t2:384_4": "Lajjiniyo…pe…",
  "tika-vin01t2:384_5": "labbhatīti “saṅgahe asati ukkaṇṭhitvā vibbhameyyāpī”ti saṅgahavaseneva vuttaṃ.",
  "tika-vin01t2:384_6": "Alajjiniyo…pe…",
  "tika-vin01t2:384_7": "labbhatīti alajjibhāvato asantapakkhaṃ bhajantīti vuttaṃ.",
  "tika-vin01t2:384_8": "Aññātikā…pe…",
  "tika-vin01t2:384_9": "vaṭṭatīti idaṃ pana imissā āveṇikaṃ katvā aṭṭhakathāyaṃ anuññātanti vadanti.",
  "tika-vin01t2:384_10": "Bhikkhubhāvepīti bhikkhukālepi.",
  "tika-vin01t2:384_11": "Parisāvacaroti upajjhāyo ca ācariyo ca hutvā parisupaṭṭhāko.",
  "tika-vin01t2:384_12": "Aññassa santike nissayo gahetabboti tassa santike upasampannehi saddhivihārikehi aññassa ācariyassa santike nissayo gahetabbo.",
  "tika-vin01t2:384_13": "Taṃ nissāya vasantehipīti antevāsike sandhāya vadati.",
  "tika-vin01t2:384_14": "Upajjhā gahetabbāti upasampadatthaṃ upajjhā gahetabbā,",
  "tika-vin01t2:384_15": "aññassa santike upasampajjitabbanti vuttaṃ hoti.",
  "tika-vin01t2:385_0": "Vinayakammanti vikappanaṃ sandhāya vuttaṃ.",
  "tika-vin01t2:385_1": "Puna kātabbanti puna vikappetabbaṃ.",
  "tika-vin01t2:385_2": "Puna paṭiggahetvā sattāhaṃ vaṭṭatīti “anujānāmi,",
  "tika-vin01t2:385_3": "bhikkhave,",
  "tika-vin01t2:385_4": "bhikkhunīnaṃ sannidhi bhikkhūhi,",
  "tika-vin01t2:385_5": "bhikkhūnaṃ sannidhi bhikkhunīhi paṭiggāhāpetvā paribhuñjitu”nti vacanato puna paṭiggahitaṃ tadahu sāmisampi vaṭṭatīti dassanatthaṃ vuttaṃ.",
  "tika-vin01t2:385_6": "Sattame divaseti idaṃ tañca nissaggiyaṃ anāpajjitvāva punapi sattāhaṃ paribhuñjituṃ vaṭṭatīti dassanatthaṃ vuttaṃ.",
  "tika-vin01t2:385_7": "Yasmā pana bhikkhuniyā nissaggiyaṃ bhikkhussa vaṭṭati,",
  "tika-vin01t2:385_8": "bhikkhussa nissaggiyaṃ bhikkhuniyā vaṭṭati,",
  "tika-vin01t2:385_9": "tasmā aṭṭhamepi divase liṅgaparivatte sati anissajjitvāva antosattāhe paribhuñjituṃ vaṭṭatīti vadanti.",
  "tika-vin01t2:385_10": "Taṃ pakatatto rakkhatīti aparivattaliṅgo taṃ paṭiggahaṇavijahanato rakkhati,",
  "tika-vin01t2:385_11": "avibhattatāya paṭiggahaṇaṃ na vijahatīti adhippāyo.",
  "tika-vin01t2:385_12": "Sāmaṃ gahetvāna nikkhipeyyāti paṭiggahetvā sayaṃ nikkhipeyya.",
  "tika-vin01t2:385_13": "Paribhuñjantassa āpattīti liṅgaparivatte sati paṭiggahaṇavijahanato puna paṭiggahetvā paribhuñjantassa āpatti.",
  "tika-vin01t2:386_0": "“Hīnāyāvattanenāti pārājikaṃ āpannassa gihibhāvūpagamanenā”ti tīsupi gaṇṭhipadesu vuttaṃ,",
  "tika-vin01t2:386_1": "taṃ suvuttaṃ.",
  "tika-vin01t2:386_2": "Na hi pārājikaṃ anāpannassa sikkhaṃ appaccakkhāya “vibbhamissāmī”ti gihiliṅgaggahaṇamattena bhikkhubhāvo vinassati.",
  "tika-vin01t2:386_3": "Pārājikaṃ āpanno ca bhikkhuliṅge ṭhito yāva na paṭijānāti,",
  "tika-vin01t2:386_4": "tāva attheva tassa bhikkhubhāvo,",
  "tika-vin01t2:386_5": "na so anupasampannasaṅkhyaṃ gacchati.",
  "tika-vin01t2:386_6": "Tathā hi so saṃvāsaṃ sādiyantopi theyyasaṃvāsako na hoti,",
  "tika-vin01t2:386_7": "sahaseyyādiāpattiṃ na janeti,",
  "tika-vin01t2:386_8": "omasavāde pācittiyañca janeti.",
  "tika-vin01t2:386_9": "Teneva “asuddho hoti puggalo aññataraṃ pārājikaṃ dhammaṃ ajjhāpanno,",
  "tika-vin01t2:386_10": "tañce suddhadiṭṭhi samāno okāsaṃ kārāpetvā akkosādhippāyo vadeti,",
  "tika-vin01t2:386_11": "āpatti omasavādassā”ti omasavāde pācittiyaṃ vuttaṃ.",
  "tika-vin01t2:386_12": "Asati hi bhikkhubhāve dukkaṭaṃ bhaveyya,",
  "tika-vin01t2:386_13": "sati ca bhikkhubhāve paṭiggahitassa paṭiggahaṇavijahanaṃ nāma ayuttaṃ,",
  "tika-vin01t2:386_14": "tasmā sabbaso bhikkhubhāvassa abhāvato pārājikaṃ āpajjitvā gihiliṅgaggahaṇena gihibhāvūpagamanaṃ idha “hīnāyāvattana”nti adhippetaṃ,",
  "tika-vin01t2:386_15": "na pana pakatattassa gihiliṅgaggahaṇamattaṃ.",
  "tika-vin01t2:386_16": "Teneva katthaci sikkhāpaccakkhānena samānagatikattā hīnāyāvattanaṃ visuṃ na gaṇhanti.",
  "tika-vin01t2:386_17": "Sikkhāpaccakkhānena paṭiggahaṇavijahane vutte pārājikaṃ āpannassa gihibhāvūpagamanena sabbaso bhikkhubhāvassa abhāvato vattabbameva natthīti.",
  "tika-vin01t2:386_18": "Tathā hi buddhadattācariyena attano vinayavinicchaye –",
  "tika-vin01t2:387_0": "“Acchedagāhanirapekkhanisaggato ca,",
  "tika-vin01t2:388_0": "Sikkhāppahānamaraṇehi ca liṅgabhedā;",
  "tika-vin01t2:389_0": "Dānena tassa ca parassa abhikkhukassa,",
  "tika-vin01t2:390_0": "Sabbaṃ paṭiggahaṇameti vināsameva”nti. –",
  "tika-vin01t2:391_0": "Ettakameva vuttaṃ. Tathā dhammasirittherenapi –",
  "tika-vin01t2:392_0": "“Sikkhāmaraṇaliṅgehi, anapekkhavisaggato;",
  "tika-vin01t2:393_0": "Acchedānupasampanna-dānā gāhopasammatī”ti. –",
  "tika-vin01t2:394_0": "Vuttaṃ.",
  "tika-vin01t2:394_1": "Yadi ca pakatattassa gihiliṅgaggahaṇamattenapi paṭiggahaṇaṃ vijaheyya,",
  "tika-vin01t2:394_2": "tepi ācariyā visuṃ tampi vadeyyuṃ,",
  "tika-vin01t2:394_3": "na vuttañca,",
  "tika-vin01t2:394_4": "tato viññāyati “pakatattassa gihiliṅgaggahaṇamattaṃ idha hīnāyāvattananti nādhippeta”nti.",
  "tika-vin01t2:394_5": "Bhikkhuniyā pana sikkhāpaccakkhānassa abhāvato gihiliṅgaggahaṇamattenapi paṭiggahaṇaṃ vijahati.",
  "tika-vin01t2:395_0": "Anapekkhavissajjanenāti aññassa adatvāva anatthikatāya “natthi iminā kammaṃ,",
  "tika-vin01t2:395_1": "na idāni naṃ paribhuñjissāmī”ti vatthūsu vā “puna paṭiggahetvā paribhuñjissāmī”ti paṭiggahaṇe vā anapekkhavissajjanena.",
  "tika-vin01t2:395_2": "Acchinditvā gāhenāti corādīhi acchinditvā gahaṇena.",
  "tika-vin01t2:396_0": "Etthāti bhikkhuvihāre.",
  "tika-vin01t2:396_1": "Uparopakāti tena ropitā rukkhagacchā.",
  "tika-vin01t2:396_2": "Terasasu sammutīsūti bhattuddesakasenāsanapaññāpakabhaṇḍāgārikacīvarapaṭiggāhakacīvarabhājakayāgubhājakaphalabhājakakhajjabhājakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutisaṅkhātāsu",
  "tika-vin01t2:396_3": "terasasu sammutīsu.",
  "tika-vin01t2:396_4": "Kāmaṃ purimikāya pacchimikāya ca senāsanaggāho paṭippassambhatiyeva,",
  "tika-vin01t2:396_5": "purimikāya pana senāsanaggāhe paṭippassaddhe pacchimikāya aññattha upagantuṃ sakkāti purimikāya senāsanaggāhapaṭippassaddhiṃ",
  "tika-vin01t2:396_6": "visuṃ dassetvā pacchimikāya senāsanaggāhe paṭippassaddhe na sakkā aññattha upagantunti tattha bhikkhūhi",
  "tika-vin01t2:396_7": "kattabbasaṅgahaṃ dassento “sace pacchimikāya senāsane gahite”tiādimāha.",
  "tika-vin01t2:397_0": "Pakkhamānattameva dātabbanti bhikkhunīnaṃ paṭicchannāyapi āpattiyā mānattacārasseva anuññātattā.",
  "tika-vin01t2:397_1": "Puna pakkhamānattameva dātabbanti bhikkhukāle ciṇṇamānattābhāvato.",
  "tika-vin01t2:397_2": "Bhikkhunīhi abbhānakammaṃ kātabbanti bhikkhukāle ciṇṇamānattatāya bhikkhunīkālepi ciṇṇamānattā icceva saṅkhyaṃ gacchatīti katvā vuttaṃ.",
  "tika-vin01t2:397_3": "Sace akusalavipāke…pe…",
  "tika-vin01t2:397_4": "chārattaṃ mānattameva dātabbanti mānattaṃ carantassa liṅgaparivattādhikārattā vuttaṃ.",
  "tika-vin01t2:397_5": "Sace pana bhikkhukāle paṭicchannāya sādhāraṇāpattiyā parivasantassa asamādiṇṇaparivāsassa vā liṅgaṃ parivattati,",
  "tika-vin01t2:397_6": "tassa bhikkhunīkāle pakkhamānattaṃ carantassa akusalavipāke parikkhīṇe puna liṅge parivattite parivāsaṃ",
  "tika-vin01t2:397_7": "datvā parivutthaparivāsassa chārattaṃ mānattaṃ dātabbanti vadanti.",
  "tika-vin01t2:398_0": "Sañcarittāpattīti sādhāraṇāpattidassanatthaṃ vuttaṃ.",
  "tika-vin01t2:398_1": "Parivāsadānaṃ natthīti bhikkhukāle appaṭicchannabhāvato.",
  "tika-vin01t2:398_2": "Bhikkhunīkāle pana ārocitāpi sādhāraṇāpatti sace bhikkhukāle anārocitā,",
  "tika-vin01t2:398_3": "paṭicchannāva hotīti vadanti.",
  "tika-vin01t2:398_4": "Bhikkhūhi mānatte adinneti aciṇṇamānattāya liṅgaparivatte sati.",
  "tika-vin01t2:398_5": "Bhikkhunībhāve ṭhitāyapi tā suppaṭippassaddhā evāti sambandho.",
  "tika-vin01t2:398_6": "Yā āpattiyo pubbe paṭippassaddhāti yā asādhāraṇāpattiyo pubbe bhikkhubhāve paṭippassaddhā.",
  "tika-vin01t2:398_7": "“Pārājikaṃ āpannassa liṅgaparivatte sati santānassa ekattā na puna so upasampadaṃ labhati,",
  "tika-vin01t2:398_8": "tathā vibbhantāpi bhikkhunī liṅgaparivatte sati puna upasampadaṃ na labhatī”ti vadanti.",
  "tika-vin01t2:399_0": "71.",
  "tika-vin01t2:399_1": "“Anupādinnakesūti adhikārattā upādinnakepi eseva nayoti vutta”nti cūḷagaṇṭhipade majjhimagaṇṭhipade ca vuttaṃ,",
  "tika-vin01t2:399_2": "taṃ duvuttaṃ.",
  "tika-vin01t2:399_3": "Na hi upādinnakesu nimitte upakkamantassa dukkaṭaṃ dissati.",
  "tika-vin01t2:399_4": "Tathā hi upādinnakesu nimitte appavesetvā bahi upakkamantassa thullaccayaṃ vuttaṃ “na ca,",
  "tika-vin01t2:399_5": "bhikkhave,",
  "tika-vin01t2:399_6": "rattacittena aṅgajātaṃ chupitabbaṃ,",
  "tika-vin01t2:399_7": "yo chupeyya,",
  "tika-vin01t2:399_8": "āpatti thullaccayassā”ti vuttattā.",
  "tika-vin01t2:399_9": "Ettha ca yaṃ vattabbaṃ,",
  "tika-vin01t2:399_10": "taṃ sabbaṃ aṭṭhakathāyaṃ pubbe vicāritameva.",
  "tika-vin01t2:399_11": "Dukkaṭamevāti mocanarāgassa abhāvato.",
  "tika-vin01t2:399_12": "Tathevāti muccatu vā mā vāti imamatthaṃ atidissati.",
  "tika-vin01t2:400_0": "Avisayoti asādiyanaṃ nāma evarūpe ṭhāne dukkaranti katvā vuttaṃ.",
  "tika-vin01t2:400_1": "Mātugāmassa vacanaṃ gahetvāti “ahaṃ vāyamissāmi,",
  "tika-vin01t2:400_2": "tvaṃ mā vāyamī”tiādinā vuttavacanaṃ gahetvā.",
  "tika-vin01t2:400_3": "Ubhayavāyāmeneva āpattīti saññāya “tvaṃ mā vāyamī”ti vuttaṃ.",
  "tika-vin01t2:401_0": "73.",
  "tika-vin01t2:401_1": "Vaṭṭakateti imassa atthaṃ dassento “vivaṭe”ti āha.",
  "tika-vin01t2:401_2": "“Pārājikabhayena ākāsagatameva katvā pavesanādīni karontassa sahasā tālukaṃ vā passaṃ vā aṅgajātaṃ phusati ce,",
  "tika-vin01t2:401_3": "dukkaṭameva methunarāgassa abhāvato”ti vadanti,",
  "tika-vin01t2:401_4": "upaparikkhitvā gahetabbo.",
  "tika-vin01t2:401_5": "Suphusitāti suṭṭhu pihitā.",
  "tika-vin01t2:401_6": "Antomukhe okāso natthīti dantānaṃ supihitabhāvato antomukhe pavesetuṃ okāso natthi.",
  "tika-vin01t2:401_7": "Uppāṭite pana oṭṭhamaṃse dantesuyeva upakkamantassa thullaccayanti pataṅgamukhamaṇḍūkassa mukhasaṇṭhāne viya vaṇasaṅkhepavasena thullaccayaṃ.",
  "tika-vin01t2:401_8": "“Methunarāgena itthiyā appavesento nimittena nimittaṃ chupati,",
  "tika-vin01t2:401_9": "thullaccaya”nti iminā vā lakkhaṇena samānattā idha thullaccayaṃ vuttaṃ.",
  "tika-vin01t2:401_10": "Bahi nikkhantadantajivhāsupi eseva nayo.",
  "tika-vin01t2:402_0": "Amuccante thullaccayanti “ceteti upakkamati na muccati,",
  "tika-vin01t2:402_1": "āpatti thullaccayassā”ti vacanato.",
  "tika-vin01t2:402_2": "Nijjhāmataṇhikādīti ādi-",
  "tika-vin01t2:402_3": "saddena khuppipāsikādipetīnaṃ saṅgaho daṭṭhabbo.",
  "tika-vin01t2:402_4": "Allīyitumpi na sakkāti nijjhāmataṇhikānaṃ lomakūpehi samuṭṭhitaaggijālāhi niccaṃ pajjalitasarīratāya",
  "tika-vin01t2:402_5": "khuppipāsikādīnaṃ ativiya paṭikūlavirūpabībhacchaaṭṭhicammāvasiṭṭhaniccāturasarīratāya āmasitumpi na sakkā.",
  "tika-vin01t2:402_6": "Devatā viya sampattiṃ anubhontīti ettha yāsanti sāmivacanaṃ yāti paccattavacanena vipariṇāmetvā yojetabbaṃ “yā devatā viya sampattiṃ anubhontī”ti.",
  "tika-vin01t2:402_7": "Dassanādīsu dassanaṃ nāma bhikkhunā tāsaṃ dassanaṃ,",
  "tika-vin01t2:402_8": "gahaṇampi bhikkhunāva tāsaṃ aṅgapaccaṅgagahaṇaṃ.",
  "tika-vin01t2:402_9": "Āmasanādīni pana tāsaṃ kiccāni.",
  "tika-vin01t2:402_10": "Tattha āmasanaṃ nāma attano sarīrena bhikkhuno sarīrassa upari āmasanamattaṃ,",
  "tika-vin01t2:402_11": "phusanaṃ tato daḷhataraṃ katvā samphusanaṃ,",
  "tika-vin01t2:402_12": "ghaṭṭanaṃ tatopi daḷhataraṃ katvā sarīrena sarīrassa ghaṭṭanaṃ.",
  "tika-vin01t2:402_13": "Visaññaṃ katvāti yathā so katampi upakkamanaṃ na jānāti,",
  "tika-vin01t2:402_14": "evaṃ katvā.",
  "tika-vin01t2:402_15": "Yadipi āmasanādi tassā kiccaṃ,",
  "tika-vin01t2:402_16": "tathāpi teneva anāpattiṃ avatvā “taṃ puggalaṃ visaññaṃ katvā”ti vacanato akatavisañño jānitvā sādiyati ce,",
  "tika-vin01t2:402_17": "pārājikameva.",
  "tika-vin01t2:402_18": "Bhikkhuno pana dassanagahaṇesu sati asādiyanaṃ nāma na hotīti dassanagahaṇesu paññāyamānesu anāpatti na vuttā.",
  "tika-vin01t2:402_19": "Yadi pana paṭhamaṃ dassanagahaṇesu sati pacchā taṃ puggalaṃ visaññaṃ katvā āmasanādīni karontī attano manorathaṃ pūretvā gacchati,",
  "tika-vin01t2:402_20": "natthi pārājikaṃ.",
  "tika-vin01t2:403_0": "Upahatakāyappasādoti anaṭṭhepi kāyappasāde kāyaviññāṇuppādane asamatthatāpādanavasena vātapittādīhi upahatakāyappasādo.",
  "tika-vin01t2:403_1": "Sevanacittavasena āpattīti yathā santhatanimittavasena upādinnaphassaṃ avindantassapi sevanacittavasena āpatti,",
  "tika-vin01t2:403_2": "evamidhāpi pittavātādinā upahatakāyappasādattā avediyantassapi sevanacittavasena āpatti.",
  "tika-vin01t2:404_0": "Nanu ca chupitamattavatthusmiṃ “methunaṃ dhammaṃ paṭisevissāmīti chupitamatte vippaṭisārī ahosī”ti vuttattā",
  "tika-vin01t2:404_1": "methunassa pubbapayoge dukkaṭena bhavitabbaṃ,",
  "tika-vin01t2:404_2": "atha kasmā “āpatti saṅghādisesassā”ti vuttanti imaṃ antolīnacodanaṃ manasikatvā taṃ pariharituṃ “yo methuna”ntiādi āraddhaṃ.",
  "tika-vin01t2:404_3": "Tattha sīsanti maggena maggapaṭipādanaṃ.",
  "tika-vin01t2:404_4": "Tañhi payogānaṃ matthakasadisattā “sīsa”nti vuttaṃ tato paraṃ payogābhāvato.",
  "tika-vin01t2:404_5": "Dukkaṭe tiṭṭhantīti dukkaṭaṃ janenti.",
  "tika-vin01t2:404_6": "Dukkaṭañhi janentā hatthaggāhādayo payogā “dukkaṭe tiṭṭhantī”ti vuttā aññissā āpattiyā janakavasena appavattanato.",
  "tika-vin01t2:405_0": "74.",
  "tika-vin01t2:405_1": "Jātipupphagumbānanti jātisumanagumbānaṃ.",
  "tika-vin01t2:405_2": "Ussannatāyāti bāhullatāya.",
  "tika-vin01t2:405_3": "Upacāreti āsannappadese.",
  "tika-vin01t2:405_4": "Tena vātupatthambhenāti “aṅgamaṅgāni vātupatthaddhāni hontī”ti evaṃ vuttavātupatthambhena.",
  "tika-vin01t2:405_5": "Iminā niddokkamanassa kāraṇaṃ vuttaṃ.",
  "tika-vin01t2:405_6": "Ekarasanti āvajjanādivīthicittehi abbokiṇṇaṃ.",
  "tika-vin01t2:406_0": "76.",
  "tika-vin01t2:406_1": "Saṅgāmasīsayodho bhikkhūti yasmā kilesārīhi anabhibhūto hutvā te parājesi,",
  "tika-vin01t2:406_2": "tasmā saṅgāmamukhe yodhasadiso bhikkhu.",
  "tika-vin01t2:407_0": "77.",
  "tika-vin01t2:407_1": "Uppanne vatthusminti methunavatthusmiṃ uppanne.",
  "tika-vin01t2:407_2": "Parivattakadvāramevāti saṃvaraṇavivaraṇavasena ito cito ca parivattanayoggadvārameva.",
  "tika-vin01t2:407_3": "Rukkhasūcikaṇṭakadvāranti rukkhasūcidvāraṃ kaṇṭakadvārañca.",
  "tika-vin01t2:407_4": "“Rukkhasūcidvāraṃ kaṇṭakadvāra”micceva vā pāṭho.",
  "tika-vin01t2:407_5": "Yaṃ ubhosu passesu rukkhathambhe nikhaṇitvā tattha vijjhitvā majjhe dve tisso rukkhasūciyo pavesetvā karonti,",
  "tika-vin01t2:407_6": "taṃ rukkhasūcidvāraṃ.",
  "tika-vin01t2:407_7": "Yaṃ pavesananikkhamanakāle apanetvā thakanayoggaṃ,",
  "tika-vin01t2:407_8": "ekāya bahūhi vā kaṇṭakasākhāhi kataṃ,",
  "tika-vin01t2:407_9": "taṃ kaṇṭakadvāraṃ.",
  "tika-vin01t2:407_10": "Cakkalakayuttadvāranti heṭṭhā etaṃ cakkaṃ yojetvā kataṃ mahādvāraṃ,",
  "tika-vin01t2:407_11": "yaṃ na sakkā ekena saṃvarituṃ vivarituñca.",
  "tika-vin01t2:407_12": "Gopphetvāti rajjūhi ganthetvā.",
  "tika-vin01t2:407_13": "Ekaṃ dussasāṇidvāramevāti ettha kilañjasāṇidvārampi saṅgahaṃ gacchati.",
  "tika-vin01t2:408_0": "Yattha dvāraṃ saṃvaritvā nipajjituṃ na sakkā hoti,",
  "tika-vin01t2:408_1": "tattha kattabbavidhiṃ dassetuṃ “sace bahūnaṃ vaḷañjanaṭṭhānaṃ hotī”tiādi vuttaṃ.",
  "tika-vin01t2:408_2": "Bahūnaṃ avaḷañjanaṭṭhānepi ekaṃ āpucchitvā nipajjituṃ vaṭṭatiyeva.",
  "tika-vin01t2:408_3": "Atha bhikkhū…pe…",
  "tika-vin01t2:408_4": "nisinnā hontīti idaṃ tattha bhikkhūnaṃ sannihitabhāvasandassanatthaṃ vuttaṃ.",
  "tika-vin01t2:408_5": "“Nisinno vā pana hotu nipanno vā,",
  "tika-vin01t2:408_6": "yena kenaci iriyāpathena samannāgato sace tattha sannihito hoti,",
  "tika-vin01t2:408_7": "ābhogaṃ kātuṃ vaṭṭatī”ti tīsupi gaṇṭhipadesu vuttaṃ.",
  "tika-vin01t2:408_8": "Keci pana “nisinnā hontīti vacanato sace nipannā honti,",
  "tika-vin01t2:408_9": "ābhogaṃ kātuṃ na vaṭṭatī”ti vadanti,",
  "tika-vin01t2:408_10": "taṃ na sundaraṃ.",
  "tika-vin01t2:408_11": "Yadi hi “nisinnā hontī”ti vacanato nipanne ābhogaṃ kātuṃ na vaṭṭati,",
  "tika-vin01t2:408_12": "ṭhitepi caṅkamantepi ābhogaṃ kātuṃ na vaṭṭati.",
  "tika-vin01t2:408_13": "Na hi nisinnavacanaṃ nipannaṃyeva nivatteti,",
  "tika-vin01t2:408_14": "tasmā “nisinnā hontī”ti idaṃ tattha tesaṃ atthitāmattasandassanatthaṃ,",
  "tika-vin01t2:408_15": "na sesairiyāpathasamaṅgitānivattanatthaṃ.",
  "tika-vin01t2:408_16": "Evaṃ santepi nipajjitvā niddāyanto asantapakkhe ṭhitattā ābhogāraho na hotīti amhākaṃ khanti.",
  "tika-vin01t2:408_17": "Asantapakkhe ṭhitattāyeva hi raho nisajjāya nipajjitvā niddāyanto anāpattiṃ na karotīti vuttaṃ.",
  "tika-vin01t2:408_18": "Dvārasaṃvaraṇaṃ nāma bhikkhunīādīnaṃ pavesananivāraṇatthanti āha –",
  "tika-vin01t2:408_19": "“bhikkhuniṃ vā mātugāmaṃ vā āpucchituṃ na vaṭṭatī”ti.",
  "tika-vin01t2:408_20": "“Itthiubhatobyañjanakaṃ itthipaṇḍakañca āpucchituṃ na vaṭṭatī”ti vadanti.",
  "tika-vin01t2:408_21": "Mātugāmassa antogabbhe ṭhitabhāvaṃ jānitvāpi dvāre yathāvuttavidhiṃ katvā nipajjantassa anāpatti.",
  "tika-vin01t2:408_22": "Nisseṇiṃ āropetvāti uparitalaṃ āropetvā visaṅkharitvā bhūmiyaṃ pātetvā chinditvā vā nipajjitumpi vaṭṭati.",
  "tika-vin01t2:408_23": "Dvepi dvārāni jaggitabbānīti ettha sace ekasmiṃ dvāre kavāṭaṃ vā natthi,",
  "tika-vin01t2:408_24": "heṭṭhā vuttanayena saṃvarituṃ vā na sakkā,",
  "tika-vin01t2:408_25": "itaraṃ dvāraṃ asaṃvaritvāpi nipajjituṃ vaṭṭati.",
  "tika-vin01t2:409_0": "Bhikkhācārā paṭikkammāti bhikkhācārato nivattitvā.",
  "tika-vin01t2:409_1": "Dvārapālassāti dvārakoṭṭhake mahādvāre nisseṇimūle vā ṭhatvā dvārarakkhaṇakassa.",
  "tika-vin01t2:409_2": "Pacchimānaṃ bhāroti ekānubandhavasena āgacchante sandhāya vuttaṃ.",
  "tika-vin01t2:409_3": "Asaṃvutadvāre antogabbhe vāti yojetabbaṃ.",
  "tika-vin01t2:409_4": "Bahi vāti gabbhato bahi.",
  "tika-vin01t2:409_5": "Nipajjanakālepi…pe…",
  "tika-vin01t2:409_6": "vaṭṭatiyevāti ettha “dvārajagganakassa tadadhīnattā tadā tassa tattha sannihitāsannihitabhāvaṃ anupadhāretvāpi ābhogaṃ kātuṃ vaṭṭatiyevā”ti vadanti.",
  "tika-vin01t2:410_0": "Yena kenaci parikkhitteti pākārena vā vatiyā vā yena kenaci parikkhitte.",
  "tika-vin01t2:410_1": "“Parikkhepassa uccato pamāṇaṃ sahaseyyappahonake vuttanayena veditabba”nti vadanti.",
  "tika-vin01t2:410_2": "Yadi pana ekasmiṃ padese parikkhepo vuttappamāṇato nīcataro hoti, vaṭṭati.",
  "tika-vin01t2:410_3": "Mahāpariveṇaṃ hotīti mahantaṃ aṅgaṇaṃ hoti.",
  "tika-vin01t2:410_4": "Mahābodhiyaṅgaṇalohapāsādayaṅgaṇasadisanti bahusañcāradassanatthaṃ vuttaṃ,",
  "tika-vin01t2:410_5": "na mahāparicchedadassanatthaṃ.",
  "tika-vin01t2:410_6": "Aruṇe uggate uṭṭhahati,",
  "tika-vin01t2:410_7": "anāpattīti suddhacittena nipannassa niddāyantasseva aruṇe uggateyeva niddāvaseneva anāpatti.",
  "tika-vin01t2:410_8": "Pabujjhitvā puna supati,",
  "tika-vin01t2:410_9": "āpattīti aruṇe uggate pabujjhitvā aruṇuggamanaṃ ajānitvāpi anuṭṭhahitvāva sayitasantānena sayantassa āpatti,",
  "tika-vin01t2:410_10": "purāruṇe pabujjhitvāpi ajānitvā sayitasantānena sayantassapi aruṇe uggate āpattiyeva.",
  "tika-vin01t2:410_11": "Yathāparicchedameva vuṭṭhātīti aruṇe uggateyeva uṭṭhahati.",
  "tika-vin01t2:410_12": "Tassa āpattīti asuddhacitteneva nipannattā niddāyantassapi aruṇe uggate divāpaṭisallānamūlikā āpatti.",
  "tika-vin01t2:410_13": "“Evaṃ nipajjanto anādariyadukkaṭāpi na muccatī”ti vuttattā asuddhacittena nipajjanto aruṇuggamanato puretaraṃ",
  "tika-vin01t2:410_14": "uṭṭhahantopi anuṭṭhahantopi nipajjanakāleyeva anādariyadukkaṭaṃ āpajjati,",
  "tika-vin01t2:410_15": "divāpaṭisallānamūlikaṃ pana dukkaṭaṃ aruṇe uggateyeva āpajjati.",
  "tika-vin01t2:411_0": "Yaṃ panettha tīsupi gaṇṭhipadesu vuttaṃ “rattiṃ dvāraṃ saṃvaritvā nipanno sace aruṇuggamanavelāyaṃ dvāre vivaṭepi nipajjati,",
  "tika-vin01t2:411_1": "tassa āpatti akhette saṃvaritvā nipannattā.",
  "tika-vin01t2:411_2": "Aruṇuggamanavelāyaṃ vivaṭepi dvāre “nipajjissāmī”ti rattiṃ dvāraṃ saṃvaritvāpi nipannassa akhette pihitattā nipajjanakāle anādariyadukkaṭaṃ,",
  "tika-vin01t2:411_3": "aruṇe uggate nipajjanamūladukkaṭañca hoti.",
  "tika-vin01t2:411_4": "Rattiṃ pihitepi apihitepi dvāre nipannassa aruṇuggamanakkhaṇeyeva apihitadvāre pihite pihitadvāre ca",
  "tika-vin01t2:411_5": "puna vivaritvā pihite khette pihitattā anāpattī”ti,",
  "tika-vin01t2:411_6": "taṃ aṭṭhakathāya na sameti.",
  "tika-vin01t2:411_7": "Rattiṃ dvāraṃ asaṃvaritvā nipannasseva hi aruṇuggamane āpatti aṭṭhakathāyaṃ dassitā,",
  "tika-vin01t2:411_8": "tasmā khette vā pihitaṃ hotu akhette vā,",
  "tika-vin01t2:411_9": "saṃvaraṇamevettha pamāṇanti amhākaṃ khanti.",
  "tika-vin01t2:412_0": "Niddāvasena nipajjatīti niddābhibhūtatāya ekapassena nipajjati,",
  "tika-vin01t2:412_1": "evaṃ pana nipanno nipanno nāma na hotīti anāpatti vuttā.",
  "tika-vin01t2:412_2": "Apassāya supantassāti kaṭiyā piṭṭhivemajjhassa ca antare appamattakampi padesaṃ bhūmiṃ aphusāpetvā thambhādiṃ apassāya supantassa.",
  "tika-vin01t2:412_3": "Sahasāva vuṭṭhātīti pakkhalitvā patito viya sahasā vuṭṭhāti.",
  "tika-vin01t2:412_4": "Tattheva sayati na vuṭṭhātīti niddābhibhūtatāya supanto na vuṭṭhāti,",
  "tika-vin01t2:412_5": "na mucchāpareto.",
  "tika-vin01t2:412_6": "Teneva “avisayattā āpatti na dissatī”ti na vuttaṃ.",
  "tika-vin01t2:413_0": "Ekabhaṅgenāti ekassa passassa bhañjanena,",
  "tika-vin01t2:413_1": "heṭṭhā vuttanayena pāde bhūmito amocetvāva ekaṃ passaṃ bhañjitvā nāmetvā nipannoti vuttaṃ hoti.",
  "tika-vin01t2:413_2": "Mahāaṭṭhakathāyaṃ pana mahāpadumattherena vuttanti sambandho.",
  "tika-vin01t2:413_3": "Mucchitvā patitattā therena “avisayattā āpatti na dissatī”ti vuttaṃ.",
  "tika-vin01t2:413_4": "Ācariyā pana yathā yakkhagahitako bandhitvā nipajjāpito ca paravaso hoti,",
  "tika-vin01t2:413_5": "evaṃ aparavasattā mucchitvā patito kañci kālaṃ jānitvāpi nipajjatīti anāpattiṃ na vadanti.",
  "tika-vin01t2:413_6": "Yo ca yakkhagahitako,",
  "tika-vin01t2:413_7": "yo ca bandhitvā nipajjāpitoti imassa mahāaṭṭhakathāvādassa pacchimattā soyeva pamāṇato gahetabbo.",
  "tika-vin01t2:413_8": "Tathā ca vakkhati “sabbattha yo yo aṭṭhakathāvādo vā theravādo vā pacchā vuccati,",
  "tika-vin01t2:413_9": "sova pamāṇato daṭṭhabbo”ti.",
  "tika-vin01t2:413_10": "Yakkhagahitaggahaṇeneva cettha visaññībhūtopi saṅgahitoti veditabbaṃ.",
  "tika-vin01t2:413_11": "Ekabhaṅgena nipanno pana atthato anipannattā muccatiyevāti mahāaṭṭhakathāvādena so appaṭikkhittova hotīti daṭṭhabbaṃ.",
  "tika-vin01t2:413_12": "Divā saṃvaritvā nipannassa kenaci vivaṭepi dvāre anāpatti nipajjanakāle saṃvaritvā nipannattā.",
  "tika-vin01t2:413_13": "Sace divā saṃvaritvā dvārasamīpe nipanno pacchā sayameva dvāraṃ vivarati,",
  "tika-vin01t2:413_14": "evampi vaṭṭati.",
  "tika-vin01t2:413_15": "Acittakā cāyaṃ āpatti kiriyā ca akiriyā ca.",
  "tika-vin01t2:414_0": "78.",
  "tika-vin01t2:414_1": "“Apade padaṃ karonto viyā”ti vatvā puna tamevatthaṃ āvikaronto “ākāse padaṃ dassento viyā”ti āha.",
  "tika-vin01t2:414_2": "Etadagganti eso aggo.",
  "tika-vin01t2:414_3": "Yadidanti yo ayaṃ.",
  "tika-vin01t2:414_4": "Sesamettha uttānatthameva.",
  "tika-vin01t2:415_0": "Vinītavatthuvaṇṇanā niṭṭhitā.",
  "tika-vin01t2:416_0": "Tatridantiādi heṭṭhā vuttatthameva.",
  "tika-vin01t2:417_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:418_0": "Paṭhamapārājikavaṇṇanā niṭṭhitā.",
  "tika-vin01t2:419_0": "2. Dutiyapārājikaṃ",
  "tika-vin01t2:420_0": "Adutiyena jinena yaṃ dutiyaṃ pārājikaṃ pakāsitaṃ,",
  "tika-vin01t2:420_1": "tassa idāni yasmā saṃvaṇṇanākkamo patto,",
  "tika-vin01t2:420_2": "tasmā yaṃ suviññeyyaṃ,",
  "tika-vin01t2:420_3": "yañca pubbe pakāsitaṃ,",
  "tika-vin01t2:420_4": "taṃ sabbaṃ vajjayitvā assa dutiyassa ayaṃ saṃvaṇṇanā hotīti sambandho.",
  "tika-vin01t2:421_0": "Dhaniyavatthuvaṇṇanā",
  "tika-vin01t2:422_0": "84.",
  "tika-vin01t2:422_1": "Rājagaheti ettha duggajanapadaṭṭhānavisesasampadādiyogato padhānabhāvena rājūhi gahitaṃ pariggahitanti rājagahanti āha “mandhātu…pe…",
  "tika-vin01t2:422_2": "vuccatī”ti.",
  "tika-vin01t2:422_3": "Tattha mahāgovindena mahāsattena pariggahitaṃ reṇunā pariggahitameva hotīti mahāgovindaggahaṇaṃ.",
  "tika-vin01t2:422_4": "Mahāgovindapaaggahitatākittanañhi tadā reṇunā magadharājena pariggahitabhāvūpalakkhaṇaṃ.",
  "tika-vin01t2:422_5": "Tassa hi so purohito.",
  "tika-vin01t2:422_6": "“Mahāgovindoti mahānubhāvo purātano eko magadharājā”ti keci.",
  "tika-vin01t2:422_7": "Pariggahitattāti rājadhānībhāvena pariggahitattā.",
  "tika-vin01t2:422_8": "Gayhatīti gaho,",
  "tika-vin01t2:422_9": "rājūnaṃ gahoti rājagahaṃ,",
  "tika-vin01t2:422_10": "nagarasaddāpekkhāya napuṃsakaniddeso.",
  "tika-vin01t2:422_11": "Aññepettha pakāreti “nagaramāpanena raññā kāritasabbagahattā rājagahaṃ,",
  "tika-vin01t2:422_12": "gijjhakūṭādīhi parikkhittattā pabbatarājehi parikkhittagehasadisantipi rājagahaṃ,",
  "tika-vin01t2:422_13": "sampannabhavanatāya rājamānaṃ gehantipi rājagahaṃ,",
  "tika-vin01t2:422_14": "suvihitārakkhatāya anatthāvahabhāvena upagatānaṃ paṭirājūnaṃ gahaṃ gehabhūtantipi rājagahaṃ,",
  "tika-vin01t2:422_15": "rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ.",
  "tika-vin01t2:422_16": "Ārāmarāmaṇeyyakādīhi rājate,",
  "tika-vin01t2:422_17": "nivāsasukhatādinā sattehi mamattavasena gayhati pariggayhatīti vā rājagaha”nti edise pakāre.",
  "tika-vin01t2:422_18": "So padeso ṭhānavisesabhāvena uḷārasattaparibhogoti āha “taṃ paneta”ntiādi.",
  "tika-vin01t2:422_19": "Tattha buddhakāle cakkavattikāle cāti idaṃ yebhuyyavasena vuttaṃ.",
  "tika-vin01t2:422_20": "Tesanti yakkhānaṃ.",
  "tika-vin01t2:422_21": "Vasanavananti āpānabhūmibhūtaṃ upavanaṃ.",
  "tika-vin01t2:422_22": "Gijjhā ettha santīti gijjhaṃ, kūṭaṃ.",
  "tika-vin01t2:422_23": "Taṃ etassāti gijjhakūṭo.",
  "tika-vin01t2:422_24": "Gijjho viyāti vā gijjhaṃ, kūṭaṃ.",
  "tika-vin01t2:422_25": "Taṃ etassāti gijjhakūṭo, pabbato.",
  "tika-vin01t2:422_26": "Gijjhasadisakūṭoti gijjhakūṭoti vā majjhepadalopīsamāso yathā “sākapatthavo”ti,",
  "tika-vin01t2:422_27": "tasmiṃ gijjhakūṭe.",
  "tika-vin01t2:422_28": "Tenāha “gijjhā”tiādi.",
  "tika-vin01t2:423_0": "Tato paraṃ saṅghoti tiṇṇaṃ janānaṃ upari saṅgho catuvaggakaraṇīyādikammappattattā.",
  "tika-vin01t2:423_1": "Tasmiṃ pabbate sannipatitvā samāpattiyā vītināmentīti yathāphāsukaṭṭhāne piṇḍāya caritvā katabhattakiccā",
  "tika-vin01t2:423_2": "āgantvā cetiyagabbhe yamakamahādvāraṃ vivarantā viya taṃ pabbataṃ dvidhā katvā anto pavisitvā rattiṭṭhānadivāṭṭhānāni",
  "tika-vin01t2:423_3": "māpetvā tattha samāpattiyā vītināmenti.",
  "tika-vin01t2:424_0": "Kadā panete tattha vasiṃsu?",
  "tika-vin01t2:424_1": "Atīte kira anuppanne tathāgate bārāṇasiṃ upanissāya ekasmiṃ gāmake ekā kuladhītā khettaṃ rakkhati,",
  "tika-vin01t2:424_2": "tassā khettakuṭiyā vīhayo bhajjantiyā tattha mahākarañjapupphappamāṇā mahantamahantā manoharā pañcasatamattā lājā jāyiṃsu.",
  "tika-vin01t2:424_3": "Sā te gahetvā mahati paduminipatte ṭhapesi.",
  "tika-vin01t2:424_4": "Tasmiñca samaye eko paccekasambuddho tassā anuggahatthaṃ avidūre khettapāḷiyā gacchati.",
  "tika-vin01t2:424_5": "Sā taṃ disvā pasannamānasā supupphitaṃ mahantaṃ ekaṃ padumaṃ gahetvā tattha lāje pakkhipitvā paccekabuddhaṃ",
  "tika-vin01t2:424_6": "upasaṅkamitvā pañcahi lājasatehi saddhiṃ taṃ padumapupphaṃ datvā pañcapatiṭṭhitena vanditvā “imassa,  bhante,",
  "tika-vin01t2:424_7": "puññassa ānubhāvena ānubhāvasampanne pañcasataputte labheyya”nti pañca puttasatāni patthesi.",
  "tika-vin01t2:424_8": "Tasmiṃyeva khaṇe pañcasatā migaluddakā sambhatasambhārā paripakkapaccekabodhiñāṇā tasseva paccekabuddhassa",
  "tika-vin01t2:424_9": "madhuramaṃsaṃ datvā “etissā puttā bhaveyyāmā”ti patthayiṃsu.",
  "tika-vin01t2:424_10": "Atītāsu anekāsu jātīsu tassā puttabhāvena āgatattā tathā tesaṃ ahosi.",
  "tika-vin01t2:424_11": "Sā yāvatāyukaṃ ṭhatvā devaloke nibbatti,",
  "tika-vin01t2:424_12": "tato cutā jātassare padumagabbhe nibbatti.",
  "tika-vin01t2:424_13": "Tameko tāpaso disvā paṭijaggi.",
  "tika-vin01t2:424_14": "Tassā padasā vicarantiyā paduddhāre paduddhāre bhūmito padumāni uṭṭhahanti.",
  "tika-vin01t2:424_15": "Eko vanacarako disvā bārāṇasirañño ārocesi.",
  "tika-vin01t2:424_16": "Rājā taṃ ānetvā aggamahesiṃ akāsi,",
  "tika-vin01t2:424_17": "tassā gabbho saṇṭhāti.",
  "tika-vin01t2:424_18": "Mahāpadumakumāro mātukucchiyaṃ vasi,",
  "tika-vin01t2:424_19": "sesā bahi nikkhantaṃ gabbhamalaṃ nissāya saṃsedajabhāvena nibbattā.",
  "tika-vin01t2:424_20": "“Opapātikabhāvenā”ti keci.",
  "tika-vin01t2:424_21": "Te vayappattā uyyāne padumassare kīḷantā ekekasmiṃ padume nisīditvā khayavayaṃ paṭṭhapetvā paccekabodhiñāṇaṃ nibbattayiṃsu.",
  "tika-vin01t2:424_22": "Ayaṃ tesaṃ byākaraṇagāthā ahosi –",
  "tika-vin01t2:425_0": "“Saroruhaṃ padumapalāsamatrajaṃ, supupphitaṃ bhamaragaṇānuciṇṇaṃ;",
  "tika-vin01t2:426_0": "Aniccatāyaṃ vayataṃ viditvā, eko care khaggavisāṇakappo”ti. –",
  "tika-vin01t2:427_0": "Tasmiṃ kāle te tattha vasiṃsu.",
  "tika-vin01t2:427_1": "Tadā cassa pabbatassa “isigilī”ti samaññā udapādi.",
  "tika-vin01t2:427_2": "Ime isayoti ime paccekabuddhaisī.",
  "tika-vin01t2:427_3": "Samā ñāyati etāyāti samaññā,",
  "tika-vin01t2:427_4": "nāmanti attho.",
  "tika-vin01t2:428_0": "Tiṇacchadanā kuṭiyo majjhepadalopīsamāsaṃ katvā,",
  "tika-vin01t2:428_1": "ekadese vā samudāyavohāravasena “tiṇakuṭiyo”ti vuttā.",
  "tika-vin01t2:428_2": "“Vassaṃ upagacchiṃsū”ti vacanato vassūpagamanārahā sadvārabandhā eva veditabbāti āha “tiṇacchadanā sadvārabandhā kuṭiyo”ti.",
  "tika-vin01t2:428_3": "Vassaṃ upagacchantenāti vassāvāsaṃ upagacchantena.",
  "tika-vin01t2:428_4": "Nālakapaṭipadanti “moneyyaṃ te upaññissa”ntiādinā satthārā nālakattherassa desitaṃ puthujjanakālato pabhuti",
  "tika-vin01t2:428_5": "kilesacittaṃ anuppādetvā paṭipajjitabbaṃ moneyyapaṭipadaṃ.",
  "tika-vin01t2:428_6": "Taṃ pana paṭipadaṃ sutvā nālakatthero tīsu ṭhānesu appiccho ahosi dassane savane pucchāyāti.",
  "tika-vin01t2:428_7": "So hi desanāpariyosāne pasannacitto bhagavantaṃ vanditvā vanaṃ paviṭṭho.",
  "tika-vin01t2:428_8": "Puna “aho vatāhaṃ bhagavantaṃ passeyya”nti lolabhāvaṃ na janesi,",
  "tika-vin01t2:428_9": "ayamassa dassane appicchatā.",
  "tika-vin01t2:428_10": "Tathā “aho vatāhaṃ puna dhammadesanaṃ suṇeyya”nti lolabhāvaṃ na janesi,",
  "tika-vin01t2:428_11": "ayamassa savane appicchatā.",
  "tika-vin01t2:428_12": "Tathā “aho vatāhaṃ puna moneyyapaṭipadaṃ puccheyya”nti lolabhāvaṃ na janesi,",
  "tika-vin01t2:428_13": "ayamassa pucchāya appicchatā.",
  "tika-vin01t2:429_0": "So evaṃ appiccho samāno pabbatapādaṃ pavisitvā ekavanasaṇḍe dve divasāni na vasi,",
  "tika-vin01t2:429_1": "ekarukkhamūle dve divasāni na nisīdi,",
  "tika-vin01t2:429_2": "ekasmiṃ gāme dve divasāni piṇḍāya na pāvisi.",
  "tika-vin01t2:429_3": "Iti vanato vanaṃ,",
  "tika-vin01t2:429_4": "rukkhato rukkhaṃ,",
  "tika-vin01t2:429_5": "gāmato gāmaṃ āhiṇḍanto anurūpapaṭipadaṃ paṭipajjitvā aggaphale patiṭṭhāsi.",
  "tika-vin01t2:429_6": "Ekassa bhagavato kāle ekoyeva naṃ pūreti.",
  "tika-vin01t2:429_7": "Imañhi moneyyapaṭipadaṃ ukkaṭṭhaṃ katvā pūrento bhikkhu satteva māsāni jīvati,",
  "tika-vin01t2:429_8": "majjhimaṃ katvā pūrento satta vassāni,",
  "tika-vin01t2:429_9": "mudukaṃ katvā pūrento soḷasa vassāni.",
  "tika-vin01t2:429_10": "Ayaṃ pana thero ukkaṭṭhaṃ katvā pūresi,",
  "tika-vin01t2:429_11": "tasmā satta māse ṭhatvā attano āyusaṅkhārassa parikkhayaṃ ñatvā nahāyitvā nivāsetvā kāyabandhanaṃ bandhitvā",
  "tika-vin01t2:429_12": "diguṇaṃ saṅghāṭiṃ pārupitvā dasabalābhimukho pañcapatiṭṭhitena taṃ vanditvā añjaliṃ paggahetvā hiṅgulakapabbataṃ",
  "tika-vin01t2:429_13": "nissāya ṭhitakova anupādisesāya nibbānadhātuyā parinibbāyi.",
  "tika-vin01t2:429_14": "Tassa parinibbutabhāvaṃ ñatvā bhagavā bhikkhusaṅghena saddhiṃ tattha gantvā sarīrakiccaṃ katvā dhātuyo gāhāpetvā cetiyaṃ patiṭṭhāpetvā agamāsi.",
  "tika-vin01t2:429_15": "Evarūpaṃ paṭipadaṃ paṭipannenapi vassaṃ upagacchantena channe sadvārabandheyeva ṭhāne upagantabbaṃ.",
  "tika-vin01t2:429_16": "Appicchataṃ nissāyapi sikkhāpadassa anatikkamanīyattaṃ dassetuṃ “nālakapaṭipadaṃ paṭipannenapī”ti vuttaṃ.",
  "tika-vin01t2:430_0": "Pañcannaṃ chadanānanti tiṇapaṇṇaiṭṭhakasilāsudhāsaṅkhātānaṃ pañcannaṃ chadanānaṃ. “Na,",
  "tika-vin01t2:430_1": "bhikkhave,",
  "tika-vin01t2:430_2": "asenāsanikena vassaṃ upagantabbanti vacībhedaṃ katvā vassūpagamanaṃ sandhāyeva paṭikkhepo,",
  "tika-vin01t2:430_3": "na ālayakaraṇavasena upagamanaṃ sandhāyā”ti vadanti.",
  "tika-vin01t2:430_4": "Pāḷiyaṃ pana avisesattā aṭṭhakathāyañca “nālakapaṭipadaṃ paṭipannenapī”tiādinā aviseseneva daḷhaṃ katvā",
  "tika-vin01t2:430_5": "vuttattā asenāsanikassa nāvādiṃ vinā aññattha ālayo na vaṭṭatīti amhākaṃ khanti.",
  "tika-vin01t2:430_6": "Nāvāsatthavajesuyeva hi “anujānāmi,",
  "tika-vin01t2:430_7": "bhikkhave,",
  "tika-vin01t2:430_8": "nāvāyaṃ vassaṃ upagantu”ntiādinā sati asati vā senāsane vassūpagamanassa visuṃ anuññātattā “na,",
  "tika-vin01t2:430_9": "bhikkhave,",
  "tika-vin01t2:430_10": "asenāsanikena vassaṃ upagantabba”nti ayaṃ paṭikkhepo tattha na labbhatīti asati senāsane ālayavasenapi nāvādīsu upagamanaṃ vuttaṃ.",
  "tika-vin01t2:430_11": "Anudhammatāti vattaṃ.",
  "tika-vin01t2:430_12": "Rattiṭṭhānadivāṭṭhānādīnīti ādi-",
  "tika-vin01t2:430_13": "saddena vaccakuṭipassāvaṭṭhānādiṃ saṅgaṇhāti.",
  "tika-vin01t2:431_0": "Katikavattāni ca khandhakavattāni ca adhiṭṭhāyāti pariyattidhammo nāma tividhampi saddhammaṃ patiṭṭhāpeti,",
  "tika-vin01t2:431_1": "tasmā sakkaccaṃ uddisatha uddisāpetha,",
  "tika-vin01t2:431_2": "sajjhāyaṃ karotha,",
  "tika-vin01t2:431_3": "padhānaghare vasantānaṃ saṅghaṭṭanaṃ akatvā antovihāre nisīditvā uddisatha uddisāpetha,",
  "tika-vin01t2:431_4": "sajjhāyaṃ karotha,",
  "tika-vin01t2:431_5": "dhammassavanaṃ samiddhaṃ karotha,",
  "tika-vin01t2:431_6": "pabbājentā sodhetvā pabbājetha,",
  "tika-vin01t2:431_7": "sodhetvā upasampādetha,",
  "tika-vin01t2:431_8": "sodhetvā nissayaṃ detha.",
  "tika-vin01t2:431_9": "Ekopi hi kulaputto pabbajjañca upasampadañca labhitvā sakalaṃ sāsanaṃ patiṭṭhāpeti.",
  "tika-vin01t2:431_10": "Attano thāmena yattakāni sakkotha,",
  "tika-vin01t2:431_11": "tattakāni dhutaṅgāni samādiyatha,",
  "tika-vin01t2:431_12": "antovassaṃ nāmetaṃ sakaladivasaṃ rattiyā ca paṭhamapacchimayāmesu appamattehi bhavitabbaṃ,",
  "tika-vin01t2:431_13": "vīriyaṃ ārabhitabbaṃ.",
  "tika-vin01t2:431_14": "Porāṇakamahaātherāpi sabbapalibodhe chinditvā antovasse ekacariyavattaṃ pūrayiṃsu.",
  "tika-vin01t2:431_15": "Bhasse mattaṃ jānitvā dasavatthukakathaṃ dasaasubhadasānussatiaṭṭhatiṃsārammaṇakathaṃ kātuṃ vaṭṭati.",
  "tika-vin01t2:431_16": "Āgantukānaṃ vattaṃ kātuṃ,",
  "tika-vin01t2:431_17": "sattāhakaraṇīyena gatānaṃ apaloketvā dātuṃ vaṭṭati.",
  "tika-vin01t2:431_18": "Viggāhikapisuṇapharusavacanāni mā vadatha,",
  "tika-vin01t2:431_19": "divase divase sīlāni āvajjentā caturārakkhaṃ ahāpentā manasikārabahulā viharatha,",
  "tika-vin01t2:431_20": "cetiyaṃ vā bodhiṃ vā vandantena gandhamālaṃ vā pūjentena pattaṃ vā thavikāya pakkhipantena na kathetabbaṃ,",
  "tika-vin01t2:431_21": "antogāme manussehi saddhiṃ paccayasaṃyuttakathā vā visabhāgakathā vā na kathetabbā,",
  "tika-vin01t2:431_22": "rakkhitindriyehi bhavitabbaṃ,",
  "tika-vin01t2:431_23": "khandhakavattañca sekhiyavattañca pūretabbanti evamādinā katikavattāni khandhakavattāni ca adhiṭṭhahitvā.",
  "tika-vin01t2:432_0": "“Anujānāmi,",
  "tika-vin01t2:432_1": "bhikkhave,",
  "tika-vin01t2:432_2": "vassaṃvuṭṭhānaṃ tīhi ṭhānehi pavāretu”nti vuṭṭhavassānaṃ pavāraṇāya anuññātattā imassa suttassa vasena",
  "tika-vin01t2:432_3": "pavāraṇādivasassa aruṇuggamanato paṭṭhāya appavāritāpi “vuṭṭhavassā”ti vuccanti.",
  "tika-vin01t2:432_4": "Kiñcāpi “imaṃ temāsaṃ vassaṃ upemī”ti vacanato pavāraṇādivasassa temāsantogadhattā taṃ divasaṃ yāva na pavārenti,",
  "tika-vin01t2:432_5": "tāva vassaṃ vasantā nāma honti,",
  "tika-vin01t2:432_6": "tathāpi ekadesena avuṭṭhampi taṃ divasaṃ vuṭṭhabhāgāpekkhāya vuṭṭhameva hotīti katvā evaṃ vuttaṃ katākatabhāgāpekkhāya",
  "tika-vin01t2:432_7": "samudāye pavattakatākatavohāro viya.",
  "tika-vin01t2:432_8": "Vippakatañhi yaṃ kiñci “katākata”nti vuccati.",
  "tika-vin01t2:432_9": "“Anujānāmi,",
  "tika-vin01t2:432_10": "bhikkhave,",
  "tika-vin01t2:432_11": "vassaṃvuṭṭhānaṃ kathinaṃ attharitu”nti imassa pana suttassa vasena nippariyāyato mahāpavāraṇāya pavāritā",
  "tika-vin01t2:432_12": "pāṭipadadivasato paṭṭhāya “vuṭṭhavassā”ti vuccantīti dassetuṃ “mahāpavāraṇāya pavāritā”tiādi vuttaṃ.",
  "tika-vin01t2:432_13": "Pāṭipadadivasato paṭṭhāya hi vassānassa pacchime māse kathinatthāro anuññāto parivāre “kathinassa atthāramāso",
  "tika-vin01t2:432_14": "jānitabboti vassānassa pacchimo māso jānitabbo”ti vuttattā.",
  "tika-vin01t2:432_15": "“Mahāpavāraṇāya pavāritā”ti idañca purimikāya vassūpagatānaṃ sabhāvadassanamattaṃ,",
  "tika-vin01t2:432_16": "kenaci antarāyena appavāritāpi “vuṭṭhavassā”icceva vuccanti.",
  "tika-vin01t2:433_0": "“Āpucchitabbā”ti vatvā idāni āpucchanavidhiṃ dassento “sace imaṃ kuṭi”ntiādimāha.",
  "tika-vin01t2:433_1": "Paṭijagganakaṃ vā na labhatīti vihārapaccante kate paṭijagganakaṃ na labhati.",
  "tika-vin01t2:433_2": "Te pana bhikkhū janapadacārikaṃ pakkamiṃsūti sambandho.",
  "tika-vin01t2:433_3": "Addhānagamane cārikāvohāro sāsane niruḷho.",
  "tika-vin01t2:433_4": "Kiñcāpi ayaṃ cārikā nāma mahājanasaṅgahatthaṃ buddhānaṃyeva labbhati,",
  "tika-vin01t2:433_5": "buddhe upādāya pana ruḷhīsaddavasena sāvakānampi vuccati kilañjādīhi katabījanīnampi tālavaṇṭavohāro viya.",
  "tika-vin01t2:433_6": "Saṅgopetvāti ekasmiṃ padese rāsiṃ katvā.",
  "tika-vin01t2:433_7": "Idāni tameva saṅgopanavidhiṃ dassento “yathā ca ṭhapita”ntiādimāha.",
  "tika-vin01t2:433_8": "Na ovassīyatīti anovassakaṃ,",
  "tika-vin01t2:433_9": "kammani aka-",
  "tika-vin01t2:433_10": "saddo daṭṭhabbo.",
  "tika-vin01t2:433_11": "Yathā ca ṭhapitaṃ na ovassīyati na temīyatīti attho.",
  "tika-vin01t2:434_0": "Anavayoti ettha vayoti hāni “āyavayo”tiādīsu viya.",
  "tika-vin01t2:434_1": "Natthi etassa attano sippe vayo ūnatāti avayoti āha “anūno paripuṇṇasippo”ti.",
  "tika-vin01t2:434_2": "Ācariyassa kammaṃ ācariyakanti āha “ācariyakamme”ti.",
  "tika-vin01t2:434_3": "Piṭṭhasaṅghāṭo dvārabāhā,",
  "tika-vin01t2:434_4": "kaṭṭhakammaṃ thambhādi.",
  "tika-vin01t2:434_5": "Telatambamattikāyāti telamissatambamattikāya.",
  "tika-vin01t2:435_0": "85.",
  "tika-vin01t2:435_1": "Kuṭikāya karaṇabhāvanti kuṭiyā katabhāvaṃ.",
  "tika-vin01t2:435_2": "Saddasatthavidūhi kiṃ-",
  "tika-vin01t2:435_3": "saddayoge anāgatavacanassa icchitattā vuttaṃ “tassa lakkhaṇaṃ saddasatthato pariyesitabba”nti.",
  "tika-vin01t2:435_4": "Mettāpubbabhāganti mettājhānassa pubbabhāgabhūtaṃ sabbasattesu hitapharaṇamattaṃ.",
  "tika-vin01t2:435_5": "Kasmā panetaṃ vuttaṃ,",
  "tika-vin01t2:435_6": "nanu anuddayā-",
  "tika-vin01t2:435_7": "saddo karuṇāya pavattatīti?",
  "tika-vin01t2:435_8": "Saccametaṃ,",
  "tika-vin01t2:435_9": "ayaṃ pana anuddayāsaddo anurakkhaṇamatthaṃ antonītaṃ katvā pavattamāno mettāya karuṇāya ca pavattatīti idha mettāya pavattamāno vutto,",
  "tika-vin01t2:435_10": "tasmā suvuttametaṃ “etena mettāpubbabhāgaṃ dassetī”ti.",
  "tika-vin01t2:435_11": "Karuṇāpubbabhāganti karuṇājhānassa pubbabhāgabhūtaṃ sattesu anukampamattaṃ.",
  "tika-vin01t2:435_12": "Cikkhallaṃ mattikā,",
  "tika-vin01t2:435_13": "tassa maddanaṃ udakaṃ āsiñcitvā hatthādīhi parimaddanaṃ.",
  "tika-vin01t2:435_14": "Mettākaruṇānanti appanāppattamettākaruṇānaṃ.",
  "tika-vin01t2:435_15": "Kiñcāpi therena sañcicca khuddānukhuddakā pāṇā maraṇādhippāyena na byābādhitā,",
  "tika-vin01t2:435_16": "tathāpi karuṇāya abhāvena “evaṃ kate ime pāṇā vinassissantī”ti anupaparikkhitvā katattā theraṃ vigarahi.",
  "tika-vin01t2:435_17": "Janānaṃ samūho janatāti āha “pacchimo janasamūho”ti.",
  "tika-vin01t2:435_18": "Pātabyabhāvanti vināsetabbataṃ.",
  "tika-vin01t2:435_19": "Pāṇātipātaṃ karontānanti therena akatepi pāṇātipāte parehi sallakkhaṇākāraṃ dasseti.",
  "tika-vin01t2:435_20": "Imassa diṭṭhānugatinti imassa diṭṭhiyā anugamanaṃ.",
  "tika-vin01t2:435_21": "Ghaṃsitabbeti ghaṭṭayitabbe,",
  "tika-vin01t2:435_22": "vināsitabbeti attho.",
  "tika-vin01t2:435_23": "Evaṃ maññīti yathā therena kataṃ,",
  "tika-vin01t2:435_24": "evaṃ mā maññi.",
  "tika-vin01t2:435_25": "“Mā pacchimā janatā pāṇesu pātabyataṃ āpajjī”ti vacanato yo bhikkhu iṭṭhakapacanapattapacanakuṭikaraṇavihārakārāpanavihārasammajjanapaṭaggidānakūpapokkharaṇīkhaṇāpanādīsu",
  "tika-vin01t2:435_26": "yattha “khuddānukhuddakānaṃ pāṇānaṃ vihiṃsā bhavissatī”ti jānāti,",
  "tika-vin01t2:435_27": "tena tādise padese kappiyavacanaṃ vatvāpi na taṃ kammaṃ kāretabbanti dasseti.",
  "tika-vin01t2:436_0": "Tattha tattha vuttameva āpattinti pathavīkhaṇanabhūtagāmapātabyatādīsu vuttapācittiyādiāpattiṃ.",
  "tika-vin01t2:436_1": "Ādikammikattā anāpattīti kuṭikaraṇapaccayā anāpatti.",
  "tika-vin01t2:436_2": "Sikkhāpadaṃ atikkamitvāti “na ca,",
  "tika-vin01t2:436_3": "bhikkhave,",
  "tika-vin01t2:436_4": "sabbamattikāmayā kuṭikā kātabbā,",
  "tika-vin01t2:436_5": "yo kareyya,",
  "tika-vin01t2:436_6": "āpatti dukkaṭassā”ti vuttasikkhāpadaṃ atikkamitvā.",
  "tika-vin01t2:436_7": "Yadi aññena kataṃ labhitvā vasantassa anāpatti siyā,",
  "tika-vin01t2:436_8": "na bhagavā taṃ kuṭikaṃ bhindāpeyyāti āha –",
  "tika-vin01t2:436_9": "“kataṃ labhitvā tattha vasantānampi dukkaṭamevā”ti.",
  "tika-vin01t2:436_10": "Yathā vā tathā vā missā hotūti heṭṭhā mattikā upari dabbasambhārātiādinā yena kenaci ākārena missā hotu.",
  "tika-vin01t2:436_11": "Giñjakāvasathasaṅkhepenāti ettha giñjakā vuccanti iṭṭhakā,",
  "tika-vin01t2:436_12": "giñjakāhi eva kato āvasatho giñjakāvasatho.",
  "tika-vin01t2:436_13": "Iṭṭhakāmayassa āvasathassetaṃ adhivacanaṃ.",
  "tika-vin01t2:436_14": "Taṃ kira āvasathaṃ yathā sudhāparikammena payojanaṃ natthi,",
  "tika-vin01t2:436_15": "evaṃ iṭṭhakāhi eva cinitvā chādetvā karonti,",
  "tika-vin01t2:436_16": "tulādaṇḍakavāṭaphalakāni pana dārumayāneva.",
  "tika-vin01t2:436_17": "Vikirantāti cuṇṇavicuṇṇaṃ karontā.",
  "tika-vin01t2:437_0": "Kissāti kena kāraṇena.",
  "tika-vin01t2:437_1": "Vayakammampi atthīti dvārakavāṭādiabhisaṅkharaṇādīsu katavayakammampi atthi.",
  "tika-vin01t2:437_2": "Bhikkhūnaṃ akappiyattā eva titthiyavatānurūpattā titthiyadhajo.",
  "tika-vin01t2:437_3": "Mahāaṭṭhakathāyaṃ vuttakāraṇesu attano adhippetakāraṇadvayaṃ patiṭṭhāpetvā aparānipi tattha vuttakāraṇāni dassento āha –",
  "tika-vin01t2:437_4": "“aṭṭhakathāyaṃ pana aññānipi kāraṇāni vuttānī”tiādi.",
  "tika-vin01t2:437_5": "Tattha sattānuddayāyāti tādisāya kuṭikāya karaṇapaccayā vinassamānasattesu anuddayāya.",
  "tika-vin01t2:437_6": "Yasmā sabbamattikāmayā kuṭi sukarā bhindituṃ,",
  "tika-vin01t2:437_7": "tasmā tattha ṭhapitaṃ pattacīvarādi aguttaṃ hoti,",
  "tika-vin01t2:437_8": "corādīhi avaharituṃ sakkā.",
  "tika-vin01t2:437_9": "Tena vuttaṃ “pattacīvaraguttatthāyā”ti.",
  "tika-vin01t2:437_10": "Senāsanabāhullapaṭisedhanatthāyāti senāsanānaṃ bahubhāvanisedhanatthāya,",
  "tika-vin01t2:437_11": "tādisassa vā senāsanassa abhisaṅkharaṇe bhikkhūnaṃ uddesaparipucchādīni sesakammāni pariccajitvā niccabyāvaṭatānisedhanatthaṃ.",
  "tika-vin01t2:437_12": "Anupavajjoti dosaṃ āropetvā na vattabbo.",
  "tika-vin01t2:438_0": "Pāḷimuttakavinicchayavaṇṇanā",
  "tika-vin01t2:439_0": "Pāḷimuttakavinicchayesu tañca kho…pe…",
  "tika-vin01t2:439_1": "na vaṇṇamaṭṭhatthāyāti idaṃ chattadaṇḍaggāhakasalākapañjaravinandhanaṃ sandhāyāti vadanti.",
  "tika-vin01t2:439_2": "Sabbatthāti chattadaṇḍe sabbattha.",
  "tika-vin01t2:439_3": "Āraggenāti nikhādanamukhena.",
  "tika-vin01t2:439_4": "Ghaṭakampi vāḷarūpampi bhinditvā dhāretabbanti sace tādisaṃ akappiyachattaṃ labhati,",
  "tika-vin01t2:439_5": "ghaṭakampi vāḷarūpampi bhinditvā tacchetvā dhāretabbaṃ.",
  "tika-vin01t2:439_6": "Suttakena vā daṇḍo veṭhetabboti yathā chattadaṇḍe lekhā na paññāyati,",
  "tika-vin01t2:439_7": "tathā veṭhetabbo.",
  "tika-vin01t2:439_8": "Daṇḍabundeti daṇḍamūle,",
  "tika-vin01t2:439_9": "chattadaṇḍassa heṭṭhimataleti attho.",
  "tika-vin01t2:439_10": "Chattamaṇḍalikanti chattassa anto khuddakamaṇḍalaṃ.",
  "tika-vin01t2:439_11": "Ukkiritvāti uṭṭhapetvā.",
  "tika-vin01t2:439_12": "Sā vaṭṭatīti yadipi rajjukehi na bandhanti,",
  "tika-vin01t2:439_13": "bandhituṃ pana yuttaṭṭhānattā vaṭṭati.",
  "tika-vin01t2:440_0": "Nānāsuttakehīti nānāvaṇṇehi suttehi.",
  "tika-vin01t2:440_1": "Idañca tathā karontānaṃ karaṇappakāradassanatthaṃ vuttaṃ,",
  "tika-vin01t2:440_2": "ekavaṇṇasuttakenapi vuttappakārena sibbituṃ na vaṭṭatiyeva.",
  "tika-vin01t2:440_3": "Paṭṭamukheti paṭṭakoṭiyaṃ.",
  "tika-vin01t2:440_4": "Dvinnaṃ paṭṭānaṃ saṅghaṭṭitaṭṭhānaṃ sandhāyetaṃ vuttaṃ.",
  "tika-vin01t2:440_5": "Pariyanteti cīvarapariyante.",
  "tika-vin01t2:440_6": "Cīvaraanuvātaṃ sandhāyetaṃ vuttaṃ.",
  "tika-vin01t2:440_7": "Veṇinti varakasīsākārena sibbanaṃ.",
  "tika-vin01t2:440_8": "Saṅkhalikanti biḷālabandhanākārena sibbanaṃ.",
  "tika-vin01t2:440_9": "“Veṇiṃ saṅkhalika”nti cettha upayogavacanaṃ “karontī”ti karaṇakiriyāpekkhaṃ.",
  "tika-vin01t2:440_10": "Agghiyagayamuggarādīnīti ettha agghiyaṃ nāma cetiyasaṇṭhānena sibbanaṃ,",
  "tika-vin01t2:440_11": "mūle tanukaṃ agge mahantaṃ katvā gadākārena sibbanaṃ gayā,",
  "tika-vin01t2:440_12": "mūle ca agge ca ekasadisaṃ katvā muggarākārena sibbanaṃ muggaro.",
  "tika-vin01t2:440_13": "Kakkaṭakkhīni ukkirantīti gaṇṭhikapaṭṭapāsakapaṭṭānaṃ ante pāḷibaddhaṃ katvā kakkaṭakānaṃ akkhisaṇṭhānaṃ uṭṭhapenti,",
  "tika-vin01t2:440_14": "karontīti attho.",
  "tika-vin01t2:440_15": "“Koṇasuttapiḷakāti gaṇṭhikapāsakapaṭṭānaṃ koṇehi nīhaṭasuttānaṃ koṭiyo”ti tīsupi gaṇṭhipadesu vuttaṃ.",
  "tika-vin01t2:440_16": "Kathaṃ pana tā piḷakā duviññeyyarūpā kātabbāti?",
  "tika-vin01t2:440_17": "Koṇehi nīhaṭasuttānaṃ antesu ekavāraṃ gaṇṭhikakaraṇena vā puna nivattetvā sibbanena vā duviññeyyasabhāvaṃ katvā suttakoṭiyo rassaṃ katvā chinditabbā.",
  "tika-vin01t2:440_18": "Dhammasirittherena pana –",
  "tika-vin01t2:441_0": "“Koṇasuttā ca piḷakā, duviññeyyāva kappare”ti –",
  "tika-vin01t2:442_0": "Vuttaṃ. Tathā ācariyabuddhadattattherenapi –",
  "tika-vin01t2:443_0": "“Suttā ca piḷakā tattha, duviññeyyāva dīpitā”ti –",
  "tika-vin01t2:444_0": "Vuttaṃ. Tasmā tesaṃ matena koṇasuttā ca piḷakā ca koṇasuttapiḷakāti evamettha attho daṭṭhabbo.",
  "tika-vin01t2:445_0": "Maṇināti masāragallādipāsāṇena.",
  "tika-vin01t2:445_1": "Na ghaṭṭetabbanti na ghaṃsitabbaṃ,",
  "tika-vin01t2:445_2": "aṃsabaddhakakāyabandhanāni pana saṅkhādīhi ghaṃsituṃ vaṭṭati.",
  "tika-vin01t2:445_3": "Pāsakaṃ katvā bandhitabbanti rajanakāle bandhitabbaṃ,",
  "tika-vin01t2:445_4": "sesakāle mocetvā ṭhapetabbaṃ.",
  "tika-vin01t2:445_5": "Gaṇṭhiketi dantamayādigaṇṭhike.",
  "tika-vin01t2:445_6": "Piḷakāti binduṃ binduṃ katvā uṭṭhāpetabbapiḷakā.",
  "tika-vin01t2:446_0": "“Telavaṇṇoti samaṇasāruppavaṇṇaṃ sandhāya vuttaṃ,",
  "tika-vin01t2:446_1": "maṇivaṇṇaṃ pana pattaṃ aññena kataṃ labhitvā paribhuñjituṃ vaṭṭatī”ti vadanti.",
  "tika-vin01t2:446_2": "Pattamaṇḍaleti tipusīsādimaye pattamaṇḍale. “Na,",
  "tika-vin01t2:446_3": "bhikkhave,",
  "tika-vin01t2:446_4": "citrāni pattamaṇḍalāni dhāretabbāni rūpakākiṇṇāni bhittikammakatānī”ti vuttattā “bhittikammaṃ na vaṭṭatī”ti vuttaṃ.",
  "tika-vin01t2:446_5": "“Anujānāmi,",
  "tika-vin01t2:446_6": "bhikkhave,",
  "tika-vin01t2:446_7": "makaradantakaṃ chinditu”nti vacanato “makaradantakaṃ pana vaṭṭatī”ti vuttaṃ.",
  "tika-vin01t2:447_0": "Makaramukhanti makaramukhasaṇṭhānaṃ.",
  "tika-vin01t2:447_1": "Deḍḍhubhasīsanti udakasappasīsasaṇṭhānaṃ.",
  "tika-vin01t2:447_2": "Acchīnīti kuñjaracchisaṇṭhānāni.",
  "tika-vin01t2:447_3": "Rajjukakāyabandhanaṃ ekameva vaṭṭatīti rajjukaṃ bandhantena ekaguṇameva katvā bandhituṃ vaṭṭati,",
  "tika-vin01t2:447_4": "majjhe bhinditvā diguṇaṃ katvā bandhituṃ na vaṭṭati,",
  "tika-vin01t2:447_5": "diguṇaṃ pana akatvā ekarajjukameva satavārampi punappunaṃ āvijjitvā bandhituṃ vaṭṭati.",
  "tika-vin01t2:447_6": "Ekampi na vaṭṭatīti ekaguṇampi katvā bandhituṃ na vaṭṭati.",
  "tika-vin01t2:447_7": "Bahurajjuke…pe...",
  "tika-vin01t2:447_8": "vaṭṭatīti idaṃ kāyabandhanaṃ sandhāya vuttaṃ,",
  "tika-vin01t2:447_9": "na dasā sandhāya.",
  "tika-vin01t2:447_10": "Īdisañhi kāyabandhanaṃ bandhituṃ vaṭṭati.",
  "tika-vin01t2:447_11": "Teneva ācariyabuddhadattattherena vuttaṃ –",
  "tika-vin01t2:448_0": "“Ekarajjumayaṃ vuttaṃ, muninā kāyabandhanaṃ;",
  "tika-vin01t2:449_0": "Pañcapāmaṅgasaṇṭhānaṃ, ekampi ca na vaṭṭati.",
  "tika-vin01t2:450_0": "“Rajjuke ekato katvā, bahū ekāya rajjuyā;",
  "tika-vin01t2:451_0": "Nirantarañhi veṭhetvā, kataṃ vaṭṭati bandhitu”nti.",
  "tika-vin01t2:452_0": "Murajaṃ pana kāyabandhanaṃ na vaṭṭati “na,",
  "tika-vin01t2:452_1": "bhikkhave,",
  "tika-vin01t2:452_2": "uccāvacāni kāyabandhanāni dhāretabbāni kalābukaṃ deḍḍhubhakaṃ murajaṃ maddavīṇaṃ,",
  "tika-vin01t2:452_3": "yo dhāreyya,",
  "tika-vin01t2:452_4": "āpatti dukkaṭassā”ti vuttattā.",
  "tika-vin01t2:452_5": "Kiṃ pana bahurajjuke ekato katvā ekena nirantaraṃ veṭhetvā kataṃ murajasaṅkhyaṃ na gacchatīti?",
  "tika-vin01t2:452_6": "Āma na gacchati.",
  "tika-vin01t2:452_7": "Murajañhi nāma nānāvaṇṇehi suttehi murajavaṭṭisaṇṭhānaṃ veṭhetvā kataṃ.",
  "tika-vin01t2:452_8": "Keci pana “murajanti bahurajjuke ekato saṅkaḍḍhitvā ekāya rajjuyā paliveṭhetvā katarajjū”ti vadanti,",
  "tika-vin01t2:452_9": "taṃ na gahetabbaṃ.",
  "tika-vin01t2:452_10": "Yadi cetaṃ murajaṃ siyā,",
  "tika-vin01t2:452_11": "“bahurajjuke ekato katvā ekena nirantaraṃ veṭhetvā kataṃ bahurajjuka”nti na vattabbaṃ,",
  "tika-vin01t2:452_12": "“taṃ vaṭṭatī”ti idaṃ virujjheyya.",
  "tika-vin01t2:452_13": "Murajaṃ pana pāmaṅgasaṇṭhānañca dasāsu vaṭṭati “kāyabandhanassa dasā jīranti.",
  "tika-vin01t2:452_14": "Anujānāmi,",
  "tika-vin01t2:452_15": "bhikkhave,",
  "tika-vin01t2:452_16": "murajaṃ maddavīṇa”nti vuttattā.",
  "tika-vin01t2:452_17": "Teneva vakkhati “anujānāmi,",
  "tika-vin01t2:452_18": "bhikkhave,",
  "tika-vin01t2:452_19": "murajaṃ maddavīṇanti idaṃ dasāsuyeva anuññāta”nti.",
  "tika-vin01t2:453_0": "Kāyabandhanavidheti “kāyabandhanassa pavananto jīrati.",
  "tika-vin01t2:453_1": "Anujānāmi,",
  "tika-vin01t2:453_2": "bhikkhave,",
  "tika-vin01t2:453_3": "vidha”nti vuttattā kāyabandhanassa pāsante dasāmūle tassa thirabhāvatthaṃ kattabbe dantavisāṇādimaye vidhe.",
  "tika-vin01t2:453_4": "“Aṭṭha maṅgalāni nāma saṅkho cakkaṃ puṇṇakumbho gayā sirīvaccho aṅkuso dhajaṃ sovatthika”nti vadanti.",
  "tika-vin01t2:453_5": "Paricchedalekhāmattanti ubhosu koṭīsu kātabbaparicchedarājimattaṃ.",
  "tika-vin01t2:453_6": "“Ujukamevā”ti vuttattā caturassādivaṅkagatikaṃ na vaṭṭati.",
  "tika-vin01t2:453_7": "“Chattadaṇḍadhammakaraṇaañjananāḷikā nānāvaṇṇalekhāpaakammakatā na vaṭṭantī”ti vadanti.",
  "tika-vin01t2:454_0": "Ārakaṇṭaketi potthakādiabhisaṅkharaṇatthaṃ kate dīghamukhasatthake.",
  "tika-vin01t2:454_1": "Vaṭṭamaṇikanti vaṭṭaṃ katvā aggakoṭiyaṃ uṭṭhāpetabbapubbuḷaṃ.",
  "tika-vin01t2:454_2": "Aññaṃ vā vaṇṇamaṭṭhanti iminā piḷakādiṃ saṅgaṇhāti.",
  "tika-vin01t2:454_3": "Maṇikanti ekāvaṭṭamaṇi.",
  "tika-vin01t2:454_4": "Piḷakanti sāsapamattikā muttarājisadisā bahuvaṭṭalekhā.",
  "tika-vin01t2:454_5": "“Imasmiṃ adhikāre avuttattā lekhaniyaṃ yaṃ kiñci vaṇṇamaṭṭhaṃ vaṭṭatī”ti vadanti.",
  "tika-vin01t2:454_6": "Valitakanti majjhe valiṃ uṭṭhāpetvā.",
  "tika-vin01t2:454_7": "Maṇḍalaṃ hotīti uttarāraṇiyā pavesanatthaṃ āhaṭamaṇḍalaṃ hoti.",
  "tika-vin01t2:455_0": "Kiñcāpi ettha dantakaṭṭhacchedanavāsiyeva vuttā,",
  "tika-vin01t2:455_1": "mahāvāsiyampi pana na vaṭṭatiyeva.",
  "tika-vin01t2:455_2": "Ujukameva bandhitunti sambandho.",
  "tika-vin01t2:455_3": "“Ubhosu vā passesu ekapassevā”ti vacanaseso.",
  "tika-vin01t2:455_4": "Kattarayaṭṭhikoṭiyaṃ kataayovalayānipi vaṭṭanti,",
  "tika-vin01t2:455_5": "yesaṃ aññamaññasaṅghaṭṭanena saddo niccharati.",
  "tika-vin01t2:456_0": "Āmaṇḍasāraketi āmalakehi katabhājane.",
  "tika-vin01t2:456_1": "Bhūmattharaṇeti cittakaṭasārakacittattharaṇādike parikammakatāya bhūmiyā attharitabbaattharaṇe.",
  "tika-vin01t2:456_2": "Pānīyaghaṭeti iminā kuṇḍikasarakepi saṅgaṇhāti.",
  "tika-vin01t2:456_3": "Bījaneti caturassabījane.",
  "tika-vin01t2:456_4": "Sabbaṃ…pe…",
  "tika-vin01t2:456_5": "vaṭṭatīti yathāvuttesu mañcapīṭhādīsu itthirūpaṃ vinā sabbaṃ mālākammalatākammādi vaṇṇamaṭṭhaṃ bhikkhuno vaṭṭati.",
  "tika-vin01t2:456_6": "Senāsane kiñci paṭisedhetabbaṃ natthi aññatra viruddhasenāsanāti etthāyamadhippāyo –",
  "tika-vin01t2:456_7": "senāsanaparikkhāresu paṭisedhetabbaṃ nāma kiñci natthi,",
  "tika-vin01t2:456_8": "viruddhasenāsanaṃ pana sayameva paṭikkhipitabbanti.",
  "tika-vin01t2:456_9": "Aññesanti sīmasāmino vuttā.",
  "tika-vin01t2:456_10": "Rājavallabhā paranikāyikāpi ekanikāyikāpi uposathapavāraṇānaṃ antarāyakarā alajjino rājakulūpagā vuccanti.",
  "tika-vin01t2:456_11": "Tesaṃ lajjiparisāti tesaṃ sīmasāmikānaṃ pakkhā hutvā anubalaṃ dātuṃ samatthā lajjiparisā.",
  "tika-vin01t2:456_12": "Sukatamevāti aññesaṃ santakepi attano sīmāya antovuttavidhinā kataṃ sukatameva.",
  "tika-vin01t2:457_0": "Pāḷimuttakavinicchayavaṇṇanā niṭṭhitā.",
  "tika-vin01t2:458_0": "86.",
  "tika-vin01t2:458_1": "Devena gahitadārūnīti raññā pariggahitadārūni,",
  "tika-vin01t2:458_2": "rañño santakānīti vuttaṃ hoti.",
  "tika-vin01t2:458_3": "Khaṇḍākhaṇḍaṃ karontoti khuddakaṃ mahantañca khaṇḍaṃ karonto.",
  "tika-vin01t2:459_0": "87.",
  "tika-vin01t2:459_1": "Kulabhogaissariyādīhi mahatī mattā pamāṇaṃ etassāti mahāmatto. Tenāha –",
  "tika-vin01t2:459_2": "“mahatiyā issariyamattāya samannāgato”ti.",
  "tika-vin01t2:460_0": "88.",
  "tika-vin01t2:460_1": "Avajjhāyantīti heṭṭhā katvā olokenti,",
  "tika-vin01t2:460_2": "cintenti vā.",
  "tika-vin01t2:460_3": "Tenāha “avajānantā”tiādi.",
  "tika-vin01t2:460_4": "Lāmakato vā cintentīti nihīnato cintenti.",
  "tika-vin01t2:460_5": "Kathentīti “kiṃ nāmetaṃ kiṃ nāmeta”nti aññamaññaṃ kathenti.",
  "tika-vin01t2:461_0": "Kathaṃ panettha “dārūnī”ti bahuvacanaṃ “adinna”nti ekavacanena saddhiṃ sambandhamupagacchatīti āha –",
  "tika-vin01t2:461_1": "“adinnaṃ ādiyissatīti ayaṃ ujjhāyanattho”tiādi.",
  "tika-vin01t2:461_2": "Ujjhāyanassa adinnādānavisayattā adinnādānaṃ ujjhāyanatthoti vuttaṃ.",
  "tika-vin01t2:461_3": "Satipi panettha gopakena dinnadārūnaṃ gahaṇe ujukaṃ avatvā lesena gahitattā thero “adinnaṃ ādiyī”ti veditabbo.",
  "tika-vin01t2:461_4": "Vacanabhedeti ekavacanabahuvacanānaṃ bhede.",
  "tika-vin01t2:462_0": "Sabbāvantaṃ parisanti bhikkhubhikkhunīādisabbāvayavavantaṃ parisaṃ.",
  "tika-vin01t2:462_1": "Sabbā catuparisasaṅkhaātā pajā ettha atthīti sabbāvantā, parisā.",
  "tika-vin01t2:462_2": "Senā etassa atthīti seniko,",
  "tika-vin01t2:462_3": "seniko eva seniyo.",
  "tika-vin01t2:462_4": "Bimbisāroti tassa nāmanti ettha bimbīti suvaṇṇaṃ,",
  "tika-vin01t2:462_5": "tasmā sārasuvaṇṇasadisavaṇṇatāya bimbisāroti vuccatīti veditabbo.",
  "tika-vin01t2:462_6": "Catuttho bhāgo pādoti veditabboti imināva sabbajanapadesu kahāpaṇassa vīsatimo bhāgo māsakoti idañca vuttameva hotīti daṭṭhabbaṃ.",
  "tika-vin01t2:462_7": "Porāṇasatthānurūpaṃ lakkhaṇasampannā uppāditā nīlakahāpaṇāti veditabbā.",
  "tika-vin01t2:462_8": "Rudradāmena uppādito rudradāmako.",
  "tika-vin01t2:462_9": "So kira nīlakahāpaṇassa tibhāgaṃ agghati.",
  "tika-vin01t2:462_10": "Yasmiṃ padese nīlakahāpaṇā na santi,",
  "tika-vin01t2:462_11": "tatthāpi nīlakahāpaṇānaṃ vaḷañjanaṭṭhāne ca avaḷañjanaṭṭhāne ca samānaagghavasena pavattamānaṃ bhaṇḍaṃ",
  "tika-vin01t2:462_12": "gahetvā nīlakahāpaṇavaseneva paricchedo kātabboti vadanti.",
  "tika-vin01t2:463_0": "Dhaniyavatthuvaṇṇanā niṭṭhitā.",
  "tika-vin01t2:464_0": "Tassattho…pe…",
  "tika-vin01t2:464_1": "vuttanayeneva veditabboti iminā “bhagavatā bhikkhūnaṃ idaṃ sikkhāpadaṃ evaṃ paññattaṃ hoti ca,",
  "tika-vin01t2:464_2": "idañca aññaṃ vatthu udapādī”ti evaṃ paṭhamapārājikavaṇṇanāyaṃ vuttanayena tassattho veditabbo.",
  "tika-vin01t2:464_3": "“Idāni yaṃ taṃ aññaṃ vatthu uppannaṃ,",
  "tika-vin01t2:464_4": "taṃ dassetuṃ ‘tena kho pana samayenā’tiādimāhā”ti evaṃ anupaññattisambandho ca tattha vuttanayeneva veditabboti dasseti.",
  "tika-vin01t2:465_0": "90- 91.",
  "tika-vin01t2:465_1": "Rajakā attharanti etthāti rajakattharaṇaṃ,",
  "tika-vin01t2:465_2": "rajakattharaṇanti rajakatitthaṃ vuccatīti āha “rajakatitthaṃ gantvā”ti.",
  "tika-vin01t2:465_3": "Vuttamevatthaṃ vibhāvento āha “tañhī”tiādi.",
  "tika-vin01t2:466_0": "Padabhājanīyavaṇṇanā",
  "tika-vin01t2:467_0": "92.",
  "tika-vin01t2:467_1": "“Abhinavaniviṭṭho ekakuṭikādigāmo yāva manussā pavisitvā vāsaṃ na kappenti,",
  "tika-vin01t2:467_2": "tāva gāmasaṅkhyaṃ na gacchatī”ti vadanti,",
  "tika-vin01t2:467_3": "tasmā tattha gāmappavesanāpucchādikiccampi natthi.",
  "tika-vin01t2:467_4": "Yakkhapariggahabhūtoti saupaddavavasena vuttaṃ,",
  "tika-vin01t2:467_5": "yakkhanagarādiṃ vā saṅgaṇhāti.",
  "tika-vin01t2:467_6": "Yakkhanagarampi āpaṇādīsu dissamānesu gāmasaṅkhyaṃ gacchati,",
  "tika-vin01t2:467_7": "adissamānesu na gacchati,",
  "tika-vin01t2:467_8": "tasmā yakkhanagarampi pavisantena āpaṇādīsu dissamānesu sabbaṃ gāmappavesanavattaṃ kātabbaṃ,",
  "tika-vin01t2:467_9": "adissamānesu na kātabbanti vadanti.",
  "tika-vin01t2:467_10": "Punapi āgantukāmāti iminā tesaṃ tattha sāpekkhabhāvaṃ dasseti.",
  "tika-vin01t2:467_11": "Yato pana nirapekkhāva hutvā pakkamanti,",
  "tika-vin01t2:467_12": "so gāmasaṅkhyaṃ na gacchati,",
  "tika-vin01t2:467_13": "tasmā tattha gāmappavesanāpucchādikiccampi natthi.",
  "tika-vin01t2:468_0": "Nanu ca “gāmā vā araññā vā”ti ettakameva mātikāyaṃ vuttaṃ,",
  "tika-vin01t2:468_1": "tasmā gāmalakkhaṇaṃ dassetvā araññameva dassetabbaṃ siyā,",
  "tika-vin01t2:468_2": "gāmūpacāro nāmātiādi pana kasmā vuttanti āha –",
  "tika-vin01t2:468_3": "“gāmūpacārotiādi araññaparicchedadassanatthaṃ vutta”nti.",
  "tika-vin01t2:468_4": "Gāmūpacāre hi dassite ṭhapetvā gāmañca gāmūpacārañca avasesaṃ araññaṃ nāmāti araññaparicchedo sakkā dassetuṃ,",
  "tika-vin01t2:468_5": "idañca gāmagāmūpacāre asaṅkarato dassetuṃ vuttaṃ.",
  "tika-vin01t2:468_6": "Mātikāyaṃ pana gāmaggahaṇeneva gāmūpacāropi saṅgahitoti daṭṭhabbaṃ.",
  "tika-vin01t2:468_7": "Gāmūpacāro hi loke gāmasaṅkhyameva gacchati.",
  "tika-vin01t2:468_8": "Evañca katvā mātikāya anavasesaavaharaṇaṭṭhānapariggaho siddho hoti.",
  "tika-vin01t2:468_9": "Indakhīleti ummāre.",
  "tika-vin01t2:468_10": "Araññasaṅkhepaṃ gacchatīti “nikkhamitvā bahi indakhīlā sabbametaṃ arañña”nti abhidhamme vuttattā.",
  "tika-vin01t2:468_11": "Vemajjhameva indakhīloti vuccatīti indakhīlaṭṭhāniyattā asatipi indakhīle vemajjhameva tathā vuccati.",
  "tika-vin01t2:468_12": "Yattha pana dvārabāhāpi natthi,",
  "tika-vin01t2:468_13": "tattha ubhosu passesu vatiyā vā pākārassa vā koṭivemajjhameva indakhīlaṭṭhāniyattā “indakhīlo”ti gahetabbaṃ.",
  "tika-vin01t2:468_14": "Uḍḍāpentoti palāpento.",
  "tika-vin01t2:468_15": "Luṭhitvāti parivattetvā.",
  "tika-vin01t2:469_0": "Majjhimassa purisassāti thāmamajjhimassa purisassa.",
  "tika-vin01t2:469_1": "Iminā pana vacanena suppamusalapātopi baladassanavaseneva katoti daṭṭhabbaṃ.",
  "tika-vin01t2:469_2": "Kurundaṭṭhakathāyaṃ mahāpaccariyañca gharūpacāro gāmoti adhippāyena “gharūpacāre ṭhitassa leḍḍupāto gāmūpacāro”ti vuttaṃ.",
  "tika-vin01t2:469_3": "Dvāreti nibbakosassa udakapatanaṭṭhānato abbhantaraṃ sandhāya vuttaṃ.",
  "tika-vin01t2:469_4": "Antogeheti ca pamukhassa abbhantarameva sandhāya vuttaṃ.",
  "tika-vin01t2:469_5": "Kataparikkhepoti imināva gharassa samantato tattako paricchedo gharūpacāro nāmāti vuttaṃ hoti.",
  "tika-vin01t2:469_6": "Yassa pana gharassa samantato gorūpānaṃ pavesananivāraṇatthaṃ pākāravatiādīhi parikkhepo kato hoti,",
  "tika-vin01t2:469_7": "tattha sova parikkhepo gharūpacāro,",
  "tika-vin01t2:469_8": "suppapātādiparicchedo pana aparikkhittagharaṃ sandhāya vuttoti daṭṭhabbaṃ.",
  "tika-vin01t2:469_9": "Idamettha pamāṇanti vikālagāmappavesanādīsu gāmagāmūpacārānaṃ asaṅkarato vinicchayassa veditabbattā.",
  "tika-vin01t2:469_10": "Kurundīādīsu vuttanayena hi gharūpacārassa gāmoti āpannattā gharagharūpacāragāmagāmūpacārānaṃ saṅkaro siyā.",
  "tika-vin01t2:469_11": "Evaṃ sabbatthāti iminā ito pubbepi pacchimasseva vādassa pamāṇabhāvaṃ dasseti.",
  "tika-vin01t2:469_12": "Keci pana “ito paṭṭhāya vakkhamānavādaṃ sandhāya vutta”nti vadanti,",
  "tika-vin01t2:469_13": "taṃ na gahetabbaṃ.",
  "tika-vin01t2:470_0": "Sesampīti gāmūpacāralakkhaṇaṃ sandhāya vadati.",
  "tika-vin01t2:470_1": "Tatrāti tasmiṃ gāmūpacāraggahaṇe.",
  "tika-vin01t2:470_2": "Tassa gāmaparicchedadassanatthanti tassa aparicchedassa gāmassa gāmaparicchedaṃ dassetunti attho.",
  "tika-vin01t2:470_3": "Yadi evaṃ “gāmo nāmā”ti padaṃ uddharitvā “aparikkhittassa gāmassa gharūpacāre ṭhitassa majjhimassa purisassa leḍḍupāto”ti kasmā na vuttanti?",
  "tika-vin01t2:470_4": "“Gāmo nāmāti idha avuttampi adhikāravasena labbhatiyevā”ti vadanti.",
  "tika-vin01t2:470_5": "Apare pana bhaṇanti “gāmūpacāro nāmāti imināva gāmassa ca gāmūpacārassa ca saṅgaho daṭṭhabbo. Kathaṃ?",
  "tika-vin01t2:470_6": "‘Gāmassa upacāro gāmūpacāro’ti evaṃ viggahe kariyamāne ‘parikkhittassa gāmassa indakhīle ṭhitassa majjhimassa",
  "tika-vin01t2:470_7": "purisassa leḍḍupāto’ti iminā parikkhittassa gāmassa gāmūpacāralakkhaṇaṃ dassitaṃ hoti,",
  "tika-vin01t2:470_8": "‘gāmasaṅkhāto upacāro gāmūpacāro’ti evaṃ pana gayhamāne ‘aparikkhittassa gāmassa gharūpacāre ṭhitassa",
  "tika-vin01t2:470_9": "majjhimassa purisassa leḍḍupāto’ti iminā aparikkhittassa gāmassa gāmaparicchedo dassitoti sakkā viññātu”nti.",
  "tika-vin01t2:470_10": "“Gharūpacāre ṭhitassa majjhimassa purisassa leḍḍupāto”ti iminā parikkhittassapi gāmassa sace leḍḍupātato dūre parikkhepo hoti,",
  "tika-vin01t2:470_11": "leḍḍupātoyeva gāmaparicchedoti gahetabbanti vadanti.",
  "tika-vin01t2:470_12": "Pubbe vuttanayenevāti parikkhittagāme vuttanayeneva.",
  "tika-vin01t2:471_0": "Saṅkarīyatīti missīyati.",
  "tika-vin01t2:471_1": "Etthāti gharagharūpacāragāmagāmūpacāresu.",
  "tika-vin01t2:471_2": "“Vikāle gāmappavesane parikkhittassa gāmassa parikkhepaṃ atikkamantassa āpatti pācittiyassa,",
  "tika-vin01t2:471_3": "aparikkhittassa gāmassa upacāraṃ okkamantassa āpatti pācittiyassā”ti vuttattā gāmagāmūpacārānaṃ asaṅkaratā icchitabbāti āha –",
  "tika-vin01t2:471_4": "“asaṅkarato cettha vinicchayo veditabbo vikāle gāmappavesanādīsū”ti.",
  "tika-vin01t2:471_5": "Ettha ca “parikkhittassa gāmassa parikkhepaṃ,",
  "tika-vin01t2:471_6": "aparikkhittassa parikkhepārahaṭṭhānaṃ atikkamantassa vikālagāmappavesanāpatti hotī”ti keci vadanti,",
  "tika-vin01t2:471_7": "taṃ na gahetabbaṃ padabhājaniyaṃ pana “parikkhittassa gāmassa parikkhepaṃ atikkamantassa āpatti pācittiyassa,",
  "tika-vin01t2:471_8": "aparikkhittassa gāmassa upacāraṃ okkamantassa āpatti pācittiyassā”ti vuttattā.",
  "tika-vin01t2:471_9": "Aparikkhittassa gāmassa gharūpacārato paṭṭhāya dutiyaleḍḍupātasaṅkhātassa gāmūpacārassa okkamane āpatti veditabbā.",
  "tika-vin01t2:471_10": "Teneva vikālagāmappavesanasikkhāpadaṭṭhakathāyaṃ “aparikkhittassa gāmassa upacāro adinnādāne vuttanayeneva veditabbo”ti vuttaṃ.",
  "tika-vin01t2:471_11": "Mātikāṭṭhakathāyampi vuttaṃ “yvāyaṃ aparikkhittassa gāmassa upacāro dassito,",
  "tika-vin01t2:471_12": "tassa vasena vikālagāmappavesanādīsu āpatti paricchinditabbā”ti.",
  "tika-vin01t2:471_13": "Yadi evaṃ “vikāle gāmaṃ paviseyyā”ti iminā virujjhatīti?",
  "tika-vin01t2:471_14": "Na virujjhati gāmūpacārassapi gāmaggahaṇena gahitattā.",
  "tika-vin01t2:471_15": "Tasmā parikkhittassa gāmassa parikkhepaṃ atikkamantassa,",
  "tika-vin01t2:471_16": "aparikkhittassa upacāraṃ okkamantassa vikālagāmappavesanāpatti hotīti niṭṭhamettha gantabbaṃ.",
  "tika-vin01t2:471_17": "Vikāle gāmappavesanādīsūti ādi-",
  "tika-vin01t2:471_18": "saddena gharagharūpacārādīsu ṭhitānaṃ uppannalābhabhājanādiṃ saṅgaṇhāti.",
  "tika-vin01t2:472_0": "Nikkhamitvā bahi indakhīlāti indakhīlato bahi nikkhamitvāti attho.",
  "tika-vin01t2:472_1": "Ettha ca vinayapariyāyena tāva “ṭhapetvā gāmañca gāmūpacārañca avasesaṃ arañña”nti āgataṃ,",
  "tika-vin01t2:472_2": "suttantapariyāyena āraññikaṃ bhikkhuṃ sandhāya “āraññakaṃ nāma senāsanaṃ pañcadhanusatikaṃ pacchima”nti āgataṃ.",
  "tika-vin01t2:472_3": "Vinayasuttantā ubhopi pariyāyadesanā nāma,",
  "tika-vin01t2:472_4": "abhidhammo pana nippariyāyadesanā.",
  "tika-vin01t2:472_5": "Nippariyāyato ca gāmavinimuttaṃ ṭhānaṃ araññameva hotīti abhidhammapariyāyena araññaṃ dassetuṃ “nikkhamitvā bahi indakhīlā”ti vuttaṃ.",
  "tika-vin01t2:472_6": "“Ācariyadhanu nāma pakatihatthena navavidatthippamāṇaṃ,",
  "tika-vin01t2:472_7": "jiyāya pana āropitāya catuhatthappamāṇa”nti vadanti.",
  "tika-vin01t2:472_8": "Lesokāsanisedhanatthanti “mayā neva gāme,",
  "tika-vin01t2:472_9": "na araññe haṭaṃ,",
  "tika-vin01t2:472_10": "ghare vā gharūpacāresu vā gāmūpacāresu vā aññatarasmi”nti vattuṃ mā labhatūti vuttaṃ hoti.",
  "tika-vin01t2:473_0": "Kappiyanti anurūpavasena vuttaṃ.",
  "tika-vin01t2:473_1": "Akappiyampi pana appaṭiggahitañce,",
  "tika-vin01t2:473_2": "adinnasaṅkhyameva gacchati.",
  "tika-vin01t2:473_3": "Pariccāgādimhi akate “idaṃ mayhaṃ santaka”nti aviditampi parapariggahitameva mātāpitūnaṃ accayena mandānaṃ uttānaseyyakānaṃ dārakānaṃ santakamiva.",
  "tika-vin01t2:474_0": "Yassa vasena puriso thenoti vuccati,",
  "tika-vin01t2:474_1": "taṃ theyyanti āha “avaharaṇacittassetaṃ adhivacana”nti. Saṅkhā-",
  "tika-vin01t2:474_2": "saddo ñāṇakoṭṭhāsapaññattigaṇanādīsu dissati.",
  "tika-vin01t2:474_3": "“Saṅkhāyekaṃ paṭisevatī”tiādīsu hi ñāṇe dissati.",
  "tika-vin01t2:474_4": "“Papañcasaññāsaṅkhā samudācarantī”tiādīsu koṭṭhāse.",
  "tika-vin01t2:474_5": "“Tesaṃ tesaṃ dhammānaṃ saṅkhā samaññā”tiādīsu paññattiyaṃ.",
  "tika-vin01t2:474_6": "“Na sukaraṃ saṅkhātu”ntiādīsu gaṇanāyaṃ.",
  "tika-vin01t2:474_7": "Tattha koṭṭhāsavacanaṃ saṅkhā-",
  "tika-vin01t2:474_8": "saddaṃ sandhāyāha “saṅkhāsaṅkhātanti atthato eka”nti.",
  "tika-vin01t2:474_9": "Tenāha “koṭṭhāsassetaṃ adhivacana”nti.",
  "tika-vin01t2:474_10": "Papañcasaṅkhāti taṇhāmānadiṭṭhisaṅkhātā papañcakoṭṭhāsā.",
  "tika-vin01t2:474_11": "“Eko cittakoṭṭhāsoti yañca pubbabhāge avaharissāmīti pavattaṃ cittaṃ,",
  "tika-vin01t2:474_12": "yañca gamanādisādhakaṃ parāmasanādisādhakaṃ vā majjhe pavattaṃ,",
  "tika-vin01t2:474_13": "yañca ṭhānācāvanappayogasādhakaṃ,",
  "tika-vin01t2:474_14": "tesu ayameveko pacchimo cittakoṭṭhāso idhādhippeto”ti keci vadanti.",
  "tika-vin01t2:474_15": "Cūḷagaṇṭhipade pana “ūnamāsakamāsakaūnapañcamāsakapañcamāsakāvaharaṇacittesu eko cittakoṭṭhāso”ti vuttaṃ.",
  "tika-vin01t2:474_16": "“Anekappabhedattā cittassa eko cittakoṭṭhāsoti vutta”nti mahāgaṇṭhipade majjhimagaṇṭhipade ca vuttaṃ.",
  "tika-vin01t2:474_17": "Idamevettha sundarataraṃ “theyyacittasaṅkhāto eko cittakoṭṭhāso”ti vuttattā.",
  "tika-vin01t2:474_18": "Theyyasaṅkhātenāti theyyacittakoṭṭhāsena karaṇabhūtena,",
  "tika-vin01t2:474_19": "na vissāsatāvakālikādigāhavasappavattacittakoṭṭhāsenāti vuttaṃ hoti.",
  "tika-vin01t2:475_0": "Abhiyogavasenāti aḍḍakaraṇavasena.",
  "tika-vin01t2:475_1": "Abhiyuñjatīti codeti,",
  "tika-vin01t2:475_2": "aḍḍaṃ karotīti attho.",
  "tika-vin01t2:475_3": "Parikappitaṭṭhānanti okāsaparikappanavasena parikappitappadesaṃ.",
  "tika-vin01t2:475_4": "Suṅkaghātanti ettha rājūnaṃ deyyabhāgassa etaṃ adhivacanaṃ suṅkoti,",
  "tika-vin01t2:475_5": "so ettha haññati adatvā gacchantehīti suṅkaghāto.",
  "tika-vin01t2:475_6": "“Ettha paviṭṭhehi suṅko dātabbo”ti rukkhapabbatādisaññāṇena niyamitappadesassetaṃ adhivacanaṃ.",
  "tika-vin01t2:476_0": "Pañcavīsatiavahārakathāvaṇṇanā",
  "tika-vin01t2:477_0": "Ākulāti saṅkulā.",
  "tika-vin01t2:477_1": "Luḷitāti viloḷitā.",
  "tika-vin01t2:477_2": "Katthacīti ekissāya aṭṭhakathāyaṃ.",
  "tika-vin01t2:477_3": "Ekaṃ pañcakaṃ dassitanti “parapariggahitañca hoti,",
  "tika-vin01t2:477_4": "parapariggahitasaññī ca,",
  "tika-vin01t2:477_5": "garuko ca hoti parikkhāro pañcamāsako vā atirekapañcamāsako vā,",
  "tika-vin01t2:477_6": "theyyacittañca paccupaṭṭhitaṃ hoti, āmasati,",
  "tika-vin01t2:477_7": "āpatti dukkaṭassa.",
  "tika-vin01t2:477_8": "Phandāpeti,",
  "tika-vin01t2:477_9": "āpatti thullaccayassa.",
  "tika-vin01t2:477_10": "Ṭhānā cāveti,",
  "tika-vin01t2:477_11": "āpatti pārājikassā”ti evaṃ vuttapañcaavahāraṅgāni ekaṃ pañcakanti dassitaṃ.",
  "tika-vin01t2:477_12": "Dve pañcakāni dassitānīti “chahākārehi adinnaṃ ādiyantassa āpatti pārājikassa.",
  "tika-vin01t2:477_13": "Na ca sakasaññī,",
  "tika-vin01t2:477_14": "na ca vissāsaggāhī,",
  "tika-vin01t2:477_15": "na ca tāvakālikaṃ,",
  "tika-vin01t2:477_16": "garuko ca hoti parikkhāro pañcamāsako vā atirekapañcamāsako vā,",
  "tika-vin01t2:477_17": "theyyacittañca paccupaṭṭhitaṃ hoti, āmasati,",
  "tika-vin01t2:477_18": "āpatti dukkaṭassa.",
  "tika-vin01t2:477_19": "Phandāpeti,",
  "tika-vin01t2:477_20": "āpatti thullaccayassa.",
  "tika-vin01t2:477_21": "Ṭhānā cāveti,",
  "tika-vin01t2:477_22": "āpatti pārājikassā”ti evaṃ vuttesu chasu padesu ekaṃ apanetvā avasesāni pañca padāni ekaṃ pañcakanti",
  "tika-vin01t2:477_23": "dassetvā heṭṭhā vuttapañcakañca gahetvā dve pañcakāni dassitāni.",
  "tika-vin01t2:477_24": "Ettha panāti “pañcahākārehi adinnaṃ ādiyantassā”tiādīsu.",
  "tika-vin01t2:477_25": "Sabbehipi padehīti “parapariggahitañca hotī”tiādīhi padehi.",
  "tika-vin01t2:477_26": "Labbhamānāniyeva pañcakānīti pañcavīsatiyā avahāresu labbhamānapañcakāni.",
  "tika-vin01t2:478_0": "Pañcannaṃ avahārānaṃ samūho pañcakaṃ,",
  "tika-vin01t2:478_1": "sako hattho sahattho,",
  "tika-vin01t2:478_2": "tena nibbatto,",
  "tika-vin01t2:478_3": "tassa vā sambandhīti sāhatthiko, avahāro.",
  "tika-vin01t2:478_4": "Sāhatthikādi pañcakaṃ sāhatthikapañcakanti ādipadavasena nāmalābho daṭṭhabbo kusalādittikassa kusalattikavohāro viya.",
  "tika-vin01t2:478_5": "Imināva nayena pubbapayogādi pañcakaṃ pubbapayogapañcakaṃ,",
  "tika-vin01t2:478_6": "theyyāvahārādi pañcakaṃ theyyāvahārapañcakanti nāmalābho daṭṭhabboti.",
  "tika-vin01t2:478_7": "Tatiyapañcamesu pañcakesūti sāhatthikapañcakatheyyāvahārapañcakesu.",
  "tika-vin01t2:478_8": "Labbhamānapadavasenāti sāhatthikapañcake labbhamānassa nissaggiyāvahārapadassa vasena theyyāvahārapañcake",
  "tika-vin01t2:478_9": "labbhamānassa parikappāvahārapadassa ca vasena yojetabbanti attho.",
  "tika-vin01t2:479_0": "Āṇattiyā nibbatto avahāro āṇattiko.",
  "tika-vin01t2:479_1": "Nissajjanaṃ nissaggo,",
  "tika-vin01t2:479_2": "suṅkaghātaṭṭhāne parikappitokāse vā ṭhatvā bhaṇḍassa bahi pātanaṃ.",
  "tika-vin01t2:479_3": "Nissaggova nissaggiyo.",
  "tika-vin01t2:479_4": "Kiriyāsiddhito puretarameva pārājikāpattisaṅkhātaṃ atthaṃ sādhetīti atthasādhako.",
  "tika-vin01t2:479_5": "“Asukassa bhaṇḍaṃ yadā sakkosi,",
  "tika-vin01t2:479_6": "tadā avaharā”ti evarūpo hi āṇāpanapayogo parassa telakumbhiyā pādagghanakaṃ telaṃ avassaṃ pivanakānaṃ",
  "tika-vin01t2:479_7": "upāhanādīnaṃ nikkhepapayogo ca āṇattassa bhaṇḍaggahaṇato upāhanādīnaṃ telapātanato ca puretarameva pārājikāpattisaṅkhātaṃ",
  "tika-vin01t2:479_8": "atthaṃ sādheti.",
  "tika-vin01t2:479_9": "Sāhatthikapayogopi hi evarūpo atthasādhakoti vuccati.",
  "tika-vin01t2:479_10": "Vuttañhetaṃ mātikāṭṭhakathāyaṃ –",
  "tika-vin01t2:480_0": "“Atthasādhako nāma ‘asukassa bhaṇḍaṃ yadā sakkosi,",
  "tika-vin01t2:480_1": "tadā taṃ avaharā’ti āṇāpeti.",
  "tika-vin01t2:480_2": "Tattha sace paro anantarāyiko hutvā taṃ avaharati,",
  "tika-vin01t2:480_3": "āṇāpakassa āṇattikkhaṇeyeva pārājikaṃ.",
  "tika-vin01t2:480_4": "Parassa vā pana telakumbhiyā pādagghanakaṃ telaṃ avassaṃ pivanakāni upāhanādīni pakkhipati,",
  "tika-vin01t2:480_5": "hatthato muttamatteyeva pārājika”nti.",
  "tika-vin01t2:481_0": "Dhurassa nikkhipanaṃ dhuranikkhepo.",
  "tika-vin01t2:481_1": "Ārāmābhiyuñjanādīsu attano ca parassa ca dānaggahaṇesu nirussāhabhāvāpajjanaṃ.",
  "tika-vin01t2:481_2": "Sahatthā avaharatīti sahatthena gaṇhāti.",
  "tika-vin01t2:481_3": "“Asukassa bhaṇḍaṃ avaharā”ti aññaṃ āṇāpetīti etthāpi āṇāpakassa āṇattikkhaṇeyeva āpatti daṭṭhabbā.",
  "tika-vin01t2:481_4": "Yadi evaṃ imassa,",
  "tika-vin01t2:481_5": "atthasādhakassa ca ko visesoti?",
  "tika-vin01t2:481_6": "Taṅkhaṇaññeva gahaṇe niyuñjanaṃ āṇattikapayogo,",
  "tika-vin01t2:481_7": "kālantarena gahaṇatthaṃ niyogo atthasādhakoti ayametesaṃ viseso.",
  "tika-vin01t2:481_8": "Tenevāha –",
  "tika-vin01t2:481_9": "“asukassa bhaṇḍaṃ yadā sakkosi,",
  "tika-vin01t2:481_10": "tadā avaharāti āṇāpetī”ti.",
  "tika-vin01t2:481_11": "Ettha ca āṇāpanapayogova atthasādhakoti dassito,",
  "tika-vin01t2:481_12": "sāhatthikavasenapi atthasādhakapayogo pana upari āvi bhavissati.",
  "tika-vin01t2:481_13": "Dhuranikkhepo pana upanikkhittabhaṇḍavasena veditabboti idaṃ nidassanamattaṃ.",
  "tika-vin01t2:481_14": "Ārāmābhiyuñjanādīsupi tāvakālikabhaṇḍadeyyānaṃ adānepi eseva nayo.",
  "tika-vin01t2:482_0": "“Āṇattivasena pubbapayogo veditabbo”ti vuttattā anantarāyena gaṇhantassa ‘asukassa bhaṇḍaṃ avaharā’ti āṇāpanaṃ bhaṇḍaggahaṇato pubbattā pubbapayogo,",
  "tika-vin01t2:482_1": "payogena saha vattamāno avahāro sahapayogo,",
  "tika-vin01t2:482_2": "“asukaṃ nāma bhaṇḍaṃ harissāmā”ti saṃvidahitvā sammantayitvā avaharaṇaṃ saṃvidāvahāro.",
  "tika-vin01t2:482_3": "Saṅketakammaṃ nāma pubbaṇhādikālaparicchedavasena sañjānanakammaṃ,",
  "tika-vin01t2:482_4": "nimittakammaṃ nāma saññuppādanatthaṃ akkhinikhaṇanādinimittakaraṇaṃ.",
  "tika-vin01t2:482_5": "Ṭhānācāvanavasena sahapayogoti idaṃ pana nidassanamattaṃ daṭṭhabbaṃ,",
  "tika-vin01t2:482_6": "khilasaṅkamanādīsupi asati ca ṭhānācāvane sahapayogo daṭṭhabbo.",
  "tika-vin01t2:482_7": "Vuttañhetaṃ mātikāṭṭhakathāyaṃ “ṭhānācāvanavasena khilādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin01t2:483_0": "Theno vuccati coro,",
  "tika-vin01t2:483_1": "tassa bhāvo theyyaṃ,",
  "tika-vin01t2:483_2": "tena avaharaṇaṃ theyyāvahāro.",
  "tika-vin01t2:483_3": "Yo hi sandhicchedādīni katvā adissamāno avaharati,",
  "tika-vin01t2:483_4": "tulākūṭamānakūṭakūṭakahāpaṇādīhi vā vañcetvā gaṇhāti,",
  "tika-vin01t2:483_5": "tassevaṃ gaṇhato avahāro theyyāvahāro.",
  "tika-vin01t2:483_6": "Pasayha abhibhavitvā avaharaṇaṃ pasayhāvahāro.",
  "tika-vin01t2:483_7": "Yo hi pasayha balakkārena paresaṃ santakaṃ gaṇhāti gāmaghātakādayo viya,",
  "tika-vin01t2:483_8": "attano pattabalito vā vuttanayena adhikaṃ gaṇhāti rājabhaṭādayo viya,",
  "tika-vin01t2:483_9": "tassevaṃ gaṇhato avahāro pasayhāvahāro.",
  "tika-vin01t2:483_10": "Bhaṇḍavasena ca okāsavasena ca parikappetvā avaharaṇaṃ parikappāvahāro.",
  "tika-vin01t2:483_11": "Tiṇapaṇṇādīhi aṅgulimuddikādiṃ paṭicchādetvā pacchā tassa paṭicchannassa avaharaṇaṃ paṭicchannāvahāro.",
  "tika-vin01t2:483_12": "Kusaṃ saṅkāmetvā avaharaṇaṃ kusāvahāro.",
  "tika-vin01t2:484_0": "Tulayitvāti upaparikkhitvā.",
  "tika-vin01t2:484_1": "Sāmīcīti vattaṃ,",
  "tika-vin01t2:484_2": "āpatti pana natthīti adhippāyo.",
  "tika-vin01t2:484_3": "Mahājanasammaddoti mahājanasaṅkhobho.",
  "tika-vin01t2:484_4": "Bhaṭṭhe janakāyeti apagate janakāye.",
  "tika-vin01t2:484_5": "“Idañca kāsāvaṃ attano santakaṃ katvā etasseva bhikkhuno dehī”ti kiṃkāraṇā evamāha?",
  "tika-vin01t2:484_6": "Cīvarasāmikena yasmā dhuranikkhepo kato,",
  "tika-vin01t2:484_7": "tasmā tassa adinnaṃ gahetuṃ na vaṭṭati.",
  "tika-vin01t2:484_8": "Avahārakopi vippaṭisārassa uppannakālato paṭṭhāya cīvarasāmikaṃ pariyesanto vicarati “dassāmī”ti,",
  "tika-vin01t2:484_9": "cīvarasāmikena ca “mameta”nti vutte etenapi avahārakena ālayo pariccatto,",
  "tika-vin01t2:484_10": "tasmā evamāha.",
  "tika-vin01t2:484_11": "Yadi evaṃ cīvarasāmikoyeva “attano santakaṃ gaṇhāhī”ti kasmā na vuttoti?",
  "tika-vin01t2:484_12": "Ubhinnampi kukkuccavinodanatthaṃ. Kathaṃ?",
  "tika-vin01t2:484_13": "Avahārakassa “mayā sahatthena na dinnaṃ,",
  "tika-vin01t2:484_14": "bhaṇḍadeyyameta”nti kukkuccaṃ uppajjeyya,",
  "tika-vin01t2:484_15": "itarassa “mayā paṭhamaṃ dhuranikkhepaṃ katvā pacchā adinnaṃ gahita”nti kukkuccaṃ uppajjeyyāti.",
  "tika-vin01t2:485_0": "Samagghanti appagghaṃ.",
  "tika-vin01t2:485_1": "Dāruatthaṃ pharatīti dārūhi kattabbakiccaṃ sādheti.",
  "tika-vin01t2:485_2": "Mayi santetiādi sabbaṃ raññā pasādena vuttaṃ,",
  "tika-vin01t2:485_3": "“therena pana ananucchavikaṃ kata”nti na maññitabbaṃ.",
  "tika-vin01t2:486_0": "Ekadivasaṃ dantakaṭṭhacchedanādinā yā ayaṃ agghahāni vuttā, sā sabbā bhaṇḍasāminā",
  "tika-vin01t2:487_0": "Kiṇitvā gahitameva sandhāya vuttā,",
  "tika-vin01t2:487_1": "sabbaṃ panetaṃ aṭṭhakathācariyappamāṇena gahetabbaṃ.",
  "tika-vin01t2:487_2": "Pāsāṇañca sakkharañca pāsāṇasakkharaṃ.",
  "tika-vin01t2:487_3": "Dhāreyyatthaṃ vicakkhaṇoti imasseva vivaraṇaṃ “āpattiṃ vā anāpattiṃ vā”tiādi.",
  "tika-vin01t2:488_0": "Pañcavīsatiavahārakathāvaṇṇanā niṭṭhitā.",
  "tika-vin01t2:489_0": "Akkhadassāti ettha akkha-",
  "tika-vin01t2:489_1": "saddena kira vinicchayasālā vuccati.",
  "tika-vin01t2:489_2": "Tattha nisīditvā vajjāvajjaṃ passantīti akkhadassā vuccanti dhammavinicchanakā.",
  "tika-vin01t2:489_3": "Haneyyunti ettha hananaṃ nāma hatthapādādīhi pothanañceva sīsādicchedanañca hotīti āha –",
  "tika-vin01t2:489_4": "“haneyyunti potheyyuñceva chindeyyuñcā”ti.",
  "tika-vin01t2:489_5": "Teneva padabhājaniyañca “hatthena vā pādena vā kasāya vā vettena vā aḍḍhadaṇḍakena vā chejjāya vā haneyyu”nti vuttaṃ.",
  "tika-vin01t2:489_6": "Tattha aḍḍhadaṇḍakenāti dvihatthappamāṇena rassamuggarena veḷupesikāya vā.",
  "tika-vin01t2:489_7": "Chejjāyāti hatthapādasīsādīnaṃ chedanena.",
  "tika-vin01t2:489_8": "Nīhareyyunti gāmanigamādito nīhareyyuṃ.",
  "tika-vin01t2:489_9": "Corosi…pe…",
  "tika-vin01t2:489_10": "thenosīti ettha “paribhāseyyu”nti padaṃ ajjhāharitvā attho veditabboti āha “corosīti evamādīni ca vatvā paribhāseyyu”nti.",
  "tika-vin01t2:490_0": "93.",
  "tika-vin01t2:490_1": "Yaṃ taṃ bhaṇḍaṃ dassitanti sambandho.",
  "tika-vin01t2:490_2": "Yattha yattha ṭhitanti bhūmiādīsu yattha yattha ṭhitaṃ.",
  "tika-vin01t2:490_3": "Yathā yathā ādānaṃ gacchatīti bhūmiādīsu ṭhitaṃ bhaṇḍaṃ sabbaso aggahaṇepi yena yena ākārena gahaṇaṃ upagacchati.",
  "tika-vin01t2:491_0": "Bhūmaṭṭhakathāvaṇṇanā",
  "tika-vin01t2:492_0": "94.",
  "tika-vin01t2:492_1": "Phandāpeti,",
  "tika-vin01t2:492_2": "sabbattha dukkaṭamevāti ettha “uṭṭhahissāmī”ti phandāpetvā puna anuṭṭhahitvā tattheva sayantassapi aṅgapaccaṅgaṃ",
  "tika-vin01t2:492_3": "aphandāpetvā ekapayogena uṭṭhahantassapi dukkaṭamevāti daṭṭhabbaṃ.",
  "tika-vin01t2:492_4": "Aññasmiṃ vā gamanassa anupakāreti yathā dvārapidahane kumbhiṭṭhānagamanassa anupakārattā anāpatti,",
  "tika-vin01t2:492_5": "evaṃ aññasmiṃ vā gamanassa anupakāre kāyavacīkamme anāpatti.",
  "tika-vin01t2:492_6": "Vācāya vācāyāti ekekatthadīpikāya vācāya vācāya.",
  "tika-vin01t2:492_7": "Upaladdhoti ñāto.",
  "tika-vin01t2:492_8": "Puññāni ca karissāmāti ettha “musāvādaṃ katvā puññāni karissāmāti vadantassa dukkaṭamevā”ti tīsupi gaṇṭhipadesu vuttaṃ,",
  "tika-vin01t2:492_9": "taṃ imasmiṃyeva padese aṭṭhakathāvacanena virujjhati.",
  "tika-vin01t2:492_10": "Tathā hi “yaṃ yaṃ vacanaṃ musā,",
  "tika-vin01t2:492_11": "tattha tattha pācittiya”nti ca “na hi adinnādānassa pubbapayoge pācittiyaṭṭhāne dukkaṭaṃ nāma atthī”ti ca vakkhati.",
  "tika-vin01t2:492_12": "Evaṃ pana vutte na virujjhati “musāvādaṃ katvā puññāni ca karissāmāti vadantassa pācittiyena saddhiṃ dukkaṭa”nti.",
  "tika-vin01t2:492_13": "Tathā hi “akappiyapathaviṃ khaṇantānaṃ dukkaṭehi saddhiṃ pācittiyānīti mahāpaccariyaṃ vutta”nti ca “yathā ca idha,",
  "tika-vin01t2:492_14": "evaṃ sabbattha pācittiyaṭṭhāne dukkaṭā na muccatī”ti ca vakkhati.",
  "tika-vin01t2:492_15": "Sace pana kusalacitto “puññāni karissāmā”ti vadati,",
  "tika-vin01t2:492_16": "anāpatti “buddhapūjaṃ vā dhammapūjaṃ vā saṅghabhattaṃ vā karissāmāti kusalaṃ uppādeti,",
  "tika-vin01t2:492_17": "kusalacittena gamane anāpattī”ti ca “yathā ca idha,",
  "tika-vin01t2:492_18": "evaṃ sabbattha atheyyacittassa anāpattī”ti ca vakkhamānattā.",
  "tika-vin01t2:493_0": "Pamādalikhitanti veditabbanti aparabhāge potthakāruḷhakāle pamajjitvā likhitanti veditabbaṃ.",
  "tika-vin01t2:493_1": "Pāḷiyaṃ sesaaṭṭhakathāsu ca “kudālaṃ vā piṭakaṃ vā”ti idameva dvayaṃ vatvā vāsipharasūnaṃ avuttattā tesampi",
  "tika-vin01t2:493_2": "saṅkhepaṭṭhakathādīsu āgatabhāvaṃ dassetuṃ “saṅkhepaṭṭhakathāyaṃ pana mahāpaccariyañcā”tiādi vuttaṃ.",
  "tika-vin01t2:493_3": "Theyyacittena katattā “dukkaṭehi saddhiṃ pācittiyānī”ti vuttaṃ.",
  "tika-vin01t2:493_4": "Tato paraṃ sabbakiriyāsūti bījaggahaṇato paraṃ kattabbakiriyāsu.",
  "tika-vin01t2:493_5": "Sabbaṃ purimanayenevāti yāva piṭakapariyosānā hatthavārapadavāresu dukkaṭaṃ.",
  "tika-vin01t2:494_0": "Therehi dassitanti pubbapayogasahapayogadukkaṭesu asammohatthaṃ samodhānetvā dhammasaṅgāhakattherehi dassitaṃ.",
  "tika-vin01t2:494_1": "“Sabbesampi dukkaṭānaṃ imesuyeva aṭṭhasu saṅgahetabbabhāvato itarehi sattahi dukkaṭehi vinimuttaṃ vinayadukkaṭeyeva saṅgahetabba”nti vadanti.",
  "tika-vin01t2:494_2": "Dasavidhaṃ ratananti “muttā maṇi veḷuriyo saṅkho silā pavāḷaṃ rajataṃ jātarūpaṃ lohitaṅgo masāragalla”nti evamāgataṃ dasavidhaṃ ratanaṃ.",
  "tika-vin01t2:495_0": "“Maṇi muttā veḷuriyo ca saṅkho,",
  "tika-vin01t2:496_0": "Silā pavāḷaṃ rajatañca hemaṃ;",
  "tika-vin01t2:497_0": "Salohitaṅgañca masāragallaṃ,",
  "tika-vin01t2:498_0": "Daseti dhīro ratanāni jaññā”ti. –",
  "tika-vin01t2:499_0": "Hi vuttaṃ.",
  "tika-vin01t2:500_0": "Sattavidhaṃ dhaññanti sāli vīhi yavo kaṅgu kudrūso varako godhumoti idaṃ sattavidhaṃ dhaññaṃ.",
  "tika-vin01t2:500_1": "Āvudhabhaṇḍādinti ādi-",
  "tika-vin01t2:500_2": "saddena tūriyabhaṇḍaitthirūpādiṃ saṅgaṇhāti.",
  "tika-vin01t2:500_3": "Anāmasitabbe vatthumhi dukkaṭaṃ anāmāsadukkaṭaṃ.",
  "tika-vin01t2:500_4": "Durupaciṇṇadukkaṭanti “na kattabba”nti vāritassa katattā duṭṭhu āciṇṇaṃ caritanti durupaciṇṇaṃ,",
  "tika-vin01t2:500_5": "tasmiṃ dukkaṭaṃ durupaciṇṇadukkaṭaṃ.",
  "tika-vin01t2:500_6": "Vinaye paññattaṃ dukkaṭaṃ vinayadukkaṭaṃ.",
  "tika-vin01t2:500_7": "“Saṅghabhedāya parakkamatī”ti sutvā taṃnivāraṇatthāya ñāte atthe avadantassa ñātadukkaṭaṃ.",
  "tika-vin01t2:500_8": "Ekādasa samanubhāsanā nāma bhikkhupātimokkhe cattāro yāvatatiyakā saṅghādisesā,",
  "tika-vin01t2:500_9": "ariṭṭhasikkhāpadanti pañca,",
  "tika-vin01t2:500_10": "bhikkhunīpātimokkhe ekaṃ yāvatatiyakaṃ pārājikaṃ,",
  "tika-vin01t2:500_11": "cattāro saṅghādisesā,",
  "tika-vin01t2:500_12": "caṇḍakāḷīsikkhāpadanti cha.",
  "tika-vin01t2:500_13": "Vassāvāsādiṃ paṭissuṇitvā na sampādentassa paṭissavanimittaṃ dukkaṭaṃ paṭissavadukkaṭaṃ.",
  "tika-vin01t2:501_0": "Pubbasahapayoge ca, anāmāsadurupaciṇṇe;",
  "tika-vin01t2:502_0": "Vinaye ceva ñāte ca, ñattiyā ca paṭissave;",
  "tika-vin01t2:503_0": "Aṭṭhete dukkaṭā vuttā, vinaye vinayaññunā.",
  "tika-vin01t2:504_0": "Sahapayogato paṭṭhāya cettha purimā purimā āpattiyo paṭippassambhantīti āha “atha dhuranikkhepaṃ akatvā”tiādi.",
  "tika-vin01t2:504_1": "Tattha “dhuranikkhepaṃ akatvā”ti vuttattā dhuranikkhepaṃ katvā khaṇantassa purimāpattiyo na paṭippassambhantīti daṭṭhabbaṃ.",
  "tika-vin01t2:504_2": "Viyūhanadukkaṭaṃ paṭippassambhati,",
  "tika-vin01t2:504_3": "uddharaṇadukkaṭe patiṭṭhātīti idaṃ pāḷiyaṃ āgatānukkamena dassetuṃ vuttaṃ.",
  "tika-vin01t2:504_4": "Yadi pana paṃsuṃ uddharitvā saussāhova puna khaṇati,",
  "tika-vin01t2:504_5": "uddharaṇadukkaṭaṃ paṭippassambhati,",
  "tika-vin01t2:504_6": "khaṇanadukkaṭe patiṭṭhāti.",
  "tika-vin01t2:505_0": "Kataṃ karaṇaṃ kiriyāti atthato ekanti āha “virūpā sā kiriyā”ti.",
  "tika-vin01t2:505_1": "Idāni vuttamevatthaṃ parivārapāḷiyā nidassento “vuttampi ceta”ntiādimāha.",
  "tika-vin01t2:505_2": "Tattha aparaddhaṃ viraddhaṃ khalitanti sabbametaṃ yañca dukkaṭanti ettha vuttassa dukkaṭassa pariyāyavacanaṃ.",
  "tika-vin01t2:505_3": "Yañhi duṭṭhu kataṃ,",
  "tika-vin01t2:505_4": "virūpaṃ vā kataṃ,",
  "tika-vin01t2:505_5": "taṃ dukkaṭaṃ.",
  "tika-vin01t2:505_6": "Taṃ panetaṃ yathā satthārā vuttaṃ,",
  "tika-vin01t2:505_7": "evaṃ akatattā aparaddhaṃ,",
  "tika-vin01t2:505_8": "kusalaṃ virajjhitvā pavattattā viraddhaṃ,",
  "tika-vin01t2:505_9": "ariyavaṃsappaṭipadaṃ anāruḷhattā khalitaṃ.",
  "tika-vin01t2:505_10": "Yaṃ manusso kareti idaṃ panettha opammanidassanaṃ.",
  "tika-vin01t2:505_11": "Tassattho –",
  "tika-vin01t2:505_12": "yathā yaṃ loke manusso āvi vā yadi vā raho pāpaṃ karoti,",
  "tika-vin01t2:505_13": "taṃ dukkaṭanti pavedenti,",
  "tika-vin01t2:505_14": "evamidampi buddhapaṭikuṭṭhena lāmakabhāvena pāpaṃ,",
  "tika-vin01t2:505_15": "tasmā dukkaṭanti veditabbanti.",
  "tika-vin01t2:506_0": "Yathā dukkhā,",
  "tika-vin01t2:506_1": "kucchitā vā gati dugatīti vattabbe “duggatī”ti vuttaṃ,",
  "tika-vin01t2:506_2": "yathā ca kaṭukaṃ phalametassāti kaṭukaphalanti vattabbe “kaṭukapphala”nti vuttaṃ,",
  "tika-vin01t2:506_3": "evamidhāpi thūlattā accayattā ca thūlaccayanti vattabbe “thullaccaya”nti vuttanti dassetuṃ “samparāye ca duggatī”tiādimāha.",
  "tika-vin01t2:506_4": "Saṃyoge pana kate saṃyogaparassa rassattaṃ siddhamevāti manasi katvā “saṃyogabhāvo veditabbo”ti ettakameva vuttaṃ.",
  "tika-vin01t2:506_5": "Ekassa mūleti ekassa santike.",
  "tika-vin01t2:506_6": "Accayo tena samo natthīti desanāgāmīsu accayesu tena samo thūlo accayo natthi.",
  "tika-vin01t2:506_7": "Tenetaṃ iti vuccatīti thūlattā accayassa etaṃ thullaccayanti vuccatīti attho.",
  "tika-vin01t2:507_0": "“Sabbatthāpi āmasane dukkaṭaṃ phandāpane thullaccayañca visuṃ visuṃ theyyacittena āmasanaphandāpanapayogaṃ karontasseva hoti,",
  "tika-vin01t2:507_1": "ekapayogena gaṇhantassa pana uddhāre pārājikameva,",
  "tika-vin01t2:507_2": "na dukkaṭathullaccayānī”ti vadanti.",
  "tika-vin01t2:507_3": "Sahapayogaṃ pana akatvāti ettha “pubbapayoge āpannāpattīnaṃ paṭippassaddhiyā abhāvato sahapayogaṃ katvāpi",
  "tika-vin01t2:507_4": "lajjidhammaṃ okkantena pubbapayoge āpannāpattiyo desetabbā”ti tīsupi gaṇṭhipadesu vuttaṃ.",
  "tika-vin01t2:507_5": "Aṭṭhakathāvacanaṃ pana kate sahapayoge pubbapayoge āpannāpattīnampi paṭippassaddhiṃ dīpeti,",
  "tika-vin01t2:507_6": "aññathā “sahapayogaṃ pana akatvā”ti idaṃ visesanameva niratthakaṃ siyā.",
  "tika-vin01t2:507_7": "Yañca heṭṭhā vuttaṃ “sace panassa tatthajātake tiṇarukkhalatādimhi chinnepi lajjidhammo okkamati,",
  "tika-vin01t2:507_8": "saṃvaro uppajjati,",
  "tika-vin01t2:507_9": "chedanapaccayā dukkaṭaṃ desetvā muccatī”ti,",
  "tika-vin01t2:507_10": "tampi sahapayoge kate pubbapayoge āpannāpattīnaṃ paṭippassaddhimeva dīpeti sahapayoge chedanapaccayā āpannadukkaṭasseva desanāya vuttattā.",
  "tika-vin01t2:507_11": "Sahapayogato paṭṭhāyevāti ca idaṃ sahapayogaṃ pattassa tato pubbe āpannānaṃ pubbapayogāpattīnampi paṭippassaddhiṃ dīpeti.",
  "tika-vin01t2:507_12": "Tena hi ayamattho viññāyati “yāva sahapayogaṃ na pāpuṇāti,",
  "tika-vin01t2:507_13": "tāva pubbe āpannāpattīnaṃ paṭippassaddhi na hoti,",
  "tika-vin01t2:507_14": "sahapayogaṃ pattakālato pana paṭṭhāya tāsampi paṭippassaddhi hotī”ti,",
  "tika-vin01t2:507_15": "tasmā suṭṭhu upaparikkhitvā yuttataraṃ gahetabbaṃ.",
  "tika-vin01t2:508_0": "Bahukāpi āpattiyo hontu,",
  "tika-vin01t2:508_1": "ekameva desetvā muccatīti etthāyamadhippāyo –",
  "tika-vin01t2:508_2": "sace khaṇanaviyūhanuddharaṇesu dasa dasa katvā āpattiyo āpannā,",
  "tika-vin01t2:508_3": "tāsu uddharaṇe dasa āpattiyo desetvā muccati visabhāgakiriyaṃ patvā purimāpurimāpattīnaṃ paṭippassaddhattāti.",
  "tika-vin01t2:508_4": "Jātivasena pana samānakiriyāya āpannāpattiyo ekattena gahetvā “ekameva desetvā”ti vuttaṃ,",
  "tika-vin01t2:508_5": "tasmā imināpi kurundaṭṭhakathāvacanena paṭhamaṃ mahāaṭṭhakathāyaṃ vuttapurimāpattipaṭippassaddhimeva samatthayati,",
  "tika-vin01t2:508_6": "na pana ubhinnaṃ aṭṭhakathānaṃ atthato nānākaraṇaṃ atthi.",
  "tika-vin01t2:508_7": "Aparampettha pakāraṃ vaṇṇayanti “samānakiriyāsupi purimapurimakhaṇanapaccayā āpannāpattiyo pacchimapacchimakhaṇanaṃ",
  "tika-vin01t2:508_8": "patvā paṭippassambhantīti iminā adhippāyena ‘paṃsukhaṇanādīsu ca lajjidhamme uppanne bahukāpi āpattiyo hontu,",
  "tika-vin01t2:508_9": "ekameva desetvā muccatīti kurundaṭṭhakathāyaṃ vutta”’nti.",
  "tika-vin01t2:508_10": "“Evañca sati ‘bahukāpi āpattiyo hontū’ti na vattabbaṃ bhaveyya, vuttañca,",
  "tika-vin01t2:508_11": "tasmā visabhāgakiriyameva patvā purimāpattīnaṃ paṭippassaddhiṃ icchanteneva bahukāsupi āpattīsu ekameva",
  "tika-vin01t2:508_12": "desetvā muccatīti imasmiṃ ṭhāne visuṃyeveko desanākkamo dassito”tipi vadanti.",
  "tika-vin01t2:508_13": "Ayametesaṃ adhippāyo –",
  "tika-vin01t2:508_14": "yathā idha purimāpattīnaṃ paṭippassaddhi aṭṭhakathācariyappamāṇena gahitā,",
  "tika-vin01t2:508_15": "evaṃ bahukāsupi āpattīsu ekameva desetvā muccatīti idampi idha aṭṭhakathācariyappamāṇatoyeva veditabbaṃ.",
  "tika-vin01t2:508_16": "Yathā ca pāḷiyaṃ pācittiyaṭṭhānepi dukkaṭameva hotīti idha āveṇikaṃ katvā āpattiviseso dassito,",
  "tika-vin01t2:508_17": "evaṃ purimāpattīnaṃ paṭippassaddhiviseso ca desanāviseso ca aṭṭhakathācariyehi dassitoti.",
  "tika-vin01t2:509_0": "Heṭṭhato osīdentoti “sāmikesu āgantvā apassitvā gatesu gaṇhissāmī”ti theyyacittena heṭṭhābhūmiyaṃ osīdento.",
  "tika-vin01t2:509_1": "Bundenāti kumbhiyā heṭṭhimatalena.",
  "tika-vin01t2:509_2": "Evaṃ ekaṭṭhāne ṭhitāya kumbhiyā ṭhānācāvanaṃ chahi ākārehi veditabbanti sambandho.",
  "tika-vin01t2:509_3": "Valayaṃ nīharati,",
  "tika-vin01t2:509_4": "pārājikanti ākāsagataṃ akatvā ghaṃsitvā nīharantassa chinnakoṭito nīhaṭamatte pārājikaṃ.",
  "tika-vin01t2:509_5": "Ito cito ca sāretīti ghaṃsantoyeva ākāsagataṃ akatvā sāreti.",
  "tika-vin01t2:510_0": "Chinnamatte pārājikanti avassaṃ ce patati,",
  "tika-vin01t2:510_1": "chinnamatte pārājikaṃ.",
  "tika-vin01t2:510_2": "Paricchedoti “pañcamāsakaṃ vā atirekapañcamāsakaṃ vā”ti vuttagaṇanaparicchedo.",
  "tika-vin01t2:510_3": "Apabyūhantoti “heṭṭhā ṭhitaṃ gaṇhissāmī”ti hatthena dvidhā karonto.",
  "tika-vin01t2:510_4": "Upaḍḍhakumbhiyanti upaḍḍhapuṇṇāya kumbhiyā.",
  "tika-vin01t2:510_5": "Nanu ca aṭṭhakathācariyappamāṇena saṅkhepaṭṭhakathādīsu vuttampi kasmā na gahetabbanti āha –",
  "tika-vin01t2:510_6": "“vinayavinicchaye hi āgate garuke ṭhātabba”nti.",
  "tika-vin01t2:510_7": "Vinayadhammatāti vinayagarukānaṃ dhammatā.",
  "tika-vin01t2:510_8": "Vinayagarukā hi vinayavinicchaye āgate garuke tiṭṭhanti.",
  "tika-vin01t2:510_9": "Vinayagarukatābyāpanatthañhi vinayagarukoyevettha vinaya-",
  "tika-vin01t2:510_10": "saddena vutto,",
  "tika-vin01t2:510_11": "vinayassa vā esā dhammatā tesaṃ garugāravaṭṭhānassa vinayavisayattā.",
  "tika-vin01t2:511_0": "Idāni saṅkhepaṭṭhakathādīsu vuttaṃ pāḷiyāpi na sametīti dassento āha “apicā”tiādi.",
  "tika-vin01t2:511_1": "Bhājananti pattādibhājanaṃ.",
  "tika-vin01t2:511_2": "Pattādiṃ apūretvā gaṇhantassa anuddhaṭepi mukhavaṭṭiparicchedo hoti,",
  "tika-vin01t2:511_3": "pūretvā gaṇhantassa pana uddharaṇakāle hotīti āha “mukhavaṭṭiparicchedena vā uddhārena vā”ti.",
  "tika-vin01t2:511_4": "Yadā pana telakumbhīādīsu telādīnaṃ abahubhāvato bhājanaṃ nimujjāpetvā gaṇhituṃ na sakkā hoti,",
  "tika-vin01t2:511_5": "tadā mukhavaṭṭiparicchedeneva hoti.",
  "tika-vin01t2:511_6": "Cikkananti thaddhaṃ.",
  "tika-vin01t2:511_7": "Ākaḍḍhanavikaḍḍhanayogganti ettha abhimukhaṃ kaḍḍhanaṃ ākaḍḍhanaṃ,",
  "tika-vin01t2:511_8": "parato kaḍḍhanaṃ vikaḍḍhanaṃ.",
  "tika-vin01t2:511_9": "Paṭinīharitunti attano bhājanato paṭinīharituṃ.",
  "tika-vin01t2:511_10": "Hatthato muttamatte pārājikanti theyyacittena parasantakaggahaṇapayogassa katattā.",
  "tika-vin01t2:511_11": "Mahāaṭṭhakathāyameva “sacepi mariyādaṃ dubbalaṃ katvā sukkhataḷākassa udakanibbahanaṭṭhānaṃ udakaniddhamanatumbaṃ vā pidahati,",
  "tika-vin01t2:511_12": "aññato ca gamanamagge vā pāḷiṃ bandhati,",
  "tika-vin01t2:511_13": "sukkhamātikaṃ vā ujuṃ karoti,",
  "tika-vin01t2:511_14": "pacchā deve vuṭṭhe udakaṃ āgantvā mariyādaṃ bhindati,",
  "tika-vin01t2:511_15": "sabbattha bhaṇḍadeyya”nti vuttattā “taṃ pana tattheva sukkhataḷāke sukkhamātikāya ujukaraṇavinicchayena virujjhatī”ti vuttaṃ.",
  "tika-vin01t2:512_0": "Avahāralakkhaṇanti pañcavīsatiyā avahāresu ekampi avahāralakkhaṇaṃ,",
  "tika-vin01t2:512_1": "ṭhānācāvanapayogo eva vā.",
  "tika-vin01t2:512_2": "Uddhāreti kumbhiyā phuṭṭhaṭṭhānato kesaggamattepi uddhaṭe.",
  "tika-vin01t2:512_3": "Yuttanti ṭhānācāvanapayogasabbhāvato yuttaṃ.",
  "tika-vin01t2:512_4": "Saṅgopanatthāyāti iminā suddhacittataṃ dasseti.",
  "tika-vin01t2:512_5": "Palibujjhissatīti nivāressati.",
  "tika-vin01t2:512_6": "Vuttanayeneva pārājikanti hatthato muttamatteyeva pārājikaṃ.",
  "tika-vin01t2:512_7": "Suddhacittova uddharatīti kumbhiyaṃ telassa ākiraṇato puretarameva suddhacitto nikkhipitvā pacchā suddhacittova uddharati.",
  "tika-vin01t2:512_8": "Neva avahāroti theyyacittena avaharaṇapayogassa akatattā.",
  "tika-vin01t2:512_9": "Attano bhājanattā pana “na gīvā”ti vuttaṃ,",
  "tika-vin01t2:512_10": "anāpattimattameva vuttaṃ,",
  "tika-vin01t2:512_11": "na pana evaṃ vicāritanti adhippāyo.",
  "tika-vin01t2:512_12": "Atha vā anāpattimattameva vuttanti imināpi tattha “gīvā”ti vacanābhāvato “na gīvā”ti pubbe vuttamahāaṭṭhakathāvādameva patiṭṭhāpeti,",
  "tika-vin01t2:512_13": "pacchā dassitena kurundivādenapi mahāaṭṭhakathāvādova samatthito.",
  "tika-vin01t2:512_14": "Attano bhaṇḍanti telākiraṇato puretarameva attano kumbhiyaṃ suddhacittena ṭhapitaṃ pītatelaṃ attano parikkhāraṃ.",
  "tika-vin01t2:512_15": "Sammohaṭṭhānanti āpattivinicchayavasena sammohaṭṭhānaṃ.",
  "tika-vin01t2:513_0": "Bahigataṃ nāma hotīti tato paṭṭhāya telassa aṭṭhānabhāvato adhomukhabhāvato ca bahigataṃ nāma hoti.",
  "tika-vin01t2:513_1": "Anto paṭṭhāya chidde kariyamāne telassa nikkhamitvā gatagataṭṭhānaṃ bhājanasaṅkhyameva gacchatīti āha –",
  "tika-vin01t2:513_2": "“bāhirantato pādagghanake gaḷite pārājika”nti.",
  "tika-vin01t2:513_3": "Yathā tathā vā katassāti bāhirantato abbhantarato vā paṭṭhāya katassa.",
  "tika-vin01t2:513_4": "Majjhe ṭhapetvā katachiddeti majjhe thokaṃ kapālaṃ ṭhapetvā pacchā taṃ chindantena katachidde.",
  "tika-vin01t2:513_5": "“Mariyādacchedane anto ṭhatvā bahimukho chindanto bahi antena kāretabbo,",
  "tika-vin01t2:513_6": "bahi ṭhatvā antomukho chindanto anto antena kāretabbo,",
  "tika-vin01t2:513_7": "anto ca bahi ca chinditvā majjhe ṭhapetvā taṃ chindanto majjhena kāretabbo”ti vuttattā “taḷākassa ca mariyādabhedena sametī”ti vuttaṃ.",
  "tika-vin01t2:513_8": "Idamettha yuttanti anto ca bahi ca paṭṭhāya katachidde majjhena kāretabbo.",
  "tika-vin01t2:513_9": "Anto paṭṭhāya kate pana bāhirantena,",
  "tika-vin01t2:513_10": "bahi paṭṭhāya kate abbhantarena kāretabboti ayaṃ tippakāropi ettha vemaṭṭhachidde yutto.",
  "tika-vin01t2:513_11": "Udake katapayogassa abhāvato “ṭhānācāvanapayogassa abhāvā”ti vuttaṃ.",
  "tika-vin01t2:514_0": "Aṭṭhakathāyaṃ tāva vuttanti mahāaṭṭhakathāyaṃ vuttaṃ.",
  "tika-vin01t2:514_1": "Patthinnassa khādanaṃ itarassa pānañca sappiādīnaṃ paribhogoti āha –",
  "tika-vin01t2:514_2": "“akhāditabbaṃ vā apātabbaṃ vā karotī”ti.",
  "tika-vin01t2:514_3": "Kathaṃ pana tathā karotīti āha “uccāraṃ vā passāvaṃ vā”tiādi.",
  "tika-vin01t2:514_4": "Kasmā panettha dukkaṭaṃ vuttanti āha “ṭhānācāvanassa natthitāya dukkaṭa”nti.",
  "tika-vin01t2:514_5": "Purimadvayanti bhedanaṃ chaḍḍanañca.",
  "tika-vin01t2:514_6": "Kasmā na sametīti āha “tañhī”tiādi.",
  "tika-vin01t2:514_7": "Kumbhijajjarakaraṇenāti puṇṇakumbhiyā jajjarakaraṇena.",
  "tika-vin01t2:514_8": "Mātikāujaukaraṇenāti udakapuṇṇāya mātikāya ujukaraṇena.",
  "tika-vin01t2:514_9": "Ekalakkhaṇanti bhedanaṃ kumbhijajjarakaraṇena chaḍḍanaṃ mātikāya ujukaraṇena saddhiṃ ekasabhāvaṃ ṭhānācāvanapayogasabbhāvato.",
  "tika-vin01t2:514_10": "Pacchimaṃ pana dvayanti jhāpanaṃ aparibhogakaraṇañca.",
  "tika-vin01t2:515_0": "Ettha evaṃ vinicchayaṃ vadantīti ettha mahāaṭṭhakathāyaṃ vutte eke ācariyā evaṃ vinicchayaṃ vadanti.",
  "tika-vin01t2:515_1": "Pacchimadvayaṃ sandhāya vuttanti ettha purimadvaye vinicchayo heṭṭhā vuttānusārena sakkā viññātunti tattha",
  "tika-vin01t2:515_2": "kiñci avatvā pacchimadvayaṃ sandhāya ṭhānācāvanassa natthitāya dukkaṭanti idaṃ vuttanti adhippāyo.",
  "tika-vin01t2:515_3": "Theyyacittenāti attano vā parassa vā kātukāmatāvasena uppannatheyyacittena.",
  "tika-vin01t2:515_4": "Vināsetukāmatāyāti hatthapādādiṃ chindanto viya kevalaṃ vināsetukāmatāya.",
  "tika-vin01t2:515_5": "Purimadvaye kiṃ hoti,",
  "tika-vin01t2:515_6": "kiṃ adhippāyena na kiñci vuttanti āha –",
  "tika-vin01t2:515_7": "“purimadvaye pana…pe…",
  "tika-vin01t2:515_8": "pārājika”nti.",
  "tika-vin01t2:515_9": "Tattha vuttanayena bhindantassa vā chaḍḍentassa vāti muggarena pothetvā bhindantassa udakaṃ vā vālikaṃ vā ākiritvā uttarāpentassāti attho.",
  "tika-vin01t2:515_10": "Ayuttanti ceti pāḷiyaṃ purimapadadvayepi dukkaṭasseva vuttattā “purimadvaye…pe…",
  "tika-vin01t2:515_11": "pārājikanti idaṃ ayutta”nti yadi tumhākaṃ siyāti attho.",
  "tika-vin01t2:515_12": "Nāti ayuttabhāvappasaṅgaṃ nisedhetvā tattha kāraṇamāha “aññathā gahetabbatthato”ti.",
  "tika-vin01t2:515_13": "Kathaṃ panettha attho gahetabboti āha “pāḷiyaṃ hī”tiādi.",
  "tika-vin01t2:515_14": "Nāsetukāmatāpakkhe heṭṭhā vuttanayeneva atthassa avirujjhanato “theyyacittapakkhe”ti vuttaṃ.",
  "tika-vin01t2:515_15": "“Evaṃ vinicchayaṃ vadantī”ti ito paṭṭhāya vuttassa sabbassapi ekasseva vacanattā “evameke vadantī”ti nigamanavasena vuttaṃ.",
  "tika-vin01t2:516_0": "Idāni yathāvuttavasena pāḷiyā atthe gayhamāne mahāaṭṭhakathāyaṃ catunnampi sāmaññato vuttassa pacchimadvayaṃ",
  "tika-vin01t2:516_1": "sandhāya vuttanti vacane visesābhāvato pāḷiyaṃ vuttesu catūsu padesu “chaḍḍeti vā aparibhogaṃ vā karotī”ti",
  "tika-vin01t2:516_2": "imesaṃ padānaṃ visesābhāvappasaṅgato ca sayaṃ aññathā pāḷiṃ aṭṭhakathañca saṃsanditvā atthaṃ dassetukāmo",
  "tika-vin01t2:516_3": "“ayaṃ panettha sāro”tiādimāha.",
  "tika-vin01t2:516_4": "Vinītavatthumhi “saṅghassa puñjakitaṃ tiṇaṃ theyyacitto jhāpesī”si vuttattā vinītavatthumhi tiṇajjhāpako",
  "tika-vin01t2:516_5": "viyāti imināva ṭhānā acāvetukāmovāti etthāpi theyyacittena ṭhānā acāvetukāmoti idaṃ vuttameva hotīti",
  "tika-vin01t2:516_6": "daṭṭhabbaṃ.",
  "tika-vin01t2:516_7": "Achaḍḍetukāmoyevāti etthāpi theyyacittenāti sambandhitabbaṃ.",
  "tika-vin01t2:516_8": "Idañhi theyyacittapakkhaṃ sandhāya vuttaṃ nāsetukāmatāpakkhassa vakkhamānattā.",
  "tika-vin01t2:516_9": "Tenevāha “nāsetukāmatāpakkhe panā”tiādi.",
  "tika-vin01t2:516_10": "Itarathāpi yujjatīti theyyacittābhāvā ṭhānā cāvetukāmassapi dukkaṭaṃ yujjatīti vuttaṃ hoti.",
  "tika-vin01t2:517_0": "Bhūmaṭṭhakathāvaṇṇanā niṭṭhitā.",
  "tika-vin01t2:518_0": "Ākāsaṭṭhakathāvaṇṇanā",
  "tika-vin01t2:519_0": "96.",
  "tika-vin01t2:519_1": "Ākāsaṭṭhakathāyaṃ mukhatuṇḍakenāti mukhaggena.",
  "tika-vin01t2:519_2": "Kalāpaggenāti piñchakalāpassa aggena.",
  "tika-vin01t2:519_3": "Pasāretīti gahaṇatthaṃ pasāreti.",
  "tika-vin01t2:519_4": "Aggahetvā vāti leḍḍuādīhi paharitvā nayanavasena aggahetvā vā.",
  "tika-vin01t2:519_5": "Ākāsaṭṭhavinicchaye vuccamānepi tappasaṅgena ākāsaṭṭhassa vehāsaṭṭhādibhāvamupagatepi asammohatthaṃ “yasmiṃ aṅge nilīyatī”tiādi vuttaṃ.",
  "tika-vin01t2:519_6": "Antovatthumhīti parikkhittavatthussa anto.",
  "tika-vin01t2:519_7": "Antogāmeti parikkhittassa gāmassa anto.",
  "tika-vin01t2:519_8": "Aparikkhitte pana vatthumhi,",
  "tika-vin01t2:519_9": "gāme vā ṭhitaṭṭhānameva ṭhānaṃ.",
  "tika-vin01t2:519_10": "Aṭavimukhaṃ karotīti araññābhimukhaṃ karoti.",
  "tika-vin01t2:519_11": "Rakkhatīti tena payogena tassa icchitaṭṭhānaṃ agatattā rakkhati.",
  "tika-vin01t2:519_12": "Bhūmiyā gacchantaṃ sandhāya “dutiyapadavāre vā”ti vuttaṃ.",
  "tika-vin01t2:519_13": "Gāmato nikkhantassāti parikkhittagāmato nikkhantassa.",
  "tika-vin01t2:519_14": "Kapiñjaro nāma ekā pakkhijāti.",
  "tika-vin01t2:520_0": "Ākāsaṭṭhakathāvaṇṇanā niṭṭhitā.",
  "tika-vin01t2:521_0": "Vehāsaṭṭhakathāvaṇṇanā",
  "tika-vin01t2:522_0": "97.",
  "tika-vin01t2:522_1": "Vehāsaṭṭhakathāyaṃ pana cīvaravaṃse ṭhapitassa cīvarassa ākaḍḍhane yathāvuttappadesātikkamo ekadvaṅgulamattākaḍḍhanena",
  "tika-vin01t2:522_2": "siyāti adhippāyena vuttaṃ “ekadvaṅgulamattākaḍḍhaneneva pārājika”nti.",
  "tika-vin01t2:522_3": "Idañca tādisaṃ nātimahantaṃ cīvaravaṃsadaṇḍakaṃ sandhāya vuttaṃ,",
  "tika-vin01t2:522_4": "mahante pana tato adhikamattākaḍḍhaneneva siyā.",
  "tika-vin01t2:522_5": "Rajjukena bandhitvāti ekāya rajjukoṭiyā cīvaraṃ bandhitvā aparāya koṭiyā cīvaravaṃsaṃ bandhitvā ṭhapitacīvaraṃ.",
  "tika-vin01t2:522_6": "Muttamatte aṭṭhatvā patanakasabhāvattā “mutte pārājika”nti vuttaṃ.",
  "tika-vin01t2:523_0": "Ekamekassa phuṭṭhokāsamatte atikkante pārājikanti bhittiṃ aphusāpetvā ṭhapitattā vuttaṃ.",
  "tika-vin01t2:523_1": "Bhittiṃ nissāya ṭhapitanti paṭipāṭiyā ṭhapitesu nāgadantādīsuyeva āropetvā bhittiṃ phusāpetvā ṭhapitaṃ.",
  "tika-vin01t2:523_2": "Paṇṇantaraṃ āropetvā ṭhapitāti aññehi ṭhapitaṃ sandhāya vuttaṃ.",
  "tika-vin01t2:524_0": "Vehāsaṭṭhakathāvaṇṇanā niṭṭhitā.",
  "tika-vin01t2:525_0": "Udakaṭṭhakathāvaṇṇanā",
  "tika-vin01t2:526_0": "98.",
  "tika-vin01t2:526_1": "Udakaṭṭhakathāyaṃ sandamānaudake nikkhittaṃ na tiṭṭhatīti āha “asandanake udake”ti.",
  "tika-vin01t2:526_2": "Anāpattīti hatthavārapadavāresu dukkaṭāpattiyā abhāvaṃ sandhāya vuttaṃ.",
  "tika-vin01t2:526_3": "Kaḍḍhatīti heṭṭhato osāreti.",
  "tika-vin01t2:526_4": "Uppalādīsūti ādi-",
  "tika-vin01t2:526_5": "saddena padumapuṇḍarīkādiṃ saṅgaṇhāti.",
  "tika-vin01t2:526_6": "Rattaṃ padumaṃ,",
  "tika-vin01t2:526_7": "setaṃ puṇḍarīkaṃ.",
  "tika-vin01t2:526_8": "Setaṃ vā padumaṃ,",
  "tika-vin01t2:526_9": "rattaṃ puṇḍarīkaṃ.",
  "tika-vin01t2:526_10": "Atha vā rattaṃ vā hotu setaṃ vā satapattaṃ padumaṃ,",
  "tika-vin01t2:526_11": "ūnasatapattaṃ puṇḍarīkaṃ.",
  "tika-vin01t2:526_12": "Vatthu pūratīti pārājikavatthu pahoti.",
  "tika-vin01t2:526_13": "Tasmiṃ chinnamatte pārājikanti udakato accuggatassa udakavinimuttaṭṭhānato chedanaṃ sandhāya vuttaṃ.",
  "tika-vin01t2:526_14": "Yaṃ vatthuṃ pūretīti yaṃ pupphaṃ pārājikavatthuṃ pūreti.",
  "tika-vin01t2:526_15": "Dasahi pupphehi katakalāpo hatthako,",
  "tika-vin01t2:526_16": "mahantaṃ kalāpaṃ katvā baddhaṃ bhārabaddhaṃ.",
  "tika-vin01t2:526_17": "Rajjukesu tiṇāni santharitvāti ettha “dve rajjukāni udakapiṭṭhe ṭhapetvā tesaṃ upari tiriyato tiṇāni",
  "tika-vin01t2:526_18": "santharitvā tesaṃ upari bandhitvā vā abandhitvā vā tiriyatoyeva pupphāni ṭhapetvā heṭṭhato gatāni dve",
  "tika-vin01t2:526_19": "rajjukāni ukkhipitvā pupphamatthake ṭhapentī”ti vadanti.",
  "tika-vin01t2:527_0": "Kesaggamattampi yathāṭhitaṭṭhānato cāvetīti pārimantena phuṭṭhokāsaṃ,",
  "tika-vin01t2:527_1": "orimantena kesaggamattaṃ cāveti.",
  "tika-vin01t2:527_2": "Sakalamudakanti daṇḍena phuṭṭhokāsagataṃ sakalamudakaṃ.",
  "tika-vin01t2:527_3": "Na udakaṃ ṭhānanti attanā kataṭṭhānassa aṭṭhānattā.",
  "tika-vin01t2:527_4": "Idaṃ ubhayanti ettha “bandhanaṃ amocetvā…pe…",
  "tika-vin01t2:527_5": "pārājika”nti idamevekaṃ,",
  "tika-vin01t2:527_6": "“paṭhamaṃ bandhanaṃ…pe…",
  "tika-vin01t2:527_7": "ṭhānaparicchedo”ti idaṃ dutiyaṃ.",
  "tika-vin01t2:527_8": "Paduminiyanti padumagacche.",
  "tika-vin01t2:527_9": "Uppāṭitāyāti parehi attano atthāya uppāṭitāya.",
  "tika-vin01t2:528_0": "Bahi ṭhapiteti udakato bahi ṭhapite. Hatthakavasena khuddakaṃ katvā",
  "tika-vin01t2:529_0": "Baddhaṃ kalāpabaddhaṃ.",
  "tika-vin01t2:529_1": "Muḷālanti kandaṃ.",
  "tika-vin01t2:529_2": "Pattaṃ vā pupphaṃ vāti idaṃ kaddamassa anto pavisitvā ṭhitaṃ sandhāya vuttaṃ.",
  "tika-vin01t2:529_3": "Sakalamudakanti vāpiādīsu pariyāpannaṃ sakalamudakaṃ.",
  "tika-vin01t2:529_4": "Niddhamanatumbanti vāpiyā udakassa nikkhamanamaggaṃ.",
  "tika-vin01t2:529_5": "Udakavāhakanti mahāmātikaṃ.",
  "tika-vin01t2:529_6": "Na avahāroti idaṃ pubbasadisaṃ na hotīti āha –",
  "tika-vin01t2:529_7": "“kasmā…pe…",
  "tika-vin01t2:529_8": "evarūpā hi tattha katikā”ti.",
  "tika-vin01t2:529_9": "Avahāro natthīti sabbasādhāraṇe apariggahaṭṭhāne gahitattā.",
  "tika-vin01t2:529_10": "Mātikaṃ āropetvāti khuddakamātikaṃ āropetvā.",
  "tika-vin01t2:529_11": "Maritvā…pe…",
  "tika-vin01t2:529_12": "tiṭṭhantīti ettha “matamacchānaṃyeva tesaṃ santakattā amate gaṇhantassa natthi avahāro”ti vadanti.",
  "tika-vin01t2:530_0": "Udakaṭṭhakathāvaṇṇanā niṭṭhitā.",
  "tika-vin01t2:531_0": "Nāvaṭṭhakathāvaṇṇanā",
  "tika-vin01t2:532_0": "99.",
  "tika-vin01t2:532_1": "Nāvaṭṭhakathāyaṃ pana yā bandhanā muttamatte ṭhānā na cavatīti iminā caṇḍasote baddhanāvaṃ paṭikkhipati.",
  "tika-vin01t2:532_2": "Tāva dukkaṭanti “bandhanaṃ moceti,",
  "tika-vin01t2:532_3": "āpatti dukkaṭassā”ti evaṃ mocentassa paññattaṃ dukkaṭaṃ sandhāya vuttaṃ.",
  "tika-vin01t2:532_4": "Thullaccayampi pārājikampi hotīti ettha paṭhamaṃ ṭhānā acāvetvā mutte thullaccayaṃ,",
  "tika-vin01t2:532_5": "paṭhamaṃ ṭhānā cāvetvā mutte pārājikanti veditabbaṃ.",
  "tika-vin01t2:533_0": "“Pāse baddhasūkaro viyā”tiādinā vuttaṃ sandhāyāha “tattha yutti pubbe vuttā evā”ti.",
  "tika-vin01t2:533_1": "Vippanaṭṭhā nāvāti visamavātādīhi vināsaṃ patvā udake nimujjitvā heṭṭhā bhūmitalaṃ appatvā majjhe ṭhitaṃ sandhāya vadati.",
  "tika-vin01t2:533_2": "Teneva “adho vā opilāpentassa…pe…",
  "tika-vin01t2:533_3": "nāvātalena phuṭṭhokāsaṃ mukhavaṭṭiṃ atikkantamatte pārājika”nti vuttaṃ.",
  "tika-vin01t2:533_4": "Opilāpentassāti osīdāpentassa.",
  "tika-vin01t2:533_5": "Atikkantamatteti phuṭṭhokāsaṃ atikkantamatte.",
  "tika-vin01t2:533_6": "Eseva nayoti muttamatte pārājikanti dasseti.",
  "tika-vin01t2:534_0": "Nāvākaḍḍhanayoggamahāyottatāya yottakoṭito paṭṭhāya sakalampi “ṭhāna”nti vuttaṃ.",
  "tika-vin01t2:535_0": "Asatipi vāte yathā vātaṃ gaṇhāti,",
  "tika-vin01t2:535_1": "tathā ṭhapitattā “vātaṃ gaṇhāpetī”ti vuttaṃ.",
  "tika-vin01t2:535_2": "Balavā ca vāto āgammāti iminā asati vāte ayaṃ payogo katoti dasseti.",
  "tika-vin01t2:535_3": "Teneva “puggalassa natthi avahāro”ti vuttaṃ.",
  "tika-vin01t2:535_4": "Sati pana vāte kato payogo ṭhānācāvanapayogoyevāti mātikāujukaraṇe viya attheva avahāroti daṭṭhabbaṃ.",
  "tika-vin01t2:535_5": "Ṭhānācāvanapayogo na hotīti sukkhamātikāujukaraṇe viya asati vāte katapayogattā.",
  "tika-vin01t2:535_6": "Bhaṇḍadeyyaṃ pana hotīti nāvāsāmikassa bhaṇḍadeyyaṃ hoti.",
  "tika-vin01t2:536_0": "Nāvaṭṭhakathāvaṇṇanā niṭṭhitā.",
  "tika-vin01t2:537_0": "Yānaṭṭhakathāvaṇṇanā",
  "tika-vin01t2:538_0": "100.",
  "tika-vin01t2:538_1": "Yānaṭṭhakathāyaṃ dukayuttassāti dvīhi goṇehi yuttassa.",
  "tika-vin01t2:538_2": "Ayuttakanti goṇehi ayuttaṃ.",
  "tika-vin01t2:538_3": "Kappakatāti yathā dvīhi bhāgehi heṭṭhā patiṭṭhāti,",
  "tika-vin01t2:538_4": "evaṃ katā.",
  "tika-vin01t2:538_5": "Tīṇi vā cattāri vā ṭhānānīti akappakatāya upatthambhaniyā vasena tīṇi ṭhānāni,",
  "tika-vin01t2:538_6": "kappakatāya vasena cattāri ṭhānānīti.",
  "tika-vin01t2:538_7": "Tathā pathaviyaṃ ṭhapitassa tīṇi ṭhānānīti sambandho.",
  "tika-vin01t2:538_8": "Tanti phalakassa vā dārukassa vā upari ṭhapitaṃ pathaviyaṃ ṭhapitañca.",
  "tika-vin01t2:538_9": "Dvīhi akkhasīsehīti dvīhi akkhakoṭīhi.",
  "tika-vin01t2:538_10": "Dārūnaṃ upari ṭhapitassāti dvinnaṃ dārūnaṃ upari dvīhi akkhakoṭīhi olambetvā sakaṭasālāyaṃ ṭhapitassa.",
  "tika-vin01t2:538_11": "Heṭṭhimatalassāti sakaṭabāhāya bhūmiṃ phusitvā ṭhitassa heṭṭhimabhāgassa.",
  "tika-vin01t2:538_12": "Sesaṃ nāvāyaṃ vuttasadisanti iminā “yadi pana taṃ evaṃ gacchantaṃ pakatigamanaṃ upacchinditvā aññaṃ disābhāgaṃ neti,",
  "tika-vin01t2:538_13": "pārājikaṃ.",
  "tika-vin01t2:538_14": "Sayameva yaṃ kañci gāmaṃ sampattaṃ ṭhānā acāventova vikkiṇitvā gacchati,",
  "tika-vin01t2:538_15": "nevatthi avahāro,",
  "tika-vin01t2:538_16": "bhaṇḍadeyyaṃ pana hotī”ti imaṃ nayaṃ atidissati.",
  "tika-vin01t2:539_0": "Yānaṭṭhakathāvaṇṇanā niṭṭhitā.",
  "tika-vin01t2:540_0": "Bhāraṭṭhakathāvaṇṇanā",
  "tika-vin01t2:541_0": "101.",
  "tika-vin01t2:541_1": "Bhāraṭṭhakathāyaṃ purimagale galavāṭakoti purimagale uparimagalavāṭako.",
  "tika-vin01t2:541_2": "Uraparicchedamajjheti urapariyantassa majjhe.",
  "tika-vin01t2:541_3": "Anāṇattattāti “asukaṭṭhānaṃ nehī”ti anāṇattattā.",
  "tika-vin01t2:541_4": "Yo cāyaṃ sīsabhāre vuttoti yo cāyaṃ vinicchayo sīsabhāre vutto.",
  "tika-vin01t2:541_5": "Sīsādīhi vā gahito hotūti sambandho.",
  "tika-vin01t2:541_6": "Tādisanti tappaṭicchādanasamatthaṃ.",
  "tika-vin01t2:542_0": "Bhāraṭṭhakathāvaṇṇanā niṭṭhitā.",
  "tika-vin01t2:543_0": "Ārāmaṭṭhakathāvaṇṇanā",
  "tika-vin01t2:544_0": "102.",
  "tika-vin01t2:544_1": "Ārāmaṭṭhakathāyaṃ bandhananti pupphānaṃ vaṇṭe patiṭṭhitaṭṭhānaṃ.",
  "tika-vin01t2:544_2": "Abhiyuñjatīti codeti aḍḍaṃ karoti.",
  "tika-vin01t2:544_3": "Adinnādānassa payogattāti sahapayogamāha vatthumhiyeva katapayogattā.",
  "tika-vin01t2:544_4": "Sahapayogavasena hetaṃ dukkaṭaṃ.",
  "tika-vin01t2:544_5": "Vinicchayappasutanti vinicchaye niyuttaṃ.",
  "tika-vin01t2:544_6": "Kakkhaḷoti dāruṇo.",
  "tika-vin01t2:544_7": "Dhuraṃ nikkhipatīti ussāhaṃ ṭhapeti,",
  "tika-vin01t2:544_8": "attano santakakaraṇe nirussāho hotīti attho.",
  "tika-vin01t2:544_9": "Kūṭaḍḍakārakopi sace dhuraṃ na nikkhipati,",
  "tika-vin01t2:544_10": "natthi avahāroti āha “sace sayampi katadhuranikkhepo hotī”ti.",
  "tika-vin01t2:544_11": "Sayampīti abhiyuñjakopi.",
  "tika-vin01t2:544_12": "Katadhuranikkhepoti “na dāni naṃ imassa dassāmī”ti evaṃ tassa dāne katadhuranikkhepo.",
  "tika-vin01t2:544_13": "Kiṅkārappaṭissāvibhāveti “kiṃ karomi kiṃ karomī”ti evaṃ kiṅkārameva paṭissuṇanto vicaratīti kiṅkārapaṭissāvī,",
  "tika-vin01t2:544_14": "tassa bhāvo kiṅkārapaṭissāvibhāvo, tasmiṃ,",
  "tika-vin01t2:544_15": "attano vasavattibhāveti vuttaṃ hoti.",
  "tika-vin01t2:545_0": "Ukkocaṃ datvāti lañjaṃ datvā.",
  "tika-vin01t2:545_1": "Kūṭavinicchayikānanti kūṭavinicchaye niyuttānaṃ vinayadharānaṃ.",
  "tika-vin01t2:545_2": "“Gaṇhā”ti avatvā “asāmikassa sāmiko aya”ntiādinā pariyāyena vuttepi tassa santakabhāvaṃ paricchinditvā",
  "tika-vin01t2:545_3": "pavattavacanattā kūṭavinicchayaṃ karontānaṃ kūṭasakkhīnañca pārājikameva.",
  "tika-vin01t2:545_4": "Asatipi cettha ṭhānācāvane ubhinnaṃ dhuranikkhepoyeva ṭhānācāvanaṭṭhāne tiṭṭhati.",
  "tika-vin01t2:545_5": "Imasmiṃ dhuranikkhepe pārājike sāmikassa vimatuppādanapayoge kate thullaccayaṃ,",
  "tika-vin01t2:545_6": "tasseva dhuranikkhepapayoge nipphādite pārājikaṃ.",
  "tika-vin01t2:545_7": "Sayaṃ parājayaṃ pāpuṇātīti kūṭaḍḍakārako parājayaṃ pāpuṇāti.",
  "tika-vin01t2:546_0": "Ārāmaṭṭhakathāvaṇṇanā niṭṭhitā.",
  "tika-vin01t2:547_0": "Vihāraṭṭhakathāvaṇṇanā",
  "tika-vin01t2:548_0": "103.",
  "tika-vin01t2:548_1": "Vihāraṭṭhakathāyaṃ vihāropi pariveṇampi āvāsopi vihārotveva saṅkhaṃ gacchatīti āha “vihāraṃ vā”tiādi.",
  "tika-vin01t2:548_2": "Tattha vihāranti mahāvihāraṃ.",
  "tika-vin01t2:548_3": "Pariveṇanti mahāvihārassa abbhantare visuṃ visuṃ pākāraparicchinnaṭṭhānaṃ.",
  "tika-vin01t2:548_4": "Āvāsanti ekaṃ āvasathaṃ.",
  "tika-vin01t2:548_5": "Abhiyoge katepi avahārassa asijjhanato vuttaṃ “abhiyogo na ruhatī”ti.",
  "tika-vin01t2:548_6": "Gaṇasantake pana paricchinnasāmikattā sakkā dhuraṃ nikkhipāpetunti āha “dīghabhāṇakādibhedassa pana gaṇassā”ti.",
  "tika-vin01t2:548_7": "Idhāpi sace ekopi dhuraṃ na nikkhipati,",
  "tika-vin01t2:548_8": "rakkhatiyeva.",
  "tika-vin01t2:548_9": "Sabbesaṃ dhuranikkhepeneva hi pārājikaṃ.",
  "tika-vin01t2:549_0": "Vihāraṭṭhakathāvaṇṇanā niṭṭhitā.",
  "tika-vin01t2:550_0": "Khettaṭṭhakathāvaṇṇanā",
  "tika-vin01t2:551_0": "104.",
  "tika-vin01t2:551_1": "Khettaṭṭhakathāyaṃ satta dhaññānīti sālivīhiyavakaṅgukudrūsavarakagodhumānaṃ vasena satta dhaññāni.",
  "tika-vin01t2:551_2": "Nirumbhitvā vātiādīsu “gaṇhantassā”ti paccekaṃ yojetabbaṃ.",
  "tika-vin01t2:551_3": "Tattha nirumbhitvā gahaṇaṃ nāma vīhisīsaṃ acchinditvā yathāṭhitameva hatthena gahetvā ākaḍḍhitvā bījamattasseva gahaṇaṃ.",
  "tika-vin01t2:551_4": "Ekamekanti ekamekaṃ vīhisīsaṃ.",
  "tika-vin01t2:551_5": "Uppāṭetvā vāti muggamāsādīni uddharitvā vā.",
  "tika-vin01t2:551_6": "Yasmiṃ bīje vātiādi nirumbhitvā gahaṇādīsu yathākkamaṃ yojetabbaṃ.",
  "tika-vin01t2:551_7": "Sālisīsādīni nirumbhitvā gaṇhantassa yasmiṃ bīje vatthu pūrati,",
  "tika-vin01t2:551_8": "ekamekaṃ hattheneva chinditvā gaṇhantassa yasmiṃ sīse vatthu pūrati,",
  "tika-vin01t2:551_9": "asitena lāyitvā gaṇhantassa yassaṃ muṭṭhiyaṃ vatthu pūrati,",
  "tika-vin01t2:551_10": "bahūni ekato uppāṭetvā gaṇhantassa yasmiṃ muggamāsādiphale vatthu pūratīti evamettha yathākkamo veditabbo.",
  "tika-vin01t2:551_11": "“Tasmiṃ bandhanā mocitamatte”ti vacanato tasmiṃ bījādimhi bandhanā mocite sati tato anapanītepi pārājikamevāti daṭṭhabbaṃ.",
  "tika-vin01t2:551_12": "Acchijjamānoti acchinno hutvā ṭhito.",
  "tika-vin01t2:551_13": "Jaṭitānīti chinditāni acchinnehi saddhiṃ jaṭitāni hontīti attho.",
  "tika-vin01t2:551_14": "Sabhusanti palālasahitaṃ.",
  "tika-vin01t2:551_15": "Abhusanti palālarahitaṃ.",
  "tika-vin01t2:552_0": "Khīlenāti khāṇukena.",
  "tika-vin01t2:552_1": "Ettha ca khīlasaṅkamanādīsu ubhayaṃ sambhavati sahapayogo dhuranikkhepo ca.",
  "tika-vin01t2:552_2": "Yadā hi parassa khettādīsu ekadesaṃ khīlasaṅkamanādivasena attano santakaṃ karoti,",
  "tika-vin01t2:552_3": "tadā satipi paṭhamataraṃ sāmikānaṃ dhuranikkhepe khīlasaṅkamanādisahapayogaṃ vinā na hotīti sahapayogeneva pārājikaṃ.",
  "tika-vin01t2:552_4": "Teneva mātikāṭṭhakathāyaṃ vuttaṃ “ṭhānācāvanavasena khīlādīni saṅkāmetvā khettādiggahaṇavasena ca sahapayogo veditabbo”ti.",
  "tika-vin01t2:552_5": "Yadā pana asati dhuranikkhepe khīlasaṅkamanādimattaṃ kataṃ,",
  "tika-vin01t2:552_6": "tadā vinā dhuranikkhepena na hotīti dhuranikkhepeneva pārājikaṃ.",
  "tika-vin01t2:552_7": "Tenevettha “tañca kho sāmikānaṃ dhuranikkhepenā”ti vuttaṃ.",
  "tika-vin01t2:552_8": "Evaṃ sabbatthāti yathāvuttamatthaṃ rajjusaṅkamanādīsupi atidisati.",
  "tika-vin01t2:553_0": "Yaṭṭhinti mānadaṇḍaṃ.",
  "tika-vin01t2:553_1": "Ekasmiṃ anāgate thullaccayaṃ,",
  "tika-vin01t2:553_2": "tasmiṃ āgate pārājikanti ettha sace dārūni nikhaṇitvā tattakeneva gaṇhitukāmo hoti,",
  "tika-vin01t2:553_3": "avasāne dārumhi pārājikaṃ.",
  "tika-vin01t2:553_4": "Sace tattha sākhāyopi katvā gahetukāmo hoti,",
  "tika-vin01t2:553_5": "avasānasākhāya pārājikanti veditabbaṃ.",
  "tika-vin01t2:553_6": "Tattakena asakkontoti dārūni nikhaṇitvā vatiṃ kātuṃ asakkonto.",
  "tika-vin01t2:553_7": "Khettamariyādanti vuttamevatthaṃ vibhāvetuṃ “kedārapāḷi”nti vuttaṃ.",
  "tika-vin01t2:553_8": "Vitthataṃ karotīti pubbe vijjamānameva mariyādaṃ vitthiṇṇaṃ karoti.",
  "tika-vin01t2:553_9": "Akataṃ vā pana patiṭṭhapetīti pubbe akataṃ vā mariyādaṃ ṭhapeti.",
  "tika-vin01t2:554_0": "Khettaṭṭhakathāvaṇṇanā niṭṭhitā.",
  "tika-vin01t2:555_0": "Vatthuṭṭhakathāvaṇṇanā",
  "tika-vin01t2:556_0": "105.",
  "tika-vin01t2:556_1": "Vatthuṭṭhakathāyaṃ tiṇṇaṃ pākārānanti iṭṭhakasilādārūnaṃ vasena tiṇṇaṃ pākārānaṃ.",
  "tika-vin01t2:556_2": "Eteneva nayenāti iminā “kevalaṃ bhūmiṃ sodhetvā…pe…",
  "tika-vin01t2:556_3": "aparikkhipitvā vā”ti vuttamatthaṃ nidasseti.",
  "tika-vin01t2:557_0": "Gāmaṭṭhakathāvaṇṇanā",
  "tika-vin01t2:558_0": "106. Gāmaṭṭhakathāyaṃ gāmo nāmāti pāḷiyaṃ na vuttaṃ sabbaso gāmalakkhaṇassa pubbe vuttattā.",
  "tika-vin01t2:559_0": "Araññaṭṭhakathāvaṇṇanā",
  "tika-vin01t2:560_0": "107.",
  "tika-vin01t2:560_1": "Araññaṭṭhakathāyaṃ araññaṃ nāmāti idaṃ pana na kevalaṃ pubbe vuttaaraññalakkhaṇappattimattena araññaṃ idhādhippetaṃ,",
  "tika-vin01t2:560_2": "kintu yaṃ attano araññalakkhaṇena araññaṃ parapariggahitañca hoti,",
  "tika-vin01t2:560_3": "taṃ araññaṃ idhādhippetanti dassetuṃ vuttaṃ.",
  "tika-vin01t2:560_4": "Tenāti puna araññavacanena.",
  "tika-vin01t2:560_5": "Na pariggahitabhāvo araññassa lakkhaṇanti yadi hi pariggahitabhāvo araññalakkhaṇaṃ siyā,",
  "tika-vin01t2:560_6": "“araññaṃ nāma yaṃ manussānaṃ pariggahita”nti ettakameva vadeyyāti adhippāyo.",
  "tika-vin01t2:560_7": "Yanti iminā pubbe vuttalakkhaṇameva araññaṃ parāmaṭṭhanti āha “yaṃ pana attano araññalakkhaṇena arañña”nti.",
  "tika-vin01t2:561_0": "Vinivijjhitvāti ujukameva vinivijjhitvā.",
  "tika-vin01t2:561_1": "Paṇṇaṃ vāti tālapaṇṇādi paṇṇaṃ vā.",
  "tika-vin01t2:561_2": "Addhagatopīti cirakālaṃ tattheva ṭhitopi.",
  "tika-vin01t2:561_3": "Na gahetabboti ettha pana yo parehi araññasāmikānaṃ hatthato kiṇitvā tacchetvā tattheva ṭhapito,",
  "tika-vin01t2:561_4": "so araññasāmikena anuññātopi na gahetabbo.",
  "tika-vin01t2:561_5": "Sāmikehi chaḍḍitoti gahetuṃ vaṭṭatīti paṃsukūlasaññāya gahaṇaṃ vuttaṃ.",
  "tika-vin01t2:561_6": "Lakkhaṇacchinnassāpīti araññasāmikānaṃ hatthato kiṇitvā gaṇhantehi katasaññāṇassa.",
  "tika-vin01t2:561_7": "Challiyā pariyonaddhaṃ hotīti iminā sāmikānaṃ nirapekkhataṃ dīpeti.",
  "tika-vin01t2:561_8": "Tena vuttaṃ “gahetuṃ vaṭṭatī”ti.",
  "tika-vin01t2:561_9": "Yadi sāmikānaṃ sāpekkhatā atthi,",
  "tika-vin01t2:561_10": "na vaṭṭati.",
  "tika-vin01t2:561_11": "Tāni katāni ajjhāvutthāni ca hontīti tāni gehādīni katāni pariniṭṭhitāni manussehi ca ajjhāvutthāni honti.",
  "tika-vin01t2:561_12": "Dārūnipīti gehādīnaṃ katattā tato avasiṭṭhadārūnipi.",
  "tika-vin01t2:561_13": "Etesanti etesaṃ yathāvuttadārūnaṃ.",
  "tika-vin01t2:562_0": "Tesaṃ ārakkhaṭṭhānanti tesaṃ araññapālānaṃ ṭhitaṭṭhānaṃ.",
  "tika-vin01t2:562_1": "Dehīti vutte dātabbamevāti ettha “dehī”ti vutte “dassāmī”ti ābhogasabbhāvato “dehī”ti avutte adatvāpi gantuṃ vaṭṭatiyeva.",
  "tika-vin01t2:562_2": "Gantuṃ dethāti gamanaṃ detha.",
  "tika-vin01t2:562_3": "Adisvā gacchati,",
  "tika-vin01t2:562_4": "bhaṇḍadeyyanti parisuddhacittena gacchati,",
  "tika-vin01t2:562_5": "bhaṇḍadeyyaṃ.",
  "tika-vin01t2:562_6": "Yattha katthaci nītānampi dārūnaṃ araññasāmikānaṃyeva santakattā suddhacittena nikkhantopi puna theyyacittaṃ uppādetvā gacchati,",
  "tika-vin01t2:562_7": "pārājikamevāti vadanti.",
  "tika-vin01t2:563_0": "Araññaṭṭhakathāvaṇṇanā niṭṭhitā.",
  "tika-vin01t2:564_0": "Udakakathāvaṇṇanā",
  "tika-vin01t2:565_0": "108.",
  "tika-vin01t2:565_1": "Udakakathāyaṃ mahākucchikā udakacāṭi udakamaṇiko.",
  "tika-vin01t2:565_2": "“Samekhalā cāṭi udakamaṇiko”tipi vadanti.",
  "tika-vin01t2:565_3": "Tatthāti tesu bhājanesu.",
  "tika-vin01t2:565_4": "Nibbahanaudakanti “mahodakaṃ āgantvā taḷākamariyādaṃ mā chindī”ti taḷākarakkhaṇatthaṃ tassa ekapassena vissajjitaudakaṃ.",
  "tika-vin01t2:565_5": "Niddhamanatumbanti sassādīnaṃ atthāya udakanikkhamanamaggaṃ.",
  "tika-vin01t2:565_6": "Mariyādaṃ dubbalaṃ katvāti idaṃ avassaṃ chinnasabhāvadassanatthaṃ bhaṇḍadeyyavisayadassanatthañca vuttaṃ.",
  "tika-vin01t2:565_7": "Mariyādaṃ dubbalaṃ akatvāpi yathāvuttappayoge kate mariyādaṃ chinditvā nikkhantaudakagghānurūpena avahārena kāretabbameva.",
  "tika-vin01t2:566_0": "Aniggateti anikkhamitvā taḷākasmiṃyeva udake ṭhite.",
  "tika-vin01t2:566_1": "Asampattevāti taḷākato nikkhamitvā mahāmātikāya eva ṭhite.",
  "tika-vin01t2:566_2": "Anikkhanteti taḷākato anikkhante udake.",
  "tika-vin01t2:566_3": "Subaddhāti bhaṇḍadeyyampi na hotīti adhippāyo.",
  "tika-vin01t2:566_4": "Tenāha “nikkhante baddhā bhaṇḍadeyya”nti,",
  "tika-vin01t2:566_5": "taḷākato nikkhamitvā paresaṃ khuddakamātikāmukhaṃ apāpuṇitvā mahāmātikāyaṃyeva ṭhite baddhā ce,",
  "tika-vin01t2:566_6": "bhaṇḍadeyyanti attho.",
  "tika-vin01t2:566_7": "“Anikkhante baddhā subaddhā,",
  "tika-vin01t2:566_8": "nikkhante baddhā bhaṇḍadeyya”nti hi idaṃ dvayaṃ heṭṭhā vuttavikappadvayassa yathākkamena vuttaṃ.",
  "tika-vin01t2:566_9": "Natthi avahāroti ettha “avahāro natthi,",
  "tika-vin01t2:566_10": "bhaṇḍadeyyaṃ pana hotī”ti keci vadanti,",
  "tika-vin01t2:566_11": "taḷākagataudakassa sabbasādhāraṇattā taṃ ayuttaṃ viya dissati,",
  "tika-vin01t2:566_12": "“anikkhante baddhā subaddhā”ti iminā ca aṭṭhakathāvacanena na sameti.",
  "tika-vin01t2:566_13": "Vatthuṃ…pe…",
  "tika-vin01t2:566_14": "na sametīti ettha taḷākagataudakassa sabbasādhāraṇattā apariggahitaṃ idha vatthunti adhippāyo.",
  "tika-vin01t2:567_0": "Udakakathāvaṇṇanā niṭṭhitā.",
  "tika-vin01t2:568_0": "Dantaponakathāvaṇṇanā",
  "tika-vin01t2:569_0": "109.",
  "tika-vin01t2:569_1": "Dantakaṭṭhakathāyaṃ tato paṭṭhāya avahāro natthīti “yathāsukhaṃ bhikkhusaṅgho paribhuñjatū”ti yathāsukhaṃ",
  "tika-vin01t2:569_2": "paribhogatthāya ṭhapitattā vassaggena abhājetabbattā arakkhitabbattā sabbasādhāraṇattā ca aññaṃ saṅghikaṃ",
  "tika-vin01t2:569_3": "viya na hotīti theyyacittena gaṇhantassapi natthi avahāro.",
  "tika-vin01t2:569_4": "Vattanti dantakaṭṭhaggahaṇe vattaṃ.",
  "tika-vin01t2:569_5": "Idāni tadeva vattaṃ dassento “yo hī”tiādimāha.",
  "tika-vin01t2:569_6": "“Puna sāmaṇerā āharissantī”ti keci therā vadeyyunti yojetabbaṃ.",
  "tika-vin01t2:570_0": "Dantaponakathāvaṇṇanā niṭṭhitā.",
  "tika-vin01t2:571_0": "Vanappatikathāvaṇṇanā",
  "tika-vin01t2:572_0": "110.",
  "tika-vin01t2:572_1": "Vanappatikathāyaṃ “ujukameva tiṭṭhatīti rukkhabhārena kiñcideva bhassitvā ṭhitattā hotiyeva ṭhānācāvananti adhippāyena vutta”nti vadanti.",
  "tika-vin01t2:572_2": "Vātamukhaṃ sodhetīti yathā vāto āgantvā rukkhaṃ pāteti,",
  "tika-vin01t2:572_3": "evaṃ vātassa āgamanamaggaṃ rundhitvā ṭhitāni sākhāgumbādīni chinditvā apanento sodheti.",
  "tika-vin01t2:572_4": "“Maṇḍūkakaṇṭakaṃ vā visanti maṇḍūkānaṃ naṅguṭṭhe aggakoṭiyaṃ ṭhitakaṇṭaka”nti vadanti,",
  "tika-vin01t2:572_5": "“ekaṃ visamacchakaṇṭaka”ntipi vadanti.",
  "tika-vin01t2:573_0": "Vanappatikathāvaṇṇanā niṭṭhitā.",
  "tika-vin01t2:574_0": "Haraṇakakathāvaṇṇanā",
  "tika-vin01t2:575_0": "111.",
  "tika-vin01t2:575_1": "Haraṇakakathāyaṃ haraṇakanti hariyamānaṃ.",
  "tika-vin01t2:575_2": "Abhimukhaṃ katvā kaḍḍhanaṃ ākaḍḍhanaṃ,",
  "tika-vin01t2:575_3": "sesadisākaḍḍhanaṃ vikaḍḍhanaṃ.",
  "tika-vin01t2:575_4": "Pādaṃ agghati,",
  "tika-vin01t2:575_5": "pārājikamevāti ettha antaṃ na gaṇhāmīti asallakkhitattā antassa ca gaṇhissāmīti sallakkhitasseva paṭassa ekadesattā pārājikaṃ vuttaṃ.",
  "tika-vin01t2:575_6": "Sahabhaṇḍahārakanti bhaṇḍahārakena saddhiṃ.",
  "tika-vin01t2:575_7": "Santajjetvāti dhanuādīhi santajjetvā.",
  "tika-vin01t2:576_0": "Soti bhaṇḍahārako. Anajjhāvutthakanti apariggahitakaṃ, asāmikanti attho.",
  "tika-vin01t2:577_0": "Āharāpente dātabbanti ettha “chaḍḍetvā dhuraṃ nikkhipitvā gatānampi nirālayānaṃ puna āharāpanassa vuttattā",
  "tika-vin01t2:577_1": "bhikkhūnampi attano santake parikkhāre acchinditvā parehi gahite tattha dhuranikkhepaṃ katvāpi puna taṃ",
  "tika-vin01t2:577_2": "balakkārenapi āharāpetuṃ vaṭṭatī”ti desavāsino ācariyā vadanti,",
  "tika-vin01t2:577_3": "sīhaḷadīpavāsino pana taṃ keci ācariyā na icchanti.",
  "tika-vin01t2:577_4": "Teneva mahāgaṇṭhipade majjhimagaṇṭhipade ca vuttaṃ “amhākaṃ pana taṃ na ruccatī”ti.",
  "tika-vin01t2:577_5": "Aññesūti mahāpaccariādīsu.",
  "tika-vin01t2:577_6": "Vicāraṇā eva natthīti tatthāpi paṭikkhepābhāvato ayamevatthoti vuttaṃ hoti.",
  "tika-vin01t2:578_0": "Haraṇakakathāvaṇṇanā niṭṭhitā.",
  "tika-vin01t2:579_0": "Upanidhikathāvaṇṇanā",
  "tika-vin01t2:580_0": "112.",
  "tika-vin01t2:580_1": "Upanidhikathāyaṃ “saṅgopanatthāya attano hatthe nikkhittassa bhaṇḍassa guttaṭṭhāne paṭisāmanapayogaṃ",
  "tika-vin01t2:580_2": "vinā aññasmiṃ payoge akatepi rajjasaṅkhobhādikāle ‘na dāni tassa dassāmi,",
  "tika-vin01t2:580_3": "na mayhaṃ dāni dassatī’ti ubhohipi sakasakaṭṭhāne nisīditvā dhuranikkhepe kate pārājikameva paṭisāmanapayogassa katattā”ti vadanti.",
  "tika-vin01t2:580_4": "Attano hatthe nikkhittattāti ettha attano hatthe saṅgopanatthāya nikkhittakālato paṭṭhāya tappaṭibaddhattā",
  "tika-vin01t2:580_5": "ārakkhāya bhaṇḍasāmikaṭṭhāne ṭhitattā ṭhānassa ca tadāyattatāya ṭhānācāvanassa alabbhanato natthi avahāroti",
  "tika-vin01t2:580_6": "adhippāyo.",
  "tika-vin01t2:581_0": "Dhammaṃ vācāpetvāti dhammaṃ kathāpetvā.",
  "tika-vin01t2:581_1": "Eseva nayoti uddhāreyeva pārājikaṃ. Kasmā?",
  "tika-vin01t2:581_2": "Aññehi asādhāraṇassa abhiññāṇassa vuttattā.",
  "tika-vin01t2:581_3": "“Aññaṃ tādisameva gaṇhante yujjatīti idaṃ saññāṇaṃ kathenteneva ‘asukasmiṃ ṭhāne’ti okāsassa ca niyamitattā",
  "tika-vin01t2:581_4": "tasmiṃ ṭhāne ṭhitaṃ pattaṃ apanetvā tasmiṃ okāse aññaṃ tādisameva pacchā ṭhapitaṃ pattaṃ sandhāya kathita”nti",
  "tika-vin01t2:581_5": "tīsupi gaṇṭhipadesu vuttaṃ.",
  "tika-vin01t2:581_6": "Corena sallakkhitapattassa gahaṇābhāvepi “idaṃ thenetvā gaṇhissāmī”ti tasmiṃ okāse ṭhite tādise vatthumatte",
  "tika-vin01t2:581_7": "tassa theyyacittasabbhāvato aññaṃ tādisameva gaṇhante yujjatīti corassa avahāro dassito.",
  "tika-vin01t2:581_8": "Padavārenāti therena nīharitvā dinnaṃ pattaṃ gahetvā gacchato corassa padavārena.",
  "tika-vin01t2:581_9": "Taṃ atādisameva gaṇhante yujjatīti “mamāyaṃ patto na hotī”ti vā “mayā kathito ayaṃ patto na hotī”ti vā",
  "tika-vin01t2:581_10": "jānitvā theyyacittena gaṇhantassa “idaṃ thenetvā gaṇhissāmī”ti vatthumatte theyyacittaṃ uppādetvā gaṇhantassa",
  "tika-vin01t2:581_11": "ca avahārasabbhāvato vuttaṃ.",
  "tika-vin01t2:582_0": "Gāmadvāranti samaṇasāruppaṃ vohāramattametaṃ,",
  "tika-vin01t2:582_1": "antogāmaṃ icceva vuttaṃ hoti.",
  "tika-vin01t2:582_2": "Vuttanayeneva therassa pārājikanti theyyacitteneva parasantakassa gahitattā uddhāreyeva therassa pārājikaṃ.",
  "tika-vin01t2:582_3": "Corassa dukkaṭanti asuddhacittena gahitattā gahitakāle corassa dukkaṭaṃ.",
  "tika-vin01t2:582_4": "Vuttanayeneva ubhinnampi dukkaṭanti corassa sāmikena dinnattā pārājikaṃ natthi,",
  "tika-vin01t2:582_5": "asuddhacittena gahitattā dukkaṭaṃ,",
  "tika-vin01t2:582_6": "therassa pana attano santakepi asuddhacittatāya dukkaṭanti.",
  "tika-vin01t2:583_0": "Āṇattiyā gahitattāti ettha “pattacīvaraṃ gaṇha,",
  "tika-vin01t2:583_1": "asukaṃ nāma gāmaṃ gantvā piṇḍāya carissāmā”ti evaṃ therena kataāṇattiyā vihārassa parabhāge upacārato paṭṭhāya yāva tassa gāmassa parato upacāro,",
  "tika-vin01t2:583_2": "tāva sabbaṃ khettameva jātanti adhippāyo.",
  "tika-vin01t2:583_3": "Maggato okkammāti ettha ubhinnaṃ sakaṭacakkamaggānaṃ antarāḷampi maggoyevāti daṭṭhabbaṃ.",
  "tika-vin01t2:583_4": "Aṭṭhatvā anisīditvāti ettha vihāraṃ pavisitvā sīsādīsu bhāraṃ bhūmiyaṃ anikkhipitvāva tiṭṭhanto nisīdanto",
  "tika-vin01t2:583_5": "vā vissamitvā theyyacitte vūpasante puna theyyacittaṃ uppādetvā gacchati ce,",
  "tika-vin01t2:583_6": "pāduddhārena kāretabbo.",
  "tika-vin01t2:583_7": "Sace bhūmiyaṃ nikkhipitvā puna taṃ gahetvā gacchati,",
  "tika-vin01t2:583_8": "uddhārena kāretabbo. Kasmā?",
  "tika-vin01t2:583_9": "Āṇāpakassa āṇattiyā yaṃ kattabbaṃ,",
  "tika-vin01t2:583_10": "tassa tāva pariniṭṭhitattā.",
  "tika-vin01t2:583_11": "Keci pana “purimasmiṃ theyyacitte avūpasantepi vuttanayeneva vissamitvā gacchato pāduddhārena uddhārena vā kāretabbo”ti vadanti,",
  "tika-vin01t2:583_12": "“asukaṃ nāma gāmanti aniyametvā ‘antogāmaṃ pavisissāmā’ti avisesena vutte vihārasāmantā sabbopi gocaragāmo khettamevā”tipi vadanti.",
  "tika-vin01t2:583_13": "Sesanti maggukkamanavihārābhimukhagamanādi sabbaṃ.",
  "tika-vin01t2:583_14": "Purimasadisamevāti anāṇattiyā gahitepi sāmikassa kathetvā gahitattā heṭṭhā vuttavihārūpacārādi sabbaṃ khettamevāti katvā vuttaṃ.",
  "tika-vin01t2:584_0": "Eseva nayoti “antarāmagge theyyacittaṃ uppādetvā”tiādinā vuttanayaṃ atidisati.",
  "tika-vin01t2:584_1": "Nimitte vā kateti “cīvaraṃ me kiliṭṭhaṃ,",
  "tika-vin01t2:584_2": "ko nu kho rajitvā dassatī”tiādinā nimitte kate.",
  "tika-vin01t2:584_3": "Vuttanayenevāti anāṇattassa therena saddhiṃ pattacīvaraṃ gahetvā gamanavāre vuttanayeneva.",
  "tika-vin01t2:584_4": "Ekapasse vāti vihārassa mahantatāya attānaṃ adassetvā ekasmiṃ passe vasanto vā.",
  "tika-vin01t2:584_5": "Theyyacittena paribhuñjanto jīrāpetīti theyyacitte uppanne ṭhānācāvanaṃ akatvā nivatthapārutanīhāreneva paribhuñjanto jīrāpeti,",
  "tika-vin01t2:584_6": "ṭhānā cāventassa pana theyyacitte sati pārājikameva sīse bhāraṃ khandhe karaṇādīsu viya.",
  "tika-vin01t2:584_7": "Yathā tathā vā nassatīti aggiādinā vā upacikādīhi khāditaṃ vā nassati.",
  "tika-vin01t2:585_0": "Añño vā kocīti iminā pana yena ṭhapitaṃ,",
  "tika-vin01t2:585_1": "sopi saṅgahitoti veditabbaṃ.",
  "tika-vin01t2:585_2": "Tava thūlasāṭako laddhotiādinā musāvāde dukkaṭaṃ adinnādānapayogattā.",
  "tika-vin01t2:585_3": "Itaraṃ gaṇhato uddhāre pārājikanti ettha “pavisitvā tava sāṭakaṃ gaṇhāhī”ti imināva upanidhibhāvato muttattā",
  "tika-vin01t2:585_4": "sāmikassa itaraṃ gaṇhatopi attano sāṭake ālayassa sabbhāvato ca uddhāre pārājikaṃ vuttaṃ.",
  "tika-vin01t2:585_5": "Na jānantīti tena vuttaṃ vacanaṃ asuṇantā na jānanti.",
  "tika-vin01t2:585_6": "Eseva nayoti ettha sace jānitvāpi cittena na sampaṭicchanti,",
  "tika-vin01t2:585_7": "eseva nayoti daṭṭhabbaṃ.",
  "tika-vin01t2:585_8": "Paṭikkhipantīti ettha cittena paṭikkhepopi saṅgahitovāti veditabbaṃ.",
  "tika-vin01t2:585_9": "Yācitā vā ayācitā vāti ettha yācitā yadi cittenapi sampaṭicchanti,",
  "tika-vin01t2:585_10": "naṭṭhe gīvā.",
  "tika-vin01t2:585_11": "Ayācitā pana yadipi cittena sampaṭicchanti,",
  "tika-vin01t2:585_12": "natthi gīvā.",
  "tika-vin01t2:586_0": "Gahetvā ṭhapetīti ettha cāletvā tasmiṃyeva ṭhāne ṭhapitepi naṭṭhe gīvā.",
  "tika-vin01t2:586_1": "Upacāre vijjamāneti bhaṇḍāgārassa samīpe uccārapassāvaṭṭhāne vijjamāne.",
  "tika-vin01t2:586_2": "Mayi ca mate saṅghassa ca senāsane vinaṭṭheti ettha “kevalaṃ saṅghassa senāsanaṃ mā nassīti imināva adhippāyena vivaritumpi vaṭṭatiyevā”ti vadanti.",
  "tika-vin01t2:586_3": "Sahāyehi bhavitabbanti tehipi kiñci kiñci dātabbanti vuttaṃ hoti.",
  "tika-vin01t2:586_4": "Ayaṃ sāmīcīti bhaṇḍāgāre vasantānaṃ idaṃ vattaṃ.",
  "tika-vin01t2:587_0": "Lolamahātheroti mando momūho hasitakīḷitappasuto vā mahāthero.",
  "tika-vin01t2:587_1": "Attano attano vasanagabbhesu sabhāgabhikkhūnaṃ parikkhāraṃ ṭhapentīti yojetabbaṃ.",
  "tika-vin01t2:587_2": "Itarehīti tasmiṃyeva gabbhe vasantehi itarabhikkhūhi.",
  "tika-vin01t2:587_3": "Vihāravāre niyutto vihāravāriko,",
  "tika-vin01t2:587_4": "vāraṃ katvā vihārarakkhaṇako.",
  "tika-vin01t2:587_5": "Nivāpanti bhattavetanaṃ.",
  "tika-vin01t2:587_6": "Paṭipathaṃ gatesūti corānaṃ āgamanaṃ ñatvā “paṭhamataraṃyeva gantvā saddaṃ karissāmā”ti corānaṃ abhimukhaṃ gatesu.",
  "tika-vin01t2:587_7": "Nissitake jaggentīti attano attano nissitake sikkhācariyāya posentāpi nissitake vihāraṃ jaggāpenti.",
  "tika-vin01t2:587_8": "“Asahāyassa adutiyassā”ti pāṭho yutto,",
  "tika-vin01t2:587_9": "pacchimaṃ purimasseva vevacanaṃ.",
  "tika-vin01t2:587_10": "Asahāyassa vā attadutiyassa vāti imasmiṃ pana pāṭhe ekena ānītaṃ dvinnaṃ nappahotīti attadutiyassapi vāro nivāritoti vadanti,",
  "tika-vin01t2:587_11": "taṃ “yassa sabhāgo bhikkhu bhattaṃ ānetvā dātā natthī”ti iminā na sametīti vīmaṃsitabbaṃ.",
  "tika-vin01t2:587_12": "Upajīvantena ṭhātabbanti abbhokāsikena rukkhamūlikenapi pākavaṭṭaṃ upanissāya jīvantena pattacīvararakkhaṇatthāya vihāravāre sampatte ṭhātabbaṃ.",
  "tika-vin01t2:587_13": "Paripucchanti pucchitapañhavissajjanaṃ aṭṭhakathaṃ vā.",
  "tika-vin01t2:587_14": "Diguṇanti vassaggena pāpitaṃ vināva dve koṭṭhāseti vadanti.",
  "tika-vin01t2:587_15": "Pakkhavārenāti aḍḍhamāsavārena.",
  "tika-vin01t2:588_0": "Upanidhikathāvaṇṇanā niṭṭhitā.",
  "tika-vin01t2:589_0": "Suṅkaghātakathāvaṇṇanā",
  "tika-vin01t2:590_0": "113.",
  "tika-vin01t2:590_1": "Suṅkaghātakathāyaṃ tato hanantīti tato nīharantā hananti.",
  "tika-vin01t2:590_2": "Tanti suṅkaṭṭhānaṃ.",
  "tika-vin01t2:590_3": "Yatoti yato nīhariyamānabhaṇḍato.",
  "tika-vin01t2:590_4": "Rājakanti rājāyattaṃ.",
  "tika-vin01t2:590_5": "Tampi rājārahamevāti āha “ayamevattho”ti.",
  "tika-vin01t2:590_6": "Itoti ito bhaṇḍato.",
  "tika-vin01t2:590_7": "Dutiyaṃ pādaṃ atikkāmetīti ettha “paṭhamaṃ pādaṃ paricchedato bahi ṭhapetvā dutiye pāde uddhaṭamatte",
  "tika-vin01t2:590_8": "pārājika”nti vadanti uddharitvā bahi aṭṭhapitopi bahi ṭhitoyeva nāma hotīti katvā.",
  "tika-vin01t2:590_9": "Yattha yattha padavārena āpatti kāretabbā,",
  "tika-vin01t2:590_10": "tattha tattha sabbatthāpi eseva nayoti vadanti.",
  "tika-vin01t2:590_11": "Suṅkaghātato bahi bahisuṅkaghātaṃ.",
  "tika-vin01t2:590_12": "Avassaṃ patanakanti avassaṃ suṅkaghātato bahi patanakaṃ.",
  "tika-vin01t2:590_13": "Pubbe vuttanayenevāti avassaṃ patanake hatthato muttamatteti vuttaṃ hoti.",
  "tika-vin01t2:590_14": "Vaṭṭantaṃ puna anto pavisatīti mahāaṭṭhakathāvacanassa kurundisaṅkhepaṭṭhakathāhi adhippāyo pakāsito.",
  "tika-vin01t2:590_15": "Anto ṭhatvā bahi gacchantaṃ rakkhatīti bhikkhuno payogena gamanavegassa antoyeva vūpasantattā.",
  "tika-vin01t2:590_16": "Parivattetvā abbhantarimaṃ bahi ṭhapetīti abbhantare ṭhitaṃ puṭakaṃ parivattetvā bahi ṭhapeti.",
  "tika-vin01t2:590_17": "Ettha ca “abbhantarime puṭake bhūmito mocitamatte pārājika”nti vadanti.",
  "tika-vin01t2:591_0": "“Gacchante yāne vā…pe…",
  "tika-vin01t2:591_1": "ṭhapetīti suṅkaghātaṃ apavisitvā bahiyeva ṭhapetī”ti tīsupi gaṇṭhipadesu vuttaṃ suṅkaṭṭhānassa bahi ṭhapitanti vakkhamānattā.",
  "tika-vin01t2:591_2": "Ācariyā pana “suṅkaṭṭhānassa bahi ṭhita”nti pāṭhaṃ vikappetvā “paṭhamaṃ antosuṅkaghātaṃ paviṭṭhesuyeva",
  "tika-vin01t2:591_3": "yānādīsu ṭhapitaṃ pacchā yānena saddhiṃ nīhaṭaṃ suṅkaghātassa bahi ṭhitaṃ,",
  "tika-vin01t2:591_4": "na ca tena nīta”nti atthaṃ vadanti.",
  "tika-vin01t2:591_5": "Ayaṃ pana tesaṃ adhippāyo –",
  "tika-vin01t2:591_6": "suṅkaṭṭhānassa anto paviṭṭhayānādīsu ṭhapitepi bhikkhussa payogaṃ vinā aññena nīhaṭattā nevatthi pārājikaṃ,",
  "tika-vin01t2:591_7": "“atra paviṭṭhassa suṅkaṃ gaṇhantū”ti vuttattā aññena nīhaṭassa bahi ṭhite bhaṇḍadeyyampi na hotīti.",
  "tika-vin01t2:591_8": "Ayameva ca nayo “vaṭṭitvā gamissatīti vā añño naṃ vaṭṭessatīti vā anto ṭhapitaṃ pacchā sayaṃ vā vaṭṭamānaṃ aññena vā vaṭṭitaṃ bahi gacchati,",
  "tika-vin01t2:591_9": "rakkhatiyevā”ti iminā vacanena sametīti yuttataro viya dissati.",
  "tika-vin01t2:591_10": "Suṅkaṭṭhānassa anto pavisitvā puna paccāgacchatopi tena passena paricchedaṃ atikkamantassa yadi tatopi gacchantānaṃ hatthato suṅkaṃ gaṇhanti,",
  "tika-vin01t2:591_11": "sīmātikkame pārājikameva.",
  "tika-vin01t2:592_0": "Hatthisuttādīsūti hatthisikkhādīsu.",
  "tika-vin01t2:592_1": "Imasmiṃ ṭhāneti yathāvuttayānādīhi vuttappakārena nīharaṇe.",
  "tika-vin01t2:592_2": "Anāpattīti tattha “sahatthā”ti vacanato aññena nīharāpentassa anāpatti.",
  "tika-vin01t2:592_3": "Idhāti imasmiṃ adinnādānasikkhāpade.",
  "tika-vin01t2:592_4": "Tatrāti tasmiṃ eḷakalomasikkhāpade.",
  "tika-vin01t2:592_5": "Hontīti ettha iti-",
  "tika-vin01t2:592_6": "saddo hetuattho,",
  "tika-vin01t2:592_7": "yasmā eḷakalomāni nissaggiyāni honti,",
  "tika-vin01t2:592_8": "tasmā pācittiyanti attho.",
  "tika-vin01t2:592_9": "Idha anāpattīti imasmiṃ sikkhāpade avahārābhāvā anāpatti.",
  "tika-vin01t2:592_10": "Upacāranti suṅkaghātaparicchedato bahi samantā dvinnaṃ leḍḍupātānaṃ abbhantaraṃ vatiāsannappadesasaṅkhātaṃ upacāraṃ.",
  "tika-vin01t2:592_11": "Tādisaṃ upacāraṃ okkamitvā pariharaṇe sādīnavattā dukkaṭaṃ vuttaṃ.",
  "tika-vin01t2:592_12": "Etthāti suṅkaghāte.",
  "tika-vin01t2:592_13": "“Dvīhi leḍḍupātehīti ayaṃ niyamo ācariyaparamparābhato”ti mahāgaṇṭhipade vuttaṃ.",
  "tika-vin01t2:593_0": "Suṅkaghātakathāvaṇṇanā niṭṭhitā.",
  "tika-vin01t2:594_0": "Pāṇakathāvaṇṇanā",
  "tika-vin01t2:595_0": "114.",
  "tika-vin01t2:595_1": "Pāṇakathāyaṃ tiracchānagatassa ekantena pādagghanakatā na sambhavatīti āha –",
  "tika-vin01t2:595_2": "“ekaṃsena avahārakappahonakapāṇaṃ dassento”ti.",
  "tika-vin01t2:595_3": "Bhujissaṃ harantassa avahāro natthīti parapariggahitābhāvato.",
  "tika-vin01t2:595_4": "Bhujissoti adāso.",
  "tika-vin01t2:595_5": "Āṭhapitoti mātāpitūhi iṇaṃ gaṇhantehi “yāva iṇadānā ayaṃ tumhākaṃ santike hotū”ti iṇadāyakānaṃ niyyātito.",
  "tika-vin01t2:595_6": "Yasmā mātāpitaro dāsānaṃ viya puttānaṃ na sāmino.",
  "tika-vin01t2:595_7": "Yesañca santike āṭhapito,",
  "tika-vin01t2:595_8": "tepi tassa hatthakamme sāmino,",
  "tika-vin01t2:595_9": "na tassāti āha “avahāro natthī”ti.",
  "tika-vin01t2:595_10": "Dhanaṃ pana gataṭṭhāne vaḍḍhatīti ettha “āṭhapetvā gahitadhanaṃ vaḍḍhiyā saha avahārakassa gīvā”ti tīsupi gaṇṭhipadesu vuttaṃ.",
  "tika-vin01t2:596_0": "Antojāta…pe…",
  "tika-vin01t2:596_1": "avahāro hotīti ettha padesacārittavasena attanāva attānaṃ niyyātetvā dāsabyaṃ upagataṃ avaharantassapi pārājikamevāti veditabbaṃ.",
  "tika-vin01t2:596_2": "Gehadāsiyā kucchimhi dāsassa jātoti evampi sambhavatīti sambhavantaṃ gahetvā vuttaṃ.",
  "tika-vin01t2:596_3": "Gehadāsiyā kucchismiṃ pana aññassa jātopi ettheva saṅgahito.",
  "tika-vin01t2:596_4": "Karamarānīto nāma bandhagāhagahito.",
  "tika-vin01t2:596_5": "Tenāha “paradesato paharitvā”tiādi.",
  "tika-vin01t2:596_6": "Tattha paradesato paharitvāti paradesaṃ vilumpakehi rājarājamahāmattādīhi mahācorehi paradesato paharitvā.",
  "tika-vin01t2:596_7": "Anāpatti pārājikassāti yadi tassa vacanena tato adhikaṃ vegaṃ na vaḍḍheti, anāpatti.",
  "tika-vin01t2:596_8": "Pariyāyenāti pariyāyavacanena.",
  "tika-vin01t2:596_9": "Manussaviggahe “maraṇavaṇṇaṃ vā saṃvaṇṇeyyā”ti vuttattā pariyāyakathāyapi na muccati,",
  "tika-vin01t2:596_10": "idha pana “adinnaṃ theyyasaṅkhātaṃ ādiyeyyā”ti ādānasseva vuttattā pariyāyakathāya muccati.",
  "tika-vin01t2:597_0": "Pāṇakathāvaṇṇanā niṭṭhitā.",
  "tika-vin01t2:598_0": "Apadakathāvaṇṇanā",
  "tika-vin01t2:599_0": "Apadakathāyaṃ nāmenāti sappanāmena vā sāmikena katanāmena vā.",
  "tika-vin01t2:599_1": "Karaṇḍapuṭanti peḷāya pidhānaṃ.",
  "tika-vin01t2:599_2": "Āhaccāti paharitvā.",
  "tika-vin01t2:600_0": "Catuppadakathāvaṇṇanā",
  "tika-vin01t2:601_0": "116.",
  "tika-vin01t2:601_1": "Catuppadakathāyaṃ bhiṅkacchāpanti bhiṅkabhiṅkāti saddāyanato evaṃladdhanāmaṃ hatthipotakaṃ.",
  "tika-vin01t2:601_2": "Antovatthumhīti parikkhitte antovatthumhi.",
  "tika-vin01t2:601_3": "Rājaṅgaṇeti parikkhitte nagare vatthudvārato bahirājaṅgaṇe.",
  "tika-vin01t2:601_4": "Hatthisālā ṭhānanti nibbakosato udakapātabbhantaraṃ ṭhānaṃ.",
  "tika-vin01t2:601_5": "Bahinagare ṭhitassāti parikkhittanagaraṃ sandhāya vuttaṃ,",
  "tika-vin01t2:601_6": "aparikkhittanagare pana antonagare ṭhitassapi ṭhitaṭṭhānameva ṭhānaṃ.",
  "tika-vin01t2:601_7": "Khaṇḍadvāranti attanā khaṇḍitadvāraṃ.",
  "tika-vin01t2:601_8": "Sākhābhaṅganti bhañjitasākhaṃ.",
  "tika-vin01t2:601_9": "Nipannassa dveti bandhanena saddhiṃ dve.",
  "tika-vin01t2:601_10": "Ghātetīti ettha “theyyacittena vināsentassa sahapayogattā dukkaṭameva,",
  "tika-vin01t2:601_11": "na pācittiya”nti ācariyā vadanti.",
  "tika-vin01t2:602_0": "Catuppadakathāvaṇṇanā niṭṭhitā.",
  "tika-vin01t2:603_0": "Oṇirakkhakathāvaṇṇanā",
  "tika-vin01t2:604_0": "Oṇirakkhakathāyaṃ oṇinti oṇītaṃ,",
  "tika-vin01t2:604_1": "ānītanti attho.",
  "tika-vin01t2:604_2": "“Oṇirakkhassa santike ṭhapitaṃ bhaṇḍaṃ upanidhi viya saṅgopanatthāya anikkhipitvā muhuttaṃ olokanatthāya",
  "tika-vin01t2:604_3": "ṭhapitattā tassa ṭhānācāvanamattena pārājikaṃ janetī”ti vadanti.",
  "tika-vin01t2:605_0": "Saṃvidāvahārakathāvaṇṇanā",
  "tika-vin01t2:606_0": "Saṃvidāvahārakathāyaṃ “sambahulā saṃvidahitvā eko bhaṇḍaṃ avaharati,",
  "tika-vin01t2:606_1": "āpatti sabbesaṃ pārājikassā”ti pāḷiyaṃ avisesena vuttattā āṇāpakānaṃ āṇattikkhaṇe āpatti,",
  "tika-vin01t2:606_2": "avahārakassa uddhāreti yathāsambhavaṃ yojetvā attho gahetabbo āṇattikathāyaṃ “so taṃ bhaṇḍaṃ avaharati,",
  "tika-vin01t2:606_3": "āpatti sabbesaṃ pārājikassā”tiādīsu viya.",
  "tika-vin01t2:606_4": "Etthāpi hi āṇāpakassa āṇattikkhaṇeyeva āpatti vuttā.",
  "tika-vin01t2:606_5": "Tathā ca vakkhati “atha taṃ bhaṇḍaṃ avassaṃ hāriyaṃ hoti,",
  "tika-vin01t2:606_6": "yaṃ parato sabbesaṃ āpatti pārājikassāti vuttaṃ,",
  "tika-vin01t2:606_7": "tato imassa taṅkhaṇeyeva pārājikaṃ hotīti ayaṃ yutti sabbattha veditabbā”ti.",
  "tika-vin01t2:606_8": "Saṃvidāvahāre ca “āṇatti natthī”ti na vattabbā “antevāsikesu ekamekassa ekeko māsako sāhatthiko hoti,",
  "tika-vin01t2:606_9": "pañca āṇattikā”ti vacanato.",
  "tika-vin01t2:606_10": "Āṇattiyā ca sati āṇāpakassa āṇattikkhaṇeyeva āpatti icchitabbā,",
  "tika-vin01t2:606_11": "na uddhāre.",
  "tika-vin01t2:607_0": "Yadi evaṃ “tesu eko bhaṇḍaṃ avaharati,",
  "tika-vin01t2:607_1": "tassuddhāre sabbesaṃ pārājika”nti kasmā vuttanti?",
  "tika-vin01t2:607_2": "Nāyaṃ doso.",
  "tika-vin01t2:607_3": "Ettha hi sabbesaṃyeva āpattidassanatthaṃ avahārakassapi āpattisambhavaṭṭhānaṃ dassento “tassuddhāre sabbesaṃ pārājika”nti āha,",
  "tika-vin01t2:607_4": "na pana āṇāpakānampi uddhāreyeva āpattidassanatthanti evamattho gahetabbo.",
  "tika-vin01t2:607_5": "“Sambahulā ekaṃ āṇāpenti ‘gacchetaṃ āharā’ti,",
  "tika-vin01t2:607_6": "tassuddhāre sabbesaṃ pārājika”ntiādīsupi evameva attho gahetabbo.",
  "tika-vin01t2:607_7": "Atha vā saṃvidāvahāre āṇāpakānampi uddhāreyeva āpatti,",
  "tika-vin01t2:607_8": "na āṇattikkhaṇeti āveṇikamidaṃ lakkhaṇanti aṭṭhakathācariyappamāṇena gahetabbaṃ,",
  "tika-vin01t2:607_9": "ito vā aññena pakārena yathā aṭṭhakathāyaṃ pubbenāparaṃ na virujjhati,",
  "tika-vin01t2:607_10": "tathā vīmaṃsitvā gahetabbaṃ.",
  "tika-vin01t2:608_0": "Saṃvidhāyāti saṃvidahitvā.",
  "tika-vin01t2:608_1": "Tena nesaṃ dukkaṭāpattiyoti āṇattivasena pārājikāpattiyā asambhave sati vuttaṃ.",
  "tika-vin01t2:608_2": "Yadi hi te āṇattā avassaṃ taṃ haranti,",
  "tika-vin01t2:608_3": "pārājikāpattiyeva nesaṃ daṭṭhabbā,",
  "tika-vin01t2:608_4": "na dukkaṭāpatti.",
  "tika-vin01t2:608_5": "Sāhatthikaṃ vā āṇattikassa āṇattikaṃ vā sāhatthikassa aṅgaṃ na hotīti bhinnakālavisayattā aññamaññassa aṅgaṃ na hoti.",
  "tika-vin01t2:608_6": "Tathā hi sahatthā avaharantassa ṭhānācāvane āpatti,",
  "tika-vin01t2:608_7": "āṇattiyā pana āṇattikkhaṇeyevāti bhinnakālavisayā sāhatthikāṇattikehi āpajjitabbāpattiyo.",
  "tika-vin01t2:609_0": "Saṃvidāvahārakathāvaṇṇanā niṭṭhitā.",
  "tika-vin01t2:610_0": "Saṅketakammakathāvaṇṇanā",
  "tika-vin01t2:611_0": "119.",
  "tika-vin01t2:611_1": "Saṅketakammakathāyaṃ ocarake vuttanayenevāti “avassaṃ hāriye bhaṇḍe”tiādinā vuttanayena.",
  "tika-vin01t2:611_2": "Pāḷiyaṃ taṃ saṅketaṃ pure vā pacchā vāti ettha taṃ saṅketanti sāmiatthe upayogavacananti daṭṭhabbaṃ,",
  "tika-vin01t2:611_3": "tassa saṅketassāti attho.",
  "tika-vin01t2:611_4": "Atha vā taṃ saṅketaṃ asampatvā pure vā taṃ saṅketaṃ atikkamma pacchā vāti evamettha yojanā veditabbā.",
  "tika-vin01t2:611_5": "Tenevāha –",
  "tika-vin01t2:611_6": "“ajjāti niyāmitaṃ taṃ saṅketaṃ atikkammā”tiādi.",
  "tika-vin01t2:611_7": "Taṃ nimittaṃ pure vā pacchā vāti etthāpi imināva nayena attho veditabbo.",
  "tika-vin01t2:612_0": "Saṅketakammakathāvaṇṇanā niṭṭhitā.",
  "tika-vin01t2:613_0": "Nimittakammakathāvaṇṇanā",
  "tika-vin01t2:614_0": "120.",
  "tika-vin01t2:614_1": "Nimittakammakathāyaṃ akkhinikhaṇādinimittakammaṃ pana lahukaṃ ittarakālaṃ,",
  "tika-vin01t2:614_2": "tasmā taṅkhaṇeyeva taṃ bhaṇḍaṃ avaharituṃ na sakkā.",
  "tika-vin01t2:614_3": "Tathā hi kiñci bhaṇḍaṃ dūre hoti kiñci bhāriyaṃ,",
  "tika-vin01t2:614_4": "taṃ gahetuṃ yāva gacchati,",
  "tika-vin01t2:614_5": "yāva ukkhipituṃ vāyamati,",
  "tika-vin01t2:614_6": "tāva nimittakammassa pacchā hoti.",
  "tika-vin01t2:614_7": "Evaṃ santepi nimittakammato paṭṭhāya gaṇhituṃ āraddhattā teneva nimittena avaharatīti vuccati.",
  "tika-vin01t2:614_8": "Yadi evaṃ “purebhattapayogova eso”ti vādo pamāṇabhāvaṃ āpajjatīti?",
  "tika-vin01t2:614_9": "Nāpajjati.",
  "tika-vin01t2:614_10": "Na hi saṅketakammaṃ viya nimittakammaṃ daṭṭhabbaṃ.",
  "tika-vin01t2:614_11": "Tattha hi kālaparicchedo atthi,",
  "tika-vin01t2:614_12": "idha natthi.",
  "tika-vin01t2:614_13": "Kālavasena hi saṅketakammaṃ vuttaṃ,",
  "tika-vin01t2:614_14": "kiriyāvasena nimittakammanti ayametesaṃ viseso.",
  "tika-vin01t2:614_15": "“Taṃ nimittaṃ pure vā pacchā vā taṃ bhaṇḍaṃ avaharati,",
  "tika-vin01t2:614_16": "mūlaṭṭhassa anāpattī”ti idaṃ pana tena nimittakamme kate gaṇhituṃ anārabhitvā sayameva gaṇhantassa vasena vuttaṃ.",
  "tika-vin01t2:615_0": "Nimittakammakathāvaṇṇanā niṭṭhitā.",
  "tika-vin01t2:616_0": "Āṇattikathāvaṇṇanā",
  "tika-vin01t2:617_0": "121.",
  "tika-vin01t2:617_1": "Āṇattikathāyaṃ asammohatthanti yasmā saṅketakammanimittakammāni karonto eko purebhattādīsu vā akkhinikhaṇanādīni vā disvā “gaṇhā”ti vadati,",
  "tika-vin01t2:617_2": "eko gahetabbabhaṇḍanissitaṃ katvā “purebhattaṃ evaṃvaṇṇasaṇṭhānaṃ bhaṇḍaṃ gaṇhā”ti vadati,",
  "tika-vin01t2:617_3": "eko “tvaṃ itthannāmassa pāvada,",
  "tika-vin01t2:617_4": "so aññassa pāvadatū”tiādinā puggalapaṭipāṭiyā ca āṇāpeti,",
  "tika-vin01t2:617_5": "tasmā kālavasena kiriyāvasena bhaṇḍavasena puggalavasena ca āṇatte visaṅketāvisaṅketavasena etesu saṅketakammanimittakammesu asammohatthaṃ.",
  "tika-vin01t2:617_6": "Nimittasaññaṃ katvāti “īdisaṃ nāma bhaṇḍa”nti vaṇṇasaṇṭhānādivasena gahaṇassa nimittabhūtaṃ saññāṇaṃ katvā.",
  "tika-vin01t2:618_0": "Yathādhippāyaṃ gacchatīti dutiyo tatiyassa,",
  "tika-vin01t2:618_1": "tatiyo catutthassāti evaṃ paṭipāṭiyā ce vadantīti vuttaṃ hoti.",
  "tika-vin01t2:618_2": "Sace pana dutiyo catutthassa āroceti,",
  "tika-vin01t2:618_3": "na yathādhippāyaṃ āṇatti gatāti nevatthi thullaccayaṃ,",
  "tika-vin01t2:618_4": "paṭhamaṃ vuttadukkaṭameva hoti.",
  "tika-vin01t2:618_5": "Tadeva hotīti bhaṇḍaggahaṇaṃ vinā kevalaṃ sāsanappaṭiggahaṇamattasseva siddhattā tadeva thullaccayaṃ hoti,",
  "tika-vin01t2:618_6": "na dukkaṭaṃ nāpi pārājikanti attho.",
  "tika-vin01t2:618_7": "Sabbatthāti īdisesu sabbaṭṭhānesu.",
  "tika-vin01t2:619_0": "Tesampi dukkaṭanti ārocanapaccayā dukkaṭaṃ.",
  "tika-vin01t2:619_1": "Paṭiggahitamatteti ettha avassaṃ ce paṭiggaṇhāti,",
  "tika-vin01t2:619_2": "tato pubbeva ācariyassa thullaccayaṃ,",
  "tika-vin01t2:619_3": "na pana paṭiggahiteti daṭṭhabbaṃ.",
  "tika-vin01t2:619_4": "Kasmā panassa thullaccayanti āha –",
  "tika-vin01t2:619_5": "“mahājano hi tena pāpe niyojito”ti.",
  "tika-vin01t2:620_0": "Mūlaṭṭhasseva dukkaṭanti ayaṃ tāva aṭṭhakathānayo,",
  "tika-vin01t2:620_1": "ācariyā pana “visaṅketattā eva mūlaṭṭhassāti pāḷiyaṃ avuttattā paṭiggaṇhantasseva taṃ dukkaṭaṃ vuttaṃ,",
  "tika-vin01t2:620_2": "imināva heṭṭhā āgatavāresupi paṭiggaṇhantānaṃ paṭiggahaṇe dukkaṭaṃ veditabbaṃ,",
  "tika-vin01t2:620_3": "taṃ pana tattha okāsābhāvato avatvā idha vutta”nti vadanti.",
  "tika-vin01t2:621_0": "Evaṃ puna āṇattiyāpi dukkaṭameva hotīti paṭhamaṃ atthasādhakattābhāvato vuttaṃ.",
  "tika-vin01t2:621_1": "Āṇattikkhaṇeyeva pārājikoti maggānantaraphalaṃ viya atthasādhikāṇatticetanākkhaṇeyeva pārājiko.",
  "tika-vin01t2:621_2": "Badhiratāyāti uccaṃ bhaṇanto badhiratāya vā na sāvetīti vuttaṃ hoti.",
  "tika-vin01t2:621_3": "“Āṇatto ahaṃ tayā”ti imasmiṃ vāre puna paṭikkhipitabbābhāvena atthasādhakattābhāvato mūlaṭṭhassa natthi pārājikaṃ.",
  "tika-vin01t2:621_4": "“Paṇṇe vā silāya vā yattha katthaci ‘coriyaṃ kātabba’nti likhitvā ṭhapite pārājikamevā”ti tīsupi gaṇṭhipadesu vuttaṃ.",
  "tika-vin01t2:621_5": "Taṃ pana yasmā adinnādānato pariyāyakathāya muccati,",
  "tika-vin01t2:621_6": "tasmā vīmaṃsitvā gahetabbaṃ.",
  "tika-vin01t2:621_7": "Yadi pana “asukasmiṃ nāma ṭhāne asukaṃ nāma bhaṇḍaṃ ṭhitaṃ,",
  "tika-vin01t2:621_8": "taṃ avaharā”ti paṇṇe likhitvā kassaci peseti,",
  "tika-vin01t2:621_9": "so ce taṃ bhaṇḍaṃ avaharati,",
  "tika-vin01t2:621_10": "āṇattiyā avahaṭaṃ nāma hotīti yuttaṃ āṇāpakassa pārājikaṃ.",
  "tika-vin01t2:622_0": "Āṇattikathāvaṇṇanā niṭṭhitā.",
  "tika-vin01t2:623_0": "Āpattibhedavaṇṇanā",
  "tika-vin01t2:624_0": "122.",
  "tika-vin01t2:624_1": "Tattha tatthāti bhūmaṭṭhathalaṭṭhādīsu.",
  "tika-vin01t2:624_2": "Aṅgañca dassentoti yojetabbaṃ.",
  "tika-vin01t2:624_3": "Vatthubhedenāti avaharitabbassa vatthussa garukalahukabhedena.",
  "tika-vin01t2:624_4": "Āpattibhedanti pārājikathullaccayadukkaṭānaṃ vasena āpattibhedaṃ.",
  "tika-vin01t2:624_5": "Manussabhūtena parena pariggahitaṃ parapariggahitaṃ.",
  "tika-vin01t2:625_0": "125.",
  "tika-vin01t2:625_1": "Na ca sakasaññīti iminā pana parapariggahitaṃ vatthu kathitaṃ.",
  "tika-vin01t2:625_2": "Na ca vissāsaggāhī,",
  "tika-vin01t2:625_3": "na ca tāvakālikanti iminā pana parapariggahitasaññā kathitā.",
  "tika-vin01t2:625_4": "Na vissāsaggāhitāti vissāsaggāhena aggahitabhāvo.",
  "tika-vin01t2:625_5": "Na tāvakālikatāti pacchā dātabbataṃ katvā aggahitabhāvo.",
  "tika-vin01t2:625_6": "Anajjhāvutthakanti “mameda”nti pariggahavasena anajjhāvutthakaṃ araññe dārutiṇapaṇṇādi.",
  "tika-vin01t2:625_7": "Chaḍḍitanti kaṭṭhahārādīhi atibhārāditāya anatthikabhāvena araññādīsu chaḍḍitaṃ.",
  "tika-vin01t2:625_8": "Chinnamūlakanti naṭṭhaṃ pariyesitvā ālayasaṅkhātassa mūlassa chinnattā chinnamūlaṃ.",
  "tika-vin01t2:625_9": "Asāmikanti anajjhāvutthakādīhi tīhi ākārehi dassitaṃ asāmikavatthu.",
  "tika-vin01t2:625_10": "Ubhayampīti yathāvuttalakkhaṇaṃ asāmikaṃ attano santakañca.",
  "tika-vin01t2:626_0": "Āpattibhedavaṇṇanā niṭṭhitā.",
  "tika-vin01t2:627_0": "Anāpattibhedavaṇṇanā",
  "tika-vin01t2:628_0": "131.",
  "tika-vin01t2:628_1": "Yāya seyyāya sayito kālaṃ karoti,",
  "tika-vin01t2:628_2": "sā anuṭṭhānaseyyā nāma.",
  "tika-vin01t2:628_3": "“Cittena pana adhivāsetī”ti vuttamatthaṃ vibhāvetuṃ “na kiñci vadatī”ti vuttaṃ.",
  "tika-vin01t2:628_4": "Pākatikaṃ kātunti yattakaṃ gahitaṃ paribhuttaṃ vā,",
  "tika-vin01t2:628_5": "tattakaṃ dātabbanti vuttaṃ hoti.",
  "tika-vin01t2:629_0": "Paṭidassāmīti yaṃ gahitaṃ,",
  "tika-vin01t2:629_1": "tadeva vā aññaṃ vā tādisaṃ puna dassāmīti attho.",
  "tika-vin01t2:629_2": "Saṅghasantake saṅghaṃ anujānāpetumasakkuṇeyyattā kassaci vatthuno ananujānitabbato ca “saṅghasantakaṃ pana paṭidātumeva vaṭṭatī”ti vuttaṃ.",
  "tika-vin01t2:630_0": "Tasmiṃyeva attabhāve nibbattāpīti tasmiṃyeva matasarīre uppannāpi.",
  "tika-vin01t2:630_1": "Vinītavatthūsu sāṭakataṇhāya tasmiṃyeva matasarīre nibbattapeto viyāti daṭṭhabbaṃ.",
  "tika-vin01t2:630_2": "Rukkhādīsu laggitasāṭake vattabbameva natthīti manussehi apariggahitaṃ sandhāya vuttaṃ.",
  "tika-vin01t2:630_3": "Sace pana taṃ ārakkhakehi pariggahitaṃ hoti,",
  "tika-vin01t2:630_4": "gahetuṃ na vaṭṭatīti.",
  "tika-vin01t2:631_0": "Anāpattibhedavaṇṇanā niṭṭhitā.",
  "tika-vin01t2:632_0": "Padabhājanīyavaṇṇanā niṭṭhitā.",
  "tika-vin01t2:633_0": "Pakiṇṇakakathāvaṇṇanā",
  "tika-vin01t2:634_0": "Dārukhaṇḍādīsu “bhāriyamidaṃ,",
  "tika-vin01t2:634_1": "tvaṃ ekapassaṃ ukkhipāhi,",
  "tika-vin01t2:634_2": "ahaṃ ekapassaṃ ukkhipāmī”ti ubhayesaṃ payogena ekassa vatthuno ṭhānācāvanaṃ sandhāya “sāhatthikāṇattika”nti vuttaṃ.",
  "tika-vin01t2:634_3": "Idañca kāyavācānaṃ īdise ṭhāne aṅgabhāvamattadassanatthaṃ vuttaṃ.",
  "tika-vin01t2:634_4": "Yāya pana cetanāya samuṭṭhāpito payogo sāhatthiko āṇattiko vā padhānabhāvena ṭhānācāvanaṃ sādheti,",
  "tika-vin01t2:634_5": "tassā vasena āpatti kāretabbā.",
  "tika-vin01t2:634_6": "Aññathā sāhatthikaṃ vā āṇattikassa aṅgaṃ na hoti,",
  "tika-vin01t2:634_7": "āṇattikaṃ vā sāhatthikassāti idaṃ virujjhati.",
  "tika-vin01t2:635_0": "Pakiṇṇakakathāvaṇṇanā niṭṭhitā.",
  "tika-vin01t2:636_0": "Vinītavatthuvaṇṇanā",
  "tika-vin01t2:637_0": "132.",
  "tika-vin01t2:637_1": "Vinītavatthūsu sandhāvatīti suṭṭhu dhāvati.",
  "tika-vin01t2:637_2": "Vidhāvatīti vividhā nānappakārena dhāvati.",
  "tika-vin01t2:637_3": "Kāyavacīdvārabhedaṃ vināpīti kāyacopanaṃ vacībhedañca vinā.",
  "tika-vin01t2:637_4": "Paṭisaṅkhānabalenāti tathāvidhacittuppāde ādīnavapaccavekkhaṇabalena.",
  "tika-vin01t2:638_0": "135.",
  "tika-vin01t2:638_1": "Pucchāsabhāgenāti pucchānurūpena.",
  "tika-vin01t2:638_2": "Nirutti eva patho niruttipatho,",
  "tika-vin01t2:638_3": "tasmiṃ niruttipathe.",
  "tika-vin01t2:638_4": "Tenāha “vohāravacanamatte”ti.",
  "tika-vin01t2:639_0": "137.",
  "tika-vin01t2:639_1": "Yathākammaṃ gatoti iminā tassa matabhāvaṃ dasseti.",
  "tika-vin01t2:639_2": "Abbhuṇheti imināpi vuttameva pariyāyantarena vibhāvetuṃ “allasarīre”ti vuttaṃ.",
  "tika-vin01t2:639_3": "Visabhāgasarīreti itthisarīre.",
  "tika-vin01t2:639_4": "Visabhāgasarīrattā accāsannena na bhavitabbanti āha “sīse vā”tiādi.",
  "tika-vin01t2:639_5": "Vaṭṭatīti visabhāgasarīrepi attanāva vuttavidhiṃ kātuṃ sāṭakañca gahetuṃ vaṭṭati.",
  "tika-vin01t2:639_6": "Keci pana “kiñcāpi iminā sikkhāpadena anāpatti,",
  "tika-vin01t2:639_7": "itthirūpaṃ pana āmasantassa dukkaṭa”nti vadanti.",
  "tika-vin01t2:640_0": "138.",
  "tika-vin01t2:640_1": "Kusaṃ saṅkāmetvāti kusaṃ parivattetvā.",
  "tika-vin01t2:640_2": "Kūṭamānakūṭakahāpaṇādīhīti ādi-",
  "tika-vin01t2:640_3": "saddena tulākūṭakaṃsakūṭavañcanādiṃ saṅgaṇhāti.",
  "tika-vin01t2:640_4": "Tattha kūṭamānaṃ hadayabhedasikhābhedarajjubhedavasena tividhaṃ hoti.",
  "tika-vin01t2:640_5": "Tattha hadayanti nāḷiādimānabhājanānaṃ abbhantaraṃ,",
  "tika-vin01t2:640_6": "tassa bhedo chiddakaraṇaṃ hadayabhedo,",
  "tika-vin01t2:640_7": "so sappitelādiminanakāle labbhati.",
  "tika-vin01t2:640_8": "Tāni hi gaṇhanto heṭṭhāchiddena mānena “saṇikaṃ āsiñcā”ti vatvā antobhājane bahuṃ paggharāpetvā gaṇhāti,",
  "tika-vin01t2:640_9": "dadanto chiddaṃ pidhāya sīghaṃ pūretvā deti.",
  "tika-vin01t2:640_10": "Sikhābhedo tilataṇḍulādiminanakāle labbhati.",
  "tika-vin01t2:640_11": "Tāni hi gaṇhanto saṇikaṃ sikhaṃ ussāpetvā gaṇhāti,",
  "tika-vin01t2:640_12": "dento vegena pūretvā sikhaṃ chindanto deti.",
  "tika-vin01t2:640_13": "Rajjubhedo khettavatthuminanakāle labbhati.",
  "tika-vin01t2:640_14": "Khettādiṃ minantā hi amahantampi mahantaṃ katvā minanti,",
  "tika-vin01t2:640_15": "mahantampi amahantaṃ.",
  "tika-vin01t2:640_16": "Kūṭakahāpaṇo pākaṭoyeva.",
  "tika-vin01t2:641_0": "Tulākūṭaṃ pana rūpakūṭaṃ aṅgakūṭaṃ gahaṇakūṭaṃ paṭicchannakūṭanti catubbidhaṃ hoti.",
  "tika-vin01t2:641_1": "Tattha rūpakūṭaṃ nāma dve tulā sarūpā katvā gaṇhanto mahatiyā gaṇhāti,",
  "tika-vin01t2:641_2": "dadanto khuddikāya deti.",
  "tika-vin01t2:641_3": "Aṅgakūṭaṃ nāma gaṇhanto pacchābhāge hatthena tulaṃ akkamati,",
  "tika-vin01t2:641_4": "dadanto pubbabhāge akkamati.",
  "tika-vin01t2:641_5": "Gahaṇakūṭaṃ nāma gaṇhanto mūle rajjuṃ gaṇhāti,",
  "tika-vin01t2:641_6": "dadanto agge.",
  "tika-vin01t2:641_7": "Paṭicchannakūṭaṃ nāma tulaṃ susiraṃ katvā anto ayacuṇṇaṃ pakkhipitvā gaṇhanto taṃ pacchābhāge karoti,",
  "tika-vin01t2:641_8": "dadanto aggabhāge.",
  "tika-vin01t2:642_0": "Kaṃso vuccati suvaṇṇapāti,",
  "tika-vin01t2:642_1": "tāya vañcanaṃ kaṃsakūṭaṃ. Kathaṃ?",
  "tika-vin01t2:642_2": "Ekaṃ suvaṇṇapātiṃ katvā aññā dve tisso lohapātiyo suvaṇṇavaṇṇā karonti,",
  "tika-vin01t2:642_3": "tato janapadaṃ gantvā kiñcideva aḍḍhaṃ kulaṃ pavisitvā “suvaṇṇabhājanāni kiṇathā”ti vatvā agghe pucchite samagghataraṃ dātukāmā honti.",
  "tika-vin01t2:642_4": "Tato tehi “kathaṃ imesaṃ suvaṇṇabhāvo jānitabbo”ti vutte “vīmaṃsitvā gaṇhathā”ti suvaṇṇapātiṃ pāsāṇe ghaṃsitvā sabbapātiyo datvā gacchanti.",
  "tika-vin01t2:643_0": "Vañcanaṃ nāma tehi tehi upāyehi paresaṃ vañcanaṃ.",
  "tika-vin01t2:643_1": "Tatridamekaṃ vatthu –",
  "tika-vin01t2:643_2": "eko kira luddako migañca migapotakañca gahetvā āgacchati.",
  "tika-vin01t2:643_3": "Tameko dhutto “kiṃ, bho,",
  "tika-vin01t2:643_4": "migo agghati,",
  "tika-vin01t2:643_5": "kiṃ migapotako”ti āha.",
  "tika-vin01t2:643_6": "“Migo dve kahāpaṇe,",
  "tika-vin01t2:643_7": "migapotako eka”nti ca vutte ekaṃ kahāpaṇaṃ datvā migapotakaṃ gahetvā thokaṃ gantvā nivatto “na me, bho,",
  "tika-vin01t2:643_8": "migapotakena attho,",
  "tika-vin01t2:643_9": "migaṃ me dehī”ti āha.",
  "tika-vin01t2:643_10": "Tena hi dve kahāpaṇe dehīti. So āha – “nanu, bho,",
  "tika-vin01t2:643_11": "mayā paṭhamaṃ eko kahāpaṇo dinno”ti?",
  "tika-vin01t2:643_12": "“Āma dinno”ti.",
  "tika-vin01t2:643_13": "“Imaṃ migapotakaṃ gaṇha,",
  "tika-vin01t2:643_14": "evaṃ so ca kahāpaṇo,",
  "tika-vin01t2:643_15": "ayañca kahāpaṇagghanako migapotakoti dve kahāpaṇā bhavissantī”ti.",
  "tika-vin01t2:643_16": "So “kāraṇaṃ vadatī”ti sallakkhetvā migapotakaṃ gahetvā migaṃ adāsīti.",
  "tika-vin01t2:644_0": "Balasāti balena.",
  "tika-vin01t2:644_1": "Panthaghāta-",
  "tika-vin01t2:644_2": "ggahaṇena himaviparāmosagumbaviparāmosāpi saṅgahitā.",
  "tika-vin01t2:644_3": "Tattha yaṃ himapātasamaye himena paṭicchannā hutvā maggappaṭipannaṃ janaṃ mūsanti,",
  "tika-vin01t2:644_4": "ayaṃ himaviparāmoso.",
  "tika-vin01t2:644_5": "Yaṃ gummādīhi paṭicchannā janaṃ mūsanti,",
  "tika-vin01t2:644_6": "ayaṃ gumbaviparāmoso.",
  "tika-vin01t2:645_0": "Uddhāreyeva pārājikanti “sace sāṭako bhavissati,",
  "tika-vin01t2:645_1": "gaṇhissāmī”ti parikappassa pavattattā sāṭakassa ca tattha sabbhāvato.",
  "tika-vin01t2:645_2": "Padavārena kāretabboti bhūmiyaṃ anikkhipitvāva vīmaṃsitattā vuttaṃ.",
  "tika-vin01t2:645_3": "Pariyuṭṭhitoti anubaddho.",
  "tika-vin01t2:645_4": "Disvā haṭattā parikappāvahāro na dissatīti iminā parikappāvahārassa asambhavaṃ dassento mahāpaccariādīsu vuttassa ayuttabhāvaṃ vibhāveti.",
  "tika-vin01t2:645_5": "Mahāaṭṭhakathāyantiādinā pana parikappāvahārasambhavaṃ pāḷiyā saṃsandanabhāvañca vibhāvento mahāaṭṭhakathāyaṃ vuttameva suvuttanti dīpeti.",
  "tika-vin01t2:645_6": "Teneva mātikāṭṭhakathāyampi mahāaṭṭhakathānayova dassito.",
  "tika-vin01t2:646_0": "Kecīti mahāaṭṭhakathāyameva ekacce ācariyā.",
  "tika-vin01t2:646_1": "Mahāpaccariyaṃ panāti pana-",
  "tika-vin01t2:646_2": "saddo kecivādato mahāpaccarivādassa visesasandassanattho.",
  "tika-vin01t2:646_3": "Tena kecivādo mahāpaccarivādenapi na sametīti dasseti.",
  "tika-vin01t2:646_4": "Mahāaṭṭhakathānayo eva ca mahāpaccarivādenapi saṃsandanato yuttataroti vibhāveti.",
  "tika-vin01t2:647_0": "Alaṅkārabhaṇḍanti aṅgulimuddikādi alaṅkārabhaṇḍaṃ.",
  "tika-vin01t2:647_1": "Kusaṃ pātetvāti vilīvamayaṃ vā tālapaṇṇamayaṃ vā katasaññāṇaṃ yaṃ kiñci kusaṃ pātetvā.",
  "tika-vin01t2:647_2": "Samagghataranti appagghataraṃ.",
  "tika-vin01t2:647_3": "Parakoṭṭhāsato kuse uddhaṭepi na tāva kusassa parivattanaṃ jātanti vuttaṃ “uddhāre rakkhatī”ti.",
  "tika-vin01t2:647_4": "Siveyyakanti siviraṭṭhe jātaṃ.",
  "tika-vin01t2:648_0": "139.",
  "tika-vin01t2:648_1": "Jantāgharavatthusmiṃ yasmā ānandatthero tattha anāpattibhāvaṃ jānāti,",
  "tika-vin01t2:648_2": "tasmā “tassa kukkuccaṃ ahosī”ti na vuttaṃ.",
  "tika-vin01t2:648_3": "Yasmā ca sayaṃ bhagavato nārocesi,",
  "tika-vin01t2:648_4": "tasmā “ārocesī”ti ekavacanaṃ na vuttaṃ.",
  "tika-vin01t2:649_0": "140.",
  "tika-vin01t2:649_1": "Vighāsanti khāditāvasesaṃ ucchiṭṭhaṃ vā.",
  "tika-vin01t2:649_2": "Kappiyaṃ kārāpetvāti pacāpetvā.",
  "tika-vin01t2:649_3": "Attaguttatthāyāti taṃnimittaupaddavato attānaṃ rakkhaṇatthāya.",
  "tika-vin01t2:649_4": "Jighacchābhibhūtā hi sīhādayo attanā khādiyamānaṃ gaṇhantānaṃ anatthampi kareyyuṃ.",
  "tika-vin01t2:649_5": "Parānuddayatāyāti sīhādīsu parasattesu anukampāya.",
  "tika-vin01t2:649_6": "Jighacchāvinodanatthañhi tehi khādiyamānaṃ te palāpetvā gaṇhato tesu anukampā nāma na bhavissati.",
  "tika-vin01t2:650_0": "141.",
  "tika-vin01t2:650_1": "Tekaṭulayāguvatthumhi viyāti musāvādasāmaññato vuttaṃ.",
  "tika-vin01t2:650_2": "Āṇattehīti sammatena āṇattehi.",
  "tika-vin01t2:650_3": "Āṇattenāti sāmikehi āṇattena.",
  "tika-vin01t2:650_4": "Aparassa bhāgaṃ dehīti asantaṃ puggalaṃ dassetvā gahitattā “bhaṇḍadeyya”nti vuttaṃ.",
  "tika-vin01t2:650_5": "Aññenāti yathāvuttehi sammatādīhi catūhi aññena.",
  "tika-vin01t2:650_6": "“Aparampi bhāgaṃ dehī”ti vuttepi saṅghasantakattā amūlakameva gahitanti “uddhāreyeva bhaṇḍagghena kāretabbo”ti vuttaṃ.",
  "tika-vin01t2:650_7": "Itarehi dīyamānanti sammatena,",
  "tika-vin01t2:650_8": "tena āṇattena vā dīyamānaṃ.",
  "tika-vin01t2:650_9": "Evaṃ gaṇhatoti “aparampi bhāgaṃ dehī”ti vatvā vā kūṭavassāni gaṇetvā vā gaṇhato.",
  "tika-vin01t2:650_10": "Sudinnanti heṭṭhā sāmikena,",
  "tika-vin01t2:650_11": "tena āṇattena vā dīyamānaṃ gihisantakaṃ “aparassa bhāgaṃ dehī”ti vatvā gaṇhato aparassa abhāvato sāmisantakameva hotīti bhaṇḍadeyyaṃ jātaṃ.",
  "tika-vin01t2:650_12": "Idha pana tehi evaṃ dīyamānaṃ “aparampi bhāgaṃ dehīti vatvā vā kūṭavassāni gaṇetvā vā gaṇhato dehī”ti",
  "tika-vin01t2:650_13": "vuttattā aññātakaviññattimattaṃ ṭhapetvā neva pārājikaṃ na bhaṇḍadeyyanti sudinnameva hoti.",
  "tika-vin01t2:651_0": "142- 3.",
  "tika-vin01t2:651_1": "Parikkhāravatthūsu vuttaparikkhārassa heṭṭhā vuttabhaṇḍassa ca ko viseso?",
  "tika-vin01t2:651_2": "Yaṃ paribhogayoggaṃ ābharaṇādirūpaṃ akatvā yathāsabhāvato ṭhapitaṃ,",
  "tika-vin01t2:651_3": "taṃ bhaṇḍaṃ.",
  "tika-vin01t2:651_4": "Yaṃ pana tathā katvā paribhuñjituṃ anucchavikākārena ṭhapitaṃ ābharaṇādikaṃ,",
  "tika-vin01t2:651_5": "taṃ parikkhāranti veditabbaṃ.",
  "tika-vin01t2:652_0": "144- 146.",
  "tika-vin01t2:652_1": "Saṅkāmetvāti ṭhitaṭṭhānato apanetvā.",
  "tika-vin01t2:652_2": "Thavikanti upāhanatthavikādi yaṃkiñci thavikaṃ.",
  "tika-vin01t2:652_3": "Āharāpentesu bhaṇḍadeyyanti “gahite attamano hotī”ti vacanato anattamanassa santakaṃ gahitampi puna dātabbamevāti vuttaṃ.",
  "tika-vin01t2:652_4": "“Sammukhībhūtehi bhājetabba”nti vacanato bhājanīyabhaṇḍaṃ upacārasīmaṭṭhānaṃyeva pāpuṇātīti āha “upacārasīmāyaṃ ṭhitasseva gahetuṃ vaṭṭatī”ti.",
  "tika-vin01t2:653_0": "148- 9.",
  "tika-vin01t2:653_1": "“Bhaṇḍadeyyanti ubhinnaṃ sālayabhāve sati corassa vā sāmikassa vā sampattassa kassaci dātuṃ vaṭṭatī”ti vadanti.",
  "tika-vin01t2:653_2": "Eseva nayoti paṃsukūlasaññāya gahite bhaṇḍadeyyaṃ,",
  "tika-vin01t2:653_3": "theyyacittena pārājikanti attho.",
  "tika-vin01t2:653_4": "Gāmesūti gāmikesu manussesu. Gāma-",
  "tika-vin01t2:653_5": "ggahaṇena hettha gāmaṭṭhā vuttā.",
  "tika-vin01t2:653_6": "Vuṭṭhahantesūti gāmaṃ chaḍḍetvā palāyantesu.",
  "tika-vin01t2:653_7": "Puna āvasante janapadeti jānapadikesu puna āgantvā vasantesu.",
  "tika-vin01t2:654_0": "Avisesena vuttanti “saussāhā vā nirussāhā vā”ti visesaṃ aparāmasitvā sāmaññato vuttaṃ.",
  "tika-vin01t2:654_1": "Na hi katipayānaṃ anussāhe sati saṅghikaṃ asaṅghikaṃ hotīti ayamettha adhippāyo.",
  "tika-vin01t2:654_2": "Saussāhamattameva pamāṇanti sāmikānaṃ paricchinnabhāvato vuttaṃ.",
  "tika-vin01t2:654_3": "Tatoti gaṇasantakato puggalasantakato vā.",
  "tika-vin01t2:654_4": "Senāsanatthāya niyamitanti idaṃ nidassanamattaṃ,",
  "tika-vin01t2:654_5": "catūsu paccayesu yassa kassaci atthāya niyamitepi vuttanayameva.",
  "tika-vin01t2:654_6": "Issaravatāyāti paraṃ āpucchitvā vā anāpucchitvā vā dātabbakiccaṃ natthi,",
  "tika-vin01t2:654_7": "ayamevettha pamāṇanti evaṃ attano issarabhāvena.",
  "tika-vin01t2:654_8": "Agghena kāretabboti agghānurūpaṃ dukkaṭena thullaccayena vā kāretabbo.",
  "tika-vin01t2:654_9": "Issaravatāya paribhuñjato gīvāti na kevalaṃ ettheva gīvā,",
  "tika-vin01t2:654_10": "heṭṭhā kulasaṅgahatthāya issaravatāya vā dinnepi gīvāyeva.",
  "tika-vin01t2:654_11": "Sukhāditamevāti antovihāre nisīditvā ghaṇṭippaharaṇādivuttavidhānassa katattā sukhāditaṃ.",
  "tika-vin01t2:654_12": "Saṅghikañhi vebhaṅgiyabhaṇḍaṃ antovihāre vā bahisīmāya vā hotu,",
  "tika-vin01t2:654_13": "bahisīmāyaṃ ṭhitehi apaloketvā bhājetuṃ na vaṭṭati,",
  "tika-vin01t2:654_14": "ubhayattha ṭhitampi pana antosīmāyaṃ ṭhitehi apaloketvā bhājetuṃ vaṭṭatiyeva.",
  "tika-vin01t2:654_15": "Teneva tīsupi gaṇṭhipadesu vuttaṃ “vihāreyeva nisīditvā evaṃ katattā sukhāditanti āhā”ti.",
  "tika-vin01t2:654_16": "Ayañca attho vassūpanāyikakkhandhakaṭṭhakathāyaṃ āvi bhavissati.",
  "tika-vin01t2:655_0": "150.",
  "tika-vin01t2:655_1": "Vuttavādakavatthūsu pāḷiyaṃ yugasāṭakanti sāṭakayugaṃ.",
  "tika-vin01t2:655_2": "Tulanti palasataṃ.",
  "tika-vin01t2:655_3": "Doṇanti soḷasanāḷimattaṃ.",
  "tika-vin01t2:655_4": "Paricchedaṃ pana katvāti yattakaṃ icchitaṃ,",
  "tika-vin01t2:655_5": "tattakaṃ agghavasena vā cīvarādipaccayavasena vā paricchedaṃ katvā.",
  "tika-vin01t2:655_6": "Upārambhāti “bhadantā aparicchedaṃ katvā vadantī”ti evaṃ dosāropanato.",
  "tika-vin01t2:656_0": "153.",
  "tika-vin01t2:656_1": "Chātajjhattanti jighacchādukkhena pīḷitaattasantānaṃ.",
  "tika-vin01t2:656_2": "Dhanukanti khuddakadhanukaṃ.",
  "tika-vin01t2:656_3": "Baddho hotīti tiriyaṃ baddho hoti.",
  "tika-vin01t2:656_4": "Sunakhadaṭṭhanti sāmikehi vissajjitasunakhena gahitaṃ.",
  "tika-vin01t2:656_5": "Yaṭṭhiyā saha pātetīti sūkarassa āgamanato puretarameva tattha abajjhanatthāya pāteti.",
  "tika-vin01t2:656_6": "Maddanto gacchati,",
  "tika-vin01t2:656_7": "bhaṇḍadeyyanti ekasūkaragghanakaṃ bhaṇḍaṃ dātabbaṃ.",
  "tika-vin01t2:656_8": "Na hi tena maggena gacchantā sabbeva sūkarā tena pāsena bajjhanti,",
  "tika-vin01t2:656_9": "ekoyeva paṭhamataraṃ gacchanto bajjhati,",
  "tika-vin01t2:656_10": "tasmā ekasūkaragghanakaṃ bhaṇḍaṃ dātabbaṃ.",
  "tika-vin01t2:656_11": "Pacchā gacchatīti tena katapayogena agantvā pacchā sayameva gacchati.",
  "tika-vin01t2:656_12": "Heṭṭhā vuttesupi īdisesu ṭhānesu eseva nayo.",
  "tika-vin01t2:656_13": "Uddharitvā chaḍḍetīti puretarameva uddharitvā chaḍḍeti.",
  "tika-vin01t2:656_14": "Vihārabhūmiyanti vihārasāmantā araññappadese.",
  "tika-vin01t2:656_15": "Rakkhaṃ yācitvāti rājarājamahāmattādīnaṃ santikaṃ gantvā anuddissa rakkhaṃ yācitvā.",
  "tika-vin01t2:657_0": "Kumīnamukhanti kumīnassa anto macchānaṃ pavisanamukhaṃ.",
  "tika-vin01t2:657_1": "Gumbe khipati,",
  "tika-vin01t2:657_2": "bhaṇḍadeyyamevāti kumīnassa anto pavisitabbānaṃ macchānaṃ agghena bhaṇḍadeyyaṃ.",
  "tika-vin01t2:658_0": "156.",
  "tika-vin01t2:658_1": "Vīsatiṃsādivasena paricchinnā bhikkhū etthāti paricchinnabhikkhukaṃ.",
  "tika-vin01t2:658_2": "Therānanti āgantukattherānaṃ.",
  "tika-vin01t2:658_3": "Tesampīti āvāsikabhikkhūnampi.",
  "tika-vin01t2:658_4": "Paribhogatthāyāti saṅghikaparibhogavasena paribhuñjanatthāya.",
  "tika-vin01t2:658_5": "Gahaṇeti pāṭhaseso daṭṭhabbo.",
  "tika-vin01t2:658_6": "Yatthāti yasmiṃ āvāse.",
  "tika-vin01t2:658_7": "Aññesaṃ atthibhāvanti aññesaṃ āgantukabhikkhūnaṃ atthibhāvaṃ.",
  "tika-vin01t2:658_8": "Tatthāti tādise āvāse.",
  "tika-vin01t2:658_9": "Bhājetvā khādantīti āgantukānampi sampattānaṃ bhājetvā khādantīti adhippāyo.",
  "tika-vin01t2:658_10": "Catūsu paccayesu sammā upanentīti ambaphalādīni vikkiṇitvā cīvarādīsu catūsu paccayesu sammā upanenti.",
  "tika-vin01t2:658_11": "Cīvaratthāya niyametvā dinnāti “imesaṃ rukkhānaṃ phalāni vikkiṇitvā cīvaresuyeva upanetabbāni,",
  "tika-vin01t2:658_12": "na bhājetvā khāditabbānī”ti evaṃ niyametvā dinnā.",
  "tika-vin01t2:658_13": "Tesupi āgantukā anissarāti paccayaparibhogatthāya niyametvā dinnattā bhājetvā khādituṃ anissarā.",
  "tika-vin01t2:659_0": "Na tesu…pe…",
  "tika-vin01t2:659_1": "ṭhātabbanti ettha āgantukehi heṭṭhā vuttanayena bhājetvā khāditabbanti adhippāyo.",
  "tika-vin01t2:659_2": "Tesaṃ katikāya ṭhātabbanti “bhājetvā na khāditabba”nti vā “ettakesu rukkhesu phalāni gaṇhissāmā”ti vā",
  "tika-vin01t2:659_3": "“ettakāni phalāni gaṇhissāmā”ti vā “ettakānaṃ divasānaṃ abbhantare gaṇhissāmā”ti vā “na kiñci gaṇhissāmā”ti",
  "tika-vin01t2:659_4": "vā evaṃ katāya āvāsikānaṃ katikāya āgantukehi ṭhātabbaṃ.",
  "tika-vin01t2:659_5": "Mahāaṭṭhakathāyaṃ “anissarā”ti vacanena dīpitoyeva attho mahāpaccariyaṃ “catunnaṃ paccayāna”ntiādinā vitthāretvā dassito.",
  "tika-vin01t2:659_6": "Paribhogavasenevāti ettha eva-",
  "tika-vin01t2:659_7": "saddo aṭṭhānappayutto.",
  "tika-vin01t2:659_8": "Paribhogavasena tameva bhājetvāti yojetabbaṃ.",
  "tika-vin01t2:659_9": "Etthāti etasmiṃ vihāre raṭṭhe vā.",
  "tika-vin01t2:659_10": "Senāsanapaccayanti senāsanañca tadatthāya niyametvā ṭhapitañca.",
  "tika-vin01t2:660_0": "Lāmakakoṭiyāti lāmakaṃ ādiṃ katvā,",
  "tika-vin01t2:660_1": "lāmakasenāsanato paṭṭhāyāti vuttaṃ hoti.",
  "tika-vin01t2:660_2": "Senāsanepi tiṇādīni lāmakakoṭiyāva vissajjetabbāni,",
  "tika-vin01t2:660_3": "senāsanaparikkhārāpi lāmakakoṭiyāva vissajjetabbā.",
  "tika-vin01t2:660_4": "Mūlavatthucchedaṃ pana katvā na upanetabbanti iminā kiṃ vuttaṃ hotīti?",
  "tika-vin01t2:660_5": "Tīsupi gaṇṭhipadesu tāva idaṃ vuttaṃ “sabbāni senāsanāni na vissajjetabbānīti vuttaṃ hotī”ti.",
  "tika-vin01t2:660_6": "Lāmakakoṭiyā vissajjentehipi senāsanabhūmiyo na vissajjetabbāti ayamattho vutto hotīti no khanti,",
  "tika-vin01t2:660_7": "vīmaṃsitvā yaṃ ruccati,",
  "tika-vin01t2:660_8": "taṃ gahetabbaṃ.",
  "tika-vin01t2:661_0": "Dhammasantakena buddhapūjaṃ kātuṃ,",
  "tika-vin01t2:661_1": "buddhasantakena vā dhammapūjaṃ kātuṃ vaṭṭati,",
  "tika-vin01t2:661_2": "na vaṭṭatīti?",
  "tika-vin01t2:661_3": "“Tathāgatassa kho etaṃ vāseṭṭha adhivacanaṃ dhammakāyo itipīti ca yo kho, vakkali,",
  "tika-vin01t2:661_4": "dhammaṃ passati,",
  "tika-vin01t2:661_5": "so maṃ passatī”ti ca vacanato vaṭṭatīti vadanti.",
  "tika-vin01t2:661_6": "Keci pana “evaṃ sante ‘yo,",
  "tika-vin01t2:661_7": "bhikkhave,",
  "tika-vin01t2:661_8": "maṃ upaṭṭhaheyya,",
  "tika-vin01t2:661_9": "so gilānaṃ upaṭṭhaheyyā’ti vacanato buddhasantakena gilānassapi bhesajjaṃ kātuṃ yuttanti āpajjeyya,",
  "tika-vin01t2:661_10": "tasmā na vaṭṭatī”ti vadanti,",
  "tika-vin01t2:661_11": "taṃ akāraṇaṃ.",
  "tika-vin01t2:661_12": "Na hi “yo,",
  "tika-vin01t2:661_13": "bhikkhave,",
  "tika-vin01t2:661_14": "maṃ upaṭṭhaheyya,",
  "tika-vin01t2:661_15": "so gilānaṃ upaṭṭhaheyyā”ti iminā attano ca gilānassa ca ekasadisatā tadupaṭṭhānassa vā samaphalatā vuttā.",
  "tika-vin01t2:661_16": "Ayañhettha attho “yo maṃ ovādānusāsanīkaraṇena upaṭṭhaheyya,",
  "tika-vin01t2:661_17": "so gilānaṃ upaṭṭhaheyya,",
  "tika-vin01t2:661_18": "mama ovādakaraṇena gilāno upaṭṭhātabbo”ti.",
  "tika-vin01t2:661_19": "Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo.",
  "tika-vin01t2:661_20": "Tasmā “yo vo, ānanda,",
  "tika-vin01t2:661_21": "mayā dhammo ca vinayo ca desito paññatto,",
  "tika-vin01t2:661_22": "so vo mamaccayena satthā”ti vacanato “ahañca panidāni eko ovadāmi anusāsāmi,",
  "tika-vin01t2:661_23": "mayi parinibbute imāni caturāsīti buddhasahassāni tumhe ovadissanti anusāsissantī”ti vuttattā ca bahussutaṃ bhikkhuṃ pasaṃsantena ca “yo bahussuto,",
  "tika-vin01t2:661_24": "na so tumhākaṃ sāvako nāma,",
  "tika-vin01t2:661_25": "buddho nāma esa cundā”ti vuttattā dhammagarukattā ca tathāgatassa pubbanayo eva pasatthataroti amhākaṃ khanti.",
  "tika-vin01t2:662_0": "Paṇṇaṃ āropetvāti “ettakeheva rukkhehi ettakameva gahetabba”nti paṇṇaṃ āropetvā,",
  "tika-vin01t2:662_1": "likhitvāti vuttaṃ hoti.",
  "tika-vin01t2:662_2": "Nimittasaññaṃ katvāti saṅketaṃ katvā.",
  "tika-vin01t2:662_3": "Dārakāti tesaṃ puttanattādayo dārakā.",
  "tika-vin01t2:662_4": "Aññepi ye keci gopakā honti,",
  "tika-vin01t2:662_5": "te sabbepi vuttā.",
  "tika-vin01t2:662_6": "Sabbatthāpi gihīnaṃ gopakadāne yattakaṃ gopakā denti,",
  "tika-vin01t2:662_7": "tattakaṃ gahetabbaṃ.",
  "tika-vin01t2:662_8": "Saṅghike pana yathāparicchedameva gahetabbanti dīpitattā “atthato eka”nti vuttaṃ.",
  "tika-vin01t2:663_0": "Tatoti yathāvuttauposathāgārādikaraṇatthāya ṭhapitadārusambhārato.",
  "tika-vin01t2:663_1": "Āpucchitvāti kārakasaṅghaṃ āpucchitvā.",
  "tika-vin01t2:663_2": "Taṃ sabbampi āharitvāti anāpucchitvāpi tāvakālikaṃ āharitvā.",
  "tika-vin01t2:663_3": "Āharāpentoti ettha anāharāpentepi dātabbameva.",
  "tika-vin01t2:663_4": "Ayameva bhikkhu issaroti ekassa bhikkhuno pāpuṇanaṭṭhānaṃ,",
  "tika-vin01t2:663_5": "tatoyeva senāsanato tassa dātabbaṃ,",
  "tika-vin01t2:663_6": "na ca so tato uṭṭhāpetabboti vuttaṃ hoti.",
  "tika-vin01t2:664_0": "“Udakapūjanti cetiyaṭṭhānesu siñcana”nti gaṇṭhipadesu vuttaṃ.",
  "tika-vin01t2:664_1": "Vattasīsenāti kevalaṃ saddhāya,",
  "tika-vin01t2:664_2": "na vetanādiatthāya.",
  "tika-vin01t2:664_3": "Savatthukanti saha bhūmiyā.",
  "tika-vin01t2:664_4": "Tiṇamattaṃ pana dātabbanti kasmā vuttaṃ,",
  "tika-vin01t2:664_5": "kiṃ taṃ garubhaṇḍaṃ na hotīti? Na hoti.",
  "tika-vin01t2:664_6": "Arakkhitaagopitaṭṭhāne hi vinassakabhāvena ṭhitaṃ garubhaṇḍaṃ na hoti,",
  "tika-vin01t2:664_7": "tasmā tādisaṃ sandhāya “tiṇamattaṃ pana dātabba”nti vuttaṃ.",
  "tika-vin01t2:664_8": "Jaggitvāti saṃvacchare saṃvacchare jaggitvā.",
  "tika-vin01t2:665_0": "Kuṭṭanti gehabhittiṃ.",
  "tika-vin01t2:665_1": "Pākāranti parikkhepapākāraṃ.",
  "tika-vin01t2:665_2": "Tatoti chaḍḍitavihārato.",
  "tika-vin01t2:665_3": "Tato āharitvā senāsanaṃ kataṃ hotīti sāmantagāmavāsīhi bhikkhūhi chaḍḍitavihārato dārusambhārādiṃ āharitvā senāsanaṃ kataṃ hoti.",
  "tika-vin01t2:666_0": "157.",
  "tika-vin01t2:666_1": "Catubhāgaudakasambhinneti catutthabhāgena udakena sambhinne.",
  "tika-vin01t2:666_2": "Odanabhājanīyavatthusminti “dehi aparassa bhāga”nti āgatavatthusmiṃ.",
  "tika-vin01t2:667_0": "159.",
  "tika-vin01t2:667_1": "Ayyā attanā kātuṃ yuttampi na karonti,",
  "tika-vin01t2:667_2": "ativiya thaddhāti pasādaṃ bhinditvā cittena kuppanti,",
  "tika-vin01t2:667_3": "tasmā “pasādānurakkhaṇatthāyā”ti vuttaṃ.",
  "tika-vin01t2:667_4": "Iddhiṃ paṭisaṃharīti iddhiṃ vissajjesi.",
  "tika-vin01t2:667_5": "Sakaṭṭhāneyeva aṭṭhāsīti iddhiyā vissajjitattā eva “pāsādo puna āgacchatū”ti anadhiṭṭhitepi sayameva āgantvā sakaṭṭhāneyeva aṭṭhāsi.",
  "tika-vin01t2:667_6": "“Yāva dārakā pāsādaṃ ārohanti,",
  "tika-vin01t2:667_7": "tāva pāsādo tesaṃ santike hotū”ti pubbe adhiṭṭhitattā eva ca kālaparicchedaṃ katvā adhiṭṭhitena tato",
  "tika-vin01t2:667_8": "paraṃ iddhi vissajjitā nāma hotīti katvā vuttaṃ “thero iddhiṃ paṭisaṃharī”ti.",
  "tika-vin01t2:667_9": "Yasmā te dārakā evaṃ gahetvā gatānaṃ santakā na honti,",
  "tika-vin01t2:667_10": "yasmā ca īdisena payogena therena te ānītā nāma na honti,",
  "tika-vin01t2:667_11": "tasmā thero evamakāsīti daṭṭhabbaṃ.",
  "tika-vin01t2:667_12": "Tenevāha “vohāravasenā”tiādi.",
  "tika-vin01t2:667_13": "Attano pakativaṇṇaṃ avijahitvā bahiddhā hatthiādidassanaṃ “ekopi hutvā bahudhā hotī”ti āgatañca adhiṭṭhānavasena nipphannattā adhiṭṭhāniddhi nāma.",
  "tika-vin01t2:667_14": "“So pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā…pe…",
  "tika-vin01t2:667_15": "vividhampi senābyūhaṃ dassetī”ti evaṃ āgatā iddhi pakativaṇṇavijahanavikāravasena pavattattā vikubbaniddhi nāma.",
  "tika-vin01t2:667_16": "Attānaṃ adassetvā bahiddhā hatthiādidassanampi ettheva saṅgahitanti daṭṭhabbaṃ.",
  "tika-vin01t2:667_17": "Pakativaṇṇavijahanañhi nāma attano pakatirūpassa aññesaṃ adassanaṃ,",
  "tika-vin01t2:667_18": "na sabbena sabbaṃ tassa nirodhanaṃ.",
  "tika-vin01t2:667_19": "Evañca katvā “attānaṃ adassetvā bahiddhā hatthiādidassanampi ettheva saṅgahita”nti idaṃ “pakativaṇṇaṃ vijahitvā”ti vuttamūlapadena na virujjhati.",
  "tika-vin01t2:668_0": "Vinītavatthuvaṇṇanā niṭṭhitā.",
  "tika-vin01t2:669_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:670_0": "Dutiyapārājikavaṇṇanā samattā.",
  "tika-vin01t2:671_0": "Anusāsanīkathāvaṇṇanā",
  "tika-vin01t2:672_0": "Parājitakilesenāti santāne puna anuppattidhammatāpādanena catūhi maggañāṇehi saha vāsanāya samucchinnasabbakilesena.",
  "tika-vin01t2:672_1": "Idhāti imasmiṃ sāsane.",
  "tika-vin01t2:672_2": "Tena sikkhāpadena samaṃ aññaṃ anekanayavokiṇṇaṃ gambhīratthavinicchayaṃ kiñci sikkhāpadaṃ na vijjatīti yojetabbaṃ.",
  "tika-vin01t2:672_3": "Attho ca vinicchayo ca atthavinicchayā,",
  "tika-vin01t2:672_4": "gambhīrā atthavinicchayā assāti gambhīratthavinicchayaṃ.",
  "tika-vin01t2:672_5": "Vatthumhi otiṇṇeti codanāvatthumhi saṅghamajjhaṃ otiṇṇe,",
  "tika-vin01t2:672_6": "ekena ekasmiṃ codite,",
  "tika-vin01t2:672_7": "sayameva vā āgantvā attano katavītikkame ārociteti vuttaṃ hoti.",
  "tika-vin01t2:672_8": "Etthāti otiṇṇe vatthumhi.",
  "tika-vin01t2:673_0": "Vinicchayaṃ karontena sahasā “pārājika”nti avatvā yaṃ kattabbaṃ,",
  "tika-vin01t2:673_1": "taṃ dassetuṃ “pāḷi”ntiādimāha.",
  "tika-vin01t2:673_2": "Vinicchayoti pārājikāpattivinicchayo.",
  "tika-vin01t2:673_3": "Avatvāvāti “tvaṃ pārājikaṃ āpanno”ti avatvāva.",
  "tika-vin01t2:673_4": "Kappiyepi ca vatthusminti avatvāpi gaṇhituṃ kappiye mātupitusantakepi vatthusmiṃ.",
  "tika-vin01t2:673_5": "Lahuvattinoti theyyacittuppādena lahuparivattino.",
  "tika-vin01t2:673_6": "Āsīvisanti sīghameva sakalasarīre pharaṇasamatthavisaṃ.",
  "tika-vin01t2:674_0": "Anusāsanīkathāvaṇṇanā niṭṭhitā.",
  "tika-vin01t2:675_0": "Pārājikakaṇḍaṭṭhakathāya paṭhamabhāgavaṇṇanā samattā.",
  "tika-vin01t2:676_0": "3. Tatiyapārājikaṃ",
  "tika-vin01t2:677_0": "Tīhīti kāyavacīmanodvārehi. Vibhāvitanti pakāsitaṃ, desitaṃ paññattanti vuttaṃ hoti.",
  "tika-vin01t2:678_0": "Paṭhamapaññattinidānavaṇṇanā",
  "tika-vin01t2:679_0": "162.",
  "tika-vin01t2:679_1": "Tikkhattuṃ pākāraparikkhepavaḍḍhanenāti tikkhattuṃ pākāraparikkhepena nagarabhūmiyā vaḍḍhanena.",
  "tika-vin01t2:679_2": "Visālībhūtattāti gāvutantaraṃ gāvutantaraṃ puthubhūtattā.",
  "tika-vin01t2:679_3": "Bārāṇasirañño kira aggamahesiyā kucchimhi gabbho saṇṭhāsi,",
  "tika-vin01t2:679_4": "sā ñatvā rañño nivedesi,",
  "tika-vin01t2:679_5": "rājā gabbhaparihāraṃ adāsi.",
  "tika-vin01t2:679_6": "Sā sammā parihariyamānā gabbhaparipākakāle vijāyanagharaṃ pāvisi.",
  "tika-vin01t2:679_7": "Puññavantīnaṃ paccūsasamaye gabbhavuṭṭhānaṃ hoti,",
  "tika-vin01t2:679_8": "sā ca tāsaṃ aññatarā,",
  "tika-vin01t2:679_9": "tena paccūsasamaye alattakapaṭalabandhujīvakapupphasadisaṃ maṃsapesiṃ vijāyi.",
  "tika-vin01t2:679_10": "Tato “aññā deviyo suvaṇṇabimbasadise putte vijāyanti,",
  "tika-vin01t2:679_11": "aggamahesī maṃsapesinti rañño purato mama avaṇṇo uppajjeyyā”ti cintetvā tena avaṇṇabhayena taṃ maṃsapesiṃ",
  "tika-vin01t2:679_12": "ekasmiṃ bhājane pakkhipitvā paṭikujjitvā rājamuddikāya lañchetvā gaṅgāya sote pakkhipāpesi.",
  "tika-vin01t2:679_13": "Manussehi chaḍḍitamatte devatā ārakkhaṃ saṃvidahiṃsu.",
  "tika-vin01t2:679_14": "Suvaṇṇapaṭṭikañcettha jātihiṅgulakena “bārāṇasirañño aggamahesiyā pajā”ti likhitvā bandhiṃsu.",
  "tika-vin01t2:679_15": "Tato taṃ bhājanaṃ ūmibhayādīhi anupaddutaṃ gaṅgāsotena pāyāsi.",
  "tika-vin01t2:680_0": "Tena ca samayena aññataro tāpaso gopālakakulaṃ nissāya gaṅgātīre viharati.",
  "tika-vin01t2:680_1": "So pātova gaṅgaṃ otiṇṇo taṃ bhājanaṃ āgacchantaṃ disvā paṃsukūlasaññāya aggahesi.",
  "tika-vin01t2:680_2": "Athettha taṃ akkharapaṭṭikaṃ rājamuddikālañchanañca disvā muñcitvā taṃ maṃsapesiṃ addasa.",
  "tika-vin01t2:680_3": "Disvānassa etadahosi “siyā gabbho,",
  "tika-vin01t2:680_4": "tathā hissa duggandhapūtibhāvo natthī”ti.",
  "tika-vin01t2:680_5": "Udakappavāhenāgatassapi hi usmā na vigacchati,",
  "tika-vin01t2:680_6": "usmā ca nāma īdisāya saviññāṇakatāya bhaveyyāti “siyā gabbho”ti cintesi.",
  "tika-vin01t2:680_7": "Puññavantatāya pana duggandhaṃ nāhosi sausumagatāya pūtibhāvo ca.",
  "tika-vin01t2:680_8": "Evaṃ pana cintetvā assamaṃ netvā naṃ suddhe okāse ṭhapesi.",
  "tika-vin01t2:680_9": "Atha aḍḍhamāsaccayena dve maṃsapesiyo ahesuṃ.",
  "tika-vin01t2:680_10": "Tāpaso disvā sādhukataraṃ ṭhapesi.",
  "tika-vin01t2:680_11": "Tato puna aḍḍhamāsaccayena ekamekissā pesiyā hatthapādasīsānamatthāya pañca pañca piḷakā uṭṭhahiṃsu.",
  "tika-vin01t2:680_12": "Atha tato aḍḍhamāsaccayena ekā maṃsapesi suvaṇṇabimbasadiso dārako,",
  "tika-vin01t2:680_13": "ekā dārikā ahosi.",
  "tika-vin01t2:680_14": "Tesu tāpasassa puttasineho uppajji,",
  "tika-vin01t2:680_15": "dārakānaṃ puññupanissayato aṅguṭṭhakato cassa khīraṃ nibbatti.",
  "tika-vin01t2:680_16": "Tato pabhuti ca khīrabhattaṃ alabhittha.",
  "tika-vin01t2:680_17": "Tāpaso bhattaṃ bhuñjitvā khīraṃ dārakānaṃ mukhe āsiñcati.",
  "tika-vin01t2:680_18": "Tesaṃ pana yaṃ yaṃ udaraṃ pavisati,",
  "tika-vin01t2:680_19": "taṃ sabbaṃ maṇibhājanagataṃ viya dissati.",
  "tika-vin01t2:680_20": "Carimabhave bodhisatte kucchigate bodhisattamātu viya udaracchaviyā acchavippasannatāya evaṃ te nicchavī ahesuṃ.",
  "tika-vin01t2:680_21": "Apare āhu “sibbitvā ṭhapitā viya nesaṃ aññamaññaṃ līnā chavi ahosī”ti.",
  "tika-vin01t2:680_22": "Evaṃ te nicchavitāya vā līnacchavitāya vā “licchavī”ti paññāyiṃsu.",
  "tika-vin01t2:681_0": "Tāpaso dārake posento ussūre gāmaṃ bhikkhāya pavisati,",
  "tika-vin01t2:681_1": "atidivā paṭikkamati.",
  "tika-vin01t2:681_2": "Tassa taṃ byāpāraṃ ñatvā gopālakā āhaṃsu – “bhante,",
  "tika-vin01t2:681_3": "pabbajitānaṃ dārakaposanaṃ palibodho,",
  "tika-vin01t2:681_4": "amhākaṃ dārake detha,",
  "tika-vin01t2:681_5": "mayaṃ posessāma,",
  "tika-vin01t2:681_6": "tumhe attano kammaṃ karothā”ti.",
  "tika-vin01t2:681_7": "Tāpaso “sādhū”ti paṭissuṇi.",
  "tika-vin01t2:681_8": "Gopālakā dutiyadivase maggaṃ samaṃ katvā pupphehi okiritvā dhajapaṭākā ussāpetvā tūriyehi vajjamānehi assamaṃ āgatā.",
  "tika-vin01t2:681_9": "Tāpaso “mahāpuññā dārakā,",
  "tika-vin01t2:681_10": "appamādeneva vaḍḍhetha,",
  "tika-vin01t2:681_11": "vaḍḍhetvā aññamaññaṃ āvāhaṃ karotha,",
  "tika-vin01t2:681_12": "pañcagorasena rājānaṃ tosetvā bhūmibhāgaṃ gahetvā nagaraṃ māpetha,",
  "tika-vin01t2:681_13": "tattha kumāraṃ abhisiñcathā”ti vatvā dārake adāsi.",
  "tika-vin01t2:681_14": "Te “sādhū”ti paṭissuṇitvā dārake netvā posesuṃ.",
  "tika-vin01t2:681_15": "Dārakā vuḍḍhimanvāya kīḷantā vivādaṭṭhānesu aññe gopālakadārake hatthenapi pādenapi paharanti,",
  "tika-vin01t2:681_16": "te rodanti.",
  "tika-vin01t2:681_17": "“Kissa rodathā”ti ca mātāpitūhi vuttā “ime nimmātāpitikā tāpasapositā amhe atīva paharantī”ti vadanti.",
  "tika-vin01t2:681_18": "Tato nesaṃ posakamātāpitaropi “ime dārakā aññe dārake vihesenti dukkhāpenti,",
  "tika-vin01t2:681_19": "na ime saṅgahetabbā,",
  "tika-vin01t2:681_20": "vajjetabbā ime”ti āhaṃsu.",
  "tika-vin01t2:681_21": "Tato pabhuti kira so padeso “vajjī”ti vuccati yojanasataparimāṇena.",
  "tika-vin01t2:682_0": "Atha taṃ padesaṃ gopālakā rājānaṃ tosetvā aggahesuṃ.",
  "tika-vin01t2:682_1": "Tattha ca nagaraṃ māpetvā soḷasavassuddesikaṃ kumāraṃ abhisiñcitvā rājānaṃ akaṃsu.",
  "tika-vin01t2:682_2": "Rajjasampattidāyakassa kammassa katattā asambhinne eva rājakule uppannattā ca rājakumārassa puññānubhāvasañcoditā devatādhiggahitā akaṃsūti keci.",
  "tika-vin01t2:682_3": "Dārakassa dārikāya saddhiṃ vāreyyaṃ katvā katikaṃ akaṃsu “bāhirato dārikā na ānetabbā,",
  "tika-vin01t2:682_4": "ito dārikā na kassaci dātabbā”ti.",
  "tika-vin01t2:682_5": "Tesaṃ paṭhamasaṃvāsena dve dārakā jātā dhītā ca putto ca.",
  "tika-vin01t2:682_6": "Evaṃ soḷasakkhattuṃ dve dve jātā.",
  "tika-vin01t2:682_7": "Tato tesaṃ dārakānaṃ yathākkamaṃ vaḍḍhantānaṃ ārāmuyyānanivāsaṭṭhānaparivārasampattiṃ gahetuṃ appahontaṃ",
  "tika-vin01t2:682_8": "nagaraṃ tikkhattuṃ gāvutantarena gāvutantarena parikkhipiṃsu.",
  "tika-vin01t2:682_9": "Tassa punappunaṃ visālīkatattā “vesālī”tveva nāmaṃ jātaṃ.",
  "tika-vin01t2:682_10": "Tena vuttaṃ –",
  "tika-vin01t2:682_11": "“tikkhattuṃ pākāraparikkhepavaḍḍhanena visālībhūtattā vesālīti vuccatī”ti.",
  "tika-vin01t2:683_0": "Idampi ca nagaranti na kevalaṃ rājagahasāvatthiyo yevāti dasseti.",
  "tika-vin01t2:683_1": "Tattha mahāvanaṃ nāmātiādi majjhimabhāṇakasaṃyuttabhāṇakānaṃ samānaṭṭhakathā.",
  "tika-vin01t2:683_2": "Majjhimaṭṭhakathāyañhi saṃyuttaṭṭhakathāyañca imināva nayena vuttaṃ.",
  "tika-vin01t2:683_3": "Dīghanikāyaṭṭhakathāyaṃ pana “mahāvaneti bahinagare himavantena saddhiṃ ekābaddhaṃ hutvā ṭhitaṃ sayaṃjātaṃ vanaṃ atthi,",
  "tika-vin01t2:683_4": "yaṃ mahantabhāveneva mahāvananti vuccati,",
  "tika-vin01t2:683_5": "tasmiṃ mahāvane.",
  "tika-vin01t2:683_6": "Kūṭāgārasālāyanti tasmiṃ vanasaṇḍe saṅghārāmaṃ patiṭṭhāpesuṃ.",
  "tika-vin01t2:683_7": "Tattha kaṇṇikaṃ yojetvā thambhānaṃ upari kūṭāgārasālāsaṅkhepena devavimānasadisaṃ pāsādaṃ akaṃsu,",
  "tika-vin01t2:683_8": "taṃ upādāya sakalopi saṅghārāmo kūṭāgārasālāti paññāyitthā”ti vuttaṃ.",
  "tika-vin01t2:683_9": "Vanamajjhe katattā “vanaṃ nissāyā”ti vuttaṃ.",
  "tika-vin01t2:683_10": "Ārāmeti saṅghārāme.",
  "tika-vin01t2:683_11": "Haṃsavaṭṭakacchadanenāti haṃsavaṭṭakapaṭicchannena,",
  "tika-vin01t2:683_12": "haṃsamaṇḍalākārenāti attho.",
  "tika-vin01t2:684_0": "Anekapariyāyenāti ettha pariyāya-",
  "tika-vin01t2:684_1": "saddo kāraṇavacanoti āha “anekehi kāraṇehī”ti,",
  "tika-vin01t2:684_2": "ayaṃ kāyo aviññāṇakopi saviññāṇakopi evampi asubho evampi asubhoti nānāvidhehi kāraṇehīti attho.",
  "tika-vin01t2:684_3": "Asubhākārasandassanappavattanti kesādivasena tatthāpi vaṇṇādito asubhākārassa sabbaso dassanavasena pavattaṃ.",
  "tika-vin01t2:684_4": "Kāyavicchandaniyakathanti attano parassa ca karajakāye vicchandanuppādanakathaṃ.",
  "tika-vin01t2:684_5": "Muttaṃ vātiādinā byatirekamukhena kāyassa amanuññataṃ dasseti.",
  "tika-vin01t2:684_6": "Tattha ādito tīhi padehi adassanīyatāya asārakatāya majjhe catūhi duggandhatāya,",
  "tika-vin01t2:684_7": "ante ekena lesamattenapi manuññatābhāvamassa dasseti.",
  "tika-vin01t2:684_8": "Atha khotiādinā anvayato sarūpeneva amanuññatāya dassanaṃ.",
  "tika-vin01t2:684_9": "Chandoti dubbalarāgo.",
  "tika-vin01t2:684_10": "Rāgoti balavarāgo.",
  "tika-vin01t2:684_11": "“Kesā lomādī”ti saṅkhepato vuttamatthaṃ vibhāgena dassetuṃ “yepi hī”tiādi vuttaṃ.",
  "tika-vin01t2:684_12": "Asubhāti āgantukena subhākārena virahitattā asubhā.",
  "tika-vin01t2:684_13": "Asucinoti attano sabhāveneva asucino.",
  "tika-vin01t2:684_14": "Paṭikūlāti nāgarikassa asucikaṭṭhānaṃ viya jigucchanīyattā paṭikūlā.",
  "tika-vin01t2:685_0": "Kesā nāmete vaṇṇatopi paṭikūlā,",
  "tika-vin01t2:685_1": "saṇṭhānatopi gandhatopi āsayatopi okāsatopi paṭikūlāti dassento “so ca nesaṃ…pe…",
  "tika-vin01t2:685_2": "pañcahi kāraṇehi veditabbo”ti āha.",
  "tika-vin01t2:685_3": "Manuññepi hi yāgupatte vā bhattapatte vā kesavaṇṇaṃ kiñci disvā “kesamissakamidaṃ,",
  "tika-vin01t2:685_4": "haratha na”nti jigucchanti,",
  "tika-vin01t2:685_5": "evaṃ kesā vaṇṇato paṭikūlā.",
  "tika-vin01t2:685_6": "Rattiṃ paribhuñjantāpi kesasaṇṭhānaṃ akkavākaṃ vā makacivākaṃ vā chupitvā tatheva jigucchanti,",
  "tika-vin01t2:685_7": "evaṃ saṇṭhānatopi paṭikūlā.",
  "tika-vin01t2:685_8": "Telamakkhanapupphadhūpādisaṅkhāravirahitānañca kesānaṃ gandho paramajeguccho hoti,",
  "tika-vin01t2:685_9": "tato jegucchataro aggimhi pakkhittānaṃ.",
  "tika-vin01t2:685_10": "Kesā hi vaṇṇasaṇṭhānato appaṭikūlāpi siyuṃ,",
  "tika-vin01t2:685_11": "gandhena pana paṭikūlāyeva.",
  "tika-vin01t2:685_12": "Yathā hi daharassa kumārakassa vaccaṃ vaṇṇato haliddivaṇṇaṃ,",
  "tika-vin01t2:685_13": "saṇṭhānatopi haliddipiṇḍasaṇṭhānaṃ,",
  "tika-vin01t2:685_14": "saṅkāraṭṭhāne chaḍḍitañca uddhumātakakāḷasunakhasarīraṃ vaṇṇato tālapakkavaṇṇaṃ,",
  "tika-vin01t2:685_15": "saṇṭhānato vaṭṭetvā vissaṭṭhamudiṅgasaṇṭhānaṃ,",
  "tika-vin01t2:685_16": "dāṭhāpissa sumanamakuḷasadisāti ubhayampi vaṇṇasaṇṭhānato siyā appaṭikūlaṃ,",
  "tika-vin01t2:685_17": "gandhena pana paṭikūlameva,",
  "tika-vin01t2:685_18": "evaṃ kesāpi siyuṃ vaṇṇasaṇṭhānato appaṭikūlā,",
  "tika-vin01t2:685_19": "gandhena pana paṭikūlāyevāti.",
  "tika-vin01t2:686_0": "Yathā pana asuciṭṭhāne gāmanissandena jātāni sūpeyyapaṇṇāni nāgarikamanussānaṃ jegucchāni honti aparibhogāni,",
  "tika-vin01t2:686_1": "evaṃ kesāpi pubbalohitamuttakarīsapittasemhādinissandena jātattā jegucchāti idaṃ tesaṃ āsayato pāṭikulyaṃ.",
  "tika-vin01t2:686_2": "Ime ca kesā nāma gūtharāsimhi uṭṭhitakaṇṇakaṃ viya ekatiṃsakoṭṭhāsarāsimhi jātā,",
  "tika-vin01t2:686_3": "te susānasaṅkāraṭṭhānādīsu jātasākaṃ viya parikhādīsu jātakamalakuvalayādipupphaṃ viya ca asuciṭṭhāne",
  "tika-vin01t2:686_4": "jātattā paramajegucchāti idaṃ tesaṃ okāsato pāṭikulyaṃ.",
  "tika-vin01t2:686_5": "Yathā ca kesānaṃ,",
  "tika-vin01t2:686_6": "evaṃ sabbakoṭṭhāsānañca vaṇṇasaṇṭhānagandhāsayokāsavasena pañcadhā paṭikūlatā veditabbāti āha “evaṃ lomādīna”nti.",
  "tika-vin01t2:686_7": "Pañcapañcappabhedenāti ettha bāhiratthasamāso daṭṭhabbo pañca pañca pabhedā etassāti pañcapañcappabhedoti.",
  "tika-vin01t2:687_0": "Saṃvaṇṇentoti vitthārento.",
  "tika-vin01t2:687_1": "Asubhāyāti asubhamātikāya.",
  "tika-vin01t2:687_2": "Phātikammanti bahulīkāro.",
  "tika-vin01t2:687_3": "Pañcaṅgavippahīnaṃ pañcaṅgasamannāgatanti ettha kāmacchando byāpādo thinamiddhaṃ uddhaccakukkuccaṃ vicikicchāti",
  "tika-vin01t2:687_4": "imesaṃ pañcannaṃ nīvaraṇānaṃ pahānavasena pañcaṅgavippahīnatā veditabbā.",
  "tika-vin01t2:687_5": "Na hi etesu appahīnesu jhānaṃ uppajjati,",
  "tika-vin01t2:687_6": "tenassetāni pahānaṅgānīti vuccanti.",
  "tika-vin01t2:687_7": "Kiñcāpi hi jhānakkhaṇe aññepi akusalā dhammā pahīyanti,",
  "tika-vin01t2:687_8": "tathāpi etāneva visesena jhānantarāyakarāni.",
  "tika-vin01t2:687_9": "Kāmacchandena hi nānāvisayapalobhitaṃ cittaṃ na ekattārammaṇe samādhiyati,",
  "tika-vin01t2:687_10": "kāmacchandābhibhūtaṃ vā cittaṃ na kāmadhātuppahānāya paṭipadaṃ paṭipajjati,",
  "tika-vin01t2:687_11": "byāpādena ca ārammaṇe paṭihaññamānaṃ na nirantaraṃ pavattati,",
  "tika-vin01t2:687_12": "thinamiddhābhibhūtaṃ akammaññaṃ hoti,",
  "tika-vin01t2:687_13": "uddhaccakukkuccaparetaṃ avūpasantameva hutvā paribbhamati,",
  "tika-vin01t2:687_14": "vicikicchāya upahataṃ jhānādhigamasādhikaṃ paṭipadaṃ nārohati.",
  "tika-vin01t2:687_15": "Iti visesena jhānantarāyakarattā etāneva pahānaṅgānīti vuttāni.",
  "tika-vin01t2:688_0": "Yasmā pana vitakko ārammaṇe cittaṃ abhiniropeti,",
  "tika-vin01t2:688_1": "vicāro anuppabandhati,",
  "tika-vin01t2:688_2": "tehi avikkhepāya sampāditapayogassa cetaso payogasampattisambhavā pīti pīnanaṃ,",
  "tika-vin01t2:688_3": "sukhañca upabrūhanaṃ karoti,",
  "tika-vin01t2:688_4": "atha naṃ sasampayuttadhammaṃ etehi abhiniropanānubandhanapīnanaupabrūhanehi anuggahitā ekaggatā ekattārammaṇe samaṃ sammā ādhiyati,",
  "tika-vin01t2:688_5": "tasmā vitakko vicāro pīti sukhaṃ cittekaggatāti imesaṃ pañcannaṃ uppattivasena pañcaṅgasamannāgatatā veditabbā.",
  "tika-vin01t2:688_6": "Uppannesu hi etesu pañcasu jhānaṃ uppannaṃ nāma hoti,",
  "tika-vin01t2:688_7": "tenassa etāni pañca samannāgataṅgānīti vuccanti.",
  "tika-vin01t2:688_8": "Tasmā na etehi samannāgataṃ aññadeva jhānaṃ nāma atthīti gahetabbaṃ.",
  "tika-vin01t2:688_9": "Yathā pana aṅgamattavaseneva caturaṅginī senā,",
  "tika-vin01t2:688_10": "pañcaṅgikaṃ tūriyaṃ aṭṭhaṅgiko ca maggoti vuccati,",
  "tika-vin01t2:688_11": "evamidampi aṅgamattavaseneva “pañcaṅgika”nti vā “pañcaṅgasamannāgata”nti vā vuccatīti veditabbaṃ.",
  "tika-vin01t2:689_0": "Etāni ca pañcaṅgāni kiñcāpi upacārakkhaṇepi atthi,",
  "tika-vin01t2:689_1": "atha kho upacāre pakaticittato balavatarāni,",
  "tika-vin01t2:689_2": "idha pana upacāratopi balavatarāni rūpāvacarakkhaṇappattāni.",
  "tika-vin01t2:689_3": "Ettha hi vitakko suvisadena ākārena ārammaṇe cittaṃ abhiniropayamāno uppajjati,",
  "tika-vin01t2:689_4": "vicāro ativiya ārammaṇaṃ anumajjamāno,",
  "tika-vin01t2:689_5": "pītisukhaṃ sabbāvantampi kāyaṃ pharamānaṃ.",
  "tika-vin01t2:689_6": "Teneva vuttaṃ “nāssa kiñci sabbāvato kāyassa vivekajena pītisukhena apphuṭaṃ hotī”ti.",
  "tika-vin01t2:689_7": "Cittekaggatāpi heṭṭhimamhi samuggapaṭale uparimaṃ samuggapaṭalaṃ viya ārammaṇe suphusitā hutvā uppajjati.",
  "tika-vin01t2:689_8": "Ayametesaṃ itarehi viseso,",
  "tika-vin01t2:689_9": "tasmā “pañcaṅgasamannāgata”nti appanājhānameva visesetvā vuttaṃ.",
  "tika-vin01t2:690_0": "Tividhakalyāṇaṃ dasalakkhaṇasampannanti ettha pana jhānassa ādimajjhapariyosānavasena tividhakalyāṇatā,",
  "tika-vin01t2:690_1": "tesaṃyeva ādimajjhapariyosānānaṃ lakkhaṇavasena dasalakkhaṇasampannatā veditabbā.",
  "tika-vin01t2:690_2": "Vitthāranayaṃ panettha sayameva pakāsayissati.",
  "tika-vin01t2:690_3": "Kilesacorehi anabhibhavanīyattā jhānaṃ “cittamañjūsa”nti vuttaṃ.",
  "tika-vin01t2:690_4": "Nissāyāti pādakaṃ katvā.",
  "tika-vin01t2:691_0": "Dasalakkhaṇavibhāvaneneva tividhakalyāṇatāpi vibhāvitā hotīti dasalakkhaṇaṃ tāva dassento “tatrimānī”tiādimāha.",
  "tika-vin01t2:691_1": "Tattha pāripanthikato cittavisuddhītiādīnaṃ padānaṃ attho “tatrāyaṃ pāḷī”tiādinā vuttapāḷivaṇṇanāyameva āvi bhavissati.",
  "tika-vin01t2:691_2": "Tatrāti tasmiṃ dasalakkhaṇavibhāvane.",
  "tika-vin01t2:691_3": "Paṭipadāvisuddhīti paṭipajjati jhānaṃ etāyāti paṭipadā,",
  "tika-vin01t2:691_4": "gotrabhupariyosāno pubbabhāgiyo bhāvanānayo.",
  "tika-vin01t2:691_5": "Paripanthato visujjhanaṃ visuddhi,",
  "tika-vin01t2:691_6": "paṭipadāya visuddhi paṭipadāvisuddhi.",
  "tika-vin01t2:691_7": "Sā panāyaṃ yasmā jhānassa uppādakkhaṇe labbhati,",
  "tika-vin01t2:691_8": "tasmā vuttaṃ “paṭipadāvisuddhi ādī”ti.",
  "tika-vin01t2:691_9": "Upekkhānubrūhanāti visodhetabbatādīnaṃ abhāvato jhānapariyāpannāya tatramajjhattupekkhāya kiccanipphattiyā anubrūhanā.",
  "tika-vin01t2:691_10": "Sā panāyaṃ yasmā visesato jhānassa ṭhitikkhaṇe labbhati,",
  "tika-vin01t2:691_11": "tena vuttaṃ “upekkhānubrūhanā majjhe”ti.",
  "tika-vin01t2:691_12": "Sampahaṃsanāti tattha dhammānaṃ anativattanādisādhakassa ñāṇassa kiccanipphattivasena pariyodapanā.",
  "tika-vin01t2:691_13": "Sā pana yasmā jhānassa osānakkhaṇe pākaṭā hoti,",
  "tika-vin01t2:691_14": "tasmā vuttaṃ “sampahaṃsanā pariyosāna”nti.",
  "tika-vin01t2:691_15": "Imāni tīṇi lakkhaṇānīti paripanthato cittassa visujjhanākāro,",
  "tika-vin01t2:691_16": "majjhimassa samathanimittassa paṭipajjanākāro,",
  "tika-vin01t2:691_17": "tattha pakkhandanākāroti imāni tīṇi jhānassa ādito uppādakkhaṇe appanāppattilakkhaṇāni.",
  "tika-vin01t2:691_18": "Tehi ākārehi vinā appanāppattiyā abhāvato asati ca appanāyaṃ tadabhāvato ādikalyāṇañceva visuddhipaṭipadattā",
  "tika-vin01t2:691_19": "yathāvuttehi lakkhaṇehi samannāgatattā ca tilakkhaṇasampannañca.",
  "tika-vin01t2:691_20": "Iminā nayena majjhapariyosānalakkhaṇānañca yojanā veditabbā.",
  "tika-vin01t2:692_0": "Keci pana “paṭipadāvisuddhi nāma sasambhāriko upacāro,",
  "tika-vin01t2:692_1": "upekkhānubrūhanā nāma appanā,",
  "tika-vin01t2:692_2": "sampahaṃsanā nāma paccavekkhaṇā”ti vaṇṇayanti,",
  "tika-vin01t2:692_3": "taṃ na yuttaṃ.",
  "tika-vin01t2:692_4": "Tathā hi sati ajhānadhammehi jhānassa guṇasaṃkittanaṃ nāma kataṃ hoti.",
  "tika-vin01t2:692_5": "Na hi bhūmantaraṃ bhūmantarapariyāpannaṃ hoti,",
  "tika-vin01t2:692_6": "pāḷiyā cetaṃ virujjhati.",
  "tika-vin01t2:692_7": "“Ekattagataṃ cittaṃ paṭipadāvisuddhipakkhandañceva hoti upekkhānubrūhitañca ñāṇena ca sampahaṃsita”nti hi pāḷiyaṃ vuttaṃ.",
  "tika-vin01t2:692_8": "Ettha hi ekattagataṃ cittanti indriyānaṃ ekarasabhāvena ekaggatāya ca sikhāppattiyā tadanuguṇaṃ ekattagataṃ",
  "tika-vin01t2:692_9": "sasampayuttaṃ appanāppattaṃ cittaṃ vuttaṃ,",
  "tika-vin01t2:692_10": "tasseva ca paṭipadāvisuddhipakkhandatādi anantaraṃ vuccate.",
  "tika-vin01t2:692_11": "Tasmā pāḷiyaṃ ekasmiṃyeva appanācittakkhaṇe paṭipadāvisuddhiādīnaṃ vuttattā antoappanāyameva parikammāgamanavasena paṭipadāvisuddhi,",
  "tika-vin01t2:692_12": "tatramajjhattupekkhāya kiccavasena upekkhānubrūhanā,",
  "tika-vin01t2:692_13": "dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā ca veditabbā.",
  "tika-vin01t2:693_0": "Kathaṃ?",
  "tika-vin01t2:693_1": "Yasmiṃ vāre appanā uppajjati,",
  "tika-vin01t2:693_2": "tasmiṃ yo nīvaraṇasaṅkhāto kilesagaṇo tassa jhānassa paripantho,",
  "tika-vin01t2:693_3": "tato cittaṃ visujjhati,",
  "tika-vin01t2:693_4": "visuddhattā āvaraṇavirahitaṃ hutvā majjhimaṃ samathanimittaṃ paṭipajjati.",
  "tika-vin01t2:693_5": "Majjhimaṃ samathanimittaṃ nāma samappavatto appanāsamādhiyeva,",
  "tika-vin01t2:693_6": "līnuddhaccasaṅkhātānaṃ ubhinnaṃ antānaṃ anupagamanena majjhimo,",
  "tika-vin01t2:693_7": "savisesaṃ paccanīkadhammānaṃ vūpasamanato samatho,",
  "tika-vin01t2:693_8": "yogino sukhavisesānaṃ kāraṇabhāvato nimittanti katvā.",
  "tika-vin01t2:693_9": "Tassa pana appanācittassa anantarapaccayabhūtaṃ gotrabhucittaṃ satipi parittamahaggatabhāvabhede paccayapaccayuppannabhāvabhede",
  "tika-vin01t2:693_10": "ca ekissāyeva santatiyā pariṇāmūpagamanato ekasantatipariṇāmanayena tathattaṃ appanāsamādhivasena samāhitabhāvaṃ",
  "tika-vin01t2:693_11": "upagacchamānaṃ majjhimaṃ samathanimittaṃ paṭipajjati nāma.",
  "tika-vin01t2:693_12": "Evaṃ paṭipannattā tathattupagamanena tattha pakkhandati nāma.",
  "tika-vin01t2:693_13": "Yasmiñhi khaṇe tathattaṃ majjhimaṃ samathanimittaṃ paṭipajjati,",
  "tika-vin01t2:693_14": "tasmiṃyeva khaṇe tathattupagamanena appanāsamādhinā samāhitabhāvūpagamanena tattha pakkhandati nāma.",
  "tika-vin01t2:693_15": "Evaṃ tāva purimasmiṃ gotrabhucitte vijjamānā paripanthavisuddhimajjhimasamathappaṭipattipakkhandanākārā",
  "tika-vin01t2:693_16": "āgamanavasena nipphajjamānā paṭhamassa jhānassa uppādakkhaṇeyeva paṭipadāvisuddhīti veditabbā.",
  "tika-vin01t2:693_17": "Teyeva hi ākārā paccayavisesato jhānakkhaṇe nipphajjamānā paṭipadāvisuddhīti vuttā.",
  "tika-vin01t2:694_0": "Evaṃ visuddhassa pana tassa cittassa puna sodhetabbābhāvato visodhane byāpāraṃ akaronto visuddhaṃ cittaṃ ajjhupekkhati nāma.",
  "tika-vin01t2:694_1": "Samathabhāvūpagamanena samathappaṭipannassa puna samādhāne byāpāraṃ akaronto samathappaṭipannaṃ ajjhupekkhati nāma.",
  "tika-vin01t2:694_2": "Samathappaṭipannabhāvato eva cassa kilesasaṃsaggaṃ pahāya ekattena upaṭṭhitassa puna ekattupaṭṭhāne byāpāraṃ",
  "tika-vin01t2:694_3": "akaronto ekattupaṭṭhānaṃ ajjhupekkhati nāma.",
  "tika-vin01t2:694_4": "Evaṃ tatramajjhattupekkhāya kiccavasena upekkhānubrūhanā veditabbā.",
  "tika-vin01t2:695_0": "Ye panete evaṃ upekkhānubrūhite tasmiṃ jhānacitte jātā samādhipaññāsaṅkhātā yuganaddhadhammā aññamaññaṃ anativattamānā hutvā pavattā,",
  "tika-vin01t2:695_1": "yāni ca saddhādīni indriyāni nānākilesehi vimuttattā vimuttirasena ekarasāni hutvā pavattāni,",
  "tika-vin01t2:695_2": "yañcesa tadupagaṃ tesaṃ anativattanaekarasasabhāvānaṃ anucchavikaṃ vīriyaṃ vāhayati,",
  "tika-vin01t2:695_3": "yā cassa tasmiṃ khaṇe pavattā āsevanā,",
  "tika-vin01t2:695_4": "sabbepi te ākārā yasmā ñāṇena saṃkilesavodānesu taṃ taṃ ādīnavañca ānisaṃsañca disvā tathā tathā sampahaṃsitattā",
  "tika-vin01t2:695_5": "visodhitattā pariyodāpitattā nipphannā,",
  "tika-vin01t2:695_6": "tasmā dhammānaṃ anativattanādibhāvasādhanena pariyodāpakassa ñāṇassa kiccanipphattivasena sampahaṃsanā veditabbāti vuttaṃ.",
  "tika-vin01t2:696_0": "Atha kasmā sampahaṃsanāva “pariyosāna”nti vuttā,",
  "tika-vin01t2:696_1": "na upekkhānubrūhanāti?",
  "tika-vin01t2:696_2": "Yasmā tasmiṃ bhāvanācitte upekkhāvasena ñāṇaṃ pākaṭaṃ hoti,",
  "tika-vin01t2:696_3": "tasmā ñāṇakiccabhūtā sampahaṃsanā “pariyosāna”nti vuttā.",
  "tika-vin01t2:696_4": "Tathā hi appanākāle bhāvanāya samappavattiyā paṭipakkhassa ca suppahānato paggahādīsu byāpārassa akātabbato ajjhupekkhanāva hoti.",
  "tika-vin01t2:696_5": "Yaṃ sandhāya vuttaṃ “samaye cittassa ajjhupekkhanā visuddhaṃ cittaṃ ajjhupekkhatī”ti ca ādi.",
  "tika-vin01t2:696_6": "Sā panāyaṃ ajjhupekkhanā ñāṇassa kiccasiddhiyā hoti visesato ñāṇasādhanattā appanābyāpārassa,",
  "tika-vin01t2:696_7": "tasmā ñāṇakiccabhūtā sampahaṃsanā “pariyosāna”nti vuttā.",
  "tika-vin01t2:696_8": "Evaṃ tividhāya paṭipadāvisuddhiyā laddhavisesāya tividhāya upekkhānubrūhanāya sātisayaṃ paññindriyassa",
  "tika-vin01t2:696_9": "adhimattabhāvena catubbidhāpi sampahaṃsanā sijjhatīti āgamanupekkhāñāṇakiccavasena dasapi ākārā jhāne",
  "tika-vin01t2:696_10": "eva veditabbā.",
  "tika-vin01t2:697_0": "Evaṃ tividhattagataṃ cittantiādīni tasseva cittassa thomanavacanāni.",
  "tika-vin01t2:697_1": "Tattha evaṃ tividhattagatanti evaṃ yathāvuttena vidhinā paṭipadāvisuddhipakkhandanaupekkhānubrūhanañāṇasampahaṃsanāvasena tividhabhāvaṃ gataṃ.",
  "tika-vin01t2:697_2": "Vitakkasampannanti kilesakkhobhavirahitattā vitakkena sundarabhāvamupagataṃ.",
  "tika-vin01t2:697_3": "Cittassa adhiṭṭhānasampannanti tasmiṃyeva ārammaṇe cittassa nirantarappavattisaṅkhātena adhiṭṭhānena sampannaṃ anūnaṃ.",
  "tika-vin01t2:697_4": "Yathā adhiṭṭhānavasiyaṃ adhiṭṭhānanti jhānappavatti,",
  "tika-vin01t2:697_5": "tathā idhāpi cittassa adhiṭṭhānanti cittekaggatāpi yujjati.",
  "tika-vin01t2:697_6": "Tena hi ekasmiṃyeva ārammaṇe cittaṃ adhiṭṭhāti,",
  "tika-vin01t2:697_7": "na ettha vikkhipatīti.",
  "tika-vin01t2:697_8": "Samādhisampannanti visuṃ vuttattā pana vuttanayeneva gahetabbo.",
  "tika-vin01t2:697_9": "Atha vā samādhisseva jhānaṅgasaṅgahitattā “cittassa adhiṭṭhānasampanna”nti jhānaṅgapañcakavasena vuttaṃ.",
  "tika-vin01t2:697_10": "Samādhisampannanti indriyasaṅgahitattā indriyapañcakavasena.",
  "tika-vin01t2:698_0": "Asubhasaññāparicitenāti sakalaṃ kāyaṃ asubhanti pavattāya saññāya sahagatattā jhānaṃ asubhasaññā,",
  "tika-vin01t2:698_1": "tena paricitena paribhāvitena.",
  "tika-vin01t2:698_2": "Cetasāti cittena.",
  "tika-vin01t2:698_3": "Bahulanti abhiṇhaṃ.",
  "tika-vin01t2:698_4": "Viharatoti viharantassa,",
  "tika-vin01t2:698_5": "asubhasamāpattibahulassāti attho.",
  "tika-vin01t2:698_6": "Methunadhammasamāpattiyāti methunadhammena samaṅgibhāvato.",
  "tika-vin01t2:698_7": "Paṭilīyatīti ekapassena nilīyati nilīnaṃ viya hoti.",
  "tika-vin01t2:698_8": "Paṭikuṭatīti saṅkucati.",
  "tika-vin01t2:698_9": "Paṭivattatīti nivattati.",
  "tika-vin01t2:698_10": "Na sampasārīyatīti na visarati,",
  "tika-vin01t2:698_11": "abhirativasena na pakkhandatīti attho.",
  "tika-vin01t2:698_12": "Atha vā paṭilīyatīti saṅkucati tattha paṭikūlatāya saṇṭhitattā.",
  "tika-vin01t2:698_13": "Paṭikuṭatīti apasakkati na upasakkati.",
  "tika-vin01t2:698_14": "Paṭivattatīti nivattati,",
  "tika-vin01t2:698_15": "tato eva na sampasārīyatīti.",
  "tika-vin01t2:698_16": "Nhārudaddulanti nhārukhaṇḍaṃ nhāruvilekhanaṃ vā.",
  "tika-vin01t2:699_0": "Addhamāsanti accantasaṃyoge upayogavacanaṃ.",
  "tika-vin01t2:699_1": "Paṭisallīyitunti yathāvuttakālaṃ paṭi paṭi divase divase samāpattiyaṃ dhammacintāya cittaṃ nilīyituṃ.",
  "tika-vin01t2:699_2": "Payuttavācanti paccayapaṭisaṃyuttavācaṃ,",
  "tika-vin01t2:699_3": "buddhā imesu divasesu piṇḍāya na caranti,",
  "tika-vin01t2:699_4": "vihāreyeva nisīdanti,",
  "tika-vin01t2:699_5": "tesaṃ dinnaṃ mahapphalaṃ hotīti ādivacanaṃ.",
  "tika-vin01t2:700_0": "Kalyāṇūpanissayavasenāti pabbajjāya upanissayavasena.",
  "tika-vin01t2:700_1": "Pare kirāti kira-",
  "tika-vin01t2:700_2": "saddo arucisūcanattho.",
  "tika-vin01t2:700_3": "Tenāha “idaṃ pana icchāmatta”nti,",
  "tika-vin01t2:700_4": "pavattiajānanaṃ ārocayitābhāvo ñāte nivāraṇañcāti idaṃ tesaṃ icchāmattaṃ,",
  "tika-vin01t2:700_5": "na pana kāraṇanti attho.",
  "tika-vin01t2:700_6": "Apare pana vadanti “etasmiṃ kira aḍḍhamāse na koci buddhaveneyyo ahosi,",
  "tika-vin01t2:700_7": "atha satthā imaṃ aḍḍhamāsaṃ phalasamāpattisukhena vītināmessāmi,",
  "tika-vin01t2:700_8": "iti mayhañceva sukhavihāro bhavissati,",
  "tika-vin01t2:700_9": "anāgate ca pacchimā janatā ‘satthāpi gaṇaṃ pahāya ekako vihāsi,",
  "tika-vin01t2:700_10": "kimaṅgaṃ pana maya’nti diṭṭhānugatiṃ āpajjissati,",
  "tika-vin01t2:700_11": "tadassa bhavissati dīgharattaṃ hitāya sukhāyāti iminā kāraṇena evamāhā”ti.",
  "tika-vin01t2:700_12": "Neva koci bhagavantaṃ upasaṅkamatīti ṭhapetvā piṇḍapātanīhārakaṃ añño koci neva bhagavantaṃ upasaṅkamati,",
  "tika-vin01t2:700_13": "bhikkhusaṅgho pana satthu vacanaṃ sampaṭicchitvā ekaṃ bhikkhuṃ adāsi.",
  "tika-vin01t2:700_14": "So pātova gandhakuṭipariveṇasammajjanamukhodakadantakaṭṭhadānādīni sabbakiccāni tasmiṃ tasmiṃ khaṇe katvā apagacchati.",
  "tika-vin01t2:701_0": "Anekakāraṇasammissoti ettha kāyassa asuciduggandhajegucchapaṭikūlatāva anekakāraṇaṃ.",
  "tika-vin01t2:701_1": "Maṇḍanakapakatikoti alaṅkārakasabhāvo.",
  "tika-vin01t2:701_2": "Koci taruṇopi yuvā na hoti,",
  "tika-vin01t2:701_3": "koci yuvāpi maṇḍanakajātiko na hoti yathā upasantasabhāvo ālasiyabyasanādīhi vā abhibhūto,",
  "tika-vin01t2:701_4": "idha pana daharo ceva yuvā ca maṇḍanakajātiko ca adhippeto.",
  "tika-vin01t2:701_5": "Paṭhamayobbanaṃ nāma pannarasavassato yāva dvattiṃsa saṃvaccharāni,",
  "tika-vin01t2:701_6": "soḷasavassato vā yāva tettiṃsa vassāni.",
  "tika-vin01t2:701_7": "Kuṇapanti matakaḷevaraṃ,",
  "tika-vin01t2:701_8": "ahissa kuṇapaṃ ahikuṇapaṃ.",
  "tika-vin01t2:701_9": "Evaṃ itarānipi.",
  "tika-vin01t2:701_10": "Atipaṭikūlajigucchanīyasabhāvato cettha imāneva tīṇi vuttānīti veditabbāni.",
  "tika-vin01t2:701_11": "Aññesañhi sasasūkarādīnaṃ kuṇapaṃ manussā kaṭukabhaṇḍādīhi abhisaṅkharitvā paribhuñjantipi,",
  "tika-vin01t2:701_12": "imesaṃ pana kuṇapaṃ abhinavampi jigucchantiyeva,",
  "tika-vin01t2:701_13": "ko pana vādo kālātikkamena pūtibhūte.",
  "tika-vin01t2:701_14": "Atipaṭikūlajigucchanīyatā ca nesaṃ ativiya duggandhatāya,",
  "tika-vin01t2:701_15": "sā ca ahīnaṃ tikhiṇakopatāya kukkuramanussānaṃ odanakummāsūpacayatāya ca sarīrassa hotīti vadanti.",
  "tika-vin01t2:702_0": "Samaṇakuttakoti samaṇakiccako,",
  "tika-vin01t2:702_1": "kāsāvanivāsanādivasena samaṇakiccakārīti vuttaṃ hoti.",
  "tika-vin01t2:702_2": "Tenāha “samaṇavesadhārako”ti.",
  "tika-vin01t2:702_3": "Sabbamakaṃsūti puthujjanā sāvajjepi tattha anavajjasaññino hutvā karaṇakārāpanasamanuññatādibhedaṃ sabbamakaṃsu.",
  "tika-vin01t2:702_4": "Lohitakanti ettha “lohitagata”ntipi paṭhanti.",
  "tika-vin01t2:702_5": "Vaggūti matā vaggumatā.",
  "tika-vin01t2:702_6": "Puññasammatāti pujjabhavaphalanibbattanena sattānaṃ punanena visodhanena puññanti sammatā.",
  "tika-vin01t2:702_7": "Pavāhessāmīti gamayissāmi,",
  "tika-vin01t2:702_8": "visodhessāmīti attho.",
  "tika-vin01t2:703_0": "163.",
  "tika-vin01t2:703_1": "Māradheyyaṃ vuccati tebhūmakā dhammā.",
  "tika-vin01t2:703_2": "Vacanatthato pana mārassa dheyyaṃ māradheyyaṃ.",
  "tika-vin01t2:703_3": "Dheyyanti ṭhānaṃ vatthu nivāso gocaro.",
  "tika-vin01t2:703_4": "Māro vā ettha dhiyati tiṭṭhati pavattatīti māradheyyaṃ,",
  "tika-vin01t2:703_5": "māroti cettha kilesamāro adhippeto,",
  "tika-vin01t2:703_6": "kilesamāravaseneva ca devaputtamārassa kāmabhave ādhipaccanti.",
  "tika-vin01t2:703_7": "Māravisayaṃ nātikkamissatīti cintetvāti evamayaṃ saṃvegaṃ paṭilabhitvā māravisayaṃ atikkameyyāpi,",
  "tika-vin01t2:703_8": "mayā pana evaṃ vutte uppannaṃ saṃvegaṃ paṭippassambhetvā māravisayaṃ nātikkamissatīti evaṃ cintetvā.",
  "tika-vin01t2:703_9": "Dvivacananti dvikkhattuṃ vacanaṃ,",
  "tika-vin01t2:703_10": "āmeḍitavacananti vuttaṃ hoti.",
  "tika-vin01t2:703_11": "Niyojentīti ettha ayaṃ andhabālā devatā evaṃ uppannasaṃvegamūlakaṃ samaṇadhammaṃ katvā “ayaṃ māravisayaṃ",
  "tika-vin01t2:703_12": "atikkameyyāpī”ti cintetvā attano aññāṇatāya “matā saṃsārato muccantī”ti evaṃladdhikāpi samānā attano",
  "tika-vin01t2:703_13": "laddhivasena matā bhikkhū saṃsārato muccantīti imamatthaṃ anupaparikkhitvā taṃ tattha niyojesīti veditabbaṃ.",
  "tika-vin01t2:704_0": "Kiñcāpi asubhakathaṃ kathentena bhagavatā yathā tesaṃ bhikkhūnaṃ maraṇabhayaṃ na bhavissati,",
  "tika-vin01t2:704_1": "tathā desitattā bhikkhūnañca taṃ dhammakathaṃ sutvā asubhabhāvanānuyogena kāye vigatachandarāgatāya maraṇassa abhipatthitabhāvato bhayaṃ natthi,",
  "tika-vin01t2:704_2": "taṃ pana asihatthaṃ tathā vicarantaṃ disvā tadaññesaṃ bhikkhūnaṃ uppajjanakabhayaṃ sandhāya “hotiyeva bhaya”ntiādi vuttanti vadanti.",
  "tika-vin01t2:704_3": "“Attanāpi attānaṃ jīvitā voropenti,",
  "tika-vin01t2:704_4": "aññamaññampi jīvitā voropentī”ti vuttattā “sabbānipi tāni pañca bhikkhusatāni jīvitā voropesī”ti idaṃ yebhuyyavasena vuttanti gahetabbaṃ.",
  "tika-vin01t2:704_5": "Appakañhi ūnamadhikaṃ vā gaṇanūpagaṃ na hotīti “pañcasatānī”ti vuttaṃ.",
  "tika-vin01t2:704_6": "Tasmā ye ca attanāva attānaṃ aññamaññañca jīvitā voropesuṃ,",
  "tika-vin01t2:704_7": "te ṭhapetvā avasese puthujjanabhikkhū sabbe ca ariye ayaṃ jīvitā voropesīti veditabbaṃ.",
  "tika-vin01t2:705_0": "164.",
  "tika-vin01t2:705_1": "Paṭisallānā vuṭṭhitoti ettha paṭisallānanti tehi tehi sattasaṅkhārehi paṭinivattitvā apasakkitvā sallānaṃ nilīyanaṃ vivecanaṃ,",
  "tika-vin01t2:705_2": "kāyacittehi tato vivittatā ekībhāvoti vuttaṃ hoti.",
  "tika-vin01t2:705_3": "Tenāha “ekībhāvato”ti,",
  "tika-vin01t2:705_4": "pavivekatoti attho.",
  "tika-vin01t2:705_5": "Ekībhāvoti hi kāyacittaviveko vutto.",
  "tika-vin01t2:705_6": "Vuṭṭhitoti tato duvidhavivekato bhavaṅguppattiyā rūpārammaṇādisaṅkhārasamāyogena gahaṭṭhapabbajitādisattasamāgamena ca apeto.",
  "tika-vin01t2:705_7": "Uddesaṃ paripucchaṃ gaṇhantīti attano attano ācariyānaṃ santike gaṇhanti.",
  "tika-vin01t2:705_8": "Kāmaṃ dasānussatiggahaṇeneva ānāpānassatipi gahitā,",
  "tika-vin01t2:705_9": "sā pana tattha sannipatitabhikkhūsu bahūnaṃ sappāyā sātthikā ca,",
  "tika-vin01t2:705_10": "tasmā puna gahitā.",
  "tika-vin01t2:705_11": "Tathā hi bhagavā tameva kammaṭṭhānaṃ tesaṃ bhikkhūnaṃ kathesi.",
  "tika-vin01t2:705_12": "Āhāre paṭikūlasaññā asubhakammaṭṭhānasadisā,",
  "tika-vin01t2:705_13": "cattāro pana āruppā ādikammikānaṃ ananurūpāti tesaṃ idha aggahaṇaṃ daṭṭhabbaṃ.",
  "tika-vin01t2:706_0": "Vesāliṃ upanissāyāti vesālīnagaraṃ gocaragāmaṃ katvā.",
  "tika-vin01t2:706_1": "Upaṭṭhānasālāyanti dhammasabhāyaṃ.",
  "tika-vin01t2:706_2": "Muhuttenevāti satthari saddhamme ca gāravena upagatabhikkhūnaṃ vacanasamanantarameva uṭṭhahiṃsūti katvā vuttaṃ.",
  "tika-vin01t2:706_3": "Buddhakāle kira bhikkhū bhagavato sandesaṃ sirasā sampaṭicchituṃ ohitasotā viharanti.",
  "tika-vin01t2:706_4": "Yassāti yassa kattabbassa.",
  "tika-vin01t2:706_5": "Kālanti desanākālaṃ sandhāya vadati.",
  "tika-vin01t2:707_0": "Paṭhamapaññattinidānavaṇṇanā niṭṭhitā.",
  "tika-vin01t2:708_0": "Ānāpānassatisamādhikathāvaṇṇanā",
  "tika-vin01t2:709_0": "165.",
  "tika-vin01t2:709_1": "Arahattappattiyāti arahattappattiatthāya.",
  "tika-vin01t2:709_2": "Aññaṃ pariyāyanti arahattādhigamatthāya aññampi kāraṇaṃ.",
  "tika-vin01t2:709_3": "Ācikkhantoti pasaṃsāpubbakaṃ desento,",
  "tika-vin01t2:709_4": "pasaṃsā ca tattha abhirucijananena ussāhanatthā.",
  "tika-vin01t2:709_5": "Tañhi sutvā bhikkhū “bhagavā imaṃ samādhiṃ anekehi ākārehi pasaṃsati,",
  "tika-vin01t2:709_6": "santo kirāyaṃ samādhi paṇīto ca asecanako ca sukho ca vihāro,",
  "tika-vin01t2:709_7": "pāpadhamme ca ṭhānaso antaradhāpetī”ti sañjātābhirucino ussāhajātā sakkaccaṃ anuyuñjitabbaṃ paṭipajjitabbaṃ maññanti.",
  "tika-vin01t2:710_0": "Atthayojanakkamanti atthañca yojanakkamañca.",
  "tika-vin01t2:710_1": "Bhagavā attano paccakkhabhūtaṃ samādhiṃ desanānubhāvena tesampi bhikkhūnaṃ āsannaṃ paccakkhañca karonto sampiṇḍanavasena “ayampi kho”tiādimāha.",
  "tika-vin01t2:710_2": "Assāsapassāsapariggāhikāti dīgharassādivisesehi saddhiṃ assāsapassāse paricchijja gāhikā,",
  "tika-vin01t2:710_3": "te ārabbha pavattāti attho.",
  "tika-vin01t2:711_0": "Idāni yathāvuttamatthaṃ pāḷiyā vibhāvento āha “vuttañheta”ntiādi.",
  "tika-vin01t2:711_1": "Tattha no passāso no assāsoti so soyeva attho paṭisedhena visesetvā vutto.",
  "tika-vin01t2:711_2": "Assāsavasenāti assāsaṃ ārammaṇaṃ katvāti vuttaṃ hoti.",
  "tika-vin01t2:711_3": "Passāsavasenāti etthāpi eseva nayo.",
  "tika-vin01t2:711_4": "Upaṭṭhānaṃ satīti asammussanatāya tameva assāsaṃ passāsañca upagantvā ṭhānaṃ sati nāmāti attho.",
  "tika-vin01t2:711_5": "Ettāvatā ānāpānesu sati ānāpānassatīti ayamattho vutto hoti.",
  "tika-vin01t2:711_6": "Idāni sativaseneva puggalaṃ niddisitukāmena “yo assasati,",
  "tika-vin01t2:711_7": "tassupaṭṭhāti,",
  "tika-vin01t2:711_8": "yo passasati,",
  "tika-vin01t2:711_9": "tassupaṭṭhātī”ti vuttaṃ.",
  "tika-vin01t2:711_10": "Yo assasati,",
  "tika-vin01t2:711_11": "tassa sati assāsaṃ upagantvā tiṭṭhati.",
  "tika-vin01t2:711_12": "Yo passasati,",
  "tika-vin01t2:711_13": "tassa sati passāsaṃ upagantvā tiṭṭhatīti attho.",
  "tika-vin01t2:712_0": "Yuttoti sampayutto.",
  "tika-vin01t2:712_1": "Ānāpānassatiyanti ānāpānassatiyaṃ paccayabhūtāyanti attho.",
  "tika-vin01t2:712_2": "Purimasmiñhi atthe samādhissa satiyā sahajātādipaccayabhāvo vutto sampayuttavacanato,",
  "tika-vin01t2:712_3": "dutiyasmiṃ pana upanissayabhāvopi.",
  "tika-vin01t2:712_4": "Upacārajjhānasahagatā hi sati appanāsamādhissa upanissayo hotīti ubhayathāpi sahajātādīnaṃ sattannampi paccayānaṃ vasena paccayabhāvaṃ dasseti.",
  "tika-vin01t2:712_5": "“Puna caparaṃ, udāyi,",
  "tika-vin01t2:712_6": "akkhātā mayā sāvakānaṃ paṭipadā,",
  "tika-vin01t2:712_7": "yathāpaṭipannā me sāvakā cattāro satipaṭṭhāne bhāventī”tiādīsu uppādanavaḍḍhanaṭṭhena bhāvanāti vuccatīti",
  "tika-vin01t2:712_8": "tadubhayavasena atthaṃ dassento “bhāvitoti uppādito vaḍḍhito cā”ti āha.",
  "tika-vin01t2:712_9": "Tattha bhāvaṃ vijjamānataṃ ito gatoti bhāvito,",
  "tika-vin01t2:712_10": "uppādito paṭiladdhamattoti attho.",
  "tika-vin01t2:712_11": "Uppanno pana laddhāsevano bhāvito,",
  "tika-vin01t2:712_12": "paguṇabhāvaṃ āpādito vaḍḍhitoti attho.",
  "tika-vin01t2:712_13": "Bahulīkatoti bahulaṃ pavattito.",
  "tika-vin01t2:712_14": "Tena āvajjanādivasībhāvappattimāha.",
  "tika-vin01t2:712_15": "Yo hi vasībhāvaṃ āpādito,",
  "tika-vin01t2:712_16": "so icchiticchitakkhaṇe samāpajjitabbato punappunaṃ pavattissati.",
  "tika-vin01t2:712_17": "Tena vuttaṃ “punappunaṃ kato”ti.",
  "tika-vin01t2:712_18": "Yathā “idheva,",
  "tika-vin01t2:712_19": "bhikkhave,",
  "tika-vin01t2:712_20": "samaṇo vivicceva kāmehī”ti ca evamādīsu paṭhamapade vutto eva-",
  "tika-vin01t2:712_21": "saddo dutiyādīsupi vuttoyeva hoti,",
  "tika-vin01t2:712_22": "evamidhāpīti āha “ubhayattha eva-",
  "tika-vin01t2:712_23": "saddena niyamo veditabbo”ti.",
  "tika-vin01t2:713_0": "Ubhayapadaniyamena laddhaguṇaṃ dassetuṃ “ayaṃ hī”tiādi vuttaṃ.",
  "tika-vin01t2:713_1": "Asubhakammaṭṭhānanti asubhārammaṇaṃ jhānamāha.",
  "tika-vin01t2:713_2": "Tañhi asubhesu yogakammabhāvato yogino sukhavisesānaṃ kāraṇabhāvato ca “asubhakammaṭṭhāna”nti vuccati.",
  "tika-vin01t2:713_3": "Kevalanti iminā ārammaṇaṃ nivatteti.",
  "tika-vin01t2:713_4": "Paṭivedhavasenāti jhānapaṭivedhavasena.",
  "tika-vin01t2:713_5": "Jhānañhi bhāvanāvisesena ijjhantaṃ attano visayaṃ paṭivijjhantameva pavattati yathāsabhāvato paṭivijjhīyati cāti paṭivedhoti vuccati.",
  "tika-vin01t2:713_6": "Oḷārikārammaṇattāti bībhacchārammaṇattā.",
  "tika-vin01t2:713_7": "Paṭikūlārammaṇattāti jigucchitabbārammaṇattā.",
  "tika-vin01t2:713_8": "Pariyāyenāti kāraṇena lesantarena vā.",
  "tika-vin01t2:713_9": "Ārammaṇasantatāyapīti anukkamena vicetabbataṃ pattārammaṇassa paramasukhumataṃ sandhāyāha.",
  "tika-vin01t2:713_10": "Sante hi sannisinne ārammaṇe pavattamāno dhammo sayampi sannisinnova hoti. Tenāha –",
  "tika-vin01t2:713_11": "“santo vūpasanto nibbuto”ti,",
  "tika-vin01t2:713_12": "nibbutasabbapariḷāhoti attho.",
  "tika-vin01t2:713_13": "Ārammaṇasantatāya tadārammaṇānaṃ dhammānaṃ santatā lokuttaradhammārammaṇāhi paccavekkhaṇāhi dīpetabbā.",
  "tika-vin01t2:714_0": "Nāssa santapaṇītabhāvāvahaṃ kiñci secananti asecanako,",
  "tika-vin01t2:714_1": "asecanakattā anāsittako,",
  "tika-vin01t2:714_2": "anāsittakattā eva abbokiṇṇo asammisso parikammādinā,",
  "tika-vin01t2:714_3": "tatoyeva pāṭiyekko,",
  "tika-vin01t2:714_4": "visuṃyeveko āveṇiko asādhāraṇo.",
  "tika-vin01t2:714_5": "Sabbametaṃ sarasato eva santabhāvaṃ dassetuṃ vuttaṃ,",
  "tika-vin01t2:714_6": "parikammaṃ vā santabhāvanimittaṃ.",
  "tika-vin01t2:714_7": "Parikammanti ca kasiṇakaraṇādinimittuppādapariyosānaṃ,",
  "tika-vin01t2:714_8": "tādisaṃ idha natthīti adhippāyo.",
  "tika-vin01t2:714_9": "Tadā hi kammaṭṭhānaṃ nirassādattā asantaṃ appaṇītaṃ siyā.",
  "tika-vin01t2:714_10": "Upacārena vā natthi ettha santatāti yojanā.",
  "tika-vin01t2:714_11": "Yathā upacārakkhaṇe nīvaraṇavigamena aṅgapātubhāvena ca paresaṃ santatā hoti,",
  "tika-vin01t2:714_12": "na evamimassa.",
  "tika-vin01t2:714_13": "Ayaṃ pana ādimanasi…pe…",
  "tika-vin01t2:714_14": "paṇīto cāti yojanā.",
  "tika-vin01t2:714_15": "Kecīti uttaravihāravāsike sandhāyāha.",
  "tika-vin01t2:714_16": "Anāsittakoti upasecanena anāsittako.",
  "tika-vin01t2:714_17": "Tenāha “ojavanto”ti,",
  "tika-vin01t2:714_18": "ojavantasadisoti attho.",
  "tika-vin01t2:714_19": "Madhuroti iṭṭho.",
  "tika-vin01t2:714_20": "Cetasikasukhappaṭilābhasaṃvattanaṃ tikacatukkajjhānavasena upekkhāya vā santabhāvena sukhagatikattā sabbesampi vasena veditabbaṃ.",
  "tika-vin01t2:714_21": "Jhānasamuṭṭhānapaṇītarūpaphuṭasarīratāvasena pana kāyikasukhappaṭilābhasaṃvattanaṃ daṭṭhabbaṃ,",
  "tika-vin01t2:714_22": "tañca kho jhānato vuṭṭhitakāle.",
  "tika-vin01t2:714_23": "Imasmiṃ pakkhe appitappitakkhaṇeti idaṃ hetumhi bhummavacanaṃ daṭṭhabbaṃ.",
  "tika-vin01t2:715_0": "Avikkhambhiteti jhānena sakasantānato anīhaṭe appahīne.",
  "tika-vin01t2:715_1": "Akosallasambhūteti akosallaṃ vuccati avijjā,",
  "tika-vin01t2:715_2": "tato sambhūte.",
  "tika-vin01t2:715_3": "Avijjāpubbaṅgamā hi sabbe pāpadhammā.",
  "tika-vin01t2:715_4": "Khaṇenevāti attano pavattikkhaṇeneva.",
  "tika-vin01t2:715_5": "Antaradhāpetīti ettha antaradhāpanaṃ vināsanaṃ.",
  "tika-vin01t2:715_6": "Taṃ pana jhānakattukassa idhādhippetattā pariyuṭṭhānappahānaṃ hotīti āha “vikkhambhetī”ti.",
  "tika-vin01t2:715_7": "Vūpasametīti visesena upasameti.",
  "tika-vin01t2:715_8": "Visesena upasamanaṃ pana sammadeva upasamanaṃ hotīti āha “suṭṭhu upasametī”ti.",
  "tika-vin01t2:716_0": "Nanu ca aññopi samādhi attano pavattikkhaṇeneva paṭipakkhadhamme antaradhāpeti vūpasameti,",
  "tika-vin01t2:716_1": "atha kasmā ayameva samādhi evaṃ visesetvā vuttoti?",
  "tika-vin01t2:716_2": "Pubbabhāgato paṭṭhāya nānāvitakkavūpasamanasabbhāvato.",
  "tika-vin01t2:716_3": "Vuttañhetaṃ “ānāpānassati bhāvetabbā vitakkupacchedāyā”ti.",
  "tika-vin01t2:716_4": "Apica tikkhapaññassa ñāṇuttarassetaṃ kammaṭṭhānaṃ,",
  "tika-vin01t2:716_5": "ñāṇuttarassa ca kilesappahānaṃ itarehi sātisayaṃ yathā saddhādhimuttehi diṭṭhippattassa,",
  "tika-vin01t2:716_6": "tasmā imaṃ visesaṃ sandhāya “ṭhānaso antaradhāpeti vūpasametī”ti vuttaṃ.",
  "tika-vin01t2:716_7": "Atha vā nimittapātubhāve sati khaṇeneva aṅgapātubhāvasabbhāvato ayameva samādhi “ṭhānaso antaradhāpeti",
  "tika-vin01t2:716_8": "vūpasametī”ti vutto yathā taṃ mahato akālameghassa uṭṭhitassa dhārānipāte khaṇeneva pathaviyaṃ rajojallassa vūpasamo.",
  "tika-vin01t2:716_9": "Tenevāha “seyyathāpi,",
  "tika-vin01t2:716_10": "bhikkhave,",
  "tika-vin01t2:716_11": "mahā akālamegho uṭṭhito”tiādi.",
  "tika-vin01t2:716_12": "Sāsanikassa jhānabhāvanā yebhuyyena nibbedhabhāgiyāva hotīti āha “nibbedhabhāgiyattā”ti.",
  "tika-vin01t2:716_13": "Buddhānaṃ pana ekaṃsena nibbedhabhāgiyāva hoti.",
  "tika-vin01t2:716_14": "Imameva hi kammaṭṭhānaṃ bhāvetvā sabbepi sammāsambuddhā sammāsambodhiṃ adhigacchanti,",
  "tika-vin01t2:716_15": "ariyamaggassa pādakabhūto ayaṃ samādhi anukkamena vaḍḍhitvā ariyamaggabhāvaṃ upagato viya hotīti āha “anupubbena ariyamaggavuḍḍhippatto”ti.",
  "tika-vin01t2:716_16": "Ayaṃ panattho virāganirodhapaṭinissaggānupassanānaṃ vasena sammadeva yujjati.",
  "tika-vin01t2:717_0": "Kathanti idaṃ pucchanākāravibhāvanapadaṃ,",
  "tika-vin01t2:717_1": "pucchā cettha kathetukamyatāvasena aññesaṃ asambhavato,",
  "tika-vin01t2:717_2": "sā ca upari desanaṃ āruḷhānaṃ sabbesaṃ pakāravisesānaṃ āmasanavasenāti imamatthaṃ dassento “kathanti…pe…",
  "tika-vin01t2:717_3": "vitthāretukamyatāpucchā”ti āha.",
  "tika-vin01t2:717_4": "Kathaṃ bahulīkatoti etthāpi ānāpānassatisamādhīti padaṃ ānetvā sambandhitabbaṃ.",
  "tika-vin01t2:717_5": "Tattha kathanti ānāpānassatisamādhibahulīkāraṃ nānappakārato vitthāretukamyatāpucchā.",
  "tika-vin01t2:717_6": "Bahulīkato ānāpānassatisamādhīti tathā puṭṭhadhammanidassananti imamatthaṃ “eseva nayo”ti imināyeva atidissati.",
  "tika-vin01t2:717_7": "Heṭṭhā papañcavasena vuttamatthaṃ sukhaggahaṇatthaṃ saṅgahetvā dassento “ayaṃ panettha saṅkhepattho”ti āha,",
  "tika-vin01t2:717_8": "piṇḍatthoti vuttaṃ hoti.",
  "tika-vin01t2:718_0": "Tamatthanti taṃ “kathaṃ bhāvito”tiādinā pucchāvasena saṅkhepato vuttamatthaṃ.",
  "tika-vin01t2:718_1": "“Idha tathāgato loke uppajjatī”tiādīsu idha-",
  "tika-vin01t2:718_2": "saddo lokaṃ upādāya vutto.",
  "tika-vin01t2:718_3": "“Idheva tiṭṭhamānassā”tiādīsu okāsaṃ. “Idhāhaṃ,",
  "tika-vin01t2:718_4": "bhikkhave,",
  "tika-vin01t2:718_5": "bhuttāvī assaṃ pavārito”tiādīsu padapūraṇamattaṃ.",
  "tika-vin01t2:718_6": "“Idha bhikkhu dhammaṃ pariyāpuṇātī”tiādīsu pana sāsanaṃ. “Idha,",
  "tika-vin01t2:718_7": "bhikkhave,",
  "tika-vin01t2:718_8": "bhikkhū”ti idhāpi sāsanamevāti dassento “bhikkhave,",
  "tika-vin01t2:718_9": "imasmiṃ sāsane bhikkhū”ti vatvā tamevatthaṃ pākaṭaṃ katvā dassetuṃ “ayaṃ hī”tiādimāha.",
  "tika-vin01t2:718_10": "Tattha sabbappakāraānāpānassatisamādhinibbattakassāti sabbappakāraggahaṇaṃ soḷasa pakāre sandhāya.",
  "tika-vin01t2:718_11": "Te hi imasmiṃyeva sāsane.",
  "tika-vin01t2:718_12": "Bāhirakā hi jānantā ādito catuppakārameva jānanti.",
  "tika-vin01t2:718_13": "Tenāha “aññasāsanassa tathābhāvappaṭisedhano”ti,",
  "tika-vin01t2:718_14": "yathāvuttassa puggalassa nissayabhāvappaṭisedhanoti attho.",
  "tika-vin01t2:718_15": "Etena “idha,",
  "tika-vin01t2:718_16": "bhikkhave”ti idaṃ antogadhaeva-",
  "tika-vin01t2:718_17": "saddanti dasseti.",
  "tika-vin01t2:718_18": "Santi hi ekapadānipi avadhāraṇāni yathā vāyubhakkhoti.",
  "tika-vin01t2:718_19": "Tenevāha “idheva,",
  "tika-vin01t2:718_20": "bhikkhave,",
  "tika-vin01t2:718_21": "samaṇo”tiādi.",
  "tika-vin01t2:718_22": "Paripuṇṇasamaṇakaraṇadhammo hi yo,",
  "tika-vin01t2:718_23": "so sabbappakāraānāpānassatisamādhinibbattako.",
  "tika-vin01t2:718_24": "Parappavādāti paresaṃ aññatitthiyānaṃ nānappakāravādā titthāyatanāni.",
  "tika-vin01t2:719_0": "Araññādikasseva bhāvanānurūpasenāsanataṃ dassetuṃ “imassa hī”tiādi vuttaṃ.",
  "tika-vin01t2:719_1": "Duddamo damathaṃ anupagato goṇo kūṭagoṇo.",
  "tika-vin01t2:719_2": "Yathā thanehi sabbaso khīraṃ na paggharati,",
  "tika-vin01t2:719_3": "evaṃ dohapaṭibandhinī kūṭadhenu.",
  "tika-vin01t2:719_4": "Assāti gopassa.",
  "tika-vin01t2:719_5": "Rūpasaddādike paṭicca uppajjanakaassādo rūpārammaṇādiraso.",
  "tika-vin01t2:719_6": "Pubbe āciṇṇārammaṇanti pabbajitato pubbe,",
  "tika-vin01t2:719_7": "anādimati vā saṃsāre paricitārammaṇaṃ.",
  "tika-vin01t2:719_8": "Upacāravasena upanisīdati,",
  "tika-vin01t2:719_9": "appanāvasena upanipajjatīti yojetabbaṃ.",
  "tika-vin01t2:720_0": "Idhāti imasmiṃ sāsane.",
  "tika-vin01t2:720_1": "Nibandheyyāti bandheyya.",
  "tika-vin01t2:720_2": "Satiyāti sammadeva kammaṭṭhānasallakkhaṇavasappavattāya satiyā.",
  "tika-vin01t2:720_3": "Ārammaṇeti kammaṭṭhānārammaṇe.",
  "tika-vin01t2:720_4": "Daḷhanti thiraṃ,",
  "tika-vin01t2:720_5": "yathā satokārissa upacārappanābhedo samādhi ijjhati,",
  "tika-vin01t2:720_6": "tathā thāmagataṃ katvāti attho.",
  "tika-vin01t2:721_0": "Muddhabhūtanti santatādivisesaguṇavantatāya buddhādīhi ariyehi samāsevitabhāvato ca muddhasadisaṃ,",
  "tika-vin01t2:721_1": "uttamanti attho.",
  "tika-vin01t2:721_2": "Visesādhigamadiṭṭhadhammasukhavihārapadaṭṭhānanti sabbesaṃ buddhānaṃ ekaccānaṃ paccekabuddhānaṃ buddhasāvakānañca",
  "tika-vin01t2:721_3": "visesādhigamassa ceva aññakammaṭṭhānena adhigatavisesānaṃ diṭṭhadhammasukhavihārassa ca padaṭṭhānabhūtaṃ.",
  "tika-vin01t2:721_4": "Vatthuvijjācariyo viya bhagavā yogīnaṃ anurūpanivāsaṭṭhānupadissanato.",
  "tika-vin01t2:721_5": "Bhikkhu dīpisadiso araññe ekako viharitvā paṭipakkhanimmathanena icchitatthasādhanato.",
  "tika-vin01t2:721_6": "Phalamuttamanti sāmaññaphalamāha.",
  "tika-vin01t2:721_7": "Parakkamajavayoggabhūminti bhāvanussāhajavassa yoggakaraṇabhūmibhūtaṃ.",
  "tika-vin01t2:722_0": "Evaṃ vuttalakkhaṇesūti abhidhammapariyāyena suttantapariyāyena vuttalakkhaṇesu.",
  "tika-vin01t2:722_1": "Rukkhasamīpanti “yāvatā majjhanhike kāle samantā chāyā pharati,",
  "tika-vin01t2:722_2": "nivāte paṇṇāni patanti,",
  "tika-vin01t2:722_3": "ettāvatā rukkhamūlanti vuccatī”ti evaṃ vuttaṃ rukkhassa samīpaṭṭhānaṃ.",
  "tika-vin01t2:722_4": "Avasesasattavidhasenāsananti pabbataṃ kandaraṃ giriguhaṃ susānaṃ vanappatthaṃ abbhokāsaṃ palālapuñjanti evaṃ vuttaṃ.",
  "tika-vin01t2:722_5": "Ututtayānukūlaṃ dhātucariyānukūlanti gimhādiututtayassa semhādidhātuttayassa mohādicaritattayassa ca anukūlaṃ.",
  "tika-vin01t2:722_6": "Tathā hi gimhakāle araññaṃ anukūlaṃ sommasītalabhāvato,",
  "tika-vin01t2:722_7": "hemante rukkhamūlaṃ himapātanivāraṇato,",
  "tika-vin01t2:722_8": "vassakāle suññāgāraṃ vassanivāraṇagehasambhavato.",
  "tika-vin01t2:722_9": "Semhadhātukassa semhapakatikassa araññaṃ anukūlaṃ dūraṃ gantvā bhikkhācaraṇena semhassa vūpasamanato,",
  "tika-vin01t2:722_10": "pittadhātukassa rukkhamūlaṃ anukūlaṃ sītavātasamphassasambhavato,",
  "tika-vin01t2:722_11": "vātadhātukassa suññāgāraṃ anukūlaṃ vātanivāraṇato.",
  "tika-vin01t2:722_12": "Mohacaritassa araññaṃ anukūlaṃ.",
  "tika-vin01t2:722_13": "Mahāaraññe hi cittaṃ na saṅkucati vivaṭaṅgaṇabhāvato,",
  "tika-vin01t2:722_14": "dosacaritassa rukkhamūlaṃ anukūlaṃ pasādanīyabhāvato,",
  "tika-vin01t2:722_15": "rāgacaritassa suññāgāraṃ anukūlaṃ visabhāgārammaṇānaṃ pavesanivāraṇato.",
  "tika-vin01t2:722_16": "Alīnānuddhaccapakkhikanti asaṅkocāvikkhepapakkhikaṃ.",
  "tika-vin01t2:722_17": "Sayanañhi kosajjapakkhikaṃ,",
  "tika-vin01t2:722_18": "ṭhānacaṅkamanāni uddhaccapakkhikāni,",
  "tika-vin01t2:722_19": "na evaṃ nisajjā.",
  "tika-vin01t2:722_20": "Tato eva tassā santatā.",
  "tika-vin01t2:722_21": "Nisajjāya daḷhabhāvaṃ pallaṅkābhujanena,",
  "tika-vin01t2:722_22": "assāsapassāsānaṃ pavattanasukhataṃ uparimakāyassa ujukaṭṭhapanena,",
  "tika-vin01t2:722_23": "ārammaṇapariggahūpāyaṃ parimukhaṃ satiyā ṭhapanena dassento.",
  "tika-vin01t2:723_0": "Ūrubaddhāsananti ūrūnamadhobandhanavasena nisajjā.",
  "tika-vin01t2:723_1": "Heṭṭhimakāyassa anujukaṃ ṭhapanaṃ nisajjāvacaneneva bodhitanti.",
  "tika-vin01t2:723_2": "Ujuṃ kāyanti ettha kāya-",
  "tika-vin01t2:723_3": "saddo uparimakāyavisayoti āha –",
  "tika-vin01t2:723_4": "“uparimaṃ sarīraṃ ujukaṃ ṭhapetvā”ti.",
  "tika-vin01t2:723_5": "Taṃ pana ujukaṭṭhapanaṃ sarūpato payojanato ca dassetuṃ “aṭṭhārasā”tiādi vuttaṃ.",
  "tika-vin01t2:723_6": "Na paṇamantīti na oṇamanti.",
  "tika-vin01t2:723_7": "Na paripatatīti na vigacchati vīthiṃ na vilaṅgheti,",
  "tika-vin01t2:723_8": "tato eva pubbenāparaṃ visesuppattiyā vuḍḍhiṃ phātiṃ upagacchati.",
  "tika-vin01t2:723_9": "Idha pari-",
  "tika-vin01t2:723_10": "saddo abhi-",
  "tika-vin01t2:723_11": "saddena samānatthoti āha “kammaṭṭhānābhimukha”nti,",
  "tika-vin01t2:723_12": "bahiddhā puthuttārammaṇato nivāretvā kammaṭṭhānaṃyeva purakkhatvāti attho.",
  "tika-vin01t2:723_13": "Parīti pariggahaṭṭho “pariṇāyikā”tiādīsu viya.",
  "tika-vin01t2:723_14": "Niyyānaṭṭho paṭipakkhato niggamanaṭṭho,",
  "tika-vin01t2:723_15": "tasmā pariggahitaniyyānanti sabbathā gahitāsammosaṃ pariccattasammosaṃ satiṃ katvā,",
  "tika-vin01t2:723_16": "paramaṃ satinepakkaṃ upaṭṭhapetvāti attho.",
  "tika-vin01t2:723_17": "Satovāti satiyā samannāgato eva saranto eva assasati,",
  "tika-vin01t2:723_18": "nāssa kāci sativirahitā assāsappavatti hotīti attho.",
  "tika-vin01t2:723_19": "Sato passasatīti etthāpi satova passasatīti eva-",
  "tika-vin01t2:723_20": "saddo ānetvā vattabbo.",
  "tika-vin01t2:723_21": "Satokārīti sato eva hutvā satiyā eva vā kātabbassa kattā,",
  "tika-vin01t2:723_22": "karaṇasīlo vā.",
  "tika-vin01t2:724_0": "Bāttiṃsāya ākārehīti catūsu catukkesu āgatāni dīgharassādīni soḷasa padāni assāsapassāsavasena dvidhā",
  "tika-vin01t2:724_1": "vibhajitvā vuttehi dīghamassāsaṃ ādiṃ katvā paṭinissaggānupassipassāsapariyantehi bāttiṃsākārehi.",
  "tika-vin01t2:724_2": "Yadi “satova assasati,",
  "tika-vin01t2:724_3": "sato passasatī”ti etassa vibhaṅge vuttaṃ,",
  "tika-vin01t2:724_4": "atha kasmā “assasati passasati”cceva avatvā “satokārī”ti vuttaṃ?",
  "tika-vin01t2:724_5": "Ekarasaṃ desanaṃ kātukāmatāya.",
  "tika-vin01t2:724_6": "Paṭhamacatukke padadvayameva hi vattamānakālavasena āgataṃ,",
  "tika-vin01t2:724_7": "itarāni anāgatakālavasena,",
  "tika-vin01t2:724_8": "tasmā ekarasaṃ desanaṃ kātukāmatāya sabbattha “satokāri”cceva vuttaṃ.",
  "tika-vin01t2:724_9": "Dīghaṃassāsavasenāti dīghaassāsavasena,",
  "tika-vin01t2:724_10": "vibhattialopaṃ katvā niddeso.",
  "tika-vin01t2:724_11": "Dīghanti vā bhagavatā vuttaassāsavasena.",
  "tika-vin01t2:724_12": "Cittassa ekaggataṃ avikkhepanti vikkhepassa paṭipakkhabhāvato avikkhepoti laddhanāmaṃ cittassa ekaggabhāvaṃ",
  "tika-vin01t2:724_13": "pajānato sati upaṭṭhitā ārammaṇaṃ upagantvā ṭhitā hoti.",
  "tika-vin01t2:724_14": "Tāya satiyā tena ñāṇenāti yathāvuttāya satiyā yathāvuttena ca ñāṇena.",
  "tika-vin01t2:724_15": "Idaṃ vuttaṃ hoti –",
  "tika-vin01t2:724_16": "dīghaṃ assāsaṃ ārammaṇabhūtaṃ avikkhittacittassa asammohato vā sampajānantassa tattha sati upaṭṭhitāva hoti,",
  "tika-vin01t2:724_17": "taṃ sampajānantassa ārammaṇakaraṇavasena asammohavasena vā sampajaññaṃ,",
  "tika-vin01t2:724_18": "tadadhīnasatisampajaññena taṃsamaṅgī yogāvacaro satokārī nāma hotīti.",
  "tika-vin01t2:724_19": "Paṭinissaggānupassī assāsavasenāti paṭinissaggānupassī hutvā assasanassa vasena.",
  "tika-vin01t2:724_20": "“Paṭinissaggānupassiassāsavasenā”ti vā pāṭho,",
  "tika-vin01t2:724_21": "tassa paṭinissaggānupassino assāsā paṭinissaggānupassiassāsā,",
  "tika-vin01t2:724_22": "tesaṃ vasenāti attho.",
  "tika-vin01t2:725_0": "Anto uṭṭhitasasanaṃ assāso,",
  "tika-vin01t2:725_1": "bahi uṭṭhitasasanaṃ passāsoti āha –",
  "tika-vin01t2:725_2": "“assāsoti bahinikkhamanavāto”tiādi.",
  "tika-vin01t2:725_3": "Suttantaṭṭhakathāyaṃ pana bahi uṭṭhahitvāpi anto sasanato assāso,",
  "tika-vin01t2:725_4": "anto uṭṭhahitvāpi bahi sasanato passāsoti katvā uppaṭipāṭiyā vuttaṃ.",
  "tika-vin01t2:725_5": "Atha vā mātukucchiyaṃ bahi nikkhamituṃ aladdhokāso nāsikāvāto mātukucchito nikkhantamatte paṭhamaṃ bahi",
  "tika-vin01t2:725_6": "nikkhamatīti vinayaṭṭhakathāyaṃ uppattikkamena “ādimhi sāso assāso”ti bahinikkhamanavāto vutto.",
  "tika-vin01t2:725_7": "Tenevāha “sabbesampi gabbhaseyyakāna”ntiādi.",
  "tika-vin01t2:725_8": "Suttantaṭṭhakathāyaṃ pana pavattiyaṃ bhāvanārambhasamaye paṭhamaṃ nāsikāvātassa anto ākaḍḍhitvā pacchā",
  "tika-vin01t2:725_9": "bahi vissajjanato pavattikkamena “ādimhi sāso assāso”ti antopavisanavāto vutto.",
  "tika-vin01t2:725_10": "Suttantanayoyeva cettha “assāsādimajjhapariyosānaṃ satiyā anugacchato ajjhattaṃ vikkhepagatena cittena",
  "tika-vin01t2:725_11": "kāyopi cittampi sāraddhā ca honti iñjitā ca phanditā ca,",
  "tika-vin01t2:725_12": "passāsādimajjhapariyosānaṃ satiyā anugacchato bahiddhā vikkhepagatena cittena kāyopi cittampi sāraddhā",
  "tika-vin01t2:725_13": "ca honti iñjitā ca phanditā cā”ti imāya pāḷiyā sameti.",
  "tika-vin01t2:725_14": "“Bhāvanārambhe pavattikkamasseva icchitattā sundarataro”ti vadanti.",
  "tika-vin01t2:725_15": "Tāluṃ āhacca nibbāyatīti tāluṃ āhacca nirujjhati.",
  "tika-vin01t2:725_16": "Tena kira sampatijāto bāladārako khipitaṃ karoti.",
  "tika-vin01t2:725_17": "Evaṃ tāvātiādi yathāvuttassa atthassa nigamanaṃ.",
  "tika-vin01t2:725_18": "Keci “evaṃ tāvāti anena pavattikkamena assāso bahinikkhamanavātoti gahetabbanti adhippāyo”ti vadanti.",
  "tika-vin01t2:726_0": "Addhānavasenāti kāladdhānavasena.",
  "tika-vin01t2:726_1": "Ayañhi addhāna-",
  "tika-vin01t2:726_2": "saddo kālassa desassa ca vācakoti.",
  "tika-vin01t2:726_3": "Tattha desaddhānaṃ udāharaṇabhāvena dassetvā kāladdhānassa vasena assāsapassāsānaṃ dīgharassataṃ vibhāvetuṃ “yathā hī”tiādi vuttaṃ.",
  "tika-vin01t2:726_4": "Tattha okāsaddhānanti okāsabhūtaṃ addhānaṃ.",
  "tika-vin01t2:726_5": "Pharitvāti byāpetvā.",
  "tika-vin01t2:726_6": "Cuṇṇavicuṇṇāpi anekakalāpabhāvena,",
  "tika-vin01t2:726_7": "dīghamaddhānanti dīghaṃ padesaṃ.",
  "tika-vin01t2:726_8": "Tasmāti saṇikaṃ pavattiyā dīghasantānatāya dīghāti vuccanti.",
  "tika-vin01t2:726_9": "Ettha ca hatthiādisarīre sunakhādisarīre ca assāsapassāsānaṃ desaddhānavisiṭṭhena kāladdhānavaseneva",
  "tika-vin01t2:726_10": "dīgharassatā vuttāti veditabbā “saṇikaṃ pūretvā saṇikameva nikkhamanti,",
  "tika-vin01t2:726_11": "sīghaṃ pūretvā sīghameva nikkhamantī”ti vacanato.",
  "tika-vin01t2:726_12": "Manussesūti samānappamāṇesupi manussasarīresu.",
  "tika-vin01t2:726_13": "Dīghaṃ assasantīti dīghaṃ assāsappabandhaṃ pavattentīti attho.",
  "tika-vin01t2:726_14": "Passasantīti etthāpi eseva nayo.",
  "tika-vin01t2:726_15": "Sunakhasasādayo viya rassaṃ assasanti passasanti cāti yojanā.",
  "tika-vin01t2:726_16": "Idaṃ pana dīghaṃ rassañca assasanaṃ passasanañca tesaṃ sattānaṃ sarīrassa sabhāvoti daṭṭhabbaṃ.",
  "tika-vin01t2:726_17": "Tesanti tesaṃ sattānaṃ.",
  "tika-vin01t2:726_18": "Teti assāsapassāsā.",
  "tika-vin01t2:726_19": "Ittaramaddhānanti appakaṃ kālaṃ.",
  "tika-vin01t2:726_20": "Navahākārehīti bhāvanamanuyuñjantassa pubbenāparaṃ aladdhavisesassa kevalaṃ addhānavasena ādito vuttā tayo ākārā,",
  "tika-vin01t2:726_21": "te ca kho ekacco assāsaṃ suṭṭhu sallakkheti,",
  "tika-vin01t2:726_22": "ekacco passāsaṃ,",
  "tika-vin01t2:726_23": "ekacco tadubhayanti imesaṃ tiṇṇaṃ puggalānaṃ vasena.",
  "tika-vin01t2:726_24": "Keci pana “assasatipi passasatipīti ekajjhaṃ vacanaṃ bhāvanāya nirantaraṃ pavattidassanattha”nti vadanti.",
  "tika-vin01t2:726_25": "Chandavasena pubbe viya tayo,",
  "tika-vin01t2:726_26": "tathā pāmojjavasenāti imehi navahi ākārehi.",
  "tika-vin01t2:727_0": "Kāmañcettha ekassa puggalassa tayo eva ākārā labbhanti,",
  "tika-vin01t2:727_1": "tantivasena pana sabbesaṃ pāḷiāruḷhattā tesaṃ vasena parikammassa kātabbattā ca “tatrāyaṃ bhikkhu navahākārehī”ti vuttaṃ.",
  "tika-vin01t2:727_2": "Evaṃ pajānatoti evaṃ yathāvuttehi ākārehi assāsapassāse pajānato,",
  "tika-vin01t2:727_3": "tattha manasikāraṃ pavattentassa.",
  "tika-vin01t2:727_4": "Ekenākārenāti dīghaṃassāsādīsu catūsu ākāresu ekena ākārena,",
  "tika-vin01t2:727_5": "navasu tīsu vā ekena.",
  "tika-vin01t2:727_6": "Tathā hi vakkhati –",
  "tika-vin01t2:728_0": "“Dīgho rasso ca assāso,",
  "tika-vin01t2:729_0": "Passāsopi ca tādiso;",
  "tika-vin01t2:730_0": "Cattāro vaṇṇā vattanti,",
  "tika-vin01t2:731_0": "Nāsikaggeva bhikkhuno”ti. ;",
  "tika-vin01t2:732_0": "Ayaṃ bhāvanā assāsapassāsakāyānupassanāti katvā vuttaṃ “kāyānupassanāsatipaṭṭhānabhāvanā sampajjatī”ti.",
  "tika-vin01t2:733_0": "Idāni pāḷivaseneva te nava ākāre bhāvanāvidhiñca dassetuṃ “yathāhā”tiādi āraddhaṃ.",
  "tika-vin01t2:733_1": "Tattha “kathaṃ pajānātī”ti pajānanavidhiṃ kathetukamyatāya pucchati.",
  "tika-vin01t2:733_2": "Dīghaṃ assāsanti vuttalakkhaṇaṃ dīghaṃ assāsaṃ.",
  "tika-vin01t2:733_3": "Addhānasaṅkhāteti addhānanti saṅkhaṃ gate dīghe kāle,",
  "tika-vin01t2:733_4": "dīghaṃ khaṇanti attho.",
  "tika-vin01t2:733_5": "Koṭṭhāsapariyāyo vā saṅkhāta-",
  "tika-vin01t2:733_6": "saddo “theyyasaṅkhāta”ntiādīsu viya,",
  "tika-vin01t2:733_7": "tasmā addhānasaṅkhāteti addhānakoṭṭhāse desabhāgeti attho.",
  "tika-vin01t2:733_8": "Chando uppajjatīti bhāvanāya pubbenāparaṃ visesaṃ āvahantiyā laddhassādattā tattha sātisayo kattukāmatālakkhaṇo kusalacchando uppajjati.",
  "tika-vin01t2:733_9": "Chandavasenāti tathāpavattachandassa vasena visesabhāvanamanuyuñjantassa kammaṭṭhānaṃ vuḍḍhiṃ phātiṃ gamentassa.",
  "tika-vin01t2:733_10": "Tato sukhumataranti yathāvuttachandappavattiyā purimakato sukhumataraṃ.",
  "tika-vin01t2:733_11": "Bhāvanābalena hi paṭippassaddhadarathapariḷāhatāya kāyassa assāsapassāsā sukhumatarā hutvā pavattanti.",
  "tika-vin01t2:733_12": "Pāmojjaṃ uppajjatīti assāsapassāsānaṃ sukhumatarabhāvena ārammaṇassa santataratāya kammaṭṭhānassa ca",
  "tika-vin01t2:733_13": "vīthippaṭipannatāya bhāvanācittasahagato pamodo khuddikādibhedā taruṇapīti uppajjati.",
  "tika-vin01t2:733_14": "Cittaṃ vivattatīti anukkamena assāsapassāsānaṃ ativiya sukhumatarabhāvappattiyā anupaṭṭhahane vicetabbākārappattehi tehi cittaṃ vinivattatīti keci.",
  "tika-vin01t2:733_15": "Bhāvanābalena pana sukhumatarabhāvappattesu assāsapassāsesu tattha paṭibhāganimitte uppanne pakatiassāsapassāsato cittaṃ nivattati.",
  "tika-vin01t2:733_16": "Upekkhā saṇṭhātīti tasmiṃ paṭibhāganimitte upacārappanābhede samādhimhi uppanne puna jhānanibbattanatthaṃ byāpārābhāvato ajjhupekkhanaṃ hoti,",
  "tika-vin01t2:733_17": "sā panāyaṃ upekkhā tatramajjhattupekkhāti veditabbā.",
  "tika-vin01t2:734_0": "Imehi navahi ākārehīti imehi yathāvuttehi navahi pakārehi pavattā.",
  "tika-vin01t2:734_1": "Dīghaṃ assāsapassāsā kāyoti dīghākārā assāsapassāsā cuṇṇavicuṇṇāpi samūhaṭṭhena kāyo.",
  "tika-vin01t2:734_2": "Assāsapassāse nissāya uppannanimittampi ettha assāsapassāsasāmaññavasena vuttaṃ.",
  "tika-vin01t2:734_3": "Upaṭṭhānaṃ satīti taṃ ārammaṇaṃ upagantvā tiṭṭhatīti sati upaṭṭhānaṃ nāma.",
  "tika-vin01t2:734_4": "Anupassanā ñāṇanti samathavasena nimittassa anupassanā vipassanāvasena assāsapassāse tannissayañca kāyaṃ “rūpa”nti,",
  "tika-vin01t2:734_5": "cittaṃ taṃsampayuttadhamme ca “arūpa”nti vavatthapetvā nāmarūpassa anupassanā ca ñāṇaṃ tattha yathābhūtāvabodho.",
  "tika-vin01t2:734_6": "Kāyo upaṭṭhānanti so kāyo ārammaṇakaraṇavasena upagantvā sati ettha tiṭṭhatīti upaṭṭhānaṃ nāma.",
  "tika-vin01t2:734_7": "Ettha ca “kāyo upaṭṭhāna”nti iminā itarakāyassapi saṅgahoti tathā vuttaṃ sammasanacārassapi idha icchitattā.",
  "tika-vin01t2:734_8": "No satīti so kāyo sati nāma na hoti.",
  "tika-vin01t2:734_9": "Sati upaṭṭhānañceva sati ca saraṇaṭṭhena upaṭṭhānaṭṭhena ca.",
  "tika-vin01t2:734_10": "Tāya satiyāti yathāvuttāya satiyā.",
  "tika-vin01t2:734_11": "Tena ñāṇenāti yathāvutteneva ñāṇena.",
  "tika-vin01t2:734_12": "Taṃ kāyanti taṃ assāsapassāsakāyañceva tannissayarūpakāyañca.",
  "tika-vin01t2:734_13": "Anupassatīti jhānasampayuttañāṇena ceva vipassanāñāṇena ca anu anu passati.",
  "tika-vin01t2:734_14": "Tena vuccati kāye kāyānupassanā satipaṭṭhānabhāvanāti tena anupassanena yathāvutte kāye ayaṃ kāyānupassanāsatipaṭṭhānabhāvanāti vuccati.",
  "tika-vin01t2:734_15": "Idaṃ vuttaṃ hoti –",
  "tika-vin01t2:734_16": "yā ayaṃ yathāvutte assāsapassāsakāye tassa nissayabhūte karajakāye ca kāyasseva anupassanā anudakabhūtāya",
  "tika-vin01t2:734_17": "marīciyā udakānupassanā viya na aniccādisabhāve kāye niccādibhāvānupassanā,",
  "tika-vin01t2:734_18": "atha kho yathārahaṃ aniccadukkhānattā subhabhāvasseva anupassanā.",
  "tika-vin01t2:734_19": "Atha vā kāye “ahanti vā,",
  "tika-vin01t2:734_20": "mamanti vā,",
  "tika-vin01t2:734_21": "itthīti vā,",
  "tika-vin01t2:734_22": "puriso”ti vā gahetabbassa kassaci abhāvato tādisaṃ ananupassitvā kāyamattasseva anupassanā kāyānupassanā,",
  "tika-vin01t2:734_23": "tāya kāyānupassanāya sampayuttā satiyeva upaṭṭhānaṃ satipaṭṭhānaṃ,",
  "tika-vin01t2:734_24": "tassa bhāvanā vaḍḍhanā kāyānupassanā satipaṭṭhānabhāvanāti.",
  "tika-vin01t2:735_0": "Eseva nayoti “navahi ākārehī”tiādinā vuttavidhiṃ rassa-",
  "tika-vin01t2:735_1": "pade atidissati.",
  "tika-vin01t2:735_2": "Etthāti etasmiṃ yathādassite “kathaṃ dīghaṃ assasanto”tiādinā āgate pāḷinaye.",
  "tika-vin01t2:735_3": "Idhāti imasmiṃ rassapadavasena āgate pāḷinaye.",
  "tika-vin01t2:735_4": "Ayanti yogāvacaro.",
  "tika-vin01t2:735_5": "Addhānavasenāti dīghakālavasena.",
  "tika-vin01t2:735_6": "Ittaravasenāti parittakālavasena.",
  "tika-vin01t2:735_7": "Imehi ākārehīti imehi navahi ākārehi.",
  "tika-vin01t2:736_0": "Tādisoti dīgho rasso ca.",
  "tika-vin01t2:736_1": "Cattāro vaṇṇāti cattāro ākārā te ca dīghādayo eva.",
  "tika-vin01t2:736_2": "Nāsikaggeva bhikkhunoti gāthāsukhatthaṃ rassaṃ katvā vuttaṃ.",
  "tika-vin01t2:736_3": "Nāsikagge vāti vā-",
  "tika-vin01t2:736_4": "saddo aniyamattho,",
  "tika-vin01t2:736_5": "tena uttaroṭṭhaṃ saṅgaṇhāti.",
  "tika-vin01t2:737_0": "Sabbakāyappaṭisaṃvedīti sabbassa kāyassa paṭi paṭi paccekaṃ sammadeva vedanasīlo jānanasīlo,",
  "tika-vin01t2:737_1": "tassa vā paṭi paṭi sammadeva vedo etassa atthi,",
  "tika-vin01t2:737_2": "taṃ vā paṭi paṭi sammadeva vedamānoti attho.",
  "tika-vin01t2:737_3": "Tattha tattha sabba-",
  "tika-vin01t2:737_4": "ggahaṇena assāsādikāyassa anavasesapariyādāne siddhepi anekakalāpasamudāyabhāvato tassa sabbesampi bhāgānaṃ saṃvedanadassanatthaṃ paṭi-",
  "tika-vin01t2:737_5": "saddaggahaṇaṃ,",
  "tika-vin01t2:737_6": "tattha sakkaccakāribhāvadassanatthaṃ saṃ-",
  "tika-vin01t2:737_7": "saddaggahaṇanti imamatthaṃ dassento “sakalassā”tiādimāha.",
  "tika-vin01t2:737_8": "Tattha yathā samānesupi assāsapassāsesu yogino paṭipattividhāne paccekaṃ sakkaccaṃyeva paṭipajjitabbanti dassetuṃ visuṃ desanā katā,",
  "tika-vin01t2:737_9": "evaṃ tamevatthaṃ dīpetuṃ satipi atthassa samānatāya “sakalassā”tiādinā padadvayassa visuṃ visuṃ atthavaṇṇanā katāti veditabbā.",
  "tika-vin01t2:737_10": "Pākaṭaṃ karontoti vibhūtaṃ karonto,",
  "tika-vin01t2:737_11": "sabbaso vibhāventoti attho.",
  "tika-vin01t2:737_12": "Pākaṭīkaraṇaṃ vibhāvanaṃ tattha asammuyhanañāṇeneva nesaṃ pavattanena hotīti dassento “evaṃ viditaṃ karonto”tiādimāha.",
  "tika-vin01t2:737_13": "Tattha tasmāti yasmā ñāṇasampayuttacitteneva assāsapassāse pavatteti,",
  "tika-vin01t2:737_14": "na vippayuttacittena,",
  "tika-vin01t2:737_15": "tasmā evaṃbhūto sabbakāyappaṭisaṃvedī assasissāmi passasissāmīti sikkhatīti vuccati buddhādīhīti yojanā.",
  "tika-vin01t2:737_16": "Cuṇṇavicuṇṇavisaṭeti anekakalāpatāya cuṇṇavicuṇṇabhāvena visaṭe.",
  "tika-vin01t2:737_17": "Ādi pākaṭo hoti satiyā ñāṇassa ca vasena katapubbābhisaṅkhārassa pavattattā.",
  "tika-vin01t2:737_18": "Tādisena bhavitabbanti catutthapuggalasadisena bhavitabbaṃ,",
  "tika-vin01t2:737_19": "pageva satiṃ ñāṇañca paccupaṭṭhapetvā tīsupi ṭhānesu ñāṇasampayuttameva cittaṃ pavattetabbanti adhippāyo.",
  "tika-vin01t2:738_0": "Evanti vuttappakārena sabbakāyappaṭisaṃvedanavaseneva.",
  "tika-vin01t2:738_1": "Ghaṭatīti ussahati.",
  "tika-vin01t2:738_2": "Vāyamatīti vāyāmaṃ karoti,",
  "tika-vin01t2:738_3": "manasikāraṃ pavattetīti attho.",
  "tika-vin01t2:738_4": "Tathābhūtassāti ānāpānassatiṃ bhāventassa.",
  "tika-vin01t2:738_5": "Saṃvaroti sati vīriyampi vā.",
  "tika-vin01t2:738_6": "Tāya satiyāti yā sā ānāpāne ārabbha pavattā sati, tāya.",
  "tika-vin01t2:738_7": "Tena manasikārenāti yo so tattha satipubbaṅgamo bhāvanāmanasikāro,",
  "tika-vin01t2:738_8": "tena saddhinti adhippāyo.",
  "tika-vin01t2:738_9": "Āsevatīti “tisso sikkhāyo”ti vutte adhikusaladhamme āsevati.",
  "tika-vin01t2:738_10": "Tadāsevanañhettha sikkhananti adhippetaṃ.",
  "tika-vin01t2:738_11": "Purimanayeti purimasmiṃ bhāvanānaye,",
  "tika-vin01t2:738_12": "paṭhamavatthudvayeti adhippāyo.",
  "tika-vin01t2:738_13": "Tatthāpi kāmaṃ ñāṇuppādanaṃ labbhateva assāsapassāsānaṃ yāthāvato dīgharassabhāvāvabodhasabbhāvato,",
  "tika-vin01t2:738_14": "tathāpi taṃ na dukkaraṃ yathāpavattānaṃ tesaṃ gahaṇamattabhāvatoti tattha vattamānakālappayogo kato.",
  "tika-vin01t2:738_15": "Idaṃ pana dukkaraṃ purisassa khuradhārāyaṃ gamanasadisaṃ,",
  "tika-vin01t2:738_16": "tasmā sātisayenettha pubbābhisaṅkhārena bhavitabbanti dīpetuṃ anāgatakālappayogo katoti imamatthaṃ dassetuṃ “tattha yasmā”tiādi vuttaṃ.",
  "tika-vin01t2:738_17": "Tattha ñāṇuppādanādīsūti ādi-",
  "tika-vin01t2:738_18": "saddena kāyasaṅkhārapassambhanapītipaṭisaṃvedanādiṃ saṅgaṇhāti.",
  "tika-vin01t2:738_19": "Keci panettha “saṃvarasamādānānaṃ saṅgaho”ti vadanti.",
  "tika-vin01t2:739_0": "Kāyasaṅkhāranti assāsapassāsaṃ.",
  "tika-vin01t2:739_1": "So hi cittasamuṭṭhānopi samāno karajakāyapaṭibaddhavuttitāya tena saṅkharīyatīti kāyasaṅkhāroti vuccati.",
  "tika-vin01t2:739_2": "Yo pana “kāyasaṅkhāro vacīsaṅkhāro”ti evamāgato kāyasaṅkhāro cetanālakkhaṇo satipi dvārantaruppattiyaṃ",
  "tika-vin01t2:739_3": "yebhuyyavuttiyā tabbahulavuttiyā ca kāyadvārena lakkhito,",
  "tika-vin01t2:739_4": "so idha nādhippeto.",
  "tika-vin01t2:739_5": "Passambhentotiādīsu pacchimaṃ pacchimaṃ padaṃ purimassa purimassa atthavacanaṃ.",
  "tika-vin01t2:739_6": "Tasmā passambhanaṃ nāma vūpasamanaṃ,",
  "tika-vin01t2:739_7": "tañca tathāpayoge asati uppajjanārahassa oḷārikassa kāyasaṅkhārassa payogasampattiyā anuppādananti daṭṭhabbaṃ.",
  "tika-vin01t2:739_8": "Tatrāti “oḷārikaṃ kāyasaṅkhāraṃ passambhento”ti ettha.",
  "tika-vin01t2:739_9": "Apariggahitakāleti kammaṭṭhānassa anāraddhakāle,",
  "tika-vin01t2:739_10": "tato eva kāyacittānampi apariggahitakāle.",
  "tika-vin01t2:739_11": "“Nisīdati pallaṅkaṃ ābhujitvā ujuṃ kāyaṃ paṇidhāyā”ti hi iminā kāyapariggaho,",
  "tika-vin01t2:739_12": "“parimukhaṃ satiṃ upaṭṭhapetvā”ti iminā cittapariggaho vutto.",
  "tika-vin01t2:739_13": "Tenevāha –",
  "tika-vin01t2:739_14": "“kāyopi cittampi pariggahitā hontī”ti.",
  "tika-vin01t2:739_15": "Kāyoti karajakāyo.",
  "tika-vin01t2:739_16": "Sadarathāti sapariḷāhā.",
  "tika-vin01t2:739_17": "Sā ca nesaṃ sadarathatā garubhāvena viya oḷārikatāya avinābhāvinīti āha “oḷārikā”ti.",
  "tika-vin01t2:739_18": "Balavatarāti sabalā thūlā.",
  "tika-vin01t2:739_19": "Santā hontīti cittaṃ tāva bahiddhā vikkhepābhāvena ekaggaṃ hutvā kammaṭṭhānaṃ pariggahetvā pavattamānaṃ santaṃ hoti vūpasantaṃ,",
  "tika-vin01t2:739_20": "tato eva taṃsamuṭṭhānā rūpadhammā lahumudukammaññabhāvappattā,",
  "tika-vin01t2:739_21": "tadanuguṇatāya sesaṃ tisantatirūpanti evaṃ citte kāye ca vūpasante pavattamāne tannissitā assāsapassāsā",
  "tika-vin01t2:739_22": "santasabhāvā anukkamena sukhumasukhumatarasukhumatamā hutvā pavattanti.",
  "tika-vin01t2:739_23": "Tena vuttaṃ “yadā panassa kāyopī”tiādi.",
  "tika-vin01t2:739_24": "Passambhemīti paṭhamāvajjanā.",
  "tika-vin01t2:739_25": "Ābhujanaṃ ābhogo,",
  "tika-vin01t2:739_26": "sammā anu anu āharaṇaṃ samannāhāro,",
  "tika-vin01t2:739_27": "tasmiṃyeva atthe aparāparaṃ pavattaāvajjanā tasseva atthassa manasikaraṇaṃ citte ṭhapanaṃ manasikāro,",
  "tika-vin01t2:739_28": "vīmaṃsā paccavekkhaṇā.",
  "tika-vin01t2:740_0": "Sāraddheti sadarathe sapariḷāhe.",
  "tika-vin01t2:740_1": "Adhimattanti balavaṃ oḷārikaṃ,",
  "tika-vin01t2:740_2": "liṅgavipallāsena vuttaṃ.",
  "tika-vin01t2:740_3": "Kāyasaṅkhāro hi adhippeto.",
  "tika-vin01t2:740_4": "“Adhimattaṃ hutvā pavattatī”ti kiriyāvisesanaṃ vā etaṃ.",
  "tika-vin01t2:740_5": "Sukhumanti etthāpi eseva nayo.",
  "tika-vin01t2:740_6": "Kāyamhīti ettha citte cāti ānetvā sambandhitabbaṃ.",
  "tika-vin01t2:741_0": "Paṭhamajjhānato vuṭṭhāya kariyamānaṃ dutiyajjhānassa nānāvajjanaṃ parikammaṃ paṭhamajjhānaṃ viya dūrasamussāritapaṭipakkhanti",
  "tika-vin01t2:741_1": "katvā taṃsamuṭṭhāno kāyasaṅkhāro paṭhamajjhāne ca dutiyajjhānūpacāre ca oḷārikoti sadiso vutto.",
  "tika-vin01t2:741_2": "Esa nayo sesupacāradvayepi.",
  "tika-vin01t2:741_3": "Atha vā dutiyajjhānādīnaṃ adhigamāya paṭipajjato dukkhāpaṭipadādivasena kilamato yogino kāyakilamathacittupaghātādivasena",
  "tika-vin01t2:741_4": "vitakkādisaṅkhobhena saparipphandatāya ca cittappavattiyā dutiyajjhānādiupacāresu kāyasaṅkhārassa oḷārikatā",
  "tika-vin01t2:741_5": "veditabbā.",
  "tika-vin01t2:741_6": "Atisukhumoti aññattha labbhamāno kāyasaṅkhāro catutthajjhāne atikkantasukhumo.",
  "tika-vin01t2:741_7": "Sukhumabhāvopissa tattha natthi kuto oḷārikatā appavattanato.",
  "tika-vin01t2:741_8": "Tenāha “appavattimeva pāpuṇātī”ti.",
  "tika-vin01t2:742_0": "Lābhissa sato anupubbasamāpattisamāpajjanavelaṃ ekāsaneneva vā sabbesaṃ jhānānaṃ paṭilābhaṃ sandhāya",
  "tika-vin01t2:742_1": "majjhimabhāṇakā heṭṭhimaheṭṭhimajjhānato uparūparijhānūpacārepi sukhumataraṃ icchanti.",
  "tika-vin01t2:742_2": "Tattha hi sopacārānaṃ jhānānaṃ uparūpari visesavantatā santatā ca sambhaveyya,",
  "tika-vin01t2:742_3": "ekāvajjanūpacāraṃ vā sandhāya evaṃ vuttaṃ.",
  "tika-vin01t2:742_4": "Evañhi heṭṭhā vuttavādena imassa vādassa avirodho siddho bhinnavisayattā.",
  "tika-vin01t2:742_5": "Sabbesaṃyevāti ubhayesampi.",
  "tika-vin01t2:742_6": "Yasmā te sabbepi vuccamānena vidhinā passaddhimicchantiyeva.",
  "tika-vin01t2:742_7": "Apariggahitakāle pavattakāyasaṅkhāro pariggahitakāle paṭippassambhatīti idaṃ sadisasantānatāya vuttaṃ.",
  "tika-vin01t2:742_8": "Na hi te eva oḷārikā assāsādayo sukhumā honti.",
  "tika-vin01t2:742_9": "Passambhanākāro pana tesaṃ heṭṭhā vuttoyeva.",
  "tika-vin01t2:743_0": "Mahābhūtapariggahe sukhumoti catudhātumukhena vipassanābhinivesaṃ sandhāya vuttaṃ.",
  "tika-vin01t2:743_1": "Sakalarūpapariggahe sukhumo bhāvanāya uparūpari paṇītabhāvato.",
  "tika-vin01t2:743_2": "Tenevāha “rūpārūpapariggahe sukhumo”ti.",
  "tika-vin01t2:743_3": "Lakkhaṇārammaṇikavipassanāyāti kalāpasammasanamāha.",
  "tika-vin01t2:743_4": "Nibbidānupassanāto paṭṭhāya balavavipassanā,",
  "tika-vin01t2:743_5": "tato oraṃ dubbalavipassanā.",
  "tika-vin01t2:743_6": "Pubbe vuttanayenāti “apariggahitakāle”tiādinā samathanaye vuttanayena.",
  "tika-vin01t2:743_7": "“Apariggahe pavatto kāyasaṅkhāro mahābhūtapariggahe paṭippassambhatī”tiādinā vipassanānayepi paṭippassaddhi yojetabbāti vuttaṃ hoti.",
  "tika-vin01t2:744_0": "Assāti imassa “passambhayaṃ kāyasaṅkhāra”nti padassa.",
  "tika-vin01t2:744_1": "Codanāsodhanāhīti anuyogaparihārehi.",
  "tika-vin01t2:744_2": "Evanti idāni vuccamānākārena.",
  "tika-vin01t2:744_3": "Kathanti yaṃ idaṃ “passambhayaṃ…pe…",
  "tika-vin01t2:744_4": "sikkhatī”ti vuttaṃ,",
  "tika-vin01t2:744_5": "taṃ kathaṃ kena pakārena kāyasaṅkhārassa passambhanaṃ yogino ca sikkhanaṃ hotīti kathetukāmatāya pucchitvā",
  "tika-vin01t2:744_6": "kāyasaṅkhāre sarūpato oḷārikasukhumato vūpasamato anuyogaparihārato ca dassetuṃ “katame kāyasaṅkhārā”tiādi āraddhaṃ.",
  "tika-vin01t2:744_7": "Tattha kāyikāti rūpakāye bhavā.",
  "tika-vin01t2:744_8": "Kāyappaṭibaddhāti kāyasannissitā.",
  "tika-vin01t2:744_9": "Kāye sati honti,",
  "tika-vin01t2:744_10": "asati na honti,",
  "tika-vin01t2:744_11": "tato eva te akāyasamuṭṭhānāpi kāyena saṅkharīyantīti kāyasaṅkhārā.",
  "tika-vin01t2:744_12": "Passambhentoti oḷārikoḷārikaṃ passambhento.",
  "tika-vin01t2:745_0": "Sesapadadvayaṃ tasseva vevacanaṃ.",
  "tika-vin01t2:745_1": "Oḷārikañhi kāyasaṅkhāraṃ avūpasantasabhāvaṃ sannisīdāpento “passambhento”ti vuccati,",
  "tika-vin01t2:745_2": "anuppādanirodhaṃ pāpento “nirodhento”ti,",
  "tika-vin01t2:745_3": "suṭṭhu santasabhāvaṃ nayanto “vūpasamento”ti.",
  "tika-vin01t2:746_0": "Yathārūpehīti yādisehi.",
  "tika-vin01t2:746_1": "Kāyasaṅkhārehīti oḷārikehi kāyasaṅkhārehi.",
  "tika-vin01t2:746_2": "Ānamanāti abhimukhena kāyassa namanā.",
  "tika-vin01t2:746_3": "Vinamanāti visuṃ visuṃ passato namanā.",
  "tika-vin01t2:746_4": "Sannamanāti sabbato,",
  "tika-vin01t2:746_5": "suṭṭhu vā namanā.",
  "tika-vin01t2:746_6": "Paṇamanāti pacchato namanā.",
  "tika-vin01t2:746_7": "Iñjanādīni ānamanādīnaṃ vevacanāni,",
  "tika-vin01t2:746_8": "adhimattāni vā abhimukhacalanādīni ānamanādayo,",
  "tika-vin01t2:746_9": "mandāni iñjanādayo.",
  "tika-vin01t2:746_10": "Passambhayaṃ kāyasaṅkhāranti tathārūpaṃ ānamanādīnaṃ kāraṇabhūtaṃ oḷārikaṃ kāyasaṅkhāraṃ paṭippassambhento.",
  "tika-vin01t2:746_11": "Tasmiñhi passambhite ānamanādayopi passambhitā eva honti.",
  "tika-vin01t2:747_0": "Santaṃ sukhumanti yathārūpehi kāyasaṅkhārehi kāyassa aparipphandanahetūhi ānamanādayo na honti,",
  "tika-vin01t2:747_1": "tathārūpaṃ darathābhāvato santaṃ,",
  "tika-vin01t2:747_2": "anoḷārikatāya sukhumaṃ.",
  "tika-vin01t2:747_3": "Passambhayaṃ kāyasaṅkhāranti sāmaññato ekaṃ katvā vadati.",
  "tika-vin01t2:747_4": "Atha vā pubbe oḷārikoḷārikaṃ kāyasaṅkhāraṃ paṭippassambhento anukkamena kāyassa aparipphandanahetubhūte",
  "tika-vin01t2:747_5": "sukhumasukhumatare uppādetvā tepi paṭippassambhetvā paramasukhumatāya koṭippattaṃ yaṃ kāyasaṅkhāraṃ paṭippassambheti,",
  "tika-vin01t2:747_6": "taṃ sandhāya vuttaṃ “santaṃ sukhumaṃ passambhayaṃ kāyasaṅkhāra”nti.",
  "tika-vin01t2:748_0": "Itītiādi codakavacanaṃ.",
  "tika-vin01t2:748_1": "Tattha itīti pakāratthe nipāto,",
  "tika-vin01t2:748_2": "kirāti arucisūcane,",
  "tika-vin01t2:748_3": "evañceti attho.",
  "tika-vin01t2:748_4": "Ayañhettha adhippāyo “vuttappakārena yadi atisukhumampi kāyasaṅkhāraṃ passambhetī”ti.",
  "tika-vin01t2:748_5": "Evaṃ santeti evaṃ sati tayā vuttākāre labbhamāne.",
  "tika-vin01t2:748_6": "Vātūpaladdhiyāti vātassa upaladdhiyā. Ca-",
  "tika-vin01t2:748_7": "saddo samuccayattho,",
  "tika-vin01t2:748_8": "assāsādivātārammaṇassa cittassa pabhāvanā uppādanā pavattanā na hoti,",
  "tika-vin01t2:748_9": "te ca tena passambhetabbāti adhippāyo.",
  "tika-vin01t2:748_10": "Assāsapassāsānañca pabhāvanāti oḷārike assāsapassāse bhāvanāya paṭippassambhetvā sukhumānaṃ tesaṃ pabhāvanā",
  "tika-vin01t2:748_11": "ca na hoti ubhayesaṃ tesaṃ tena paṭippassambhetabbato.",
  "tika-vin01t2:748_12": "Ānāpānassatiyāti ānāpānārammaṇāya satiyā ca pavattanaṃ na hoti ānāpānānaṃ abhāvato.",
  "tika-vin01t2:748_13": "Tato eva taṃsampayuttassa ānāpānassatisamādhissa ca pabhāvanā uppādanāpi na hoti.",
  "tika-vin01t2:748_14": "Na hi kadāci ārammaṇena vinā sārammaṇā dhammā sambhavanti.",
  "tika-vin01t2:748_15": "Na ca naṃ tanti ettha nanti nipātamattaṃ.",
  "tika-vin01t2:748_16": "Taṃ vuttavidhānaṃ samāpattiṃ paṇḍitā paññavanto na ceva samāpajjantipi tato na vuṭṭhahantipīti yojanā.",
  "tika-vin01t2:748_17": "Evaṃ codako sabbena sabbaṃ abhāvūpanayanaṃ passambhananti adhippāyena codeti.",
  "tika-vin01t2:749_0": "Puna iti kirātiādi yathāvuttāya codanāya vissajjanā.",
  "tika-vin01t2:749_1": "Tattha kirāti yadīti etassa atthe nipāto.",
  "tika-vin01t2:749_2": "Iti kira sikkhati,",
  "tika-vin01t2:749_3": "mayā vuttākārena yadi sikkhatīti attho.",
  "tika-vin01t2:749_4": "Evaṃ santeti evaṃ passambhane sati.",
  "tika-vin01t2:749_5": "Pabhāvanā hotīti yadipi oḷārikā kāyasaṅkhārā paṭippassambhanti,",
  "tika-vin01t2:749_6": "sukhumā pana atthevāti anukkamena paramasukhumabhāvappattassa vasena nimittuppattiyā ānāpānassatiyā ānāpānassatisamādhissa",
  "tika-vin01t2:749_7": "ca pabhāvanā ijjhatevāti adhippāyo.",
  "tika-vin01t2:750_0": "Yathā kathaṃ viyāti yathāvuttavidhānaṃ taṃ kathaṃ viya daṭṭhabbaṃ,",
  "tika-vin01t2:750_1": "atthi kiñci tadatthasampaṭipādane opammanti adhippāyo.",
  "tika-vin01t2:750_2": "Idāni opammaṃ dassetuṃ “seyyathāpī”tiādi vuttaṃ.",
  "tika-vin01t2:750_3": "Tattha seyyathāpīti opammatthe nipāto.",
  "tika-vin01t2:750_4": "Kaṃseti kaṃsabhājane.",
  "tika-vin01t2:750_5": "Nimittanti nimittassa,",
  "tika-vin01t2:750_6": "tesaṃ saddānaṃ pavattākārassāti attho.",
  "tika-vin01t2:750_7": "Sāmiatthe hi idaṃ upayogavacanaṃ.",
  "tika-vin01t2:750_8": "Suggahitattāti suṭṭhu gahitattā.",
  "tika-vin01t2:750_9": "Sumanasikatattāti suṭṭhu citte ṭhapitattā.",
  "tika-vin01t2:750_10": "Sūpadhāritattāti sammadeva upadhāritattā sallakkhitattā.",
  "tika-vin01t2:750_11": "Sukhumakā saddāti anurave āha,",
  "tika-vin01t2:750_12": "ye appakā.",
  "tika-vin01t2:750_13": "Appattho hi ayaṃ ka- saddo.",
  "tika-vin01t2:750_14": "Sukhumasaddanimittārammaṇatāpīti sukhumo saddova nimittaṃ sukhumasaddanimittaṃ,",
  "tika-vin01t2:750_15": "tadārammaṇatāyapīti vuttaṃ hoti.",
  "tika-vin01t2:750_16": "Kāmaṃ tadā sukhumāpi saddā niruddhā,",
  "tika-vin01t2:750_17": "saddanimittassa pana suggahitattā sukhumatarasaddanimittārammaṇabhāvenapi cittaṃ pavattati.",
  "tika-vin01t2:750_18": "Ādito paṭṭhāya hi tassa tassa niruddhassa saddassa nimittaṃ avikkhittena cittena upadhārentassa anukkamena",
  "tika-vin01t2:750_19": "pariyosāne atisukhumasaddanimittampi ārammaṇaṃ katvā cittaṃ pavattateva.",
  "tika-vin01t2:750_20": "Cittaṃ na vikkhepaṃ gacchati tasmiṃ yathāupaṭṭhite nimitte samādhānasabbhāvato.",
  "tika-vin01t2:751_0": "Evaṃ santetiādi vuttassevatthassa nigamanavasena vuttaṃ.",
  "tika-vin01t2:751_1": "Tattha yassa suttapadassa saddhiṃ codanāsodhanāhi attho vutto,",
  "tika-vin01t2:751_2": "taṃ uddharitvā kāyānupassanāsatipaṭṭhānāni vibhāgato dassetuṃ “passambhaya”ntiādi vuttaṃ.",
  "tika-vin01t2:751_3": "Tattha passambhayaṃ kāyasaṅkhāranti vuttaassāsapassāsā kāyoti yojanā veditabbā.",
  "tika-vin01t2:751_4": "Atha vā passambhayaṃ kāyasaṅkhāranti ettha assāsapassāsā kāyoti evamattho daṭṭhabbo.",
  "tika-vin01t2:751_5": "Mahāsatipaṭṭhānasutte kāyānupassanaṃ kathentena paṭhamacatukkasseva vuttattā,",
  "tika-vin01t2:751_6": "ānāpānassatisuttepi “yasmiṃ samaye,",
  "tika-vin01t2:751_7": "bhikkhave,",
  "tika-vin01t2:751_8": "bhikkhu dīghaṃ vā assasanto dīghaṃ assasāmīti pajānāti…pe…",
  "tika-vin01t2:751_9": "passambhayaṃ kāyasaṅkhāraṃ passasissāmīti sikkhati.",
  "tika-vin01t2:751_10": "Kāye kāyānupassī,",
  "tika-vin01t2:751_11": "bhikkhave,",
  "tika-vin01t2:751_12": "tasmiṃ samaye bhikkhu viharatī”ti vuttattā ca “kāyānupassanāvasena vuttassa paṭhamacatukkassā”ti vuttaṃ.",
  "tika-vin01t2:752_0": "Ādikammikassa kammaṭṭhānavasenāti samathakammaṭṭhānaṃ sandhāya vuttaṃ,",
  "tika-vin01t2:752_1": "vipassanākammaṭṭhānaṃ pana itaracatukkesupi labbhateva.",
  "tika-vin01t2:752_2": "Etthāti paṭhamacatukke.",
  "tika-vin01t2:752_3": "Saha paṭisambhidāhīti nidassanamattametaṃ,",
  "tika-vin01t2:752_4": "puññavantānaṃ pana upanissayasampannānaṃ abhiññāpi sijjhatiyeva.",
  "tika-vin01t2:752_5": "Catubbidhanti pātimokkhasaṃvarādivasena catubbidhaṃ.",
  "tika-vin01t2:752_6": "Anāpajjananti sattannaṃ āpattikkhandhānaṃ aññatarassa anāpajjanaṃ.",
  "tika-vin01t2:752_7": "Āpannavuṭṭhānanti āpannasappaṭikammāpattito yathādhammaṃ paṭikammakaraṇena vuṭṭhānaṃ,",
  "tika-vin01t2:752_8": "desanāgāminito desanāya,",
  "tika-vin01t2:752_9": "vuṭṭhānagāminito parivāsādivinayakammakaraṇena vuṭṭhānanti vuttaṃ hoti.",
  "tika-vin01t2:752_10": "Desanāyapi hi āpannāpattito vuṭṭhānaṃ hotīti sāpi vuṭṭhāneneva saṅgahitā.",
  "tika-vin01t2:752_11": "Kilesehi ca appaṭipīḷananti kodho upanāho makkho palāso issā macchariyaṃ māyā sāṭheyyaṃ thambho sārambho",
  "tika-vin01t2:752_12": "māno atimāno mado pamādoti evamādīhi pāpadhammehi appaṭipīḷanaṃ,",
  "tika-vin01t2:752_13": "tesaṃ anuppādananti vuttaṃ hoti.",
  "tika-vin01t2:753_0": "Yamidaṃ ābhisamācārikasīlaṃ vuccatīti sambandho.",
  "tika-vin01t2:753_1": "Dveasīti khandhakavattāni cuddasavidhaṃ mahāvattanti ettha mahāvattaṃ nāma vattakkhandhake vuttāni āgantukavattaṃ",
  "tika-vin01t2:753_2": "āvāsikagamikaanumodanabhattaggapiṇḍacārikaāraññikasenāsanajantāgharavaccakuṭiupajjhāyasaddhivihārikaācariyaantevāsikavattanti",
  "tika-vin01t2:753_3": "cuddasa vattāni.",
  "tika-vin01t2:753_4": "Tato aññāni pana kadāci tajjanīyakammakatādikāleyeva caritabbāni dvāsīti khandhakavattāni,",
  "tika-vin01t2:753_5": "na sabbāsu avatthāsu caritabbāni,",
  "tika-vin01t2:753_6": "tasmā mahāvattesu agaṇitāni.",
  "tika-vin01t2:753_7": "Tattha “pārivāsikānaṃ bhikkhūnaṃ vattaṃ paññapessāmī”ti ārabhitvā “na upasampādetabbaṃ…pe…",
  "tika-vin01t2:753_8": "na chamāyaṃ caṅkamante caṅkame caṅkamitabba”nti vuttavattāni chasaṭṭhi,",
  "tika-vin01t2:753_9": "tato paraṃ “na,",
  "tika-vin01t2:753_10": "bhikkhave,",
  "tika-vin01t2:753_11": "pārivāsikena bhikkhunā pārivāsikavuḍḍhatarena bhikkhunā saddhiṃ mūlāyapaṭikassanārahena,",
  "tika-vin01t2:753_12": "mānattārahena,",
  "tika-vin01t2:753_13": "mānattacārikena,",
  "tika-vin01t2:753_14": "abbhānārahena bhikkhunā saddhiṃ ekacchanne āvāse vatthabba”ntiādinā vuttāni pakatatte caritabbehi anaññattā",
  "tika-vin01t2:753_15": "visuṃ tāni agaṇetvā pārivāsikavuḍḍhatarādīsu puggalantaresu caritabbattā tesaṃ vasena sampiṇḍetvā ekekaṃ",
  "tika-vin01t2:753_16": "katvā gaṇitāni pañcāti ekasattati vattāni,",
  "tika-vin01t2:753_17": "ukkhepanīyakammakatavattesu vattapaññāpanavasena vuttaṃ “na pakatattassa bhikkhuno abhivādanaṃ…pe…",
  "tika-vin01t2:753_18": "nahāne piṭṭhiparikammaṃ sāditabba”nti idaṃ abhivādanādīnaṃ asādiyanaṃ ekaṃ,",
  "tika-vin01t2:753_19": "“na pakatatto bhikkhu sīlavipattiyā anuddhaṃsetabbo”tiādīni ca dasāti evametāni dvāsīti.",
  "tika-vin01t2:753_20": "Etesveva pana kānici tajjanīyakammādivattāni kānici pārivāsikādivattānīti aggahitaggahaṇena dvāsīti eva.",
  "tika-vin01t2:753_21": "Aññattha pana aṭṭhakathāpadese appakaṃ ūnamadhikaṃ vā gaṇanūpagaṃ na hotīti asīti khandhakavattānīti vuccati.",
  "tika-vin01t2:753_22": "Ābhisamācārikasīlanti ettha abhisamācāroti uttamasamācāro,",
  "tika-vin01t2:753_23": "abhisamācārova ābhisamācārikaṃ,",
  "tika-vin01t2:753_24": "abhisamācāraṃ vā ārabbha paññattaṃ ābhisamācārikaṃ,",
  "tika-vin01t2:753_25": "tadeva sīlanti ābhisamācārikasīlaṃ.",
  "tika-vin01t2:753_26": "Khandhakavattapariyāpannassa sīlassetaṃ adhivacanaṃ.",
  "tika-vin01t2:753_27": "Ahaṃ sīlaṃ rakkhāmi,",
  "tika-vin01t2:753_28": "kiṃ ābhisamācārikenātiādīsu sīlanti ubhatovibhaṅgapariyāpannameva gahetabbaṃ khandhakavattapariyāpannassa ābhisamācārikaggahaṇena gahitattā.",
  "tika-vin01t2:753_29": "Paripūreti paripuṇṇe,",
  "tika-vin01t2:753_30": "paripūriteti vā attho.",
  "tika-vin01t2:754_0": "Tatoti yathāvuttasīlavisodhanato paraṃ.",
  "tika-vin01t2:754_1": "Āvāsoti āvāsapalibodho.",
  "tika-vin01t2:754_2": "Kulantiādīsupi eseva nayo.",
  "tika-vin01t2:754_3": "Tattha āvāsoti ekopi ovarako vuccati ekampi pariveṇaṃ sakalopi saṅghārāmo.",
  "tika-vin01t2:754_4": "Svāyaṃ na sabbasseva palibodho hoti,",
  "tika-vin01t2:754_5": "yo panettha navakammādiussukkaṃ vā āpajjati,",
  "tika-vin01t2:754_6": "bahubhaṇḍasannicayo vā hoti,",
  "tika-vin01t2:754_7": "yena kenaci vā kāraṇena apekkhavā paṭibaddhacitto,",
  "tika-vin01t2:754_8": "tasseva palibodho hoti,",
  "tika-vin01t2:754_9": "na itarassa.",
  "tika-vin01t2:755_0": "Kulanti ñātikulaṃ vā upaṭṭhākakulaṃ vā.",
  "tika-vin01t2:755_1": "Ekaccassa hi upaṭṭhākakulampi “sukhite sukhito”tiādinā nayena saṃsaṭṭhassa viharato palibodho hoti,",
  "tika-vin01t2:755_2": "so kulamānusakehi vinā dhammassavanāya sāmantavihārampi na gacchati.",
  "tika-vin01t2:755_3": "Ekaccassa mātāpitaropi palibodhā na honti koraṇḍakavihāravāsittherassa bhāgineyyadaharabhikkhuno viya.",
  "tika-vin01t2:756_0": "Lābhoti cattāro paccayā.",
  "tika-vin01t2:756_1": "Te kathaṃ palibodhā honti?",
  "tika-vin01t2:756_2": "Puññavantassa hi bhikkhuno gatagataṭṭhāne manussā mahāparivāre paccaye denti,",
  "tika-vin01t2:756_3": "so tesaṃ anumodento dhammaṃ desento samaṇadhammaṃ kātuṃ okāsaṃ na labhati,",
  "tika-vin01t2:756_4": "aruṇuggamanato yāva paṭhamayāmo,",
  "tika-vin01t2:756_5": "tāva manussasaṃsaggo na upacchijjati,",
  "tika-vin01t2:756_6": "puna balavapaccūseyeva bāhullikapiṇḍapātikā āgantvā “bhante,",
  "tika-vin01t2:756_7": "asuko upaṭṭhāko upāsako upāsikā amacco amaccadhītā tumhākaṃ dassanakāmā”ti vadanti,",
  "tika-vin01t2:756_8": "so “gaṇhāvuso pattacīvara”nti gamanasajjova hoti niccabyāvaṭo,",
  "tika-vin01t2:756_9": "tasseva te paccayā palibodhā honti.",
  "tika-vin01t2:756_10": "Tena gaṇaṃ pahāya yattha naṃ na jānanti,",
  "tika-vin01t2:756_11": "tattha ekakena caritabbaṃ.",
  "tika-vin01t2:756_12": "Evaṃ so palibodho upacchijjati.",
  "tika-vin01t2:757_0": "Gaṇoti suttantikagaṇo vā ābhidhammikagaṇo vā.",
  "tika-vin01t2:757_1": "Yo tassa uddesaṃ vā paripucchaṃ vā dento samaṇadhammassa okāsaṃ na labhati,",
  "tika-vin01t2:757_2": "tassa gaṇo palibodho hoti.",
  "tika-vin01t2:757_3": "Tena so evaṃ upacchinditabbo –",
  "tika-vin01t2:757_4": "sace tesaṃ bhikkhūnaṃ bahu kataṃ hoti,",
  "tika-vin01t2:757_5": "appaṃ avasiṭṭhaṃ,",
  "tika-vin01t2:757_6": "taṃ niṭṭhapetvā araññaṃ pavisitabbaṃ.",
  "tika-vin01t2:757_7": "Sace appaṃ kataṃ,",
  "tika-vin01t2:757_8": "bahu avasiṭṭhaṃ,",
  "tika-vin01t2:757_9": "yojanato paraṃ agantvā antoyojanaparicchede aññaṃ gaṇavācakaṃ upasaṅkamitvā “ime āyasmā uddesādīhi saṅgaṇhatū”ti vattabbaṃ.",
  "tika-vin01t2:757_10": "Evampi alabhamānena “mayhaṃ, āvuso,",
  "tika-vin01t2:757_11": "ekaṃ kiccaṃ atthi,",
  "tika-vin01t2:757_12": "tumhe yathāphāsukaṭṭhānāni gacchathā”ti gaṇaṃ pahāya attano kammaṃ kātabbaṃ.",
  "tika-vin01t2:758_0": "Kammenāti kammapalibodhena.",
  "tika-vin01t2:758_1": "“Kammañca pañcama”ntipi pāṭho.",
  "tika-vin01t2:758_2": "Tattha kammanti navakammaṃ.",
  "tika-vin01t2:758_3": "Taṃ karontena vaḍḍhakīādīhi laddhāladdhaṃ jānitabbaṃ,",
  "tika-vin01t2:758_4": "katākate ussukkaṃ āpajjitabbanti sabbathāpi palibodho hoti.",
  "tika-vin01t2:758_5": "Sopi evaṃ upacchinditabbo –",
  "tika-vin01t2:758_6": "sace appaṃ avasiṭṭhaṃ hoti,",
  "tika-vin01t2:758_7": "niṭṭhapetabbaṃ.",
  "tika-vin01t2:758_8": "Sace bahu,",
  "tika-vin01t2:758_9": "saṅghikaṃ ce,",
  "tika-vin01t2:758_10": "navakammaṃ saṅghassa vā bhārahārakabhikkhūnaṃ vā niyyātetabbaṃ.",
  "tika-vin01t2:758_11": "Attano santakaṃ ce,",
  "tika-vin01t2:758_12": "attano bhārahārakānaṃ niyyātetabbaṃ.",
  "tika-vin01t2:758_13": "Tādisaṃ alabhantena saṅghassa pariccajitvā gantabbaṃ.",
  "tika-vin01t2:759_0": "Addhānanti maggagamanaṃ.",
  "tika-vin01t2:759_1": "Yassa hi katthaci pabbajjāpekkho vā hoti,",
  "tika-vin01t2:759_2": "paccayajātaṃ vā kiñci laddhabbaṃ hoti.",
  "tika-vin01t2:759_3": "Sace taṃ alabhanto na sakkoti adhivāsetuṃ,",
  "tika-vin01t2:759_4": "araññaṃ pavisitvā samaṇadhammaṃ karontassapi gamikacittaṃ nāma duppaṭivinodayaṃ hoti,",
  "tika-vin01t2:759_5": "tasmā gantvā taṃ kiccaṃ tīretvāva samaṇadhamme ussukkaṃ kātabbaṃ.",
  "tika-vin01t2:760_0": "Ñātīti vihāre ācariyupajjhāyasaddhivihārikaantevāsikasamānupajjhāyakasamānācariyakā,",
  "tika-vin01t2:760_1": "ghare mātā pitā bhātāti evamādikā.",
  "tika-vin01t2:760_2": "Te gilānā imassa palibodhā honti.",
  "tika-vin01t2:760_3": "Tasmā so palibodho te upaṭṭhahitvā tesaṃ pākatikakaraṇena upacchinditabbo.",
  "tika-vin01t2:760_4": "Tattha upajjhāyo tāva gilāno sace lahuṃ na vuṭṭhāti,",
  "tika-vin01t2:760_5": "yāvajīvaṃ paṭijaggitabbo,",
  "tika-vin01t2:760_6": "tathā pabbajjācariyo upasampadācariyo saddhivihāriko upasampāditapabbājitaantevāsikasamānupajjhāyakā ca.",
  "tika-vin01t2:760_7": "Nissayācariyauddesācariyanissayantevāsikauddesantevāsikasamānācariyakā pana yāva nissayauddesā anupacchinnā,",
  "tika-vin01t2:760_8": "tāva paṭijaggitabbā.",
  "tika-vin01t2:760_9": "Pahontena tato uddhampi paṭijaggitabbā eva.",
  "tika-vin01t2:760_10": "Mātāpitūsu upajjhāye viya paṭijaggitabbaṃ.",
  "tika-vin01t2:760_11": "Sacepi hi te rajje ṭhitā honti,",
  "tika-vin01t2:760_12": "puttato ca upaṭṭhānaṃ paccāsīsanti,",
  "tika-vin01t2:760_13": "kātabbameva.",
  "tika-vin01t2:760_14": "Atha tesaṃ bhesajjaṃ natthi,",
  "tika-vin01t2:760_15": "attano santakaṃ dātabbaṃ. Asati,",
  "tika-vin01t2:760_16": "bhikkhācariyāya pariyesitvāpi dātabbameva.",
  "tika-vin01t2:760_17": "Bhātubhaginīnaṃ pana tesaṃ santakameva yojetvā dātabbaṃ.",
  "tika-vin01t2:760_18": "Sace natthi,",
  "tika-vin01t2:760_19": "attano santakaṃ tāvakālikaṃ datvā pacchā labhantena gaṇhitabbaṃ,",
  "tika-vin01t2:760_20": "alabhantena na codetabbā.",
  "tika-vin01t2:760_21": "Aññātakassa bhaginiyā sāmikassa bhesajjaṃ neva kātuṃ,",
  "tika-vin01t2:760_22": "na dātuṃ vaṭṭati,",
  "tika-vin01t2:760_23": "“tuyhaṃ sāmikassa dehī”ti vatvā pana bhaginiyā dātabbaṃ.",
  "tika-vin01t2:760_24": "Bhātu jāyāyapi eseva nayo,",
  "tika-vin01t2:760_25": "tesaṃ pana puttā imassa ñātakāyevāti tesaṃ kātuṃ vaṭṭati.",
  "tika-vin01t2:761_0": "Ābādhoti yo koci rogo.",
  "tika-vin01t2:761_1": "So bādhayamāno palibodho hoti,",
  "tika-vin01t2:761_2": "tasmā bhesajjakaraṇena upacchinditabbo.",
  "tika-vin01t2:761_3": "Sace pana katipāhaṃ bhesajjaṃ karontassapi na vūpasammati,",
  "tika-vin01t2:761_4": "“nāhaṃ tuyhaṃ dāso,",
  "tika-vin01t2:761_5": "na bhatako,",
  "tika-vin01t2:761_6": "taṃyevamhi posento anamatagge saṃsāravaṭṭe dukkhappatto”ti attabhāvaṃ garahitvā samaṇadhammo kātabbo.",
  "tika-vin01t2:762_0": "Ganthoti pariyattipariharaṇaṃ. Taṃ sajjhāyādīhi niccabyāvaṭasseva palibodho hoti, na itarassa.",
  "tika-vin01t2:763_0": "Iddhiyāti iddhipalibodhena.",
  "tika-vin01t2:763_1": "“Iddhīti te dasā”tipi pāṭho.",
  "tika-vin01t2:763_2": "Tattha iddhīti pothujjanikā iddhi.",
  "tika-vin01t2:763_3": "Sā hi uttānaseyyakadārako viya taruṇasassaṃ viya ca dupparihārā hoti,",
  "tika-vin01t2:763_4": "appamattakena ca bhijjati.",
  "tika-vin01t2:763_5": "Sā pana vipassanāya palibodho hoti,",
  "tika-vin01t2:763_6": "na samādhissa samādhiṃ patvā pattabbato,",
  "tika-vin01t2:763_7": "tasmā vipassanātthikena iddhipalibodho upacchinditabbo,",
  "tika-vin01t2:763_8": "itarena avasesāti.",
  "tika-vin01t2:763_9": "Kammaṭṭhānabhāvanaṃ paribundheti uparodheti pavattituṃ na detīti palibodho, ra-",
  "tika-vin01t2:763_10": "kārassa la-",
  "tika-vin01t2:763_11": "kāraṃ katvā vutto,",
  "tika-vin01t2:763_12": "paripanthoti attho.",
  "tika-vin01t2:763_13": "Upacchinditabboti samāpanena saṅgahaṇena uparundhitabbo,",
  "tika-vin01t2:763_14": "apalibodho kātabboti attho.",
  "tika-vin01t2:764_0": "Kammaṭṭhāne niyutto kammaṭṭhāniko,",
  "tika-vin01t2:764_1": "bhāvanamanuyuñjanto.",
  "tika-vin01t2:764_2": "Tena kammaṭṭhānikena.",
  "tika-vin01t2:764_3": "Paricchinditvāti “imasmiṃ vihāre sabbepi bhikkhū”ti evaṃ paricchinditvā.",
  "tika-vin01t2:764_4": "Sahavāsīnanti sahavāsīnaṃ bhikkhūnaṃ.",
  "tika-vin01t2:764_5": "Muducittataṃ janetīti attani muducittataṃ uppādeti.",
  "tika-vin01t2:764_6": "Ayañca sahavāsīnaṃ cittamaddavajananādiattho “manussānaṃ piyo hotī”tiādinayappavattena mettānisaṃsasuttena dīpetabbo.",
  "tika-vin01t2:765_0": "Anolīnavuttiko hotīti sammāpaṭipattiyaṃ olīnavuttiko hīnavīriyo na hoti,",
  "tika-vin01t2:765_1": "āraddhavīriyo hotīti attho.",
  "tika-vin01t2:765_2": "Dibbesupi ārammaṇesu,",
  "tika-vin01t2:765_3": "pageva itaresūti adhippāyo.",
  "tika-vin01t2:765_4": "Sabbatthāti sabbasmiṃ samaṇakaraṇīye,",
  "tika-vin01t2:765_5": "sabbasmiṃ vā kammaṭṭhānānuyoge.",
  "tika-vin01t2:765_6": "Atthayitabbanti pubbāsevanavasena atthayitabbaṃ.",
  "tika-vin01t2:765_7": "Yogassa bhāvanāya anuyuñjanaṃ yogānuyogo,",
  "tika-vin01t2:765_8": "tadeva karaṇīyaṭṭhena kammaṃ,",
  "tika-vin01t2:765_9": "tassa yogānuyogakammassa.",
  "tika-vin01t2:765_10": "Padaṭṭhānattāti nipphattihetuttā.",
  "tika-vin01t2:766_0": "Odātakasiṇe ālokakasiṇaṃ,",
  "tika-vin01t2:766_1": "kasiṇugghāṭimākāsakasiṇe paricchinnākāsakasiṇañca antogadhaṃ katvā pāḷiyaṃ pathavīkasiṇādīnaṃ rūpajjhānārammaṇānaṃ",
  "tika-vin01t2:766_2": "aṭṭhannaṃyeva kasiṇānaṃ sarūpato vuttattā ākāsakasiṇaṃ ālokakasiṇañca vajjetvā “aṭṭhatiṃsārammaṇesū”ti",
  "tika-vin01t2:766_3": "pāḷiyaṃ āgatanayeneva vuttaṃ.",
  "tika-vin01t2:766_4": "Aṭṭhakathānayena pana ākāsakasiṇe ālokakasiṇe ca visuṃ gahite cattālīsaṃyeva kammaṭṭhānāni.",
  "tika-vin01t2:766_5": "Tatrimāni cattālīsa kammaṭṭhānāni –",
  "tika-vin01t2:766_6": "dasa kasiṇā,",
  "tika-vin01t2:766_7": "dasa asubhā,",
  "tika-vin01t2:766_8": "dasa anussatiyo,",
  "tika-vin01t2:766_9": "cattāro brahmavihārā,",
  "tika-vin01t2:766_10": "cattāro āruppā,",
  "tika-vin01t2:766_11": "ekā saññā,",
  "tika-vin01t2:766_12": "ekaṃ vavatthānanti.",
  "tika-vin01t2:766_13": "Tattha pathavīkasiṇaṃ āpokasiṇaṃ tejokasiṇaṃ vāyokasiṇaṃ nīlakasiṇaṃ pītakasiṇaṃ lohitakasiṇaṃ odātakasiṇaṃ",
  "tika-vin01t2:766_14": "ālokakasiṇaṃ paricchinnākāsakasiṇanti ime dasa kasiṇā.",
  "tika-vin01t2:766_15": "Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ puḷavakaṃ aṭṭhikanti ime dasa asubhā.",
  "tika-vin01t2:766_16": "Buddhānussati dhamma saṅgha sīla cāga devatānussati maraṇassati kāyagatāsati ānāpānassati upasamānussatīti imā dasa anussatiyo.",
  "tika-vin01t2:766_17": "Mettā karuṇā muditā upekkhāti ime cattāro brahmavihārā.",
  "tika-vin01t2:766_18": "Ākāsānañcāyatanaṃ viññāṇañcāyatanaṃ ākiñcaññāyatanaṃ nevasaññānāsaññāyatananti ime cattāro āruppā.",
  "tika-vin01t2:766_19": "Āhāre paṭikūlasaññā ekā saññā.",
  "tika-vin01t2:766_20": "Catudhātuvavatthānaṃ ekaṃ vavatthānanti.",
  "tika-vin01t2:767_0": "Yaṃ yassa caritānukūlanti ettha rāgacaritassa tāva dasa asubhā kāyagatāsatīti ekādasa kammaṭṭhānāni anukūlāni,",
  "tika-vin01t2:767_1": "dosacaritassa cattāro brahmavihārā cattāri vaṇṇakasiṇānīti aṭṭha,",
  "tika-vin01t2:767_2": "mohacaritassa ca vitakkacaritassa ca ekaṃ ānāpānassatikammaṭṭhānameva,",
  "tika-vin01t2:767_3": "saddhācaritassa purimā cha anussatiyo,",
  "tika-vin01t2:767_4": "buddhicaritassa maraṇassati upasamānussati catudhātuvavatthānaṃ āhāre paṭikūlasaññāti cattāri,",
  "tika-vin01t2:767_5": "sesakasiṇāni cattāro ca āruppā sabbacaritānaṃ anukūlāni.",
  "tika-vin01t2:767_6": "Kasiṇesu ca yaṃ kiñci parittaṃ vitakkacaritassa,",
  "tika-vin01t2:767_7": "appamāṇaṃ mohacaritassa anukūlanti veditabbaṃ.",
  "tika-vin01t2:767_8": "Yathāvutteneva nayenāti “yogānuyogakammassa padaṭṭhānattā”ti imamatthaṃ atidisati.",
  "tika-vin01t2:768_0": "Yaṃ kammaṭṭhānaṃ gahetukāmo hoti,",
  "tika-vin01t2:768_1": "tasseva vasena catukkapañcakajjhānāni nibbattetvā jhānapadaṭṭhānaṃ vipassanaṃ vaḍḍhetvā āsavakkhayappattassa khīṇāsavassa santike gahetabbanti āha –",
  "tika-vin01t2:768_2": "“imināva kammaṭṭhānena…pe…",
  "tika-vin01t2:768_3": "uggahetabba”nti.",
  "tika-vin01t2:768_4": "Arahantādayo hītiādi ekaccakhīṇāsavato bahussutova kammaṭṭhānadāne seyyoti dassanatthaṃ āraddhaṃ.",
  "tika-vin01t2:768_5": "Mahāhatthipathaṃ nīharanto viyāti kammaṭṭhānapathaviṃ mahāhatthipathaṃ katvā dassento viya.",
  "tika-vin01t2:768_6": "Sappāyāsappāyaṃ paricchinditvāti yassa kammaṭṭhānaṃ ācikkhati,",
  "tika-vin01t2:768_7": "tassa upakārānupakāraṃ yuttimagganena paricchinditvā.",
  "tika-vin01t2:769_0": "Idāni kammaṭṭhānadāyakassa santikaṃ gacchantena dhotamakkhitehi pādehi upāhanā āruhitvā chattaṃ gahetvā",
  "tika-vin01t2:769_1": "telanāḷimadhuphāṇitādīni gāhāpetvā antevāsikaparivutena na gantabbaṃ,",
  "tika-vin01t2:769_2": "gamikavattaṃ pana pūretvā attano pattacīvaraṃ sayameva gahetvā antarāmagge yaṃ yaṃ vihāraṃ pavisati,",
  "tika-vin01t2:769_3": "sabbattha paviṭṭhakāle āgantukavattaṃ,",
  "tika-vin01t2:769_4": "nikkhamanakāle gamikavattanti yathārahaṃ taṃ taṃ vattaṃ pūrentena sallahukaparikkhārena paramasallekhavuttinā",
  "tika-vin01t2:769_5": "hutvā gantabbanti imamatthaṃ saṅkhipitvā dassento “sallahukavuttinā vinayācārasampannenā”ti āha.",
  "tika-vin01t2:769_6": "Evaṃ pana gantvā taṃ vihāraṃ pavisantena antarāyeva dantakaṭṭhaṃ kappiyaṃ kārāpetvā gahetvā pavisitabbaṃ,",
  "tika-vin01t2:769_7": "na ca muhuttaṃ vissamitvā pādadhovanamakkhanādīni katvā ācariyassa santikaṃ gamissāmīti aññaṃ pariveṇaṃ pavisitabbaṃ. Kasmā?",
  "tika-vin01t2:769_8": "Sace hissa tatra ācariyassa visabhāgā bhikkhū bhaveyyuṃ,",
  "tika-vin01t2:769_9": "taṃ te āgamanakāraṇaṃ pucchitvā ācariyassa avaṇṇaṃ pakāsetvā “naṭṭhosi,",
  "tika-vin01t2:769_10": "sace tassa santikaṃ āgato”ti vippaṭisāraṃ uppādeyyuṃ,",
  "tika-vin01t2:769_11": "yena tatova paṭinivatteyya,",
  "tika-vin01t2:769_12": "tasmā ācariyassa vasanaṭṭhānaṃ pucchitvā ujukaṃ tattheva gantabbaṃ.",
  "tika-vin01t2:770_0": "Vuttappakāramācariyanti –",
  "tika-vin01t2:771_0": "“Piyo garu bhāvanīyo, vattā ca vacanakkhamo;",
  "tika-vin01t2:772_0": "Gambhīrañca kathaṃ kattā, no caṭṭhāne niyojako”ti. –",
  "tika-vin01t2:773_0": "Evamādinā vuttappakāraṃ saddhādiguṇasamannāgataṃ ekantahitesiṃ vuḍḍhipakkhe ṭhitaṃ kalyāṇamittaṃ ācariyaṃ.",
  "tika-vin01t2:773_1": "Vattapaṭipattiyā ārādhitacittassāti ettha sace ācariyo daharataro hoti,",
  "tika-vin01t2:773_2": "pattacīvarapaṭiggahaṇādīni na sāditabbāni.",
  "tika-vin01t2:773_3": "Sace vuḍḍhataro,",
  "tika-vin01t2:773_4": "gantvā ācariyaṃ vanditvā ṭhātabbaṃ.",
  "tika-vin01t2:773_5": "“Nikkhipāvuso,",
  "tika-vin01t2:773_6": "pattacīvara”nti vuttena nikkhipitabbaṃ.",
  "tika-vin01t2:773_7": "“Pānīyaṃ pivā”ti vuttena sace icchati, pātabbaṃ.",
  "tika-vin01t2:773_8": "“Pāde dhovā”ti vuttena na tāva dhovitabbā.",
  "tika-vin01t2:773_9": "Sace hi ācariyena ābhatamudakaṃ bhaveyya,",
  "tika-vin01t2:773_10": "na sāruppaṃ siyā.",
  "tika-vin01t2:773_11": "“Dhovāvuso,",
  "tika-vin01t2:773_12": "na mayā ābhataṃ,",
  "tika-vin01t2:773_13": "aññehi ābhata”nti vuttena pana yattha ācariyo na passati,",
  "tika-vin01t2:773_14": "evarūpe paṭicchanne vā okāse abbhokāsavihārassapi vā ekamante nisīditvā pādā dhovitabbā.",
  "tika-vin01t2:773_15": "Sace ācariyo telanāḷiṃ āharati,",
  "tika-vin01t2:773_16": "uṭṭhahitvā ubhohi hatthehi sakkaccaṃ gahetabbā.",
  "tika-vin01t2:773_17": "Sace hi na gaṇheyya,",
  "tika-vin01t2:773_18": "“ayaṃ bhikkhu ito eva paṭṭhāya sambhogaṃ kopetī”ti ācariyassa aññathattaṃ bhaveyya.",
  "tika-vin01t2:773_19": "Gahetvā pana na āditova pādā makkhetabbā.",
  "tika-vin01t2:773_20": "Sace hi taṃ ācariyassa gattabbhañjanatelaṃ bhaveyya,",
  "tika-vin01t2:773_21": "na sāruppaṃ siyā,",
  "tika-vin01t2:773_22": "tasmā paṭhamaṃ sīsaṃ makkhetvā khandhādīni makkhetabbāni.",
  "tika-vin01t2:773_23": "“Sabbapārihāriyatelamidaṃ, āvuso,",
  "tika-vin01t2:773_24": "pādepi makkhehī”ti vuttena pana pāde makkhetvā “imaṃ telanāḷiṃ ṭhapemi,",
  "tika-vin01t2:773_25": "bhante”ti vatvā ācariye gaṇhante dātabbā.",
  "tika-vin01t2:774_0": "Gatadivasato paṭṭhāya “kammaṭṭhānaṃ me, bhante,",
  "tika-vin01t2:774_1": "kathetha”iccevaṃ na vattabbaṃ.",
  "tika-vin01t2:774_2": "Dutiyadivasato pana paṭṭhāya sace ācariyassa pakatiupaṭṭhāko atthi,",
  "tika-vin01t2:774_3": "taṃ yācitvā vattaṃ kātabbaṃ.",
  "tika-vin01t2:774_4": "Sace yācitopi na deti,",
  "tika-vin01t2:774_5": "okāse laddheyeva kātabbaṃ.",
  "tika-vin01t2:774_6": "Karontena ca khuddakamajjhimamahantāni tīṇi dantakaṭṭhāni upanāmetabbāni.",
  "tika-vin01t2:774_7": "Sītaṃ uṇhanti duvidhaṃ mukhadhovanudakañca nhānodakañca paṭiyādetabbaṃ.",
  "tika-vin01t2:774_8": "Tato yaṃ ācariyo tīṇi divasāni paribhuñjati,",
  "tika-vin01t2:774_9": "tādisameva niccaṃ upaṭṭhāpetabbaṃ,",
  "tika-vin01t2:774_10": "niyamaṃ akatvā yaṃ vā taṃ vā paribhuñjantassa yathāladdhaṃ upanāmetabbaṃ.",
  "tika-vin01t2:774_11": "Kiṃ bahunā vuttena,",
  "tika-vin01t2:774_12": "yaṃ taṃ bhagavatā “antevāsikena,",
  "tika-vin01t2:774_13": "bhikkhave,",
  "tika-vin01t2:774_14": "ācariyamhi sammā vattitabbaṃ.",
  "tika-vin01t2:774_15": "Tatrāyaṃ sammāvattanā –",
  "tika-vin01t2:774_16": "kālasseva vuṭṭhāya upāhanā omuñcitvā ekaṃsaṃ uttarāsaṅgaṃ karitvā dantakaṭṭhaṃ dātabbaṃ,",
  "tika-vin01t2:774_17": "mukhodakaṃ dātabbaṃ,",
  "tika-vin01t2:774_18": "āsanaṃ paññapetabbaṃ.",
  "tika-vin01t2:774_19": "Sace yāgu hoti,",
  "tika-vin01t2:774_20": "bhājanaṃ dhovitvā yāgu upanāmetabbā”tiādikaṃ khandhake vattaṃ paññattaṃ,",
  "tika-vin01t2:774_21": "taṃ sabbampi kātabbaṃ.",
  "tika-vin01t2:774_22": "Iti iminā yathāvuttena nayena paṭipajjanto vattapaṭipattiyā cittaṃ ārādhetīti daṭṭhabbaṃ.",
  "tika-vin01t2:775_0": "Pañcasandhikanti pañcapabbaṃ,",
  "tika-vin01t2:775_1": "pañcabhāganti attho.",
  "tika-vin01t2:775_2": "Kammaṭṭhānassa uggaṇhananti kammaṭṭhānaganthassa uggaṇhanaṃ,",
  "tika-vin01t2:775_3": "tadatthaparipucchā kammaṭṭhānassa paripucchanā.",
  "tika-vin01t2:775_4": "Atha vā ganthato atthato ca kammaṭṭhānassa uggaṇhanaṃ uggaho,",
  "tika-vin01t2:775_5": "tattha saṃsayaparipucchanā paripucchā.",
  "tika-vin01t2:775_6": "Kammaṭṭhānassa upaṭṭhānanti nimittupaṭṭhānaṃ,",
  "tika-vin01t2:775_7": "evaṃ bhāvanamanuyuñjantassa “evamidaṃ nimittaṃ upaṭṭhātī”ti upadhāraṇaṃ,",
  "tika-vin01t2:775_8": "tathā kammaṭṭhānappanā “evaṃ jhānamappetī”ti.",
  "tika-vin01t2:775_9": "Kammaṭṭhānassa lakkhaṇanti gaṇanānubandhanāphusanānaṃ vasena bhāvanaṃ ussukkāpetvā ṭhapanāya sampatti,",
  "tika-vin01t2:775_10": "tato parampi vā sallakkhaṇādivasena matthakappattīti kammaṭṭhānasabhāvassa sallakkhaṇaṃ. Tenāha –",
  "tika-vin01t2:775_11": "“kammaṭṭhānasabhāvupadhāraṇanti vuttaṃ hotī”ti.",
  "tika-vin01t2:776_0": "Attanāpi na kilamati odhiso kammaṭṭhānassa uggaṇhanato,",
  "tika-vin01t2:776_1": "tato eva ācariyampi na viheṭheti dhammādhikaraṇampi bhāvanāya matthakaṃ pāpanato.",
  "tika-vin01t2:776_2": "Tasmāti taṃnimittaṃ attanoakilamanaācariyāviheṭhanahetu.",
  "tika-vin01t2:776_3": "Thokanti thokaṃ thokaṃ.",
  "tika-vin01t2:776_4": "Tatthāti yattha ācariyo vasati, tattha.",
  "tika-vin01t2:776_5": "Sappāyaṃ hotīti āvāsasappāyādilābhena manasikāraphāsutā bhāvanānukūlatā hoti.",
  "tika-vin01t2:776_6": "Yojanaparamanti iminā gāvutaaḍḍhayojanānipi saṅgaṇhāti.",
  "tika-vin01t2:776_7": "Yasmā pana mandapañño gāvute aḍḍhayojane yojanamatte vā vasanto kammaṭṭhānassa kismiñcideva ṭhāne sandehe",
  "tika-vin01t2:776_8": "vā satisammose vā jāte kālasseva vihāre vattaṃ katvā antarāmagge piṇḍāya caritvā bhattakiccapariyosāneyeva",
  "tika-vin01t2:776_9": "ācariyassa vasanaṭṭhānaṃ gantvā taṃ divasaṃ ācariyassa santike kammaṭṭhānaṃ sodhetvā dutiyadivase ācariyaṃ",
  "tika-vin01t2:776_10": "vanditvā nikkhamitvā antarāmagge piṇḍāya caritvā akilamantoyeva attano vasanaṭṭhānaṃ āgantuṃ sakkhissati,",
  "tika-vin01t2:776_11": "tasmā vuttaṃ “mandapañño yojanaparamaṃ gantvā”ti.",
  "tika-vin01t2:776_12": "Sace tikkhapañño yojanaparame phāsukaṭṭhānaṃ na labhati,",
  "tika-vin01t2:776_13": "tena kammaṭṭhāne sabbaṃ gaṇṭhiṭṭhānaṃ chinditvā visuddhaṃ āvajjanapaṭibaddhaṃ kammaṭṭhānaṃ katvā yojanaparamato",
  "tika-vin01t2:776_14": "dūrampi gantuṃ vaṭṭatīti āha “tikkhapañño dūrampi gantvā”ti.",
  "tika-vin01t2:777_0": "Aṭṭhārasasenāsanadosavivajjitanti mahattaṃ, navattaṃ,",
  "tika-vin01t2:777_1": "jiṇṇattaṃ,",
  "tika-vin01t2:777_2": "panthanissitattaṃ, soṇḍī, paṇṇaṃ, pupphaṃ, phalaṃ,",
  "tika-vin01t2:777_3": "patthanīyatā,",
  "tika-vin01t2:777_4": "nagarasannissitatā,",
  "tika-vin01t2:777_5": "dārusannissitatā,",
  "tika-vin01t2:777_6": "khettasannissitatā,",
  "tika-vin01t2:777_7": "visabhāgānaṃ puggalānaṃ atthitā,",
  "tika-vin01t2:777_8": "paṭṭanasannissitatā,",
  "tika-vin01t2:777_9": "paccantasannissitatā,",
  "tika-vin01t2:777_10": "rajjasīmasannissitatā,",
  "tika-vin01t2:777_11": "asappāyatā,",
  "tika-vin01t2:777_12": "kalyāṇamittānaṃ alābhoti imehi aṭṭhārasahi senāsanadosehi vivajjitaṃ.",
  "tika-vin01t2:777_13": "Imesañhi aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpaṃ.",
  "tika-vin01t2:778_0": "Kasmā?",
  "tika-vin01t2:778_1": "Mahāvihāre tāva bahū nānāchandā sannipatanti,",
  "tika-vin01t2:778_2": "te aññamaññaṃ paṭiviruddhatāya vattaṃ na karonti,",
  "tika-vin01t2:778_3": "bodhiyaṅgaṇādīni asammaṭṭhāneva honti,",
  "tika-vin01t2:778_4": "anupaṭṭhāpitaṃ pānīyaṃ paribhojanīyaṃ.",
  "tika-vin01t2:778_5": "Tatrāyaṃ “gocaragāme piṇḍāya carissāmī”ti pattacīvaramādāya nikkhantopi sace passati vattaṃ akataṃ,",
  "tika-vin01t2:778_6": "pānīyaghaṭaṃ vā rittaṃ,",
  "tika-vin01t2:778_7": "athānena vattaṃ kātabbaṃ hoti,",
  "tika-vin01t2:778_8": "pānīyaṃ upaṭṭhāpetabbaṃ,",
  "tika-vin01t2:778_9": "akaronto vattabhede dukkaṭaṃ āpajjati.",
  "tika-vin01t2:778_10": "Karontassa kālo atikkamati,",
  "tika-vin01t2:778_11": "atidivā paviṭṭho niṭṭhitāya bhikkhāya kiñci na labhati.",
  "tika-vin01t2:778_12": "Paṭisallānagatopi sāmaṇeradaharabhikkhūnaṃ uccāsaddena saṅghakammehi ca vikkhipati.",
  "tika-vin01t2:778_13": "Yattha pana sabbaṃ vattaṃ katameva hoti,",
  "tika-vin01t2:778_14": "avasesāpi ca ghaṭṭanā natthi,",
  "tika-vin01t2:778_15": "evarūpe mahāvihārepi vihātabbaṃ.",
  "tika-vin01t2:779_0": "Navavihāre bahu navakammaṃ hoti,",
  "tika-vin01t2:779_1": "akarontaṃ ujjhāyanti.",
  "tika-vin01t2:779_2": "Yattha pana bhikkhū evaṃ vadanti “āyasmā yathāsukhaṃ samaṇadhammaṃ karotu,",
  "tika-vin01t2:779_3": "mayaṃ navakammaṃ karissāmā”ti,",
  "tika-vin01t2:779_4": "evarūpe vihātabbaṃ.",
  "tika-vin01t2:780_0": "Jiṇṇavihāre pana bahu paṭijaggitabbaṃ hoti,",
  "tika-vin01t2:780_1": "antamaso attano senāsanamattampi appaṭijaggantaṃ ujjhāyanti,",
  "tika-vin01t2:780_2": "paṭijaggantassa kammaṭṭhānaṃ parihāyati.",
  "tika-vin01t2:781_0": "Panthanissite mahāpathavihāre rattindivaṃ āgantukā sannipatanti.",
  "tika-vin01t2:781_1": "Vikāle āgatānaṃ attano senāsanaṃ datvā rukkhamūle vā pāsāṇapiṭṭhe vā vasitabbaṃ hoti,",
  "tika-vin01t2:781_2": "punadivasepi evamevāti kammaṭṭhānassa okāso na hoti.",
  "tika-vin01t2:781_3": "Yattha pana evarūpo āgantukasambādho na hoti,",
  "tika-vin01t2:781_4": "tattha vihātabbaṃ.",
  "tika-vin01t2:782_0": "Soṇḍī nāma pāsāṇapokkharaṇī hoti.",
  "tika-vin01t2:782_1": "Tattha pānīyatthaṃ mahājano samosarati,",
  "tika-vin01t2:782_2": "nagaravāsīnaṃ rājakulūpakattherānaṃ antevāsikā rajanakammatthāya āgacchanti,",
  "tika-vin01t2:782_3": "tesaṃ bhājanadārudoṇikādīni pucchantānaṃ “asuke ca asuke ca ṭhāne”ti dassetabbāni honti.",
  "tika-vin01t2:782_4": "Evaṃ sabbakālampi niccabyāvaṭo hoti.",
  "tika-vin01t2:783_0": "Yattha nānāvidhaṃ sākapaṇṇaṃ hoti,",
  "tika-vin01t2:783_1": "tatthassa kammaṭṭhānaṃ gahetvā divāvihāraṃ nisinnassapi santike sākahārikā gāyamānā paṇṇaṃ uccinantiyo",
  "tika-vin01t2:783_2": "visabhāgasaddasaṅghaṭṭanena kammaṭṭhānantarāyaṃ karonti.",
  "tika-vin01t2:784_0": "Yattha pana nānāvidhā mālāgacchā supupphitā honti, tatrāpi tādisoyeva upaddavo.",
  "tika-vin01t2:785_0": "Yattha nānāvidhaṃ ambajambupanasādiphalaṃ hoti,",
  "tika-vin01t2:785_1": "tattha phalatthikā āgantvā yācanti,",
  "tika-vin01t2:785_2": "adentassa kujjhanti,",
  "tika-vin01t2:785_3": "balakkārena vā gaṇhanti,",
  "tika-vin01t2:785_4": "sāyanhasamaye vihāramajjhe caṅkamantena te disvā “kiṃ upāsakā evaṃ karothā”ti vuttā yathāruci akkosanti,",
  "tika-vin01t2:785_5": "avāsāyapissa parakkamanti.",
  "tika-vin01t2:786_0": "Patthanīye pana lokasammate dakkhiṇagirihatthikucchicetiyagiricittalapabbatasadise vihāre viharantaṃ",
  "tika-vin01t2:786_1": "“ayaṃ arahā”ti sambhāvetvā vanditukāmā manussā samantā osaranti,",
  "tika-vin01t2:786_2": "tenassa na phāsu hoti.",
  "tika-vin01t2:786_3": "Yassa pana taṃ sappāyaṃ hoti,",
  "tika-vin01t2:786_4": "tena divā aññattha gantvā rattiṃ vasitabbaṃ.",
  "tika-vin01t2:787_0": "Nagarasannissite visabhāgārammaṇāni āpāthamāgacchanti,",
  "tika-vin01t2:787_1": "kumbhadāsiyopi ghaṭehi nighaṃsantiyo gacchanti,",
  "tika-vin01t2:787_2": "okkamitvā maggaṃ na denti,",
  "tika-vin01t2:787_3": "issaramanussāpi vihāramajjhe sāṇiṃ parikkhipitvā nisīdanti.",
  "tika-vin01t2:788_0": "Dārusannissaye pana yattha kaṭṭhāni ca dabbupakaraṇarukkhā ca santi,",
  "tika-vin01t2:788_1": "tattha kaṭṭhahārikā pubbe vuttasākapupphahārikā viya aphāsukaṃ karonti.",
  "tika-vin01t2:788_2": "Vihāre rukkhā santi,",
  "tika-vin01t2:788_3": "te “chinditvā gharāni karissāmā”ti manussā āgantvā chindanti.",
  "tika-vin01t2:788_4": "Sace sāyanhasamaye padhānagharā nikkhamitvā vihāramajjhe caṅkamanto te disvā “kiṃ upāsakā evaṃ karothā”ti vadati,",
  "tika-vin01t2:788_5": "yathāruci akkosanti,",
  "tika-vin01t2:788_6": "avāsāyapissa parakkamanti.",
  "tika-vin01t2:789_0": "Yo pana khettasannissito hoti samantā khettehi parivārito,",
  "tika-vin01t2:789_1": "tattha manussā vihāramajjheyeva khalaṃ katvā dhaññaṃ maddanti,",
  "tika-vin01t2:789_2": "pamukhesu sayanti,",
  "tika-vin01t2:789_3": "aññampi bahuṃ aphāsuṃ karonti.",
  "tika-vin01t2:789_4": "Yatrapi mahāsaṅghabhogo hoti,",
  "tika-vin01t2:789_5": "ārāmikakulānaṃ gāvo rundhanti,",
  "tika-vin01t2:789_6": "udakavāraṃ paṭisedhenti,",
  "tika-vin01t2:789_7": "manussā vīhisīsaṃ gahetvā “passatha tumhākaṃ ārāmikakulānaṃ kamma”nti saṅghassa dassenti.",
  "tika-vin01t2:789_8": "Tena tena kāraṇena rājarājamahāmattānaṃ gharadvāraṃ gantabbaṃ hoti,",
  "tika-vin01t2:789_9": "ayampi khettasannissiteneva saṅgahito.",
  "tika-vin01t2:790_0": "Yattha aññamaññavisabhāgā verī bhikkhū viharanti,",
  "tika-vin01t2:790_1": "ye kalahaṃ karontā “mā, bhante,",
  "tika-vin01t2:790_2": "evaṃ karothā”ti vāriyamānā “etassa paṃsukūlikassa āgatakālato paṭṭhāya naṭṭhāmhā”ti vattāro bhavanti.",
  "tika-vin01t2:791_0": "Yopi udakapaṭṭanaṃ vā thalapaṭṭanaṃ vā sannissito hoti,",
  "tika-vin01t2:791_1": "tattha abhiṇhaṃ nāvāhi ca satthehi ca āgatamanussā “okāsaṃ detha,",
  "tika-vin01t2:791_2": "pānīyaṃ detha,",
  "tika-vin01t2:791_3": "loṇaṃ dethā”ti ghaṭṭayantā aphāsuṃ karonti.",
  "tika-vin01t2:792_0": "Paccantasannissite pana manussā buddhādīsu appasannā honti.",
  "tika-vin01t2:793_0": "Rajjasīmasannissite rājabhayaṃ hoti.",
  "tika-vin01t2:793_1": "Tañhi padesaṃ eko rājā “na mayhaṃ vase vattatī”ti paharati,",
  "tika-vin01t2:793_2": "itaropi “na mayhaṃ vase vattatī”ti.",
  "tika-vin01t2:793_3": "Tatrāyaṃ bhikkhu kadāci imassa rañño vijite vicarati,",
  "tika-vin01t2:793_4": "kadāci etassa,",
  "tika-vin01t2:793_5": "atha naṃ “carapuriso aya”nti maññamānā anayabyasanaṃ pāpenti.",
  "tika-vin01t2:794_0": "Asappāyatāti visabhāgarūpādiārammaṇasamosaraṇena vā amanussapariggahitatāya vā asappāyatā.",
  "tika-vin01t2:794_1": "Tatridaṃ vatthu –",
  "tika-vin01t2:794_2": "eko kira thero araññe vasati.",
  "tika-vin01t2:794_3": "Athassa ekā yakkhinī paṇṇasāladvāre ṭhatvā gāyi.",
  "tika-vin01t2:794_4": "So nikkhamitvā dvāre aṭṭhāsi,",
  "tika-vin01t2:794_5": "sā gantvā caṅkamanasīse gāyi.",
  "tika-vin01t2:794_6": "Thero caṅkamanasīsaṃ agamāsi,",
  "tika-vin01t2:794_7": "sā sataporise papāte ṭhatvā gāyi.",
  "tika-vin01t2:794_8": "Thero paṭinivatti,",
  "tika-vin01t2:794_9": "atha naṃ sā vegena gantvā gahetvā “mayā, bhante, na eko,",
  "tika-vin01t2:794_10": "na dve tumhādisā khāditā”ti āha.",
  "tika-vin01t2:795_0": "Yattha na sakkā hoti ācariyaṃ vā ācariyasamaṃ vā upajjhāyaṃ vā upajjhāyasamaṃ vā kalyāṇamittaṃ laddhuṃ,",
  "tika-vin01t2:795_1": "tattha so kalyāṇamittānaṃ alābho mahādosoyeva.",
  "tika-vin01t2:795_2": "Tasmā imesaṃ aṭṭhārasannaṃ dosānaṃ aññatarena samannāgataṃ senāsanaṃ bhāvanāya ananurūpanti veditabbaṃ.",
  "tika-vin01t2:795_3": "Vuttampi cetaṃ aṭṭhakathāsu –",
  "tika-vin01t2:796_0": "“Mahāvāsaṃ navāvāsaṃ, jarāvāsañca panthaniṃ;",
  "tika-vin01t2:797_0": "Soṇḍiṃ paṇṇañca pupphañca, phalaṃ patthitameva ca.",
  "tika-vin01t2:798_0": "“Nagaraṃ dārunā khettaṃ, visabhāgena paṭṭanaṃ;",
  "tika-vin01t2:799_0": "Paccantasīmāsappāyaṃ, yattha mitto na labbhati.",
  "tika-vin01t2:800_0": "“Aṭṭhārasetāni ṭhānāni, iti viññāya paṇḍito;",
  "tika-vin01t2:801_0": "Ārakā parivajjeyya, maggaṃ sappaṭibhayaṃ yathā”ti. ;",
  "tika-vin01t2:802_0": "Pañcasenāsanaṅgasamannāgatanti gāmato nātidūranāccāsannatādīhi pañcahi senāsanaṅgehi samannāgataṃ.",
  "tika-vin01t2:802_1": "Vuttañhetaṃ bhagavatā –",
  "tika-vin01t2:803_0": "“Kathañca,",
  "tika-vin01t2:803_1": "bhikkhave,",
  "tika-vin01t2:803_2": "senāsanaṃ pañcaṅgasamannāgataṃ hoti? Idha,",
  "tika-vin01t2:803_3": "bhikkhave,",
  "tika-vin01t2:803_4": "senāsanaṃ nātidūraṃ hoti nāccāsannaṃ gamanāgamanasampannaṃ,",
  "tika-vin01t2:803_5": "divā appākiṇṇaṃ rattiṃ appasaddaṃ appanigghosaṃ,",
  "tika-vin01t2:803_6": "appaḍaṃsamakasavātātapasarīsapasamphassaṃ,",
  "tika-vin01t2:803_7": "tasmiṃ kho pana senāsane viharantassa appakasirena uppajjanti cīvarapiṇḍapātasenāsanagilānapaccayabhesajjaparikkhārā,",
  "tika-vin01t2:803_8": "tasmiṃ kho pana senāsane therā bhikkhū viharanti bahussutā āgatāgamā dhammadharā vinayadharā mātikādharā,",
  "tika-vin01t2:803_9": "te kālena kālaṃ upasaṅkamitvā paripucchati paripañhati ‘idaṃ, bhante, kathaṃ,",
  "tika-vin01t2:803_10": "imassa ko attho’ti.",
  "tika-vin01t2:803_11": "Tassa te āyasmanto avivaṭañceva vivaranti,",
  "tika-vin01t2:803_12": "anuttānīkatañca uttāniṃ karonti,",
  "tika-vin01t2:803_13": "anekavihitesu ca kaṅkhāṭhāniyesu dhammesu kaṅkhaṃ paṭivinodenti. Evaṃ kho,",
  "tika-vin01t2:803_14": "bhikkhave,",
  "tika-vin01t2:803_15": "senāsanaṃ pañcaṅgasamannāgataṃ hotī”ti.",
  "tika-vin01t2:804_0": "Ettha ca nātidūraṃ nāccāsannaṃ gamanāgamanasampannanti ekaṃ aṅgaṃ,",
  "tika-vin01t2:804_1": "divā appākiṇṇaṃ rattiṃ appasaddaṃ appanigghosanti ekaṃ,",
  "tika-vin01t2:804_2": "appaḍaṃsamakasavātātapasarīsapasamphassanti ekaṃ,",
  "tika-vin01t2:804_3": "tasmiṃ kho pana senāsane viharantassa…pe…",
  "tika-vin01t2:804_4": "parikkhārāti ekaṃ,",
  "tika-vin01t2:804_5": "tasmiṃ kho pana senāsane therā…pe…",
  "tika-vin01t2:804_6": "kaṅkhaṃ paṭivinodentīti ekaṃ.",
  "tika-vin01t2:804_7": "Evaṃ pañcaṅgāni veditabbāni.",
  "tika-vin01t2:805_0": "Upacchinnakhuddakapalibodhenāti ettha pana khuddakapalibodhe upacchindantena dīghāni kesanakhalomāni chinditabbāni,",
  "tika-vin01t2:805_1": "jiṇṇacīvaresu aggaḷaanuvātaparibhaṇḍadānādinā daḷhīkammaṃ vā tantucchedādīsu tunnakammaṃ vā kātabbaṃ,",
  "tika-vin01t2:805_2": "kiliṭṭhāni vā rajitabbāni.",
  "tika-vin01t2:805_3": "Sace patte malaṃ hoti,",
  "tika-vin01t2:805_4": "patto pacitabbo,",
  "tika-vin01t2:805_5": "mañcapīṭhādīni sodhetabbāni.",
  "tika-vin01t2:805_6": "Bhattasammadaṃ paṭivinodetvāti bhojananimittaṃ parissamaṃ vinodetvā.",
  "tika-vin01t2:805_7": "Āhāre hi āsayaṃ paviṭṭhamatte tassa āgantukatāya yebhuyyena siyā sarīrassa koci parissamo,",
  "tika-vin01t2:805_8": "taṃ vūpasametvā.",
  "tika-vin01t2:805_9": "Tasmiñhi avūpasante sarīrakhedena cittaṃ ekaggataṃ na labheyyāti.",
  "tika-vin01t2:805_10": "Uggahetabbato uggaho,",
  "tika-vin01t2:805_11": "sabbopi kammaṭṭhānavidhi,",
  "tika-vin01t2:805_12": "na pubbe vuttauggahamattaṃ.",
  "tika-vin01t2:805_13": "Ācariyato uggaho ācariyuggaho, tato.",
  "tika-vin01t2:805_14": "Ekapadampīti ekakoṭṭhāsampi.",
  "tika-vin01t2:806_0": "Anubandhanāti assāsapassāsānaṃ anugamanavasena satiyā nirantaraṃ anupavattanā.",
  "tika-vin01t2:806_1": "Phusanāti assāsapassāse gaṇentassa gaṇanaṃ paṭisaṃharitvā te satiyā anubandhantassa yathā appanā hoti,",
  "tika-vin01t2:806_2": "tathā cittaṃ ṭhapentassa ca nāsikaggādiṭṭhānassa nesaṃ phusanā.",
  "tika-vin01t2:806_3": "Yasmā pana gaṇanādivasena viya phusanādivasena visuṃ manasikāro natthi,",
  "tika-vin01t2:806_4": "phuṭṭhaphuṭṭhaṭṭhāneyeva gaṇanā kātabbāti dassetuṃ idha phusanāgahaṇanti dīpento “phusanāti phuṭṭhaṭṭhāna”nti āha.",
  "tika-vin01t2:806_5": "Ṭhapanāti samādhānaṃ.",
  "tika-vin01t2:806_6": "Tañhi sammadeva ārammaṇe cittassa ādhānaṃ ṭhapanaṃ hoti.",
  "tika-vin01t2:806_7": "Tathā hi samādhi “cittassa ṭhiti saṇṭhitī”ti niddiṭṭho.",
  "tika-vin01t2:806_8": "Samādhippadhānā pana appanāti āha “ṭhapanāti appanā”ti.",
  "tika-vin01t2:806_9": "Aniccatādīnaṃ saṃlakkhaṇato sallakkhaṇā vipassanā.",
  "tika-vin01t2:806_10": "Pavattato nimittato ca vinivaṭṭanato vinivaṭṭanā maggo.",
  "tika-vin01t2:806_11": "Sakalasaṃkilesapaṭippassaddhibhāvato sabbaso suddhīti pārisuddhi phalaṃ.",
  "tika-vin01t2:806_12": "Tesanti vivaṭṭanāpārisuddhīnaṃ.",
  "tika-vin01t2:806_13": "Paṭipassanāti pati pati dassanaṃ pekkhanaṃ.",
  "tika-vin01t2:806_14": "Tenāha “paccavekkhaṇā”ti.",
  "tika-vin01t2:807_0": "Khaṇḍanti ekaṃ tīṇi pañcāti evaṃ gaṇanāya khaṇḍanaṃ.",
  "tika-vin01t2:807_1": "Okāseti gaṇanāvidhiṃ sandhāyāha,",
  "tika-vin01t2:807_2": "gaṇanānissitova na kammaṭṭhānanissito.",
  "tika-vin01t2:807_3": "Sikhāppattaṃ nu khoti idaṃ cirataraṃ gaṇanāya manasikarontassa vasena vuttaṃ.",
  "tika-vin01t2:807_4": "So hi tathā laddhaṃ avikkhepamattaṃ nissāya evaṃ maññeyya.",
  "tika-vin01t2:807_5": "Assāsapassāsesu yo upaṭṭhāti,",
  "tika-vin01t2:807_6": "taṃ gahetvāti idaṃ assāsapassāsesu yassa ekova paṭhamaṃ upaṭṭhāti,",
  "tika-vin01t2:807_7": "taṃ sandhāya vuttaṃ.",
  "tika-vin01t2:807_8": "Yassa pana ubhopi upaṭṭhahanti,",
  "tika-vin01t2:807_9": "tena ubhayampi gahetvā gaṇetabbaṃ.",
  "tika-vin01t2:807_10": "Yo upaṭṭhātīti iminā ca dvīsu nāsāpuṭavātesu yo pākaṭataro upaṭṭhāti,",
  "tika-vin01t2:807_11": "so gahetabboti ayampi attho dīpitoti daṭṭhabbaṃ.",
  "tika-vin01t2:807_12": "Pavattamānaṃ pavattamānanti āmeḍitavacanena nirantaraṃ assāsapassāsānaṃ upalakkhaṇaṃ dasseti.",
  "tika-vin01t2:807_13": "Evanti vuttappakārena upalakkhetvāvāti attho.",
  "tika-vin01t2:807_14": "Paṭhamaṃ ekekasmiṃ upaṭṭhitepi upalakkhetvāva gaṇentassa kamena ubhopi pākaṭā hontīti āha –",
  "tika-vin01t2:807_15": "“assāsapassāsā pākaṭā hontī”ti.",
  "tika-vin01t2:807_16": "Tena “upalakkhetvāva gaṇetabba”nti imassa “tassevaṃ gaṇayato…pe…",
  "tika-vin01t2:807_17": "pākaṭā hontī”ti idaṃ kāraṇavacanaṃ daṭṭhabbaṃ.",
  "tika-vin01t2:807_18": "Tattha pākaṭā hontīti gaṇanāvasena bahiddhā vikkhepābhāvato vibhūtā honti.",
  "tika-vin01t2:808_0": "Palighāya parivattanakaṃ yattha nikkhipanti,",
  "tika-vin01t2:808_1": "so palighatthambho.",
  "tika-vin01t2:808_2": "Tiyāmarattinti accantasaṃyoge upayogavacanaṃ.",
  "tika-vin01t2:808_3": "Purimanayenāti sīghagaṇanāya,",
  "tika-vin01t2:808_4": "gopālakagaṇanāyāti attho.",
  "tika-vin01t2:808_5": "Eko dve tīṇi cattāri pañcāti gaṇanāvidhidassanaṃ.",
  "tika-vin01t2:808_6": "Tasmā aṭṭhātiādīsupi ekato paṭṭhāyeva paccekaṃ aṭṭhādīni pāpetabbāni.",
  "tika-vin01t2:808_7": "“Sīghaṃ sīghaṃ gaṇetabbamevā”ti vatvā tattha kāraṇaṃ nidassanañca dasseti “gaṇanāpaṭibaddhe hī”tiādinā.",
  "tika-vin01t2:808_8": "Tattha arīyati tena nāvāti arittaṃ,",
  "tika-vin01t2:808_9": "pājanadaṇḍo.",
  "tika-vin01t2:808_10": "Arittena upatthambhanaṃ arittupatthambhanaṃ,",
  "tika-vin01t2:808_11": "tassa vasena.",
  "tika-vin01t2:809_0": "Nippariyāyato nirantarappavatti nāma ṭhapanāyamevāti āha “nirantarappavattaṃ viyā”ti.",
  "tika-vin01t2:809_1": "Anto pavisantaṃ manasikaronto anto cittaṃ paveseti nāma.",
  "tika-vin01t2:809_2": "Bahi cittanīharaṇepi eseva nayo.",
  "tika-vin01t2:809_3": "Vātabbhāhatanti abbhantaragatavātaṃ bahulaṃ manasikarontassa vātena taṃ ṭhānaṃ abbhāhataṃ viya medena pūritaṃ viya ca hoti,",
  "tika-vin01t2:809_4": "tathā upaṭṭhāti.",
  "tika-vin01t2:809_5": "Nīharatoti phuṭṭhokāsaṃ muñcitvā nīharato.",
  "tika-vin01t2:809_6": "Tathā pana nīharato vātassa gatisamanvesanamukhena nānārammaṇesu cittaṃ vidhāvatīti āha “puthuttārammaṇe cittaṃ vikkhipatī”ti.",
  "tika-vin01t2:810_0": "Etanti etaṃ assāsapassāsajātaṃ.",
  "tika-vin01t2:810_1": "Anugamananti pavattapavattānaṃ assāsapassāsānaṃ ārammaṇakaraṇavasena satiyā anu anu pavattanaṃ anugacchanaṃ.",
  "tika-vin01t2:810_2": "Tenevāha –",
  "tika-vin01t2:810_3": "“tañca kho ādimajjhapariyosānānugamanavasenā”ti.",
  "tika-vin01t2:810_4": "Nābhi ādi tattha paṭhamaṃ uppajjanato.",
  "tika-vin01t2:810_5": "Paṭhamuppattivasena hi idha ādicintā,",
  "tika-vin01t2:810_6": "na uppattimattavasena.",
  "tika-vin01t2:810_7": "Tathā hi te nābhito paṭṭhāya yāva nāsikaggā sabbattha uppajjanteva.",
  "tika-vin01t2:810_8": "Yattha yattha ca uppajjanti,",
  "tika-vin01t2:810_9": "tattha tattheva bhijjanti dhammānaṃ gamanābhāvato.",
  "tika-vin01t2:810_10": "Yathāpaccayaṃ pana desantarappattiyaṃ gatisamaññā.",
  "tika-vin01t2:810_11": "Hadayaṃ majjhanti hadayasamīpaṃ tassa uparibhāgo majjhaṃ.",
  "tika-vin01t2:810_12": "Nāsikaggaṃ pariyosānanti nāsikaṭṭhānaṃ tassa pariyosānaṃ assāsapassāsānaṃ samaññāya tadavadhibhāvato.",
  "tika-vin01t2:810_13": "Tathā hete cittasamuṭṭhānā vuttā,",
  "tika-vin01t2:810_14": "na ca bahiddhā cittasamuṭṭhānānaṃ sambhavo atthi.",
  "tika-vin01t2:810_15": "Tenāha “abbhantarapavisanavātassa nāsikaggaṃ ādī”ti.",
  "tika-vin01t2:810_16": "Pavisananikkhamanapariyāyo pana taṃsadisavaseneva vuttoti veditabbo.",
  "tika-vin01t2:810_17": "Vikkhepagatanti vikkhepaṃ upagataṃ,",
  "tika-vin01t2:810_18": "vikkhittaṃ asamāhitanti attho.",
  "tika-vin01t2:810_19": "Sāraddhāyāti sadarathabhāvāya.",
  "tika-vin01t2:810_20": "Iñjanāyāti kammaṭṭhānamanasikārassa calanāya.",
  "tika-vin01t2:810_21": "Vikkhepagatena cittenāti hetumhi karaṇavacanaṃ,",
  "tika-vin01t2:810_22": "itthambhūtalakkhaṇe vā.",
  "tika-vin01t2:810_23": "Sāraddhāti sadarathā.",
  "tika-vin01t2:810_24": "Iñjitāti iñjanakā calanakā,",
  "tika-vin01t2:810_25": "tathā phanditā.",
  "tika-vin01t2:811_0": "Ādimajjhapariyosānavasenātiādimajjhapariyosānānugamanavasena na manasi kātabbanti sambandho.",
  "tika-vin01t2:811_1": "“Anubandhanāya manasikarontena phusanāvasena ṭhapanāvasena ca manasi kātabba”nti yena adhippāyena vuttaṃ,",
  "tika-vin01t2:811_2": "taṃ vivarituṃ “gaṇanānubandhanāvasena viyā”tiādimāha.",
  "tika-vin01t2:811_3": "Tattha visuṃ manasikāro natthīti gaṇanāya anubandhanāya ca vinā yathākkamaṃ kevalaṃ phusanāvasena ṭhapanāvasena ca kammaṭṭhānamanasikāro natthi.",
  "tika-vin01t2:811_4": "Nanu phusanāya vinā ṭhapanāya viya phusanāya vinā gaṇanāyapi manasikāro natthiyevāti?",
  "tika-vin01t2:811_5": "Yadipi natthi,",
  "tika-vin01t2:811_6": "gaṇanā pana yathā kammaṭṭhānamanasikārassa mūlabhāvato padhānabhāvena gahetabbā,",
  "tika-vin01t2:811_7": "evaṃ anubandhanā ṭhapanāya tāya vinā ṭhapanāya asambhavato.",
  "tika-vin01t2:811_8": "Tasmā satipi phusanāya nānantarikabhāve gaṇanānubandhanā eva mūlabhāvato padhānabhāvena gahetvā itarāsaṃ tadabhāvaṃ dassento āha –",
  "tika-vin01t2:811_9": "“gaṇanānubandhanāvasena viya hi phusanāṭhapanāvasena visuṃ manasikāro natthī”ti.",
  "tika-vin01t2:811_10": "Yadi evaṃ tā kasmā uddese visuṃ gahitāti āha “phuṭṭhaphuṭṭhaṭṭhāneyevā”tiādi.",
  "tika-vin01t2:811_11": "Tattha phuṭṭhaphuṭṭhaṭṭhāneyeva gaṇentoti iminā gaṇanāya phusanā aṅganti dasseti. Tenāha –",
  "tika-vin01t2:811_12": "“gaṇanāya ca phusanāya ca manasi karotī”ti.",
  "tika-vin01t2:811_13": "Tatthevāti phuṭṭhaphuṭṭhaṭṭhāneyeva.",
  "tika-vin01t2:811_14": "Teti assāsapassāse.",
  "tika-vin01t2:811_15": "Satiyā anubandhantoti gaṇanāvidhiṃ anugantvā satiyā nibandhanto,",
  "tika-vin01t2:811_16": "phuṭṭhokāseyeva te nirantaraṃ upadhārentoti attho.",
  "tika-vin01t2:811_17": "Appanāvasena cittaṃ ṭhapentoti yathā appanā hoti,",
  "tika-vin01t2:811_18": "evaṃ yathāupaṭṭhite nimitte cittaṃ ṭhapento samādahanto.",
  "tika-vin01t2:811_19": "Anubandhanāya cātiādīsu anubandhanāya ca phusanāya ca ṭhapanāya ca manasi karotīti vuccatīti yojanā.",
  "tika-vin01t2:811_20": "Svāyamatthoti yvāyaṃ “phuṭṭhaphuṭṭhaṭṭhāneyeva gaṇento tattheva gaṇanaṃ paṭisaṃharitvā te satiyā anubandhanto”ti vutto,",
  "tika-vin01t2:811_21": "so ayamattho.",
  "tika-vin01t2:811_22": "Yā accantāya na minoti na vinicchinati,",
  "tika-vin01t2:811_23": "sā mānassa samīpeti upamā yathā goṇo viya gavayoti.",
  "tika-vin01t2:812_0": "Paṅguḷoti pīṭhasappī.",
  "tika-vin01t2:812_1": "Dolāti peṅkholo.",
  "tika-vin01t2:812_2": "Kīḷatanti kīḷantānaṃ.",
  "tika-vin01t2:812_3": "Mātāputtānanti attano bhariyāya puttassa ca.",
  "tika-vin01t2:812_4": "Ubho koṭiyoti āgacchantassa purimakoṭiṃ,",
  "tika-vin01t2:812_5": "gacchantassa pacchimakoṭinti dvepi koṭiyo.",
  "tika-vin01t2:812_6": "Majjhañcāti dolāphalakasseva majjhaṃ.",
  "tika-vin01t2:812_7": "Upanibandhanatthambho viyāti upanibandhanatthambho,",
  "tika-vin01t2:812_8": "nāsikaggaṃ mukhanimittaṃ vā,",
  "tika-vin01t2:812_9": "tassa mūle samīpe ṭhatvā.",
  "tika-vin01t2:812_10": "Kathaṃ ṭhatvā?",
  "tika-vin01t2:812_11": "Satiyā vasena.",
  "tika-vin01t2:812_12": "Satiñhi tattha sūpaṭṭhitaṃ karonto yogāvacaro tattha ṭhito nāma hoti avayavadhammena samudāyassa apadisitabbato.",
  "tika-vin01t2:812_13": "Nimitteti nāsikaggādinimitte.",
  "tika-vin01t2:812_14": "Satiyā nisinnoti sativasena nisīdanto.",
  "tika-vin01t2:812_15": "“Satiñhi tatthā”tiādinā ṭhāne viya vattabbaṃ.",
  "tika-vin01t2:812_16": "Tatthāti phuṭṭhaṭṭhāne.",
  "tika-vin01t2:812_17": "Teti nagarassa anto bahi ca gatā manussā tesaṃ saṅgahā ca hatthagatā.",
  "tika-vin01t2:812_18": "Ādito pabhutīti upameyyatthadassanato paṭṭhāya.",
  "tika-vin01t2:813_0": "Gāthāyaṃ nimittanti upanibandhananimittaṃ.",
  "tika-vin01t2:813_1": "Anārammaṇamekacittassāti ekassa cittassa na ārammaṇaṃ,",
  "tika-vin01t2:813_2": "ārammaṇaṃ na hontīti attho.",
  "tika-vin01t2:813_3": "Ajānato ca tayo dhammeti nimittaṃ assāso passāsoti ime nimittādayo tayo dhamme ārammaṇakaraṇavasena avindantassa. Ca-",
  "tika-vin01t2:813_4": "saddo byatireke.",
  "tika-vin01t2:813_5": "Bhāvanāti ānāpānassatisamādhibhāvanā.",
  "tika-vin01t2:813_6": "Nupalabbhatīti na upalabbhati na sijjhatīti ayaṃ codanāgāthāya attho.",
  "tika-vin01t2:813_7": "Dutiyā pana parihāragāthā suviññeyyāva.",
  "tika-vin01t2:814_0": "Kathanti tāsaṃ codanāparihāragāthānaṃ atthaṃ vivarituṃ kathetukamyatāpucchā.",
  "tika-vin01t2:814_1": "Ime tayo dhammātiādīsu padayojanāya saddhiṃ ayamatthaniddeso –",
  "tika-vin01t2:814_2": "ime nimittādayo tayo dhammā ekacittassa kathaṃ ārammaṇaṃ na honti,",
  "tika-vin01t2:814_3": "asatipi ārammaṇabhāve na cime na ca ime tayo dhammā aviditā honti,",
  "tika-vin01t2:814_4": "kathañca na honti aviditā,",
  "tika-vin01t2:814_5": "tesañhi aviditatte cittañca kathaṃ vikkhepaṃ na gacchati,",
  "tika-vin01t2:814_6": "padhānañca bhāvanāya nipphādakaṃ vīriyañca kathaṃ paññāyati,",
  "tika-vin01t2:814_7": "nīvaraṇānaṃ vikkhambhakaṃ sammadeva samādhānāvahaṃ bhāvanānuyogasaṅkhātaṃ payogañca yogī kathaṃ sādheti,",
  "tika-vin01t2:814_8": "uparūpari lokiyalokuttarañca visesaṃ kathamadhigacchatīti.",
  "tika-vin01t2:815_0": "Idāni tamatthaṃ kakacopamāya sādhetuṃ “seyyathāpī”tiādi vuttaṃ.",
  "tika-vin01t2:815_1": "Bhūmibhāgassa visamatāya cañcale rukkhe chedanakiriyā na sukarā siyā,",
  "tika-vin01t2:815_2": "tathā ca sati kakacadantagati duviññeyyāti āha –",
  "tika-vin01t2:815_3": "“same bhūmibhāge”ti.",
  "tika-vin01t2:815_4": "Kakacenāti khuddakena kharapattena.",
  "tika-vin01t2:815_5": "Tenāha “puriso”ti.",
  "tika-vin01t2:815_6": "Phuṭṭhakakacadantānanti phuṭṭhaphuṭṭhakakacadantānaṃ vasena.",
  "tika-vin01t2:815_7": "Tena kakacadantehi phuṭṭhaphuṭṭhaṭṭhāneyeva purisassa satiyā upaṭṭhānaṃ dasseti. Tenāha –",
  "tika-vin01t2:815_8": "“na āgate vā gate vā kakacadante manasi karotī”ti.",
  "tika-vin01t2:816_0": "Kakacassa ākaḍḍhanakāle purisābhimukhaṃ pavattā āgatā,",
  "tika-vin01t2:816_1": "pellanakāle tato vigatā gatāti vuttā,",
  "tika-vin01t2:816_2": "na ca āgatā vā gatā vā kakacadantā aviditā honti sabbattha satiyā upaṭṭhitattā chinditabbaṭṭhānaṃ aphusitvā",
  "tika-vin01t2:816_3": "gacchantānaṃ āgacchantānañca kakacadantānaṃ abhāvato.",
  "tika-vin01t2:816_4": "Padhānanti rukkhassa chedanavīriyaṃ.",
  "tika-vin01t2:816_5": "Payoganti tasseva chedanakiriyaṃ.",
  "tika-vin01t2:816_6": "Upamāyaṃ “visesamadhigacchatī”ti padaṃ pāḷiyaṃ natthi,",
  "tika-vin01t2:816_7": "yojetvā pana dassetabbaṃ.",
  "tika-vin01t2:816_8": "Teneva visuddhimagge upamāyampi “visesamadhigacchatī”ti padaṃ yojetvāva vuttaṃ.",
  "tika-vin01t2:816_9": "Taṃsaṃvaṇṇanāyañca “visesanti anekabhāvāpādanaṃ,",
  "tika-vin01t2:816_10": "tena ca sādhetabbaṃ payojanavisesa”nti attho vutto.",
  "tika-vin01t2:817_0": "Yathā rukkhotiādi upamāsaṃsandanaṃ.",
  "tika-vin01t2:817_1": "Upanibandhati ārammaṇe cittaṃ etāyāti sati upanibandhanā nāma,",
  "tika-vin01t2:817_2": "tassā assāsapassāsānaṃ sallakkhaṇassa nimittanti upanibandhanānimittaṃ,",
  "tika-vin01t2:817_3": "nāsikaggaṃ mukhanimittaṃ vā.",
  "tika-vin01t2:817_4": "Evamevanti yathā so puriso kakacena rukkhaṃ chindanto āgatagate kakacadante amanasikarontopi phuṭṭhaphuṭṭhaṭṭhāneyeva",
  "tika-vin01t2:817_5": "satiyā upaṭṭhapanena āgatagate kakacadante jānāti,",
  "tika-vin01t2:817_6": "suttapadañca avirajjhanto atthakiccaṃ sādheti, evamevaṃ.",
  "tika-vin01t2:817_7": "Nāsikagge mukhanimitteti dīghanāsiko nāsikagge,",
  "tika-vin01t2:817_8": "itaro mukhaṃ asanaṃ nimīyati chādīyati etenāti mukhanimittanti laddhanāme uttaroṭṭhe.",
  "tika-vin01t2:818_0": "Idaṃ padhānanti yena vīriyārambhena āraddhavīriyassa yogino kāyopi cittampi kammaniyaṃ bhāvanākammakkhamaṃ bhāvanākammayoggaṃ hoti,",
  "tika-vin01t2:818_1": "idaṃ vīriyaṃ padhānanti phalena hetuṃ dasseti.",
  "tika-vin01t2:818_2": "Upakkilesā pahīyantīti cittassa upakkilesabhūtāni nīvaraṇāni vikkhambhanavasena pahīyanti.",
  "tika-vin01t2:818_3": "Vitakkā vūpasammantīti tato eva kāmavitakkādayo micchāvitakkā upasamaṃ gacchanti,",
  "tika-vin01t2:818_4": "nīvaraṇappahānena vā paṭhamajjhānādhigamaṃ dassetvā vitakkavūpasamāpadesena dutiyajjhānādīnamadhigamamāha.",
  "tika-vin01t2:818_5": "Ayaṃ payogoti ayaṃ jhānādhigamassa hetubhūto kammaṭṭhānānuyogo payogo.",
  "tika-vin01t2:818_6": "Saṃyojanā pahīyantīti dasapi saṃyojanāni maggappaṭipāṭiyā samucchedavasena pahīyanti.",
  "tika-vin01t2:818_7": "Anusayā byantī hontīti tathā sattapi anusayā anuppattidhammatāpādanena bhaṅgamattassapi anavasesato vigatantā honti.",
  "tika-vin01t2:818_8": "Ettha ca saṃyojanappahānaṃ nāma anusayanirodheneva hoti,",
  "tika-vin01t2:818_9": "pahīnesu ca saṃyojanesu anusayānaṃ lesopi na bhavissatīti ca dassanatthaṃ “saṃyojanā pahīyanti,",
  "tika-vin01t2:818_10": "anusayā byantī hontī”ti vuttaṃ.",
  "tika-vin01t2:818_11": "Ayaṃ visesoti imaṃ samādhiṃ nissāya anukkamena labbhamāno ayaṃ saṃyojanappahānādiko imassa samādhissa visesoti attho.",
  "tika-vin01t2:819_0": "Yassāti yena.",
  "tika-vin01t2:819_1": "Anupubbanti anukkamena.",
  "tika-vin01t2:819_2": "Paricitāti pariciṇṇā.",
  "tika-vin01t2:819_3": "Ayañhettha saṅkhepattho –",
  "tika-vin01t2:819_4": "ānāpānassati yathā buddhena bhagavatā desitā,",
  "tika-vin01t2:819_5": "tathā yena dīgharassapajaānanādividhinā anupubbaṃ paricitā suṭṭhu bhāvitā,",
  "tika-vin01t2:819_6": "tato eva paripuṇṇā soḷasannaṃ vatthūnaṃ pāripūriyā sabbaso puṇṇā,",
  "tika-vin01t2:819_7": "so bhikkhu imaṃ attano khandhādilokaṃ paññobhāsena pabhāseti.",
  "tika-vin01t2:819_8": "Yathā kiṃ?",
  "tika-vin01t2:819_9": "Abbhā muttova candimā abbhādiupakkilesavimutto candimā tārakarājā viyāti.",
  "tika-vin01t2:819_10": "“Abbhā muttova candimā”ti hi padassa niddese mahikādīnampi vuttattā ettha ādi-",
  "tika-vin01t2:819_11": "saddalopo katoti veditabbo.",
  "tika-vin01t2:820_0": "Idhāti kakacūpamāya.",
  "tika-vin01t2:820_1": "Assāti yogino.",
  "tika-vin01t2:820_2": "Idhāti vā imasmiṃ ṭhāne.",
  "tika-vin01t2:820_3": "Assāti upamābhūtassa kakacassa.",
  "tika-vin01t2:820_4": "Āgatagatavasena yathā tassa purisassa amanasikāro,",
  "tika-vin01t2:820_5": "evaṃ assāsapassāsānaṃ āgatagatavasena amanasikāramattameva ānayanappayojanaṃ.",
  "tika-vin01t2:820_6": "Na cirenevāti idaṃ katādhikāraṃ sandhāya vuttaṃ.",
  "tika-vin01t2:820_7": "Nimittanti paṭibhāganimittaṃ.",
  "tika-vin01t2:820_8": "Avasesajjhānaṅgapaṭimaṇḍitāti vitakkādiavasesajjhānaṅgapaṭimaṇḍitāti vadanti,",
  "tika-vin01t2:820_9": "vicārādīti pana vattabbaṃ nippariyāyena vitakkassa appanābhāvato.",
  "tika-vin01t2:820_10": "So hi pāḷiyaṃ “appanā byappanā”ti niddiṭṭho,",
  "tika-vin01t2:820_11": "taṃsampayogato vā yasmā jhānaṃ appanāti aṭṭhakathāvohāro,",
  "tika-vin01t2:820_12": "jhānaṅgesu ca samādhi padhānaṃ,",
  "tika-vin01t2:820_13": "tasmā taṃ appanāti dassento “avasesajjhānaṅgapaṭimaṇḍitā appanāsaṅkhātā ṭhapanā ca sampajjatī”ti āha.",
  "tika-vin01t2:820_14": "Kassaci pana gaṇanāvaseneva manasikārakālato pabhutīti ettha “anukkamato…pe…",
  "tika-vin01t2:820_15": "pattaṃ viya hotī”ti ettakova gantho parihīno,",
  "tika-vin01t2:820_16": "purāṇapotthakesu pana katthaci so gantho likhitoyeva tiṭṭhati.",
  "tika-vin01t2:821_0": "Sāraddhakāyassa kassaci puggalassa.",
  "tika-vin01t2:821_1": "Onamati vatthikādipalambanena.",
  "tika-vin01t2:821_2": "Vikūjatīti saddaṃ karoti.",
  "tika-vin01t2:821_3": "Valiṃ gaṇhātīti.",
  "tika-vin01t2:821_4": "Tattha tattha valinaṃ hoti. Kasmā?",
  "tika-vin01t2:821_5": "Yasmā sāraddhakāyo garuko hotīti.",
  "tika-vin01t2:821_6": "Kāyadarathavūpasamena saddhiṃ sijjhamāno oḷārikaassāsapassāsanirodho byatirekamukhena tassa sādhanaṃ viya vutto.",
  "tika-vin01t2:821_7": "Oḷārikaassāsapassāsanirodhavasenāti anvayavasena tadatthassa sādhanaṃ.",
  "tika-vin01t2:821_8": "Kāyadarathe vūpasanteti cittajarūpānaṃ lahumudukammaññabhāvena yo sesatisantatirūpānampi lahuādibhāvo,",
  "tika-vin01t2:821_9": "so idha kāyassa lahubhāvoti adhippeto.",
  "tika-vin01t2:821_10": "Svāyaṃ yasmā cittassa lahuādibhāvena vinā natthi,",
  "tika-vin01t2:821_11": "tasmā vuttaṃ “kāyopi cittampi lahukaṃ hotī”ti.",
  "tika-vin01t2:822_0": "Oḷārike assāsapassāse niruddhetiādi heṭṭhā vuttanayamhi vicetabbākārappattassa kāyasaṅkhārassa vicayanavidhiṃ dassetuṃ ānītaṃ.",
  "tika-vin01t2:823_0": "Uparūpari vibhūtānīti bhāvanābalena uddhaṃ uddhaṃ pākaṭāni honti.",
  "tika-vin01t2:823_1": "Desatoti pakatiyā phusanadesato,",
  "tika-vin01t2:823_2": "pubbe attano phusanavasena upadhāritaṭṭhānato.",
  "tika-vin01t2:824_0": "“Kattha natthī”ti ṭhānavasena “kassa natthī”ti puggalavasena ca vīmaṃsiyamānamatthaṃ ekajjhaṃ katvā vibhāvetuṃ “antomātukucchiya”ntiādi vuttaṃ.",
  "tika-vin01t2:824_1": "Tattha “yathā udake nimuggassa niruddhokāsatāya assāsapassāsā na pavattanti,",
  "tika-vin01t2:824_2": "evaṃ antomātukucchiyaṃ.",
  "tika-vin01t2:824_3": "Yathā matānaṃ samuṭṭhāpakacittābhāvato,",
  "tika-vin01t2:824_4": "evaṃ asaññībhūtānaṃ mucchāparetānaṃ asaññīsu vā jātānaṃ,",
  "tika-vin01t2:824_5": "tathā nirodhasamāpannāna”nti ācariyadhammapālattherena vuttaṃ.",
  "tika-vin01t2:824_6": "Mahāgaṇṭhipade pana “mucchāparetānaṃ cittappavattiyā dubbalabhāvato”ti kāraṇaṃ vuttaṃ.",
  "tika-vin01t2:824_7": "Catutthajjhānasamāpannānaṃ dhammatāvaseneva nesaṃ anuppajjanaṃ,",
  "tika-vin01t2:824_8": "tathā rūpārūpabhavasamaṅgīnaṃ.",
  "tika-vin01t2:824_9": "Keci pana “anupubbato sukhumabhāvappattiyā catutthajjhānasamāpannassa,",
  "tika-vin01t2:824_10": "rūpabhave rūpānaṃ bhavaṅgassa ca sukhumabhāvato rūpabhavasamaṅgīnaṃ natthī”ti kāraṇaṃ vadanti.",
  "tika-vin01t2:824_11": "Atthiyeva te assāsapassāsā pārisesatoti adhippāyo yathāvuttasattaṭṭhānavinimuttassa assāsapassāsānaṃ anuppajjanaṭṭhānassa abhāvato.",
  "tika-vin01t2:824_12": "Pakatiphuṭṭhavasenāti pakatiyā phusanaṭṭhānavasena.",
  "tika-vin01t2:824_13": "Nimittaṃ ṭhapetabbanti satiyā tattha sukhappavattanatthaṃ thirataraṃ saññāṇaṃ pavattetabbaṃ.",
  "tika-vin01t2:824_14": "Thirasaññāpadaṭṭhānā hi sati.",
  "tika-vin01t2:824_15": "Imamevāti imaṃ eva anupaṭṭhahantassa kāyasaṅkhārassa kaṇṭakuṭṭhāpanañāyena upaṭṭhāpanavidhimeva.",
  "tika-vin01t2:824_16": "Atthavasanti hetuṃ.",
  "tika-vin01t2:824_17": "Attho hi phalaṃ.",
  "tika-vin01t2:824_18": "So yassa vasena pavattati,",
  "tika-vin01t2:824_19": "so atthavasoti.",
  "tika-vin01t2:824_20": "Muṭṭhassatissāti vinaṭṭhassatissa.",
  "tika-vin01t2:824_21": "Asampajānassāti sampajaññavirahitassa,",
  "tika-vin01t2:824_22": "bhāventassa anukkamena anupaṭṭhahante assāsapassāse vīmaṃsitvā “ime te”ti upadhāretuṃ sammadeva jānituñca",
  "tika-vin01t2:824_23": "samatthāhi satipaññāhi virahitassāti adhippāyo.",
  "tika-vin01t2:824_24": "Ito aññaṃ kammaṭṭhānaṃ.",
  "tika-vin01t2:824_25": "Garukanti bhāriyaṃ.",
  "tika-vin01t2:824_26": "Sā cassa garukatā bhāvanāya sudukkarabhāvenāti āha “garukabhāvana”nti.",
  "tika-vin01t2:825_0": "Uparūpari santasukhumabhāvāpattito “balavatī suvisadā sūrā ca sati paññā ca icchitabbā”ti vatvā sukhumassa",
  "tika-vin01t2:825_1": "nāma atthassa sādhanenapi sukhumeneva bhavitabbanti dassetuṃ “yathā hī”tiādi vuttaṃ.",
  "tika-vin01t2:825_2": "Idāni anupaṭṭhahantānaṃ assāsapassāsānaṃ pariyesanupāyaṃ dassento “tāhi ca panā”tiādimāha.",
  "tika-vin01t2:825_3": "Tattha anupadanti padānupadaṃ.",
  "tika-vin01t2:825_4": "Caritvāti gocaraṃ gahetvā.",
  "tika-vin01t2:825_5": "Tasmiṃyeva ṭhāneti upanibandhananimittasaññite ṭhāne.",
  "tika-vin01t2:825_6": "Yojetvāti manasikārena yojetvā.",
  "tika-vin01t2:825_7": "“Satirasmiyā bandhitvā”ti vā vuttamevatthamāha “tasmiṃyeva ṭhāne yojetvā”ti.",
  "tika-vin01t2:825_8": "Na hi upameyye bandhanayojanaṭṭhānāni visuṃ labbhanti.",
  "tika-vin01t2:825_9": "Nimittanti uggahanimittaṃ paṭibhāganimittaṃ vā.",
  "tika-vin01t2:825_10": "Ubhayampi hi idha ekajjhaṃ vuttaṃ.",
  "tika-vin01t2:825_11": "Tathā hi tūlapicuādi upamattayaṃ uggahe yujjati,",
  "tika-vin01t2:825_12": "sesaṃ ubhayattha.",
  "tika-vin01t2:825_13": "Ekacceti eke ācariyā.",
  "tika-vin01t2:826_0": "Tārakarūpaṃ viyāti tārakāya pabhārūpaṃ viya.",
  "tika-vin01t2:826_1": "Maṇiguḷikādiupamā paṭibhāge vaṭṭanti.",
  "tika-vin01t2:826_2": "Kathaṃ panetaṃ ekaṃyeva kammaṭṭhānaṃ anekākārato upaṭṭhātīti āha “tañca paneta”ntiādi.",
  "tika-vin01t2:826_3": "Suttantanti ekaṃ suttaṃ.",
  "tika-vin01t2:826_4": "Paguṇappavattibhāvena avicchedaṃ mahāvisayatañca sandhāyāha “mahatī pabbateyyā nadī viyā”ti.",
  "tika-vin01t2:826_5": "Tattha byañjanasampattiyā samantabhaddakaṃ suttaṃ sabbabhāgamanoharā sabbapāliphullā vanaghaṭā viyāti āha “ekā vanarāji viyā”ti.",
  "tika-vin01t2:826_6": "Tenāha bhagavā “vanappagumbe yatha phussitagge”ti nānānusandhiyaṃ nānāpeyyālaṃ vividhanayanipuṇaṃ bahuvidhakammaṭṭhānamukhaṃ",
  "tika-vin01t2:826_7": "suttantaṃ atthikehi sakkaccaṃ samupapajjitabbanti āha –",
  "tika-vin01t2:826_8": "“sītacchāyo…pe…",
  "tika-vin01t2:826_9": "rukkho viyā”ti.",
  "tika-vin01t2:826_10": "Saññānānatāyāti nimittupaṭṭhānato pubbe pavattasaññānaṃ nānāvidhabhāvato.",
  "tika-vin01t2:826_11": "Saññajanti bhāvanāsaññājanitaṃ bhāvanāsaññāya sañjānanamattaṃ.",
  "tika-vin01t2:826_12": "Na hi asabhāvassa kutoci samuṭṭhānaṃ atthi. Tenāha –",
  "tika-vin01t2:826_13": "“nānato upaṭṭhātī”ti,",
  "tika-vin01t2:826_14": "upaṭṭhānākāramattanti vuttaṃ hoti.",
  "tika-vin01t2:827_0": "Ime tayo dhammāti assāso passāso nimittanti ime tayo dhammā.",
  "tika-vin01t2:827_1": "Natthīti kammaṭṭhānavasena manasikātabbabhāvena natthi na upalabbhati.",
  "tika-vin01t2:827_2": "Na upacāranti upacārampi na pāpuṇāti,",
  "tika-vin01t2:827_3": "pageva appananti adhippāyo.",
  "tika-vin01t2:827_4": "Yassa panāti vijjamānapakkho vuttanayānusāreneva veditabbo.",
  "tika-vin01t2:828_0": "Idāni vuttasseva atthassa samatthanatthaṃ kakacūpamāyaṃ āgatā “nimitta”ntiādikā gāthā paccānītā.",
  "tika-vin01t2:828_1": "Nimitteti yathāvutte paṭibhāganimitte.",
  "tika-vin01t2:828_2": "Evaṃ hotīti bhāvanamanuyuttassa evaṃ hoti,",
  "tika-vin01t2:828_3": "tasmā “punappunaṃ evaṃ manasi karohī”ti vattabbo.",
  "tika-vin01t2:828_4": "Vosānaṃ āpajjeyyāti “nimittaṃ nāma dukkaraṃ uppādetuṃ,",
  "tika-vin01t2:828_5": "tayidaṃ laddhaṃ,",
  "tika-vin01t2:828_6": "handāhaṃ dāni yadā vā tadā vā visesaṃ nibbattessāmī”ti saṅkocaṃ āpajjeyya.",
  "tika-vin01t2:828_7": "Visīdeyyāti “ettakaṃ kālaṃ bhāvanamanuyuttassa nimittampi na uppannaṃ,",
  "tika-vin01t2:828_8": "abhabbo maññe visesassā”ti visādaṃ āpajjeyya.",
  "tika-vin01t2:828_9": "“Imāya paṭipadāya jarāmaraṇato muccissāmīti paṭipannassa nimitta”nti vutte kathaṃ saṅkocāpatti,",
  "tika-vin01t2:828_10": "bhiyyoso mattāya ussāhameva kareyyāti “nimittamidaṃ…pe…",
  "tika-vin01t2:828_11": "vattabbo”ti majjhimabhāṇakā āhu.",
  "tika-vin01t2:828_12": "Evanti vuttappakārena paṭibhāganimitteyeva bhāvanācittassa ṭhapanena.",
  "tika-vin01t2:828_13": "Ito pabhutīti ito paṭibhāganimittuppattito paṭṭhāya.",
  "tika-vin01t2:828_14": "Pubbe yaṃ vuttaṃ “anubandhanāya phusanāya ṭhapanāya ca manasi karotī”ti,",
  "tika-vin01t2:828_15": "tattha anubandhanaṃ phusanañca vissajjetvā ṭhapanāvaseneva bhāvetabbanti āha “ṭhapanāvasena bhāvanā hotī”ti.",
  "tika-vin01t2:829_0": "Porāṇehi vuttovāyamatthoti dassento “nimitte”ti gāthamāha.",
  "tika-vin01t2:829_1": "Tattha nimitteti paṭibhāganimitte.",
  "tika-vin01t2:829_2": "Ṭhapayaṃ cittanti bhāvanācittaṃ ṭhapento,",
  "tika-vin01t2:829_3": "ṭhapanāvasena manasikarontoti attho.",
  "tika-vin01t2:829_4": "Nānākāranti “cattāro vaṇṇā”ti evaṃ vuttaṃ nānākāraṃ.",
  "tika-vin01t2:829_5": "Ākārasāmaññavasena hetaṃ ekavacanaṃ.",
  "tika-vin01t2:829_6": "Vibhāvayanti vibhāvento antaradhāpento.",
  "tika-vin01t2:829_7": "Nimittuppattito paṭṭhāya hi te ākārā amanasikārato antarahitā viya honti.",
  "tika-vin01t2:829_8": "Assāsapassāseti assāsapassāse yo nānākāro,",
  "tika-vin01t2:829_9": "taṃ vibhāvayaṃ,",
  "tika-vin01t2:829_10": "assāsapassāsasambhūte vā nimitte.",
  "tika-vin01t2:829_11": "Sakaṃ cittaṃ nibandhatīti tāya eva ṭhapanāya attano cittaṃ upanibandhati,",
  "tika-vin01t2:829_12": "appetīti attho.",
  "tika-vin01t2:829_13": "Keci pana “vibhāvayanti vibhāvento,",
  "tika-vin01t2:829_14": "viditaṃ pākaṭaṃ karonto”ti atthaṃ vadanti,",
  "tika-vin01t2:829_15": "taṃ pubbabhāgavasena yujjeyya.",
  "tika-vin01t2:829_16": "Ayañhettha attho –",
  "tika-vin01t2:829_17": "dhitisampannattā dhīro yogī assāsapassāse nānākāraṃ vibhāvento nānākārato te pajānanto vidite pākaṭe",
  "tika-vin01t2:829_18": "karonto nānākāraṃ vā oḷārikoḷārike passambhento vūpasamento tattha yaṃ laddhaṃ nimittaṃ,",
  "tika-vin01t2:829_19": "tasmiṃ cittaṃ ṭhapento anukkamena sakaṃ cittaṃ nibandhati appetīti.",
  "tika-vin01t2:830_0": "Yadā saddhādīni indriyāni suvisadāni tikkhāni pavattanti,",
  "tika-vin01t2:830_1": "tadā assaddhiyādīnaṃ dūrībhāvena sātisayaṃ thāmappattehi sattahi balehi laddhupatthambhāni vitakkādīni",
  "tika-vin01t2:830_2": "kāmāvacarāneva jhānaṅgāni bahūni hutvā pātubhavanti.",
  "tika-vin01t2:830_3": "Tato eva tesaṃ ujuvipaccanīkabhūtā kāmacchandādayo saddhiṃ tadekaṭṭhehi pāpadhammehi vidūrī bhavanti paṭibhāganimittuppattiyā saddhiṃ,",
  "tika-vin01t2:830_4": "taṃ ārabbha upacārajjhānaṃ uppajjati.",
  "tika-vin01t2:830_5": "Tena vuttaṃ “nimittupaṭṭhānato pabhuti nīvaraṇāni vikkhambhitāneva hontī”tiādi.",
  "tika-vin01t2:830_6": "Tattha sannisinnāvāti sammadeva nisīdiṃsu eva,",
  "tika-vin01t2:830_7": "upasantāyevāti attho.",
  "tika-vin01t2:830_8": "Vikkhambhitāneva sannisinnāvāti avadhāraṇena pana tadatthaṃ ussāho kātabboti dasseti.",
  "tika-vin01t2:830_9": "Dvīhākārehīti jhānadhammānaṃ paṭipakkhadūrībhāvo thirabhāvappatti cāti imehi dvīhi kāraṇehi.",
  "tika-vin01t2:830_10": "Idāni tāni kāraṇāni avatthāmukhena dassetuṃ “upacārabhūmiyaṃ vā”tiādi vuttaṃ.",
  "tika-vin01t2:830_11": "Tattha upacārabhūmiyanti upacārāvatthāyaṃ.",
  "tika-vin01t2:830_12": "Yadipi hi tadā jhānaṅgāni paṭutarāni mahaggatabhāvappattāni nuppajjanti,",
  "tika-vin01t2:830_13": "tesaṃ pana paṭipakkhadhammānaṃ vikkhambhanena cittaṃ samādhiyati.",
  "tika-vin01t2:830_14": "Tenāha “nīvaraṇappahānenā”ti.",
  "tika-vin01t2:830_15": "Paṭilābhabhūmiyanti jhānassa adhigamāvatthāyaṃ.",
  "tika-vin01t2:830_16": "Tadā hi appanāppattānaṃ jhānadhammānaṃ uppattiyā cittaṃ samādhiyati.",
  "tika-vin01t2:830_17": "Tenāha “aṅgapātubhāvenā”ti.",
  "tika-vin01t2:831_0": "Upacāre aṅgāni na thāmajātāni honti aṅgānaṃ athāmajātattā.",
  "tika-vin01t2:831_1": "Yathā nāma daharo kumārako ukkhipitvā ṭhapiyamāno punappunaṃ bhūmiyaṃ patati,",
  "tika-vin01t2:831_2": "evameva upacāre uppanne cittaṃ kālena nimittaṃ ārammaṇaṃ karoti,",
  "tika-vin01t2:831_3": "kālena bhavaṅgaṃ otarati.",
  "tika-vin01t2:831_4": "Tena vuttaṃ “upacārasamādhi kusalavīthiyaṃ javitvā bhavaṅgaṃ otaratī”ti.",
  "tika-vin01t2:831_5": "Appanāyaṃ pana aṅgāni thāmajātāni honti tesaṃ thāmajātattā.",
  "tika-vin01t2:831_6": "Yathā nāma balavā puriso āsanā vuṭṭhāya divasampi tiṭṭheyya,",
  "tika-vin01t2:831_7": "evameva appanāsamādhimhi uppanne cittaṃ sakiṃ bhavaṅgavāraṃ chinditvā kevalampi rattiṃ kevalampi divasaṃ tiṭṭhati,",
  "tika-vin01t2:831_8": "kusalajavanapaṭipāṭivaseneva pavattati. Tenāha –",
  "tika-vin01t2:831_9": "“appanāsamādhi…pe…",
  "tika-vin01t2:831_10": "na bhavaṅgaṃ otaratī”ti.",
  "tika-vin01t2:831_11": "Vaṇṇatoti picupiṇḍatārakarūpādīsu viya upaṭṭhitavaṇṇato.",
  "tika-vin01t2:831_12": "Lakkhaṇatoti kharabhāvādisabhāvato aniccādisabhāvato vā.",
  "tika-vin01t2:831_13": "Rakkhitabbaṃ taṃ nimittanti sambandho.",
  "tika-vin01t2:832_0": "Laddhaparihānīti laddhaupacārajjhānaparihāni.",
  "tika-vin01t2:832_1": "Nimitte avinassante tadārammaṇaṃ jhānaṃ aparihīnameva hoti,",
  "tika-vin01t2:832_2": "nimitte pana ārakkhābhāvena vinaṭṭhe laddhaṃ laddhaṃ jhānampi vinassati tadāyattavuttito.",
  "tika-vin01t2:832_3": "Tenāha “ārakkhamhī”tiādi.",
  "tika-vin01t2:833_0": "Idāni tatrāyaṃ rakkhaṇūpāyotiādinā –",
  "tika-vin01t2:834_0": "“Āvāso gocaro bhassaṃ, puggalo bhojanaṃ utu;",
  "tika-vin01t2:835_0": "Iriyāpathoti sattete, asappāye vivajjaye.",
  "tika-vin01t2:836_0": "“Sappāye satta sevetha, evañhi paṭipajjato;",
  "tika-vin01t2:837_0": "Na cireneva kālena, hoti kassaci appanā”ti. –",
  "tika-vin01t2:838_0": "Evaṃ vuttaṃ rakkhaṇavidhiṃ saṅkhepato vibhāveti.",
  "tika-vin01t2:838_1": "Tatrāyaṃ vitthāro –",
  "tika-vin01t2:838_2": "yasmiṃ āvāse vasantassa anuppannaṃ vā nimittaṃ nuppajjati,",
  "tika-vin01t2:838_3": "uppannaṃ vā vinassati,",
  "tika-vin01t2:838_4": "anupaṭṭhitā ca sati na upaṭṭhāti,",
  "tika-vin01t2:838_5": "asamāhitañca cittaṃ na samādhiyati,",
  "tika-vin01t2:838_6": "ayaṃ asappāyo.",
  "tika-vin01t2:838_7": "Yattha nimittaṃ uppajjati ceva thāvarañca hoti,",
  "tika-vin01t2:838_8": "sati upaṭṭhāti,",
  "tika-vin01t2:838_9": "cittaṃ samādhiyati,",
  "tika-vin01t2:838_10": "ayaṃ sappāyo.",
  "tika-vin01t2:838_11": "Tasmā yasmiṃ vihāre bahū āvāsā honti,",
  "tika-vin01t2:838_12": "tattha ekamekasmiṃ tīṇi tīṇi divasāni vasitvā yatthassa cittaṃ ekaggaṃ hoti,",
  "tika-vin01t2:838_13": "tattha vasitabbaṃ.",
  "tika-vin01t2:839_0": "Gocaragāmo pana yo senāsanato uttarena vā dakkhiṇena vā nātidūre diyaḍḍhakosabbhantare hoti sulabhasampannabhikkho,",
  "tika-vin01t2:839_1": "so sappāyo,",
  "tika-vin01t2:839_2": "viparīto asappāyo.",
  "tika-vin01t2:840_0": "Bhassanti dvattiṃsatiracchānakathāpariyāpannaṃ asappāyaṃ.",
  "tika-vin01t2:840_1": "Tañhissa nimittantaradhānāya saṃvattati.",
  "tika-vin01t2:840_2": "Dasakathāvatthunissitaṃ sappāyaṃ,",
  "tika-vin01t2:840_3": "tampimattāya bhāsitabbaṃ.",
  "tika-vin01t2:841_0": "Puggalopi atiracchānakathiko sīlādiguṇasampanno,",
  "tika-vin01t2:841_1": "yaṃ nissāya asamāhitaṃ vā cittaṃ samādhiyati,",
  "tika-vin01t2:841_2": "samāhitaṃ vā cittaṃ thirataraṃ hoti,",
  "tika-vin01t2:841_3": "evarūpo sappāyo.",
  "tika-vin01t2:841_4": "Kāyadaḷhībahulo pana tiracchānakathiko asappāyo.",
  "tika-vin01t2:841_5": "So hi taṃ kaddamodakamiva acchaṃ udakaṃ malīnameva karoti,",
  "tika-vin01t2:841_6": "tādisañca āgamma koṭapabbatavāsīdaharasseva samāpatti vinassati,",
  "tika-vin01t2:841_7": "pageva nimittaṃ.",
  "tika-vin01t2:842_0": "Bhojanaṃ pana kassaci madhuraṃ,",
  "tika-vin01t2:842_1": "kassaci ambilaṃ sappāyaṃ hoti.",
  "tika-vin01t2:842_2": "Utupi kassaci sīto,",
  "tika-vin01t2:842_3": "kassaci uṇho sappāyo hoti.",
  "tika-vin01t2:842_4": "Tasmā yaṃ bhojanaṃ vā utuṃ vā sevantassa phāsu hoti,",
  "tika-vin01t2:842_5": "asamāhitaṃ vā cittaṃ samādhiyati,",
  "tika-vin01t2:842_6": "samāhitaṃ vā thirataraṃ hoti.",
  "tika-vin01t2:842_7": "Taṃ bhojanaṃ,",
  "tika-vin01t2:842_8": "so ca utu sappāyo.",
  "tika-vin01t2:842_9": "Itaraṃ bhojanaṃ,",
  "tika-vin01t2:842_10": "itaro ca utu asappāyo.",
  "tika-vin01t2:843_0": "Iriyāpathesupi kassaci caṅkamo sappāyo hoti,",
  "tika-vin01t2:843_1": "kassaci sayanaṭṭhānanisajjānaṃ aññataro.",
  "tika-vin01t2:843_2": "Tasmā taṃ āvāsaṃ viya tīṇi divasāni upaparikkhitvā yasmiṃ iriyāpathe asamāhitaṃ cittaṃ samādhiyati,",
  "tika-vin01t2:843_3": "samāhitaṃ vā thirataraṃ hoti,",
  "tika-vin01t2:843_4": "so sappāyo,",
  "tika-vin01t2:843_5": "itaro asappāyoti veditabbo.",
  "tika-vin01t2:843_6": "Iti imaṃ sattavidhaṃ asappāyaṃ vajjetvā sappāyaṃ sevitabbaṃ.",
  "tika-vin01t2:843_7": "Evaṃ paṭipannassa hi nimittāsevanabahulassa na cireneva kālena hoti kassaci appanā.",
  "tika-vin01t2:844_0": "Yassa pana evampi paṭipajjato na hoti,",
  "tika-vin01t2:844_1": "tena dasavidhaṃ appanākosallaṃ sampādetabbanti dassetuṃ “vatthuvisadakiriyā”tiādimāha.",
  "tika-vin01t2:844_2": "Tattha vitthuvisadakiriyā nāma ajjhattikabāhirānaṃ vatthūnaṃ visadabhāvakaraṇaṃ.",
  "tika-vin01t2:844_3": "Yadā hissa kesanakhalomāni dīghāni honti,",
  "tika-vin01t2:844_4": "sarīraṃ vā sedamalaggahitaṃ,",
  "tika-vin01t2:844_5": "tadā ajjhattikaṃ vatthu avisadaṃ hoti aparisuddhaṃ.",
  "tika-vin01t2:844_6": "Yadā panassa cīvaraṃ jiṇṇaṃ kiliṭṭhaṃ duggandhaṃ hoti,",
  "tika-vin01t2:844_7": "senāsanaṃ vā uklāpaṃ,",
  "tika-vin01t2:844_8": "tadā bāhiraṃ vatthu avisadaṃ hoti aparisuddhaṃ.",
  "tika-vin01t2:844_9": "Ajjhattikabāhire hi vatthumhi avisade uppannesu cittacetasikesu ñāṇampi aparisuddhaṃ hoti aparisuddhāni",
  "tika-vin01t2:844_10": "dīpakapallikavaṭṭitelāni nissāya uppannadīpasikhāya obhāso viya.",
  "tika-vin01t2:844_11": "Aparisuddhena ca ñāṇena saṅkhāre sammasato saṅkhārāpi avibhūtā honti,",
  "tika-vin01t2:844_12": "kammaṭṭhānamanuyuñjato kammaṭṭhānampi vuddhiṃ viruḷhiṃ vepullaṃ na gacchati.",
  "tika-vin01t2:844_13": "Visade pana ajjhattikabāhire vatthumhi uppannesu cittacetasikesu ñāṇampi visadaṃ hoti parisuddhāni dīpakapallikavaṭṭitelāni",
  "tika-vin01t2:844_14": "nissāya uppannadīpasikhāya obhāso viya.",
  "tika-vin01t2:844_15": "Parisuddhena ca ñāṇena saṅkhāre sammasato saṅkhārāpi vibhūtāhonti,",
  "tika-vin01t2:844_16": "kammaṭṭhānamanuyuñjato kammaṭṭhānampi vuddhiṃ viruḷhiṃ vepullaṃ gacchati.",
  "tika-vin01t2:845_0": "Indriyasamattapaṭipādanatā nāma saddhādīnaṃ indriyānaṃ samabhāvakaraṇaṃ.",
  "tika-vin01t2:845_1": "Sace hissa saddhindriyaṃ balavaṃ hoti,",
  "tika-vin01t2:845_2": "itarāni mandāni,",
  "tika-vin01t2:845_3": "tato vīriyindriyaṃ paggahakiccaṃ,",
  "tika-vin01t2:845_4": "satindriyaṃ upaṭṭhānakiccaṃ,",
  "tika-vin01t2:845_5": "samādhindriyaṃ avikkhepakiccaṃ,",
  "tika-vin01t2:845_6": "paññindriyaṃ dassanakiccaṃ kātuṃ na sakkoti.",
  "tika-vin01t2:845_7": "Tasmā taṃ dhammasabhāvapaccavekkhaṇena vā yathā vā manasikaroto balavaṃ jātaṃ,",
  "tika-vin01t2:845_8": "tathā amanasikārena hāpetabbaṃ.",
  "tika-vin01t2:845_9": "Vakkalittheravatthu cettha nidassanaṃ.",
  "tika-vin01t2:845_10": "Sace pana vīriyindriyaṃ balavaṃ hoti,",
  "tika-vin01t2:845_11": "atha neva saddhindriyaṃ adhimokkhakiccaṃ kātuṃ sakkoti,",
  "tika-vin01t2:845_12": "na itarāni itarakiccabhedaṃ.",
  "tika-vin01t2:845_13": "Tasmā taṃ passaddhādibhāvanāya hāpetabbaṃ.",
  "tika-vin01t2:845_14": "Tatrāpi soṇattheravatthu dassetabbaṃ.",
  "tika-vin01t2:845_15": "Evaṃ sesesupi ekassa balavabhāve sati itaresaṃ attano kiccesu asamatthatā veditabbā.",
  "tika-vin01t2:846_0": "Visesato panettha saddhāpaññānaṃ samādhivīriyānañca samataṃ pasaṃsanti.",
  "tika-vin01t2:846_1": "Balavasaddho hi mandapañño mudhappasanno hoti,",
  "tika-vin01t2:846_2": "avatthusmiṃ pasīdati.",
  "tika-vin01t2:846_3": "Balavapañño mandasaddho kerāṭikapakkhaṃ bhajati,",
  "tika-vin01t2:846_4": "bhesajjasamuṭṭhito viya rogo atekiccho hoti.",
  "tika-vin01t2:846_5": "Ubhinnaṃ samatāya vatthusmiṃyeva pasīdati.",
  "tika-vin01t2:846_6": "Balavasamādhiṃ pana mandavīriyaṃ samādhissa kosajjapakkhattā kosajjaṃ abhibhavati,",
  "tika-vin01t2:846_7": "balavavīriyaṃ mandasamādhiṃvīriyassa uddhaccapakkhattā uddhaccaṃ abhibhavati.",
  "tika-vin01t2:846_8": "Samādhi pana vīriyena saṃyojito kosajje patituṃ na labhati,",
  "tika-vin01t2:846_9": "vīriyaṃ samādhinā saṃyojitaṃ uddhacce patituṃ na labhati.",
  "tika-vin01t2:846_10": "Tasmā tadubhayaṃ samaṃ kātabbaṃ.",
  "tika-vin01t2:846_11": "Ubhayasamatāya hi appanā hoti.",
  "tika-vin01t2:846_12": "Apica samādhikammikassa balavatīpi saddhā vaṭṭati.",
  "tika-vin01t2:846_13": "Evañhi saddahanto okappento appanaṃ pāpuṇissati,",
  "tika-vin01t2:846_14": "samādhipaññāsu pana samādhikammikassa ekaggatā balavatī vaṭṭati.",
  "tika-vin01t2:846_15": "Evañhi so appanaṃ pāpuṇāti,",
  "tika-vin01t2:846_16": "vipassanākammikassa paññā balavatī vaṭṭati.",
  "tika-vin01t2:846_17": "Evañhi so lakkhaṇappaṭivedhaṃ pāpuṇāti,",
  "tika-vin01t2:846_18": "ubhinnaṃ pana samatāyapi appanā hotiyeva.",
  "tika-vin01t2:846_19": "Sati pana sabbattha balavatī vaṭṭati.",
  "tika-vin01t2:846_20": "Sati hi cittaṃ uddhaccapakkhikānaṃ saddhāvīriyapaññānaṃ vasena uddhaccapātato kosajjapakkhena ca samādhinā kosajjapātato rakkhati.",
  "tika-vin01t2:846_21": "Tasmā sā loṇadhūpanaṃ viya sabbabyañjanesu,",
  "tika-vin01t2:846_22": "sabbakammikaamacco viya ca sabbarājakiccesu sabbattha icchitabbā.",
  "tika-vin01t2:847_0": "Nimittakusalatā nāma pathavīkasiṇādikassa cittekaggatānimittassa akatassa karaṇakosallaṃ,",
  "tika-vin01t2:847_1": "katassa bhāvanākosallaṃ,",
  "tika-vin01t2:847_2": "bhāvanāya laddhassa rakkhaṇakosallañca,",
  "tika-vin01t2:847_3": "taṃ idha adhippetaṃ.",
  "tika-vin01t2:848_0": "Kathaṃ yasmiṃ samaye cittaṃ niggahetabbaṃ,",
  "tika-vin01t2:848_1": "tasmiṃ samaye cittaṃ niggaṇhāti?",
  "tika-vin01t2:848_2": "Yadāssa accāraddhavīriyatādīhi uddhataṃ cittaṃ hoti,",
  "tika-vin01t2:848_3": "tadā dhammavicayasambojjhaṅgādayo tayo abhāvetvā passaddhisambojjhaṅgādayo bhāveti.",
  "tika-vin01t2:848_4": "Vuttañhetaṃ bhagavatā –",
  "tika-vin01t2:849_0": "“Seyyathāpi,",
  "tika-vin01t2:849_1": "bhikkhave,",
  "tika-vin01t2:849_2": "puriso mahantaṃ aggikkhandhaṃ nibbāpetukāmo assa,",
  "tika-vin01t2:849_3": "so tattha sukkhāni ceva tiṇāni pakkhipeyya,",
  "tika-vin01t2:849_4": "sukkhāni ca gomayāni pakkhipeyya,",
  "tika-vin01t2:849_5": "sukkhāni ca kaṭṭhāni pakkhipeyya,",
  "tika-vin01t2:849_6": "mukhavātañca dadeyya,",
  "tika-vin01t2:849_7": "na ca paṃsukena okireyya,",
  "tika-vin01t2:849_8": "bhabbo nu kho so puriso taṃ mahantaṃ aggikkhandhaṃ nibbāpetunti. No hetaṃ, bhante.",
  "tika-vin01t2:849_9": "Evameva kho,",
  "tika-vin01t2:849_10": "bhikkhave,",
  "tika-vin01t2:849_11": "yasmiṃ samaye uddhataṃ cittaṃ hoti,",
  "tika-vin01t2:849_12": "akālo tasmiṃ samaye dhammavicayasambojjhaṅgassa bhāvanāya.",
  "tika-vin01t2:849_13": "Akālo vīriya…pe…",
  "tika-vin01t2:849_14": "akālo pītisambojjhaṅgassa bhāvanāya.",
  "tika-vin01t2:849_15": "Taṃ kissa hetu? Uddhataṃ,",
  "tika-vin01t2:849_16": "bhikkhave, cittaṃ,",
  "tika-vin01t2:849_17": "taṃ etehi dhammehi duvūpasamayaṃ hoti.",
  "tika-vin01t2:850_0": "“Yasmiṃ kho,",
  "tika-vin01t2:850_1": "bhikkhave,",
  "tika-vin01t2:850_2": "samaye uddhataṃ cittaṃ hoti,",
  "tika-vin01t2:850_3": "kālo tasmiṃ samaye passaddhisambojjhaṅgassa bhāvanāya.",
  "tika-vin01t2:850_4": "Kālo samādhi…pe…",
  "tika-vin01t2:850_5": "kālo upekkhāsambojjhaṅgassa bhāvanāya.",
  "tika-vin01t2:850_6": "Taṃ kissa hetu? Uddhataṃ,",
  "tika-vin01t2:850_7": "bhikkhave, cittaṃ,",
  "tika-vin01t2:850_8": "taṃ etehi dhammehi suvūpasamayaṃ hoti.",
  "tika-vin01t2:850_9": "Seyyathāpi,",
  "tika-vin01t2:850_10": "bhikkhave,",
  "tika-vin01t2:850_11": "puriso mahantaṃ aggikkhandhaṃ nibbāpetukāmo assa,",
  "tika-vin01t2:850_12": "so tattha allāni ceva tiṇāni pakkhipeyya,",
  "tika-vin01t2:850_13": "allāni ca gomayāni pakkhipeyya,",
  "tika-vin01t2:850_14": "allāni ca kaṭṭhāni pakkhipeyya,",
  "tika-vin01t2:850_15": "udakavātañca dadeyya,",
  "tika-vin01t2:850_16": "paṃsukena ca okireyya,",
  "tika-vin01t2:850_17": "bhabbo nu kho so puriso taṃ mahantaṃ aggikkhandhaṃ nibbāpetunti. Evaṃ,",
  "tika-vin01t2:850_18": "bhante”ti.",
  "tika-vin01t2:851_0": "Ettha ca yathāsakaṃ āhāravasena passaddhisambojjhaṅgādīnaṃ bhāvanā veditabbā.",
  "tika-vin01t2:851_1": "Vuttañhetaṃ bhagavatā –",
  "tika-vin01t2:852_0": "“Atthi,",
  "tika-vin01t2:852_1": "bhikkhave,",
  "tika-vin01t2:852_2": "kāyappassaddhi cittappassaddhi,",
  "tika-vin01t2:852_3": "tattha yonisomanasikārabahulīkāro ayamāhāro anuppannassa vā passaddhisambojjhaṅgassa uppādāya,",
  "tika-vin01t2:852_4": "uppannassa vā passaddhisambojjhaṅgassa bhiyyobhāvāya vepullāya bhāvanāya pāripūriyā saṃvattati.",
  "tika-vin01t2:852_5": "Tathā atthi,",
  "tika-vin01t2:852_6": "bhikkhave,",
  "tika-vin01t2:852_7": "samathanimittaṃ abyagganimittaṃ,",
  "tika-vin01t2:852_8": "tattha yonisomanasikārabahulīkāro ayamāhāro anuppannassa vā samādhisambojjhaṅgassa uppādāya,",
  "tika-vin01t2:852_9": "uppannassa vā samādhisambojjhaṅgassa bhiyyobhāvāya vepullāya bhāvanāya pāripūriyā saṃvattati…pe…",
  "tika-vin01t2:852_10": "tathā atthi,",
  "tika-vin01t2:852_11": "bhikkhave,",
  "tika-vin01t2:852_12": "upekkhāsambojjhaṅgaṭṭhānīyā dhammā,",
  "tika-vin01t2:852_13": "tattha yonisomanasikārabahulīkāro ayamāhāro anuppannassa vā upekkhāsambojjhaṅgassa uppādāya,",
  "tika-vin01t2:852_14": "uppannassa vā upekkhāsambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti.",
  "tika-vin01t2:853_0": "Tattha yathāssa passaddhiādayo uppannapubbā,",
  "tika-vin01t2:853_1": "taṃ ākāraṃ sallakkhetvā tesaṃ uppādanavasena pavattamanasikārova tīsu padesupi yonisomanasikāro nāma.",
  "tika-vin01t2:853_2": "Samathanimittanti ca samathassevetaṃ adhivacanaṃ,",
  "tika-vin01t2:853_3": "avikkhepaṭṭhena ca tasseva abyagganimittanti.",
  "tika-vin01t2:854_0": "Apica satta dhammā passaddhisambojjhaṅgassa uppādāya saṃvattanti –",
  "tika-vin01t2:854_1": "paṇītabhojanasevanatā,",
  "tika-vin01t2:854_2": "utusukhasevanatā,",
  "tika-vin01t2:854_3": "iriyāpathasukhasevanatā,",
  "tika-vin01t2:854_4": "majjhattappayogatā,",
  "tika-vin01t2:854_5": "sāraddhakāyapuggalaparivajjanatā,",
  "tika-vin01t2:854_6": "passaddhakāyapuggalasevanatā,",
  "tika-vin01t2:854_7": "tadadhimuttatāti.",
  "tika-vin01t2:855_0": "Ekādasa dhammā samādhisambojjhaṅgassa uppādāya saṃvattanti –",
  "tika-vin01t2:855_1": "vatthuvisadatā,",
  "tika-vin01t2:855_2": "nimittakusalatā,",
  "tika-vin01t2:855_3": "indriyasamattapaṭipādanatā,",
  "tika-vin01t2:855_4": "samaye cittassa niggahaṇatā,",
  "tika-vin01t2:855_5": "samaye cittassa paggahaṇatā,",
  "tika-vin01t2:855_6": "nirassādassa cittassa saddhāsaṃvegavasena sampahaṃsanatā,",
  "tika-vin01t2:855_7": "samappavattassa ajjhupekkhanatā,",
  "tika-vin01t2:855_8": "asamāhitapuggalaparivajjanatā,",
  "tika-vin01t2:855_9": "samāhitapuggalasevanatā,",
  "tika-vin01t2:855_10": "jhānavimokkhapaccavekkhaṇatā,",
  "tika-vin01t2:855_11": "tadadhimuttatāti.",
  "tika-vin01t2:856_0": "Pañca dhammā upekkhāsambojjhaṅgassa uppādāya saṃvattanti –",
  "tika-vin01t2:856_1": "sattamajjhattatā,",
  "tika-vin01t2:856_2": "saṅkhāramajjhattatā,",
  "tika-vin01t2:856_3": "sattasaṅkhārakelāyanapuggalaparivajjanatā,",
  "tika-vin01t2:856_4": "sattasaṅkhāramajjhattapuggalasevanatā,",
  "tika-vin01t2:856_5": "tadadhimuttatāti.",
  "tika-vin01t2:856_6": "Iti imehi ākārehi ete dhamme uppādento passaddhisambojjhaṅgādayo bhāveti nāma.",
  "tika-vin01t2:856_7": "Evaṃ yasmiṃ samaye cittaṃ niggahetabbaṃ,",
  "tika-vin01t2:856_8": "tasmiṃ samaye cittaṃ niggaṇhāti.",
  "tika-vin01t2:857_0": "Kathañca yasmiṃ samaye cittaṃ paggahetabbaṃ,",
  "tika-vin01t2:857_1": "tasmiṃ samaye cittaṃ paggaṇhāti?",
  "tika-vin01t2:857_2": "Yadāssa atisithilavīriyatādīhi cittaṃ līnaṃ hoti,",
  "tika-vin01t2:857_3": "tadā passaddhisambojjhaṅgādayo tayo abhāvetvā dhammavicayasambojjhaṅgādayo bhāveti.",
  "tika-vin01t2:857_4": "Vuttañhetaṃ bhagavatā –",
  "tika-vin01t2:858_0": "“Seyyathāpi,",
  "tika-vin01t2:858_1": "bhikkhave,",
  "tika-vin01t2:858_2": "puriso parittaṃ aggiṃ ujjāletukāmo assa,",
  "tika-vin01t2:858_3": "so tattha allāni ceva tiṇāni pakkhipeyya…pe…",
  "tika-vin01t2:858_4": "paṃsukena ca okireyya,",
  "tika-vin01t2:858_5": "bhabbo nu kho so puriso taṃ parittaṃ aggiṃ ujjāletunti. No hetaṃ, bhante.",
  "tika-vin01t2:858_6": "Evameva kho,",
  "tika-vin01t2:858_7": "bhikkhave,",
  "tika-vin01t2:858_8": "yasmiṃ samaye līnaṃ cittaṃ hoti.",
  "tika-vin01t2:858_9": "Akālo tasmiṃ samaye passaddhisambojjhaṅgassa bhāvanāya.",
  "tika-vin01t2:858_10": "Akālo samādhi…pe…",
  "tika-vin01t2:858_11": "akālo upekkhāsambojjhaṅgassa bhāvanāya.",
  "tika-vin01t2:858_12": "Taṃ kissa hetu? Līnaṃ,",
  "tika-vin01t2:858_13": "bhikkhave, cittaṃ,",
  "tika-vin01t2:858_14": "taṃ etehi dhammehi dusamuṭṭhāpayaṃ hoti.",
  "tika-vin01t2:859_0": "“Yasmiñca kho,",
  "tika-vin01t2:859_1": "bhikkhave,",
  "tika-vin01t2:859_2": "samaye līnaṃ cittaṃ hoti,",
  "tika-vin01t2:859_3": "kālo tasmiṃ samaye dhammavicayasambojjhaṅgassa bhāvanāya,",
  "tika-vin01t2:859_4": "kālo vīriya…pe…",
  "tika-vin01t2:859_5": "kālo pītisambojjhaṅgassa bhāvanāya.",
  "tika-vin01t2:859_6": "Taṃ kissa hetu? Līnaṃ,",
  "tika-vin01t2:859_7": "bhikkhave, cittaṃ,",
  "tika-vin01t2:859_8": "taṃ etehi dhammehi susamuṭṭhāpayaṃ hoti.",
  "tika-vin01t2:859_9": "Seyyathāpi,",
  "tika-vin01t2:859_10": "bhikkhave,",
  "tika-vin01t2:859_11": "puriso parittaṃ aggiṃ ujjāletukāmo assa,",
  "tika-vin01t2:859_12": "so tattha sukkhāni ceva tiṇāni pakkhipeyya…pe…",
  "tika-vin01t2:859_13": "na ca paṃsukena okireyya,",
  "tika-vin01t2:859_14": "bhabbo nu kho so puriso taṃ parittaṃ aggiṃ ujjāletunti. Evaṃ,",
  "tika-vin01t2:859_15": "bhante”ti.",
  "tika-vin01t2:860_0": "Etthāpi yathāsakaṃ āhāravasena dhammavicayasambojjhaṅgādīnaṃ bhāvanā veditabbā.",
  "tika-vin01t2:860_1": "Vuttañhetaṃ bhagavatā –",
  "tika-vin01t2:861_0": "“Atthi,",
  "tika-vin01t2:861_1": "bhikkhave,",
  "tika-vin01t2:861_2": "kusalākusalā dhammā sāvajjānavajjā dhammā hīnappaṇītā dhammā kaṇhasukkasappaṭibhāgā dhammā,",
  "tika-vin01t2:861_3": "tattha yonisomanasikārabahulīkāro ayamāhāro anuppannassa vā dhammavicayasambojjhaṅgassa uppādāya,",
  "tika-vin01t2:861_4": "uppannassa vā dhammavicayasambojjhaṅgassa bhiyyobhāvāya vepullāya bhāvanāya pāripūriyā saṃvattati.",
  "tika-vin01t2:861_5": "Tathā atthi,",
  "tika-vin01t2:861_6": "bhikkhave,",
  "tika-vin01t2:861_7": "ārambhadhātu nikkamadhātu parakkamadhātu,",
  "tika-vin01t2:861_8": "tattha yonisomanasikārabahulīkāro ayamāhāro anuppannassa vā vīriyasambojjhaṅgassa uppādāya,",
  "tika-vin01t2:861_9": "uppannassa vā vīriyasambojjhaṅgassa bhiyyobhāvāya vepullāya bhāvanāya pāripūriyā saṃvattati.",
  "tika-vin01t2:861_10": "Tathā atthi,",
  "tika-vin01t2:861_11": "bhikkhave,",
  "tika-vin01t2:861_12": "pītisambojjhaṅgaṭṭhānīyā dhammā,",
  "tika-vin01t2:861_13": "tattha yonisomanasikārabahulīkāro ayamāhāro anuppannassa vā pītisambojjhaṅgassa uppādāya,",
  "tika-vin01t2:861_14": "uppannassa vā pītisambojjhaṅgassa bhiyyobhāvāya vepullāya bhāvanāya pāripūriyā saṃvattatī”ti.",
  "tika-vin01t2:862_0": "Tattha sabhāvasāmaññalakkhaṇappaṭivedhavasena pavattamanasikāro kusalādīsu yonisomanasikāro nāma.",
  "tika-vin01t2:862_1": "Ārambhadhātuādīnaṃ uppādavasena pavattamanasikāro ārambhadhātuādīsu yonisomanasikāro nāma.",
  "tika-vin01t2:862_2": "Tattha ārambhadhātūti paṭhamavīriyaṃ vuccati.",
  "tika-vin01t2:862_3": "Nikkamadhātūti kosajjato nikkhantattā tato balavataraṃ.",
  "tika-vin01t2:862_4": "Parakkamadhātūti paraṃ paraṃ ṭhānaṃ akkamanato tatopi balavataraṃ.",
  "tika-vin01t2:862_5": "Pītisambojjhaṅgaṭṭhānīyā dhammāti pana pītiyā evetaṃ nāmaṃ,",
  "tika-vin01t2:862_6": "tassāpi uppādakamanasikāro yonisomanasikāro nāma.",
  "tika-vin01t2:863_0": "Apica satta dhammā dhammavicayasambojjhaṅgassa uppādāya saṃvattanti –",
  "tika-vin01t2:863_1": "paripucchakatā,",
  "tika-vin01t2:863_2": "vatthuvisadakiriyā,",
  "tika-vin01t2:863_3": "indriyasamattapaṭipādanā,",
  "tika-vin01t2:863_4": "duppaññapuggalaparivajjanā,",
  "tika-vin01t2:863_5": "paññavantapuggalasevanā,",
  "tika-vin01t2:863_6": "gambhīrañāṇacariyapaccavekkhaṇā,",
  "tika-vin01t2:863_7": "tadadhimuttatāti.",
  "tika-vin01t2:864_0": "Ekādasa dhammā vīriyasambojjhaṅgassa uppādāya saṃvattanti –",
  "tika-vin01t2:864_1": "apāyādibhayapaccavekkhaṇatā,",
  "tika-vin01t2:864_2": "vīriyāyattalokiyalokuttaravisesādhigamānisaṃsadassitā,",
  "tika-vin01t2:864_3": "“buddhapaccekabuddhamahaāsāvakehi gatamaggo mayā gantabbo,",
  "tika-vin01t2:864_4": "so ca na sakkā kusītena gantu”nti evaṃ gamanavīthipaccavekkhaṇatā,",
  "tika-vin01t2:864_5": "dāyakānaṃ mahapphalatākaraṇena piṇḍāpacāyanatā,",
  "tika-vin01t2:864_6": "“vīriyārambhassa vaṇṇavādī me satthā,",
  "tika-vin01t2:864_7": "so ca anatikkamanīyasāsano,",
  "tika-vin01t2:864_8": "amhākañca bahūpakāro,",
  "tika-vin01t2:864_9": "paṭipattiyā ca pūjiyamāno pūjito hoti,",
  "tika-vin01t2:864_10": "na itarathā”ti evaṃ satthu mahattapaccavekkhaṇatā,",
  "tika-vin01t2:864_11": "“saddhammasaṅkhātaṃ me mahādāyajjaṃ gahetabbaṃ,",
  "tika-vin01t2:864_12": "tañca na sakkā kusītena gahetu”nti evaṃ dāyajjamahattapaccavekkhaṇatā,",
  "tika-vin01t2:864_13": "ālokasaññāmanasikārairiyāpathaparivattanaabbhokāsasevanādīhi thinamiddhavinodanatā,",
  "tika-vin01t2:864_14": "kusītapuggalaparivajjanatā,",
  "tika-vin01t2:864_15": "āraddhavīriyapuggalasevanatā,",
  "tika-vin01t2:864_16": "sammappadhānapaccavekkhaṇatā,",
  "tika-vin01t2:864_17": "tadadhimuttatāti.",
  "tika-vin01t2:865_0": "Ekādasa dhammā pītisambojjhaṅgassa uppādāya saṃvattanti –",
  "tika-vin01t2:865_1": "buddhānussati,",
  "tika-vin01t2:865_2": "dhammasaṅghasīlacāgadevatānussati,",
  "tika-vin01t2:865_3": "upasamānussati,",
  "tika-vin01t2:865_4": "lūkhapuggalaparivajjanatā,",
  "tika-vin01t2:865_5": "siniddhapuggalasevanatā,",
  "tika-vin01t2:865_6": "pasādanīyasuttantapaccavekkhaṇatā,",
  "tika-vin01t2:865_7": "tadadhimuttatāti.",
  "tika-vin01t2:865_8": "Iti imehi ākārehi ete dhamme uppādento dhammavicayasambojjhaṅgādayo bhāveti nāma.",
  "tika-vin01t2:865_9": "Evaṃ yasmiṃ samaye cittaṃ paggahetabbaṃ,",
  "tika-vin01t2:865_10": "tasmiṃ samaye cittaṃ paggaṇhāti.",
  "tika-vin01t2:866_0": "Kathaṃ yasmiṃ samaye cittaṃ sampahaṃsetabbaṃ,",
  "tika-vin01t2:866_1": "tasmiṃ samaye cittaṃ sampahaṃseti?",
  "tika-vin01t2:866_2": "Yadāssa paññāpayogamandatāya vā upasamasukhānadhigamena vā nirassādaṃ cittaṃ hoti,",
  "tika-vin01t2:866_3": "tadā naṃ aṭṭhasaṃvegavatthupaccavekkhaṇena saṃvejeti.",
  "tika-vin01t2:866_4": "Aṭṭha saṃvegavatthūni nāma jātijarābyādhimaraṇāni cattāri,",
  "tika-vin01t2:866_5": "apāyadukkhaṃ pañcamaṃ,",
  "tika-vin01t2:866_6": "atīte vaṭṭamūlakaṃ dukkhaṃ,",
  "tika-vin01t2:866_7": "anāgate vaṭṭamūlakaṃ dukkhaṃ,",
  "tika-vin01t2:866_8": "paccuppanne āhārapariyeṭṭhimūlakaṃ dukkhanti.",
  "tika-vin01t2:866_9": "Buddhadhammasaṅghaguṇānussaraṇena cassa pasādaṃ janeti.",
  "tika-vin01t2:866_10": "Evaṃ yasmiṃ samaye cittaṃ sampahaṃsetabbaṃ,",
  "tika-vin01t2:866_11": "tasmiṃ samaye cittaṃ sampahaṃseti.",
  "tika-vin01t2:867_0": "Kathaṃ yasmiṃ samaye cittaṃ ajjhupekkhitabbaṃ,",
  "tika-vin01t2:867_1": "tasmiṃ samaye cittaṃ ajjhupekkhati?",
  "tika-vin01t2:867_2": "Yadāssa evaṃ paṭipajjato alīnaṃ anuddhataṃ anirassādaṃ ārammaṇe samappavattaṃ samathavīthippaṭipannaṃ cittaṃ hoti,",
  "tika-vin01t2:867_3": "tadā tassa paggahaniggahasampahaṃsanesu abyāpāraṃ āpajjati sārathi viya ca samappavattesu assesu.",
  "tika-vin01t2:867_4": "Evaṃ yasmiṃ samaye cittaṃ ajjhupekkhitabbaṃ,",
  "tika-vin01t2:867_5": "tasmiṃ samaye cittaṃ ajjhupekkhati.",
  "tika-vin01t2:868_0": "Asamāhitapuggalaparivajjanā nāma nekkhammapaṭipadaṃ anāruḷhapubbānaṃ anekakiccappasutānaṃ vikkhittahadayānaṃ puggalānaṃ ārakā pariccāgo.",
  "tika-vin01t2:868_1": "Samāhitapuggalasevanā nāma nekkhammapaṭipadaṃ paṭipannānaṃ samādhilābhīnaṃ puggalānaṃ kālena kālaṃ upasaṅkamanaṃ.",
  "tika-vin01t2:868_2": "Tadadhimuttatā nāma samādhimuttatā,",
  "tika-vin01t2:868_3": "samādhigarusamādhininnasamādhipoṇasamādhipabbhāratāti attho.",
  "tika-vin01t2:868_4": "Evametaṃ dasavidhaṃ appanākosallaṃ sampādetabbaṃ. Tenāha –",
  "tika-vin01t2:868_5": "“imāni dasa appanākosallāni avijahantenā”ti.",
  "tika-vin01t2:868_6": "Tattha yena vidhinā appanāya kusalo hoti,",
  "tika-vin01t2:868_7": "so dasavidhopi vidhi appanākosallaṃ tannibbattaṃ vā ñāṇaṃ,",
  "tika-vin01t2:868_8": "evametaṃ dasavidhaṃ appanākosallaṃ sampādentassa paṭiladdhanimittasmiṃ appanā uppajjati.",
  "tika-vin01t2:868_9": "Vuttañhetaṃ –",
  "tika-vin01t2:869_0": "“Evañhi sampādayato, appanākosallaṃ imaṃ;",
  "tika-vin01t2:870_0": "Paṭiladdhe nimittasmiṃ, appanā sampavattatī”ti. ;",
  "tika-vin01t2:871_0": "Yogo karaṇīyoti appanākosallaṃ sampādentassapi yadi appanā na hoti,",
  "tika-vin01t2:871_1": "tena kammaṭṭhānānuyogaṃ avijahitvā reṇuādīsu madhukarādīnaṃ pavatti ākāraṃ sallakkhetvā līnuddhatabhāvehi",
  "tika-vin01t2:871_2": "mānasaṃ mocetvā vīriyasamataṃ yojentena punappunaṃ yogo kātabbo.",
  "tika-vin01t2:871_3": "Vuttañhetaṃ –",
  "tika-vin01t2:872_0": "“Evañhi paṭipannassa, sace sā nappavattati;",
  "tika-vin01t2:873_0": "Tathāpi na jahe yogaṃ, vāyametheva paṇḍito.",
  "tika-vin01t2:874_0": "“Hitvā hi sammavāyāmaṃ, visesaṃ nāma māṇavo;",
  "tika-vin01t2:875_0": "Adhigacche parittampi, ṭhānametaṃ na vijjati.",
  "tika-vin01t2:876_0": "“Cittappavattiākāraṃ, tasmā sallakkhayaṃ budho;",
  "tika-vin01t2:877_0": "Samataṃ vīriyasseva, yojayetha punappunaṃ.",
  "tika-vin01t2:878_0": "“Īsakampi layaṃ yantaṃ, paggaṇhetheva mānasaṃ;",
  "tika-vin01t2:879_0": "Accāraddhaṃ nisedhetvā, samameva pavattaye.",
  "tika-vin01t2:880_0": "“Reṇumhi uppaladale, sutte nāvāya nāḷiyā;",
  "tika-vin01t2:881_0": "Yathā madhukarādīnaṃ, pavatti sammavaṇṇitā.",
  "tika-vin01t2:882_0": "“Līnauddhatabhāvehi, mocayitvāna sabbaso;",
  "tika-vin01t2:883_0": "Evaṃ nimittābhimukhaṃ, mānasaṃ paṭipādaye”ti. ;",
  "tika-vin01t2:884_0": "Yathā hi acheko madhukaro “asukasmiṃ rukkhe pupphaṃ pupphita”nti ñatvā tikkhena vegena pakkhando taṃ",
  "tika-vin01t2:884_1": "atikkamitvā paṭinivattento khīṇe reṇumhi sampāpuṇāti,",
  "tika-vin01t2:884_2": "aparo acheko mandena javena pakkhando khīṇeyeva sampāpuṇāti,",
  "tika-vin01t2:884_3": "cheko pana samena javena pakkhando sukhena puppharāsiṃ sampatvā yāvadicchakaṃ reṇuṃ ādāya madhuṃ sampādetvā madhuṃ anubhavati,",
  "tika-vin01t2:884_4": "yathā ca sallakattaantevāsikesu udakathālagate uppalapatte satthakammaṃ sikkhantesu eko acheko vegena",
  "tika-vin01t2:884_5": "satthaṃ pātento uppalapattaṃ dvidhā vā chindati,",
  "tika-vin01t2:884_6": "udake vā paveseti,",
  "tika-vin01t2:884_7": "aparo acheko chijjanapavesanabhayā satthakena phusitumpi na visahati,",
  "tika-vin01t2:884_8": "cheko pana samena payogena tattha satthapadaṃ dassetvā pariyodātasippo hutvā tathārūpesu ṭhānesu kammaṃ katvā lābhaṃ labhati,",
  "tika-vin01t2:884_9": "yathā ca “yo catubyāmappamāṇaṃ makkaṭakasuttaṃ āharati,",
  "tika-vin01t2:884_10": "so cattāri sahassāni labhatī”ti raññā vutte eko achekapuriso vegena makkaṭakasuttaṃ ākaḍḍhanto tahiṃ tahiṃ chindatiyeva,",
  "tika-vin01t2:884_11": "aparo acheko chedanabhayā hatthena phusitumpi na visahati,",
  "tika-vin01t2:884_12": "cheko pana koṭito paṭṭhāya samena payogena daṇḍake veṭhetvā āharitvā lābhaṃ labhati,",
  "tika-vin01t2:884_13": "yathā ca acheko niyāmako balavavāte laṅkāraṃ pūrento nāvaṃ videsaṃ pakkhandāpeti,",
  "tika-vin01t2:884_14": "aparo acheko mandavāte laṅkāraṃ oropento nāvaṃ tattheva ṭhapeti,",
  "tika-vin01t2:884_15": "cheko pana mandavāte pūretvā balavavāte aḍḍhalaṅkāraṃ katvā sotthinā icchitaṭṭhānaṃ pāpuṇāti,",
  "tika-vin01t2:884_16": "yathā ca “yo telena achaḍḍento nāḷiṃ pūreti,",
  "tika-vin01t2:884_17": "so lābhaṃ labhatī”ti ācariyena antevāsikānaṃ vutte eko acheko lābhaluddho vegena pūrento telaṃ chaḍḍeti,",
  "tika-vin01t2:884_18": "aparo acheko telachaḍḍanabhayā āsiñcitumpi na visahati,",
  "tika-vin01t2:884_19": "cheko pana samena payogena pūretvā lābhaṃ labhati,",
  "tika-vin01t2:884_20": "evameva eko bhikkhu uppanne nimitte “sīghameva appanaṃ pāpuṇissāmī”ti gāḷhaṃ vīriyaṃ karoti,",
  "tika-vin01t2:884_21": "tassa cittaṃ accāraddhavīriyattā uddhacce patati,",
  "tika-vin01t2:884_22": "so na sakkoti appanaṃ pāpuṇituṃ.",
  "tika-vin01t2:884_23": "Eko accāraddhavīriyatāya dosaṃ disvā “kiṃ dāni me appanāyā”ti vīriyaṃ hāpeti,",
  "tika-vin01t2:884_24": "tassa cittaṃ atilīnavīriyattā kosajje patati,",
  "tika-vin01t2:884_25": "sopi na sakkoti appanaṃ pāpuṇituṃ.",
  "tika-vin01t2:884_26": "Yo pana īsakampi līnaṃ līnabhāvato,",
  "tika-vin01t2:884_27": "uddhataṃ uddhaccato mocetvā samena payogena nimittābhimukhaṃ pavatteti,",
  "tika-vin01t2:884_28": "so appanaṃ pāpuṇāti,",
  "tika-vin01t2:884_29": "tādisena bhavitabbaṃ.",
  "tika-vin01t2:885_0": "Idāni evaṃ paṭipannassa appanāpavattiṃ dassento “tassevaṃ anuyuttassā”tiādimāha.",
  "tika-vin01t2:885_1": "Tattha paṭhamaṃ parikammantiādi aggahitaggahaṇena vuttaṃ,",
  "tika-vin01t2:885_2": "gahitaggahaṇena pana avisesena sabbesaṃ sabbā samaññā.",
  "tika-vin01t2:885_3": "Sabbānipi hi appanāya parikammattā paṭisaṅkhārakattā “parikammānī”tipi,",
  "tika-vin01t2:885_4": "yathā gāmādīnaṃ āsannappadeso “gāmūpacāro gharūpacāro”ti vuccati,",
  "tika-vin01t2:885_5": "evaṃ appanāya āsannattā samīpacārittā vā “upacārānī”tipi,",
  "tika-vin01t2:885_6": "ito pubbe parikammānaṃ upari appanāya ca anulomanato “anulomānī”tipi vuccanti.",
  "tika-vin01t2:885_7": "Yañcettha sabbantimaṃ,",
  "tika-vin01t2:885_8": "taṃ parittagottābhibhavanato mahaggatagottabhāvanato ca “gotrabhū”tipi vuccati.",
  "tika-vin01t2:885_9": "Gaṃ tāyatīti hi gottaṃ,",
  "tika-vin01t2:885_10": "parittanti pavattamānaṃ abhidhānaṃ buddhiñca ekaṃsikavisayatāya rakkhatīti parittagottaṃ.",
  "tika-vin01t2:885_11": "Yathā hi buddhi ārammaṇabhūtena atthena vinā na vattati,",
  "tika-vin01t2:885_12": "evaṃ abhidhānaṃ abhidheyyabhūtena,",
  "tika-vin01t2:885_13": "tasmā so tāni tāyati rakkhatīti vuccati.",
  "tika-vin01t2:885_14": "Taṃ pana mahaggatānuttaravidhuraṃ kāmataṇhāya gocarabhūtaṃ kāmāvacaradhammānaṃ āveṇikarūpaṃ daṭṭhabbaṃ.",
  "tika-vin01t2:885_15": "Mahaggatagottepi iminā nayena attho veditabbo.",
  "tika-vin01t2:885_16": "Iti evarūpassa parittagottassa abhibhavanato mahaggatagottassa ca bhāvanato uppādanato antimaṃ “gotrabhū”tipi vuccati.",
  "tika-vin01t2:885_17": "Catutthameva hi pañcamaṃ vāti khippābhiññadandhābhiññānaṃ vasena vuttaṃ.",
  "tika-vin01t2:885_18": "Khippābhiññassa hi catutthaṃ appeti,",
  "tika-vin01t2:885_19": "dandhābhiññassa pañcamaṃ.",
  "tika-vin01t2:885_20": "Kasmā pana catutthaṃ pañcamaṃ vā appeti,",
  "tika-vin01t2:885_21": "na chaṭṭhaṃ vā sattamaṃ vāti āha “āsannabhavaṅgapātattā”ti.",
  "tika-vin01t2:885_22": "Yathā hi puriso chinnapapātābhimukho dhāvanto ṭhātukāmopi pariyante pādaṃ katvā ṭhātuṃ na sakkoti,",
  "tika-vin01t2:885_23": "papāte eva patati,",
  "tika-vin01t2:885_24": "evaṃ chaṭṭhaṃ vā sattamaṃ vā appetuṃ na sakkoti bhavaṅgassa āsannattā.",
  "tika-vin01t2:885_25": "Tasmā catutthapañcamesuyeva appanā hotīti veditabbā.",
  "tika-vin01t2:886_0": "“Purimā purimā kusalā dhammā pacchimānaṃ pacchimānaṃ kusalānaṃ dhammānaṃ āsevanapaccayena paccayo”ti",
  "tika-vin01t2:886_1": "vuttattā “āsevanapaccayena kusalā dhammā balavanto hontī”ti āha.",
  "tika-vin01t2:886_2": "Yathā aladdhāsevanaṃ paṭhamaṃ javanaṃ dubbalattā gotrabhuṃ na uppādeti,",
  "tika-vin01t2:886_3": "laddhāsevanaṃ pana balavabhāvato dutiyaṃ vā tatiyaṃ vā gotrabhuṃ uppādeti,",
  "tika-vin01t2:886_4": "evaṃ laddhāsevanatāya balavabhāvato chaṭṭhampi sattamampi appetīti therassa adhippāyo. Tenāha –",
  "tika-vin01t2:886_5": "“tasmā chaṭṭhaṃ sattamaṃ vā appetī”ti.",
  "tika-vin01t2:886_6": "Tanti therassa vacanaṃ.",
  "tika-vin01t2:886_7": "Paṭikkhittanti suttasuttānulomaācariyavādehi anupatthambhitattā “attanomatimattaṃ therasseta”nti vatvā paṭikkhittaṃ.",
  "tika-vin01t2:886_8": "“Purimā purimā kusalā dhammā”ti pana suttapadamakāraṇaṃ āsevanapaccayalābhassa balavabhāve anekantikattā.",
  "tika-vin01t2:886_9": "Tathā hi aladdhāsevanāpi paṭhamacetanā diṭṭhadhammavedanīyā hoti,",
  "tika-vin01t2:886_10": "laddhāsevanā dutiyacetanā yāva chaṭṭhacetanā aparāpariyavedanīyā.",
  "tika-vin01t2:886_11": "Yadi chaṭṭhaṃ sattamañca parikkhīṇajavattā dubbalaṃ,",
  "tika-vin01t2:886_12": "na āsevanapaccayena balavaṃ,",
  "tika-vin01t2:886_13": "kathaṃ sattamajavanacetanā upapajjavedanīyā ānantariyā ca hotīti?",
  "tika-vin01t2:886_14": "Nāyaṃ viseso āsevanapaccayalābhena balavappattiyā kiñcarahi kiriyāvatthāvisesato.",
  "tika-vin01t2:886_15": "Kiriyāvatthā hi ādimajjhapariyosānavasena tividhā.",
  "tika-vin01t2:886_16": "Tattha pariyosānāvatthāya sanniṭṭhāpakacetanābhāvena upapajjavedanīyāditā hoti,",
  "tika-vin01t2:886_17": "na balavabhāvenāti daṭṭhabbaṃ.",
  "tika-vin01t2:886_18": "“Paṭisandhiyā anantarapaccayabhāvino vipākasantānassa anantarapaccayabhāvena tathā abhisaṅkhatattā”ti ca vadanti,",
  "tika-vin01t2:886_19": "tasmā chaṭṭhasattamānaṃ papātābhimukhatāya parikkhīṇajavatā na sakkā nivāretuṃ.",
  "tika-vin01t2:886_20": "Pubbabhāgacittānīti tīṇi cattāri vā cittāni.",
  "tika-vin01t2:887_0": "Etthāti etissaṃ kāyānupassanāyaṃ.",
  "tika-vin01t2:887_1": "Pārisuddhiṃ pattukāmoti adhigantukāmo samāpajjitukāmo ca.",
  "tika-vin01t2:887_2": "Tattha sallakkhaṇāvivaṭṭanāvasena adhigantukāmo,",
  "tika-vin01t2:887_3": "sallakkhaṇavasena samāpajjitukāmoti yojetabbaṃ.",
  "tika-vin01t2:887_4": "Āvajjanasamāpajjana…pe…",
  "tika-vin01t2:887_5": "vasippattanti ettha evaṃ tāva pañca vasiyo veditabbā –",
  "tika-vin01t2:887_6": "paṭhamajjhānato vuṭṭhāya paṭhamaṃ vitakkaṃ āvajjayato bhavaṅgaṃ upacchinditvā uppannāvajjanānantaraṃ",
  "tika-vin01t2:887_7": "vitakkārammaṇāneva cattāri pañca javanāni javanti,",
  "tika-vin01t2:887_8": "tato dve bhavaṅgāni,",
  "tika-vin01t2:887_9": "tato pana vicārārammaṇaṃ āvajjanaṃ vuttanayeneva javanānīti evaṃ pañcasu jhānaṅgesu yadā nirantaraṃ cittaṃ pesetuṃ sakkoti,",
  "tika-vin01t2:887_10": "athassa āvajjanavasī siddhā hoti.",
  "tika-vin01t2:887_11": "Ayaṃ pana bhavaṅgadvayantaritā matthakappattā vasī bhagavato yamakapāṭihāriye labbhati,",
  "tika-vin01t2:887_12": "aññesaṃ vā dhammasenāpatiādīnaṃ evarūpe uṭṭhāya samuṭṭhāya lahutaraṃ āvajjanavasīnibbattanakāle.",
  "tika-vin01t2:887_13": "Sā ca kho ittarā parittakālā,",
  "tika-vin01t2:887_14": "na satthu yamakapāṭihāriye viya ciratarappabandhavatī.",
  "tika-vin01t2:887_15": "Tathā hi taṃ sāvakehi asādhāraṇaṃ vuttaṃ.",
  "tika-vin01t2:887_16": "Ito paraṃ sīghatarā āvajjanavasī nāma natthi.",
  "tika-vin01t2:888_0": "Āyasmato pana mahāmoggallānassa nandopanandanāgarājadamane viya sīghaṃ samāpajjanasamatthatā samāpajjanavasī nāma.",
  "tika-vin01t2:888_1": "Ettha ca samāpajjitukāmatānantaraṃ dvīsu bhavaṅgesu uppannesu bhavaṅgaṃ upacchinditvā uppannāvajjanānantaraṃ",
  "tika-vin01t2:888_2": "samāpajjanaṃ sīghaṃ samāpajjanasamatthatā.",
  "tika-vin01t2:888_3": "Ayañca matthakappattā samāpajjanavasī satthu dhammadesanāyaṃ labbhati,",
  "tika-vin01t2:888_4": "taṃ sandhāya vuttaṃ “so kho ahaṃ,",
  "tika-vin01t2:888_5": "aggivessana,",
  "tika-vin01t2:888_6": "tassāyeva kathāya pariyosāne tasmiṃyeva purimasmiṃ samādhinimitte ajjhattameva cittaṃ saṇṭhapemi sannisādemi ekodiṃ karomi samādahāmi,",
  "tika-vin01t2:888_7": "yena sudaṃ niccakappaṃ viharāmī”ti.",
  "tika-vin01t2:888_8": "Ito sīghatarā hi samāpajjanavasī nāma natthi.",
  "tika-vin01t2:889_0": "Accharāmattaṃ vā dasaccharāmattaṃ vā khaṇaṃ jhānaṃ ṭhapetuṃ samatthatā adhiṭṭhānavasī nāma.",
  "tika-vin01t2:889_1": "Tatheva accharāmattaṃ vā dasaccharāmattaṃ vā lahukaṃ khaṇaṃ jhānasamaṅgī hutvā jhānato vuṭṭhātuṃ samatthatā vuṭṭhānavasī nāma.",
  "tika-vin01t2:889_2": "Bhavaṅgacittappavattiyeva hettha jhānato vuṭṭhānaṃ nāma.",
  "tika-vin01t2:889_3": "Ettha ca yathā “ettakameva khaṇaṃ jhānaṃ ṭhapessāmī”ti pubbaparikammavasena adhiṭṭhānasamatthatā adhiṭṭhānavasī,",
  "tika-vin01t2:889_4": "evaṃ “ettakameva khaṇaṃ jhānasamaṅgī hutvā jhānato vuṭṭhahissāmī”ti pubbaparikammavasena vuṭṭhānasamatthatā vuṭṭhānavasīti veditabbā,",
  "tika-vin01t2:889_5": "yā samāpattivuṭṭhānakusalatāti vuccati.",
  "tika-vin01t2:889_6": "Paccavekkhaṇavasī pana āvajjanavasiyā eva vuttā.",
  "tika-vin01t2:889_7": "Paccavekkhaṇajavanāneva hi tattha āvajjanānantarāni.",
  "tika-vin01t2:889_8": "Yadaggena hi āvajjanavasīsiddhi,",
  "tika-vin01t2:889_9": "tadaggena paccavekkhaṇavasīsiddhi veditabbā.",
  "tika-vin01t2:890_0": "Arūpapubbaṅgamaṃ vā…pe…",
  "tika-vin01t2:890_1": "vipassanaṃ paṭṭhapetīti saṅkhepato vuttamatthaṃ vitthārato dassetuṃ “katha”ntiādi vuttaṃ.",
  "tika-vin01t2:890_2": "Tattha jhānaṅgāni pariggahetvāti vitakkādīni jhānaṅgāni taṃsampayutte ca dhamme salakkhaṇarasādivasena pariggahetvā.",
  "tika-vin01t2:890_3": "“Jhānaṅgānī”ti hi idaṃ nidassanamattaṃ,",
  "tika-vin01t2:890_4": "jhānaṅgāni pana passanto taṃsampayutte ca dhamme passati.",
  "tika-vin01t2:890_5": "Tesaṃ nissayaṃ hadayavatthunti yathā nāma puriso antogehe sappaṃ disvā anubandhamāno tassa āsayaṃ passati,",
  "tika-vin01t2:890_6": "evameva kho ayampi yogāvacaro te arūpadhamme upaparikkhanto “ime dhammā kiṃ nissāya pavattantī”ti pariyesamāno tesaṃ nissayaṃ hadayavatthuṃ passati.",
  "tika-vin01t2:890_7": "Jhānaṅgāni arūpanti ettha taṃsampayuttadhammānampi gahaṇaṃ veditabbaṃ.",
  "tika-vin01t2:891_0": "Arūpapubbaṅgamaṃ rūpapariggahaṃ dassetvā idāni rūpapubbaṅgamaṃ arūpapariggahaṃ dassento “atha vā”tiādimāha.",
  "tika-vin01t2:891_1": "Kesādīsu koṭṭhāsesu…pe…",
  "tika-vin01t2:891_2": "taṃnissitarūpāni ca pariggahetvāti ettha pana kese tāva thaddhalakkhaṇaṃ pathavīdhātūti pariggahetabbaṃ,",
  "tika-vin01t2:891_3": "tattheva ābandhanalakkhaṇaṃ āpodhātūti,",
  "tika-vin01t2:891_4": "paripācanalakkhaṇaṃ tejodhātūti,",
  "tika-vin01t2:891_5": "vitthambhanalakkhaṇaṃ vāyodhātūti evaṃ sabbakoṭṭhāsesu ekekasmiṃ koṭṭhāse cattāri cattāri mahābhūtāni pariggahetabbāni.",
  "tika-vin01t2:891_6": "Athānena yāthāvato sarasalakkhaṇato āvibhūtāsu dhātūsu kammasamuṭṭhānamhi tāva kese vuttalakkhaṇā tā",
  "tika-vin01t2:891_7": "catasso ca dhātuyo taṃnissito ca vaṇṇo gandho raso ojā jīvitaṃ kāyapasādoti evaṃ kāyadasakavasena dasa rūpāni,",
  "tika-vin01t2:891_8": "tattheva bhāvassa atthitāya bhāvadasakavasena dasa rūpāni,",
  "tika-vin01t2:891_9": "āhārasamuṭṭhānaṃ ojaṭṭhamakaṃ,",
  "tika-vin01t2:891_10": "utusamuṭṭhānaṃ cittasamuṭṭhānanti aparānipi catuvīsatīti evaṃ catusamuṭṭhānesu catuvīsatikoṭṭhāsesu catucattālīsa rūpāni pariggahetabbāni.",
  "tika-vin01t2:891_11": "Sedo assu kheḷo siṅghāṇikāti ime pana catūsu utucittasamuṭṭhānesu dvinnaṃ ojaṭṭhamakānaṃ vasena soḷasa soḷasa rūpāni.",
  "tika-vin01t2:891_12": "Udariyaṃ karīsaṃ pubbaṃ muttanti imesu catūsu utusamuṭṭhānesu utusamuṭṭhānasseva ojaṭṭhamakassa vasena aṭṭha aṭṭha rūpāni pariggahetabbāni.",
  "tika-vin01t2:891_13": "Esa tāva dvattiṃsākāre nayo.",
  "tika-vin01t2:892_0": "Ye pana imasmiṃ dvattiṃsākāre āvibhūte apare cattāro tejokoṭṭhāsā,",
  "tika-vin01t2:892_1": "cha vāyokoṭṭhāsāti dasa ākārā āvi bhavanti,",
  "tika-vin01t2:892_2": "tattha asitādiparipācake tāva kammajatejokoṭṭhāsamhi ojaṭṭhamakañceva jīvitañcāti nava rūpāni,",
  "tika-vin01t2:892_3": "tathā cittaje assāsapassāsakoṭṭhāse ojaṭṭhamakañceva saddo cāti nava,",
  "tika-vin01t2:892_4": "sesesu catusamuṭṭhānesu aṭṭhasu jīvitanavakañceva tīṇi ca ojaṭṭhamakānīti tettiṃsa tettiṃsa rūpāni pariggahetabbāni.",
  "tika-vin01t2:892_5": "Evaṃ vitthārato dvācattālīsākāravasena imesu bhūtupādāyarūpesu pākaṭesu jātesu vatthudvāravasena pañca",
  "tika-vin01t2:892_6": "cakkhudasakādayo hadayavatthudasakañcāti aparānipi saṭṭhi rūpāni pariggahetabbāni.",
  "tika-vin01t2:892_7": "Sace panassa tena tena mukhena rūpaṃ pariggahetvā arūpaṃ pariggaṇhato sukhumattā arūpaṃ na upaṭṭhāti,",
  "tika-vin01t2:892_8": "tena dhuranikkhepaṃ akatvā rūpameva punappunaṃ sammasitabbaṃ manasi kātabbaṃ pariggahetabbaṃ vavatthapetabbaṃ.",
  "tika-vin01t2:892_9": "Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ,",
  "tika-vin01t2:892_10": "tathā tathā tadārammaṇā arūpadhammā sayameva pākaṭā honti.",
  "tika-vin01t2:893_0": "Yathā hi cakkhumato purisassa aparisuddhe ādāse mukhanimittaṃ olokentassa nimittaṃ na paññāyatīti na ādāsaṃ chaḍḍeti,",
  "tika-vin01t2:893_1": "atha kho naṃ punappunaṃ parimajjati,",
  "tika-vin01t2:893_2": "tassa parisuddhe ādāse nimittaṃ sayameva pākaṭaṃ hoti,",
  "tika-vin01t2:893_3": "evameva tena bhikkhunā dhuranikkhepaṃ akatvā rūpameva punappunaṃ sammasitabbaṃ manasi kātabbaṃ pariggahetabbaṃ vavatthapetabbaṃ.",
  "tika-vin01t2:893_4": "Yathā yathā hissa rūpaṃ suvikkhālitaṃ hoti nijjaṭaṃ suparisuddhaṃ,",
  "tika-vin01t2:893_5": "tathā tathā tadārammaṇā arūpadhammā sayameva pākaṭā honti.",
  "tika-vin01t2:893_6": "Evaṃ suvisuddharūpapariggahassa panassa arūpadhammā tīhākārehi upaṭṭhahanti phassavasena vā vedanāvasena vā viññāṇavasena vā.",
  "tika-vin01t2:894_0": "Kathaṃ?",
  "tika-vin01t2:894_1": "Ekassa tāva “kese pathavīdhātu kakkhaḷalakkhaṇā…pe…",
  "tika-vin01t2:894_2": "assāsapassāse pathavīdhātu kakkhaḷalakkhaṇā”tiādinā nayena dhātuyo pariggaṇhantassa paṭhamābhinipāto phasso,",
  "tika-vin01t2:894_3": "taṃsampayuttā vedanā vedanākkhandho,",
  "tika-vin01t2:894_4": "saññā saññākkhandho,",
  "tika-vin01t2:894_5": "saddhiṃ phassena cetanā saṅkhārakkhandho,",
  "tika-vin01t2:894_6": "cittaṃ viññāṇakkhandhoti upaṭṭhāti.",
  "tika-vin01t2:894_7": "Evaṃ arūpadhammā phassavasena upaṭṭhahanti.",
  "tika-vin01t2:894_8": "Ekassa “kese pathavīdhātu kakkhaḷalakkhaṇā…pe…",
  "tika-vin01t2:894_9": "assāsapassāse pathavīdhātu kakkhaḷalakkhaṇā”ti tadārammaṇarasānubhavanakavedanā vedanākkhandho,",
  "tika-vin01t2:894_10": "taṃsampayuttā saññā saññākkhandho,",
  "tika-vin01t2:894_11": "taṃsampayutto phasso ca cetanā ca saṅkhārakkhandho,",
  "tika-vin01t2:894_12": "taṃsampayuttaṃ cittaṃ viññāṇakkhandhoti upaṭṭhāti.",
  "tika-vin01t2:894_13": "Evaṃ vedanāvasena arūpadhammā upaṭṭhahanti.",
  "tika-vin01t2:894_14": "Aparassa “kese pathavīdhātu kakkhaḷalakkhaṇā…pe…",
  "tika-vin01t2:894_15": "assāsapassāse pathavīdhātu kakkhaḷalakkhaṇā”ti ārammaṇapaṭivijānanaṃ viññāṇakkhandho,",
  "tika-vin01t2:894_16": "taṃsampayuttā vedanā vedanākkhandho,",
  "tika-vin01t2:894_17": "saññā saññākkhandho,",
  "tika-vin01t2:894_18": "phasso ca cetanā ca saṅkhārakkhandhoti upaṭṭhāti.",
  "tika-vin01t2:894_19": "Evaṃ viññāṇavasena arūpadhammā upaṭṭhahanti.",
  "tika-vin01t2:894_20": "Etenevupāyena “kammasamuṭṭhāne kese pathavīdhātu kakkhaḷalakkhaṇā”tiādinā nayena dvācattālīsāya dhātukoṭṭhāsesu",
  "tika-vin01t2:894_21": "catunnaṃ catunnaṃ dhātūnaṃ vasena sesesupi vatthu cakkhādīsu dasakesu manodhātumanoviññāṇadhātūnaṃ nissayalakkhaṇaṃ",
  "tika-vin01t2:894_22": "hadayavatthu rūpābhighātārahabhūtappasādalakkhaṇaṃ cakkhūtiādinā vatthudvāravasena pariggaṇhantassa paṭhamābhinipāto phasso,",
  "tika-vin01t2:894_23": "taṃsampayuttā vedanā vedanākkhandhotiādinā phassādivasena tīhi ākārehi arūpadhammā upaṭṭhahanti.",
  "tika-vin01t2:894_24": "Tena vuttaṃ “yathāpariggahitarūpārammaṇaṃ yathāpariggahitarūpavatthudvārārammaṇaṃ vā sasampayuttadhammaṃ viññāṇañca passatī”ti.",
  "tika-vin01t2:895_0": "Idāni aññathāpi rūpapubbaṅgamaṃ arūpapariggahaṃ dassento “atha vā”tiādimāha.",
  "tika-vin01t2:895_1": "Tattha yathā hītiādi kāyassa cittassa ca assāsapassāsānaṃ samudayabhāvadassanaṃ.",
  "tika-vin01t2:895_2": "Kammāragaggarīti kammārānaṃ ukkāya aggidhamanabhastā.",
  "tika-vin01t2:895_3": "Dhamamānāyāti dhūmāyantiyā,",
  "tika-vin01t2:895_4": "vātaṃ gāhāpentiyāti attho.",
  "tika-vin01t2:895_5": "Tajjanti tadanurūpaṃ.",
  "tika-vin01t2:895_6": "Evamevanti ettha kammāragaggarī viya karajakāyo,",
  "tika-vin01t2:895_7": "vāyāmo viya cittaṃ daṭṭhabbaṃ.",
  "tika-vin01t2:895_8": "Kiñcāpi assāsapassāsā cittasamuṭṭhānā,",
  "tika-vin01t2:895_9": "karajakāyaṃ pana vinā tesaṃ appavattanato “kāyañca cittañca paṭicca assāsapassāsā”ti vuttaṃ.",
  "tika-vin01t2:896_0": "Tassāti nāmarūpassa.",
  "tika-vin01t2:896_1": "Paccayaṃ pariyesatīti “avijjāsamudayā rūpasamudayo”tiādinā avijjādikaṃ paccayaṃ pariyesati vīmaṃsati pariggaṇhāti.",
  "tika-vin01t2:896_2": "Kaṅkhaṃ vitaratīti “ahosiṃ nu kho ahaṃ atītamaddhāna”ntiādinayappavattaṃ soḷasavatthukaṃ vicikicchaṃ atikkamati pajahati.",
  "tika-vin01t2:896_3": "“Yaṃ kiñci rūpaṃ atītānāgatapaccuppanna”ntiādinayappavattaṃ kalāpasammasanaṃ.",
  "tika-vin01t2:896_4": "Pubbabhāgeti paṭipadāñāṇadassanavisuddhipariyāpannāya udayabbayānupassanāya pubbabhāge uppanne.",
  "tika-vin01t2:896_5": "Obhāsādayoti obhāso ñāṇaṃ pīti passaddhi sukhaṃ adhimokkho paggaho upekkhā upaṭṭhānaṃ nikantīti ime obhāsādayo dasa.",
  "tika-vin01t2:897_0": "Tattha obhāsoti vipassanobhāso,",
  "tika-vin01t2:897_1": "so ca vipassanācittasamuṭṭhitaṃ santatipatitaṃ utusamuṭṭhānañca pabhassararūpaṃ.",
  "tika-vin01t2:897_2": "Tattha vipassanācittasamuṭṭhitaṃ yogino sarīraṭṭhameva pabhassaraṃ hutvā tiṭṭhati cittajarūpānaṃ sarīraṃ muñcitvā bahi appavattanato,",
  "tika-vin01t2:897_3": "itaraṃ sarīraṃ muñcitvā ñāṇānubhāvānurūpaṃ samantato pattharati,",
  "tika-vin01t2:897_4": "taṃ tasseva paññāyati.",
  "tika-vin01t2:897_5": "Tena phuṭṭhokāse rūpagatampi passati,",
  "tika-vin01t2:897_6": "passanto ca cakkhuviññāṇena passati,",
  "tika-vin01t2:897_7": "udāhu manoviññāṇenāti vīmaṃsitabbanti vadanti.",
  "tika-vin01t2:897_8": "Dibbacakkhulābhino viya taṃ manoviññāṇaviññeyyamevāti vattuṃ yuttaṃ viya dissati.",
  "tika-vin01t2:897_9": "So kho panāyaṃ obhāso kassaci bhikkhuno pallaṅkaṭṭhānamattameva obhāsento uppajjati,",
  "tika-vin01t2:897_10": "kassaci antogabbhaṃ,",
  "tika-vin01t2:897_11": "kassaci bahigabbhampi,",
  "tika-vin01t2:897_12": "kassaci sakalavihāraṃ, gāvutaṃ,",
  "tika-vin01t2:897_13": "aḍḍhayojanaṃ, yojanaṃ,",
  "tika-vin01t2:897_14": "dviyojanaṃ,",
  "tika-vin01t2:897_15": "tiyojanaṃ,",
  "tika-vin01t2:897_16": "kassaci pathavītalato yāva akaniṭṭhabrahmalokā ekālokaṃ kurumāno.",
  "tika-vin01t2:897_17": "Bhagavato pana dasasahassilokadhātuṃ obhāsento udapādi.",
  "tika-vin01t2:897_18": "Tasmiṃ pana uppanne yogāvacaro “na vata me ito pubbe evarūpo obhāso uppannapubbo,",
  "tika-vin01t2:897_19": "addhā maggappattosmi phalappattosmī”ti amaggameva “maggo”ti,",
  "tika-vin01t2:897_20": "aphalameva ca “phala”nti gaṇhāti.",
  "tika-vin01t2:897_21": "Tassa amaggaṃ “maggo”ti aphalaṃ vā “phala”nti gaṇhato vipassanāvīthi ukkantā nāma hoti.",
  "tika-vin01t2:897_22": "So attano mūlakammaṭṭhānaṃ vissajjetvā obhāsameva assādento nisīdati.",
  "tika-vin01t2:898_0": "Ñāṇanti vipassanāñāṇaṃ.",
  "tika-vin01t2:898_1": "Tassa kira rūpārūpadhamme tulayantassa tīrayantassa vissaṭṭhaindavajiramiva avihatavegaṃ tikhiṇaṃ sūraṃ ativisadaṃ ñāṇaṃ uppajjati.",
  "tika-vin01t2:899_0": "Pītīti vipassanāpīti.",
  "tika-vin01t2:899_1": "Tassa kira tasmiṃ samaye khuddikā pīti khaṇikā pīti okkantikā pīti ubbegā pīti pharaṇā pītīti ayaṃ pañcavidhā pīti sakalasarīraṃ pūrayamānā uppajjati.",
  "tika-vin01t2:900_0": "Passaddhīti vipassanāpassaddhi.",
  "tika-vin01t2:900_1": "Tassa kira tasmiṃ samaye rattiṭṭhāne vā divāṭṭhāne vā nisinnassa kāyacittānaṃ neva daratho,",
  "tika-vin01t2:900_2": "na gāravaṃ,",
  "tika-vin01t2:900_3": "na kakkhaḷatā,",
  "tika-vin01t2:900_4": "na akammaññatā,",
  "tika-vin01t2:900_5": "na gelaññaṃ,",
  "tika-vin01t2:900_6": "na vaṅkatā hoti,",
  "tika-vin01t2:900_7": "atha kho panassa kāyacittāni passaddhāni lahūni mudūni kammaññāni suvisadāni ujukāniyeva honti.",
  "tika-vin01t2:900_8": "So imehi passaddhādīhi anuggahitakāyacitto tasmiṃ samaye amānusiṃ nāma ratiṃ anubhavati.",
  "tika-vin01t2:900_9": "Yaṃ sandhāya vuttaṃ –",
  "tika-vin01t2:901_0": "“Suññāgāraṃ paviṭṭhassa, santacittassa bhikkhuno;",
  "tika-vin01t2:902_0": "Amānusī ratī hoti, sammā dhammaṃ vipassato.",
  "tika-vin01t2:903_0": "“Yato yato sammasati, khandhānaṃ udayabbayaṃ;",
  "tika-vin01t2:904_0": "Labhatī pītipāmojjaṃ, amataṃ taṃ vijānata”nti. ;",
  "tika-vin01t2:905_0": "Evamassa imaṃ amānusiṃ ratiṃ sādhayamānā lahutādisampayuttā passaddhi uppajjati.",
  "tika-vin01t2:906_0": "Sukhanti vipassanāsukhaṃ.",
  "tika-vin01t2:906_1": "Tassa kira tasmiṃ samaye sakalasarīraṃ abhisandayamānaṃ atipaṇītaṃ sukhamuppajjati.",
  "tika-vin01t2:907_0": "Adhimokkhoti saddhā.",
  "tika-vin01t2:907_1": "Vipassanāsampayuttāyeva hissa cittacetasikānaṃ atisayappasādabhūtā balavatī saddhā uppajjati.",
  "tika-vin01t2:908_0": "Paggahoti vīriyaṃ.",
  "tika-vin01t2:908_1": "Vipassanāsampayuttameva hissa asithilamanaccāraddhaṃ supaggahitaṃ vīriyaṃ uppajjati.",
  "tika-vin01t2:909_0": "Upaṭṭhānanti sati.",
  "tika-vin01t2:909_1": "Vipassanāsampayuttāyeva hissa sūpaṭṭhitā suppatiṭṭhitā nikhātā acalā pabbatarājasadisā sati uppajjati.",
  "tika-vin01t2:909_2": "So yaṃ yaṃ ṭhānaṃ āvajjati samannāharati manasi karoti paccavekkhati,",
  "tika-vin01t2:909_3": "taṃ taṃ ṭhānamassa okkantitvā pakkhanditvā dibbacakkhuno paraloko viya satiyā upaṭṭhāti.",
  "tika-vin01t2:910_0": "Upekkhāti vipassanupekkhā ceva āvajjanupekkhā ca.",
  "tika-vin01t2:910_1": "Tasmiñhissa samaye sabbasaṅkhāresu majjhattabhūtā vipassanupekkhā balavatī uppajjati,",
  "tika-vin01t2:910_2": "manodvāre āvajjanupekkhāpi.",
  "tika-vin01t2:910_3": "Sā hissa taṃ taṃ ṭhānaṃ āvajjentassa vissaṭṭhaindavajiramiva pattapuṭe pakkhandatattanārāco viya ca sūrā tikhiṇā hutvā vahati.",
  "tika-vin01t2:911_0": "Nikantīti vipassanānikanti.",
  "tika-vin01t2:911_1": "Evaṃ obhāsādipaṭimaṇḍitāya hissa vipassanāya ālayaṃ kurumānā sukhumā santākārā nikanti uppajjati,",
  "tika-vin01t2:911_2": "yā “kileso”ti pariggahetumpi na sakkā hoti.",
  "tika-vin01t2:912_0": "Yathā ca obhāse,",
  "tika-vin01t2:912_1": "evaṃ etesupi aññatarasmiṃ uppanne yogāvacaro “na vata me ito pubbe evarūpaṃ ñāṇaṃ uppannapubbaṃ,",
  "tika-vin01t2:912_2": "evarūpā pīti,",
  "tika-vin01t2:912_3": "passaddhi, sukhaṃ,",
  "tika-vin01t2:912_4": "adhimokkho, paggaho,",
  "tika-vin01t2:912_5": "upaṭṭhānaṃ, upekkhā,",
  "tika-vin01t2:912_6": "nikanti uppannapubbā,",
  "tika-vin01t2:912_7": "addhā maggappattosmi phalappattosmī”ti amaggameva “maggo”ti aphalameva ca “phala”nti gaṇhāti,",
  "tika-vin01t2:912_8": "tassa amaggaṃ “maggo”ti aphalaṃ “phala”nti gaṇhato vipassanāvīthi ukkantā nāma hoti.",
  "tika-vin01t2:912_9": "So attano mūlakammaṭṭhānaṃ vissajjetvā nikantimeva assādento nisīdati.",
  "tika-vin01t2:913_0": "Ettha ca obhāsādayo upakkilesavatthutāya “upakkilesā”ti vuttā,",
  "tika-vin01t2:913_1": "na akusalattā,",
  "tika-vin01t2:913_2": "nikanti pana upakkileso ceva upakkilesavatthu ca.",
  "tika-vin01t2:913_3": "Vatthuvaseneva cete dasa,",
  "tika-vin01t2:913_4": "gāhavasena pana samatiṃsa honti. Kathaṃ?",
  "tika-vin01t2:913_5": "“Mama obhāso uppanno”ti gaṇhato hi diṭṭhiggāho hoti,",
  "tika-vin01t2:913_6": "“manāpo vata obhāso uppanno”ti gaṇhato mānaggāho,",
  "tika-vin01t2:913_7": "obhāsaṃ assādayato taṇhāgāho.",
  "tika-vin01t2:913_8": "Iti obhāse diṭṭhimānataṇhāvasena tayo gāhā.",
  "tika-vin01t2:913_9": "Tathā sesesupīti evaṃ gāhavasena samatiṃsa upakkilesā honti.",
  "tika-vin01t2:913_10": "Tesaṃ vasena akusalo abyatto yogāvacaro obhāsādīsu kampati vikkhipati,",
  "tika-vin01t2:913_11": "obhāsādīsu ekekaṃ “etaṃ mama,",
  "tika-vin01t2:913_12": "esohamasmi,",
  "tika-vin01t2:913_13": "eso me attā”ti samanupassati.",
  "tika-vin01t2:913_14": "Tenāhu porāṇā –",
  "tika-vin01t2:914_0": "“Obhāse ceva ñāṇe ca, pītiyā ca vikampati;",
  "tika-vin01t2:915_0": "Passaddhiyā sukhe ceva, yehi cittaṃ pavedhati.",
  "tika-vin01t2:916_0": "“Adhimokkhe ca paggāhe, upaṭṭhāne ca kampati;",
  "tika-vin01t2:917_0": "Upekkhāvajjanāya ceva, upekkhāya ca nikantiyā”ti.",
  "tika-vin01t2:918_0": "Kusalo paṇḍito byatto buddhisampanno yogāvacaro obhāsādīsu uppannesu “ayaṃ kho me obhāso uppanno,",
  "tika-vin01t2:918_1": "so kho panāyaṃ anicco saṅkhato paṭiccasamuppanno khayadhammo vayadhammo virāgadhammo nirodhadhammo”ti iti vā taṃ paññāya paricchindati upaparikkhati.",
  "tika-vin01t2:918_2": "Atha vā panassa evaṃ hoti –",
  "tika-vin01t2:918_3": "sace obhāso attā bhaveyya,",
  "tika-vin01t2:918_4": "attāti gahetuṃ vaṭṭeyya,",
  "tika-vin01t2:918_5": "anattāva panāyaṃ “attā”ti gahito.",
  "tika-vin01t2:918_6": "Tasmā so avasavattanaṭṭhena anattā,",
  "tika-vin01t2:918_7": "hutvā abhāvaṭṭhena anicco,",
  "tika-vin01t2:918_8": "uppādavayapaṭipīḷanaṭṭhena dukkhoti upaparikkhati.",
  "tika-vin01t2:918_9": "Yathā ca obhāse,",
  "tika-vin01t2:918_10": "evaṃ sesesupi.",
  "tika-vin01t2:918_11": "So evaṃ upaparikkhitvā obhāsaṃ “netaṃ mama,",
  "tika-vin01t2:918_12": "nesohamasmi,",
  "tika-vin01t2:918_13": "na meso attā”ti samanupassati. Ñāṇaṃ…pe…",
  "tika-vin01t2:918_14": "nikantiṃ “netaṃ mama,",
  "tika-vin01t2:918_15": "nesohamasmi,",
  "tika-vin01t2:918_16": "na meso attā”ti samanupassati.",
  "tika-vin01t2:918_17": "Evaṃ samanupassanto obhāsādīsu na kampati na vedhati.",
  "tika-vin01t2:918_18": "Tenāhu porāṇā –",
  "tika-vin01t2:919_0": "“Imāni dasa ṭhānāni, paññā yassa pariccitā;",
  "tika-vin01t2:920_0": "Dhammuddhaccakusalo hoti, na ca vikkhepa gacchatī”ti. ;",
  "tika-vin01t2:921_0": "So evaṃ vikkhepaṃ agacchanto taṃ samatiṃsavidhaṃ upakkilesajaṭaṃ vijaṭetvā “obhāsādayo dhammā na maggo,",
  "tika-vin01t2:921_1": "upakkilesavimuttaṃ pana vīthippaṭipannaṃ vipassanāñāṇaṃ maggo”ti amaggaṃ maggañca vavatthapeti.",
  "tika-vin01t2:921_2": "Yaṃ sandhāyetaṃ vuttaṃ “obhāsādayo dasa vipassanupakkilese pahāya upakkilesavimuttaṃ paṭipadāñāṇaṃ maggoti vavatthapetvā”ti.",
  "tika-vin01t2:921_3": "Udayaṃ pahāyāti udayabbayānupassanāya gahitaṃ saṅkhārānaṃ udayaṃ vissajjetvā tesaṃ bhaṅgasseva anupassanato",
  "tika-vin01t2:921_4": "bhaṅgānupassanāñāṇaṃ patvā ādīnavānupassanāpubbaṅgamāya nibbidānupassanāya nibbindanto muñcitukamyatāpaṭisaṅkhānupassanāsaṅkhārupekkhānulomañāṇānaṃ",
  "tika-vin01t2:921_5": "ciṇṇapariyante uppannagotrabhuñāṇānantaraṃ uppannena maggañāṇena sabbasaṅkhāresu virajjanto vimuccanto.",
  "tika-vin01t2:921_6": "Maggakkhaṇe hi ariyo virajjati vimuccatīti ca vuccati. Tenāha –",
  "tika-vin01t2:921_7": "“yathākkamaṃ cattāro ariyamagge pāpuṇitvā”ti.",
  "tika-vin01t2:921_8": "Maggaphalanibbānapahīnāvasiṭṭhakilesasaṅkhātassa paccavekkhitabbassa pabhedena ekūnavīsatibhedassa.",
  "tika-vin01t2:921_9": "Arahato hi avasiṭṭhakilesābhāvena ekūnavīsati paccavekkhaṇañāṇāni.",
  "tika-vin01t2:921_10": "Assāti ānāpānassatikammaṭṭhānikassa.",
  "tika-vin01t2:922_0": "Visuṃ kammaṭṭhānabhāvanānayo nāma natthīti paṭhamacatukkavasena adhigatajjhānassa vedanācittadhammānupassanāvasena desitattā vuttaṃ.",
  "tika-vin01t2:922_1": "Tesanti tiṇṇaṃ catukkānaṃ.",
  "tika-vin01t2:922_2": "Pītippaṭisaṃvedīti pītiyā paṭi paṭi sammadeva vedanasīlo,",
  "tika-vin01t2:922_3": "tassā vā paṭi paṭi sammadeva vedo etassa atthi,",
  "tika-vin01t2:922_4": "taṃ vā paṭi paṭi sammadeva vedayamāno.",
  "tika-vin01t2:922_5": "Tattha kāmaṃ saṃvedanaggahaṇeneva pītiyā sakkaccaṃ viditabhāvo bodhito hoti,",
  "tika-vin01t2:922_6": "yehi pana pakārehi tassā saṃvedanaṃ icchitaṃ,",
  "tika-vin01t2:922_7": "taṃ dassetuṃ paṭi-",
  "tika-vin01t2:922_8": "saddaggahaṇaṃ “paṭi paṭi saṃvedīti paṭisaṃvedī”ti.",
  "tika-vin01t2:922_9": "Tenāha “dvīhākārehī”tiādi.",
  "tika-vin01t2:923_0": "Tattha kathaṃ ārammaṇato pīti paṭisaṃviditā hotīti pucchāvacanaṃ.",
  "tika-vin01t2:923_1": "Sappītike dve jhāne samāpajjatī”ti pītisahagatāni dve paṭhamadutiyajjhānāni paṭipāṭiyā samāpajjati.",
  "tika-vin01t2:923_2": "Tassāti tena.",
  "tika-vin01t2:923_3": "“Paṭisaṃviditā”ti hi padaṃ apekkhitvā kattuatthe etaṃ sāmivacanaṃ.",
  "tika-vin01t2:923_4": "Samāpattikkhaṇeti samāpannakkhaṇe.",
  "tika-vin01t2:923_5": "Jhānapaṭilābhenāti jhānena samaṅgibhāvena.",
  "tika-vin01t2:923_6": "Ārammaṇatoti ārammaṇamukhena,",
  "tika-vin01t2:923_7": "tadārammaṇajjhānapariyāpannā pīti paṭisaṃviditā hoti ārammaṇassa paṭisaṃviditattā.",
  "tika-vin01t2:923_8": "Kiṃ vuttaṃ hoti?",
  "tika-vin01t2:923_9": "Yathā nāma sappapariyesanaṃ carantena tassa āsaye paṭisaṃvidite sopi paṭisaṃvidito eva hoti mantāgadabalena tassa gahaṇassa sukarattā,",
  "tika-vin01t2:923_10": "evaṃ pītiyā āsayabhūte ārammaṇe paṭisaṃvidite sā pīti paṭisaṃviditā eva hoti salakkhaṇato sāmaññalakkhaṇato ca tassā gahaṇassa sukarattāti.",
  "tika-vin01t2:924_0": "Kathaṃ asammohato pīti paṭisaṃviditā hotīti ānetvā sambandhitabbaṃ.",
  "tika-vin01t2:924_1": "Vipassanākkhaṇeti vipassanāpaññāya tikkhavisadappavattāya visayato dassanakkhaṇe.",
  "tika-vin01t2:924_2": "Lakkhaṇapaṭivedhenāti pītiyā salakkhaṇassa sāmaññalakkhaṇassa ca paṭivijjhanena.",
  "tika-vin01t2:924_3": "Yañhi yassa visesato sāmaññato ca lakkhaṇaṃ,",
  "tika-vin01t2:924_4": "tasmiṃ vidite so yāthāvato vidito eva hoti. Tenāha –",
  "tika-vin01t2:924_5": "“asammohato pīti paṭisaṃviditā hotī”ti.",
  "tika-vin01t2:925_0": "Idāni tamatthaṃ pāḷiyā eva vibhāvetuṃ “vuttañheta”ntiādimāha.",
  "tika-vin01t2:925_1": "Tattha dīghaṃassāsavasenātiādīsu yaṃ vattabbaṃ,",
  "tika-vin01t2:925_2": "taṃ heṭṭhā vuttameva.",
  "tika-vin01t2:925_3": "Tattha pana satokāritādassanavasena pāḷi āgatā,",
  "tika-vin01t2:925_4": "idha pītippaṭisaṃviditāvasena.",
  "tika-vin01t2:925_5": "Pītippaṭisaṃviditā ca atthato vibhattā eva.",
  "tika-vin01t2:925_6": "Apica ayamettha saṅkhepattho –",
  "tika-vin01t2:925_7": "dīghaṃassāsavasenāti dīghassa assāsassa ārammaṇabhūtassa vasena pajānato sā pīti paṭisaṃviditā hotīti sambandho.",
  "tika-vin01t2:925_8": "Cittassa ekaggataṃ avikkhepaṃ pajānatoti jhānapariyāpannaṃ avikkhepoti laddhanāmaṃ cittassekaggataṃ taṃsampayuttāya paññāya pajānato.",
  "tika-vin01t2:925_9": "Yatheva hi ārammaṇamukhena pīti paṭisaṃviditā hoti,",
  "tika-vin01t2:925_10": "evaṃ taṃsampayuttadhammāpi ārammaṇamukhena paṭisaṃviditā eva hontīti.",
  "tika-vin01t2:925_11": "Sati upaṭṭhitā hotīti dīghaṃassāsavasena jhānasampayuttā sati tassa ārammaṇe upaṭṭhitā ārammaṇamukhena jhānepi upaṭṭhitā nāma hoti.",
  "tika-vin01t2:925_12": "Tāya satiyāti evaṃ upaṭṭhitāya tāya satiyā yathāvuttena tena ñāṇena suppaṭividitattā ārammaṇassa tassa vasena tadārammaṇā sā pīti paṭisaṃviditā hoti.",
  "tika-vin01t2:925_13": "Dīghaṃpassāsavasenātiādīsupi imināva nayena attho veditabbo.",
  "tika-vin01t2:926_0": "Evaṃ paṭhamacatukkavasena dassitaṃ pītippaṭisaṃvedanaṃ ārammaṇato asammohato ca vibhāgaso dassetuṃ “āvajjato”tiādi vuttaṃ.",
  "tika-vin01t2:926_1": "Tattha āvajjatoti jhānaṃ āvajjentassa.",
  "tika-vin01t2:926_2": "Sā pītīti sā jhānapariyāpannā pīti.",
  "tika-vin01t2:926_3": "Jānatoti samāpannakkhaṇe ārammaṇamukhena jānato.",
  "tika-vin01t2:926_4": "Tassa sā pīti paṭisaṃviditā hotīti sambandho.",
  "tika-vin01t2:926_5": "Passatoti dassanabhūtena ñāṇena jhānato vuṭṭhāya passantassa.",
  "tika-vin01t2:926_6": "Paccavekkhatoti jhānaṃ paccavekkhantassa.",
  "tika-vin01t2:926_7": "Cittaṃ adhiṭṭhahatoti “ettakaṃ velaṃ jhānasamaṅgī bhavissāmī”ti jhānacittaṃ adhiṭṭhahantassa.",
  "tika-vin01t2:926_8": "Evaṃ pañcannaṃ vasībhāvānaṃ vasena jhānassa pajānanamukhena ārammaṇato pītiyā paṭisaṃvedanā dassitā.",
  "tika-vin01t2:927_0": "Idāni yehi dhammehi jhānaṃ vipassanā ca sijjhanti,",
  "tika-vin01t2:927_1": "tesaṃ jhānapariyāpannānaṃ vipassanāmaggapariyāpannānañca saddhādīnaṃ vasena pītippaṭisaṃvedanaṃ dassetuṃ “saddhāya adhimuccato”tiādi vuttaṃ.",
  "tika-vin01t2:927_2": "Tattha adhimuccatoti saddahantassa,",
  "tika-vin01t2:927_3": "samathavipassanāvasenāti adhippāyo.",
  "tika-vin01t2:927_4": "Vīriyaṃ paggaṇhatotiādīsupi eseva nayo.",
  "tika-vin01t2:927_5": "Abhiññeyyanti abhivisiṭṭhāya paññāya jānitabbaṃ.",
  "tika-vin01t2:927_6": "Abhijānatoti vipassanāpaññāpubbaṅgamāya maggapaññāya jānato.",
  "tika-vin01t2:927_7": "Pariññeyyanti dukkhasaccaṃ tīraṇapariññāya maggapaññāya ca parijānato.",
  "tika-vin01t2:927_8": "Pahātabbanti samudayasaccaṃ pahānapariññāya maggapaññāya ca pajahato.",
  "tika-vin01t2:927_9": "Bhāvayato sacchikaroto bhāvetabbaṃ maggasaccaṃ,",
  "tika-vin01t2:927_10": "sacchikātabbaṃ nirodhasaccaṃ.",
  "tika-vin01t2:927_11": "Keci panettha pītiyā eva vasena abhiññeyyādīni uddharanti,",
  "tika-vin01t2:927_12": "taṃ ayuttaṃ jhānādisamudāyaṃ uddharitvā tato pītiyā niddhāraṇassa adhippetattā.",
  "tika-vin01t2:928_0": "Ettha ca “dīghaṃassāsavasenā”tiādinā paṭhamacatukkavasena ārammaṇato pītippaṭisaṃvedanaṃ vuttaṃ,",
  "tika-vin01t2:928_1": "tathā “āvajjato”tiādīhi pañcahi padehi.",
  "tika-vin01t2:928_2": "“Abhiññeyyaṃ abhijānato”tiādīhi pana asammohato,",
  "tika-vin01t2:928_3": "“saddhāya adhimuccato”tiādīhi ubhayathāpi saṅkhepato samathavasena ārammaṇato vipassanāvasena asammohato pītippaṭisaṃvedanaṃ vuttanti daṭṭhabbaṃ.",
  "tika-vin01t2:928_4": "Kasmā panettha vedanānupassanāyaṃ pītisīsena vedanā gahitā,",
  "tika-vin01t2:928_5": "na sarūpato evāti?",
  "tika-vin01t2:928_6": "Bhūmivibhāgādivasena vedanaṃ bhinditvā catudhā vedanānupassanaṃ dassetuṃ.",
  "tika-vin01t2:928_7": "Apica vedanākammaṭṭhānaṃ dassento bhagavā pītiyā oḷārikattā taṃsampayuttasukhaṃ sukhaggahaṇatthaṃ pītisīsena dasseti.",
  "tika-vin01t2:929_0": "Eteneva nayena avasesapadānīti sukhappaṭisaṃvedī cittasaṅkhārappaṭisaṃvedīti padāni pītippaṭisaṃvedī-",
  "tika-vin01t2:929_1": "pade āgatanayeneva atthato veditabbāni.",
  "tika-vin01t2:929_2": "Sakkā hi “dvīhākārehi sukhappaṭisaṃviditā hoti,",
  "tika-vin01t2:929_3": "cittasaṅkhārappaṭisaṃviditā hoti ārammaṇato”tiādinā pītiṭṭhāne sukhādipadāni pakkhipitvā “sukhasahagatāni",
  "tika-vin01t2:929_4": "tīṇi jhānāni cattāri vā jhānāni samāpajjatī”tiādinā atthaṃ viññātuṃ.",
  "tika-vin01t2:929_5": "Tenāha “tiṇṇaṃ jhānānaṃ vasenā”tiādi.",
  "tika-vin01t2:929_6": "Vedanādayoti ādi-",
  "tika-vin01t2:929_7": "saddena saññā gahitā.",
  "tika-vin01t2:929_8": "Tenāha “dve khandhā”ti.",
  "tika-vin01t2:929_9": "Vipassanābhūmidassanatthanti pakiṇṇakasaṅkhārasammasanavasena vipassanāya bhūmidassanatthaṃ “sukhanti",
  "tika-vin01t2:929_10": "dve sukhānī”tiādi vuttaṃ samathe kāyikasukhābhāvato.",
  "tika-vin01t2:929_11": "Soti so passambhanapariyāyena vutto nirodho.",
  "tika-vin01t2:929_12": "“Imassa hi bhikkhuno apariggahitakāle”tiādinā vitthārato kāyasaṅkhāre vutto,",
  "tika-vin01t2:929_13": "tasmā tattha vuttanayeneva veditabbo.",
  "tika-vin01t2:929_14": "Tattha kāyasaṅkhāravasena āgato,",
  "tika-vin01t2:929_15": "idha cittasaṅkhāravasenāti ayameva viseso.",
  "tika-vin01t2:930_0": "Evaṃ cittasaṅkhārassa passambhanaṃ atidesena dassetvā yadaññaṃ imasmiṃ catukke vattabbaṃ,",
  "tika-vin01t2:930_1": "taṃ dassetuṃ “apicā”tiādi vuttaṃ.",
  "tika-vin01t2:930_2": "Tattha pītipadeti “pītippaṭisaṃvedī”tiādinā desitakoṭṭhāse.",
  "tika-vin01t2:930_3": "Pītisīsena vedanā vuttāti pītiapadesena taṃsampayuttā vedanā vuttā,",
  "tika-vin01t2:930_4": "na pītīti adhippāyo.",
  "tika-vin01t2:930_5": "Tattha kāraṇaṃ heṭṭhā vuttameva.",
  "tika-vin01t2:930_6": "Dvīsu cittasaṅkhārapadesūti “cittasaṅkhārappaṭisaṃvedī passambhayaṃ cittasaṅkhāra”nti cittasaṅkhārapaṭisaṃyuttesu dvīsu padesu.",
  "tika-vin01t2:930_7": "“Viññāṇapaccayā nāmarūpa”nti vacanato cittena paṭibaddhāti cittapaṭibaddhā.",
  "tika-vin01t2:930_8": "Tato eva kāmaṃ cittena saṅkharīyantīti cittasaṅkhārā,",
  "tika-vin01t2:930_9": "saññāvedanādayo,",
  "tika-vin01t2:930_10": "idha pana upalakkhaṇamattaṃ,",
  "tika-vin01t2:930_11": "saññāvedanāva adhippetāti āha “saññāsampayuttā vedanā”ti.",
  "tika-vin01t2:931_0": "Cittappaṭisaṃvedīti ettha dvīhākārehi cittapaṭisaṃviditā hoti ārammaṇato asammohato ca.",
  "tika-vin01t2:931_1": "Kathaṃ ārammaṇato?",
  "tika-vin01t2:931_2": "Cattāri jhānāni samāpajjati,",
  "tika-vin01t2:931_3": "tassa samāpattikkhaṇe jhānapaṭilābhenātiādinā vuttanayānusārena sabbaṃ suviññeyyanti āha –",
  "tika-vin01t2:931_4": "“catunnaṃ jhānānaṃ vasena cittapaṭisaṃviditā veditabbā”ti.",
  "tika-vin01t2:931_5": "Cittaṃ modentoti jhānasampayuttaṃ cittaṃ sampayuttāya pītiyā modayamāno,",
  "tika-vin01t2:931_6": "taṃ vā pītiṃ ārammaṇaṃ katvā pavattaṃ vipassanācittaṃ tāya eva ārammaṇabhūtāya pītiyāmodayamāno.",
  "tika-vin01t2:931_7": "Pamodentotiādīni padāni tasseva vevacanāni pītipariyāyabhāvato.",
  "tika-vin01t2:932_0": "Sampayuttāya pītiyā cittaṃ āmodetīti jhānacittasampayuttāya pītisambojjhaṅgabhūtāya odagyalakkhaṇāya",
  "tika-vin01t2:932_1": "jhānapītiyā tameva jhānacittaṃ sahajātādipaccayavasena ceva jhānapaccayavasena ca paribrūhento haṭṭhappahaṭṭhākāraṃ",
  "tika-vin01t2:932_2": "pāpento āmodeti pamodeti ca.",
  "tika-vin01t2:932_3": "Ārammaṇaṃ katvāti uḷāraṃ jhānasampayuttaṃ pītiṃ ārammaṇaṃ katvā pavattamānaṃ vipassanācittaṃ tāya eva",
  "tika-vin01t2:932_4": "ārammaṇabhūtāya pītiyā yogāvacaro haṭṭhappahaṭṭhākāraṃ pāpento “āmodeti pamodetī”ti vuccati.",
  "tika-vin01t2:933_0": "Samaṃ ṭhapentoti yathā īsakampi līnapakkhaṃ uddhaccapakkhañca anupaggamma anonataṃ anunnataṃ yathā indriyānaṃ samattapaṭipattiyā avisamaṃ,",
  "tika-vin01t2:933_1": "samādhissa vā ukkaṃsagamanena āneñjappattiyā sammadeva ṭhitaṃ hoti,",
  "tika-vin01t2:933_2": "evaṃ appanāvasena ṭhapento.",
  "tika-vin01t2:933_3": "Lakkhaṇappaṭivedhenāti aniccādikassa lakkhaṇassa paṭi paṭi vijjhanena khaṇe khaṇe avabodhena.",
  "tika-vin01t2:933_4": "Khaṇikacittekaggatāti khaṇamattaṭṭhitiko samādhi.",
  "tika-vin01t2:933_5": "Sopi hi ārammaṇe nirantaraṃ ekākārena pavattamāno paṭipakkhena anabhibhūto appito viya cittaṃ niccalaṃ ṭhapeti.",
  "tika-vin01t2:933_6": "Tena vuttaṃ “evaṃ uppannāyā”tiādi.",
  "tika-vin01t2:934_0": "Mocentoti vikkhambhanavimuttivasena vivecento visuṃ karonto,",
  "tika-vin01t2:934_1": "nīvaraṇāni pajahantoti attho.",
  "tika-vin01t2:934_2": "Vipassanākkhaṇeti bhaṅgānupassanākkhaṇe.",
  "tika-vin01t2:934_3": "Bhaṅgo hi nāma aniccatāya paramā koṭi,",
  "tika-vin01t2:934_4": "tasmā tāya bhaṅgānupassako yogāvacaro cittamukhena sabbaṃ saṅkhāragataṃ aniccato passati,",
  "tika-vin01t2:934_5": "no niccato,",
  "tika-vin01t2:934_6": "aniccassa dukkhattā dukkhassa ca anattattā tadeva dukkhato anupassati,",
  "tika-vin01t2:934_7": "no sukhato,",
  "tika-vin01t2:934_8": "anattato anupassati,",
  "tika-vin01t2:934_9": "no attato.",
  "tika-vin01t2:934_10": "Yasmā pana yaṃ aniccaṃ dukkhaṃ anattā,",
  "tika-vin01t2:934_11": "na taṃ abhinanditabbaṃ,",
  "tika-vin01t2:934_12": "yañca na abhinanditabbaṃ,",
  "tika-vin01t2:934_13": "na taṃ rañjitabbaṃ,",
  "tika-vin01t2:934_14": "tasmā bhaṅgadassanānusārena “aniccaṃ dukkhaṃ anattā”ti saṅkhāragate diṭṭhe tasmiṃ nibbindati,",
  "tika-vin01t2:934_15": "no nandati,",
  "tika-vin01t2:934_16": "virajjati,",
  "tika-vin01t2:934_17": "no rajjati,",
  "tika-vin01t2:934_18": "so evaṃ nibbindanto virajjanto lokiyeneva tāva ñāṇena rāgaṃ nirodheti no samudeti,",
  "tika-vin01t2:934_19": "nāssa samudayaṃ karotīti attho.",
  "tika-vin01t2:934_20": "Atha vā so evaṃ viratto yathā diṭṭhaṃ saṅkhāragataṃ,",
  "tika-vin01t2:934_21": "taṃ tathā diṭṭhaṃ attano ñāṇena nirodheti no samudeti,",
  "tika-vin01t2:934_22": "nirodhamevassa manasi karoti,",
  "tika-vin01t2:934_23": "no samudayanti attho,",
  "tika-vin01t2:934_24": "so evaṃ paṭipanno paṭinissajjati,",
  "tika-vin01t2:934_25": "no ādiyatīti vuttaṃ hoti.",
  "tika-vin01t2:934_26": "Ayañhi aniccādianupassanā saddhiṃ khandhābhisaṅkhārehi kilesānaṃ pariccajanato saṅkhatadosadassanena",
  "tika-vin01t2:934_27": "tabbiparīte nibbāne tanninnatāya pakkhandanato ca pariccāgapaṭinissaggo ceva pakkhandanapaṭinissaggo",
  "tika-vin01t2:934_28": "cāti vuccati.",
  "tika-vin01t2:934_29": "Tasmā tāya samannāgato yogāvacaro vuttanayena kilese ca pariccajati,",
  "tika-vin01t2:934_30": "nibbāne ca pakkhandati.",
  "tika-vin01t2:934_31": "Tena vuttaṃ “so vipassanākkhaṇe aniccānupassanāya niccasaññāto cittaṃ mocento vimocento…pe…",
  "tika-vin01t2:934_32": "paṭinissaggānupassanāya ādānato cittaṃ mocento vimocento assasati ceva passasati cā”ti.",
  "tika-vin01t2:935_0": "Tattha aniccassa,",
  "tika-vin01t2:935_1": "aniccanti vā anupassanā aniccānupassanā.",
  "tika-vin01t2:935_2": "Tebhūmakadhammānaṃ aniccataṃ gahetvā pavattāya vipassanāya etaṃ nāmaṃ.",
  "tika-vin01t2:935_3": "Niccasaññātoti saṅkhatadhamme “niccā sassatā”ti pavattāya micchāsaññāya.",
  "tika-vin01t2:935_4": "Saññāsīsena cittadiṭṭhīnampi gahaṇaṃ daṭṭhabbaṃ.",
  "tika-vin01t2:935_5": "Esa nayo sukhasaññādīsupi.",
  "tika-vin01t2:935_6": "Nibbidānupassanāyāti saṅkhāresu nibbindanākārena pavattāya anupassanāya.",
  "tika-vin01t2:935_7": "Nanditoti sappītikataṇhāto.",
  "tika-vin01t2:935_8": "Virāgānupassanāyāti tathā virajjanākārena pavattāya anupassanāya.",
  "tika-vin01t2:935_9": "Tena vuttaṃ “rāgato mocento”ti.",
  "tika-vin01t2:935_10": "Nirodhānupassanāyāti saṅkhārānaṃ nirodhassa anupassanāya.",
  "tika-vin01t2:935_11": "Yathā saṅkhārā nirujjhantiyeva āyatiṃ punabbhavavasena nuppajjanti,",
  "tika-vin01t2:935_12": "evaṃ vā anupassanā nirodhānupassanā.",
  "tika-vin01t2:935_13": "Muñcitukamyatā hi ayaṃ balappattā.",
  "tika-vin01t2:935_14": "Tenāha “samudayato mocento”ti.",
  "tika-vin01t2:935_15": "Paṭinissajjanākārena pavattā anupassanā paṭinissaggānupassanā.",
  "tika-vin01t2:935_16": "Ādānatoti niccādivasena gahaṇato,",
  "tika-vin01t2:935_17": "paṭisandhiggahaṇato vāti evamettha attho daṭṭhabbo.",
  "tika-vin01t2:936_0": "Aniccanti anupassī,",
  "tika-vin01t2:936_1": "aniccassa vā anupassanasīlo aniccānupassīti ettha kiṃ pana taṃ aniccaṃ,",
  "tika-vin01t2:936_2": "kathaṃ vā aniccaṃ,",
  "tika-vin01t2:936_3": "kā vā aniccānupassanā,",
  "tika-vin01t2:936_4": "kassa vā aniccānupassanāti catukkaṃ vibhāvetabbanti taṃ dassento “aniccaṃ veditabba”ntiādimāha.",
  "tika-vin01t2:936_5": "Tattha niccaṃ nāma dhuvaṃ sassataṃ yathā taṃ nibbānaṃ,",
  "tika-vin01t2:936_6": "na niccanti aniccaṃ,",
  "tika-vin01t2:936_7": "udayabbayavantaṃ,",
  "tika-vin01t2:936_8": "atthato saṅkhatā dhammāti āha aniccanti pañcakkhandhā. Kasmā?",
  "tika-vin01t2:936_9": "Uppādavayaññathattabhāvāti,",
  "tika-vin01t2:936_10": "uppādavayaññathattasabbhāvāti attho.",
  "tika-vin01t2:936_11": "Tattha saṅkhatadhammānaṃ hetupaccayehi uppajjanaṃ ahutvā sambhavo attalābho uppādo,",
  "tika-vin01t2:936_12": "uppannānaṃ tesaṃ khaṇanirodho vināso vayo,",
  "tika-vin01t2:936_13": "jarāya aññathābhāvo aññathattaṃ.",
  "tika-vin01t2:936_14": "Yathā hi uppādāvatthāya bhinnāya bhaṅgāvatthāyaṃ vatthubhedo natthi,",
  "tika-vin01t2:936_15": "evaṃ ṭhitisaṅkhātāyaṃ bhaṅgābhimukhāvatthāyampi vatthubhedo natthi.",
  "tika-vin01t2:936_16": "Yattha jarāvohāro,",
  "tika-vin01t2:936_17": "tasmā ekassapi dhammassa jarā yujjati,",
  "tika-vin01t2:936_18": "yā khaṇikajarāti vuccati.",
  "tika-vin01t2:936_19": "Ekaṃsena ca uppādabhaṅgāvatthāsu vatthuno abhedo icchitabbo,",
  "tika-vin01t2:936_20": "aññathā “añño uppajjati,",
  "tika-vin01t2:936_21": "añño bhijjatī”ti āpajjeyya.",
  "tika-vin01t2:936_22": "Tayidaṃ khaṇikajaraṃ sandhāyāha “aññathatta”nti.",
  "tika-vin01t2:937_0": "Yassa lakkhaṇattayassa bhāvā khandhesu aniccasamaññā,",
  "tika-vin01t2:937_1": "tasmiṃ lakkhaṇattaye aniccatā samaññāti “aniccatāti tesaṃyeva uppādavayaññathatta”nti vatvā visesato",
  "tika-vin01t2:937_2": "dhammānaṃ khaṇikanirodhe aniccatāvohāroti dassento “hutvā abhāvo vā”tiādimāha.",
  "tika-vin01t2:937_3": "Tattha uppādapubbakattā abhāvassa hutvā- gahaṇaṃ.",
  "tika-vin01t2:937_4": "Tena pākaṭabhāvapubbakattaṃ vināsabhāvassa dasseti.",
  "tika-vin01t2:937_5": "Tenevākārenāti nibbattanākārena.",
  "tika-vin01t2:937_6": "Khaṇabhaṅgenāti khaṇikanirodhena.",
  "tika-vin01t2:937_7": "Tassā aniccatāyāti khaṇikabhaṅgasaṅkhātāya aniccatāya.",
  "tika-vin01t2:937_8": "Tāya anupassanāyāti yathāvuttāya aniccānupassanāya.",
  "tika-vin01t2:937_9": "Samannāgatoti samaṅgibhūto yogāvacaro.",
  "tika-vin01t2:938_0": "Khayoti saṅkhārānaṃ vināso.",
  "tika-vin01t2:938_1": "Virajjanaṃ tesaṃyeva vilujjanaṃ virāgo,",
  "tika-vin01t2:938_2": "khayo eva virāgo khayavirāgo,",
  "tika-vin01t2:938_3": "khaṇikanirodho.",
  "tika-vin01t2:938_4": "Accantamettha etasmiṃ adhigate saṅkhārā virajjanti nirujjhantīti accantavirāgo, nibbānaṃ.",
  "tika-vin01t2:938_5": "Tenāha “khayavirāgoti saṅkhārānaṃ khaṇabhaṅgo.",
  "tika-vin01t2:938_6": "Accantavirāgoti nibbāna”nti.",
  "tika-vin01t2:938_7": "Tadubhayadassanavasena pavattāti khayavirāgānupassanāvasena vipassanāya,",
  "tika-vin01t2:938_8": "accantavirāgānupassanāvasena maggassa pavatti yojetabbā.",
  "tika-vin01t2:938_9": "Ārammaṇato vā vipassanāya khayavirāgānupassanāvasena pavatti,",
  "tika-vin01t2:938_10": "tanninnabhāvato accantavirāgānupassanāvasena,",
  "tika-vin01t2:938_11": "maggassa pana asammohato khayavirāgānupassanāvasena,",
  "tika-vin01t2:938_12": "ārammaṇato accantavirāgānupassanāvasena pavatti veditabbā.",
  "tika-vin01t2:938_13": "Eseva nayoti iminā yasmā virāgānupassīpade vuttanayānusārena “dve nirodhā khayanirodho ca accantanirodho cā”ti evamādiatthavaṇṇanaṃ atidissati,",
  "tika-vin01t2:938_14": "tasmā virāgaṭṭhāne nirodhapadaṃ pakkhipitvā “khayo saṅkhārānaṃ vināso”tiādinā idha vuttanayena tassa atthavaṇṇanā veditabbā.",
  "tika-vin01t2:939_0": "Paṭinissajjanaṃ pahātabbassa tadaṅgavasena vā samucchedavasena vā pariccajanaṃ pariccāgapaṭinissaggo.",
  "tika-vin01t2:939_1": "Tathā sabbupadhīnaṃ paṭinissaggabhūte visaṅkhāre attano nissajjanaṃ tanninnatāya vā tadārammaṇatāya vā tattha pakkhandanaṃ pakkhandanapaṭinissaggo.",
  "tika-vin01t2:939_2": "Tadaṅgavasenāti ettha aniccānupassanā tāva tadaṅgappahānavasena niccasaññaṃ pariccajati,",
  "tika-vin01t2:939_3": "pariccajantī ca tassā tathā appavattiyaṃ ye “nicca”nti gahaṇavasena kilesā tammūlakā ca abhisaṅkhārā",
  "tika-vin01t2:939_4": "tadubhayamūlakā ca vipākakkhandhā anāgate uppajjeyyuṃ,",
  "tika-vin01t2:939_5": "te sabbepi appavattikaraṇavasena pariccajati,",
  "tika-vin01t2:939_6": "tathā dukkhasaññādayo. Tenāha –",
  "tika-vin01t2:939_7": "“vipassanā hi tadaṅgavasena saddhiṃ khandhābhisaṅkhārehi kilese pariccajatī”ti.",
  "tika-vin01t2:939_8": "Saṅkhatadosadassanenāti saṅkhate tebhūmakasaṅkhāragate aniccatādidosadassanena.",
  "tika-vin01t2:939_9": "Niccādibhāvena tabbiparīte.",
  "tika-vin01t2:939_10": "Tanninnatāyāti tadadhimuttatāya.",
  "tika-vin01t2:939_11": "Pakkhandatīti anupavisati anupavisantaṃ viya hoti.",
  "tika-vin01t2:939_12": "Saddhiṃ khandhābhisaṅkhārehi kilese pariccajatīti maggena kilesesu pariccattesu avipākadhammatāpādanena",
  "tika-vin01t2:939_13": "abhisaṅkhārā tammūlakā ca khandhā anuppattirahabhāvena pariccattā nāma hontīti sabbepi te maggo pariccajatīti vuttaṃ.",
  "tika-vin01t2:939_14": "Ubhayanti vipassanāñāṇaṃ maggañāṇañca.",
  "tika-vin01t2:939_15": "Maggañāṇampi hi gotrabhuñāṇassa anu pacchā nibbānadassanato anupassanāti vuccati.",
  "tika-vin01t2:940_0": "Idañca catutthacatukkaṃ suddhavipassanāvaseneva vuttaṃ,",
  "tika-vin01t2:940_1": "purimāni pana tīṇi samathavipassanāvasena.",
  "tika-vin01t2:940_2": "Evaṃ catunnaṃ catukkānaṃ vasena soḷasavatthukāya ānāpānassatiyā bhāvanā veditabbā.",
  "tika-vin01t2:940_3": "Evaṃ soḷasavatthuvasena ca ayaṃ ānāpānassati bhāvitā mahapphalā hoti mahānisaṃsāti veditabbā.",
  "tika-vin01t2:940_4": "“Evaṃ bhāvito kho,",
  "tika-vin01t2:940_5": "bhikkhave,",
  "tika-vin01t2:940_6": "ānāpānassatisamādhī”tiādinā pana santabhāvādivasena mahānisaṃsatā dassitā.",
  "tika-vin01t2:940_7": "Vitakkupacchedasamatthatāyapi cassa mahānisaṃsatā daṭṭhabbā.",
  "tika-vin01t2:940_8": "Ayañhi santapaṇītaasecanakasukhavihārattā samādhiantarāyakarānaṃ vitakkānaṃ vasena ito cito ca cittassa",
  "tika-vin01t2:940_9": "vidhāvanaṃ upacchinditvā ānāpānārammaṇābhimukhameva cittaṃ karoti.",
  "tika-vin01t2:940_10": "Teneva vuttaṃ –",
  "tika-vin01t2:940_11": "“ānāpānassati bhāvetabbā vitakkupacchedāyā”ti.",
  "tika-vin01t2:940_12": "Vijjāvimuttipāripūriyā mūlabhāvenapi cassā mahānisaṃsatā veditabbā.",
  "tika-vin01t2:940_13": "Vuttañhetaṃ bhagavatā –",
  "tika-vin01t2:941_0": "“Ānāpānassati,",
  "tika-vin01t2:941_1": "bhikkhave,",
  "tika-vin01t2:941_2": "bhāvitā bahulīkatā cattāro satipaṭṭhāne paripūreti,",
  "tika-vin01t2:941_3": "cattāro satipaṭṭhānā bhāvitā bahulīkatā satta bojjhaṅge paripūrenti,",
  "tika-vin01t2:941_4": "satta bojjhaṅgā bhāvitā bahulīkatā vijjāvimuttiṃ paripūrentī”ti.",
  "tika-vin01t2:942_0": "Apica carimakānaṃ assāsapassāsānaṃ viditabhāvakaraṇatopissā mahānisaṃsatā veditabbā.",
  "tika-vin01t2:942_1": "Vuttañhetaṃ bhagavatā –",
  "tika-vin01t2:943_0": "“Evaṃ bhāvitāya, rāhula,",
  "tika-vin01t2:943_1": "ānāpānassatiyā evaṃ bahulīkatāya yepi te carimakā assāsapassāsā,",
  "tika-vin01t2:943_2": "tepi viditāva nirujjhanti,",
  "tika-vin01t2:943_3": "no aviditā”ti.",
  "tika-vin01t2:944_0": "Tattha nirodhavasena tayo carimakā bhavacarimakā jhānacarimakā cuticarimakāti.",
  "tika-vin01t2:944_1": "Bhavesu hi kāmabhave assāsapassāsā pavattanti,",
  "tika-vin01t2:944_2": "rūpārūpabhavesu na pavattanti,",
  "tika-vin01t2:944_3": "tasmā te bhavacarimakā.",
  "tika-vin01t2:944_4": "Jhānesu purime jhānattaye pavattanti,",
  "tika-vin01t2:944_5": "catutthe nappavattanti,",
  "tika-vin01t2:944_6": "tasmā te jhānacarimakā.",
  "tika-vin01t2:944_7": "Ye pana cuticittassa purato soḷasamena cittena saddhiṃ uppajjitvā cuticittena saha nirujjhanti,",
  "tika-vin01t2:944_8": "ime cuticarimakā nāma.",
  "tika-vin01t2:944_9": "Ime idha carimakāti adhippetā.",
  "tika-vin01t2:945_0": "Ime kira imaṃ kammaṭṭhānamanuyuttassa bhikkhuno pākaṭā honti ānāpānārammaṇassa suṭṭhu pariggahitattā.",
  "tika-vin01t2:945_1": "Cuticittassa hi purato soḷasamacittassa uppādakkhaṇe uppādaṃ āvajjayato uppādopi nesaṃ pākaṭo hoti,",
  "tika-vin01t2:945_2": "ṭhitiṃ āvajjayato ṭhitipi nesaṃ pākaṭā hoti,",
  "tika-vin01t2:945_3": "bhaṅgaṃ āvajjayato bhaṅgopi nesaṃ pākaṭo hoti.",
  "tika-vin01t2:945_4": "Ito aññaṃ kammaṭṭhānaṃ bhāvetvā arahattappattassa bhikkhuno hi āyuantaraṃ paricchinnaṃ vā hoti aparicchinnaṃ vā,",
  "tika-vin01t2:945_5": "imaṃ pana soḷasavatthukaṃ ānāpānassatiṃ bhāvetvā arahattappattassa āyuantaraṃ paricchinnameva hoti.",
  "tika-vin01t2:945_6": "So “ettakaṃ dāni me āyusaṅkhārā pavattissanti,",
  "tika-vin01t2:945_7": "na ito para”nti ñatvā attano dhammatāya eva sarīrapaṭijaggananivāsanapārupanādīni sabbakiccāni katvā",
  "tika-vin01t2:945_8": "akkhīni nimīleti koṭapabbatavihāravāsitissatthero viya,",
  "tika-vin01t2:945_9": "mahākarañjiyavihāravāsimahātissatthero viya,",
  "tika-vin01t2:945_10": "devaputtaraṭṭhe piṇḍapātikatthero viya,",
  "tika-vin01t2:945_11": "cittalapabbatavihāravāsino dvebhātikattherā viya ca.",
  "tika-vin01t2:946_0": "Tatridaṃ ekavatthuparidīpanaṃ –",
  "tika-vin01t2:946_1": "dvebhātikattherānaṃ kireko puṇṇamuposathadivase pātimokkhaṃ osāretvā bhikkhusaṅghaparivuto attano vasanaṭṭhānaṃ",
  "tika-vin01t2:946_2": "gantvā caṅkame ṭhito juṇhapakkhe padosavelāyaṃ candālokena samantato āsiñcamānakhīradhāraṃ viya gaganatalaṃ",
  "tika-vin01t2:946_3": "rajatapaṭṭasadisaṃ vālikāsanthatañca bhūmibhāgaṃ disvā “ramaṇīyo vatāyaṃ kālo,",
  "tika-vin01t2:946_4": "deso ca mama ajjhāsayasadiso,",
  "tika-vin01t2:946_5": "kīva ciraṃ nu kho ayaṃ dukkhabhāro vahitabbo”ti attano āyusaṅkhāre upadhāretvā bhikkhusaṅghaṃ āha –",
  "tika-vin01t2:946_6": "“tumhehi kathaṃ parinibbāyantā bhikkhū diṭṭhapubbā”ti.",
  "tika-vin01t2:946_7": "Tatra keci āhaṃsu –",
  "tika-vin01t2:946_8": "“amhehi āsane nisinnakāva parinibbāyantā diṭṭhapubbā”ti.",
  "tika-vin01t2:946_9": "Keci “amhehi ākāse pallaṅkaṃ ābhujitvā nisinnakā”ti.",
  "tika-vin01t2:946_10": "Thero āha –",
  "tika-vin01t2:946_11": "“ahaṃ dāni vo caṅkamantameva parinibbāyamānaṃ dassayissāmī”ti.",
  "tika-vin01t2:946_12": "Tato caṅkame tiriyaṃ lekhaṃ katvā “ahaṃ ito caṅkamakoṭito parakoṭiṃ gantvā nivattamāno imaṃ lekhaṃ patvā",
  "tika-vin01t2:946_13": "parinibbāyissāmī”ti vatvā caṅkamaṃ oruyha parabhāgaṃ gantvā nivattamāno ekena pādena lekhaṃ akkantakkhaṇeyeva",
  "tika-vin01t2:946_14": "parinibbāyīti.",
  "tika-vin01t2:947_0": "Ānāpānassatisamādhikathāvaṇṇanā niṭṭhitā.",
  "tika-vin01t2:948_0": "Paṭhamapaññattikathāvaṇṇanā",
  "tika-vin01t2:949_0": "167.",
  "tika-vin01t2:949_1": "Yadipi ariyā neva attanāva attānaṃ jīvitā voropesuṃ,",
  "tika-vin01t2:949_2": "nāññamaññampi jīvitā voropesuṃ,",
  "tika-vin01t2:949_3": "nāpi migalaṇḍikaṃ samaṇakuttakaṃ upasaṅkamitvā samādapesuṃ,",
  "tika-vin01t2:949_4": "tathāpi yathāvuttehi tīhi pakārehi matānaṃ antare ariyānampi sabbhāvato “ariyapuggalamissakattā”ti vuttaṃ.",
  "tika-vin01t2:949_5": "Na hi ariyā pāṇātipātaṃ kariṃsu na samādapesuṃ,",
  "tika-vin01t2:949_6": "nāpi samanuññā ahesuṃ.",
  "tika-vin01t2:949_7": "Atha vā puthujjanakāle attanāva attānaṃ ghātetvā maraṇasamaye vipassanaṃ vaḍḍhetvā ariyamaggaṃ paṭilabhitvā",
  "tika-vin01t2:949_8": "matānampi ariyānaṃ sabbhāvato imināva nayena attanāva attānaṃ jīvitā voropanassa ariyānampi sabbhāvato",
  "tika-vin01t2:949_9": "ariyapuggalamissakattā “moghapurisā”ti na vuttaṃ.",
  "tika-vin01t2:949_10": "“Te bhikkhū”ti vuttanti “kathañhi nāma te,",
  "tika-vin01t2:949_11": "bhikkhave,",
  "tika-vin01t2:949_12": "bhikkhū attanāpi attānaṃ jīvitā voropessantī”ti ettha “moghapurisā”ti avatvā “te bhikkhū”ti vuttaṃ.",
  "tika-vin01t2:950_0": "Anupaññattikathāvaṇṇanā",
  "tika-vin01t2:951_0": "168.",
  "tika-vin01t2:951_1": "Itthīsu paṭibaddhacittatā nāma chandarāgena sārattatā sāpekkhabhāvoti āha “sārattā apekkhavanto”ti.",
  "tika-vin01t2:951_2": "Maraṇassa guṇakittanaṃ jīvite ādīnavadassanapubbaṅgamanti āha “jīvite ādīnavaṃ dassetvā”ti.",
  "tika-vin01t2:951_3": "“Kiṃ tuyhiminā pāpakena dujjīvitenā”ti idaṃ jīvite ādīnavadassanaṃ.",
  "tika-vin01t2:951_4": "“Mataṃ te jīvitā seyyo”tiādi pana maraṇaguṇakittananti daṭṭhabbaṃ.",
  "tika-vin01t2:951_5": "Lobhādīnaṃ ativiya ussannattā anupaparikkhitvā kataṃ sāhasikakammaṃ kibbisanti vuccatīti āha –",
  "tika-vin01t2:951_6": "“kibbisaṃ sāhasikakammaṃ lobhādikilesussada”nti.",
  "tika-vin01t2:951_7": "Kasmā idaṃ vuccatīti chabbaggiyānaṃyevedaṃ vacanaṃ. Mata-",
  "tika-vin01t2:951_8": "saddo “gata”ntiādīsu viya bhāvavacanoti āha “tava maraṇa”nti.",
  "tika-vin01t2:951_9": "Katakāloti katamaraṇakālo.",
  "tika-vin01t2:951_10": "Atha vā kāloti maraṇassetaṃ adhivacanaṃ,",
  "tika-vin01t2:951_11": "tasmā katakāloti katamaraṇoti attho.",
  "tika-vin01t2:951_12": "Tenevāha “kālaṃ katvā,",
  "tika-vin01t2:951_13": "maritvā”ti.",
  "tika-vin01t2:951_14": "Divi bhavā dibbāti āha “devaloke uppannehī”ti.",
  "tika-vin01t2:951_15": "Samappitoti yutto.",
  "tika-vin01t2:951_16": "Samaṅgībhūtoti sammadeva ekībhāvaṃ gato.",
  "tika-vin01t2:952_0": "Padabhājanīyavaṇṇanā",
  "tika-vin01t2:953_0": "172.",
  "tika-vin01t2:953_1": "Ussukkavacananti pubbakālakiriyāvacanaṃ.",
  "tika-vin01t2:953_2": "Ayañhi samānakattukesu pubbāparakālakiriyāvacanesu pubbakālakiriyāvacanassa niruttivohāro.",
  "tika-vin01t2:953_3": "Sañciccāti imassa padassa “jānitvā sañjānitvā cecca abhivitaritvā”ti evaṃ pubbakālakiriyāvasena byañjanānurūpaṃ",
  "tika-vin01t2:953_4": "katvā padabhājane vattabbe tathā avatvā “jānanto sañjānanto”ti puggalādhiṭṭhānaṃ katvā “cecca abhivitaritvā",
  "tika-vin01t2:953_5": "vītikkamo”ti jīvitā voropanassa ca tadatthavasena niddiṭṭhattā vuttaṃ “byañjane ādaraṃ akatvā”ti.",
  "tika-vin01t2:953_6": "“Jānanto”ti avisesena vuttepi “sañcicca manussaviggahaṃ jīvitā voropeyyā”ti vuttattā pāṇavisayamettha jānananti āha “pāṇoti jānanto”ti,",
  "tika-vin01t2:953_7": "satto ayanti jānantoti attho.",
  "tika-vin01t2:953_8": "Pāṇoti hi vohārato satto,",
  "tika-vin01t2:953_9": "paramatthato jīvitindriyaṃ vuccati.",
  "tika-vin01t2:953_10": "“Manussaviggahoti jānanto”ti avatvā “pāṇoti jānanto”ti vacanaṃ “manusso aya”nti ajānitvā kevalaṃ sattasaññāya",
  "tika-vin01t2:953_11": "ghātentassapi pārājikabhāvadassanatthaṃ vuttaṃ.",
  "tika-vin01t2:953_12": "Teneva eḷakacatukke eḷakasaññāya manussapāṇaṃ vadhantassa pārājikāpatti dassitā.",
  "tika-vin01t2:953_13": "Tasmā “manussaviggaho”ti avatvā “pāṇoti jānanto”ti avisesena vuttaṃ.",
  "tika-vin01t2:954_0": "Sañjānantoti ettha saha-",
  "tika-vin01t2:954_1": "saddena samānattho saṃ-",
  "tika-vin01t2:954_2": "saddoti āha –",
  "tika-vin01t2:954_3": "“teneva pāṇajānanākārena saddhiṃ jānanto”ti,",
  "tika-vin01t2:954_4": "teneva pāṇajānanākārena saddhiṃ jīvitā voropemīti jānantoti attho.",
  "tika-vin01t2:954_5": "Yadipi ekasseva cittassa ubhayārammaṇabhāvāsambhavato pāṇoti jānanena saddhiṃ jīvitā voropemīti jānanaṃ ekakkhaṇe na sambhavati,",
  "tika-vin01t2:954_6": "pāṇotisaññaṃ pana avijahitvā māremīti jānanaṃ sandhāya “teneva…pe…",
  "tika-vin01t2:954_7": "saddhiṃ jānanto”ti vuttaṃ.",
  "tika-vin01t2:954_8": "Tasmā saddhinti avijahitvāti vuttaṃ hoti.",
  "tika-vin01t2:954_9": "Keci pana “ñātapariññāya diṭṭhasabhāvesu dhammesu tīraṇapariññāya tilakkhaṇaṃ āropetvā ‘rūpaṃ anicca’ntiādinā",
  "tika-vin01t2:954_10": "sabhāvena saddhiṃ ekakkhaṇe aniccādilakkhaṇajānanaṃ viya ‘imaṃ pāṇaṃ māremī’ti attano kiriyāya saddhiṃyeva",
  "tika-vin01t2:954_11": "jānātī”ti vadanti.",
  "tika-vin01t2:954_12": "Apare pana ācariyā tatthāpi evaṃ na kathenti.",
  "tika-vin01t2:955_0": "Vadhakacetanāvasena cetetvāti “imaṃ māremī”ti vadhakacetanāya cintetvā.",
  "tika-vin01t2:955_1": "Pakappetvāti “vadhāmi na”nti evaṃ cittena paricchinditvā.",
  "tika-vin01t2:955_2": "Abhivitaritvāti sanniṭṭhānaṃ katvā.",
  "tika-vin01t2:955_3": "Tenevāha “nirāsaṅkacittaṃ pesetvā”ti.",
  "tika-vin01t2:955_4": "Upakkamavasenāti sāhatthikādiupakkamavasena.",
  "tika-vin01t2:955_5": "Evaṃ pavattassāti evaṃ yathāvuttavidhinā pavattassa.",
  "tika-vin01t2:955_6": "Kiñcāpi “sañciccā”ti imassa vippakatavacanattā “jīvitā voropeyyā”ti imināva aparakālakiriyāvacanena sabbathā pariniṭṭhitavītikkamo vutto,",
  "tika-vin01t2:955_7": "tathāpi “sañciccā”ti iminā vuccamānaṃ apariyositavītikkamampi avasānaṃ pāpetvā dassetuṃ “vītikkamo”ti padabhājanaṃ vuttaṃ.",
  "tika-vin01t2:955_8": "Tenevāha “ayaṃ sañciccasaddassa sikhāppatto atthoti vuttaṃ hotī”ti.",
  "tika-vin01t2:956_0": "Ādito paṭṭhāyāti paṭisandhiviññāṇena saddhiṃ uppannakalalarūpato paṭṭhāya.",
  "tika-vin01t2:956_1": "Sayanti etthāti seyyā,",
  "tika-vin01t2:956_2": "mātukucchisaṅkhāto gabbho seyyā etesanti gabbhaseyyakā,",
  "tika-vin01t2:956_3": "aṇḍajā jalābujā ca.",
  "tika-vin01t2:956_4": "Tesaṃ gabbhaseyyakānaṃ vasena sabbasukhumattabhāvadassanatthaṃ “yaṃ mātukucchismi”ntiādi vuttaṃ,",
  "tika-vin01t2:956_5": "na pārājikavatthuniyamanatthaṃ.",
  "tika-vin01t2:956_6": "Opapātikasaṃsedajāpi hi manussā pārājikavatthumeva.",
  "tika-vin01t2:956_7": "Na cevimaṃ sabbapaṭhamaṃ manussaviggahaṃ jīvitā voropetuṃ sakkā.",
  "tika-vin01t2:956_8": "Paṭisandhicittena hi saddhiṃ tiṃsa kammajarūpāni nibbattanti,",
  "tika-vin01t2:956_9": "tesu pana ṭhitesuyeva soḷasa bhavaṅgacittāni uppajjitvā nirujjhanti.",
  "tika-vin01t2:956_10": "Etasmiṃ antare gahitapaṭisandhikassa dārakassa vā mātuyā vā panassa antarāyo natthi.",
  "tika-vin01t2:956_11": "Ayañhi maraṇassa anokāso nāma.",
  "tika-vin01t2:956_12": "Ekasmiñhi soḷasacittakkhaṇe kāle dārakassa maraṇaṃ natthi tadā cuticittassa asambhavato,",
  "tika-vin01t2:956_13": "mātuyāpi tattakaṃ kālaṃ anatikkamitvā tadanantareyeva cavanadhammāya gabbhaggahaṇasseva asambhavato.",
  "tika-vin01t2:956_14": "Cittaggahaṇeneva avinābhāvato sesaarūpadhammānampi gahitattā rūpakāyupatthambhitasseva ca nāmakāyassa",
  "tika-vin01t2:956_15": "pañcavokāre pavattisabbhāvato vuttaṃ “sakalāpi pañcavokārapaṭisandhi dassitā hotī”ti.",
  "tika-vin01t2:956_16": "Tattha sakalāpi pañcavokārapaṭisandhīti paripuṇṇā anūnā rūpādipañcakkhandhānaṃ paṭisandhīti evamattho gahetabbo,",
  "tika-vin01t2:956_17": "na pana sakalāpi pañcavokārabhave paṭisandhīti.",
  "tika-vin01t2:956_18": "Tenevāha “tasmā tañca paṭhamaṃ cittaṃ…pe…",
  "tika-vin01t2:956_19": "kalalarūpanti ayaṃ sabbapaṭhamo manussaviggaho”ti.",
  "tika-vin01t2:956_20": "“Tadahujātassa eḷakassa lomaṃ jātiuṇṇā”ti keci.",
  "tika-vin01t2:956_21": "“Himavantappadese jātimantaeḷakalomaṃ jātiuṇṇā”ti apare.",
  "tika-vin01t2:956_22": "Sukhumajātilomā eva kira keci eḷakā himavante vijjanti.",
  "tika-vin01t2:956_23": "“Gabbhaṃ phāletvā gahitaeḷakalomaṃ jātiuṇṇā”ti aññe.",
  "tika-vin01t2:957_0": "Ekena aṃsunāti khuddakabhāṇakānaṃ matena vuttaṃ.",
  "tika-vin01t2:957_1": "Tathā hi “gabbhaseyyakasattānaṃ paṭisandhikkhaṇe pañcakkhandhā apacchā apure ekato pātubhavanti.",
  "tika-vin01t2:957_2": "Tasmiṃ khaṇe pātubhūtā kalalasaṅkhātā rūpasantati parittā hoti khuddakamakkhikāya ekavāyāmena pātabbamattā”ti vatvā puna “atibahuṃ etaṃ,",
  "tika-vin01t2:957_3": "saṇhasūciyā tele pakkhipitvā ukkhittāya paggharitvā agge ṭhitabindumatta”nti vuttaṃ.",
  "tika-vin01t2:957_4": "Tampi paṭikkhipitvā “ekakese telato uddharitvā gahite tassa paggharitvā agge ṭhitabindumatta”nti vuttaṃ.",
  "tika-vin01t2:957_5": "Tampi paṭikkhipitvā “imasmiṃ janapade manussānaṃ kese aṭṭhadhā phālite tato ekakoṭṭhāsappamāṇo uttarakurukānaṃ keso,",
  "tika-vin01t2:957_6": "tassa pasannatilatelato uddhaṭassa agge ṭhitabindumatta”nti vuttaṃ.",
  "tika-vin01t2:957_7": "Tampi paṭikkhipitvā “jātiuṇṇā nāma sukhumā,",
  "tika-vin01t2:957_8": "tassā ekaaṃsuno pasannatilatele pakkhipitvā uddhaṭassa paggharitvā agge ṭhitabindumatta”nti khuddakabhāṇakehi vuttaṃ.",
  "tika-vin01t2:957_9": "Saṃyuttabhāṇakā pana “tīhi jātiuṇṇaṃsūhi katasuttagge saṇṭhitatelabinduppamāṇaṃ kalalaṃ hotī”ti vadanti.",
  "tika-vin01t2:957_10": "“Accha”nti vuttamatthaṃ pariyāyantarena vibhāveti “vippasanna”nti.",
  "tika-vin01t2:958_0": "Sappimaṇḍoti pasannasappi.",
  "tika-vin01t2:958_1": "Yathāti idaṃ ānetvā etthāpi sambandhitabbaṃ,",
  "tika-vin01t2:958_2": "sappimaṇḍopi vuttabinduppamāṇova idha adhippeto.",
  "tika-vin01t2:958_3": "Evaṃvaṇṇappaṭibhāganti vuttappamāṇasaṇṭhānaparicchinnaṃ.",
  "tika-vin01t2:958_4": "Atha vā evaṃvaṇṇappaṭibhāganti evaṃvaṇṇaṃ evaṃsaṇṭhānañca.",
  "tika-vin01t2:958_5": "Paṭibhajanaṃ vā paṭibhāgo,",
  "tika-vin01t2:958_6": "sadisatābhajanaṃ sadisatāpattīti attho.",
  "tika-vin01t2:958_7": "Evaṃvidho vaṇṇappaṭibhāgo rūpato saṇṭhānato ca sadisatāpatti etassāti evaṃvaṇṇappaṭibhāgaṃ.",
  "tika-vin01t2:958_8": "Kalalanti pavuccatīti bhūtupādārūpasaṅkhāto santānavasena pavattamāno attabhāvo kalalaṃ nāmāti kathīyati.",
  "tika-vin01t2:958_9": "Vīsavassasatāyukassāti nidassanamattaṃ tato ūnādhikāyukamanussānampi sabbhāvato.",
  "tika-vin01t2:959_0": "Kalalakālepīti paṭhamasattāhabbhantare yaṃ santativasena pavattamānaṃ kalalasaṅkhātaṃ attabhāvaṃ jīvitā voropetuṃ sakkā,",
  "tika-vin01t2:959_1": "taṃ sandhāya vadati.",
  "tika-vin01t2:959_2": "Tato vā uddhanti dutiyasattāhādīsu abbudādibhāvappattaṃ sandhāya vuttaṃ.",
  "tika-vin01t2:959_3": "Nanu ca uppannānaṃ dhammānaṃ sarasanirodheneva nirujjhanato antarā upacchedo na sakkā kātuṃ,",
  "tika-vin01t2:959_4": "“tasmā…pe…",
  "tika-vin01t2:959_5": "jīvitindriyaṃ upacchindati uparodhetī”ti kasmā vuttanti āha –",
  "tika-vin01t2:959_6": "“jīvitindriyassa paveṇīghaṭanaṃ…pe…",
  "tika-vin01t2:959_7": "uparodhetīti vuccatī”ti.",
  "tika-vin01t2:959_8": "Kathañcāyamattho viññāyatīti āha “svāyamattho”tiādi.",
  "tika-vin01t2:960_0": "Etthāha –",
  "tika-vin01t2:960_1": "khaṇe khaṇe nirujjhanasabhāvesu saṅkhāresu ko hanti,",
  "tika-vin01t2:960_2": "ko vā haññati,",
  "tika-vin01t2:960_3": "yadi cittacetasikasantāno,",
  "tika-vin01t2:960_4": "so arūpatāya na chedanabhedanādivasena vikopanasamattho,",
  "tika-vin01t2:960_5": "napi vikopanīyo.",
  "tika-vin01t2:960_6": "Atha rūpasantāno,",
  "tika-vin01t2:960_7": "so acetanatāya kaṭṭhakaliṅgarūpamoti na tattha chedanādinā pāṇātipāto labbhati yathā matasarīre.",
  "tika-vin01t2:960_8": "Payogopi pāṇātipātassa yathāvutto paharaṇappahārādiko atītesu vā saṅkhāresu bhaveyya anāgatesu vā paccuppannesu vā,",
  "tika-vin01t2:960_9": "tattha na tāva atītānāgatesu sambhavati tesaṃ abhāvato,",
  "tika-vin01t2:960_10": "paccuppannesu ca saṅkhārānaṃ khaṇikattā saraseneva nirujjhanasabhāvatāya vināsābhimukhesu nippayojano payogo siyā,",
  "tika-vin01t2:960_11": "vināsassa ca kāraṇarahitattā na paharaṇappahārādippayogahetukaṃ maraṇaṃ,",
  "tika-vin01t2:960_12": "nirīhakatāya ca saṅkhārānaṃ kassa so payogo,",
  "tika-vin01t2:960_13": "khaṇikattā vadhādhippāyasamakālabhijjanakassa kiriyāpariyosānakaālānavaṭṭhānato kassa vā pāṇātipātakammabaddhoti?",
  "tika-vin01t2:961_0": "Vuccate –",
  "tika-vin01t2:961_1": "vadhakacetanāsahito saṅkhārānaṃ puñjo sattasaṅkhāto hanti.",
  "tika-vin01t2:961_2": "Tena pavattitavadhappayoganimittaṃ apagatusmāviññāṇajīvitindriyo matavohārappavattinibandhano yathāvuttavadhappayogākaraṇe",
  "tika-vin01t2:961_3": "uppajjanāraho rūpārūpadhammasamūho haññati,",
  "tika-vin01t2:961_4": "kevalo vā cittacetasikasantāno vadhappayogāvisayabhāvepi tassa pañcavokārabhave rūpasantānādhīnavuttitāya",
  "tika-vin01t2:961_5": "rūpasantāne parena payojitajīvitindriyupacchedakapayogavasena tannibbattivinibandhakavisadisarūpuppattiyā",
  "tika-vin01t2:961_6": "vihate vicchedo hotīti na pāṇātipātassa asambhavo,",
  "tika-vin01t2:961_7": "napi ahetuko pāṇātipāto,",
  "tika-vin01t2:961_8": "na ca payogo nippayojano paccuppannesu saṅkhāresu katappayogavasena tadanantaraṃ uppajjanārahassa saṅkhārakalāpassa tathā anuppattito.",
  "tika-vin01t2:961_9": "Khaṇikānaṃ saṅkhārānaṃ khaṇikamaraṇassa idha maraṇabhāvena anadhippetattā santatimaraṇassa ca yathāvuttanayena sahetukabhāvato na ahetukaṃ maraṇaṃ,",
  "tika-vin01t2:961_10": "na ca katturahito pāṇātipātappayogo nirīhakesupi saṅkhāresu sannihitatāmattena upakārakesu attano attano",
  "tika-vin01t2:961_11": "anurūpaphaluppādane niyatesu kāraṇesu kattuvohārasiddhito yathā “padīpo pakāseti,",
  "tika-vin01t2:961_12": "nisākaro candimā”ti.",
  "tika-vin01t2:961_13": "Na ca kevalassa vadhādhippāyasahabhuno cittacetasikakalāpassa pāṇātipāto icchito santānavasena avaṭṭhitasseva paṭijānanato,",
  "tika-vin01t2:961_14": "santānavasena pavattamānānañca padīpādīnaṃ atthakiriyāsiddhi dissatīti attheva pāṇātipātena kammunā baddho.",
  "tika-vin01t2:961_15": "Ayañca vicāro adinnādānādīsupi yathāsambhavaṃ vibhāvetabbo.",
  "tika-vin01t2:962_0": "Voropetuṃ na sakkāti upakkamena voropetuṃ na sakkā.",
  "tika-vin01t2:962_1": "Sattaṭṭhajavanavāramattanti khuddakabhāṇakānaṃ matena vuttaṃ.",
  "tika-vin01t2:962_2": "Saṃyuttabhāṇakā pana “rūpasantati arūpasantatī”ti dve santatiyo vatvā “udakaṃ akkamitvā gatassa yāva tīre akkantaudakalekhā na vippasīdati,",
  "tika-vin01t2:962_3": "addhānato āgatassa yāva kāye usumabhāvo na vūpasammati,",
  "tika-vin01t2:962_4": "ātapā āgantvā gabbhaṃ paviṭṭhassa yāva andhakārabhāvo na vigacchati,",
  "tika-vin01t2:962_5": "antogabbhe kammaṭṭhānaṃ manasi karitvā divā vātapānaṃ vivaritvā olokentassa yāva akkhīnaṃ phandanabhāvo na vūpasammati,",
  "tika-vin01t2:962_6": "ayaṃ rūpasantati nāma.",
  "tika-vin01t2:962_7": "Dve tayo javanavārā arūpasantati nāmā”ti vatvā “tadubhayampi santatipaccuppannaṃ nāmā”ti vadanti.",
  "tika-vin01t2:962_8": "Majjhimabhāṇakā pana vadanti “ekadvesantativārapariyāpannaṃ santatipaccuppannaṃ.",
  "tika-vin01t2:962_9": "Tattha andhakāre nisīditvā ālokaṭṭhānaṃ gatassa na ca tāva ārammaṇaṃ pākaṭaṃ hoti.",
  "tika-vin01t2:962_10": "Yāva pana taṃ pākaṭaṃ hoti,",
  "tika-vin01t2:962_11": "etthantare pavattā rūpasantati arūpasantati vā ekadvesantativārā nāmāti veditabbā.",
  "tika-vin01t2:962_12": "Ālokaṭṭhāne caritvā ovarakaṃ paviṭṭhassapi na tāva sahasā rūpaṃ pākaṭaṃ hoti.",
  "tika-vin01t2:962_13": "Yāva pana taṃ pākaṭaṃ hoti,",
  "tika-vin01t2:962_14": "etthantare pavattā rūpasantati arūpasantati vā ekadvesantativārā veditabbā.",
  "tika-vin01t2:962_15": "Dūre ṭhatvā pana rajakānaṃ hatthavikāraṃ ghaṇṭibheriākoṭanavikārañca disvāpi na tāva saddaṃ suṇāti.",
  "tika-vin01t2:962_16": "Yāva pana taṃ suṇāti,",
  "tika-vin01t2:962_17": "etasmimpi antare ekadvesantativārā veditabbā”ti.",
  "tika-vin01t2:962_18": "Ettha ca ālokaṭṭhānato ovarakaṃ paviṭṭhassa pageva tattha nisinnassa yāva rūpagataṃ pākaṭaṃ hoti,",
  "tika-vin01t2:962_19": "tattha upaḍḍhavelā avibhūtappāyā,",
  "tika-vin01t2:962_20": "upaḍḍhavelā vibhūtappāyā tadubhayaṃ gahetvā “dvesantativārā”ti vuttaṃ,",
  "tika-vin01t2:962_21": "tayidaṃ na sabbasādhāraṇaṃ,",
  "tika-vin01t2:962_22": "ekaccassa sīghampi pākaṭaṃ hotīti “ekadvesantativārā”ti ekaggahaṇampi kataṃ.",
  "tika-vin01t2:963_0": "Sabhāgasantativasenāti kusalākusalasomanassupekkhādinā sabhāgasantativasena.",
  "tika-vin01t2:963_1": "Iminā arūpasantati dassitā.",
  "tika-vin01t2:963_2": "Sattaṭṭhajavanavāramattanti ca kāmāvacarajavanavaseneva veditabbaṃ,",
  "tika-vin01t2:963_3": "na itarajavanavasena.",
  "tika-vin01t2:963_4": "Na hi te parimitakālā,",
  "tika-vin01t2:963_5": "antarā pavattabhavaṅgādayopi tadantogadhāti daṭṭhabbā.",
  "tika-vin01t2:963_6": "Yāva vā uṇhato āgantvātiādinā pana rūpasantatiṃ dasseti.",
  "tika-vin01t2:963_7": "Andhakāraṃ hotīti andhakāraṃ na vigacchati.",
  "tika-vin01t2:963_8": "Santatipaccuppannañcettha aṭṭhakathāsu āgataṃ,",
  "tika-vin01t2:963_9": "addhāpaccuppannaṃ sutte.",
  "tika-vin01t2:963_10": "Tathā hi bhaddekarattasutte addhāpaccuppannaṃ sandhāya “yo cāvuso mano,",
  "tika-vin01t2:963_11": "ye ca dhammā,",
  "tika-vin01t2:963_12": "ubhayametaṃ paccuppannaṃ,",
  "tika-vin01t2:963_13": "tasmiṃ ce paccuppanne chandarāgapaṭibaddhaṃ hoti viññāṇaṃ,",
  "tika-vin01t2:963_14": "chandarāgapaṭibaddhattā viññāṇassa tadabhinandati,",
  "tika-vin01t2:963_15": "tadabhinandanto paccuppannesu dhammesu saṃhīratī”ti vuttaṃ.",
  "tika-vin01t2:963_16": "Ettha hi manoti sasampayuttaṃ viññāṇamāha.",
  "tika-vin01t2:963_17": "Dhammāti ārammaṇadhammā.",
  "tika-vin01t2:963_18": "Manoti vā manāyatanaṃ.",
  "tika-vin01t2:963_19": "Dhammāti vedanādayo arūpakkhandhā.",
  "tika-vin01t2:963_20": "Ubhayametaṃ paccuppannanti addhāpaccuppannaṃ etaṃ ubhayaṃ hotīti attho.",
  "tika-vin01t2:963_21": "Viññāṇanti nikantiviññāṇaṃ.",
  "tika-vin01t2:963_22": "Tañhi tasmiṃ paccuppanne chandarāgavasena paṭibaddhaṃ hoti.",
  "tika-vin01t2:963_23": "Abhinandatīti taṇhādiṭṭhābhinandanāhi abhinandati.",
  "tika-vin01t2:963_24": "Tathābhūto ca vatthupariññāya abhāvato tesu paccuppannesu dhammesu saṃhīrati,",
  "tika-vin01t2:963_25": "taṇhādiṭṭhīhi ākaḍḍhīyatīti attho.",
  "tika-vin01t2:963_26": "Ettha ca “dvādasāyatanāni ekaṃ paccuppanna”nti āgatattā tattha pavatto chandarāgo addhāpaccuppannārammaṇo,",
  "tika-vin01t2:963_27": "na khaṇapaccuppannārammaṇoti viññāyati.",
  "tika-vin01t2:964_0": "Sattoti khandhasantāno.",
  "tika-vin01t2:964_1": "Tattha hi sattapaññatti.",
  "tika-vin01t2:964_2": "Jīvitindriyanti rūpārūpajīvitindriyaṃ.",
  "tika-vin01t2:964_3": "Rūpajīvitindriye hi vikopite itarampi taṃsambandhatāya vinassatīti.",
  "tika-vin01t2:964_4": "Taṃ vuttappakāramevāti taṃ jīvitindriyātipātanavidhānaṃ heṭṭhā vuttappakārameva.",
  "tika-vin01t2:964_5": "Saraseneva patanasabhāvassa antarā eva atīva pātanaṃ atipāto,",
  "tika-vin01t2:964_6": "saṇikaṃ patituṃ adatvā sīghapātananti attho.",
  "tika-vin01t2:964_7": "Atikkamma vā satthādīhi abhibhavitvā pātanaṃ atipāto,",
  "tika-vin01t2:964_8": "pāṇassa atipāto pāṇātipāto.",
  "tika-vin01t2:964_9": "Yāya cetanāya pavattamānassa jīvitindriyassa nissayabhūtesu mahābhūtesu upakkamakaraṇahetu taṃmahābhūtapaccayā uppajjanamahābhūtā nuppajjissanti,",
  "tika-vin01t2:964_10": "sā tādisappayogasamuṭṭhāpikā vadhakacetanā pāṇātipāto.",
  "tika-vin01t2:964_11": "Tenāha “yāya cetanāyā”tiādi.",
  "tika-vin01t2:965_0": "Paharaṇanti kāyaviññattisahitāya vadhakacetanāya adhippetatthasādhanaṃ.",
  "tika-vin01t2:965_1": "Āṇāpananti vacīviññattisahitāya vadhakacetanāya adhippetatthasādhanaṃ.",
  "tika-vin01t2:965_2": "Teneva “sāvetukāmo na sāvetī”tiādi vuttaṃ.",
  "tika-vin01t2:965_3": "Upanikkhipananti asiādīnaṃ tassa upanikkhipanaṃ.",
  "tika-vin01t2:966_0": "Aṭṭhakathāsu vuttamatthaṃ saṅkhipitvā dassento “saṅkhepato”tiādimāha.",
  "tika-vin01t2:966_1": "Tattha vijjāparijappananti mantaparijappanaṃ.",
  "tika-vin01t2:966_2": "Idāni aṭṭhakathāsu vitthāritamatthaṃ dassento āha “aṭṭhakathāsu panā”tiādi.",
  "tika-vin01t2:966_3": "Tattha āthabbaṇikāti āthabbaṇavedavedino.",
  "tika-vin01t2:966_4": "Āthabbaṇaṃ payojentīti āthabbaṇavedavihitaṃ mantaṃ tattha vuttavidhinā payojenti.",
  "tika-vin01t2:966_5": "Āthabbaṇikā hi sattāhaṃ aloṇakaṃ bhuñjitvā dabbe attharitvā pathaviyaṃ sayamānā tapaṃ caritvā sattame",
  "tika-vin01t2:966_6": "divase susānabhūmiṃ sajjetvā sattame pade ṭhatvā hatthaṃ vaṭṭetvā vaṭṭetvā mukhena vijjaṃ parijappanti,",
  "tika-vin01t2:966_7": "atha nesaṃ kammaṃ samijjhati.",
  "tika-vin01t2:966_8": "Paṭisenāyāti idaṃ heṭṭhā upari vā padadvayena sambandhamupagacchati.",
  "tika-vin01t2:966_9": "Ītiṃ uppādentīti ḍaṃsitvā māraṇatthāya vicchikādīnaṃ vissajjanavasena pīḷaṃ uppādenti.",
  "tika-vin01t2:966_10": "Etīti īti.",
  "tika-vin01t2:966_11": "Upaddavanti tato adhikatarapīḷaṃ.",
  "tika-vin01t2:966_12": "Pajjarakanti visamajjaraṃ.",
  "tika-vin01t2:966_13": "Sūcikanti aṅgapaccaṅgāni sūcīhi viya vijjhitvā pavattamānaṃ sūlaṃ.",
  "tika-vin01t2:966_14": "Visūcikanti sasūlaṃ āmātisāraṃ.",
  "tika-vin01t2:966_15": "Pakkhandiyanti rattātisāraṃ.",
  "tika-vin01t2:966_16": "Vijjaṃ parivattetvāti gandhāravijjādikaṃ attano vijjaṃ katupacāraṃ parijappitvā mantapaṭhanakkamena paṭhitvā.",
  "tika-vin01t2:966_17": "Tehīti tehi vatthūhi.",
  "tika-vin01t2:967_0": "Payojananti pavattamānaṃ.",
  "tika-vin01t2:967_1": "Disvātiādi diṭṭhavisādīnaṃ yathākkamena vuttaṃ.",
  "tika-vin01t2:967_2": "Dvattibyāmasatappamāṇanāguddharaṇeti dvattibyāmasatappamāṇe mahākāye nimminitvā ṭhitānaṃ nāgānaṃ uddharaṇe.",
  "tika-vin01t2:967_3": "Kumbhaṇḍānanti kumbhaṇḍadevānaṃ.",
  "tika-vin01t2:967_4": "Te kira devā mahodarā honti,",
  "tika-vin01t2:967_5": "rahassaṅgampi ca nesaṃ kumbho viya mahantaṃ hoti,",
  "tika-vin01t2:967_6": "tasmā “kumbhaṇḍā”ti vuccanti.",
  "tika-vin01t2:967_7": "Vessavaṇassa yakkhādhipatibhāvepi nayanāvudhena kumbhaṇḍānaṃ maraṇassa idha vuttattā tesupi tassa āṇāpavatti veditabbā.",
  "tika-vin01t2:968_0": "Kecīti mahāsaṅghikā.",
  "tika-vin01t2:968_1": "“Aho vata yaṃ taṃ kucchigataṃ gabbhaṃ na sotthinā abhinikkhameyyā”ti pāṭho sundarataro.",
  "tika-vin01t2:968_2": "“Aho vatāyaṃ ta”ntipi pāṭho.",
  "tika-vin01t2:968_3": "“Ayaṃ itthī taṃ kucchigataṃ gabbhaṃ na sotthinā abhinikkhāmeyyā”ti vattabbaṃ.",
  "tika-vin01t2:968_4": "Kulumbassāti gabbhassa kulasseva vā,",
  "tika-vin01t2:968_5": "kuṭumbassāti vuttaṃ hoti.",
  "tika-vin01t2:968_6": "Bhāvanāmayiddhiyāti adhiṭṭhāniddhiṃ sandhāya vadanti.",
  "tika-vin01t2:968_7": "Ghaṭabhedanaṃ viya iddhivināso,",
  "tika-vin01t2:968_8": "agginibbāpanaṃ viya parūpaghātoti upamāsaṃsandanaṃ.",
  "tika-vin01t2:968_9": "Taṃ tesaṃ icchāmattamevāti etthāyaṃ vicāraṇā –",
  "tika-vin01t2:968_10": "tumhe iddhiyā parūpaghātaṃ vadetha,",
  "tika-vin01t2:968_11": "iddhi nāma cesā adhiṭṭhāniddhi vikubbaniddhi manomayiddhi ñāṇavipphāriddhi samādhivipphāriddhi ariyiddhi",
  "tika-vin01t2:968_12": "kammavipākajiddhi puññavatoiddhi vijjāmayiddhi tattha tattha sammāpayogapaccayā ijjhanaṭṭhena iddhīti",
  "tika-vin01t2:968_13": "dasavidhā.",
  "tika-vin01t2:968_14": "Tattha kataraṃ iddhiṃ vadethāti?",
  "tika-vin01t2:968_15": "Bhāvanāmayanti.",
  "tika-vin01t2:968_16": "Kiṃ pana bhāvanāmayiddhiyā parūpaghātakammaṃ hotīti?",
  "tika-vin01t2:968_17": "Āma ekavāraṃ hoti.",
  "tika-vin01t2:968_18": "Yathā hi ādittagharassa upari udakabharite ghaṭe khitte ghaṭopi bhijjati,",
  "tika-vin01t2:968_19": "aggipi nibbāyati,",
  "tika-vin01t2:968_20": "evameva bhāvanāmayiddhiyā ekavāraṃ parūpaghātakammaṃ hoti,",
  "tika-vin01t2:968_21": "tato paṭṭhāya pana sā nassatīti.",
  "tika-vin01t2:968_22": "Atha ne “bhāvanāmayiddhiyā neva ekavāraṃ,",
  "tika-vin01t2:968_23": "na dve vāre parūpaghātakammaṃ hotī”ti vatvā saññattiṃ āgacchantā pucchitabbā “bhāvanāmayiddhi kiṃ kusalā, akusalā, abyākatā,",
  "tika-vin01t2:968_24": "sukhāya vedanāya sampayuttā, dukkhāya,",
  "tika-vin01t2:968_25": "adukkhamasukhāya,",
  "tika-vin01t2:968_26": "savitakkasavicārā,",
  "tika-vin01t2:968_27": "avitakkavicāramattā,",
  "tika-vin01t2:968_28": "avitakkaavicārā,",
  "tika-vin01t2:968_29": "kāmāvacarā,",
  "tika-vin01t2:968_30": "rūpāvacarā,",
  "tika-vin01t2:968_31": "arūpāvacarā”ti.",
  "tika-vin01t2:969_0": "Imaṃ pana pañhaṃ ye jānanti,",
  "tika-vin01t2:969_1": "te evaṃ vakkhanti “bhāvanāmayiddhi kusalā vā hoti abyākatā vā,",
  "tika-vin01t2:969_2": "adukkhamasukhavedanīyā eva,",
  "tika-vin01t2:969_3": "avitakkaavicārā eva,",
  "tika-vin01t2:969_4": "rūpāvacarā evā”ti.",
  "tika-vin01t2:969_5": "Te vattabbā “pāṇātipātacetanā kusalākusalādīsu kataraṃ koṭṭhāsaṃ bhajatī”ti.",
  "tika-vin01t2:969_6": "Jānantā vakkhanti “pāṇātipātacetanā akusalāva,",
  "tika-vin01t2:969_7": "dukkhavedanīyāva,",
  "tika-vin01t2:969_8": "savitakkasavicārāva,",
  "tika-vin01t2:969_9": "kāmāvacarā evā”ti.",
  "tika-vin01t2:969_10": "Evaṃ sante “tumhākaṃ kathā neva kusalattikena sameti,",
  "tika-vin01t2:969_11": "na vedanāttikena,",
  "tika-vin01t2:969_12": "na vitakkattikena,",
  "tika-vin01t2:969_13": "na parittattikenā”ti.",
  "tika-vin01t2:969_14": "Kiṃ pana evaṃ mahantaṃ suttaṃ niratthakanti?",
  "tika-vin01t2:969_15": "No niratthakaṃ,",
  "tika-vin01t2:969_16": "tumhe panassa atthaṃ na jānātha.",
  "tika-vin01t2:969_17": "Iddhimā cetovasippattoti ettha hi na bhāvanāmayiddhi adhippetā,",
  "tika-vin01t2:969_18": "āthabbaṇiddhi pana adhippetā.",
  "tika-vin01t2:969_19": "Sā hi ettha labbhamānā labbhatīti.",
  "tika-vin01t2:970_0": "Haritabbaṃ upanikkhipitabbanti hāraṃ,",
  "tika-vin01t2:970_1": "hārameva hārakanti āha “atha vā”tiādi.",
  "tika-vin01t2:970_2": "Jīvitaharaṇakaṃ upanikkhipitabbaṃ vā satthaṃ satthahārakanti vikappadvayenāha.",
  "tika-vin01t2:970_3": "“Hārakasattha”nti ca vattabbe satthahārakanti visesanassa paranipātaṃ katvā vuttaṃ.",
  "tika-vin01t2:970_4": "Yathā labhati,",
  "tika-vin01t2:970_5": "tathā kareyyāti adhippāyatthamāha.",
  "tika-vin01t2:970_6": "Upanikkhipeyyāti “pariyeseyyā”ti imassa sikhāppattamatthaṃ dasseti.",
  "tika-vin01t2:970_7": "Itarathāti “pariyeseyyā”ti imassa upanikkhipeyyāti evamatthaṃ aggahetvā yadi pariyesanamattameva adhippetaṃ siyāti attho.",
  "tika-vin01t2:970_8": "Pariyiṭṭhamattenāti pariyesitamattena.",
  "tika-vin01t2:970_9": "“Satthahārakaṃ vāssa pariyeseyyā”ti iminā vuccamānassa atthassa byañjanānurūpato paripuṇṇaṃ katvā avuttattā āha “byañjanaṃ anādiyitvā”ti.",
  "tika-vin01t2:970_10": "Sasati hiṃsatīti satthaṃ,",
  "tika-vin01t2:970_11": "sasanti hiṃsanti tenāti vā satthanti laguḷapāsāṇādīnampi satthasaṅgahitattā āha –",
  "tika-vin01t2:970_12": "“yaṃ ettha thāvarappayogasaṅgahitaṃ satthaṃ,",
  "tika-vin01t2:970_13": "tadeva dassetu”nti.",
  "tika-vin01t2:971_0": "Vuttāvasesanti vuttaasiādīhi avasiṭṭhaṃ.",
  "tika-vin01t2:971_1": "Laguḷanti muggarassetaṃ adhivacanaṃ.",
  "tika-vin01t2:971_2": "Satthasaṅgahoti mātikāyaṃ “satthahāraka”nti ettha vuttasatthasaṅgaho. Yasmā…pe…",
  "tika-vin01t2:971_3": "tasmā dvidhā bhinditvā padabhājanaṃ vuttanti īdisaṃ heṭṭhā vuttavibhaṅganayabhedadassananti veditabbaṃ.",
  "tika-vin01t2:971_4": "Narake vā papatātiādīti ettha ādi-",
  "tika-vin01t2:971_5": "saddena “papāte vā papatā”ti parato vuttaṃ avuttañca “rukkhato vā papatā”tiādi sabbaṃ maraṇūpāyaṃ saṅgaṇhāti.",
  "tika-vin01t2:971_6": "Tenevāha “na hi sakkā sabbaṃ sarūpeneva vattu”nti.",
  "tika-vin01t2:971_7": "Parato vuttanayattāti parato nigamanavasena vuttassa dutiyapadassa padabhājane vuttanayattā.",
  "tika-vin01t2:971_8": "Atthato vuttamevāti maraṇūpāyassa bahuvidhatānidassanatthaṃ,",
  "tika-vin01t2:971_9": "tato ekadese dassite sabbaṃ vuttameva hotīti adhippāyo.",
  "tika-vin01t2:971_10": "Na hi sakkā…pe…",
  "tika-vin01t2:971_11": "vattunti “rukkhato vā papatā”tiādinā sarūpato sabbaṃ maraṇūpāyaṃ pariyosānaṃ pāpetvā na sakkā vattunti attho.",
  "tika-vin01t2:972_0": "Mataṃ te jīvitā seyyoti ettha vuttamaraṇaṃ yasmā iti-",
  "tika-vin01t2:972_1": "saddo nidasseti,",
  "tika-vin01t2:972_2": "tasmā tattha vuttamaraṇaṃ iti-",
  "tika-vin01t2:972_3": "saddassa atthoti tampi gahetvā atthaṃ dassento āha –",
  "tika-vin01t2:972_4": "“maraṇacitto maraṇamanoti attho”ti.",
  "tika-vin01t2:972_5": "Cittassa atthadīpanatthaṃ vuttoti citta-",
  "tika-vin01t2:972_6": "saddassa vicittādianekatthavisayattā nāyaṃ citta-",
  "tika-vin01t2:972_7": "saddo idha aññasmiṃ atthe vattamāno daṭṭhabbo,",
  "tika-vin01t2:972_8": "api tu viññāṇasmiṃyeva vattamāno veditabboti tassa atthassa niyamanatthaṃ vutto.",
  "tika-vin01t2:972_9": "Iminā punaruttidosassapi idha anavakāsoti dasseti.",
  "tika-vin01t2:972_10": "Na tāva attho vuttoti “iti cittamano”ti uddharitvāpi iti-",
  "tika-vin01t2:972_11": "saddanidassitassa maraṇassa aparāmaṭṭhabhāvato vuttaṃ. Tāva-",
  "tika-vin01t2:972_12": "saddena pana parato “cittasaṅkappo”ti imassa padabhājane “maraṇasaññī”tiādinā itisaddatthassa vakkhamānataṃ vibhāveti.",
  "tika-vin01t2:972_13": "Tattha hi iti-",
  "tika-vin01t2:972_14": "saddanidassitaṃ maraṇasaṅkhātamatthaṃ gahetvā “maraṇasaññī maraṇacetano maraṇādhippāyo”ti vuttaṃ.",
  "tika-vin01t2:972_15": "Tenevāha –",
  "tika-vin01t2:972_16": "“cittasaṅkappoti imasmiṃ pade adhikāravasena itisaddo āharitabbo”ti.",
  "tika-vin01t2:972_17": "Kasmā āharitabboti āha “idañhī”tiādi.",
  "tika-vin01t2:972_18": "Kathaṃ panetaṃ viññāyatīti āha “tathā hissā”tiādi.",
  "tika-vin01t2:972_19": "Assāti iti- saddassa.",
  "tika-vin01t2:972_20": "Tameva atthanti maraṇasaṅkhātamatthaṃ.",
  "tika-vin01t2:972_21": "“Maraṇasaññī”tiādīsu hi maraṇaṃ iti-",
  "tika-vin01t2:972_22": "saddassa attho,",
  "tika-vin01t2:972_23": "“saññī”tiādi saṅkappasaddassa.",
  "tika-vin01t2:972_24": "Cittasaddassa panettha vicittavacanatā saṅkappasaddassa saññācetanādhippāyavasena tidhā atthaṃ dassentena vibhāvitāti daṭṭhabbaṃ.",
  "tika-vin01t2:972_25": "Tenevāha –",
  "tika-vin01t2:972_26": "“citto nānappakārako saṅkappo”tiādi.",
  "tika-vin01t2:972_27": "Adhippāyasaddena kimettha vuttanti āha –",
  "tika-vin01t2:972_28": "“adhippāyoti vitakko veditabbo”ti.",
  "tika-vin01t2:972_29": "Na idaṃ vitakkassa nāmanti idaṃ pana na kevalaṃ vitakkasseva nāmanti dassetuṃ vuttaṃ.",
  "tika-vin01t2:972_30": "Pākaṭattā oḷārikattā ca uccākāratā veditabbā,",
  "tika-vin01t2:972_31": "apākaṭattā anoḷārikattā ca avacākāratā.",
  "tika-vin01t2:973_0": "174.",
  "tika-vin01t2:973_1": "Kāyekadesepi kāya-",
  "tika-vin01t2:973_2": "saddo vattatīti āha “hatthena vā”tiādi.",
  "tika-vin01t2:973_3": "Paharaṇenāti satthena.",
  "tika-vin01t2:973_4": "Satthañhi paharanti etenāti paharaṇanti vuccati.",
  "tika-vin01t2:973_5": "Kammunā bajjhatīti pāṇātipātakammunā bajjhati,",
  "tika-vin01t2:973_6": "pāṇātipātakammassa siddhanti vuttaṃ hoti.",
  "tika-vin01t2:973_7": "Yo koci maratūti ettha yassa kassaci ekasseva jīvitindriyavisayā vadhakacetanā pavattati,",
  "tika-vin01t2:973_8": "na pahārapaccayā marantasseva jīvitindriyavisayā,",
  "tika-vin01t2:973_9": "nāpi samūhassāti veditabbā.",
  "tika-vin01t2:973_10": "Ubhayathāpīti uddesānuddesānaṃ vasena.",
  "tika-vin01t2:973_11": "Vadhakacittaṃ paccuppannārammaṇampi jīvitindriyaṃ pabandhavicchedanavasena ārammaṇaṃ katvā pavattatīti āha “pacchā vā teneva rogenā”tiādi.",
  "tika-vin01t2:973_12": "Yena hi pabandho vicchijjati,",
  "tika-vin01t2:973_13": "tādisaṃ payogaṃ nibbattentaṃ tadā vadhakacittaṃ pavattantaṃ paharitamatteyeva kammunā bajjhati.",
  "tika-vin01t2:973_14": "Manussaarahantassa ca puthujjanakāleyeva satthappahāre vā vise vā dinnepi yadi so arahattaṃ patvā teneva marati,",
  "tika-vin01t2:973_15": "arahantaghātako hotiyeva.",
  "tika-vin01t2:973_16": "Yaṃ pana puthujjanakāle dinnaṃ dānaṃ arahattaṃ patvā paribhuñjati,",
  "tika-vin01t2:973_17": "puthujjanasseva taṃ dinnaṃ hoti.",
  "tika-vin01t2:974_0": "Nanu ca yathā arahattaṃ patvā paribhuttampi puthujjanakāle dinnaṃ puthujjanadānameva hoti,",
  "tika-vin01t2:974_1": "evaṃ maraṇādhippāyena puthujjanakāle pahāre dinne arahattaṃ patvā teneva pahārena mate kasmā arahantaghātakoyeva hoti,",
  "tika-vin01t2:974_2": "na puthujjanaghātakoti?",
  "tika-vin01t2:974_3": "Visesasabbhāvato.",
  "tika-vin01t2:974_4": "Dānañhi deyyadhammassa pariccāgamattena hoti.",
  "tika-vin01t2:974_5": "Tathā hi dānacetanā cajitabbaṃ vatthuṃ ārammaṇaṃ katvā cajanamattameva hoti,",
  "tika-vin01t2:974_6": "aññasantakakaraṇaṃva tassa cajanaṃ,",
  "tika-vin01t2:974_7": "tasmā yassa taṃ santakaṃ kataṃ,",
  "tika-vin01t2:974_8": "tasseva taṃ dinnaṃ hoti,",
  "tika-vin01t2:974_9": "na evaṃ vadho.",
  "tika-vin01t2:974_10": "So hi pāṇo pāṇasaññitā vadhakacetanā upakkamo tena maraṇanti imesaṃ pañcannaṃ aṅgānaṃ pāripūriyāva hoti,",
  "tika-vin01t2:974_11": "na apāripūriyā.",
  "tika-vin01t2:974_12": "Tasmā arahattaṃ pattasseva maraṇanti arahantaghātakoyeva hoti,",
  "tika-vin01t2:974_13": "na puthujjanaghātako.",
  "tika-vin01t2:974_14": "Yasmā pana “imaṃ māremī”ti yaṃ santānaṃ ārabbha māraṇicchā,",
  "tika-vin01t2:974_15": "tassa puthujjanakhīṇāsavabhāvena payogamaraṇakkhaṇānaṃ vasena satipi santānabhede abhedoyeva,",
  "tika-vin01t2:974_16": "yadā ca atthasiddhi,",
  "tika-vin01t2:974_17": "tadā khīṇāsavabhāvo,",
  "tika-vin01t2:974_18": "tasmā arahantaghātakoyeva hotīti niṭṭhamettha gantabbaṃ.",
  "tika-vin01t2:975_0": "Aññacittenāti avadhādhippāyena amāretukāmatācittena.",
  "tika-vin01t2:975_1": "Natthi pāṇātipātoti amāretukāmatācittena pahaṭattā.",
  "tika-vin01t2:975_2": "Kiñcāpi paṭhamappahāro na sayameva sakkoti māretuṃ,",
  "tika-vin01t2:975_3": "dutiyaṃ pana labhitvā sakkonto jīvitavināsanahetu hoti,",
  "tika-vin01t2:975_4": "tasmā “payogo tena ca maraṇa”nti iminā saṃsandanato paṭhamappahāreneva kammabaddho yutto,",
  "tika-vin01t2:975_5": "na dutiyena tassa aññacittena dinnattā.",
  "tika-vin01t2:975_6": "Tena vuttaṃ “ubhayehi matepi paṭhamappahāreneva kammunā baddho”ti.",
  "tika-vin01t2:976_0": "Kammāpattibyattibhāvatthanti ānantariyādikammavibhāgassa pārājikādiāpattivibhāgassa ca vibhāvanatthaṃ.",
  "tika-vin01t2:976_1": "“Eḷakaṃ māremī”ti pavattacetanāya pubbabhāgattā “imaṃ māremī”ti sanniṭṭhāpakacetanāya tadā sannihitattā",
  "tika-vin01t2:976_2": "yathāvatthukaṃ kammabaddho hotiyevāti āha “imaṃ vatthuṃ māremīti cetanāya atthibhāvato”tiādi.",
  "tika-vin01t2:976_3": "Sabbattha hi purimaṃ abhisandhicittaṃ appamāṇaṃ tena atthasiddhiyā abhāvato,",
  "tika-vin01t2:976_4": "vadhakacittaṃ pana tadārammaṇañca jīvitindriyaṃ anantariyādibhāve pamāṇanti daṭṭhabbaṃ.",
  "tika-vin01t2:976_5": "Ghātako ca hotīti pāṇaghātako hoti,",
  "tika-vin01t2:976_6": "pāṇātipātakammunāva baddho hotīti attho.",
  "tika-vin01t2:976_7": "Pubbe vuttanayeneva veditabbanti yathākkamaṃ pārājikathullaccayapācittiyāni veditabbāni.",
  "tika-vin01t2:976_8": "“Mātāpituarahantānaṃ aññataraṃ māremī”ti guṇamahantesu pavattapubbabhāgacetanāya dāruṇabhāvato tathāvidhapubbabhāgacetanāparivārā",
  "tika-vin01t2:976_9": "sanniṭṭhāpakacetanā dāruṇāva hotīti āha –",
  "tika-vin01t2:976_10": "“idha pana cetanā dāruṇā hotī”ti.",
  "tika-vin01t2:976_11": "Iminā ca “eḷakaṃ māressāmī”ti mātāpituādīnaṃ māraṇepi pubbabhāgacetanāya adāruṇattā aññathā pavattaānantariyakammato",
  "tika-vin01t2:976_12": "evaṃ pavattānantariyassa nātidāruṇatā vuttāva hotīti daṭṭhabbā.",
  "tika-vin01t2:977_0": "Lohitakanti lohitamakkhitaṃ.",
  "tika-vin01t2:977_1": "Kammaṃ karonteti yuddhakammaṃ karonte.",
  "tika-vin01t2:977_2": "Yathādhippāyaṃ gateti yodhaṃ vijjhitvā pitari viddhe.",
  "tika-vin01t2:977_3": "Idañca yathādhippāyaṃ tena tathāviddhabhāvadassanatthaṃ vuttaṃ.",
  "tika-vin01t2:977_4": "Ayathādhippāyaṃ pana ujukameva gantvā pitari viddhepi maraṇādhippāyena attanāva katappayogattā nevatthi visaṅketoti vadanti.",
  "tika-vin01t2:977_5": "Ānantariyaṃ pana natthīti pitaraṃ uddissa katappayogābhāvato.",
  "tika-vin01t2:978_0": "Adhiṭṭhāyāti mātikāvasena āṇattikapayogakathāvaṇṇanā",
  "tika-vin01t2:979_0": "Evaṃ vijjhāti evaṃ dhanuṃ kaḍḍhetvā vijjha.",
  "tika-vin01t2:979_1": "Evaṃ paharāti evaṃ daḷhaṃ asiṃ gahetvā pahara.",
  "tika-vin01t2:979_2": "Evaṃ ghātehīti evaṃ kammakāraṇaṃ katvā mārehi.",
  "tika-vin01t2:979_3": "Majjheti hatthino piṭṭhimajjhe.",
  "tika-vin01t2:979_4": "Etenāti “adhiṭṭhahitvā āṇāpetī”tiādinā.",
  "tika-vin01t2:979_5": "Tatthāti āṇattikappayoge.",
  "tika-vin01t2:980_0": "Kiñcāpi kiriyaviseso aṭṭhakathāsu anāgato,",
  "tika-vin01t2:980_1": "pāḷiyaṃ pana “evaṃ vijjha,",
  "tika-vin01t2:980_2": "evaṃ pahara,",
  "tika-vin01t2:980_3": "evaṃ ghātehī”ti kiriyāvisesassa parāmaṭṭhattā ācariyaparamparāya ābhataṃ kiriyāvisesaṃ pāḷiyā saṃsandanato gahetvā dassento “aparo nayo”tiādimāha.",
  "tika-vin01t2:980_4": "Chedananti hatthādichedanaṃ.",
  "tika-vin01t2:980_5": "Bhedananti kucchiādiphālanaṃ.",
  "tika-vin01t2:980_6": "Atha vā usunā vijjhanaṃ,",
  "tika-vin01t2:980_7": "asinā chedanaṃ,",
  "tika-vin01t2:980_8": "muggarādīhi sīsādibhedananti evamettha attho daṭṭhabbo.",
  "tika-vin01t2:980_9": "Saṅkhamuṇḍakanti saṅkhamuṇḍakammakāraṇaṃ.",
  "tika-vin01t2:980_10": "Taṃ karontā uttaroṭṭhaubhatokaṇṇacūḷikagalavāṭakaparicchedena cammaṃ chinditvā sabbakese ekato gaṇṭhiṃ katvā daṇḍakena paliveṭhetvā uppāṭenti,",
  "tika-vin01t2:980_11": "saha kesehi cammaṃ uṭṭhahati,",
  "tika-vin01t2:980_12": "tato sīsakaṭāhaṃ thūlasakkharāhi ghaṃsitvā dhovantā saṅkhavaṇṇaṃ karonti.",
  "tika-vin01t2:980_13": "Evamādīti ādi-",
  "tika-vin01t2:980_14": "saddena bilaṅgathālikaṃ rāhumukhaṃ jotimālikaṃ hatthapajjotikaṃ erakavattikaṃ cīrakavāsikaṃ eṇeyyakaṃ",
  "tika-vin01t2:980_15": "baḷisamaṃsikaṃ kahāpaṇikaṃ khārāpatacchikaṃ palighaparivattikaṃ palālapīṭhakanti evamādiṃ sabbaṃ kammakāraṇaṃ",
  "tika-vin01t2:980_16": "saṅgaṇhāti.",
  "tika-vin01t2:981_0": "Tattha bilaṅgathālikanti kañjiyaukkhalikakammakāraṇaṃ.",
  "tika-vin01t2:981_1": "Taṃ kammaṃ karontā sīsakapālaṃ uppāṭetvā tattaṃ ayoguḷaṃ saṇḍāsena gahetvā tattha pakkhipanti,",
  "tika-vin01t2:981_2": "tena matthaluṅgaṃ pakkuthitvā upari uttarati.",
  "tika-vin01t2:981_3": "Rāhumukhanti rāhumukhakammakāraṇaṃ.",
  "tika-vin01t2:981_4": "Taṃ karonto saṅkunā mukhaṃ vivaritvā antomukhe dīpaṃ jālenti,",
  "tika-vin01t2:981_5": "kaṇṇacūḷikāhi vā paṭṭhāya mukhaṃ nikhādanena khaṇanti,",
  "tika-vin01t2:981_6": "lohitaṃ paggharitvā mukhaṃ pūreti.",
  "tika-vin01t2:981_7": "Jotimālikanti sakalasarīraṃ telapilotikāya veṭhetvā ālimpenti.",
  "tika-vin01t2:981_8": "Hatthapajjotikanti hatthe telapilotikāya veṭhetvā dīpaṃ viya pajjālenti.",
  "tika-vin01t2:981_9": "Erakavattikanti erakavattakammakāraṇaṃ.",
  "tika-vin01t2:981_10": "Taṃ karontā heṭṭhāgīvato paṭṭhāya cammavaṭṭe kantitvā gopphake pātenti,",
  "tika-vin01t2:981_11": "atha naṃ yottehi bandhitvā kaḍḍhanti,",
  "tika-vin01t2:981_12": "so attanova cammavaṭṭe akkamitvā patati.",
  "tika-vin01t2:981_13": "Cīrakavāsikanti cīrakavāsikakammakāraṇaṃ.",
  "tika-vin01t2:981_14": "Taṃ karontā tatheva cammavaṭṭe kantitvā kaṭiyaṃ ṭhapenti,",
  "tika-vin01t2:981_15": "kaṭito paṭṭhāya kantitvā gopphakesu ṭhapenti,",
  "tika-vin01t2:981_16": "uparimehi heṭṭhimasarīraṃ cīrakanivāsananivatthaṃ viya hoti.",
  "tika-vin01t2:981_17": "Eṇeyyakanti eṇeyyakammakāraṇaṃ.",
  "tika-vin01t2:981_18": "Taṃ karontā ubhosu kapparesu ca jaṇṇukesu ca ayavalayāni datvā ayasūlāni koṭṭenti,",
  "tika-vin01t2:981_19": "so catūhi ayasūlehi bhūmiyaṃ patiṭṭhahati,",
  "tika-vin01t2:981_20": "atha naṃ parivāretvā aggiṃ karonti,",
  "tika-vin01t2:981_21": "taṃ kālena kālaṃ sandhito sūlāni apanetvā catūhi aṭṭhikoṭīhiyeva ṭhapenti.",
  "tika-vin01t2:982_0": "Baḷisamaṃsikanti ubhatomukhehi baḷisehi paharitvā cammamaṃsanahārūni uppāṭenti.",
  "tika-vin01t2:982_1": "Kahāpaṇikanti sakalasarīraṃ tikhiṇāhi vāsīhi koṭito paṭṭhāya kahāpaṇamattaṃ kahāpaṇamattaṃ pātentā koṭṭenti.",
  "tika-vin01t2:982_2": "Khārāpatacchikanti sarīraṃ tattha tattha āvudhehi paharitvā kocchehi khāraṃ ghaṃsanti,",
  "tika-vin01t2:982_3": "cammamaṃsanahārūni paggharitvā aṭṭhikasaṅkhalikāva tiṭṭhati.",
  "tika-vin01t2:982_4": "Palighaparivattikanti ekena passena nipajjāpetvā kaṇṇachidde ayasūlaṃ koṭṭetvā pathaviyā ekābaddhaṃ karonti,",
  "tika-vin01t2:982_5": "atha naṃ pāde gahetvā āviñchanti.",
  "tika-vin01t2:982_6": "Palālapīṭhakanti cheko kāraṇiko chavicammaṃ acchinditvā nisadapotehi aṭṭhīni bhinditvā kesesu gahetvā ukkhipati,",
  "tika-vin01t2:982_7": "maṃsarāsiyeva hoti,",
  "tika-vin01t2:982_8": "atha naṃ keseheva pariyonandhitvā gaṇhantā palālavaṭṭiṃ viya katvā paliveṭhenti.",
  "tika-vin01t2:983_0": "Vatthuṃ visaṃvādetvā tato aññaṃ māretīti sambandho.",
  "tika-vin01t2:983_1": "Purimapassādīnampi vatthusabhāgato vatthuggahaṇeneva gahaṇanti āha “purato paharitvā”tiādi.",
  "tika-vin01t2:983_2": "Cittena “purato vā”ti niyamaṃ katvā vā akatvā vā “purato paharitvā mārehī”ti vutte sace aññattha paharitvā māreti,",
  "tika-vin01t2:983_3": "lesaṃ oḍḍetvā avuttattā visaṅketova hoti.",
  "tika-vin01t2:983_4": "Cittena pana yattha katthaci paharitvā māraṇaṃ icchantopi sace “purato paharitvā mārehī”ti vadati,",
  "tika-vin01t2:983_5": "tassa lesaṃ oḍḍetvā tathā vuttamatthaṃ ṭhapetvā teneva cittena samuṭṭhāpitaviññattikattā manussaviggahapārājikato",
  "tika-vin01t2:983_6": "pariyāyena amuccanato “aññattha paharitvā māritepi nevatthi visaṅketo”ti vadanti,",
  "tika-vin01t2:983_7": "keci pana taṃ na icchanti.",
  "tika-vin01t2:983_8": "Vatthuvisesenāti mātuādivatthuvisesena.",
  "tika-vin01t2:983_9": "Kammavisesoti ānantariyādikammaviseso.",
  "tika-vin01t2:983_10": "Āpattivisesoti pārājikādiāpattiviseso.",
  "tika-vin01t2:984_0": "“Etaṃ gāme ṭhita”nti gāmo puggalaniyamanatthaṃ vutto,",
  "tika-vin01t2:984_1": "na okāsaniyamanatthaṃ,",
  "tika-vin01t2:984_2": "tasmā okāsaṃ aniyametvā puggalasseva niyamitattā natthi visaṅketo.",
  "tika-vin01t2:984_3": "“Gāmeye vā”tiādīsu pana okāsassa niyamitattā aññattha mārite visaṅketo vutto.",
  "tika-vin01t2:985_0": "Tuṇḍenāti khaggakoṭiyā. Tharunāti khaggamuṭṭhinā.",
  "tika-vin01t2:986_0": "“Etaṃ gacchanta”nti gamanena puggalova niyamito,",
  "tika-vin01t2:986_1": "na iriyāpatho.",
  "tika-vin01t2:986_2": "Tenāha “natthi visaṅketo”ti.",
  "tika-vin01t2:986_3": "“Gacchantamevā”tiādinā iriyāpatho niyamito.",
  "tika-vin01t2:986_4": "Tenāha “visaṅketo hotī”ti.",
  "tika-vin01t2:987_0": "“Dīghaṃ mārehī”ti vuttepi dīghasaṇṭhānānaṃ bahubhāvato itthannāmaṃ evarūpañca dīghanti aññesaṃ asādhāraṇalakkhaṇena",
  "tika-vin01t2:987_1": "aniddiṭṭhattā “aniyametvā āṇāpetī”ti vuttaṃ.",
  "tika-vin01t2:987_2": "Tenevāha “yaṃ kiñci tādisaṃ māretī”ti.",
  "tika-vin01t2:987_3": "Ettha ca “cittena bahūsu dīghasaṇṭhānesu ekaṃ niyametvā vuttepi vācāya aniyamitattā aññasmiṃ tādise mārite natthi visaṅketo”ti vadanti.",
  "tika-vin01t2:987_4": "Parapāṇimhi pāṇasaññitālakkhaṇassa aṅgassa abhāvato nevatthi pāṇātipātoti āha “āṇāpako muccatī”ti.",
  "tika-vin01t2:987_5": "Yadi evaṃ okāsaniyame sati kathaṃ pāṇātipātoti?",
  "tika-vin01t2:987_6": "Okāsaṃ niyamentassa tasmiṃ okāse nisinnassa jīvitindriyaṃ ārammaṇaṃ hotīti gahetabbaṃ.",
  "tika-vin01t2:987_7": "Okāsañhi niyametvā niddisanto tasmiṃ okāse nisinnaṃ mārāpetukāmo hoti,",
  "tika-vin01t2:987_8": "sayaṃ pana tadā tattha natthi,",
  "tika-vin01t2:987_9": "tasmā okāsena saha attano jīvitindriyaṃ ārammaṇaṃ na hotīti vadanti.",
  "tika-vin01t2:988_0": "Adhiṭṭhāyāti mātikāvasena āṇattikapayogakathāvaṇṇanā niṭṭhitā.",
  "tika-vin01t2:989_0": "Dūtakathāvaṇṇanā",
  "tika-vin01t2:990_0": "Evaṃ āṇāpentassa ācariyassa tāva dukkaṭanti sace sā āṇatti yathādhippāyaṃ na gacchati,",
  "tika-vin01t2:990_1": "ācariyassa āṇattikkhaṇe dukkaṭaṃ.",
  "tika-vin01t2:990_2": "Sace pana sā āṇatti yathādhippāyaṃ gacchati,",
  "tika-vin01t2:990_3": "yaṃ parato thullaccayaṃ vuttaṃ,",
  "tika-vin01t2:990_4": "āṇattikkhaṇe tadeva hoti.",
  "tika-vin01t2:990_5": "Atha so taṃ avassaṃ ghāteti,",
  "tika-vin01t2:990_6": "yaṃ parato “sabbesaṃ āpatti pārājikassā”ti vuttaṃ,",
  "tika-vin01t2:990_7": "tato imassa taṅkhaṇeyeva pārājikaṃ hotīti evamettha attho gahetabbo.",
  "tika-vin01t2:990_8": "Ācariyena pana heṭṭhā adinnādānakathāyaṃ vuttanayeneva ayamattho sakkā viññātunti idha na vutto.",
  "tika-vin01t2:990_9": "Vuttañhi tattha “āpatti dukkaṭassāti evaṃ āṇāpentassa ācariyassa tāva dukkaṭaṃ.",
  "tika-vin01t2:990_10": "Sace pana sā āṇatti yathādhippāyaṃ gacchati,",
  "tika-vin01t2:990_11": "yaṃ parato thullaccayaṃ vuttaṃ,",
  "tika-vin01t2:990_12": "āṇattikkhaṇe tadeva hoti.",
  "tika-vin01t2:990_13": "Atha taṃ bhaṇḍaṃ avassaṃ hāriyaṃ hoti,",
  "tika-vin01t2:990_14": "yaṃ parato ‘sabbesaṃ āpatti pārājikassā’ti vuttaṃ,",
  "tika-vin01t2:990_15": "tato imassa taṅkhaṇeyeva pārājikaṃ hotīti ayaṃ yutti sabbattha veditabbā”ti.",
  "tika-vin01t2:990_16": "Tesampi dukkaṭanti ārocanapaccayā dukkaṭaṃ.",
  "tika-vin01t2:990_17": "Paṭiggahitamatteti ettha avassaṃ ce paṭiggaṇhāti,",
  "tika-vin01t2:990_18": "tato pubbeva ācariyassa thullaccayaṃ,",
  "tika-vin01t2:990_19": "na pana paṭiggahiteti daṭṭhabbaṃ.",
  "tika-vin01t2:990_20": "Kasmā panassa thullaccayanti āha “mahājano hi tena pāpe niyojito”ti.",
  "tika-vin01t2:991_0": "Mūlaṭṭhasseva dukkaṭanti idaṃ mahāaṭṭhakathāyaṃ āgatanayadassanamattaṃ,",
  "tika-vin01t2:991_1": "na pana taṃ ācariyassa adhippetaṃ.",
  "tika-vin01t2:991_2": "Tenāha “evaṃ sante”tiādi,",
  "tika-vin01t2:991_3": "evaṃ mahāaṭṭhakathāyaṃ vuttanayena atthe satīti attho.",
  "tika-vin01t2:991_4": "Paṭiggahaṇe āpattiyeva na siyāti vadhakassa “sādhu suṭṭhū”ti māraṇapaṭiggahaṇe dukkaṭāpatti na siyā,",
  "tika-vin01t2:991_5": "evaṃ anoḷārikavisayepi tāva dukkaṭaṃ hoti,",
  "tika-vin01t2:991_6": "kimaṅgaṃ pana māraṇapaṭiggahaṇeti dassanatthaṃ sañcarittapaṭiggahaṇādi nidassitaṃ.",
  "tika-vin01t2:991_7": "“Aho vata itthannāmo hato assā”ti evaṃ maraṇābhinandanepi dukkaṭe sati pageva māraṇapaṭiggahaṇeti adhippāyo.",
  "tika-vin01t2:991_8": "Paṭiggaṇhantassevetaṃ dukkaṭanti avadhāraṇena visaṅketattā imassa paṭiggahaṇapaccayā mūlaṭṭhassa nattheva āpattīti dasseti.",
  "tika-vin01t2:991_9": "Keci pana “idha vuttadukkaṭaṃ paṭiggaṇhantassevāti ettakameva avadhāraṇena dassitaṃ,",
  "tika-vin01t2:991_10": "na pana mūlaṭṭhassa mahāaṭṭhakathāyaṃ vuttadukkaṭaṃ paṭikkhitta”nti vadanti.",
  "tika-vin01t2:991_11": "Purimanayeti samanantarātīte avisakkiyadūtaniddese.",
  "tika-vin01t2:991_12": "Etanti dukkaṭaṃ.",
  "tika-vin01t2:991_13": "Yadi evaṃ kasmā pāḷiyaṃ na vuttanti āha “okāsābhāvenā”ti.",
  "tika-vin01t2:991_14": "Tattha mūlaṭṭhassa thullaccayavacanato paṭiggaṇhantassa dukkaṭaṃ vattuṃ okāso natthīti okāsābhāvena na vuttaṃ,",
  "tika-vin01t2:991_15": "na pana abhāvatoti adhippāyo.",
  "tika-vin01t2:992_0": "Āṇattikkhaṇe puthujjanoti ettha anāgate voropetabbajīvitindriyavasena atthasādhikacetanāya pavattattā arahantaghātako jātoti daṭṭhabbaṃ.",
  "tika-vin01t2:993_0": "Dūtakathāvaṇṇanā niṭṭhitā.",
  "tika-vin01t2:994_0": "175.",
  "tika-vin01t2:994_1": "Sayaṃ saṅghattherattā “upaṭṭhānakāle”ti vuttaṃ.",
  "tika-vin01t2:994_2": "Vācāya vācāya dukkaṭanti “yo koci mama vacanaṃ sutvā imaṃ dhāretū”ti iminā adhippāyena avatvā kevalaṃ",
  "tika-vin01t2:994_3": "maraṇābhinandanavaseneva vuttattā “corāpi nāma taṃ na hanantī”tiādivācāsupi dukkaṭameva vuttaṃ.",
  "tika-vin01t2:994_4": "Ayamattho etena vuttoti yathā so jānātīti sambandho.",
  "tika-vin01t2:994_5": "Vākyabhedanti vacībhedaṃ.",
  "tika-vin01t2:994_6": "Dvinnaṃ uddissāti dve uddissa,",
  "tika-vin01t2:994_7": "dvinnaṃ vā maraṇaṃ uddissa.",
  "tika-vin01t2:994_8": "Ubho uddissa maraṇaṃ saṃvaṇṇentassa cetanāya ekattepi “dve pāṇātipātā”ti vattabbabhāvato balavabhāvaṃ",
  "tika-vin01t2:994_9": "āpajjitvā paṭisandhivipākasamanantaraṃ pavattiyaṃ anekāsupi jātīsu aparāpariyacetanāvasena dukkhuppādanato",
  "tika-vin01t2:994_10": "mahāvipākattā “akusalarāsī”ti vuttaṃ.",
  "tika-vin01t2:994_11": "Bahū uddissa maraṇasaṃvaṇṇanepi eseva nayo.",
  "tika-vin01t2:995_0": "Evanti “sīsaṃ vā chinditvā papāte vā papatitvā”tiādinā.",
  "tika-vin01t2:995_1": "Ārocitamatteti vuttamatte.",
  "tika-vin01t2:995_2": "Yathā ariyamaggakkhaṇe cattāro satipaṭṭhānā cattāro sammappadhānā ca kiccavasena ijjhanti,",
  "tika-vin01t2:995_3": "evaṃ cetanāya ekattepi kiccavasena anekā pāṇātipātā ijjhantīti āha “tattakā pāṇātipātā”ti.",
  "tika-vin01t2:995_4": "Yathā hi attānaṃ sataṃ katvā dassetukāmassa “sataṃ homi sataṃ homī”ti kataparikammavasena laddhapaccuppannaparittārammaṇaṃ",
  "tika-vin01t2:995_5": "abhiññācittaṃ satantogadhānaṃ vaṇṇesu ekassa vaṇṇaṃ ārammaṇaṃ katvāpi sataṃ nipphādeti,",
  "tika-vin01t2:995_6": "yathā ca ekassa maraṇe pavattamānāpi vadhakacetanā sakalasarīre uppajjamānaṃ nirujjhamānañca sakalampi",
  "tika-vin01t2:995_7": "jīvitindriyaṃ ekappahāreneva ālambitumasakkuṇeyyattā ṭhānappattaṃ ekadesappavattaṃ jīvitindriyaṃ ārammaṇaṃ",
  "tika-vin01t2:995_8": "katvā ārammaṇabhūtaṃ sakalampi jīvitindriyaṃ vināseti,",
  "tika-vin01t2:995_9": "evameva paccuppannaparittārammaṇāya vadhakacetanāya māretukāmatāya pariggahitasattesu ekasseva jīvitindriye",
  "tika-vin01t2:995_10": "ārammaṇe katepi kiccanipphattivasena sabbepi māritāva honti.",
  "tika-vin01t2:996_0": "176.",
  "tika-vin01t2:996_1": "Yesaṃ hatthatoti yesaṃ ñātakapavāritānaṃ hatthato.",
  "tika-vin01t2:996_2": "Tesaṃ mūlaṃ datvā muccatīti idaṃ tena katapayogassa puna pākatikabhāvāpādanaṃ avasānaṃ pāpetvā dassetuṃ vuttaṃ.",
  "tika-vin01t2:996_3": "“Mūlena kītaṃ pana potthakaṃ potthakasāmikānaṃ datvā muccatiyevā”ti tīsupi gaṇṭhipadesu vuttaṃ.",
  "tika-vin01t2:996_4": "Kenaci pana “sace potthakaṃ sāmikānaṃ datvā mūlaṃ na gaṇhāti,",
  "tika-vin01t2:996_5": "na muccati attaniyabhāvato amocitattā”ti vatvā bahudhā papañcitaṃ,",
  "tika-vin01t2:996_6": "na taṃ sārato paccetabbaṃ.",
  "tika-vin01t2:996_7": "Potthakasāmikānañhi potthake dinne aññena kataṃ paṭilabhitvā attanā katapayogassa nāsitattā kathaṃ so na mucceyya,",
  "tika-vin01t2:996_8": "na ca pariccattassa attaniyabhāvo diṭṭhoti.",
  "tika-vin01t2:996_9": "Gaṇṭhipade pana “sace mūlena kīto hoti,",
  "tika-vin01t2:996_10": "potthakasāmikānaṃ potthakaṃ,",
  "tika-vin01t2:996_11": "yesaṃ hatthato mūlaṃ gahitaṃ,",
  "tika-vin01t2:996_12": "tesaṃ mūlaṃ datvā muccatīti kasmā vuttaṃ.",
  "tika-vin01t2:996_13": "Potthakanimittaṃ mūlassa gahitattā akappiyametaṃ.",
  "tika-vin01t2:996_14": "Yadi hi potthakasāmikassa potthakaṃ datvā sayameva mūlaṃ gaṇheyya,",
  "tika-vin01t2:996_15": "akappiyameva taṃ.",
  "tika-vin01t2:996_16": "Athāpi potthakasāmikassa santikā mūlaṃ aggahetvā sayameva taṃ potthakaṃ jhāpeyya,",
  "tika-vin01t2:996_17": "tathāpi aññā yena saddhādeyyavinipātane āpatti,",
  "tika-vin01t2:996_18": "tasmā evamāhā”ti vuttaṃ,",
  "tika-vin01t2:996_19": "tampi na sārato paccetabbaṃ.",
  "tika-vin01t2:996_20": "Tasmā gaṇṭhipadesu vuttanayovettha sārato daṭṭhabbo.",
  "tika-vin01t2:996_21": "“Maraṇavaṇṇaṃ likhissāmā”ti ekajjhāsayā hutvāti idaṃ tathā karonte sandhāya vuttaṃ,",
  "tika-vin01t2:996_22": "evaṃ pana asaṃvidahitvāpi maraṇādhippāyena tasmiṃ potthake vuttavidhiṃ karontassa pārājikameva.",
  "tika-vin01t2:997_0": "Pamāṇeti attanā sallakkhite pamāṇe.",
  "tika-vin01t2:997_1": "Tacchetvāti unnatappadesaṃ tacchetvā.",
  "tika-vin01t2:997_2": "Paṃsupacchinti sabbantimaṃ paṃsupacchiṃ.",
  "tika-vin01t2:997_3": "“Ettakaṃ ala”nti niṭṭhāpetukāmatāya sabbantimapayogasādhikā cetanā sanniṭṭhāpakacetanā.",
  "tika-vin01t2:997_4": "Suttantikattherāti vinaye apakataññuno suttantabhāṇakā.",
  "tika-vin01t2:997_5": "Mahāaṭṭhakathācariyatthereyeva sandhāya “vinayaṃ te na jānantīti upahāsavasena suttantikattherāti vutta”ntipi vadanti.",
  "tika-vin01t2:997_6": "Ettha ca mahāaṭṭhakathāyaṃ “āvāṭe niṭṭhite patitvā marantu,",
  "tika-vin01t2:997_7": "aniṭṭhite mā marantū”ti iminā adhippāyena karontaṃ sandhāya sabbantimā sanniṭṭhāpakacetanā vuttā,",
  "tika-vin01t2:997_8": "mahāpaccarisaṅkhepaṭṭhakathāsu pana paṭhamappahārato paṭṭhāya “imasmiṃ āvāṭe patitvā marantū”ti iminā",
  "tika-vin01t2:997_9": "adhippāyena karontassa yasmiṃ yasmiṃ payoge kate tattha patitā maranti,",
  "tika-vin01t2:997_10": "taṃtaṃpayogasādhikaṃ sanniṭṭhāpakacetanaṃ sandhāya “ekasmimpi kudālappahāre dinne”tiādi vuttanti tīsupi gaṇṭhipadesu vuttaṃ.",
  "tika-vin01t2:997_11": "Tasmā tena tena pariyāyena aṭṭhakathāvādānaṃ aññamaññāvirodho yutto.",
  "tika-vin01t2:997_12": "Atha vā mahāaṭṭhakathāyaṃ ekasmiṃyeva divase avūpasanteneva payogena khaṇitvā niṭṭhāpentaṃ sandhāya sabbantimā sanniṭṭhāpakacetanā vuttā,",
  "tika-vin01t2:997_13": "itarāsu pana “imasmiṃ patitvā marantū”ti adhippāyena ekasmiṃ divase kiñci khaṇitvā aparasmimpi divase",
  "tika-vin01t2:997_14": "tatheva kiñci kiñci khaṇitvā niṭṭhāpentaṃ sandhāya vuttanti.",
  "tika-vin01t2:997_15": "Evampi aṭṭhakathānaṃ aññamaññāvirodho yuttoti amhākaṃ khanti.",
  "tika-vin01t2:998_0": "Attano dhammatāyāti ajānitvā pakkhalitvā vā.",
  "tika-vin01t2:998_1": "Arahantāpi saṅgahaṃ gacchantīti aññehi pātiyamānānaṃ amaritukāmānampi arahantānaṃ maraṇaṃ sambhavatīti vuttaṃ.",
  "tika-vin01t2:998_2": "Purimanayeti “maritukāmā idha marissantī”ti vuttanaye.",
  "tika-vin01t2:998_3": "Tattha patitaṃ bahi nīharitvāti ettha “imasmiṃ āvāṭeyeva marantūti niyamābhāvato bahi nīharitvā māritepi pārājikaṃ vuttaṃ.",
  "tika-vin01t2:998_4": "Āvāṭe patitvā thokaṃ cirāyitvā gacchantaṃ gahetvā mārite āvāṭasmiṃyeva aggahitattā pārājikaṃ na hotī”ti vadanti,",
  "tika-vin01t2:998_5": "taṃ pana aṭṭhakathāyaṃ “patitappayogena gahitattā”ti vuttahetussa idhāpi sambhavato vīmaṃsitvā gahetabbaṃ.",
  "tika-vin01t2:998_6": "Amaritukāmā vātipi adhippāyassa sambhavato opapātike uttarituṃ asakkuṇitvā matepi pārājikaṃ vuttaṃ.",
  "tika-vin01t2:998_7": "Nibbattitvāti vuttattā patanaṃ na dissatīti ce?",
  "tika-vin01t2:998_8": "Opapātikassa tattha nibbattiyeva patananti natthi virodho.",
  "tika-vin01t2:998_9": "Yasmā mātuyā patitvā parivattitaliṅgāya matāya so mātughātako hoti,",
  "tika-vin01t2:998_10": "na kevalaṃ manussapurisaghātako,",
  "tika-vin01t2:998_11": "tasmā patitasseva vasena āpattīti adhippāyena “patanarūpaṃ pamāṇa”nti vuttaṃ.",
  "tika-vin01t2:998_12": "Idaṃ pana akāraṇaṃ.",
  "tika-vin01t2:998_13": "“Manussabhūtaṃ mātaraṃ vā pitaraṃ vā api parivattaliṅgaṃ jīvitā voropentassa kammaṃ ānantariyaṃ hotī”ti ettakameva hi aṭṭhakathāyaṃ vuttaṃ.",
  "tika-vin01t2:999_0": "Tattha ca liṅge parivattepi so eva ekakammanibbatto bhavaṅgappabandho jīvitindriyappabandho ca,",
  "tika-vin01t2:999_1": "na aññoti “api parivattaliṅga”nti vuttaṃ.",
  "tika-vin01t2:999_2": "Yo hi liṅge aparivatte tasmiṃ attabhāve bhavaṅgajīvitindriyappabandho,",
  "tika-vin01t2:999_3": "so eva parivattepi liṅge taṃyeva ca upādāya ekajātisamaññā.",
  "tika-vin01t2:999_4": "Na cettha bhāvakalāpagatajīvitindriyassa vasena codanā kātabbā tadaññasseva adhippetattā.",
  "tika-vin01t2:999_5": "Tañhi tattha avicchedavuttiyā pabandhavohāraṃ labhati,",
  "tika-vin01t2:999_6": "itarampi vā bhāvānupālatāsāmaññenāti anokāsāva codanā.",
  "tika-vin01t2:999_7": "Tasmā parivattepi liṅge tasseva ekakammanibbattassa santānassa jīvitā voropanato vohārabhedato so itthighātako vā hotu purisaghātako vā,",
  "tika-vin01t2:999_8": "ānantariyakammato na muccatīti ettakameva tattha vattabbaṃ.",
  "tika-vin01t2:999_9": "Idha pana yaṃyaṃjātikā sattā honti,",
  "tika-vin01t2:999_10": "te maraṇasamaye attano attano jātirūpeneva maranti,",
  "tika-vin01t2:999_11": "nāññarūpena,",
  "tika-vin01t2:999_12": "jātivaseneva ca pācittiyathullaccayapārājikehi bhavitabbaṃ.",
  "tika-vin01t2:999_13": "Tasmā nāgo vā supaṇṇo vā yakkharūpena vā petarūpena vā patitvā attano tiracchānarūpena marati,",
  "tika-vin01t2:999_14": "tattha pācittiyameva yuttaṃ,",
  "tika-vin01t2:999_15": "na thullaccayaṃ tiracchānagatasseva matattā.",
  "tika-vin01t2:999_16": "Teneva dutiyattheravāde maraṇarūpaṃ pamāṇaṃ,",
  "tika-vin01t2:999_17": "tasmā pācittiyanti vuttaṃ.",
  "tika-vin01t2:999_18": "Ayameva ca vādo yuttataro,",
  "tika-vin01t2:999_19": "teneva so pacchā vutto.",
  "tika-vin01t2:1000_0": "Imināva nayena manussaviggahe nāgasupaṇṇasadise tiracchānagate patitvā attano rūpena mate pācittiyena bhavitabbaṃ.",
  "tika-vin01t2:1000_1": "Evaṃ sante pāḷiyaṃ “yakkho vā peto vā tiracchānagatamanussaviggaho vā tasmiṃ patati,",
  "tika-vin01t2:1000_2": "āpatti dukkaṭassa.",
  "tika-vin01t2:1000_3": "Patite dukkhā vedanā uppajjati,",
  "tika-vin01t2:1000_4": "āpatti dukkaṭassa. Marati,",
  "tika-vin01t2:1000_5": "āpatti thullaccayassā”ti kasmā vuttanti ce?",
  "tika-vin01t2:1000_6": "Tattha keci vadanti –",
  "tika-vin01t2:1000_7": "yakkho vā peto vāti paṭhamaṃ sakarūpeneva ṭhite yakkhapete dassetvā puna aññarūpenapi ṭhite teyeva yakkhapete",
  "tika-vin01t2:1000_8": "dassetuṃ “tiracchānagatamanussaviggaho vā”ti vuttaṃ,",
  "tika-vin01t2:1000_9": "na pana tādisaṃ tiracchānagataṃ visuṃ dassetuṃ.",
  "tika-vin01t2:1000_10": "Tasmā tiracchānagataviggaho vā manussaviggaho vā yakkho vā peto vāti evamettha yojanā kātabbāti.",
  "tika-vin01t2:1000_11": "Gaṇṭhipadesu pana tīsupi “pāḷiyaṃ manussaviggahena ṭhitatiracchānagatānaṃ āveṇikaṃ katvā thullaccayaṃ vuttaṃ viya dissatī”ti kathitaṃ.",
  "tika-vin01t2:1000_12": "Yakkharūpapetarūpena matepi eseva nayoti iminā maraṇarūpasseva pamāṇattā thullaccayaṃ atidissati.",
  "tika-vin01t2:1001_0": "Mudhāti amūlena,",
  "tika-vin01t2:1001_1": "kiñci mūlaṃ aggahetvāti vuttaṃ hoti.",
  "tika-vin01t2:1001_2": "So niddosoti tena tattha katapayogassa abhāvato.",
  "tika-vin01t2:1001_3": "Yadi pana sopi tattha kiñci kiñci karoti,",
  "tika-vin01t2:1001_4": "na muccatiyevāti dassento āha “evaṃ patitā”tiādi.",
  "tika-vin01t2:1001_5": "Tattha evanti evaṃ mayā kateti attho.",
  "tika-vin01t2:1001_6": "Na nassissantīti adassanaṃ na gamissanti,",
  "tika-vin01t2:1001_7": "na palāyissantīti adhippāyo.",
  "tika-vin01t2:1001_8": "Vippaṭisāre uppanneti mūlaṭṭhaṃ sandhāya vuttaṃ.",
  "tika-vin01t2:1001_9": "Yadi pana pacchimopi labhitvā tattha vuttappakāraṃ kiñci katvā puna vippaṭisāre uppanne evaṃ karoti,",
  "tika-vin01t2:1001_10": "tassapi eseva nayo.",
  "tika-vin01t2:1001_11": "Paṃsumhi patitvā maratīti abhinavapūrite paṃsumhi pāde pavesetvā uddharituṃ asakkonto tattheva patitvā marati.",
  "tika-vin01t2:1001_12": "Jātapathavī jātāti idaṃ sabbathā matthakappattaṃ thirabhāvaṃ dassetuṃ vuttaṃ.",
  "tika-vin01t2:1001_13": "Paṃsunā pūrentena pana pādadaṇḍādīhi maddanatāḷanādinā suṭṭhutaraṃ thirabhāvaṃ āpādetvā pakatipathaviyā",
  "tika-vin01t2:1001_14": "nibbisese kate jātapathavīlakkhaṇaṃ appattepi muccatiyeva.",
  "tika-vin01t2:1001_15": "Opātaṃ haratīti ettha pokkharaṇīsadisattā muccati.",
  "tika-vin01t2:1002_0": "Hatthā muttamatteti oḍḍetvā hatthato muttamatte.",
  "tika-vin01t2:1002_1": "Vatiṃ katvāti ettha yadi so pāse vuttappakāraṃ kañci visesaṃ na karoti,",
  "tika-vin01t2:1002_2": "attanā katavatiyā viddhaṃsitāya muccati.",
  "tika-vin01t2:1002_3": "Thaddhataraṃ vā pāsayaṭṭhiṃ ṭhapetīti thirabhāvatthaṃ aparāya pāsayaṭṭhiyā saddhiṃ bandhitvā vā tameva",
  "tika-vin01t2:1002_4": "vā sithilabhūtaṃ thaddhataraṃ bandhitvā ṭhapeti.",
  "tika-vin01t2:1002_5": "Daḷhataraṃ vā thirataraṃ vāti etthāpi eseva nayo.",
  "tika-vin01t2:1002_6": "Khāṇukanti pāsayaṭṭhibandhanakhāṇukaṃ.",
  "tika-vin01t2:1002_7": "Sabbattheva māraṇatthāya katappayogattā na muccati.",
  "tika-vin01t2:1002_8": "Vippaṭisāre uppanneti mūlaṭṭhasseva vippaṭisāre uppanne.",
  "tika-vin01t2:1003_0": "Tena alātena…pe…",
  "tika-vin01t2:1003_1": "na muccatīti ettha “pubbe katappayogaṃ vināsetvā pacchā kusalacittena payoge katepi na muccatīti idaṃ",
  "tika-vin01t2:1003_2": "sandhāya gantabba”nti tīsupi gaṇṭhipadesu vuttaṃ.",
  "tika-vin01t2:1003_3": "Ayaṃ panettha adhippāyo yutto siyā –",
  "tika-vin01t2:1003_4": "āditoyeva māraṇatthāya katappayogattā katapariyositāya pāsayaṭṭhiyā tappaccayā ye ye sattā marissanti,",
  "tika-vin01t2:1003_5": "tesaṃ tesaṃ vasena paṭhamataraṃyeva pāṇātipātakammasiddhito pacchā kusalacittena aññathā katepi na muccatīti.",
  "tika-vin01t2:1003_6": "Rajjuketi khuddakarajjuke.",
  "tika-vin01t2:1003_7": "Sayaṃ vaṭṭitanti bahurajjuke ekato katvā attanā vaṭṭitaṃ.",
  "tika-vin01t2:1003_8": "Ubbaṭṭetvāti te rajjuke visuṃ visuṃ katvā.",
  "tika-vin01t2:1003_9": "Garukataraṃ karotīti atibhāriyaṃ karoti.",
  "tika-vin01t2:1003_10": "Pariyesitvā katanti araññaṃ gantvā rukkhaṃ chinditvā tacchetvā kataṃ.",
  "tika-vin01t2:1004_0": "177.",
  "tika-vin01t2:1004_1": "Ālambanarukkho vāti tatthajātakaṃ sandhāya vuttaṃ.",
  "tika-vin01t2:1004_2": "Tadatthamevāti māraṇatthameva.",
  "tika-vin01t2:1004_3": "Visamaṇḍalanti mañcapīṭhādīsu ālittaṃ visamaṇḍalaṃ.",
  "tika-vin01t2:1004_4": "Vatvā asiṃ upanikkhipatīti ettha mukhena avatvā vuttappakāraṃ manasā cintetvā upanikkhipanepi eseva nayo.",
  "tika-vin01t2:1004_5": "Purimanayenāti “yesaṃ hatthato mūlaṃ gahita”ntiādinā.",
  "tika-vin01t2:1004_6": "Sarīrassa virūpabhāvakaraṇato kuṭṭhādi visabhāgarogo nāma,",
  "tika-vin01t2:1004_7": "jīvitappavattiyā vā asabhāgattā ananukūlattā gaṇḍapiḷakādi yo koci jīvitappavattipaccanīko visabhāgarogo.",
  "tika-vin01t2:1005_0": "178.",
  "tika-vin01t2:1005_1": "Paraṃ vā amanāparūpanti ettha amanāpaṃ rūpaṃ etassāti amanāparūpoti bāhiratthasamāso daṭṭhabbo.",
  "tika-vin01t2:1005_2": "Manāpiyepi eseva nayoti etena manāpikaṃ rūpaṃ upasaṃharatīti ettha paraṃ vā manāparūpaṃ tassa samīpe ṭhapeti,",
  "tika-vin01t2:1005_3": "attanā vā manāpiyena rūpena samannāgato tiṭṭhatītiādi yojetabbanti dasseti.",
  "tika-vin01t2:1005_4": "Teneva aññatarasmiṃ gaṇṭhipade vuttaṃ –",
  "tika-vin01t2:1006_0": "“Mamālābhena esitthī, maratūti samīpago;",
  "tika-vin01t2:1007_0": "Duṭṭhacitto sace yāti, hoti so itthimārako.",
  "tika-vin01t2:1008_0": "“Bhikkhatthāya sace yāti, jānantopi na mārako;",
  "tika-vin01t2:1009_0": "Anatthiko hi so tassā, maraṇena upekkhako”ti.",
  "tika-vin01t2:1010_0": "Aparampi tattheva vuttaṃ –",
  "tika-vin01t2:1011_0": "“Viyogena ca me jāyā, jananī ca na jīvati;",
  "tika-vin01t2:1012_0": "Iti jānaṃ viyuñjanto, tadatthī hoti mārako.",
  "tika-vin01t2:1013_0": "“Pabbajjādinimittañce, yāti jānaṃ na mārako;",
  "tika-vin01t2:1014_0": "Anatthiko hi so tesaṃ, maraṇena upekkhako”ti.",
  "tika-vin01t2:1015_0": "Alaṅkaritvā upasaṃharatīti “alābhakena sussitvā maratū”ti iminā adhippāyena upasaṃharati.",
  "tika-vin01t2:1015_1": "Teneva “sace uttasitvā marati,",
  "tika-vin01t2:1015_2": "visaṅketo”ti vuttaṃ.",
  "tika-vin01t2:1015_3": "Alābhakena sussitvā maratīti ettha ca pārājikanti pāṭhaseso daṭṭhabbo.",
  "tika-vin01t2:1015_4": "Kuṇapagandhā cāti ahiādikuṇapānaṃ gandhā.",
  "tika-vin01t2:1015_5": "Haṃsapupphanti haṃsādīnaṃ pakkhalomaṃ sandhāya vadati.",
  "tika-vin01t2:1016_0": "179.",
  "tika-vin01t2:1016_1": "Asañciccāti idaṃ maraṇasaṃvattanikaupakkamassa asallakkhaṇaṃ sandhāya vuttanti āha “iminā upakkamenā”tiādi.",
  "tika-vin01t2:1016_2": "Ajānantassāti idaṃ pana maraṇasaṃvattanikaupakkamakaraṇassa ajānanaṃ sandhāya vuttanti āha “iminā ayaṃ marissatī”tiādi.",
  "tika-vin01t2:1016_3": "Namaraṇādhippāyassāti idaṃ upakkamaṃ jānantassapi maraṇādhippāyassa abhāvaṃ sandhāya vuttanti āha “maraṇaṃ anicchantassā”tiādi.",
  "tika-vin01t2:1017_0": "Padabhājanīyavaṇṇanā niṭṭhitā.",
  "tika-vin01t2:1018_0": "Pakiṇṇakakathāvaṇṇanā",
  "tika-vin01t2:1019_0": "Domanassacitteneva bhaṇatīti iminā sanniṭṭhāpakacetanā dukkhavedanāya sampayuttā evāti dasseti.",
  "tika-vin01t2:1019_1": "Sukhabahulatāya hi rājāno hasamānāpi “ghātethā”ti vadanti,",
  "tika-vin01t2:1019_2": "hāso pana nesaṃ anatthavūpasamādiaññavisayoti sanniṭṭhāpakacetanā dukkhavedanāya sampayuttā eva.",
  "tika-vin01t2:1019_3": "Sati pana domanasse kathaṃ taṃ nappakāsatīti āha “sukhavokiṇṇattā”tiādi,",
  "tika-vin01t2:1019_4": "pubbāpariyavasena ubhosu passesu uppajjanakasukhehi ākiṇṇattā uppannassa ca domanassassa anuppabandhanena",
  "tika-vin01t2:1019_5": "pavattiyā abhāvato tadā uppannampi domanassaṃ nappakāsatīti attho.",
  "tika-vin01t2:1020_0": "Vinītavatthuvaṇṇanā",
  "tika-vin01t2:1021_0": "180.",
  "tika-vin01t2:1021_1": "Maraṇatthikāva hutvāti imassa kāyassa bhedena saggapāpanādhippāyattā atthato maraṇatthikāva hutvā.",
  "tika-vin01t2:1021_2": "Maraṇatthikabhāvaṃ ajānantāti evaṃ adhippāyino maraṇatthikā nāma hontīti attano maraṇatthikabhāvaṃ ajānantā.",
  "tika-vin01t2:1021_3": "Na hi te attano cittappavattiṃ na jānanti.",
  "tika-vin01t2:1021_4": "Vohāravasenāti pubbabhāgavohāravasena,",
  "tika-vin01t2:1021_5": "maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṃ viya na hotīti adhippāyo.",
  "tika-vin01t2:1021_6": "Yathāyunāti vuttamevatthaṃ yathānusandhināti pariyāyantarena vuttaṃ,",
  "tika-vin01t2:1021_7": "yathānusandhinā yathāyuparicchedenāti vuttaṃ hoti.",
  "tika-vin01t2:1021_8": "Atha vā yathānusandhināti yathānuppabandhena,",
  "tika-vin01t2:1021_9": "yāva tasmiṃ bhave santānassa anuppabandho avicchinnappavatti hoti,",
  "tika-vin01t2:1021_10": "tāva ṭhatvāti vuttaṃ hoti.",
  "tika-vin01t2:1022_0": "Appaṭivekkhitvāti anupaparikkhitvā.",
  "tika-vin01t2:1022_1": "Uddhaṃ vā adho vā saṅkamantīti pacchā āgatānaṃ okāsadānatthaṃ nisinnapāḷiyā uddhaṃ vā adho vā gacchanti.",
  "tika-vin01t2:1022_2": "Paccavekkhaṇakiccaṃ natthīti pacchā āgatehi upaparikkhaṇakiccaṃ natthi.",
  "tika-vin01t2:1022_3": "Heṭṭhā kismiñci vijjamāne sāṭakaṃ vali na gaṇhātīti āha “tasmiṃ vali na paññāyatī”ti.",
  "tika-vin01t2:1022_4": "Paṭivekkhaṇañcedaṃ gihīnaṃ santakeyevāti daṭṭhabbaṃ.",
  "tika-vin01t2:1023_0": "Pāḷiyaṃ musale ussiteti aññamaññaṃ upatthambhetvā dvīsu musalesu ussitesūti attho.",
  "tika-vin01t2:1023_1": "Udukkhalabhaṇḍikanti udukkhalatthāya ānītaṃ dārubhaṇḍaṃ.",
  "tika-vin01t2:1023_2": "Paṭibaddhanti bhojanapaṭibaddhaṃ,",
  "tika-vin01t2:1023_3": "bhojanantarāyanti vuttaṃ hoti.",
  "tika-vin01t2:1024_0": "181.",
  "tika-vin01t2:1024_1": "Aggakārikanti ettha kārikā-",
  "tika-vin01t2:1024_2": "saddassa bhāvavacanattā “aggakiriya”nti atthaṃ vatvāpi yasmā kiriyaṃ dātuṃ na sakkā,",
  "tika-vin01t2:1024_3": "tasmā dānasaṅkhātāya aggakiriyāya yuttaṃ piṇḍapātameva idha upacāravuttiyā “aggakiriyā”ti gahetabbanti āha “paṭhamaṃ laddhapiṇḍapāta”ntiādi.",
  "tika-vin01t2:1025_0": "182- 183.",
  "tika-vin01t2:1025_1": "Daṇḍamuggaranti nikhādanamuggaraṃ.",
  "tika-vin01t2:1025_2": "Vibhattibyattayenāti vibhattivipariṇāmena.",
  "tika-vin01t2:1025_3": "Visesādhigamoti samādhi vipassanā ca ativiya pākaṭattā “hatthappatto viya dissatī”ti vuttaṃ.",
  "tika-vin01t2:1025_4": "Upacchindatīti “visesādhigamassa vikkhepo mā hotū”ti āhāraṃ upacchindati.",
  "tika-vin01t2:1025_5": "Visesādhigamanti lokuttaradhammapaṭilābhaṃ.",
  "tika-vin01t2:1025_6": "Byākaritvāti ārocetvā.",
  "tika-vin01t2:1025_7": "Upacchindati,",
  "tika-vin01t2:1025_8": "na vaṭṭatīti yasmā sabhāgānaṃ lajjibhikkhūnaṃyeva ariyā attanā adhigatavisesaṃ tādise kāraṇe sati ārocenti,",
  "tika-vin01t2:1025_9": "te ca bhikkhū appatirūpāya anesanāya paccayaṃ na pariyesanti,",
  "tika-vin01t2:1025_10": "tasmā tehi pariyesitapaccaye kukkuccaṃ uppādetvā āhāraṃ upacchindituṃ na vaṭṭatīti attho.",
  "tika-vin01t2:1025_11": "Sabhāgānañhi byākatattā upacchindituṃ na labhati.",
  "tika-vin01t2:1025_12": "Te hi kappiyakhettaṃ.",
  "tika-vin01t2:1025_13": "Teneva “sabhāgānañhi lajjibhikkhūnaṃ kathetuṃ vaṭṭatī”ti idaṃ “upacchindati,",
  "tika-vin01t2:1025_14": "na vaṭṭatī”ti imassa kāraṇaṃ dassentena vuttanti tīsupi gaṇṭhipadesu vuttaṃ.",
  "tika-vin01t2:1026_0": "Atha vā visesādhigamaṃ byākaritvāti idaṃ visesassa adhigatabhāvadassanatthaṃ vuttaṃ.",
  "tika-vin01t2:1026_1": "Adhigamantarāyaṃ asaṅkanteneva ca āhārupacchedo kātabboti anuññātattā adhigatena na kātabboti dassetuṃ",
  "tika-vin01t2:1026_2": "“visesādhigamaṃ byākaritvā āhāraṃ upacchindati,",
  "tika-vin01t2:1026_3": "na vaṭṭatī”ti vuttaṃ.",
  "tika-vin01t2:1026_4": "Kiṃ pana ariyā attanā adhigatavisesaṃ aññesaṃ ārocentīti imissā codanāya “sabhāgānañhi lajjibhikkhūnaṃ kathetuṃ vaṭṭatī”ti vuttaṃ.",
  "tika-vin01t2:1026_5": "Ayamettha yuttataroti amhākaṃ khanti,",
  "tika-vin01t2:1026_6": "gaṇṭhipadepi ayamattho dassitoyevāti.",
  "tika-vin01t2:1026_7": "Bhaṇḍakaṃ dhovantāti cīvaraṃ dhovantā.",
  "tika-vin01t2:1026_8": "Dhovanadaṇḍakanti bhaṇḍadhovanadaṇḍaṃ.",
  "tika-vin01t2:1027_0": "184.",
  "tika-vin01t2:1027_1": "Ahaṃ kukkuccakoti “mama kiriyāya mareyya nu kho,",
  "tika-vin01t2:1027_2": "no vā”ti evaṃ jātakukkuccako.",
  "tika-vin01t2:1027_3": "Sabbatthāpi panettha evarūpesu vatthūsu amate thullaccayassa vuttattā tena katappayogena dukkhavedanā uppajjatu vā mā vā,",
  "tika-vin01t2:1027_4": "pārājikāya abhāvato bhagavato vacanena thullaccayamevāti vadanti.",
  "tika-vin01t2:1028_0": "185.",
  "tika-vin01t2:1028_1": "Gabbho patati etenāti gabbhapātanaṃ,",
  "tika-vin01t2:1028_2": "tādisaṃ bhesajjaṃ.",
  "tika-vin01t2:1028_3": "Tenāha “yena paribhuttenā”tiādi.",
  "tika-vin01t2:1028_4": "“Maraṇavaṇṇaṃ vā saṃvaṇṇeyyā”ti vuttattā pariyāyato āpattimokkho na hotīti āha “pariyāyo nāma natthī”ti.",
  "tika-vin01t2:1029_0": "Gabbhaṃ na gaṇhātīti gabbhaṃ na dhāreti.",
  "tika-vin01t2:1029_1": "Vātena pāṇakehi vā gabbho vinassanto kammaṃ vinā na nassatīti adhippāyena “dvīhākārehī”ti vuttaṃ.",
  "tika-vin01t2:1029_2": "Dīghanikāyaṭṭhakathāyaṃ pana “gabbho hi vātena pāṇakehi kammunā cāti tīhi kāraṇehi vinassatī”ti vatvā",
  "tika-vin01t2:1029_3": "“kammunā vinassante pana buddhāpi paṭibāhituṃ na sakkontī”ti vuttaṃ.",
  "tika-vin01t2:1029_4": "Tattha vātena pāṇakehi vā gabbhe vinassante na purimakammunā okāso kato,",
  "tika-vin01t2:1029_5": "apica tappaccayā kammaṃ vipaccati,",
  "tika-vin01t2:1029_6": "sayameva pana kammunā okāse kate na ekantena vāto pāṇakā vā apekkhitabbāti iminā adhippāyena kammassa visuṃ kāraṇabhāvo vuttoti daṭṭhabbaṃ.",
  "tika-vin01t2:1029_7": "Pāṇakā khāditvā antaradhāpentīti yojetabbaṃ.",
  "tika-vin01t2:1029_8": "Avijāyanatthāya bhesajjaṃ dentassa kucchiyaṃ uppajjitvā vinassissantīti iminā adhippāyena dinne opātakkhaṇanādīsu viya kammabaddho,",
  "tika-vin01t2:1029_9": "kucchiyaṃ na uppajjissantīti iminā pana adhippāyena dinne nevatthi kammabaddho.",
  "tika-vin01t2:1030_0": "Sahadhammikānanti ekassa satthuno sāsane sahasikkhamānadhammānaṃ.",
  "tika-vin01t2:1030_1": "Pañcannampi vivaṭṭanissitasīlattā “samasīlasaddhāpaññāna”nti vuttaṃ.",
  "tika-vin01t2:1030_2": "Ñātakapavāritaṭṭhānatoti attano tesaṃ vā ñātakapavāritaṭṭhānato.",
  "tika-vin01t2:1030_3": "Gilānassatthāya appavāritaṭṭhānatopi viññattiyā anuññātattā katāpi akatā viyāti akataviññatti, “vada, bhante,",
  "tika-vin01t2:1030_4": "paccayenā”ti evaṃ akatapavāraṇaṭṭhāne ca viññatti akataviññatti.",
  "tika-vin01t2:1031_0": "Paṭiyādiyatīti sampādeti.",
  "tika-vin01t2:1031_1": "Akātuṃ na vaṭṭatīti ettha dukkaṭaṃ vadanti.",
  "tika-vin01t2:1031_2": "Sahadhammikesu vuttanayenevāti “imesampi pañcannaṃ akataviññattiyāpi bhesajjaṃ kātuṃ vaṭṭatī”ti kurundaṭṭhakathāyaṃ vuttattā kathitaṃ.",
  "tika-vin01t2:1031_3": "Yāva ñātakā passantīti yāva tassa ñātakā passanti.",
  "tika-vin01t2:1031_4": "Pitu bhaginī pitucchā.",
  "tika-vin01t2:1031_5": "Mātu bhātā mātulo.",
  "tika-vin01t2:1031_6": "Nappahontīti kātuṃ na sakkonti.",
  "tika-vin01t2:1031_7": "Sacepi na yācantīti “yācituṃ dukkha”nti adhippāyena yadi na yācanti.",
  "tika-vin01t2:1031_8": "Ābhogaṃ katvāti idaṃ kattabbatādassanavasena vuttaṃ,",
  "tika-vin01t2:1031_9": "“ābhogaṃ pana akatvāpi dātuṃ vaṭṭatī”ti tīsupi gaṇṭhipadesu likhitaṃ.",
  "tika-vin01t2:1031_10": "Ete dasa ñātake ṭhapetvāti tesaṃ puttanattādayopi tappaṭibaddhattā ñātakā evāti tepi ettheva saṅgahitā.",
  "tika-vin01t2:1031_11": "Tena aññesanti iminā aññātakānaṃ gahaṇaṃ veditabbaṃ.",
  "tika-vin01t2:1031_12": "Tenevāha “etesaṃ puttaparamparāyā”tiādi.",
  "tika-vin01t2:1031_13": "Kulaparivaṭṭoti kulānaṃ paṭipāṭi,",
  "tika-vin01t2:1031_14": "kulaparamparāti vuttaṃ hoti.",
  "tika-vin01t2:1031_15": "“Mayhaṃ dassanti karissantī”ti paccāsāya karontassapi yācitvāpi gahetabbaṭṭhānatāya ñātakesu vejjakammaṃ vā kuladūsakāpatti vā na hotīti vadanti.",
  "tika-vin01t2:1031_16": "Sabbapadesupi vinicchayo veditabboti cūḷamātuyātiādīsu sabbapadesu “cūḷamātuyā sāmiko”tiādinā yojetvā heṭṭhā vuttanayena vinicchayo veditabbo.",
  "tika-vin01t2:1032_0": "Vuttanayena pariyesitvāti iminā “ñātisāmaṇerehi vā”tiādinā vuttamatthaṃ atidissati.",
  "tika-vin01t2:1032_1": "Apaccāsīsantenāti “mayhaṃ dassanti karissantī”ti evaṃ attano atthāya apaccāsīsantena.",
  "tika-vin01t2:1032_2": "Bhikkhusaṅghassa pana upakārakattaṃ paccāsīsantena kātuṃ vaṭṭati.",
  "tika-vin01t2:1032_3": "“Bhesajjaṃ ācikkhathā”ti vuttepi yathā “aññamaññaṃ pana kathā kātabbā”ti idaṃ pariyāyattā vaṭṭati,",
  "tika-vin01t2:1032_4": "evaṃ heṭṭhā vuttanayena “idañcidañca gahetvā karontī”ti iminā pariyāyena kathentassapi nevatthi dosoti ācariyā.",
  "tika-vin01t2:1033_0": "Vinayalakkhaṇaṃ ajānantassa anācariyassa tadanurūpavohārāsambhavato īdisassa lābhassa uppatti nāma natthīti “ācariyabhāgo nāmāya”nti vuttaṃ,",
  "tika-vin01t2:1033_1": "vinaye pakataññunā ācariyena labhitabbabhāgo ayanti vuttaṃ hoti.",
  "tika-vin01t2:1033_2": "Pupphapūjanatthāya dinnepi akappiyavohārena vidhānassa ayuttattā “kappiyavasenā”ti vuttaṃ,",
  "tika-vin01t2:1033_3": "“pupphaṃ āharathā”tiādinā kappiyavohāravasenāti attho.",
  "tika-vin01t2:1034_0": "Yadi “parittaṃ karothā”ti vutte karonti,",
  "tika-vin01t2:1034_1": "gihiveyyāvaccakaraṇaṭṭhāne tiṭṭhatīti “parittaṃ karotha,",
  "tika-vin01t2:1034_2": "bhanteti vutte na kātabba”nti vuttaṃ,",
  "tika-vin01t2:1034_3": "“bhaṇathā”ti vutte pana dhammakathāya ajjhesanaṭṭhāne ṭhitattā “kātabba”nti vuttaṃ.",
  "tika-vin01t2:1034_4": "Dhammañhi anajjhiṭṭhenapi kathetuṃ vaṭṭati,",
  "tika-vin01t2:1034_5": "pageva ajjhiṭṭhena.",
  "tika-vin01t2:1034_6": "Cāletvā suttaṃ parimajjitvāti parittaṃ karontena kātabbavidhiṃ dasseti.",
  "tika-vin01t2:1034_7": "Vihārato…pe…",
  "tika-vin01t2:1034_8": "dukkaṭanti aññātakānaṃyeva dadato dukkaṭaṃ.",
  "tika-vin01t2:1034_9": "No ce jānantīti yadi evaṃ vattuṃ na jānanti.",
  "tika-vin01t2:1034_10": "Udakanti dakkhiṇodakaṃ.",
  "tika-vin01t2:1034_11": "Pādesu apanītesu avamaṅgalasaññino hontīti āha “na pādā apanetabbā”ti.",
  "tika-vin01t2:1034_12": "Gantuṃ vaṭṭatīti “parivāratthāya āgacchantū”ti vuttepi evaṃ sallakkhetvā gantuṃ vaṭṭati.",
  "tika-vin01t2:1035_0": "Anāmaṭṭhapiṇḍapātoti apabbajitassa hatthato laddho attanā aññena vā pabbajitena aggahitaaggo piṇḍapāto.",
  "tika-vin01t2:1035_1": "Thālaketi iminā pattopi gahitoyevāti daṭṭhabbaṃ.",
  "tika-vin01t2:1035_2": "Dāmarikacorassāti rajjaṃ patthayamānassa pākaṭacorassa.",
  "tika-vin01t2:1035_3": "Coranāgavatthūti ettha “coranāgassa kira āmaṭṭhaṃ dento kujjhissati,",
  "tika-vin01t2:1035_4": "anāmaṭṭhaṃ na vaṭṭatīti thero pattaggahaṇahattheneva aggaṃ gahetvā patte bhattaṃ sabbamadāsi,",
  "tika-vin01t2:1035_5": "so tena tussi.",
  "tika-vin01t2:1035_6": "‘Ettakaṃ mayha’nti bhattassa ekapasseyeva thokaṃ ṭhapetvāpi puna tena saddhiṃ sabbampi dātuṃ vaṭṭatī”ti cūḷagaṇṭhipade vuttaṃ.",
  "tika-vin01t2:1036_0": "Āmisassa dhammassa ca alābhena attano parassa ca antare sambhavantassa chiddassa vivarassa bhedassa paṭisantharaṇaṃ pidahanaṃ gaṇhanaṃ paṭisanthāro.",
  "tika-vin01t2:1036_1": "Ayañhi lokasannivāso alabbhamānena āmisena ca dhammena cāti dvīhi chiddo,",
  "tika-vin01t2:1036_2": "tassa taṃ chiddaṃ yathā na paññāyati,",
  "tika-vin01t2:1036_3": "evaṃ pīṭhassa viya paccattharaṇena āmisena ca dhammena ca paṭisantharaṇaṃ āmisapaṭisanthāro dhammapaṭisanthāro cāti vuccati.",
  "tika-vin01t2:1036_4": "Tattha dhammapaṭisanthāro kassaci na kātabbo natthi.",
  "tika-vin01t2:1036_5": "Yassa kassaci hi gahaṭṭhassa vā pabbajitassa vā dhammena saṅgaho kātabboyeva.",
  "tika-vin01t2:1036_6": "“Paṭisanthāro pana kassa kātabbo,",
  "tika-vin01t2:1036_7": "kassa na kātabbo”ti idaṃ pana āmisapaṭisanthāraṃ sandhāya vuttaṃ.",
  "tika-vin01t2:1036_8": "Ubbāsetvāti samantato tiyojanaṃ vilumpanto manusse palāpetvā aññesaṃ avāsaṃ katvā.",
  "tika-vin01t2:1036_9": "Saṅghassatthāya āhaṭāti pākavaṭṭato taṃdivasassatthāya āhaṭā.",
  "tika-vin01t2:1036_10": "Varapotthacittattharaṇanti anekappakārauttamarūpavicittattharaṇaṃ.",
  "tika-vin01t2:1037_0": "187.",
  "tika-vin01t2:1037_1": "Sattarasavaggiyesu pubbe ekassa aṅgulipatodena māritattā sesasoḷasajanesu udaraṃ āruhitvā nisinnamekaṃ ṭhapetvā “sesāpi pannarasa janā”ti vuttaṃ.",
  "tika-vin01t2:1037_2": "Adūhalapāsāṇā viyāti adūhale āropitapāsāṇā viya.",
  "tika-vin01t2:1037_3": "Kammādhippāyāti tajjanīyādikammakaraṇādhippāyā.",
  "tika-vin01t2:1037_4": "Āvāhetvāti āvisāpetvā.",
  "tika-vin01t2:1037_5": "Vāḷavihāranti caṇḍasattehi adhiṭṭhitavihāraṃ.",
  "tika-vin01t2:1038_0": "189.",
  "tika-vin01t2:1038_1": "Yo rukkhena otthatopi na maratītiādīsu yaṃ vattabbaṃ,",
  "tika-vin01t2:1038_2": "taṃ bhūtagāmasikkhāpadaṭṭhakathāyaṃ sayameva vakkhati.",
  "tika-vin01t2:1038_3": "Evañhi tattha vuttaṃ –",
  "tika-vin01t2:1039_0": "“Manussaviggahapārājikavaṇṇanāyaṃ pana sabbaaṭṭhakathāsu ‘sace bhikkhu rukkhena vā ajjhotthato hoti opāte vā patito,",
  "tika-vin01t2:1039_1": "sakkā ca hoti ekena passena rukkhaṃ chinditvā bhūmiṃ vā khaṇitvā nikkhamituṃ,",
  "tika-vin01t2:1039_2": "jīvitahetupi attanā na kātabbaṃ,",
  "tika-vin01t2:1039_3": "aññena pana bhikkhunā bhūmiṃ vā khaṇitvā rukkhaṃ vā chinditvā allarukkhato vā daṇḍakaṃ chinditvā taṃ rukkhaṃ pavaṭṭetvā nikkhamāpetuṃ vaṭṭati,",
  "tika-vin01t2:1039_4": "anāpattī’ti vuttaṃ.",
  "tika-vin01t2:1039_5": "Tattha kāraṇaṃ na dissati,",
  "tika-vin01t2:1039_6": "‘anujānāmi,",
  "tika-vin01t2:1039_7": "bhikkhave,",
  "tika-vin01t2:1039_8": "davaḍāhe ḍayhamāne paṭaggiṃ dātuṃ parittaṃ kātu’nti idaṃ pana ekameva suttaṃ dissati.",
  "tika-vin01t2:1039_9": "Sace etassa anulomaṃ,",
  "tika-vin01t2:1039_10": "attano na vaṭṭati,",
  "tika-vin01t2:1039_11": "aññassa vaṭṭatīti idaṃ nānākaraṇaṃ na sakkā laddhuṃ.",
  "tika-vin01t2:1039_12": "Attano atthāya karonto attasinehena akusalacitteneva karoti,",
  "tika-vin01t2:1039_13": "paro pana kāruññena.",
  "tika-vin01t2:1039_14": "Tasmā anāpattīti ce,",
  "tika-vin01t2:1039_15": "etampi akāraṇaṃ.",
  "tika-vin01t2:1039_16": "Kusalacittenapi hi imaṃ āpattiṃ āpajjati,",
  "tika-vin01t2:1039_17": "sabbaṭṭhakathāsu pana vuttattā na sakkā paṭisedhetuṃ,",
  "tika-vin01t2:1039_18": "gavesitabbā ettha yutti,",
  "tika-vin01t2:1039_19": "aṭṭhakathācariyānaṃ vā saddhāya gantabba”nti.",
  "tika-vin01t2:1040_0": "Tasmā yaṃ ettha ito aññathā kenaci papañcitaṃ,",
  "tika-vin01t2:1040_1": "gaṇṭhipadesu ca kāraṇaṃ vuttaṃ,",
  "tika-vin01t2:1040_2": "taṃ na sārato paccetabbaṃ.",
  "tika-vin01t2:1041_0": "190. Alla…pe…",
  "tika-vin01t2:1041_1": "pācittiyanti sukkhaṭṭhānepi aggiṃ pātetvā iminā adhippāyena ālimpentassa pācittiyameva.",
  "tika-vin01t2:1041_2": "Dukkaṭanti sukkhaṭṭhāne vā sukkhaṃ “asukkha”nti avavatthapetvā vā aggiṃ pātentassa dukkaṭaṃ.",
  "tika-vin01t2:1041_3": "Kīḷādhippāyepi eseva nayo.",
  "tika-vin01t2:1041_4": "Kīḷādhippāyo ca paṭapaṭāyamānasaddassādavaseneva veditabbo.",
  "tika-vin01t2:1041_5": "Paṭipakkhabhūto aggi paṭaggi.",
  "tika-vin01t2:1041_6": "Parittakaraṇanti ārakkhakaraṇaṃ.",
  "tika-vin01t2:1041_7": "Sayaṃ vā uṭṭhitanti vāteritānaṃ veḷuādīnaṃ aññamaññasaṅghaṭṭanena samuṭṭhitaṃ.",
  "tika-vin01t2:1041_8": "Nirupādānoti indhanarahito.",
  "tika-vin01t2:1042_0": "191- 192.",
  "tika-vin01t2:1042_1": "Khettameva otiṇṇattā pārājikanti “dvīhī”ti vutte dvīhipi pahārehi maraṇassa paccāsīsanato ekena vinā dvinnaṃ abhāvato ca pārājikaṃ.",
  "tika-vin01t2:1042_2": "“Dvīhiyevāti niyamite pana ekena pahārena mārite natthi pārājika”nti vadanti.",
  "tika-vin01t2:1042_3": "Paṭhamaṃ āhitabalavegassa pubbānuciṇṇavasena dhammānaṃ desantaruppattiyā gamanamattaṃ ṭhapetvā jīvitindriyassa",
  "tika-vin01t2:1042_4": "tattha avijjamānattā “sīsacchedakassā”ti vuttaṃ.",
  "tika-vin01t2:1042_5": "Imassa vatthussāti āghātanavatthussa.",
  "tika-vin01t2:1042_6": "“Pānaparibhogenāti vuttattā loṇasovīrakaṃ yāmakālika”nti vadanti.",
  "tika-vin01t2:1043_0": "Vinītavatthuvaṇṇanā niṭṭhitā.",
  "tika-vin01t2:1044_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1045_0": "Tatiyapārājikavaṇṇanā niṭṭhitā.",
  "tika-vin01t2:1046_0": "4. Catutthapārājikaṃ",
  "tika-vin01t2:1047_0": "Catusaccavidūti cattāri saccāni samāhaṭāni catusaccaṃ,",
  "tika-vin01t2:1047_1": "taṃ avedi paṭivijjhīti catusaccavidū.",
  "tika-vin01t2:1047_2": "Satipi sāvakānaṃ paccekabuddhānañca catusaccavidubhāve anaññapubbakattā bhagavato catusaccadassanassa",
  "tika-vin01t2:1047_3": "tattha ca sabbaññutāya balesu ca vasībhāvassa pattito parasantānesu pasāritabhāvena pākaṭattā ca bhagavāva",
  "tika-vin01t2:1047_4": "visesena “catusaccavidū”ti thomanaṃ arahati.",
  "tika-vin01t2:1048_0": "Vaggumudātīriyabhikkhuvatthuvaṇṇanā",
  "tika-vin01t2:1049_0": "193.",
  "tika-vin01t2:1049_1": "Adhiṭṭhemāti saṃvidahāma.",
  "tika-vin01t2:1049_2": "Dūtakammanti gihīnaṃ paṇṇaṃ vā sāsanaṃ vā gahetvā tattha tattha gamanaṃ.",
  "tika-vin01t2:1049_3": "Iriyāpathaṃ saṇṭhapetvāti padhānānurūpaṃ katvā.",
  "tika-vin01t2:1049_4": "Pucchantānaṃ vāti “ayyā santairiyāpathā ativiya upasantā,",
  "tika-vin01t2:1049_5": "kataraṃ visesamadhigacchiṃsū”ti pucchantānaṃ.",
  "tika-vin01t2:1049_6": "Anāgatasambandhe pana asatīti “bhāsito bhavissatī”ti pāṭhasesaṃ katvā anāgatasambandhe asati.",
  "tika-vin01t2:1049_7": "“Bhāsito”ti atītavacanaṃ kathaṃ anāgatavacanena sambandhamupagacchatīti āha “lakkhaṇaṃ pana saddasatthato pariyesitabba”nti.",
  "tika-vin01t2:1049_8": "Īdise hi ṭhāne “dhātusambandhe paccayā”ti iminā lakkhaṇena dhātvatthasambandhe sati ayathākālavihitāpi",
  "tika-vin01t2:1049_9": "paccayā sādhavo bhavantīti saddasatthavidū vadanti.",
  "tika-vin01t2:1050_0": "194.",
  "tika-vin01t2:1050_1": "Vaṇṇavāti iminā sakalasarīrānugatavaṇṇassa manāpatā vuttā.",
  "tika-vin01t2:1050_2": "Pasannamukhavaṇṇāti iminā sakalasarīravaṇṇatopi adhikataraṃ mukhavaṇṇassa manāpatā vuttā.",
  "tika-vin01t2:1050_3": "Vippasannachavivaṇṇāti iminā pana vijjamānasseva sarīravaṇṇassa ativiya pasannatā vuttā.",
  "tika-vin01t2:1050_4": "Yasmā indriyānaṃ ūnattaṃ vā pūraṇattaṃ vā natthi,",
  "tika-vin01t2:1050_5": "tasmā “abhiniviṭṭhokāsassa paripuṇṇattā”ti vuttaṃ.",
  "tika-vin01t2:1050_6": "Chaṭṭhassa abhiniviṭṭhokāso hadayavatthu,",
  "tika-vin01t2:1050_7": "pañcapasādānaṃ abhiniviṭṭhokāsassa paripuṇṇatāvacaneneva hadayavatthuādisakalasarīrassa paripuṇṇatā dassitāyeva hotīti āha –",
  "tika-vin01t2:1050_8": "“manacchaṭṭhānaṃ indriyāna”nti.",
  "tika-vin01t2:1050_9": "Yathā tanti ettha tanti nipātamattaṃ.",
  "tika-vin01t2:1050_10": "Bhantamigappaṭibhāgāti kattabbākattabbassa ajānanato bhantamigasadisā.",
  "tika-vin01t2:1050_11": "Catucakkanti catuiriyāpathaṃ.",
  "tika-vin01t2:1050_12": "Iriyāpatho hi idha pavattanaṭṭhena “cakka”nti adhippeto.",
  "tika-vin01t2:1050_13": "Navadvāranti navahi vaṇamukhehi navadvāraṃ.",
  "tika-vin01t2:1050_14": "Dukkhanti sīsarogādidukkhaṃ.",
  "tika-vin01t2:1050_15": "Sabbakiccesūti pattapacanacīvararajanayogaṭṭhānādikiccesu.",
  "tika-vin01t2:1050_16": "Yāpetunti vahituṃ pavattetuṃ.",
  "tika-vin01t2:1050_17": "Tenāha “gametu”nti.",
  "tika-vin01t2:1051_0": "195.",
  "tika-vin01t2:1051_1": "Santoti iminā tesaṃ vijjamānataṃ dasseti,",
  "tika-vin01t2:1051_2": "saṃvijjamānāti iminā pana tesaṃ upalabbhamānataṃ dasseti. Tenāha –",
  "tika-vin01t2:1051_3": "“atthi ceva upalabbhanti cā”ti.",
  "tika-vin01t2:1051_4": "Upalabbhantīti dissanti,",
  "tika-vin01t2:1051_5": "ñāyantīti attho.",
  "tika-vin01t2:1051_6": "Panthadūhanakammanti panthaghātanakammaṃ.",
  "tika-vin01t2:1051_7": "Hanantoti mārento.",
  "tika-vin01t2:1051_8": "Ghātentoti mārāpento.",
  "tika-vin01t2:1051_9": "Atha vā hanantoti bandhanatāḷanādīhi hiṃsanto.",
  "tika-vin01t2:1051_10": "Ghātentoti mārento.",
  "tika-vin01t2:1051_11": "Chindantoti paresaṃ hatthādīni chindanto.",
  "tika-vin01t2:1051_12": "Pacantoti daṇḍena uppīḷento.",
  "tika-vin01t2:1051_13": "Pacanañhettha dahanaṃ vibādhanaṃ adhippetaṃ.",
  "tika-vin01t2:1051_14": "Pacantoti vā tajjento tāsento.",
  "tika-vin01t2:1051_15": "Atha vā pacantoti gāmesu aggipātanavasena gehādīni jhāpetvā tattha ajeḷakādīni pacanto.",
  "tika-vin01t2:1052_0": "Ye sikkhāpadesu bahulagāravā na honti āpattivītikkamabahulā,",
  "tika-vin01t2:1052_1": "te sikkhāpadesu atibbagāravā.",
  "tika-vin01t2:1052_2": "Uddhateti akappiye kappiyasaññitāya kappiye akappiyasaññitāya avajje vajjasaññitāya vajje avajjasaññitāya ca uddhaccapakatike.",
  "tika-vin01t2:1052_3": "Unnaḷeti uggatanaḷe,",
  "tika-vin01t2:1052_4": "uṭṭhitatucchamāneti vuttaṃ hoti.",
  "tika-vin01t2:1052_5": "Capaleti pattacīvaramaṇḍanādinā cāpallena yutte.",
  "tika-vin01t2:1052_6": "Mukhareti mukhakhare,",
  "tika-vin01t2:1052_7": "kharavacaneti vuttaṃ hoti.",
  "tika-vin01t2:1052_8": "Vikiṇṇavāceti asaṃyatavacane divasampi niratthakavacanappalāpine.",
  "tika-vin01t2:1052_9": "Muṭṭhā naṭṭhā sati etesanti muṭṭhassatī,",
  "tika-vin01t2:1052_10": "sativirahiteti vuttaṃ hoti.",
  "tika-vin01t2:1052_11": "Asampajāneti nippaññe.",
  "tika-vin01t2:1052_12": "Pākatindriyeti saṃvarābhāvena gihikāle viya vivaṭaindriye.",
  "tika-vin01t2:1052_13": "Ācariyupajjhāyehi pariccattaketi dhammena āmisena ca asaṅgahetvā ācariyupajjhāyehi pariccatte anāthe appatiṭṭhe.",
  "tika-vin01t2:1052_14": "Lābhagaruketi paccayagaruke.",
  "tika-vin01t2:1053_0": "Iriyāpathasaṇṭhapanādīnīti ādi-",
  "tika-vin01t2:1053_1": "saddena paccayapaṭisevanasāmantajappānaṃ gahaṇaṃ veditabbaṃ.",
  "tika-vin01t2:1053_2": "Mahāniddese hi iriyāpathasaṇṭhapanapaccayapaṭisevanasāmantajappanavasena tividhaṃ kuhakavatthu āgataṃ.",
  "tika-vin01t2:1053_3": "Tattha pāpicchasseva sato sambhāvanādhippāyakatena iriyāpathena vimhāpanaṃ iriyāpathasaṇṭhapanasaṅkhātaṃ kuhakavatthu.",
  "tika-vin01t2:1053_4": "Tathā cīvarādīhi nimantitassa tadatthikasseva sato pāpicchataṃ nissāya paṭikkhepanena te ca gahapatike",
  "tika-vin01t2:1053_5": "attani suppatiṭṭhitasaddhe ñatvā puna tesaṃ “aho ayyo appiccho,",
  "tika-vin01t2:1053_6": "na kiñci paṭiggaṇhituṃ icchati,",
  "tika-vin01t2:1053_7": "suladdhaṃ vata no assa,",
  "tika-vin01t2:1053_8": "sace appamattakampi kiñci paṭiggaṇheyyā”ti nānāvidhehi upāyehi paṇītāni cīvarādīni upanentānaṃ tadanuggahakāmataṃyeva",
  "tika-vin01t2:1053_9": "āvikatvā paṭiggahaṇena ca tato pabhuti asītisakaṭabhārehi upanāmanahetubhūtaṃ vimhāpanaṃ paccayapaṭisevanasaṅkhātaṃ",
  "tika-vin01t2:1053_10": "kuhakavatthūti veditabbaṃ.",
  "tika-vin01t2:1053_11": "Pāpicchasseva pana sato uttarimanussadhammādhigamaparidīpanavācāya tathā tathā vimhāpanaṃ sāmantajappanasaṅkhātaṃ kuhakavatthūti veditabbaṃ.",
  "tika-vin01t2:1053_12": "Cittalapabbatādivihāro lokasammatasenāsanaṃ nāma.",
  "tika-vin01t2:1053_13": "Lokasammata …pe…",
  "tika-vin01t2:1053_14": "upāyehi saṃvaṇṇiyamānaguṇoti sambandho.",
  "tika-vin01t2:1053_15": "Paripācetunti pariṇāmetuṃ.",
  "tika-vin01t2:1053_16": "Suddhacittena attano ganthadhurādikammaṃ katvā vicarantānaṃ tammūlakapaccayaparibhoge dosābhāvaṃ dassetuṃ “ye panā”tiādi vuttaṃ.",
  "tika-vin01t2:1053_17": "Bhikkhācāre asampajjamāneti gocaragāme bhikkhāya caritvā labhitabbapiṇḍapāte asampajjante.",
  "tika-vin01t2:1053_18": "Te ca vattasīsena sabbampetaṃ karonti,",
  "tika-vin01t2:1053_19": "na lābhanimittaṃ.",
  "tika-vin01t2:1053_20": "Tena vuttaṃ “tantipaveṇighaṭanakā sāsanajotakā”ti.",
  "tika-vin01t2:1054_0": "Kicchenāti na dukkhāya paṭipadāya.",
  "tika-vin01t2:1054_1": "Buddhānañhi cattāropi maggā sukhāpaṭipadāva honti,",
  "tika-vin01t2:1054_2": "pāramīpūraṇakāle pana sarāgadosamohasseva sato āgatānaṃ yācakānaṃ alaṅkatappaṭiyattaṃ sīsaṃ kantitvā",
  "tika-vin01t2:1054_3": "galalohitaṃ nīharitvā suañjitāni akkhīni uppāṭetvā kulavaṃsappatiṭṭhāpakaṃ puttaṃ manāpacāriniṃ bhariyanti",
  "tika-vin01t2:1054_4": "evamādīni dentassa aññānipi khantivādīsadisesu attabhāvesu chejjabhejjādīni pāpuṇantassa āgamanīyapaṭipadaṃ",
  "tika-vin01t2:1054_5": "sandhāyetaṃ vuttaṃ.",
  "tika-vin01t2:1054_6": "Kasirenāti tasseva vevacanaṃ.",
  "tika-vin01t2:1055_0": "Ekasseva dātuṃ asakkuṇeyyatāya garubhāvato “garubhaṇḍānī”ti vuttaṃ,",
  "tika-vin01t2:1055_1": "sabbesaṃ bhājetvāpi gahetuṃ asakkuṇeyyatāya “garuparikkhārānī”ti vuttaṃ.",
  "tika-vin01t2:1055_2": "Sādhāraṇaparikkhārabhāvenāti saṅghikattā sabbabhikkhusādhāraṇaparikkhārabhāvena.",
  "tika-vin01t2:1055_3": "Saṅgaṇhāti upalāpetīti idaṃ atheyyacittaṃ sandhāya vuttaṃ.",
  "tika-vin01t2:1055_4": "Tenevāha –",
  "tika-vin01t2:1055_5": "“tathābhāvato thenetvā”ti,",
  "tika-vin01t2:1055_6": "avissajjiyaavebhaṅgiyabhāvato thenetvāti attho.",
  "tika-vin01t2:1055_7": "Garubhaṇḍañhi kulasaṅgahatthāya vissajjento vibhajanto ca tassa avissajjiyaavaebhaṅgiyabhāvaṃ theneti.",
  "tika-vin01t2:1055_8": "Kuladūsakadukkaṭaṃ āpajjatīti ettha “yo vissajjeyya,",
  "tika-vin01t2:1055_9": "āpatti thullaccayassā”ti vuttattā vissajjanapaccayā thullaccayenapi na muccati.",
  "tika-vin01t2:1056_0": "Asantanti avijjamānaṃ.",
  "tika-vin01t2:1056_1": "Abhūtanti anuppannaṃ.",
  "tika-vin01t2:1056_2": "Anuppannattā hi tassa taṃ asantanti.",
  "tika-vin01t2:1056_3": "Purimassa pacchimaṃ kāraṇavacanaṃ.",
  "tika-vin01t2:1056_4": "Ullapatīti uggatāyuko lapati.",
  "tika-vin01t2:1056_5": "Sīlañhi bhikkhuno āyu,",
  "tika-vin01t2:1056_6": "taṃ tassa tathālapanasamakālameva vigacchati.",
  "tika-vin01t2:1056_7": "Asantasambhāvanāyāti attano avijjamānaguṇehi sambhāvanāya.",
  "tika-vin01t2:1056_8": "Evañhi gaṇhatā…pe…",
  "tika-vin01t2:1056_9": "thenetvā gahitā hontīti ettha asantasambhāvanāya raṭṭhapiṇḍassa thenetvā gahitattā lokuttaradhammopi thenitoyeva hoti.",
  "tika-vin01t2:1056_10": "Kitavassevāti kitavassa sakuṇaggahaṇamiva.",
  "tika-vin01t2:1056_11": "Kerāṭikassāti saṭhassa.",
  "tika-vin01t2:1056_12": "Gottaṃ vuccati sādhāraṇanāmaṃ, matta-",
  "tika-vin01t2:1056_13": "saddo luttaniddiṭṭho,",
  "tika-vin01t2:1056_14": "tasmā samaṇāti gottamattaṃ anubhavanti dhārentīti gotrabhuno,",
  "tika-vin01t2:1056_15": "nāmamattasamaṇāti vuttaṃ hoti.",
  "tika-vin01t2:1057_0": "Vaggumudātīriyabhikkhuvatthuvaṇṇanā niṭṭhitā.",
  "tika-vin01t2:1058_0": "Adhimānavatthuvaṇṇanā",
  "tika-vin01t2:1059_0": "196.",
  "tika-vin01t2:1059_1": "Heṭṭhimamaggehi ñātamariyādāya eva jānanato aññā aggamaggapaññā,",
  "tika-vin01t2:1059_2": "tassā phalabhāvato aggaphalapaññā taṃsahagatā sammāsaṅkappādayo ca aññāti vuttāti āha “aññaṃ byākariṃsūti arahattaṃ byākariṃsū”ti.",
  "tika-vin01t2:1059_3": "Ariyasāvakassa tāva nuppajjatīti pahīnādhimānapaccayattā nuppajjati.",
  "tika-vin01t2:1059_4": "Sīlavatopi…pe…",
  "tika-vin01t2:1059_5": "nuppajjati akārakabhāvato.",
  "tika-vin01t2:1059_6": "Tilakkhaṇaṃ āropetvāti kalāpasammasanavasena tilakkhaṇaṃ āropetvā.",
  "tika-vin01t2:1059_7": "Āraddhavipassakassāti udayabbayānupassanāya āraddhavipassakassa.",
  "tika-vin01t2:1059_8": "Suddhasamathalābhī vipassanāya kammaṃ akatvāpi kilesasamudācāraṃ apassanto kevalaṃ aññāṇabalena “ariyohamasmī”ti",
  "tika-vin01t2:1059_9": "maññatīti āha “suddhasamathalābhiṃ vā”ti.",
  "tika-vin01t2:1059_10": "“Arahā aha”nti maññati uccavālaṅkavāsī mahānāgatthero viya.",
  "tika-vin01t2:1060_0": "Talaṅgaravāsī dhammadinnatthero kira nāma eko pabhinnappaṭisambhido mahākhīṇāsavo mahato bhikkhusaṅghassa ovādadāyako ahosi.",
  "tika-vin01t2:1060_1": "So ekadivasaṃ attano divāṭṭhāne nisīditvā “kinnu kho amhākaṃ ācariyassa uccavālaṅkavāsīmahānāgattherassa samaṇabhāvakiccaṃ matthakappattaṃ,",
  "tika-vin01t2:1060_2": "no”ti āvajjento puthujjanabhāvamevassa disvā “mayi agacchante puthujjanakālakiriyameva karissatī”ti ca",
  "tika-vin01t2:1060_3": "ñatvā iddhiyā vehāsaṃ uppatitvā divāṭṭhāne nisinnassa therassa samīpe orohitvā vanditvā vattaṃ dassetvā",
  "tika-vin01t2:1060_4": "ekamantaṃ nisīdi. “Kiṃ,",
  "tika-vin01t2:1060_5": "āvuso dhammadinna,",
  "tika-vin01t2:1060_6": "akāle āgatosī”ti ca vutto “pañhaṃ, bhante,",
  "tika-vin01t2:1060_7": "pucchituṃ āgatomhī”ti āha.",
  "tika-vin01t2:1060_8": "Tato “pucchāvuso,",
  "tika-vin01t2:1060_9": "jānamānā kathayissāmā”ti vutto pañhasahassaṃ pucchi.",
  "tika-vin01t2:1060_10": "Thero pucchitaṃ pucchitaṃ pañhaṃ asajjamānova kathesi.",
  "tika-vin01t2:1060_11": "Tato “atitikkhaṃ vo, bhante, ñāṇaṃ,",
  "tika-vin01t2:1060_12": "kadā tumhehi ayaṃ dhammo adhigato”ti vutto “ito saṭṭhivassakāle,",
  "tika-vin01t2:1060_13": "āvuso”ti āha.",
  "tika-vin01t2:1060_14": "Samādhimhi, bhante,",
  "tika-vin01t2:1060_15": "vaḷañjethāti. Na idaṃ, āvuso,",
  "tika-vin01t2:1060_16": "bhāriyanti. Tena hi, bhante,",
  "tika-vin01t2:1060_17": "ekaṃ hatthiṃ māpethāti.",
  "tika-vin01t2:1060_18": "Thero sabbasetaṃ hatthiṃ māpesi. Idāni, bhante,",
  "tika-vin01t2:1060_19": "yathā ayaṃ hatthī añjitakaṇṇo pasāritanaṅguṭṭho soṇḍaṃ mukhe pakkhipitvā bheravaṃ koñcanādaṃ karonto tumhākaṃ abhimukhaṃ āgacchati,",
  "tika-vin01t2:1060_20": "tathā naṃ karothāti.",
  "tika-vin01t2:1060_21": "Thero tathā katvā vegena āgacchato hatthissa bheravaṃ ākāraṃ disvā uṭṭhāya palāyituṃ āraddho.",
  "tika-vin01t2:1060_22": "Tamenaṃ khīṇāsavatthero hatthaṃ pasāretvā cīvarakaṇṇe gahetvā “bhante,",
  "tika-vin01t2:1060_23": "khīṇāsavassa sārajjaṃ nāma hotī”ti āha.",
  "tika-vin01t2:1060_24": "So tasmiṃ kāle attano puthujjanabhāvaṃ ñatvā “avassayo me, āvuso,",
  "tika-vin01t2:1060_25": "dhammadinna hohī”ti vatvā pādamūle ukkuṭikaṃ nisīdi. “Bhante,",
  "tika-vin01t2:1060_26": "tumhākaṃ avassayo bhavissāmiccevāhaṃ āgato,",
  "tika-vin01t2:1060_27": "mā cintayitthā”ti kammaṭṭhānaṃ kathesi.",
  "tika-vin01t2:1060_28": "Thero kammaṭṭhānaṃ gahetvā caṅkamaṃ oruyha tatiye padavāre aggaphalaṃ arahattaṃ pāpuṇi.",
  "tika-vin01t2:1060_29": "Thero kira dosacarito ahosi.",
  "tika-vin01t2:1061_0": "Adhimānavatthuvaṇṇanā niṭṭhitā.",
  "tika-vin01t2:1062_0": "Savibhaṅgasikkhāpadavaṇṇanā",
  "tika-vin01t2:1063_0": "197- 198.",
  "tika-vin01t2:1063_1": "Yasmā panātiādi “asantaṃ abhūtaṃ asaṃvijjamāna”nti etesaṃ kāraṇavacanaṃ.",
  "tika-vin01t2:1063_2": "Tattha yanti yaṃ uttarimanussadhammaṃ.",
  "tika-vin01t2:1063_3": "Anabhijānanti attani atthibhāvaṃ ajānanto.",
  "tika-vin01t2:1063_4": "Samudācaratīti “atthi mayhaṃ esa dhammo”ti katheti jānāpeti vā.",
  "tika-vin01t2:1063_5": "“Asantaṃ abhūta”nti imassa kāraṇavacanaṃ santāne anuppannoti.",
  "tika-vin01t2:1063_6": "Ñāṇena ca asacchikatoti idaṃ pana “asaṃvijjamāna”nti etassa kāraṇavacanaṃ.",
  "tika-vin01t2:1063_7": "Pakatimanussehi uttaritarānaṃ buddhādiuttamapurisānaṃ adhigamadhammo uttarimanussadhammoti āha “uttarimanussāna”ntiādi.",
  "tika-vin01t2:1063_8": "Tanti uttarimanussadhammaṃ.",
  "tika-vin01t2:1063_9": "Atha padabhājane bahuvacananiddeso kasmā katoti āha “padabhājane panā”tiādi.",
  "tika-vin01t2:1063_10": "Kiñcāpi uttarimanussadhammo abyākatopi hoti,",
  "tika-vin01t2:1063_11": "ārogyaṭṭhena pana bāhitikasutte viya “kusale dhamme”ti vuttaṃ.",
  "tika-vin01t2:1063_12": "Assāti uttarimanussadhammassa.",
  "tika-vin01t2:1063_13": "Khaṇalayamuhutta-",
  "tika-vin01t2:1063_14": "saddā aññattha bhinnatthāpi honti,",
  "tika-vin01t2:1063_15": "idha pana khaṇapariyāyavaseneva “taṃ khaṇaṃ taṃ layaṃ taṃ muhutta”nti pāḷiyaṃ vuttaṃ.",
  "tika-vin01t2:1064_0": "Adhigantabbato adhigamo, jhānādi,",
  "tika-vin01t2:1064_1": "adhigamassa pucchā adhigamapucchā.",
  "tika-vin01t2:1064_2": "Tenāha “jhānavimokkhādīsū”tiādi.",
  "tika-vin01t2:1064_3": "Upāyapucchāti adhigamupāyapucchā.",
  "tika-vin01t2:1064_4": "Kintīti kena pakārena,",
  "tika-vin01t2:1064_5": "kena vidhināti attho.",
  "tika-vin01t2:1064_6": "Katamesaṃ tvaṃ dhammānaṃ lābhīti idaṃ pana pubbe “kiṃ te adhigata”nti aniddhāritabhedā jhānādivisesā",
  "tika-vin01t2:1064_7": "pucchitāti idāni tesaṃ niddhāretvā pucchanākāradassanaṃ.",
  "tika-vin01t2:1065_0": "Tasmāti yasmā yathāvuttehi chahākārehi adhigamabyākaraṇaṃ sodhetabbaṃ, tasmā.",
  "tika-vin01t2:1065_1": "Ettāvatāvāti ettakena byākaraṇamatteneva na sakkātabbo.",
  "tika-vin01t2:1065_2": "Byākaraṇañhi ekaccassa ayāthāvatopi hotīti.",
  "tika-vin01t2:1065_3": "Imesu pana chasu ṭhānesu sodhanatthaṃ vattabboti yathā nāma jātarūpapatirūpakampi jātarūpaṃ viya khāyatīti",
  "tika-vin01t2:1065_4": "jātarūpaṃ nighaṃsanatāpanacchedanehi sodhetabbaṃ,",
  "tika-vin01t2:1065_5": "evameva imesu idāneva vuttesu chasu ṭhānesu pakkhipitvā sodhanatthaṃ vattabbo.",
  "tika-vin01t2:1065_6": "Vimokkhādīsūti ādi-",
  "tika-vin01t2:1065_7": "saddena samādhisamāpattiñāṇadassanamaggabhāvanāphalasacchikiriyādiṃ saṅgaṇhāti.",
  "tika-vin01t2:1065_8": "Pākaṭo hotīti adhigatavisesassa satisammosābhāvato.",
  "tika-vin01t2:1065_9": "Sesapucchāsupi pākaṭo hotīti pade eseva nayo.",
  "tika-vin01t2:1066_0": "Sabbesañhi attanā adhigatamaggena pahīnakilesā pākaṭā hontīti idaṃ yebhuyyavasena vuttaṃ.",
  "tika-vin01t2:1066_1": "Kassaci hi attanā adhigatamaggavajjhakilesesu sandeho uppajjatiyeva mahānāmassa sakkassa viya.",
  "tika-vin01t2:1066_2": "So hi sakadāgāmī samānopi “tassa mayhaṃ, bhante,",
  "tika-vin01t2:1066_3": "evaṃ hoti ‘ko su nāma me dhammo ajjhattaṃ appahīno,",
  "tika-vin01t2:1066_4": "yena me ekadā lobhadhammāpi cittaṃ pariyādāya tiṭṭhanti,",
  "tika-vin01t2:1066_5": "dosadhammāpi cittaṃ pariyādāya tiṭṭhanti,",
  "tika-vin01t2:1066_6": "mohadhammāpi cittaṃ pariyādāya tiṭṭhantī”’ti bhagavantaṃ pucchi.",
  "tika-vin01t2:1066_7": "Ayaṃ kira rājā sakadāgāmimaggena lobhadosamohā niravasesā pahīyantīti saññī ahosi.",
  "tika-vin01t2:1066_8": "Kiṃ ariyasāvakassa evaṃ sandeho uppajjatīti?",
  "tika-vin01t2:1066_9": "Āma uppajjati. Kasmā?",
  "tika-vin01t2:1066_10": "Paṇṇattiyaṃ akovidattā.",
  "tika-vin01t2:1066_11": "“Ayaṃ kileso asukamaggavajjho”ti imissā paṇṇattiyā akovidassa hi ariyasāvakassa evaṃ hoti.",
  "tika-vin01t2:1066_12": "Kiṃ tassa paccavekkhaṇā natthīti? Atthi,",
  "tika-vin01t2:1066_13": "sā pana na sabbesaṃ paripuṇṇā hoti.",
  "tika-vin01t2:1066_14": "Eko hi pahīnakilesameva paccavekkhati,",
  "tika-vin01t2:1066_15": "eko avasiṭṭhakilesameva,",
  "tika-vin01t2:1066_16": "eko maggameva,",
  "tika-vin01t2:1066_17": "eko phalameva,",
  "tika-vin01t2:1066_18": "eko nibbānameva.",
  "tika-vin01t2:1066_19": "Imāsu pana pañcasu paccavekkhaṇāsu ekaṃ vā dve vā no laddhuṃ na vaṭṭati.",
  "tika-vin01t2:1066_20": "Iti yassa paccavekkhaṇā na paripuṇṇā,",
  "tika-vin01t2:1066_21": "tassa maggavajjhakilesapaṇṇattiyaṃ akovidattā evaṃ hoti.",
  "tika-vin01t2:1066_22": "Uggahaparipucchākusalāti sajjhāyamaggasaṃvaṇṇanāsu nipuṇā.",
  "tika-vin01t2:1067_0": "Yāya paṭipadāya yassa ariyamaggo āgacchati,",
  "tika-vin01t2:1067_1": "sā pubbabhāgapaṭipatti āgamanapaṭipadā.",
  "tika-vin01t2:1067_2": "Sodhetabbāti suddhā udāhu na suddhāti vicāraṇavasena sodhetabbā.",
  "tika-vin01t2:1067_3": "Na sujjhatīti tattha tattha pamādapaṭipattisabbhāvato.",
  "tika-vin01t2:1067_4": "Apanetabboti attano paṭiññāya apanetabbo.",
  "tika-vin01t2:1067_5": "“Sujjhatī”ti vatvā sujjhanākāraṃ dassetuṃ “dīgharatta”ntiādi vuttaṃ.",
  "tika-vin01t2:1067_6": "Paññāyatīti etthāpi “yadī”ti padaṃ ānetvā yadi so bhikkhu tāya paṭipadāya paññāyatīti sambandho.",
  "tika-vin01t2:1067_7": "Catūsu paccayesu alaggattā “ākāse pāṇisamena cetasā”ti vuttaṃ.",
  "tika-vin01t2:1067_8": "Vuttasadisanti tassa bhikkhuno byākaraṇaṃ imasmiṃ sutte vuttena sadisaṃ,",
  "tika-vin01t2:1067_9": "samanti attho.",
  "tika-vin01t2:1068_0": "Khīṇāsavapaṭipattisadisā paṭipadā hotīti dīgharattaṃ suvikkhambhitakilesattā.",
  "tika-vin01t2:1068_1": "Khīṇāsavassa nāma…pe…",
  "tika-vin01t2:1068_2": "na hotīti pahīnavipallāsattā jīvitanikantiyā ca abhāvato na hoti.",
  "tika-vin01t2:1068_3": "Puthujjanassa pana appahīnavipallāsattā jīvitanikantisabbhāvato ca appamattakenapi hoti.",
  "tika-vin01t2:1069_0": "Tatrimāni vatthūni –",
  "tika-vin01t2:1069_1": "dīghabhāṇakaabhayatthero kira ekaṃ piṇḍapātikaṃ pariggahetuṃ asakkonto daharassa saññaṃ adāsi.",
  "tika-vin01t2:1069_2": "So taṃ nahāyamānaṃ kalyāṇīnadīmukhadvāre nimujjitvā pāde aggahesi.",
  "tika-vin01t2:1069_3": "Piṇḍapātiko “kumbhīlo”ti saññāya mahāsaddaṃ akāsi,",
  "tika-vin01t2:1069_4": "tadā naṃ “puthujjano”ti jāniṃsu.",
  "tika-vin01t2:1069_5": "Candamukhatissarājakāle pana mahāvihāre saṅghatthero khīṇāsavo dubbalacakkhuko vihāreyeva acchati.",
  "tika-vin01t2:1069_6": "Taṃ rājā “theraṃ pariggaṇhissāmī”ti bhikkhūsu bhikkhācāraṃ gatesu appasaddo upasaṅkamitvā sappo viya pāde aggahesi.",
  "tika-vin01t2:1069_7": "Thero silāthambho viya niccalo hutvā “ko etthā”ti āha. Ahaṃ, bhante, tissoti.",
  "tika-vin01t2:1069_8": "Sugandhaṃ vāyasi no tissāti.",
  "tika-vin01t2:1069_9": "Evaṃ khīṇāsavassa bhayaṃ nāma natthi.",
  "tika-vin01t2:1069_10": "Ekacco pana puthujjanopi atisūro hoti nibbhayo,",
  "tika-vin01t2:1069_11": "so rajanīyena ārammaṇena pariggaṇhitabbo.",
  "tika-vin01t2:1069_12": "Vasabharājāpi hi ekaṃ theraṃ pariggaṇhamāno ghare nisīdāpetvā tassa santike badarasāḷavaṃ maddamāno nisīdi.",
  "tika-vin01t2:1069_13": "Mahātherassa kheḷo calito,",
  "tika-vin01t2:1069_14": "therassa puthujjanabhāvo āvibhūto.",
  "tika-vin01t2:1069_15": "Khīṇāsavassa hi rasataṇhā nāma suppahīnā,",
  "tika-vin01t2:1069_16": "dibbesupi rasesu nikanti nāma na hoti.",
  "tika-vin01t2:1069_17": "Tasmā imehi upāyehi pariggahetvā sacassa bhayaṃ vā chambhitattaṃ vā rasataṇhā vā uppajjati,",
  "tika-vin01t2:1069_18": "“na tvaṃ arahā”ti apanetabbo.",
  "tika-vin01t2:1070_0": "Asantaguṇasambhāvanalakkhaṇā pāpicchāti āha –",
  "tika-vin01t2:1070_1": "“yā sā idhekacco…pe…",
  "tika-vin01t2:1070_2": "ādinā nayenā”ti. Ādi-",
  "tika-vin01t2:1070_3": "saddena “assaddho samāno ‘saddhoti maṃ jano jānātū’ti icchati,",
  "tika-vin01t2:1070_4": "appassutova samāno ‘bahussutoti maṃ jano jānātū’ti icchati,",
  "tika-vin01t2:1070_5": "saṅgaṇikārāmova samāno ‘pavivittoti maṃ jano jānātū’ti icchati,",
  "tika-vin01t2:1070_6": "kusītova samāno ‘āraddhavīriyoti maṃ jano jānātū’ti icchati,",
  "tika-vin01t2:1070_7": "muṭṭhassatīva samāno ‘upaṭṭhitassatīti maṃ jano jānātū’ti icchati,",
  "tika-vin01t2:1070_8": "asamāhitova samāno ‘samāhitoti maṃ jano jānātū’ti icchati,",
  "tika-vin01t2:1070_9": "duppaññova samāno ‘paññavāti maṃ jano jānātū’ti icchati,",
  "tika-vin01t2:1070_10": "akhīṇāsavova samāno ‘khīṇāsavoti maṃ jano jānātū’ti icchati,",
  "tika-vin01t2:1070_11": "yā evarūpā icchā icchāgatā pāpicchatā rāgo sārāgo cittassa sārāgo,",
  "tika-vin01t2:1070_12": "ayaṃ vuccati pāpicchatā”ti evaṃ vuttaṃ pāḷipadesaṃ saṅgaṇhāti.",
  "tika-vin01t2:1070_13": "Pāpikāyāti lāmikāya icchāya.",
  "tika-vin01t2:1070_14": "Apakatoti pāpikāya icchāya sammāājīvato apeto katoti icchāya apakato.",
  "tika-vin01t2:1070_15": "Tathābhūto ca micchājīvena abhibhūto parājito nāma hotīti āha “abhibhūto parājito”ti.",
  "tika-vin01t2:1071_0": "Sāmaññaṃ dupparāmaṭṭhaṃ nirayāyupakaḍḍhatīti yathā kuso yena duggahito,",
  "tika-vin01t2:1071_1": "tassa hatthaṃ anukantati phāleti,",
  "tika-vin01t2:1071_2": "evameva samaṇadhammasaṅkhātaṃ sāmaññampi khaṇḍasīlāditāya dupparāmaṭṭhaṃ nirayāya upakaḍḍhati,",
  "tika-vin01t2:1071_3": "niraye nibbattāpetīti attho.",
  "tika-vin01t2:1071_4": "Sithiloti olīyitvā karaṇena sithilaggāhena kato.",
  "tika-vin01t2:1071_5": "Paribbājoti khaṇḍādibhāvappatto samaṇadhammo.",
  "tika-vin01t2:1071_6": "Bhiyyo ākirate rajanti abbhantare vijjamānaṃ rāgarajādiṃ evarūpo samaṇadhammo apanetuṃ na sakkoti,",
  "tika-vin01t2:1071_7": "atha kho tassa upari aparampi rāgarajādiṃ ākiratīti attho.",
  "tika-vin01t2:1071_8": "Bhikkhubhāvoti pārājikaṃ āpajjitvā “samaṇo aha”nti paṭijānanato vohāramattasiddho bhikkhubhāvo.",
  "tika-vin01t2:1071_9": "Ajānamevāti pāṭhe evāti avadhāraṇatthe nipāto.",
  "tika-vin01t2:1071_10": "Ajānamevanti pāṭhe pana evaṃ jānāmi evaṃ passāmīti avacanti yojetabbaṃ.",
  "tika-vin01t2:1072_0": "Padabhājanīyavaṇṇanā",
  "tika-vin01t2:1073_0": "199.",
  "tika-vin01t2:1073_1": "Asubhajjhānādīnīti ādi-",
  "tika-vin01t2:1073_2": "saddena kāyagatāsatijjhānañca kasiṇajjhānañca saṅgaṇhāti.",
  "tika-vin01t2:1073_3": "Tena “kāyagatāsatijjhānaṃ pathavīkasiṇajjhānaṃ samāpajji”ntiādiṃ vadantopi pārājikova hotīti veditabbaṃ.",
  "tika-vin01t2:1073_4": "Vimokkhoti ettha vi-",
  "tika-vin01t2:1073_5": "saddo visesattho vividhattho vāti dassento āha “suṭṭhu mutto”tiādi.",
  "tika-vin01t2:1073_6": "Vimokkhoti cattāro ariyamaggā.",
  "tika-vin01t2:1073_7": "Tassa saguṇato suññatādināmalābhaṃ dassento āha “so panāya” ntiādi.",
  "tika-vin01t2:1073_8": "Maggo hi nāma pañcahi kāraṇehi nāmaṃ labhati sarasena vā paccanīkena vā saguṇena vā ārammaṇena vā āgamanena vā.",
  "tika-vin01t2:1073_9": "Sace hi saṅkhārupekkhā aniccato saṅkhāre sammasitvā vuṭṭhāti,",
  "tika-vin01t2:1073_10": "animittavimokkhena vimuccati,",
  "tika-vin01t2:1073_11": "sace dukkhato sammasitvā vuṭṭhāti,",
  "tika-vin01t2:1073_12": "appaṇihitavimokkhena vimuccati,",
  "tika-vin01t2:1073_13": "sace anattato sammasitvā vuṭṭhāti,",
  "tika-vin01t2:1073_14": "suññatavimokkhena vimuccati,",
  "tika-vin01t2:1073_15": "idaṃ sarasato nāmaṃ nāma.",
  "tika-vin01t2:1073_16": "Yasmā panesa aniccānupassanāya saṅkhārānaṃ ghanavinibbhogaṃ katvā niccanimittadhuvanimittasassatanimittāni pajahanto āgato,",
  "tika-vin01t2:1073_17": "tasmā animitto.",
  "tika-vin01t2:1073_18": "Dukkhānupassanāya pana sukhasaññaṃ pahāya paṇidhiṃ patthanaṃ sukkhāpetvā āgatattā appaṇihito.",
  "tika-vin01t2:1073_19": "Anattānupassanāya attasattapuggalasaññaṃ pahāya saṅkhārānaṃ suññato diṭṭhattā suññatoti idaṃ paccanīkato nāmaṃ nāma.",
  "tika-vin01t2:1074_0": "Rāgādīhi panesa suññatattā suññato.",
  "tika-vin01t2:1074_1": "Rūpanimittādīnaṃ rāganimittādīnaṃyeva vā abhāvena animitto.",
  "tika-vin01t2:1074_2": "Rāgādipaṇidhiādīnaṃ abhāvato appaṇihitoti idamassa saguṇato nāmaṃ.",
  "tika-vin01t2:1074_3": "Svāyaṃ suññataṃ animittaṃ appaṇihitañca nibbānaṃ ārammaṇaṃ karotīti suññato animitto appaṇihitoti vuccati,",
  "tika-vin01t2:1074_4": "idamassa ārammaṇato nāmaṃ.",
  "tika-vin01t2:1074_5": "Āgamanaṃ pana duvidhaṃ vipassanāgamanaṃ maggāgamanañca.",
  "tika-vin01t2:1074_6": "Tattha magge vipassanāgamanaṃ labbhati,",
  "tika-vin01t2:1074_7": "phale maggāgamanaṃ.",
  "tika-vin01t2:1074_8": "Anattānupassanā hi suññatā nāma,",
  "tika-vin01t2:1074_9": "suññatavipassanāya maggo suññato.",
  "tika-vin01t2:1074_10": "Aniccānupassanā animittā nāma,",
  "tika-vin01t2:1074_11": "animittavipassanāya maggo animitto.",
  "tika-vin01t2:1074_12": "Idaṃ pana nāmaṃ na abhidhammapariyāyena labbhati.",
  "tika-vin01t2:1074_13": "Tathā hi taṃ saṅkhāranimittassa avijahanato na nippariyāyena animittaṃ,",
  "tika-vin01t2:1074_14": "suttantapariyāyena pana labbhati.",
  "tika-vin01t2:1074_15": "Tatra hi gotrabhuñāṇaṃ animittaṃ nibbānaṃ ārammaṇaṃ katvā animittanāmakaṃ hutvā sayaṃ āgamaniyaṭṭhāne ṭhatvā maggassa nāmaṃ detīti vadanti,",
  "tika-vin01t2:1074_16": "tena maggo animittoti vutto.",
  "tika-vin01t2:1074_17": "Maggāgamanena pana phalaṃ animittanti yujjatiyeva.",
  "tika-vin01t2:1074_18": "Dukkhānupassanā saṅkhāresu paṇidhiṃ sukkhāpetvā āgatattā appaṇihitā nāma,",
  "tika-vin01t2:1074_19": "appaṇihitavipassanāya maggo appaṇihito,",
  "tika-vin01t2:1074_20": "appaṇihitamaggassa phalaṃ appaṇihitaṃ.",
  "tika-vin01t2:1074_21": "Evaṃ vipassanā attano nāmaṃ maggassa deti,",
  "tika-vin01t2:1074_22": "maggo phalassāti idaṃ āgamanato nāmaṃ.",
  "tika-vin01t2:1074_23": "Suññattāti vivittattā.",
  "tika-vin01t2:1074_24": "Na hi magge rāgādayo santi,",
  "tika-vin01t2:1074_25": "uparūpari uppajjanakarāgādīnaṃ kāraṇattā rāgādayo nimittanti āha “rāgadosamohanimittehī”ti.",
  "tika-vin01t2:1074_26": "Saviggahānaṃ viya upaṭṭhānampettha nimittanti vadanti.",
  "tika-vin01t2:1074_27": "Rāgādayova pavattiṭṭhānaṭṭhena paṇidhīti āha “rāgadosamohapaṇidhīna”nti.",
  "tika-vin01t2:1075_0": "Vatthuvijjādiṃ sandhāya avacanato “vijjānaṃ lābhīmhī”ti vuttepi hoti.",
  "tika-vin01t2:1075_1": "Ekekakoṭṭhāsavasenāti satipaṭṭhānacatukkādiekekakoṭṭhāsavasena.",
  "tika-vin01t2:1075_2": "Kiñcāpi mahāaṭṭhakathāyampi ekekakoṭṭhāsavaseneva dassitaṃ,",
  "tika-vin01t2:1075_3": "tattha pana “lokuttarānaṃ satipaṭṭhānāna”ntiādinā paccekaṃ lokuttara-",
  "tika-vin01t2:1075_4": "saddaṃ yojetvā ekekakoṭṭhāsavaseneva vuttaṃ,",
  "tika-vin01t2:1075_5": "idha lokuttara-",
  "tika-vin01t2:1075_6": "saddena vināti ayamettha viseso.",
  "tika-vin01t2:1075_7": "Tatthāti tesu koṭṭhāsesu.",
  "tika-vin01t2:1076_0": "Nanu ca “kilesappahānamevā”ti kasmā vuttaṃ.",
  "tika-vin01t2:1076_1": "Na hi kilesānaṃ pahānamattaṃ uttarimanussadhammo hotīti yo vadeyya,",
  "tika-vin01t2:1076_2": "taṃ sandhāya kilesappahānassa maggakiccattā kiccavasena maggo dīpitoti dassetuṃ “taṃ panā”tiādi vuttaṃ.",
  "tika-vin01t2:1076_3": "Kāmarāgaṃ sandhāya “tatiyamaggena hi rāgadosānaṃ pahāna”nti vuttaṃ,",
  "tika-vin01t2:1076_4": "na pana rūparāgaarūparāge sandhāya.",
  "tika-vin01t2:1076_5": "Na hi te tena pahīyanti catutthamaggena pahātabbattā.",
  "tika-vin01t2:1077_0": "Rāgā cittaṃ vinīvaraṇatāti rāgā cittassa vinīvaraṇatāti vuttaṃ hoti.",
  "tika-vin01t2:1077_1": "Rāgā vimuttassa cittassa tasseva rāganīvaraṇassa abhāvena vigatanīvaraṇattā vinīvaraṇatāti attho veditabbo.",
  "tika-vin01t2:1077_2": "Esa nayo sesesupi.",
  "tika-vin01t2:1078_0": "Yā ca pañca vijjāti yojetabbaṃ.",
  "tika-vin01t2:1078_1": "Nibbaṭṭitalokuttarattāti visuṃyeva lokato apagatalokuttarattā.",
  "tika-vin01t2:1078_2": "Yathā vinā lokuttara-",
  "tika-vin01t2:1078_3": "saddena “satipaṭṭhānādīnaṃ lābhīmhī”ti vuttepi pārājikaṃ hoti,",
  "tika-vin01t2:1078_4": "evamidhāpi “atthapaṭisambhidāya lābhīmhīti vuttepi hotiyevā”ti vattuṃ yujjati.",
  "tika-vin01t2:1078_5": "Kiñcāpi yujjati,",
  "tika-vin01t2:1078_6": "atha kho mahāaṭṭhakathāyaṃ vibhāgena vuttattā na sakkā evamidaṃ vattunti dassetuṃ “mahāaṭṭhakathāyaṃ pana…pe…",
  "tika-vin01t2:1078_7": "na sakkā aññaṃ pamāṇaṃ kātu”nti vuttaṃ.",
  "tika-vin01t2:1078_8": "Tampi tattheva paṭikkhittanti sambandho.",
  "tika-vin01t2:1079_0": "Suddhikavārakathāvaṇṇanā",
  "tika-vin01t2:1080_0": "200.",
  "tika-vin01t2:1080_1": "Ullapanākāranti samāpajjintiādiullapanākāraṃ.",
  "tika-vin01t2:1080_2": "Āpattibhedanti “na paṭivijānantassa āpatti thullaccayassā”tiādiāpattibhedaṃ.",
  "tika-vin01t2:1080_3": "Puna ānetvā paṭhamajjhānādīhi na yojitanti ettha “paṭhamajjhānenā”ti pāṭhoti gaṇṭhipade vuttaṃ,",
  "tika-vin01t2:1080_4": "tadeva yuttaṃ.",
  "tika-vin01t2:1081_0": "Kattusādhanopi bhaṇita-",
  "tika-vin01t2:1081_1": "saddo hotīti āha “atha vā”tiādi.",
  "tika-vin01t2:1081_2": "Yena cittena musā bhaṇati,",
  "tika-vin01t2:1081_3": "teneva cittena na sakkā “musā bhaṇāmī”ti jānituṃ,",
  "tika-vin01t2:1081_4": "antarantarā pana aññena cittena “musā bhaṇāmī”ti jānātīti vuttaṃ “bhaṇantassa hoti musā bhaṇāmī”ti.",
  "tika-vin01t2:1081_5": "Ayamettha attho dassitoti tīhi aṅgehi samannāgato musāvādoti ayamettha attho dassito.",
  "tika-vin01t2:1081_6": "Na sakkā na bhavitunti pubbabhāgato paṭṭhāya ābhogaṃ katvā bhaṇitattā na sakkā na bhavituṃ.",
  "tika-vin01t2:1081_7": "Āpattiyā na kāretabboti pubbabhāgakkhaṇe “musā bhaṇissāmī”ti ābhogaṃ vinā sahasā bhaṇantassa vacanakkhaṇe",
  "tika-vin01t2:1081_8": "“musā eta”nti upaṭṭhitepi nivattetumasakkuṇeyyatāya avisayabhāvato āpattiyā na kāretabbo.",
  "tika-vin01t2:1081_9": "Davāti sahasā.",
  "tika-vin01t2:1081_10": "Ravāti aññaṃ vattukāmassa khalitvā aññabhaṇanaṃ.",
  "tika-vin01t2:1082_0": "Taṃ jānātīti taṃñāṇaṃ,",
  "tika-vin01t2:1082_1": "tassa bhāvo taṃñāṇatā,",
  "tika-vin01t2:1082_2": "ñāṇassa atthasaṃvedananti attho.",
  "tika-vin01t2:1082_3": "Ñāṇasamodhānanti ñāṇassa bahubhāvo,",
  "tika-vin01t2:1082_4": "ekacittuppāde anekañāṇatāti attho.",
  "tika-vin01t2:1082_5": "Na hi sakkā…pe…",
  "tika-vin01t2:1082_6": "jānitunti ārammaṇakaraṇassa abhāvato vuttaṃ.",
  "tika-vin01t2:1082_7": "Asammohāvabodho ca īdisassa ñāṇassa natthi,",
  "tika-vin01t2:1082_8": "“bhaṇissāmī”ti pavattacittaṃ “bhaṇāmī”ti pavattacittassa paccayo hutvā nirujjhati,",
  "tika-vin01t2:1082_9": "tañca “bhaṇita”nti pavattacittassa paccayo hutvāti āha –",
  "tika-vin01t2:1082_10": "“purimaṃ purimaṃ pana…pe…",
  "tika-vin01t2:1082_11": "nirujjhatī”ti.",
  "tika-vin01t2:1082_12": "Tasmiṃ pubbabhāge sati “sesadvayaṃ na hessatī”ti etaṃ natthi,",
  "tika-vin01t2:1082_13": "avassaṃ hotiyevāti vuttaṃ hoti,",
  "tika-vin01t2:1082_14": "bhaṇissāmīti pubbabhāge sati “bhaṇāmi bhaṇita”nti etaṃ dvayaṃ na na hoti,",
  "tika-vin01t2:1082_15": "hotiyevāti adhippāyo.",
  "tika-vin01t2:1082_16": "Ekaṃ viya pakāsatīti anekakkhaṇe uppannampi cittaṃ ekakkhaṇe uppannasadisaṃ hutvā pakāsati.",
  "tika-vin01t2:1082_17": "Samāpajjintiādīnīti ādi-",
  "tika-vin01t2:1082_18": "saddena samāpajjāmi,",
  "tika-vin01t2:1082_19": "samāpannoti imāni dve saṅgaṇhāti.",
  "tika-vin01t2:1082_20": "Tattha samāpajjiṃ,",
  "tika-vin01t2:1082_21": "samāpannoti imesaṃ asatipi kālanānatte vacanavisesaṃ sandhāya visuṃ gahaṇaṃ.",
  "tika-vin01t2:1083_0": "207.",
  "tika-vin01t2:1083_1": "Sakabhāvapariccajanavasenāti attano santakabhāvassa pariccajanavasena.",
  "tika-vin01t2:1083_2": "Magguppattito pubbe viya “sarāgo sadoso”ti vattabbatābhāvato cattampi keci gaṇhanti,",
  "tika-vin01t2:1083_3": "nayidamevanti dassanatthaṃ “vanto”ti vuttaṃ.",
  "tika-vin01t2:1083_4": "Na hi yaṃ yena vantaṃ,",
  "tika-vin01t2:1083_5": "so puna taṃ ādiyati.",
  "tika-vin01t2:1083_6": "Tenāha “anādiyanabhāvadassanavasenā”ti.",
  "tika-vin01t2:1083_7": "Vantampi kiñci santatilaggaṃ siyā,",
  "tika-vin01t2:1083_8": "nayidamevanti dassanatthaṃ “mutto”ti vuttaṃ.",
  "tika-vin01t2:1083_9": "Tenāha “santatito vimocanavasenā”ti.",
  "tika-vin01t2:1083_10": "Muttampi kiñci muttabandhanaṃ viya phalaṃ kuhiñci tiṭṭhati,",
  "tika-vin01t2:1083_11": "na evamidanti dassanatthaṃ “pahīno”ti vuttaṃ.",
  "tika-vin01t2:1083_12": "Tenāha “kvaci anavaṭṭhānadassanavasenā”ti.",
  "tika-vin01t2:1083_13": "Yathā kiñci dunnissaṭṭhaṃ puna ādāya sammadeva nissaṭṭhaṃ paṭinissaṭṭhanti vuccati,",
  "tika-vin01t2:1083_14": "evaṃ vipassanāya nissaṭṭhaṃ ādinnasadisaṃ maggena pahīnaṃ paṭinissaṭṭhaṃ nāma hotīti dassanatthaṃ “paṭinissaṭṭho”ti vuttaṃ.",
  "tika-vin01t2:1083_15": "Tenāha “ādinnapubbassa paṭinissaggadassanavasenā”ti.",
  "tika-vin01t2:1083_16": "Ukkheṭitoti uttāsito,",
  "tika-vin01t2:1083_17": "uttāsetvā palāpitoti vuttaṃ hoti.",
  "tika-vin01t2:1083_18": "Yo ca uttāsetvā palāpito,",
  "tika-vin01t2:1083_19": "na puna so taṃ ṭhānaṃ āgacchatīti āha “puna anallīyanabhāvadassanavasenā”ti,",
  "tika-vin01t2:1083_20": "puna āgantvā santāne anuppattibhāvadassanavasenāti attho. Khiṭa-",
  "tika-vin01t2:1083_21": "saddaṃ saddasatthavidū uttāsatthe paṭhantīti āha –",
  "tika-vin01t2:1083_22": "“svāyamattho saddasatthato pariyesitabbo”ti.",
  "tika-vin01t2:1083_23": "Aṇuyeva aṇusahagataṃ,",
  "tika-vin01t2:1083_24": "atikhuddakanti vuttaṃ hoti.",
  "tika-vin01t2:1084_0": "Suddhikavārakathāvaṇṇanā niṭṭhitā.",
  "tika-vin01t2:1085_0": "Vattukāmavārakathāvaṇṇanā",
  "tika-vin01t2:1086_0": "215.",
  "tika-vin01t2:1086_1": "Kevalañhiyanti kevalañhi ayaṃ.",
  "tika-vin01t2:1086_2": "“Vāro”ti ajjhāharitabbaṃ.",
  "tika-vin01t2:1086_3": "Taṅkhaṇaññeva jānātīti “paṭhamajjhānaṃ samāpajji”ntiādimhi vutte tadatthassa pakatiyā vijānanalakkhaṇaṃ sandhāya vuttaṃ.",
  "tika-vin01t2:1086_4": "Evaṃ pana vacībhedaṃ akatvā pakkamanādīsu aññataro bhikkhu “maṃ arahāti jānātū”ti tamhā āvāsā paṭhamaṃ",
  "tika-vin01t2:1086_5": "pakkamatīti āgatavatthumhi viya tasmiṃ khaṇe aviditepi nikkhantamatte pārājikaṃ.",
  "tika-vin01t2:1086_6": "Jānanalakkhaṇanti “taṅkhaṇe jānanaṃ nāma īdisa”nti vuttalakkhaṇaṃ.",
  "tika-vin01t2:1086_7": "Viññattipatheti kāyavacīviññattīnaṃ gahaṇayogge padese,",
  "tika-vin01t2:1086_8": "pakaticakkhunā pakatisotena ca daṭṭhuṃ sotuñca arahaṭṭhāneti vuttaṃ hoti.",
  "tika-vin01t2:1086_9": "Tena viññattipathaṃ atikkamitvā ṭhito ce koci dibbena cakkhunā dibbāya ca sotadhātuyā disvā sutvā ca jānāti,",
  "tika-vin01t2:1086_10": "na pārājikanti dīpeti.",
  "tika-vin01t2:1086_11": "Assutapubbassa “kimidaṃ vutta”nti saṃsayuppattisabbhāvato “sutaṃ hotī”ti vuttaṃ.",
  "tika-vin01t2:1086_12": "Paṭhamaṃ vacanamattaṃ assutapubbenapi “paṭhamajjhānaṃ samāpajji”nti vutte “kimida”nti sandehaṃ anuppādetvā",
  "tika-vin01t2:1086_13": "“jhānaṃ nāma kiresa samāpajjī”ti ettakamattepi ñāte pārājikaṃ hotiyeva.",
  "tika-vin01t2:1087_0": "Anāpattibhedakathāvaṇṇanā",
  "tika-vin01t2:1088_0": "222.",
  "tika-vin01t2:1088_1": "Anullapanādhippāyassāti atikkamitvā avattukāmassa,",
  "tika-vin01t2:1088_2": "“uttarimanussadhammo aya”nti asallakkhentassāti adhippāyo.",
  "tika-vin01t2:1088_3": "Sarūpato pana “anāpatti bhikkhu anullapanādhippāyassā”ti vinītavatthūsu tattha tattha āgatavatthuvasena veditabbo.",
  "tika-vin01t2:1088_4": "“Uttarimanussadhammo aya”nti asallakkhetvā vadantopi vohārato aññaṃ byākaronto nāma hotīti vuttaṃ “aññaṃ byākarontassā”ti.",
  "tika-vin01t2:1089_0": "Padabhājanīyavaṇṇanā niṭṭhitā.",
  "tika-vin01t2:1090_0": "Bhāyantopīti “imassa mayi natthibhāvaṃ aññepi jānantā atthi nu kho”ti bhāyantopi.",
  "tika-vin01t2:1091_0": "Vinītavatthuvaṇṇanā",
  "tika-vin01t2:1092_0": "223. Sekkhabhūmiyanti iminā jhānabhūmimpi saṅgaṇhāti. Tiṇṇaṃ vivekānanti kāyacittaupadhivivekānaṃ.",
  "tika-vin01t2:1093_0": "Piṇḍāya caraṇassa bhojanapariyosānattā vuttaṃ “yāva bhojanapariyosāna”nti.",
  "tika-vin01t2:1093_1": "Bhutvā āgacchantassapi puna vuttanayeneva sambhāvanicchāya cīvarasaṇṭhapanādīni karontassa dukkaṭameva.",
  "tika-vin01t2:1094_0": "225.",
  "tika-vin01t2:1094_1": "Ārādhanīyo, āvuso,",
  "tika-vin01t2:1094_2": "dhammo āraddhavīriyenāti vatthudvayaṃ ekasadisampi dvīhi bhikkhūhi visuṃ visuṃ ārocitattā bhagavatā vinicchinitaṃ",
  "tika-vin01t2:1094_3": "sabbampi vinītavatthūsu āropetabbanti pāḷiyaṃ āropitaṃ.",
  "tika-vin01t2:1095_0": "226.",
  "tika-vin01t2:1095_1": "Pasādabhaññanti kevalaṃ pasādamattena bhaṇanaṃ,",
  "tika-vin01t2:1095_2": "na pana “sabhāvato ete arahantoyevā”ti cintetvā.",
  "tika-vin01t2:1095_3": "Tenevettha anāpatti vuttā.",
  "tika-vin01t2:1095_4": "Yadi pana “ete sabhāvato arahantoyevā”ti maññamāno “āyantu bhonto arahanto”tiādīni vadati,",
  "tika-vin01t2:1095_5": "na sampaṭicchitabbaṃ.",
  "tika-vin01t2:1096_0": "227.",
  "tika-vin01t2:1096_1": "Padasā gamanaṃ sandhāya katikāya katattā “yānena vā”tiādimāha.",
  "tika-vin01t2:1096_2": "Tattha vijjāmayiddhiṃ sandhāya “iddhiyā”ti vuttaṃ.",
  "tika-vin01t2:1096_3": "Aññamaññaṃ rakkhantīti “yo imamhā āvāsā paṭhamaṃ pakkamissati,",
  "tika-vin01t2:1096_4": "taṃ mayaṃ ‘arahā’ti jānissāmā”ti evaṃ katikāya katattā apubbācarimaṃ asuddhacittena gacchantāpi saha nikkhantabhāvato aññamaññaṃ rakkhanti.",
  "tika-vin01t2:1096_5": "Keci pana “hatthapāsaṃ avijahitvā aññamaññassa hatthaṃ gaṇhanto viya gacchantopi ‘uṭṭhetha gacchāma,",
  "tika-vin01t2:1096_6": "etha gacchāmā’ti evaṃ saṃvidahitvā gamane pubbāparaṃ gacchantopi nāpajjatī”ti vadanti.",
  "tika-vin01t2:1096_7": "Etaṃ pana adhammikaṃ katikavattanti “idha arahantoyeva vasantūti yadi bhikkhū katikaṃ karonti,",
  "tika-vin01t2:1096_8": "etaṃ adhammikaṃ katikavatta”nti cūḷagaṇṭhipade vuttaṃ.",
  "tika-vin01t2:1096_9": "Heṭṭhā vuttaṃ pana sabbampi katikavattaṃ sandhāya etaṃ vuttanti amhākaṃ khanti,",
  "tika-vin01t2:1096_10": "vīmaṃsitvā gahetabbaṃ.",
  "tika-vin01t2:1096_11": "Nānāverajjakāti nānājanapadavāsino.",
  "tika-vin01t2:1096_12": "Saṅghalābhoti yathāvuḍḍhaṃ attano pāpuṇanakoṭṭhāso.",
  "tika-vin01t2:1096_13": "Ayañca paṭikkhepo imināva nīhārena bahisīmaṭṭhānaṃ avisesena saṅghalābhassa sāmibhāvāpādanaṃ sandhāya kato.",
  "tika-vin01t2:1096_14": "Visesato pana bahisīmaṭṭhānampi paricchinditvā ekekakoṭṭhāsato “ettakaṃ dātuṃ,",
  "tika-vin01t2:1096_15": "īdisaṃ vā dātuṃ,",
  "tika-vin01t2:1096_16": "ettakānaṃ vā dātuṃ,",
  "tika-vin01t2:1096_17": "īdisassa vā dātuṃ ruccati saṅghassā”ti apalokanakammaṃ katvā dātuṃ vaṭṭati.",
  "tika-vin01t2:1097_0": "228.",
  "tika-vin01t2:1097_1": "Āyasmā ca lakkhaṇotiādīsu ko panāyasmā lakkhaṇo,",
  "tika-vin01t2:1097_2": "kasmā cassa lakkhaṇoti nāmaṃ ahosi,",
  "tika-vin01t2:1097_3": "ko cāyasmā mahāmoggallāno,",
  "tika-vin01t2:1097_4": "kasmā ca sitaṃ pātvākāsīti taṃ sabbaṃ pakāsetuṃ “yvāya”ntiādi āraddhaṃ.",
  "tika-vin01t2:1097_5": "Lakkhaṇasampannenāti purisalakkhaṇasampannena.",
  "tika-vin01t2:1097_6": "Brahmasamenāti brahmattabhāvasamena.",
  "tika-vin01t2:1097_7": "Īsakaṃ hasitaṃ sitanti vuccatīti āha “mandahasita”nti.",
  "tika-vin01t2:1097_8": "Aṭṭhikasaṅkhalikanti nayidaṃ aviññāṇakaṃ aṭṭhisaṅkhalikamattaṃ,",
  "tika-vin01t2:1097_9": "atha kho eko petoti āha “petaloke nibbattaṃ satta”nti.",
  "tika-vin01t2:1097_10": "Ete attabhāvāti petattabhāvā.",
  "tika-vin01t2:1097_11": "Na āpāthaṃ āgacchantīti devattabhāvā viya pakatiyā āpāthaṃ na āgacchanti.",
  "tika-vin01t2:1097_12": "Tesaṃ pana ruciyā āpāthaṃ āgaccheyyuṃ.",
  "tika-vin01t2:1097_13": "Manussānaṃ dukkhābhibhūtānaṃ anāthabhāvadassanapadaṭṭhānā karuṇāti āha “kāruññe kattabbe”ti.",
  "tika-vin01t2:1097_14": "Attano ca sampattiṃ buddhañāṇassa ca sampattinti paccekaṃ sampatti-",
  "tika-vin01t2:1097_15": "saddo yojetabbo.",
  "tika-vin01t2:1097_16": "Tadubhayaṃ vibhāvetuṃ “tañhī”tiādi vuttaṃ.",
  "tika-vin01t2:1097_17": "Tattha “attano ca sampattiṃ anussaritvā sitaṃ pātvākāsī”ti padaṃ ānetvā sambandhitabbaṃ.",
  "tika-vin01t2:1097_18": "Dhammadhātūti sabbaññutaññāṇaṃ sandhāya vadati,",
  "tika-vin01t2:1097_19": "dhammadhātūti vā dhammānaṃ sabhāvo.",
  "tika-vin01t2:1097_20": "Upapattīti jāti.",
  "tika-vin01t2:1097_21": "Upapattisīsena hi tathārūpaṃ attabhāvaṃ vadati.",
  "tika-vin01t2:1097_22": "Dussaddhāpayā honti,",
  "tika-vin01t2:1097_23": "tadassa tesaṃ dīgharattaṃ ahitāya dukkhāya.",
  "tika-vin01t2:1097_24": "Dussaddhāpayāti idañca na lakkhaṇattheraṃ sandhāya vuttaṃ,",
  "tika-vin01t2:1097_25": "ye pana suṇanti “evaṃ kira vutta”nti,",
  "tika-vin01t2:1097_26": "te sandhāya.",
  "tika-vin01t2:1097_27": "Atha lakkhaṇatthero kasmā na addasa,",
  "tika-vin01t2:1097_28": "kimassa dibbacakkhu natthīti?",
  "tika-vin01t2:1097_29": "No natthi,",
  "tika-vin01t2:1097_30": "mahāmoggallāno pana āvajjento addasa,",
  "tika-vin01t2:1097_31": "itaro anāvajjanena na addasa.",
  "tika-vin01t2:1098_0": "Vituḍentīti vinivijjhitvā ḍenti,",
  "tika-vin01t2:1098_1": "asidhārūpamehi tikhiṇehi lohatuṇḍakehi vijjhitvā vijjhitvā ito cito ca gacchantīti attho.",
  "tika-vin01t2:1098_2": "Tenāha “vinivijjhitvā gacchantī”ti.",
  "tika-vin01t2:1098_3": "“Vitudantī”ti vā pāṭho.",
  "tika-vin01t2:1098_4": "Phāsuḷantarikāhīti bhummatthe nissakkavacanaṃ.",
  "tika-vin01t2:1098_5": "Lohatuṇḍakehīti lohasalākāsadisehi,",
  "tika-vin01t2:1098_6": "kāḷalohamayeheva vā tuṇḍakehi.",
  "tika-vin01t2:1098_7": "Pasādussadāti iminā aṭṭhisaṅghātamattaṃ hutvā paññāyamānānampi kāyappasādassa balavabhāvaṃ dasseti.",
  "tika-vin01t2:1098_8": "Pakkagaṇḍasadisāti iminā pana ativiya mudusabhāvataṃ dasseti.",
  "tika-vin01t2:1098_9": "Acchariyaṃ vatāti garahanacchariyaṃ nāmetaṃ.",
  "tika-vin01t2:1099_0": "Cakkhubhūtāti sampattadibbacakkhukā,",
  "tika-vin01t2:1099_1": "lokassa cakkhubhūtāti evaṃ vā ettha attho daṭṭhabbo.",
  "tika-vin01t2:1099_2": "Yatrāti hetuatthe nipātoti āha “yatrāti kāraṇavacana”nti.",
  "tika-vin01t2:1099_3": "Appamāṇe sattanikāye,",
  "tika-vin01t2:1099_4": "te ca kho vibhāgena kāmabhavādibhede bhave,",
  "tika-vin01t2:1099_5": "nirayādibhedā gatiyo,",
  "tika-vin01t2:1099_6": "nānattakāyanānattasaññīādiviññāṇaṭṭhitiyo,",
  "tika-vin01t2:1099_7": "tathārūpe sattāvāse ca sabbaññutaññāṇañca me upanetuṃ paccakkhaṃ karontena.",
  "tika-vin01t2:1100_0": "Goghātakoti gunnaṃ abhiṇhaṃ hananako.",
  "tika-vin01t2:1100_1": "Tenāha “vadhitvā vadhitvā”ti.",
  "tika-vin01t2:1100_2": "Tassāti gunnaṃ hananakammassa.",
  "tika-vin01t2:1100_3": "Aparāpariyakammassāti aparāpariyavedanīyakammassa.",
  "tika-vin01t2:1100_4": "Balavatā goghātakakammena vipāke dīyamāne aladdhokāsaṃ aparāpariyavedanīyaṃ,",
  "tika-vin01t2:1100_5": "tasmiṃ vipakkavipāke idāni laddhokāsaṃ “avasesakamma”nti vuttaṃ.",
  "tika-vin01t2:1100_6": "Kammasabhāgatāyāti kammassa sabhāgabhāvena sadisabhāvena.",
  "tika-vin01t2:1100_7": "Ārammaṇasabhāgatāyāti ārammaṇassa sabhāgabhāvena sadisabhāvena.",
  "tika-vin01t2:1100_8": "Yādise hi ārammaṇe pubbe taṃ kammaṃ tassa ca vipāko pavatto,",
  "tika-vin01t2:1100_9": "tādiseyeva ārammaṇe idaṃ kammaṃ imassa vipāko ca pavattoti katvā vuttaṃ “tasseva kammassa vipākāvasesenā”ti.",
  "tika-vin01t2:1100_10": "Bhavati hi taṃsadisepi tabbohāro yathā so eva tittiro,",
  "tika-vin01t2:1100_11": "tāniyeva osadhānīti.",
  "tika-vin01t2:1100_12": "Yasmā kammasarikkhakavisaye “kammaṃ vā kammanimittaṃ vā”ti dvayameva vuttaṃ,",
  "tika-vin01t2:1100_13": "yasmā ca gatinimittaṃ viya kammaṃ kammanimittañca kammato bhinnaṃ visuṃ hutvā na tiṭṭhati,",
  "tika-vin01t2:1100_14": "tasmā sarikkhakavipākadānassa kāraṇabhāvato yattha kammasarikkhakena vipākena bhavitabbaṃ,",
  "tika-vin01t2:1100_15": "tattha kammaṃ vā kammanimittaṃ vā gahetvā paṭisandhi hotīti vadanti.",
  "tika-vin01t2:1100_16": "Tenevāha –",
  "tika-vin01t2:1100_17": "“tassa kira…pe…",
  "tika-vin01t2:1100_18": "nimittaṃ ahosī”ti.",
  "tika-vin01t2:1100_19": "Tattha nimittaṃ ahosīti pubbe katūpacitassa petūpapattinibbattanavasena katokāsassa tassa kammassa nimittabhūtaṃ",
  "tika-vin01t2:1100_20": "idāni tathā upaṭṭhahantaṃ tassa vipākassa nimittaṃ ārammaṇaṃ ahosi.",
  "tika-vin01t2:1100_21": "Soti goghātako.",
  "tika-vin01t2:1100_22": "Aṭṭhikasaṅkhalikapeto jāto kammasarikkhakavipākavasena.",
  "tika-vin01t2:1101_0": "229.",
  "tika-vin01t2:1101_1": "Pesiyo katvāti gāviṃ vadhitvā vadhitvā gomaṃsaṃ phāletvā pesiyo katvā.",
  "tika-vin01t2:1101_2": "Sukkhāpetvāti kālantaraṃ ṭhapanatthaṃ sukkhāpetvā.",
  "tika-vin01t2:1101_3": "Sukkhāpitamaṃsapesīnañhi vallūrasamaññāti.",
  "tika-vin01t2:1101_4": "Nippakkhacammeti vigatapakkhacamme.",
  "tika-vin01t2:1101_5": "Urabbhe hantīti orabbhiko.",
  "tika-vin01t2:1101_6": "Eḷaketi aje.",
  "tika-vin01t2:1101_7": "Nivāpapuṭṭheti attanā dinnanivāpena posite asinā vadhitvā vadhitvā vikkiṇanto.",
  "tika-vin01t2:1101_8": "Ekaṃ miganti dīpakamigaṃ.",
  "tika-vin01t2:1101_9": "Kāraṇāhīti yātanāhi.",
  "tika-vin01t2:1101_10": "Ñatvāti kammaṭṭhānaṃ ñatvā.",
  "tika-vin01t2:1101_11": "Pesuññupasaṃhāravasena ito sutaṃ amutra,",
  "tika-vin01t2:1101_12": "amutra vā sutaṃ idha sūcetīti sūcako.",
  "tika-vin01t2:1101_13": "Anayabyasanaṃ pāpesi manusseti sambandho.",
  "tika-vin01t2:1102_0": "Vinicchayāmaccoti raññā aḍḍakaraṇe ṭhapito vinicchayamahāmatto.",
  "tika-vin01t2:1102_1": "So hi gāmajanakāyaṃ kūṭaṭṭhena vañcetīti “gāmakūṭo”ti vuccati.",
  "tika-vin01t2:1102_2": "Keci “tādisoyeva gāmajeṭṭhako gāmakūṭo”ti vadanti.",
  "tika-vin01t2:1102_3": "Samena bhavitabbaṃ dhammaṭṭhoti vattabbato.",
  "tika-vin01t2:1102_4": "Rahassaṅge nisīdanavasena visamā nisajjā ahosi.",
  "tika-vin01t2:1102_5": "Phusantoti theyyāya phusanto.",
  "tika-vin01t2:1103_0": "230.",
  "tika-vin01t2:1103_1": "Anissaroti mātugāmo sasāmiko attano phasse anissaro.",
  "tika-vin01t2:1103_2": "Dhaṃsitvāti bhassitvā apagantvā.",
  "tika-vin01t2:1103_3": "Maṅganavasena ulatīti maṅguli,",
  "tika-vin01t2:1103_4": "virūpabībhacchabhāvena pavattatīti attho.",
  "tika-vin01t2:1103_5": "Tenāha “virūpaṃ duddasikaṃ bībhaccha”nti.",
  "tika-vin01t2:1104_0": "Uddhaṃ uddhaṃ agginā pakkasarīratāya uppakkaṃ,",
  "tika-vin01t2:1104_1": "heṭṭhato paggharaṇavasena kilinnasarīratāya okilinī,",
  "tika-vin01t2:1104_2": "ito cito ca aṅgārasamparikiṇṇatāya okirinī.",
  "tika-vin01t2:1104_3": "Tenāha “sā kirā”tiādi.",
  "tika-vin01t2:1104_4": "Aṅgāracitaketi aṅgārasañcaye.",
  "tika-vin01t2:1104_5": "Sarīrato paggharanti asuciduggandhajegucchāni sedagatāni.",
  "tika-vin01t2:1104_6": "Tassa kira raññoti kāliṅgassa rañño.",
  "tika-vin01t2:1104_7": "Nāṭakinīti naccanakicce adhigatā itthī.",
  "tika-vin01t2:1104_8": "Sedanti sedanaṃ,",
  "tika-vin01t2:1104_9": "tāpananti attho.",
  "tika-vin01t2:1105_0": "Asīsakaṃ kabandhaṃ hutvā nibbatti kammāyūhanakāle tathā nimittaggahaṇaparicayato.",
  "tika-vin01t2:1105_1": "Lāmakabhikkhūti hīnācāratāya lāmako,",
  "tika-vin01t2:1105_2": "bhikkhuvesatāya bhikkhāhārena jīvanato ca bhikkhu.",
  "tika-vin01t2:1105_3": "Cittakeḷinti cittaruciyaṃ taṃ taṃ kīḷanto.",
  "tika-vin01t2:1105_4": "Ayamevāti bhikkhuvatthusmiṃ vuttanayo eva.",
  "tika-vin01t2:1106_0": "231.",
  "tika-vin01t2:1106_1": "Nissevālapaṇakakaddamoti tilabījakādibhedena sevālena nīlamaṇḍūkapiṭṭhivaṇṇena udakapiṭṭhaṃ chādetvā nibbattapaṇakena kaddamena ca virahito.",
  "tika-vin01t2:1106_2": "Sundarehi titthehīti sukhāvagāhaṇaṭṭhānatāya kaddamādidosavirahato ca sundarehi titthehi.",
  "tika-vin01t2:1106_3": "Tato udakadahato taṃhetu,",
  "tika-vin01t2:1106_4": "taṃ upanissāyāti attho.",
  "tika-vin01t2:1106_5": "Nāgabhavanagatopi hi so rahado tato uparimanussaloke jalāsayena sambandho hoti.",
  "tika-vin01t2:1106_6": "Tena vuttaṃ “tato ayaṃ tapodā sandatī”ti.",
  "tika-vin01t2:1106_7": "Atha vā tatoti nāgabhavane udakadahato ayaṃ tapodā sandati.",
  "tika-vin01t2:1106_8": "Tañhi uparibhūmitalaṃ ārohati,",
  "tika-vin01t2:1106_9": "uṇhabhāvena tapanato tapaṃ udakaṃ etissāti anvatthanāmavasena tapodāti vuccati.",
  "tika-vin01t2:1106_10": "Petalokoti petānaṃ āvāsaṭṭhānaṃ.",
  "tika-vin01t2:1106_11": "Keci pana “petalokoti lohakumbhīnirayā idhādhippetā”ti vadanti,",
  "tika-vin01t2:1106_12": "nagarassa pana parito pabbatapādavanantaresu bahū petāvāsāpi santeva.",
  "tika-vin01t2:1106_13": "Svāyamattho petavatthupāḷiyā lakkhaṇasaṃyuttena imāya ca vinītavatthupāḷiyā dīpetabbo.",
  "tika-vin01t2:1107_0": "Katahatthāti thirataraṃ lakkhesu avirajjhanasarakkhepā.",
  "tika-vin01t2:1107_1": "Īdisā pana tattha vasībhūtā katahatthā nāma honti,",
  "tika-vin01t2:1107_2": "tasmā yo sippameva uggaṇhāti,",
  "tika-vin01t2:1107_3": "so katahattho nāma na hoti,",
  "tika-vin01t2:1107_4": "ime pana katahatthā,",
  "tika-vin01t2:1107_5": "ciṇṇavasībhāvāti vuttaṃ hoti.",
  "tika-vin01t2:1107_6": "Sippadassanavasena kataṃ rājakulāni upecca asanaṃ sarakkhepo etehīti katupāsanā,",
  "tika-vin01t2:1107_7": "rājakulādīsu dassitasippāti vuttaṃ hoti.",
  "tika-vin01t2:1107_8": "Pabhaggoti parājito.",
  "tika-vin01t2:1108_0": "232.",
  "tika-vin01t2:1108_1": "Dosadassana pubbaka rūpa virāga bhāvanā saṅkhāta paṭipakkha bhāvanāvasena paṭighasaññānaṃ suppahīnattā mahatāpi saddena arūpasamāpattito na vuṭṭhāti,",
  "tika-vin01t2:1108_2": "tathā pana na suppahīnattā sabbarūpāvacarasamāpattito vuṭṭhānaṃ siyāti idha āneñjasamādhīti catutthajjhānasamāpatti",
  "tika-vin01t2:1108_3": "adhippetāti āha “anejaṃ acalaṃ kāyavācāvipphandavirahitaṃ catutthajjhānasamādhi”nti.",
  "tika-vin01t2:1108_4": "Aññattha pana samādhipaccanīkānaṃ atidūratāya na iñjatīti āneñjoti arūpāvacarasamādhi vuccati.",
  "tika-vin01t2:1108_5": "Samādhiparipanthake dhammeti vitakkavicārādike sandhāya vadati.",
  "tika-vin01t2:1108_6": "Vitakkādīsu ādīnavasallakkhaṇassa na suṭṭhukatabhāvaṃ sandhāyāha “na suṭṭhu parisodhetvā”ti.",
  "tika-vin01t2:1109_0": "Nanu cāyamāyasmā mahāmoggallāno bhagavato paṭhamavasseva abhinavappattaarahatto,",
  "tika-vin01t2:1109_1": "idañca uttarimanussadhammapārājikaṃ vīsatimavassato upari paññattaṃ,",
  "tika-vin01t2:1109_2": "kathaṃ imassa vatthuno imasmiṃ pārājike bhagavatā vinicchitabhāvo vuttoti?",
  "tika-vin01t2:1109_3": "Nāyaṃ doso.",
  "tika-vin01t2:1109_4": "Ayañhettha ācariyānaṃ kathāmaggo –",
  "tika-vin01t2:1109_5": "apaññattepi sikkhāpade therassa vacanaṃ sutvā “attano appatirūpaṃ uttarimanussadhammaṃ esa vadatī”ti",
  "tika-vin01t2:1109_6": "maññamānā bhikkhū therassa dosaṃ āropentā ujjhāyiṃsu.",
  "tika-vin01t2:1109_7": "Bhagavā ca therassa tathāvacane kāraṇaṃ dassetvā niddosabhāvaṃ karonto “anāpatti,",
  "tika-vin01t2:1109_8": "bhikkhave,",
  "tika-vin01t2:1109_9": "moggallānassā”ti āha.",
  "tika-vin01t2:1109_10": "Saṅgītikārakā pana uttarimanussadhammādhikārattā tampi vatthuṃ ānetvā idha āropesunti.",
  "tika-vin01t2:1110_0": "Sāvakānaṃ uppaṭipāṭiyā anussaraṇaṃ natthīti dassetuṃ “na uppaṭipāṭiyā”ti āha.",
  "tika-vin01t2:1110_1": "Asaññasamāpattinti saññāvirāgabhāvanāya vāyokasiṇanibbattitaṃ catutthajjhānasamāpattiṃ vadati.",
  "tika-vin01t2:1110_2": "Pubbenivāsañāṇaṃ cutipaṭisandhiṃ gaṇhantampi anantarapaccayakkamavantānaṃ arūpadhammānaṃ vaseneva gaṇhātīti āha –",
  "tika-vin01t2:1110_3": "“tatiye attabhāve cutimeva addasā”ti.",
  "tika-vin01t2:1110_4": "Nayato sallakkhesīti vaṭṭe saṃsaraṇakasattānaṃ khandhānaṃ abhāvakālo nāma natthi,",
  "tika-vin01t2:1110_5": "asaññabhave pana acittakā hutvā pañca kappasatāni pavattanti,",
  "tika-vin01t2:1110_6": "iminā nayena sallakkhesi.",
  "tika-vin01t2:1110_7": "Dukkaraṃ katanti khandhavikalassa pubbenivāsassa anussaraṇaṃ ṭhapetvā sammāsambuddhaṃ na sakkā aññehi",
  "tika-vin01t2:1110_8": "kātunti nayato sallakkhentenapi dukkaraṃ katanti adhippāyo.",
  "tika-vin01t2:1110_9": "Paṭividdhāti paṭividdhasadisā.",
  "tika-vin01t2:1110_10": "Yathā nāma koci dhanusippe katahattho ekaṃ kesasaṅkhātaṃ vālaṃ satakkhattuṃ vidāletvā tato ekaṃ aṃsuṃ",
  "tika-vin01t2:1110_11": "gahetvā vātiṅgaṇaphalassa majjhaṭṭhāne bandhitvā aparaṃ aṃsuṃ kaṇḍassa aggakoṭiyaṃ yathā tassa aṃsussa",
  "tika-vin01t2:1110_12": "ūkāmattaṃ vā likkhāmattaṃ vā kaṇḍassa aggakoṭito adhikaṃ hutvā tiṭṭhati,",
  "tika-vin01t2:1110_13": "evaṃ bandhitvā usabhamatte ṭhāne ṭhito kaṇḍabaddhāya vālakoṭiyā vātiṅgaṇabaddhaṃ vālassa koṭiṃ paṭivijjheyya,",
  "tika-vin01t2:1110_14": "evameva imināpi kataṃ dukkaranti vuttaṃ hoti.",
  "tika-vin01t2:1110_15": "Etadagganti eso aggo.",
  "tika-vin01t2:1110_16": "Yadidanti yo ayaṃ.",
  "tika-vin01t2:1110_17": "Liṅgavipallāsavasenetaṃ vuttaṃ.",
  "tika-vin01t2:1111_0": "Vinītavatthuvaṇṇanā niṭṭhitā.",
  "tika-vin01t2:1112_0": "Nigamanavaṇṇanā",
  "tika-vin01t2:1113_0": "233.",
  "tika-vin01t2:1113_1": "Idhāti imasmiṃ bhikkhuvibhaṅge.",
  "tika-vin01t2:1113_2": "Uddiṭṭhāti idha pātimokkhavasena anosāritattā cattāro pārājikāva uddiṭṭhā kathitāti attho gahetabbo.",
  "tika-vin01t2:1113_3": "Yadi evaṃ heṭṭhā thullaccayadukkaṭānampi vuttattā pārājikāva uddiṭṭhāti kasmā vuttāti?",
  "tika-vin01t2:1113_4": "Pārājikādhikārattā santesupi thullaccayadukkaṭesu idha pārājikāva vuttā. Yesaṃ…pe…",
  "tika-vin01t2:1113_5": "asaṃvāsoti imamatthaṃ vā dīpetukāmo taṃsambandhena “uddiṭṭhā cattāro pārājikā”ti āha.",
  "tika-vin01t2:1113_6": "Tatthāyasmantetiādikaṃ pana anuññātapātimokkhuddesakkamopi ayameva,",
  "tika-vin01t2:1113_7": "nāññoti dassanatthaṃ vuttaṃ.",
  "tika-vin01t2:1113_8": "Bhikkhunīnaṃ asādhāraṇāni cattārīti ubbhajāṇumaṇḍalikā vajjapaṭicchādikā ukkhittānuvattikā aṭṭhavatthukāti",
  "tika-vin01t2:1113_9": "imāni cattāri bhikkhunīnaṃ bhikkhūhi asādhāraṇāni nāma.",
  "tika-vin01t2:1113_10": "Etesu ubbhajāṇumaṇḍalikā nāma yā kāyasaṃsaggarāgena avassutā teneva rāgena avassutassa manussapurisassa",
  "tika-vin01t2:1113_11": "akkhakānaṃ adho jāṇumaṇḍalānaṃ kapparānañca upari yena kenaci sarīrāvayavena āmasanādiṃ sādiyati,",
  "tika-vin01t2:1113_12": "tassā adhivacanaṃ.",
  "tika-vin01t2:1113_13": "Yā pana bhikkhunī aññissā bhikkhuniyā pārājikasaṅkhātaṃ vajjaṃ jānaṃ paṭicchādeti,",
  "tika-vin01t2:1113_14": "sā vajjapaṭicchādikā nāma.",
  "tika-vin01t2:1113_15": "Samaggena pana saṅghena ukkhittaṃ bhikkhuṃ yā bhikkhunī yaṃdiṭṭhiko so hoti,",
  "tika-vin01t2:1113_16": "tassā diṭṭhiyā gahaṇavasena anuvattati,",
  "tika-vin01t2:1113_17": "sā ukkhittānuvattikā nāma.",
  "tika-vin01t2:1113_18": "Yā pana kāyasaṃsaggarāgena tintā tathāvidhasseva purisassa hatthaggahaṇaṃ vā saṅghāṭikaṇṇaggahaṇaṃ vā sādiyati,",
  "tika-vin01t2:1113_19": "kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭhati vā,",
  "tika-vin01t2:1113_20": "tattha ṭhatvā sallapati vā,",
  "tika-vin01t2:1113_21": "saṅketaṃ vā gacchati,",
  "tika-vin01t2:1113_22": "purisassa āgamanaṃ vā sādiyati,",
  "tika-vin01t2:1113_23": "kenaci vā paṭicchannokāsaṃ pavisati,",
  "tika-vin01t2:1113_24": "hatthapāse vā ṭhatvā kāyaṃ upasaṃharati,",
  "tika-vin01t2:1113_25": "ayaṃ aṭṭhavatthukā nāmāti veditabbaṃ.",
  "tika-vin01t2:1114_0": "Vatthuvipannāti pabbajjupasampadāya avatthubhāvato vatthuvipannā.",
  "tika-vin01t2:1114_1": "Nesañhi “na,",
  "tika-vin01t2:1114_2": "bhikkhave,",
  "tika-vin01t2:1114_3": "paṇḍako pabbājetabbo,",
  "tika-vin01t2:1114_4": "yo pabbājeyya,",
  "tika-vin01t2:1114_5": "āpatti dukkaṭassā”tiādinā pabbajjā upasampadā ca paṭikkhittā.",
  "tika-vin01t2:1114_6": "Tasmā te bhikkhubhāvāya abhabbattā pārājikāpannasadisatāya “pārājikā”ti vuttā.",
  "tika-vin01t2:1114_7": "Tabbhāvabhāvitāya bhikkhubhāvo vasati etthāti vatthu,",
  "tika-vin01t2:1114_8": "puggalānaṃ bhikkhubhāvārahatā.",
  "tika-vin01t2:1114_9": "Sā pana pabbajjakkhandhakāgatasabbadosavirahitasampattiyuttatā.",
  "tika-vin01t2:1114_10": "Taṃ vipannaṃ paṇḍakabhāvādiyogena yesaṃ te vatthuvipannā.",
  "tika-vin01t2:1114_11": "Ahetukapaṭisandhikāti iminā tesaṃ vipākāvaraṇena samannāgatabhāvaṃ dassento maggāvaraṇe kāraṇamāha.",
  "tika-vin01t2:1114_12": "Pārājikāpannasadisattā pārājikā.",
  "tika-vin01t2:1114_13": "Theyyasaṃvāsakādikammaṃ mātughātādikaṃ viya ānantariyaṃ na hotīti āha “imesaṃ tiṇṇaṃ saggo avārito”ti.",
  "tika-vin01t2:1115_0": "Dīghatāya lambamānaṃ aṅgajātametassāti lambī.",
  "tika-vin01t2:1115_1": "So ettāvatā na pārājiko,",
  "tika-vin01t2:1115_2": "atha kho yadā anabhiratiyā pīḷito attano aṅgajātaṃ mukhe vā vaccamagge vā paveseti,",
  "tika-vin01t2:1115_3": "tadā pārājiko hoti.",
  "tika-vin01t2:1115_4": "Mudu piṭṭhi etassāti mudupiṭṭhiko,",
  "tika-vin01t2:1115_5": "kataparikammāya mudukāya piṭṭhiyā samannāgato.",
  "tika-vin01t2:1115_6": "Sopi yadā anabhiratiyā pīḷito attano aṅgajātaṃ attano mukhavaccamaggesu aññataraṃ paveseti,",
  "tika-vin01t2:1115_7": "tadā pārājiko hoti.",
  "tika-vin01t2:1115_8": "Parassa aṅgajātaṃ attano mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṃ attano mukhena gaṇhāti.",
  "tika-vin01t2:1115_9": "Parassa aṅgajāte abhinisīdatīti yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassūpari nisīdati,",
  "tika-vin01t2:1115_10": "taṃ attano vaccamaggaṃ pavesetīti attho.",
  "tika-vin01t2:1116_0": "Etthāha –",
  "tika-vin01t2:1116_1": "mātughātakapitughātakaarahantaghātakā tatiyapārājikaṃ āpannā,",
  "tika-vin01t2:1116_2": "bhikkhunīdūsako lambīādayo cattāro paṭhamapārājikaṃ āpannā evāti kathaṃ catuvīsatīti? Vuccate –",
  "tika-vin01t2:1116_3": "mātughātakādayo hi cattāro idha anupasampannā eva adhippetā,",
  "tika-vin01t2:1116_4": "lambīādayo cattāro kiñcāpi paṭhamapārājikena saṅgahitā,",
  "tika-vin01t2:1116_5": "yasmā pana etena pariyāyena methunaṃ dhammaṃ appaṭisevino honti,",
  "tika-vin01t2:1116_6": "tasmā visuṃ vuttāti.",
  "tika-vin01t2:1116_7": "Etena pariyāyenāti ubhinnaṃ rāgapariyuṭṭhānasaṅkhātena pariyāyena.",
  "tika-vin01t2:1116_8": "Dutiyavikappe kaccitthāti ettha kacci atthāti padacchedo veditabbo.",
  "tika-vin01t2:1117_0": "Nigamanavaṇṇanā niṭṭhitā.",
  "tika-vin01t2:1118_0": "Iti samantapāsādikāya vinayasaṃvaṇṇanāya sāratthadīpaniyaṃ",
  "tika-vin01t2:1119_0": "Catutthapārājikavaṇṇanā niṭṭhitā.",
  "tika-vin01t2:1120_0": "2. Saṅghādisesakaṇḍaṃ",
  "tika-vin01t2:1121_0": "1. Sukkavissaṭṭhisikkhāpadavaṇṇanā",
  "tika-vin01t2:1122_0": "Idāni pārājikasaṃvaṇṇanāsamanantarā yā terasakādisaṃvaṇṇanā samāraddhā, tassāpi –",
  "tika-vin01t2:1123_0": "Anākulā asandehā, paripuṇṇavinicchayā;",
  "tika-vin01t2:1124_0": "Atthabyañjanasampannā, hoti sāratthadīpanī.",
  "tika-vin01t2:1125_0": "Terasakassāti terasa sikkhāpadāni parimāṇāni assa kaṇḍassāti terasakaṃ,",
  "tika-vin01t2:1125_1": "tassa terasakassa kaṇḍassāti attho.",
  "tika-vin01t2:1126_0": "234.",
  "tika-vin01t2:1126_1": "Anabhiratoti aññattha gihibhāvaṃ patthayamāno vuccati,",
  "tika-vin01t2:1126_2": "idha pana kāmarāgavasena ukkaṇṭhitatāya vikkhittacittatāya samannāgato adhippetoti āha vikkhittacittotiādi.",
  "tika-vin01t2:1127_0": "236- 237.",
  "tika-vin01t2:1127_1": "Sañcetanikāti ettha saṃ-",
  "tika-vin01t2:1127_2": "saddo vijjamānatthatāya sātthakoti dassento āha saṃvijjati cetanā assāti.",
  "tika-vin01t2:1127_3": "Tattha cetanāti vītikkamavasappavattā pubbabhāgacetanā.",
  "tika-vin01t2:1127_4": "Assāti sukkavissaṭṭhiyā.",
  "tika-vin01t2:1127_5": "Imasmiṃ vikappe ika-",
  "tika-vin01t2:1127_6": "saddassa visuṃ attho natthīti āha sañcetanāva sañcetanikāti.",
  "tika-vin01t2:1127_7": "Idāni saṃ-",
  "tika-vin01t2:1127_8": "saddassa atthaṃ anapekkhitvā ika-",
  "tika-vin01t2:1127_9": "saddova assatthiatthaṃ pakāsetīti dassento sañcetanā vā assā atthīti sañcetanikāti dutiyavikappamāha.",
  "tika-vin01t2:1127_10": "Saṃvijjati cetanā assāti padabhājane vattabbe byañjane ādaraṃ akatvā jānantotiādi vuttaṃ.",
  "tika-vin01t2:1127_11": "Upakkamāmīti jānantoti mocanatthaṃ upakkamāmīti jānanto.",
  "tika-vin01t2:1128_0": "Āsayabhedatoti pittādiāsayabhedato.",
  "tika-vin01t2:1128_1": "Buddhapaccekabuddhānampi hi raññopi cakkavattissa pittasemhapubbalohitāsayesu catūsu aññataro āsayo hotiyeva,",
  "tika-vin01t2:1128_2": "mandapaññānaṃ pana cattāropi āsayā honti.",
  "tika-vin01t2:1128_3": "Dhātunānattatoti pathavīdhātuādīnaṃ catunnaṃ dhātūnaṃ,",
  "tika-vin01t2:1128_4": "cakkhādīnaṃ vā aṭṭhārasannaṃ dhātūnaṃ,",
  "tika-vin01t2:1128_5": "rasasoṇitādīnaṃ vā dhātūnaṃ nānattato.",
  "tika-vin01t2:1129_0": "Vatthisīsanti vatthipuṭassa abbhantare matthakapassaṃ. “Rāga…pe…",
  "tika-vin01t2:1129_1": "asakkonto”ti rāgapariyuṭṭhānaṃ sandhāya vuttaṃ.",
  "tika-vin01t2:1129_2": "Rājā pana “sambhavassa sakalakāyo ṭhāna”nti sutapubbattā vīmaṃsanatthaṃ evamakāsīti vadanti.",
  "tika-vin01t2:1129_3": "Dakasotanti muttamaggaṃ,",
  "tika-vin01t2:1129_4": "aṅgajātappadesanti vuttaṃ hoti.",
  "tika-vin01t2:1129_5": "Dakasotorohaṇato paṭṭhāya pana upādinnato vinimuttatāya sambhave utusamuṭṭhānameva rūpaṃ avasissati,",
  "tika-vin01t2:1129_6": "sesaṃ tisamuṭṭhānaṃ natthīti veditabbaṃ.",
  "tika-vin01t2:1129_7": "Āpodhātuyā santānavasena pavattamānāya avatthāviseso sambhavo,",
  "tika-vin01t2:1129_8": "so catusamuṭṭhāniko aṭṭhakathāyaṃ catusamuṭṭhānikesu sambhavassa vuttattā.",
  "tika-vin01t2:1129_9": "So pana soḷasavassakāle uppajjati,",
  "tika-vin01t2:1129_10": "tassa rāgavasena ṭhānācāvanaṃ hotīti vadanti,",
  "tika-vin01t2:1129_11": "tasmā yaṃ vuttaṃ kathāvatthuaṭṭhakathāyaṃ “sukkavissaṭṭhi nāma rāgasamuṭṭhānā hotī”ti,",
  "tika-vin01t2:1129_12": "taṃ sambhavassa ṭhānācāvanaṃ sandhāya vuttanti veditabbaṃ,",
  "tika-vin01t2:1129_13": "na pana sambhavo cittasamuṭṭhānoyevāti dīpetuṃ,",
  "tika-vin01t2:1129_14": "teneva tattha vissaṭṭhiggahaṇaṃ kataṃ.",
  "tika-vin01t2:1129_15": "“Khīṇāsavānaṃ pana brahmānañca sambhavo natthī”ti ācariyadhammapālattherena vuttaṃ,",
  "tika-vin01t2:1129_16": "tasmā yaṃ vuttaṃ kathāvatthuaṭṭhakathāyaṃ “tāsaṃ devatānaṃ sukkavissaṭṭhi nāma natthī”ti,",
  "tika-vin01t2:1129_17": "tampi ṭhānācāvanaṃ sandhāya vuttanti gahetabbaṃ,",
  "tika-vin01t2:1129_18": "na pana devatānaṃ sabbaso sambhavassa abhāvaṃ sandhāya.",
  "tika-vin01t2:1129_19": "Channampi pana kāmāvacaradevatānaṃ kāmā pākatikāyeva.",
  "tika-vin01t2:1129_20": "Manussā viya hi te dvayaṃdvayasamāpattivaseneva methunaṃ paṭisevanti,",
  "tika-vin01t2:1129_21": "kevalaṃ pana nissandābhāvo tesaṃ vattabbo.",
  "tika-vin01t2:1129_22": "Taṅkhaṇikapariḷāhavūpasamāvahaṃ samphassasukhameva hi tesaṃ kāmakiccaṃ.",
  "tika-vin01t2:1129_23": "Keci pana “cātumahārājikatāvatiṃsānaṃyeva dvayaṃdvayasamāpattiyā kāmakiccaṃ ijjhati,",
  "tika-vin01t2:1129_24": "yāmānaṃ aññamaññaṃ āliṅganamattena,",
  "tika-vin01t2:1129_25": "tusitānaṃ hatthāmasanamattena,",
  "tika-vin01t2:1129_26": "nimmānaratīnaṃ hasitamattena,",
  "tika-vin01t2:1129_27": "paranimmitavasavattīnaṃ olokitamattena kāmakiccaṃ ijjhatī”ti vadanti,",
  "tika-vin01t2:1129_28": "taṃ aṭṭhakathāyaṃ paṭikkhittaṃ tādisassa kāmesu virajjanassa tesu abhāvato kāmānañca uttaruttari paṇītatarapaṇītatamabhāvato.",
  "tika-vin01t2:1130_0": "Tathevāti “mocanassādena nimitte upakkamato”tiādiṃ atidisati.",
  "tika-vin01t2:1130_1": "“Vissaṭṭhīti ṭhānato cāvanā vuccatī”ti vuttattā dakasotaṃ otiṇṇamatteti kasmā vuttanti āha dakasotorohaṇañcetthātiādi.",
  "tika-vin01t2:1130_2": "Etthāti tīsupi vādesu.",
  "tika-vin01t2:1130_3": "Adhivāsetvāti nimitte upakkamitvā puna vippaṭisāre uppanne adhivāsetvā.",
  "tika-vin01t2:1130_4": "Antarā nivāretunti ṭhānato cutaṃ dakasotaṃ otarituṃ adatvā antarā nivāretuṃ. Tenāha –",
  "tika-vin01t2:1130_5": "ṭhānā cutañhi avassaṃ dakasotaṃ otaratīti.",
  "tika-vin01t2:1130_6": "Ṭhānācāvanamattenevāti dakasotaṃ anotiṇṇepīti adhippāyo.",
  "tika-vin01t2:1130_7": "Ettha ca “sakalo kāyo ṭhāna”nti vāde ṭhānācāvanaṃ vadantena sakalasarīrato cutassapi dakasotorohaṇato",
  "tika-vin01t2:1130_8": "pubbe appamattakassa antarāḷassa sambhavato vuttaṃ.",
  "tika-vin01t2:1130_9": "Sakalasarīre vā tasmiṃ tasmiṃ padese ṭhitassa ṭhānā cutaṃ sandhāya “ṭhānācāvanamattenevā”ti vuttaṃ.",
  "tika-vin01t2:1130_10": "Nimitte upakkamantassevāti mocanassādena upakkamantassa.",
  "tika-vin01t2:1130_11": "Hatthaparikammādīsu satipi mocanassāde nimitte upakkamābhāvato natthi āpattīti āha “hattaparikamma…pe…",
  "tika-vin01t2:1130_12": "anāpattī”ti.",
  "tika-vin01t2:1130_13": "Ayaṃ sabbācariyasādhāraṇavinicchayoti “dakasotorohaṇañcetthā”tiādinā vutto tiṇṇampi ācariyānaṃ sādhāraṇo vinicchayo.",
  "tika-vin01t2:1131_0": "Khobhakaraṇapaccayo nāma visabhāgabhesajjasenāsanāhārādipaccayo.",
  "tika-vin01t2:1131_1": "Atthakāmatāya vā anatthakāmatāya vāti pasannā atthakāmatāya,",
  "tika-vin01t2:1131_2": "kuddhā anatthakāmatāya.",
  "tika-vin01t2:1131_3": "Atthāya vā anatthāya vāti sabhāvato bhavitabbāya atthāya vā anatthāya vā.",
  "tika-vin01t2:1131_4": "Upasaṃharantīti attano devānubhāvena upanenti.",
  "tika-vin01t2:1131_5": "Bodhisattamātā viya puttapaṭilābhanimittanti tadā kira pure puṇṇamāya sattamadivasato paṭṭhāya vigatasurāpānaṃ",
  "tika-vin01t2:1131_6": "mālāgandhādivibhūtisampannaṃ nakkhattakīḷaṃ anubhavamānā bodhisattamātā sattame divase pātova uṭṭhāya",
  "tika-vin01t2:1131_7": "gandhodakena nhāyitvā sabbālaṅkāravibhūsitā varabhojanaṃ bhuñjitvā uposathaṅgāni adhiṭṭhāya sirigabbhaṃ",
  "tika-vin01t2:1131_8": "pavisitvā sirisayane nipannā niddaṃ okkamamānā imaṃ supinaṃ addasa –",
  "tika-vin01t2:1131_9": "cattāro kira naṃ mahārājāno sayaneneva saddhiṃ ukkhipitvā anotattadahaṃ netvā nhāpetvā dibbavatthaṃ nivāsetvā",
  "tika-vin01t2:1131_10": "dibbagandhehi vilimpetvā dibbapupphāni piḷandhitvā tato avidūre rajatapabbato,",
  "tika-vin01t2:1131_11": "tassa anto kanakavimānaṃ atthi,",
  "tika-vin01t2:1131_12": "tasmiṃ pācīnato sīsaṃ katvā nipajjāpesuṃ.",
  "tika-vin01t2:1131_13": "Atha bodhisatto setavaravāraṇo hutvā tato avidūre eko suvaṇṇapabbato,",
  "tika-vin01t2:1131_14": "tattha caritvā tato oruyha rajatapabbataṃ abhiruhitvā kanakavimānaṃ pavisitvā mātaraṃ padakkhiṇaṃ katvā",
  "tika-vin01t2:1131_15": "dakkhiṇapassaṃ phāletvā kucchiṃ paviṭṭhasadiso ahosi.",
  "tika-vin01t2:1131_16": "Imaṃ supinaṃ sandhāya etaṃ vuttaṃ “bodhisattamātā viya puttapaṭilābhanimitta”nti.",
  "tika-vin01t2:1132_0": "Pañca mahāsupineti mahantehi purisehi passitabbato mahantānañca atthānaṃ nimittabhāvato mahāsupine.",
  "tika-vin01t2:1132_1": "Te pana pañca mahāsupine neva lokiyamahājano passati,",
  "tika-vin01t2:1132_2": "na mahārājāno,",
  "tika-vin01t2:1132_3": "na cakkavattirājāno,",
  "tika-vin01t2:1132_4": "na aggasāvakā,",
  "tika-vin01t2:1132_5": "na paccekabuddhā,",
  "tika-vin01t2:1132_6": "na sammāsambuddhā,",
  "tika-vin01t2:1132_7": "eko sabbaññubodhisattoyeva passati.",
  "tika-vin01t2:1132_8": "Tena vuttaṃ “bodhisatto viya pañca mahāsupine”ti.",
  "tika-vin01t2:1132_9": "Amhākañca pana bodhisatto kadā te supine passīti?",
  "tika-vin01t2:1132_10": "“Sve buddho bhavissāmī”ti cātuddasiyaṃ pakkhassa rattivibhāyanakāle passi.",
  "tika-vin01t2:1132_11": "Kālavasena hi divā diṭṭho supino na sameti,",
  "tika-vin01t2:1132_12": "tathā paṭhamayāme majjhimayāme ca.",
  "tika-vin01t2:1132_13": "Pacchimayāme balavapaccūse pana asitapītasāyite sammāpariṇāmagate kāyasmiṃ ojāya patiṭṭhitāya aruṇe uggacchamāne diṭṭhasupino sameti.",
  "tika-vin01t2:1132_14": "Iṭṭhanimittaṃ supinaṃ passanto iṭṭhaṃ paṭilabhati,",
  "tika-vin01t2:1132_15": "aniṭṭhanimittaṃ passanto aniṭṭhaṃ,",
  "tika-vin01t2:1132_16": "tasmā bodhisattopi supinaṃ passanto rattivibhāyanakāle passi.",
  "tika-vin01t2:1133_0": "Ke pana te pañca mahāsupināti?",
  "tika-vin01t2:1133_1": "Tathāgatassa arahato sammāsambuddhassa pubbeva sambodhā anabhisambuddhassa bodhisattasseva sato pañca mahāsupinā pāturahesuṃ –",
  "tika-vin01t2:1133_2": "ayaṃ mahāpathavī mahāsayanaṃ ahosi,",
  "tika-vin01t2:1133_3": "himavā pabbatarājā bimbohanaṃ ahosi,",
  "tika-vin01t2:1133_4": "puratthime samudde vāmahattho ohito ahosi,",
  "tika-vin01t2:1133_5": "pacchime samudde dakkhiṇahattho ohito ahosi,",
  "tika-vin01t2:1133_6": "dakkhiṇasamudde ubho pādā ohitā ahesuṃ,",
  "tika-vin01t2:1133_7": "ayaṃ paṭhamo mahāsupino pāturahosi.",
  "tika-vin01t2:1134_0": "Puna caparaṃ dabbatiṇasaṅkhātā tiriyā nāma tiṇajāti naṅgalamattena rattadaṇḍena nābhito uggantvā tassa",
  "tika-vin01t2:1134_1": "passantasseva vidatthimattaṃ ratanamattaṃ byāmamattaṃ yaṭṭhimattaṃ gāvutamattaṃ aḍḍhayojanamattaṃ yojanamattanti",
  "tika-vin01t2:1134_2": "evaṃ uggantvā anekayojanasahassaṃ nabhaṃ āhacca ṭhitā ahosi,",
  "tika-vin01t2:1134_3": "ayaṃ dutiyo mahāsupino pāturahosi.",
  "tika-vin01t2:1135_0": "Puna caparaṃ setā kimī kaṇhasīsā pādehi ussakkitvā yāva jāṇumaṇḍalā paṭicchādesuṃ,",
  "tika-vin01t2:1135_1": "ayaṃ tatiyo mahāsupino pāturahosi.",
  "tika-vin01t2:1136_0": "Puna caparaṃ cattāro sakuṇā nānāvaṇṇā catūhi disāhi āgantvā pādamūle nipatitvā sabbasetā sampajjiṃsu,",
  "tika-vin01t2:1136_1": "ayaṃ catuttho mahāsupino pāturahosi.",
  "tika-vin01t2:1137_0": "Puna caparaṃ bodhisatto mahato mīḷhapabbatassa uparūpari caṅkamati alippamāno mīḷhena,",
  "tika-vin01t2:1137_1": "ayaṃ pañcamo mahāsupino pāturahosi.",
  "tika-vin01t2:1137_2": "Ime pañca mahāsupinā.",
  "tika-vin01t2:1138_0": "Tattha paṭhamo anuttarāya sammāsambodhiyā pubbanimittaṃ,",
  "tika-vin01t2:1138_1": "dutiyo ariyassa aṭṭhaṅgikassa maggassa devamanussesu suppakāsitabhāvassa pubbanimittaṃ,",
  "tika-vin01t2:1138_2": "tatiyo bahūnaṃ odātavasanānaṃ gihīnaṃ bhagavantaṃ upasaṅkamitvā saraṇagamanassa pubbanimittaṃ,",
  "tika-vin01t2:1138_3": "catuttho khattiyādīnaṃ catunnaṃ vaṇṇānaṃ tathāgatappavedite dhammavinaye agārasmā anagāriyaṃ pabbajitvā anuttaravimuttisacchikiriyāya pubbanimittaṃ,",
  "tika-vin01t2:1138_4": "pañcamo catunnaṃ paccayānaṃ lābhitāya tesu ca anupalittabhāvassa pubbanimittaṃ.",
  "tika-vin01t2:1139_0": "Apica yaṃ so cakkavāḷamahāpathaviṃ sirisayanabhūtaṃ addasa,",
  "tika-vin01t2:1139_1": "taṃ buddhabhāvassa pubbanimittaṃ.",
  "tika-vin01t2:1139_2": "Yaṃ himavantaṃ pabbatarājānaṃ bimbohanaṃ addasa,",
  "tika-vin01t2:1139_3": "taṃ sabbaññutaññāṇabimbohanassa pubbanimittaṃ.",
  "tika-vin01t2:1139_4": "Yaṃ cattāro hatthapāde samuddassa uparūparibhāgena gantvā cakkavāḷamatthake ṭhite addasa,",
  "tika-vin01t2:1139_5": "taṃ dhammacakkassa appaṭivattiyabhāve pubbanimittaṃ.",
  "tika-vin01t2:1139_6": "Yaṃ attānaṃ uttānakaṃ nipannaṃ addasa,",
  "tika-vin01t2:1139_7": "taṃ tīsu bhavesu avakujjānaṃ sattānaṃ uttānamukhabhāvassa pubbanimittaṃ.",
  "tika-vin01t2:1139_8": "Yaṃ akkhīni ummīletvā passanto viya ahosi,",
  "tika-vin01t2:1139_9": "taṃ dibbacakkhupaṭilābhassa pubbanimittaṃ.",
  "tika-vin01t2:1139_10": "Yaṃ yāva bhavaggā ekālokaṃ ahosi,",
  "tika-vin01t2:1139_11": "taṃ anāvaraṇañāṇassa pubbanimittaṃ.",
  "tika-vin01t2:1139_12": "Sesaṃ vuttanayameva.",
  "tika-vin01t2:1139_13": "Iti taṃtaṃvisesādhigamanimittabhūte pañca mahāsupine passi.",
  "tika-vin01t2:1139_14": "Tena vuttaṃ “bodhisatto viya pañca mahāsupine”ti.",
  "tika-vin01t2:1140_0": "Kosalarājā viya soḷasa supineti –",
  "tika-vin01t2:1141_0": "“Usabhā rukkhā gāviyo gavā ca,",
  "tika-vin01t2:1142_0": "Asso kaṃso siṅgālī ca kumbho;",
  "tika-vin01t2:1143_0": "Pokkharaṇī ca apākacandanaṃ,",
  "tika-vin01t2:1144_0": "Lābūni sīdanti silā plavanti.",
  "tika-vin01t2:1145_0": "“Maṇḍūkiyo kaṇhasappe gilanti,",
  "tika-vin01t2:1146_0": "Kākaṃ suvaṇṇā parivārayanti;",
  "tika-vin01t2:1147_0": "Tasā vakā eḷakānaṃ bhayā hī”ti. –",
  "tika-vin01t2:1148_0": "Ime soḷasa supine passanto kosalarājā viya.",
  "tika-vin01t2:1149_0": "1.",
  "tika-vin01t2:1149_1": "Ekadivasaṃ kira kosalarājā rattiṃ niddūpagato pacchimayāme soḷasa supine passi.",
  "tika-vin01t2:1149_2": "Tattha cattāro añjanavaṇṇā kāḷausabhā “yujjhissāmā”ti catūhi disāhi rājaṅgaṇaṃ āgantvā “usabhayuddhaṃ",
  "tika-vin01t2:1149_3": "passissāmā”ti mahājane sannipatite yujjhanākāraṃ dassetvā naditvā gajjitvā ayujjhitvāva paṭikkantā.",
  "tika-vin01t2:1149_4": "Imaṃ paṭhamaṃ supinaṃ addasa.",
  "tika-vin01t2:1150_0": "2.",
  "tika-vin01t2:1150_1": "Khuddakā rukkhā ceva gacchā ca pathaviṃ bhinditvā vidatthimattampi ratanamattampi anuggantvāva pupphanti ceva phalanti ca.",
  "tika-vin01t2:1150_2": "Imaṃ dutiyaṃ addasa.",
  "tika-vin01t2:1151_0": "3. Gāviyo tadahujātānaṃ vacchānaṃ khīraṃ pivantiyo addasa. Ayaṃ tatiyo supino.",
  "tika-vin01t2:1152_0": "4.",
  "tika-vin01t2:1152_1": "Dhuravāhe ārohapariṇāhasampanne mahāgoṇe yugaparamparāya ayojetvā taruṇe godamme dhure yojente addasa,",
  "tika-vin01t2:1152_2": "te dhuraṃ vahituṃ asakkontā chaḍḍetvā aṭṭhaṃsu,",
  "tika-vin01t2:1152_3": "sakaṭāni nappavattiṃsu.",
  "tika-vin01t2:1152_4": "Ayaṃ catuttho supino.",
  "tika-vin01t2:1153_0": "5.",
  "tika-vin01t2:1153_1": "Ekaṃ ubhatomukhaṃ assaṃ addasa,",
  "tika-vin01t2:1153_2": "tassa ubhosu passesu yavasīsaṃ denti,",
  "tika-vin01t2:1153_3": "so dvīhipi mukhehi khādati.",
  "tika-vin01t2:1153_4": "Ayaṃ pañcamo supino.",
  "tika-vin01t2:1154_0": "6.",
  "tika-vin01t2:1154_1": "Mahājano satasahassagghanakaṃ suvaṇṇapātiṃ sammajjitvā “idha passāvaṃ karohī”ti ekassa jarasiṅgālassa upanāmesi,",
  "tika-vin01t2:1154_2": "taṃ tattha passāvaṃ karontaṃ addasa.",
  "tika-vin01t2:1154_3": "Ayaṃ chaṭṭho supino.",
  "tika-vin01t2:1155_0": "7.",
  "tika-vin01t2:1155_1": "Eko puriso rajjuṃ vaṭṭetvā pādamūle nikkhipati,",
  "tika-vin01t2:1155_2": "tena nisinnapīṭhassa heṭṭhā sayitā chātasiṅgālī tassa ajānantasseva taṃ khādati.",
  "tika-vin01t2:1155_3": "Imaṃ sattamaṃ supinaṃ addasa.",
  "tika-vin01t2:1156_0": "8.",
  "tika-vin01t2:1156_1": "Rājadvāre bahūhi tucchakumbhehi parivāretvā ṭhapitaṃ ekaṃ mahantaṃ pūritakumbhaṃ addasa,",
  "tika-vin01t2:1156_2": "cattāropi pana vaṇṇā catūhi disāhi catūhi anudisāhi ca ghaṭehi udakaṃ āharitvā pūritakumbhameva pūrenti,",
  "tika-vin01t2:1156_3": "pūritapūritaṃ udakaṃ uttaritvā palāyati,",
  "tika-vin01t2:1156_4": "tepi punappunaṃ tattheva udakaṃ āsiñcanti,",
  "tika-vin01t2:1156_5": "tucchakumbhe olokentāpi natthi.",
  "tika-vin01t2:1156_6": "Ayaṃ aṭṭhamo supino.",
  "tika-vin01t2:1157_0": "9.",
  "tika-vin01t2:1157_1": "Ekaṃ pañcapadumasañchannaṃ gambhīraṃ sabbatotitthaṃ pokkharaṇiṃ addasa,",
  "tika-vin01t2:1157_2": "samantato dvipadacatuppadā otaritvā tattha pānīyaṃ pivanti,",
  "tika-vin01t2:1157_3": "tassā majjhe gambhīraṭṭhāne udakaṃ āvilaṃ,",
  "tika-vin01t2:1157_4": "tīrappadese dvipadacatuppadānaṃ akkamanaṭṭhāne acchaṃ vippasannaṃ anāvilaṃ.",
  "tika-vin01t2:1157_5": "Ayaṃ navamo supino.",
  "tika-vin01t2:1158_0": "10.",
  "tika-vin01t2:1158_1": "Ekissāyeva ca kumbhiyā paccamānaṃ odanaṃ apākaṃ addasa,",
  "tika-vin01t2:1158_2": "“apāka”nti vicāretvā vibhajitvā ṭhapitaṃ viya tīhākārehi paccamānaṃ ekasmiṃ passe atikilinno hoti,",
  "tika-vin01t2:1158_3": "ekasmiṃ uttaṇḍulo,",
  "tika-vin01t2:1158_4": "ekasmiṃ supakkoti.",
  "tika-vin01t2:1158_5": "Ayaṃ dasamo supino.",
  "tika-vin01t2:1159_0": "11. Satasahassagghanakaṃ candanasāraṃ pūtitakkena vikkiṇante addasa. Ayaṃ ekādasamo supino.",
  "tika-vin01t2:1160_0": "12. Tucchalābūni udake sīdantāni addasa. Ayaṃ dvādasamo supino.",
  "tika-vin01t2:1161_0": "13. Mahantamahantā kūṭāgārappamāṇā ghanasilā nāvā viya udake plavamānā addasa. Ayaṃ terasamo supino.",
  "tika-vin01t2:1162_0": "14.",
  "tika-vin01t2:1162_1": "Khuddakamadhukapupphappamāṇā maṇḍūkiyo mahante kaṇhasappe vegena anubandhitvā uppalanāḷe viya chinditvā maṃsaṃ khāditvā gilantiyo addasa.",
  "tika-vin01t2:1162_2": "Ayaṃ cuddasamo supino.",
  "tika-vin01t2:1163_0": "15.",
  "tika-vin01t2:1163_1": "Dasahi asaddhammehi samannāgataṃ gāmagocaraṃ kākaṃ kañcanavaṇṇavaṇṇatāya “suvaṇṇā”ti laddhanāme suvaṇṇarājahaṃse parivārente addasa.",
  "tika-vin01t2:1163_2": "Ayaṃ pannarasamo supino.",
  "tika-vin01t2:1164_0": "16.",
  "tika-vin01t2:1164_1": "Pubbe dīpino eḷake khādanti,",
  "tika-vin01t2:1164_2": "te pana eḷake dīpino anubandhitvā murāmurāti khādante addasa,",
  "tika-vin01t2:1164_3": "athaññe tasā vakā eḷake dūratova disvā tasitā tāsappattā hutvā eḷakānaṃ bhayā palāyitvā gumbagahanāni pavisitvā nilīyiṃsu.",
  "tika-vin01t2:1164_4": "Ayaṃ soḷasamo supino.",
  "tika-vin01t2:1165_0": "1.",
  "tika-vin01t2:1165_1": "Tattha adhammikānaṃ rājūnaṃ adhammikānañca manussānaṃ kāle loke viparivattamāne kusale osanne akusale",
  "tika-vin01t2:1165_2": "ussanne lokassa parihīnakāle devo na sammā vassissati,",
  "tika-vin01t2:1165_3": "meghapādā chijjissanti,",
  "tika-vin01t2:1165_4": "sassāni milāyissanti,",
  "tika-vin01t2:1165_5": "dubbhikkhaṃ bhavissati,",
  "tika-vin01t2:1165_6": "vassitukāmā viya catūhi disāhi meghā uṭṭhahitvā itthikāhi ātape patthaṭānaṃ vīhiādīnaṃ temanabhayena",
  "tika-vin01t2:1165_7": "anto pavesitakāle purisesu kudālapiṭake ādāya āḷibandhanatthāya nikkhantesu vassanākāraṃ dassetvā gajjitvā",
  "tika-vin01t2:1165_8": "vijjulatā nicchāretvā usabhā viya ayujjhitvā avassitvāva palāyissanti.",
  "tika-vin01t2:1165_9": "Ayaṃ paṭhamassa vipāko.",
  "tika-vin01t2:1166_0": "2.",
  "tika-vin01t2:1166_1": "Lokassa parihīnakāle manussānaṃ parittāyukakāle sattā tibbarāgā bhavissanti,",
  "tika-vin01t2:1166_2": "asampattavayāva kumāriyo purisantaraṃ gantvā utuniyo ceva gabbhiniyo ca hutvā puttadhītāhi vaḍḍhissanti.",
  "tika-vin01t2:1166_3": "Khuddakarukkhānaṃ pupphaṃ viya hi tāsaṃ utunibhāvo,",
  "tika-vin01t2:1166_4": "phalaṃ viya ca puttadhītaro bhavissanti.",
  "tika-vin01t2:1166_5": "Ayaṃ dutiyassa vipāko.",
  "tika-vin01t2:1167_0": "3.",
  "tika-vin01t2:1167_1": "Manussānaṃ jeṭṭhāpacāyikakammassa naṭṭhakāle sattā mātāpitūsu vā sassusasuresu vā lajjaṃ anupaṭṭhapetvā",
  "tika-vin01t2:1167_2": "sayameva kuṭumbaṃ saṃvidahantāva ghāsacchādanamattampi mahallakānaṃ dātukāmā dassanti,",
  "tika-vin01t2:1167_3": "adātukāmā na dassanti,",
  "tika-vin01t2:1167_4": "mahallakā anāthā hutvā asayaṃvasī dārake ārādhetvā jīvissanti tadahujātānaṃ vacchānaṃ khīraṃ pivantiyo mahāgāviyo viya.",
  "tika-vin01t2:1167_5": "Ayaṃ tatiyassa vipāko.",
  "tika-vin01t2:1168_0": "4.",
  "tika-vin01t2:1168_1": "Adhammikarājūnaṃ kāle adhammikarājāno paṇḍitānaṃ paveṇikusalānaṃ kammanittharaṇasamatthānaṃ mahāmattānaṃ yasaṃ na dassanti,",
  "tika-vin01t2:1168_2": "dhammasabhāyaṃ vinicchayaṭṭhānepi paṇḍite vohārakusale mahallake amacce na ṭhapessanti.",
  "tika-vin01t2:1168_3": "Tabbiparītānaṃ pana taruṇataruṇānaṃ yasaṃ dassanti,",
  "tika-vin01t2:1168_4": "tathārūpe eva ca vinicchayaṭṭhāne ṭhapessanti,",
  "tika-vin01t2:1168_5": "te rājakammāni ceva yuttāyuttañca ajānantā neva taṃ yasaṃ ukkhipituṃ sakkhissanti,",
  "tika-vin01t2:1168_6": "na rājakammāni nittharituṃ,",
  "tika-vin01t2:1168_7": "te asakkontā kammadhuraṃ chaḍḍessanti,",
  "tika-vin01t2:1168_8": "mahallakāpi paṇḍitā amaccā yasaṃ alabhantā kiccāni nittharituṃ samatthāpi “kiṃ amhākaṃ etehi,",
  "tika-vin01t2:1168_9": "mayaṃ bāhirakā jātā,",
  "tika-vin01t2:1168_10": "abbhantarikā taruṇadārakā jānissantī”ti uppannāni kammāni na karissanti,",
  "tika-vin01t2:1168_11": "evaṃ sabbathāpi tesaṃ rājūnaṃ hāniyeva bhavissati,",
  "tika-vin01t2:1168_12": "dhuraṃ vahituṃ asamatthānaṃ vacchadammānaṃ dhure yojitakālo viya,",
  "tika-vin01t2:1168_13": "dhuravāhānañca mahāgoṇānaṃ yugaparamparāya ayojitakālo viya bhavissati.",
  "tika-vin01t2:1168_14": "Ayaṃ catutthassa vipāko.",
  "tika-vin01t2:1169_0": "5.",
  "tika-vin01t2:1169_1": "Adhammikarājakāleyeva adhammikabālarājāno adhammike lolamanusse vinicchaye ṭhapessanti,",
  "tika-vin01t2:1169_2": "te pāpapuññesu anādarā bālā sabhāyaṃ nisīditvā vinicchayaṃ dentā ubhinnampi atthapaccatthikānaṃ hatthato",
  "tika-vin01t2:1169_3": "lañjaṃ gahetvā khādissanti asso viya dvīhi mukhehi yavasīsaṃ.",
  "tika-vin01t2:1169_4": "Ayaṃ pañcamassa vipāko.",
  "tika-vin01t2:1170_0": "6.",
  "tika-vin01t2:1170_1": "Adhammikāyeva vijātirājāno jātisampannānaṃ kulaputtānaṃ āsaṅkāya yasaṃ na dassanti,",
  "tika-vin01t2:1170_2": "akulīne vaḍḍhessanti,",
  "tika-vin01t2:1170_3": "evaṃ mahākulāni duggatāni bhavissanti,",
  "tika-vin01t2:1170_4": "lāmakakulāni issarāni.",
  "tika-vin01t2:1170_5": "Te ca kulīnā purisā jīvituṃ asakkontā “ime nissāya jīvissāmā”ti akulīnānaṃ dhītaro dassanti,",
  "tika-vin01t2:1170_6": "iti tāsaṃ kuladhītānaṃ akulīnehi saddhiṃ saṃvāso jarasiṅgālassa suvaṇṇapātiyaṃ passāvakaraṇasadiso bhavissati.",
  "tika-vin01t2:1170_7": "Ayaṃ chaṭṭhassa vipāko.",
  "tika-vin01t2:1171_0": "7.",
  "tika-vin01t2:1171_1": "Gacchante gacchante kāle itthiyo purisalolā surālolā alaṅkāralolā visikhālolā āmisalolā bhavissanti dussīlā durācārā.",
  "tika-vin01t2:1171_2": "Tā sāmikehi kasigorakkhādīni kammāni katvā kicchena kasirena sambhataṃ dhanaṃ jārehi saddhiṃ suraṃ pivantiyo",
  "tika-vin01t2:1171_3": "mālāgandhavilepanaṃ dhārayamānā antogehe accāyikampi kiccaṃ anoloketvā gehaparikkhepassa uparibhāgenapi",
  "tika-vin01t2:1171_4": "chiddaṭṭhānehipi jāre upadhārayamānā sve vapitabbayuttakaṃ bījampi koṭṭetvā yāgubhattakhajjakāni sajjetvā",
  "tika-vin01t2:1171_5": "khādamānā vilumpissanti heṭṭhāpīṭhakanipannakachātakasiṅgālī viya vaṭṭetvā vaṭṭetvā pādamūle nikkhittarajjuṃ.",
  "tika-vin01t2:1171_6": "Ayaṃ sattamassa vipāko.",
  "tika-vin01t2:1172_0": "8.",
  "tika-vin01t2:1172_1": "Gacchante gacchante kāle loko parihāyissati,",
  "tika-vin01t2:1172_2": "raṭṭhaṃ nirojaṃ bhavissati,",
  "tika-vin01t2:1172_3": "rājāno duggatā kapaṇā bhavissanti.",
  "tika-vin01t2:1172_4": "Yo issaro bhavissati,",
  "tika-vin01t2:1172_5": "tassa bhaṇḍāgāre satasahassamattā kahāpaṇā bhavissanti,",
  "tika-vin01t2:1172_6": "te evaṃ duggatā sabbe janapade attano kammaṃ kārayissanti,",
  "tika-vin01t2:1172_7": "upaddutā manussā sake kammante chaḍḍetvā rājūnaṃyeva atthāya pubbaṇṇāparaṇṇāni vapantā rakkhantā lāyantā",
  "tika-vin01t2:1172_8": "maddantā pavesentā ucchukhettāni karontā yantāni vāhentā phāṇitādīni pacantā pupphārāme phalārāme ca",
  "tika-vin01t2:1172_9": "karontā tattha tattha nipphannāni pupphaphalādīni āharitvā rañño koṭṭhāgārameva pūressanti,",
  "tika-vin01t2:1172_10": "attano gehesu tucchakoṭṭhe olokentāpi na bhavissanti,",
  "tika-vin01t2:1172_11": "tucchatucchakumbhe anoloketvā pūritakumbhapūraṇasadisameva bhavissati.",
  "tika-vin01t2:1172_12": "Ayaṃ aṭṭhamassa vipāko.",
  "tika-vin01t2:1173_0": "9.",
  "tika-vin01t2:1173_1": "Gacchante gacchante kāle rājāno adhammikā bhavissanti,",
  "tika-vin01t2:1173_2": "chandādivasena agatiṃ gacchantā rajjaṃ kāressanti,",
  "tika-vin01t2:1173_3": "dhammena vinicchayaṃ nāma na dassanti,",
  "tika-vin01t2:1173_4": "lañjavittakā bhavissanti dhanalolā,",
  "tika-vin01t2:1173_5": "raṭṭhavāsikesu tesaṃ khantimettānuddayaṃ nāma na bhavissati,",
  "tika-vin01t2:1173_6": "kakkhaḷā pharusā ucchuyante ucchugaṇṭhikā viya manusse pīḷentā nānappakāraṃ baliṃ uppādetvā dhanaṃ gaṇhissanti,",
  "tika-vin01t2:1173_7": "manussā balipīḷitā kiñci dātuṃ asakkontā gāmanigamādayo chaḍḍetvā paccantaṃ gantvā vāsaṃ kappessanti,",
  "tika-vin01t2:1173_8": "majjhimajanapado suñño bhavissati,",
  "tika-vin01t2:1173_9": "paccanto ghanavāso seyyathāpi pokkharaṇiyā majjhe udakaṃ āvilaṃ pariyante vippasannaṃ.",
  "tika-vin01t2:1173_10": "Ayaṃ navamassa vipāko.",
  "tika-vin01t2:1174_0": "10.",
  "tika-vin01t2:1174_1": "Gacchante gacchante kāle rājāno adhammikā bhavissanti,",
  "tika-vin01t2:1174_2": "tesu adhammikesu rājayuttāpi brāhmaṇagahapatikāpi negamajānapadāpīti samaṇabrāhmaṇe upādāya sabbe manussā adhammikā bhavissanti,",
  "tika-vin01t2:1174_3": "tato tesaṃ ārakkhadevatā balipaṭiggāhikadevatā rukkhadevatā ākāsaṭṭhakadevatāti evaṃ devatāpi adhammikā bhavissanti,",
  "tika-vin01t2:1174_4": "adhammikarājūnaṃ rajje vātā visamā kharā vāyissanti,",
  "tika-vin01t2:1174_5": "te ākāsaṭṭhakavimānāni kampessanti,",
  "tika-vin01t2:1174_6": "tesu kampitesu devatā kupitā devaṃ vassituṃ na dassanti,",
  "tika-vin01t2:1174_7": "vassamānopi sakalaraṭṭhe ekappahāreneva na vassissati,",
  "tika-vin01t2:1174_8": "vassamānopi sabbattha kasikammassa vā vappakammassa vā upakāro hutvā na vassissati.",
  "tika-vin01t2:1174_9": "Yathā ca raṭṭhe,",
  "tika-vin01t2:1174_10": "evaṃ janapadepi gāmepi ekataḷākassarepi ekappahāreneva na vassissati,",
  "tika-vin01t2:1174_11": "taḷākassa uparibhāge vassanto heṭṭhābhāge na vassissati,",
  "tika-vin01t2:1174_12": "heṭṭhā vassanto upari na vassissati,",
  "tika-vin01t2:1174_13": "ekasmiṃ bhāge sassaṃ ativassena nassissati,",
  "tika-vin01t2:1174_14": "ekasmiṃ avassanto milāyissati,",
  "tika-vin01t2:1174_15": "ekasmiṃ sammā vassamāno sampādessati,",
  "tika-vin01t2:1174_16": "evaṃ ekassa rañño rajje vuttā sassā tippakārā bhavissanti ekakumbhiyā odano viya.",
  "tika-vin01t2:1174_17": "Ayaṃ dasamassa vipāko.",
  "tika-vin01t2:1175_0": "11.",
  "tika-vin01t2:1175_1": "Gacchante gacchante kāle sāsane parihāyante paccayalolā alajjikā bahū bhikkhū bhavissanti,",
  "tika-vin01t2:1175_2": "te bhagavatā paccayaloluppaṃ nimmathetvā kathitadhammadesanaṃ cīvarādicatupaccayahetu paresaṃ desessanti,",
  "tika-vin01t2:1175_3": "paccayehi mucchitvā niratthakapakkhe ṭhitā nibbānābhimukhaṃ katvā desetuṃ na sakkhissanti,",
  "tika-vin01t2:1175_4": "kevalaṃ “padabyañjanasampattiñceva madhurasaddañca sutvā mahagghāni cīvarāni dassanti”iccevaṃ desessanti.",
  "tika-vin01t2:1175_5": "Apare antaravīthicatukkarājadvārādīsu nisīditvā kahāpaṇaaḍḍhakahāpaṇapādamāsakarūpādīnipi nissāya desessanti.",
  "tika-vin01t2:1175_6": "Iti bhagavatā nibbānagghanakaṃ katvā desitaṃ dhammaṃ catupaccayatthāya ceva kahāpaṇaaḍḍhakahāpaṇādiatthāya",
  "tika-vin01t2:1175_7": "ca vikkiṇitvā desentā satasahassagghanakaṃ candanasāraṃ pūtitakkena vikkiṇantā viya bhavissanti.",
  "tika-vin01t2:1175_8": "Ayaṃ ekādasamassa vipāko.",
  "tika-vin01t2:1176_0": "12.",
  "tika-vin01t2:1176_1": "Adhammikarājakāle loke viparivattanteyeva rājāno jātisampannānaṃ kulaputtānaṃ yasaṃ na dassanti,",
  "tika-vin01t2:1176_2": "akulīnānaññeva dassanti,",
  "tika-vin01t2:1176_3": "te issarā bhavissanti,",
  "tika-vin01t2:1176_4": "itare daliddā.",
  "tika-vin01t2:1176_5": "Rājasammukhepi rājadvārepi amaccasammukhepi vinicchayaṭṭhānepi tucchalābusadisānaṃ akulīnānaṃyeva kathā",
  "tika-vin01t2:1176_6": "osīditvā ṭhitā viya niccalā suppatiṭṭhitā bhavissati,",
  "tika-vin01t2:1176_7": "saṅghasannipātepi saṅghakammagaṇakammaṭṭhānesu ceva pattacīvarapariveṇādivinicchayaṭṭhānesu ca dussīlānaṃ",
  "tika-vin01t2:1176_8": "pāpapuggalānaṃyeva kathā niyyānikā bhavissati,",
  "tika-vin01t2:1176_9": "na lajjibhikkhūnanti evaṃ sabbathāpi tucchalābūnaṃ sīdanakālo viya bhavissati.",
  "tika-vin01t2:1176_10": "Ayaṃ dvādasamassa vipāko.",
  "tika-vin01t2:1177_0": "13.",
  "tika-vin01t2:1177_1": "Tādiseyeva kāle adhammikarājāno akulīnānaṃ yasaṃ dassanti,",
  "tika-vin01t2:1177_2": "te issarā bhavissanti,",
  "tika-vin01t2:1177_3": "kulīnā duggatā.",
  "tika-vin01t2:1177_4": "Tesu na keci gāravaṃ karissanti,",
  "tika-vin01t2:1177_5": "itaresuyeva karissanti,",
  "tika-vin01t2:1177_6": "rājasammukhe vā amaccasammukhe vā vinicchayaṭṭhāne vā vinicchayakusalānaṃ ghanasilāsadisānaṃ kulaputtānaṃ kathā na ogāhitvā patiṭṭhahissati.",
  "tika-vin01t2:1177_7": "Tesu kathentesu “kiṃ ime kathentī”ti itare parihāsameva karissanti,",
  "tika-vin01t2:1177_8": "bhikkhusannipātepi vuttappakāresu ṭhānesu neva pesale bhikkhū garukātabbe maññissanti,",
  "tika-vin01t2:1177_9": "nāpi nesaṃ kathā pariyogāhitvā patiṭṭhahissati,",
  "tika-vin01t2:1177_10": "silānaṃ plavakālo viya bhavissati.",
  "tika-vin01t2:1177_11": "Ayaṃ terasamassa vipāko.",
  "tika-vin01t2:1178_0": "14.",
  "tika-vin01t2:1178_1": "Loke parihāyanteyeva manussā tibbarāgādijātikā kilesānuvattakā hutvā taruṇataruṇānaṃ attano bhariyānaṃ vase vattissanti,",
  "tika-vin01t2:1178_2": "gehe dāsakammakarādayopi gomahiṃsādayopi hiraññasuvaṇṇampi sabbaṃ tāsaṃyeva āyattaṃ bhavissati,",
  "tika-vin01t2:1178_3": "“asukahiraññasuvaṇṇaṃ vā paricchedādijātaṃ vā kaha”nti vutte “yattha vā tattha vā hotu,",
  "tika-vin01t2:1178_4": "kiṃ tuyhiminā byāpārena,",
  "tika-vin01t2:1178_5": "tvaṃ mayhaṃ ghare santaṃ vā asantaṃ vā jānitukāmo jāto”ti vatvā nānappakārehi akkositvā mukhasattīhi",
  "tika-vin01t2:1178_6": "koṭṭetvā dāsaceṭakaṃ viya vase katvā attano issariyaṃ pavattessanti,",
  "tika-vin01t2:1178_7": "evaṃ madhukapupphappamāṇamaṇḍūkapotikānaṃ āsīvise kaṇhasappe gilanakālo viya bhavissati.",
  "tika-vin01t2:1178_8": "Ayaṃ cuddasamassa vipāko.",
  "tika-vin01t2:1179_0": "15.",
  "tika-vin01t2:1179_1": "Dubbalarājakāle rājāno hatthisippādīsu akusalā yuddhesu avisāradā bhavissanti,",
  "tika-vin01t2:1179_2": "te attano rājādhipaccaṃ āsaṅkamānā samānajātikānaṃ kulaputtānaṃ issariyaṃ adatvā attano pādamūlikanhāpakakappakādīnaṃ dassanti,",
  "tika-vin01t2:1179_3": "jātigottasampannā kulaputtā rājakule patiṭṭhaṃ alabhamānā jīvikaṃ kappetuṃ asamatthā hutvā issariyaṭṭhāne",
  "tika-vin01t2:1179_4": "jātigottahīne akulīne upaṭṭhahantā vicarissanti,",
  "tika-vin01t2:1179_5": "suvaṇṇarājahaṃsehi kākassa parivāritakālo viya bhavissati.",
  "tika-vin01t2:1179_6": "Ayaṃ pannarasamassa vipāko.",
  "tika-vin01t2:1180_0": "16.",
  "tika-vin01t2:1180_1": "Adhammikarājakāleyeva ca akulīnāva rājavallabhā issarā bhavissanti,",
  "tika-vin01t2:1180_2": "kulīnā appaññātā duggatā.",
  "tika-vin01t2:1180_3": "Te rājavallabhā rājānaṃ attano kathaṃ gāhāpetvā vinicchayaṭṭhānādīsu balavanto hutvā dubbalānaṃ paveṇiāgatāni",
  "tika-vin01t2:1180_4": "khettavatthuādīni “amhākaṃ santakāni etānī”ti abhiyuñjitvā te “na tumhākaṃ,",
  "tika-vin01t2:1180_5": "amhāka”nti āgantvā vinicchayaṭṭhānādīsu vivadante vettalatādīhi pahārāpetvā gīvāyaṃ gahetvā apakaḍḍhāpetvā “attano pamāṇaṃ na jānātha,",
  "tika-vin01t2:1180_6": "amhehi saddhiṃ vivadatha,",
  "tika-vin01t2:1180_7": "idāni vo rañño kathetvā hatthapādacchedādīni kāressāmā”ti santajjessanti,",
  "tika-vin01t2:1180_8": "te tesaṃ bhayena attano santakāni khettavatthūni “tumhākaṃyeva tāni,",
  "tika-vin01t2:1180_9": "gaṇhathā”ti niyyātetvā attano gehāni pavisitvā bhītā nipajjissanti.",
  "tika-vin01t2:1180_10": "Pāpabhikkhūpi pesale bhikkhū yathāruci viheṭhessanti,",
  "tika-vin01t2:1180_11": "pesalā bhikkhū paṭisaraṇaṃ alabhamānā araññaṃ pavisitvā gahanaṭṭhānesu nilīyissanti,",
  "tika-vin01t2:1180_12": "evaṃ hīnajaccehi ceva pāpabhikkhūhi ca upaddutānaṃ jātimantakulaputtānañceva pesalabhikkhūnañca eḷakānaṃ",
  "tika-vin01t2:1180_13": "bhayena tasavakānaṃ palāyanakālo viya bhavissati.",
  "tika-vin01t2:1180_14": "Ayaṃ soḷasamassa vipāko.",
  "tika-vin01t2:1180_15": "Evaṃ tassa tassa atthassa pubbanimittabhūte soḷasa supine passi.",
  "tika-vin01t2:1180_16": "Tena vuttaṃ –",
  "tika-vin01t2:1180_17": "“kosalarājā viya soḷasa supine”ti.",
  "tika-vin01t2:1180_18": "Ettha ca pubbanimittato attano atthānatthanimittaṃ supinaṃ passanto attano kammānubhāvena passati,",
  "tika-vin01t2:1180_19": "kosalarājā viya lokassa atthānatthanimittaṃ supinaṃ passanto pana sabbasattasādhāraṇakammānubhāvena passatīti veditabbaṃ.",
  "tika-vin01t2:1181_0": "Kuddhā hi devatāti nāgamahāvihāre mahātherassa kuddhā devatā viya.",
  "tika-vin01t2:1181_1": "Rohaṇe kira nāgamahāvihāre mahāthero bhikkhusaṅghaṃ anapaloketvāva ekaṃ nāgarukkhaṃ chindāpesi.",
  "tika-vin01t2:1181_2": "Rukkhe adhivatthā devatā therassa kuddhā paṭhamameva naṃ saccasupinena palobhetvā pacchā “ito te sattadivasamatthake",
  "tika-vin01t2:1181_3": "upaṭṭhāko rājā marissatī”ti supine ārocesi.",
  "tika-vin01t2:1181_4": "Thero taṃ kathaṃ āharitvā rājorodhānaṃ ācikkhi.",
  "tika-vin01t2:1181_5": "Tā ekappahāreneva mahāviravaṃ viraviṃsu.",
  "tika-vin01t2:1181_6": "Rājā “kiṃ eta”nti pucchi.",
  "tika-vin01t2:1181_7": "Tā ‘evaṃ therena vutta”nti ārocayiṃsu.",
  "tika-vin01t2:1181_8": "Rājā divase gaṇāpetvā sattāhe vītivatte therassa hatthapāde chindāpesi.",
  "tika-vin01t2:1181_9": "Ekantasaccameva hotīti phalassa saccabhāvato vuttaṃ,",
  "tika-vin01t2:1181_10": "dassanaṃ pana vipallatthameva.",
  "tika-vin01t2:1181_11": "Teneva pahīnavipallāsā pubbanimittabhūtampi supinaṃ na passanti,",
  "tika-vin01t2:1181_12": "dvīhi tīhi vā kāraṇehi kadāci supinaṃ passantīti āha “saṃsaggabhedato”ti.",
  "tika-vin01t2:1181_13": "“Asekkhā na passanti pahīnavipallāsattā”ti vacanato catunnampi kāraṇānaṃ vipallāso eva mūlakāraṇanti daṭṭhabbaṃ.",
  "tika-vin01t2:1182_0": "Tanti supinakāle pavattaṃ bhavaṅgacittaṃ.",
  "tika-vin01t2:1182_1": "Rūpanimittādiārammaṇanti kammanimittagatinimittato aññaṃ rūpanimittādiārammaṇaṃ na hoti.",
  "tika-vin01t2:1182_2": "Īdisānīti paccakkhato anubhūtapubbaparikappitarūpādiārammaṇāni ceva rāgādisampayuttāni ca.",
  "tika-vin01t2:1182_3": "Sabbohārikacittenāti pakaticittena.",
  "tika-vin01t2:1182_4": "Dvīhi antehi muttoti kusalākusalasaṅkhātehi dvīhi antehi mutto.",
  "tika-vin01t2:1182_5": "Āvajjanatadārammaṇakkhaṇeti idaṃ yāva tadārammaṇuppatti,",
  "tika-vin01t2:1182_6": "tāva pavattaṃ cittavāraṃ sandhāya vuttaṃ.",
  "tika-vin01t2:1182_7": "“Supineneva diṭṭhaṃ viya me,",
  "tika-vin01t2:1182_8": "sutaṃ viya meti kathanakāle pana abyākatoyeva āvajjanamattasseva uppajjanato”ti vadanti.",
  "tika-vin01t2:1182_9": "Evaṃ vadantehi pañcadvāre dutiyamoghavāre viya manodvārepi āvajjanaṃ dvattikkhattuṃ uppajjitvā javanaṭṭhāne",
  "tika-vin01t2:1182_10": "ṭhatvā bhavaṅgaṃ otaratīti adhippetanti daṭṭhabbaṃ ekacittakkhaṇikassa āvajjanassa uppattiyaṃ “diṭṭhaṃ viya me,",
  "tika-vin01t2:1182_11": "sutaṃ viya me”ti kappanāya asambhavato.",
  "tika-vin01t2:1183_0": "Ettha ca “supinantepi tadārammaṇavacanato paccuppannavasena vā atītavasena vā sabhāvadhammāpi supinante ārammaṇaṃ hontī”ti vadanti.",
  "tika-vin01t2:1183_1": "“Yadipi supinante vibhūtaṃ hutvā upaṭṭhite rūpādivatthumhi tadārammaṇaṃ vuttaṃ,",
  "tika-vin01t2:1183_2": "tathāpi supinante upaṭṭhitanimittassa parikappavasena gahetabbatāya dubbalabhāvato dubbalavatthukattāti vutta”nti tīsupi gaṇṭhipadesu vuttaṃ.",
  "tika-vin01t2:1183_3": "Keci pana “karajakāyassa nirussāhasantabhāvappattito tannissitaṃ hadayavatthu na suppasannaṃ hoti,",
  "tika-vin01t2:1183_4": "tato tannissitāpi cittuppatti na suppasannā asuppasannavaṭṭinissitadīpappabhā viya,",
  "tika-vin01t2:1183_5": "tasmā dubbalavatthukattāti ettha dubbalahadayavatthukattā”ti atthaṃ vadanti,",
  "tika-vin01t2:1183_6": "vīmaṃsitvā yuttataraṃ gahetabbaṃ.",
  "tika-vin01t2:1184_0": "Supinantacetanāti manodvārikajavanavasena pavattā supinante cetanā.",
  "tika-vin01t2:1184_1": "Supinañhi passanto manodvārikeneva javanena passati,",
  "tika-vin01t2:1184_2": "na pañcadvārikena.",
  "tika-vin01t2:1184_3": "Paṭibujjhanto ca manodvārikeneva paṭibujjhati,",
  "tika-vin01t2:1184_4": "na pañcadvārikena.",
  "tika-vin01t2:1184_5": "Niddāyantassa hi mahāvaṭṭiṃ jāletvā dīpe cakkhusamīpaṃ upanīte paṭhamaṃ cakkhudvārikaṃ āvajjanaṃ bhavaṅgaṃ na āvaṭṭeti,",
  "tika-vin01t2:1184_6": "manodvārikameva āvaṭṭeti,",
  "tika-vin01t2:1184_7": "atha javanaṃ javitvā bhavaṅgaṃ otarati.",
  "tika-vin01t2:1184_8": "Dutiyavāre cakkhudvārikaṃ āvajjanaṃ bhavaṅgaṃ āvaṭṭeti,",
  "tika-vin01t2:1184_9": "tato cakkhuviññāṇādīni javanapariyosānāni pavattanti,",
  "tika-vin01t2:1184_10": "tadanantaraṃ bhavaṅgaṃ pavattati.",
  "tika-vin01t2:1184_11": "Tatiyavāre manodvārikaāvajjanena bhavaṅge āvaṭṭite manodvārikajavanaṃ javati,",
  "tika-vin01t2:1184_12": "tena cittena “kiṃ ayaṃ imasmiṃ ṭhāne āloko”ti jānāti.",
  "tika-vin01t2:1184_13": "Tathā niddāyantassa kaṇṇasamīpe tūriyesu paggahitesu ghānasamīpe sugandhesu vā duggandhesu vā pupphesu",
  "tika-vin01t2:1184_14": "upanītesu mukhe sappimhi vā phāṇite vā pakkhitte piṭṭhiyaṃ pāṇinā pahāre dinne paṭhamaṃ sotadvārikādīni",
  "tika-vin01t2:1184_15": "āvajjanāni bhavaṅgaṃ na āvaṭṭenti,",
  "tika-vin01t2:1184_16": "manodvārikameva āvaṭṭeti,",
  "tika-vin01t2:1184_17": "atha javanaṃ javitvā bhavaṅgaṃ otarati.",
  "tika-vin01t2:1184_18": "Dutiyavāre sotadvārikādīni āvajjanāni bhavaṅgaṃ āvaṭṭenti,",
  "tika-vin01t2:1184_19": "tato sotaghānajivhākāyaviññāṇādīni javanapariyosānāni pavattanti,",
  "tika-vin01t2:1184_20": "tadanantaraṃ bhavaṅgaṃ pavattati.",
  "tika-vin01t2:1184_21": "Tatiyavāre manodvārikaāvajjanena bhavaṅge āvaṭṭite manodvārikajavanaṃ javati,",
  "tika-vin01t2:1184_22": "tena cittena ñatvā “kiṃ ayaṃ imasmiṃ ṭhāne saddo,",
  "tika-vin01t2:1184_23": "saṅkhasaddo bherisaddo”ti vā “kiṃ ayaṃ imasmiṃ ṭhāne gandho,",
  "tika-vin01t2:1184_24": "mūlagandho sāragandho”ti vā “kiṃ idaṃ mayhaṃ mukhe pakkhittaṃ,",
  "tika-vin01t2:1184_25": "sappi phāṇita”nti vā “kenamhi piṭṭhiyaṃ pahaṭo,",
  "tika-vin01t2:1184_26": "atithaddho me pahāro”ti vā vattā hoti,",
  "tika-vin01t2:1184_27": "evaṃ manodvārikajavaneneva paṭibujjhati,",
  "tika-vin01t2:1184_28": "na pañcadvārikena.",
  "tika-vin01t2:1184_29": "Supinampi teneva passati,",
  "tika-vin01t2:1184_30": "na pañcadvārikena.",
  "tika-vin01t2:1185_0": "Assāti assa āpattinikāyassa.",
  "tika-vin01t2:1185_1": "Nanu ca ayuttoyaṃ niddeso “saṅgho ādimhi ceva sese ca icchitabbo assā”ti.",
  "tika-vin01t2:1185_2": "Na hi āpattinikāyassa ādimhi ceva sese ca saṅgho icchito,",
  "tika-vin01t2:1185_3": "kiñcarahi vuṭṭhānassāti imaṃ codanaṃ manasi sannidhāya yathā na virujjhati,",
  "tika-vin01t2:1185_4": "tathā adhippāyaṃ vivaranto “kiṃ vuttaṃ hotī”tiādimāha.",
  "tika-vin01t2:1185_5": "Āpattito vuṭṭhānassa ādimhi ceva sese ca icchito saṅgho āpattiyāva icchito nāma hotīti ayamettha adhippāyo.",
  "tika-vin01t2:1185_6": "Āpattivuṭṭhānanti āpattito vuṭṭhānaṃ,",
  "tika-vin01t2:1185_7": "anāpattikabhāvūpagamananti attho.",
  "tika-vin01t2:1185_8": "Vacanakāraṇanti “saṅghādiseso”ti evaṃ vacane kāraṇaṃ.",
  "tika-vin01t2:1185_9": "Samudāye niruḷho nikāya-",
  "tika-vin01t2:1185_10": "saddo tadekadese pavattamānopi tāya eva ruḷhiyā pavattatīti āha ruḷīsaddenāti.",
  "tika-vin01t2:1185_11": "Atha vā kiñci nimittaṃ gahetvā satipi aññasmiṃ taṃnimittayutte kismiñcideva visaye sammutiyā cirakālatāvasena",
  "tika-vin01t2:1185_12": "nimittavirahepi pavattaniruḷho ruḷhī nāma.",
  "tika-vin01t2:1185_13": "Yathā mahiyaṃ setīti mahiṃso,",
  "tika-vin01t2:1185_14": "gacchatīti goti,",
  "tika-vin01t2:1185_15": "evaṃ nikāya-",
  "tika-vin01t2:1185_16": "saddassapi ruḷhibhāvo veditabbo.",
  "tika-vin01t2:1185_17": "Ekasmimpi visiṭṭhe satipi sāmaññā viya samudāye pavattavohāro avayavepi pavattatīti āha avayave samūhavohārena vāti.",
  "tika-vin01t2:1185_18": "Navamassa adhippāyassāti vīmaṃsādhippāyassa.",
  "tika-vin01t2:1186_0": "238- 239.",
  "tika-vin01t2:1186_1": "Lomā etesaṃ santīti lomasā,",
  "tika-vin01t2:1186_2": "bahulomāti vuttaṃ hoti.",
  "tika-vin01t2:1186_3": "Arogo bhavissāmīti rāgapariḷāhavūpasamato nirogo bhavissāmi.",
  "tika-vin01t2:1186_4": "Mocanenāti mocanatthāya upakkamakaraṇena.",
  "tika-vin01t2:1186_5": "Upakkamakaraṇañhettha mocananti adhippetaṃ moceti etenāti katvā.",
  "tika-vin01t2:1186_6": "Bījaṃ bhavissatīti coḷaggahaṇādikammaṃ sandhāya vuttaṃ.",
  "tika-vin01t2:1187_0": "240.",
  "tika-vin01t2:1187_1": "Dve āpattisahassānīti khaṇḍacakkādibhedaṃ anāmasitvā vuttaṃ,",
  "tika-vin01t2:1187_2": "icchantena pana khaṇḍacakkādibhedenapi āpattigaṇanā kātabbā.",
  "tika-vin01t2:1187_3": "Missakacakkanti ubhatovaḍḍhanakaṃ sandhāya vuttaṃ.",
  "tika-vin01t2:1187_4": "Ettha ca nīlañca pītakañcātiādinā ekakkhaṇe anekavaṇṇānaṃ mocanādhippāyavacanaṃ yathādhippāyena mocanaṃ bhavatu vā mā vā,",
  "tika-vin01t2:1187_5": "imināpi adhippāyena upakkamitvā mocentassa āpatti hotīti dassanatthaṃ.",
  "tika-vin01t2:1187_6": "Na hi ekasmiṃ khaṇe nīlādīnaṃ sabbesampi mutti sambhavati.",
  "tika-vin01t2:1187_7": "Aññaṃ vadatīti attano dosaṃ ujuṃ vattuṃ asakkonto puna puṭṭho aññaṃ bhaṇati.",
  "tika-vin01t2:1188_0": "Mocanassādoti mocanassa pubbabhāge pavattaassādo.",
  "tika-vin01t2:1188_1": "Teneva “mocetuṃ assādo mocanassādo”ti vuttaṃ.",
  "tika-vin01t2:1188_2": "Gehassitapemanti ettha geha-",
  "tika-vin01t2:1188_3": "saddena gehe ṭhitā mātubhaginīādayo ajjhattikañātakā gahitā.",
  "tika-vin01t2:1188_4": "Tesu mātupemādivasena uppanno sineho gehassitapemaṃ,",
  "tika-vin01t2:1188_5": "aññattha pana gehassitapemanti pañcakāmaguṇikarāgo vuccati.",
  "tika-vin01t2:1188_6": "Sampayuttaassādasīsenāti rāgasampayuttasukhavedanāmukhena.",
  "tika-vin01t2:1188_7": "Ekena padenāti gehassitapema- padena.",
  "tika-vin01t2:1189_0": "Tathevāti mocanassādacetanāya eva.",
  "tika-vin01t2:1189_1": "Pubbabhāge mocanassādavasena katappayogaṃ avijahitvāva sayitattā “sace pana…pe…",
  "tika-vin01t2:1189_2": "saṅghādiseso”ti vuttaṃ.",
  "tika-vin01t2:1189_3": "Puna suddhacitte uppanne tassa payogassa paṭippassaddhattā “suddhacitto…pe…",
  "tika-vin01t2:1189_4": "anāpattī”ti vuttaṃ.",
  "tika-vin01t2:1189_5": "Jagganatthāyāti dhovanatthāya.",
  "tika-vin01t2:1189_6": "Anokāsanti aṅgajātappadesaṃ.",
  "tika-vin01t2:1190_0": "263- 264.",
  "tika-vin01t2:1190_1": "Gehassitakāmavitakkanti pañcakāmaguṇasannissitaṃ kāmavitakkaṃ.",
  "tika-vin01t2:1190_2": "Vatthiṃ daḷhaṃ gahetvāti aṅgajātassa agge passāvaniggamanaṭṭhāne cammaṃ daḷhaṃ gahetvā.",
  "tika-vin01t2:1190_3": "Nimitte upakkamābhāvato “mocanassādādhippāyassapi mutte anāpattī”ti vuttaṃ.",
  "tika-vin01t2:1191_0": "265.",
  "tika-vin01t2:1191_1": "“Ehi me tvaṃ, āvuso,",
  "tika-vin01t2:1191_2": "sāmaṇerāti āṇattiyā aññena katopi payogo attanāva kato nāma hotīti katvā āpatti vuttā.",
  "tika-vin01t2:1191_3": "Yadi pana anāṇatto sayameva karoti,",
  "tika-vin01t2:1191_4": "aṅgapāripūriyā abhāvato anāpattī”ti vadanti.",
  "tika-vin01t2:1191_5": "Suttasāmaṇeravatthusmiṃ asucimhi muttepi aṅgajātassa gahaṇapaccayā dukkaṭaṃ vuttaṃ,",
  "tika-vin01t2:1191_6": "na pana muttapaccayā.",
  "tika-vin01t2:1192_0": "266.",
  "tika-vin01t2:1192_1": "Kāyatthambhanavatthusmiṃ calanavasena yathā aṅgajātepi upakkamo sambhavati,",
  "tika-vin01t2:1192_2": "tathāpi vijambhitattā āpatti vuttā.",
  "tika-vin01t2:1192_3": "“Pacchato vā”ti vacanato ubhosu passesu kaṭiyaṃ ūruppadesopi gahitoyevāti daṭṭhabbaṃ,",
  "tika-vin01t2:1192_4": "tasmā ubhosupi passesu ṭhatvā imasmiṃ okāse nimittanti upanijjhāyantassapi āpattiyeva.",
  "tika-vin01t2:1192_5": "“Aṅgajāta”nti vacanato nimittanti passāvamaggova vutto.",
  "tika-vin01t2:1192_6": "Ummīlananimīlanavasena pana na kāretabboti ummīlananimīlanappayogavasaena āpattibhedo na kāretabboti attho.",
  "tika-vin01t2:1192_7": "Anekakkhattumpi ummīletvā nimīletvā upanijjhāyantassa ekameva dukkaṭanti vuttaṃ hoti.",
  "tika-vin01t2:1192_8": "Akkhīni avipphandetvā abhimukhaṃ sampattassa mātugāmassa nimittolokanepi āpattiyevāti daṭṭhabbaṃ.",
  "tika-vin01t2:1192_9": "“Dārudhītalikalepacittānaṃ aṅgajātupanijjhānepi dukkaṭa”nti vadanti.",
  "tika-vin01t2:1193_0": "267.",
  "tika-vin01t2:1193_1": "Pupphāvalīti kīḷāvisesassādhivacanaṃ.",
  "tika-vin01t2:1193_2": "Taṃ kīḷantā nadīādīsu chinnataṭaṃ udakena cikkhallaṃ katvā tattha ubho pāde pasāretvā nisinnā papatanti.",
  "tika-vin01t2:1193_3": "“Pupphāvaliya”ntipi pāṭho.",
  "tika-vin01t2:1193_4": "Pavesentassāti dvikammakattā vālikaṃ aṅgajātanti ubhayatthāpi upayogavacanaṃ kataṃ.",
  "tika-vin01t2:1193_5": "Vālikanti vālikāyāti attho. Cetanā, upakkamo,",
  "tika-vin01t2:1193_6": "muccananti imānettha tīṇi aṅgāni veditabbāni.",
  "tika-vin01t2:1194_0": "Sukkavissaṭṭhisikkhāpadavaṇṇanā niṭṭhitā.",
  "tika-vin01t2:1195_0": "2. Kāyasaṃsaggasikkhāpadavaṇṇanā",
  "tika-vin01t2:1196_0": "269.",
  "tika-vin01t2:1196_1": "Dutiye yesu vivaṭesu andhakāro hoti,",
  "tika-vin01t2:1196_2": "tāni vivarantoti brāhmaṇiyā saddhiṃ kāyasaṃsaggaṃ samāpajjitukāmo evamakāsi.",
  "tika-vin01t2:1196_3": "Tena katassapi vippakārassa attani katattā “attano vippakāra”nti vuttaṃ.",
  "tika-vin01t2:1196_4": "Uḷārattatāti uḷāracittatā,",
  "tika-vin01t2:1196_5": "paṇītādhimuttatāti vuttaṃ hoti.",
  "tika-vin01t2:1197_0": "270.",
  "tika-vin01t2:1197_1": "Otiṇṇoti idaṃ kammasādhanaṃ kattusādhanaṃ vā hotīti tadubhayavasena atthaṃ dassento “yakkhādīhi viya sattā”tiādimāha.",
  "tika-vin01t2:1197_2": "Asamapekkhitvāti yathāsabhāvaṃ anupaparikkhitvā,",
  "tika-vin01t2:1197_3": "yathā te ratijanakā rūpādayo visayā aniccadukkhāsubhānattākārena avatthitā,",
  "tika-vin01t2:1197_4": "tathā apassitvāti vuttaṃ hoti.",
  "tika-vin01t2:1198_0": "271.",
  "tika-vin01t2:1198_1": "Saññamavelanti sīlamariyādaṃ.",
  "tika-vin01t2:1198_2": "Ācāroti ācaraṇaṃ hatthagahaṇādikiriyā.",
  "tika-vin01t2:1198_3": "Assāti “kāyasaṃsaggaṃ samāpajjeyyā”ti padassa.",
  "tika-vin01t2:1199_0": "273.",
  "tika-vin01t2:1199_1": "Etesaṃ padānaṃ vasenāti āmasanādipadānaṃ vasena.",
  "tika-vin01t2:1199_2": "Ito cito ca…pe…",
  "tika-vin01t2:1199_3": "sañcopetīti attano hatthaṃ vā kāyaṃ vā tiriyaṃ ito cito ca sañcāreti.",
  "tika-vin01t2:1199_4": "“Kāyato amocetvāvāti vacanato matthakato paṭṭhāya hatthaṃ otārentassa kāyato mocetvā nivatthasāṭakūpari omasantassa thullaccayaṃ,",
  "tika-vin01t2:1199_5": "sāṭakato otāretvā jaṅghato paṭṭhāya kāyaṃ omasantassa puna saṅghādiseso”ti vadanti.",
  "tika-vin01t2:1200_0": "Dvādasasupi āmasanādippayogesu ekekasmiṃ payoge kāyato amocite ekekāva āpatti hotīti āha “mūlaggahaṇameva pamāṇa”nti.",
  "tika-vin01t2:1200_1": "Idañca ekena hatthena kāyaṃ gahetvā itarena hatthena kāyaparāmasanaṃ sandhāya vuttaṃ.",
  "tika-vin01t2:1200_2": "Ekena pana hatthena kāyapaṭibaddhaṃ gahetvā itarena tattha tattha kāyaṃ parāmasato payogagaṇanāya āpatti.",
  "tika-vin01t2:1200_3": "Ayaṃ pana saṅghādiseso na kevalaṃ vatthuvaseneva,",
  "tika-vin01t2:1200_4": "apica saññāvasenapīti āha “itthiyā itthisaññissa saṅghādiseso”ti.",
  "tika-vin01t2:1200_5": "Pāḷiyaṃ tiracchānagato ca hotīti ettha tiracchānagatitthiyā tiracchānagatapurisassa ca gahaṇaṃ veditabbaṃ.",
  "tika-vin01t2:1201_0": "Samasārāgoti kāyasaṃsaggarāgena ekasadisarāgo.",
  "tika-vin01t2:1201_1": "Purimanayenevāti rajjuvatthādīhi parikkhipitvā gahaṇe vuttanayena.",
  "tika-vin01t2:1201_2": "Puna purimanayenevāti samasārāgo vutto.",
  "tika-vin01t2:1201_3": "Anantaranayenevāti kāyapaṭibaddhaāmasananayena.",
  "tika-vin01t2:1201_4": "Veṇiggahaṇena lomānampi saṅgahitattā lomānaṃ phusanepi saṅghādiseso vutto.",
  "tika-vin01t2:1201_5": "Idāni vuttamevatthaṃ pakāsetukāmo “upādinnakena hī”tiādimāha.",
  "tika-vin01t2:1202_0": "Yathāniddiṭṭhaniddeseti yathāvuttakāyasaṃsagganiddese.",
  "tika-vin01t2:1202_1": "Tenāti tena yathāvuttakāraṇena.",
  "tika-vin01t2:1202_2": "Saññāya virāgitamhīti saññāya viraddhāya.",
  "tika-vin01t2:1202_3": "Liṅgabyattayena “virāgitamhī”ti vuttaṃ.",
  "tika-vin01t2:1202_4": "Imaṃ nāma vatthunti imasmiṃ sikkhāpade āgataṃ sandhāya vadati.",
  "tika-vin01t2:1202_5": "Aññampi yaṃ kiñci vatthuṃ sandhāya vadatītipi keci.",
  "tika-vin01t2:1202_6": "Sārattanti kāyasaṃsaggarāgena sārattaṃ.",
  "tika-vin01t2:1202_7": "Virattanti kāyasaṃsaggarāgarahitaṃ mātubhaginīādiṃ sandhāya vadati.",
  "tika-vin01t2:1202_8": "“Virattaṃ gaṇhissāmī”ti virattaṃ gaṇhi,",
  "tika-vin01t2:1202_9": "dukkaṭanti mātupemādivasena gahaṇe dukkaṭaṃ vuttaṃ.",
  "tika-vin01t2:1203_0": "Imāya pāḷiyā sametīti sambandho.",
  "tika-vin01t2:1203_1": "Kathaṃ sametīti ce?",
  "tika-vin01t2:1203_2": "Yadi hi “itthiyā kāyapaṭibaddhaṃ gaṇhissāmī”ti citte uppanne itthisaññā virāgitā bhaveyya,",
  "tika-vin01t2:1203_3": "kāyapaṭibaddhaggahaṇe thullaccayaṃ vadantena bhagavatā “itthī ca hoti itthisaññī cā”ti na vattabbaṃ siyā, vuttañca,",
  "tika-vin01t2:1203_4": "tasmā “itthiyā kāyapaṭibaddhaṃ gaṇhissāmī”ti kāyaṃ gaṇhantassa itthisaññā virāgitā nāma na hotīti “kāyapaṭibaddhaṃ",
  "tika-vin01t2:1203_5": "gaṇhissāmīti kāyaṃ gaṇhanto yathāvatthukameva āpajjatī”ti mahāsumattherena vuttavādo imāya pāḷiyā sameti.",
  "tika-vin01t2:1203_6": "Yo panettha “satipi itthisaññāya kāyapaṭibaddhaṃ gaṇhantassa gahaṇasamaye ‘kāyapaṭibaddhaṃ gaṇhissāmī’ti",
  "tika-vin01t2:1203_7": "saññaṃ ṭhapetvā ‘itthiṃ gaṇhāmī’ti saññāya abhāvato vatthusaññānaṃ bhinnattā ayutta”nti vadeyya,",
  "tika-vin01t2:1203_8": "so pucchitabbo “kiṃ kāyapaṭibaddhaṃ vatthādiṃ gaṇhanto itthiyā rāgena gaṇhāti,",
  "tika-vin01t2:1203_9": "udāhu vatthādīsu rāgenā”ti.",
  "tika-vin01t2:1203_10": "Yadi “vatthādīsu rāgena gaṇhātī”ti vadeyya,",
  "tika-vin01t2:1203_11": "itthiyā kāyapaṭibaddhaṃ ahutvā aññattha ṭhitaṃ vatthādiṃ gaṇhantassapi thullaccayaṃ siyā,",
  "tika-vin01t2:1203_12": "tasmā itthī itthisaññā sārattabhāvo gahaṇañcāti aṅgapāripūrisabbhāvato mahāsumattheravādova yuttavādo.",
  "tika-vin01t2:1203_13": "Aṭṭhakathāvinicchayehi ca sametīti etthāpi ayamadhippāyo –",
  "tika-vin01t2:1203_14": "yadi saññāvirāgena virāgitaṃ nāma siyā,",
  "tika-vin01t2:1203_15": "“sambahulā itthiyo bāhāhi parikkhipitvā gaṇhāmī”ti evaṃsaññissa “majjhagatitthiyo kāyapaṭibaddhena gaṇhāmī”ti",
  "tika-vin01t2:1203_16": "evarūpāya saññāya abhāvato majjhagatānaṃ vasena thullaccayaṃ na siyā,",
  "tika-vin01t2:1203_17": "evaṃ santepi aṭṭhakathāya thullaccayassa vuttattā saññāvirāgena virāgitaṃ nāma na hotīti ayamattho siddhoyevāti.",
  "tika-vin01t2:1203_18": "Nīlena duviññeyyasabhāvato kāḷitthī vuttā.",
  "tika-vin01t2:1204_0": "279.",
  "tika-vin01t2:1204_1": "Sevanādhippāyoti phassasukhasevanādhippāyo.",
  "tika-vin01t2:1204_2": "Itthiyā kāyena bhikkhussa kāyapaṭibaddhāmasanavārepi phassaṃ paṭivijānātīti idaṃ attano kāyapaṭibaddhāmasanepi kāyasambandhasabhāvato vuttaṃ.",
  "tika-vin01t2:1204_3": "Etthāti nissaggiyena nissaggiyavāre.",
  "tika-vin01t2:1204_4": "Mokkhādhippāyoti ettha paṭhamaṃ kāyasaṃsaggarāge satipi pacchā mokkhādhippāyassa anāpatti.",
  "tika-vin01t2:1205_0": "281.",
  "tika-vin01t2:1205_1": "Pāripanthikāti vilumpanikā,",
  "tika-vin01t2:1205_2": "antarāyikāti vuttaṃ hoti.",
  "tika-vin01t2:1205_3": "Nadīsotena vuyhamānaṃ mātaranti ukkaṭṭhaparicchedadassanatthaṃ vuttaṃ,",
  "tika-vin01t2:1205_4": "aññāsupi pana itthīsu kāruññādhippāyena mātari vuttanayena paṭipajjantassa nevatthi dosoti vadanti.",
  "tika-vin01t2:1205_5": "“Mātara”nti vuttattā aññāsaṃ na vaṭṭatīti vadantāpi atthi.",
  "tika-vin01t2:1205_6": "Tiṇaṇḍupakanti hirīverādimūlehi katacumbaṭakaṃ.",
  "tika-vin01t2:1205_7": "Tālapaṇṇamuddikanti tālapaṇṇehi kataaṅgulimuddikaṃ.",
  "tika-vin01t2:1205_8": "Parivattetvāti attano nivāsanapārupanabhāvato apanetvā,",
  "tika-vin01t2:1205_9": "cīvaratthāya apanāmetvāti vuttaṃ hoti.",
  "tika-vin01t2:1205_10": "Cīvaratthāya pādamūle ṭhapeti,",
  "tika-vin01t2:1205_11": "vaṭṭatīti idaṃ nidassanamattaṃ,",
  "tika-vin01t2:1205_12": "paccattharaṇavitānādiatthampi vaṭṭatiyeva,",
  "tika-vin01t2:1205_13": "pūjādiatthaṃ tāvakālikampi gahetuṃ vaṭṭati.",
  "tika-vin01t2:1206_0": "Itthisaṇṭhānena katanti ettha heṭṭhimaparicchedato pārājikavatthubhūtatiracchānagatitthīnampi anāmāsabhāvato",
  "tika-vin01t2:1206_1": "tādisaṃ itthisaṇṭhānena kataṃ tiracchānagatarūpampi anāmāsanti daṭṭhabbaṃ.",
  "tika-vin01t2:1206_2": "“Bhikkhunīhi paṭimārūpaṃ āmasituṃ vaṭṭatī”ti vadanti ācariyā.",
  "tika-vin01t2:1206_3": "Itthirūpāni dassetvā kataṃ vatthañca paccattharaṇañca bhittiñca itthirūpaṃ anāmasitvā gaṇhituṃ vaṭṭati.",
  "tika-vin01t2:1206_4": "Bhinditvāti ettha hatthena aggahetvāva kenacideva daṇḍādinā bhinditabbaṃ.",
  "tika-vin01t2:1206_5": "Ettha ca “anāmāsampi hatthena aparāmasitvā daṇḍādinā kenaci bhindituṃ vaṭṭatī”ti idha vuttattā “paṃsukūlaṃ",
  "tika-vin01t2:1206_6": "gaṇhantena mātugāmasarīrepi satthādīhi vaṇaṃ katvā gahetabba”nti vuttattā ca gahitamaṇḍūkasappiniṃ daṇḍādīhi",
  "tika-vin01t2:1206_7": "nippīḷetvā maṇḍūkaṃ vissajjāpetuṃ vaṭṭati.",
  "tika-vin01t2:1207_0": "Maggaṃ adhiṭṭhāyāti magge gacchāmīti evaṃ maggasaññī hutvāti attho.",
  "tika-vin01t2:1207_1": "Kīḷantenāti idaṃ gihisantakaṃ sandhāya vuttaṃ,",
  "tika-vin01t2:1207_2": "bhikkhusantakaṃ pana yena kenaci adhippāyena anāmasitabbameva durupaciṇṇabhāvato.",
  "tika-vin01t2:1207_3": "Tālapanasādīnīti cettha ādi-",
  "tika-vin01t2:1207_4": "saddena nāḷikeralabujatipusaalābukumbhaṇḍapussaphalaeḷālukaphalānaṃ saṅgaho daṭṭhabbo.",
  "tika-vin01t2:1207_5": "“Yathāvuttaphalānaṃyeva cettha kīḷādhippāyena āmasanaṃ na vaṭṭatī”ti vuttattā pāsāṇasakkharādīni kīḷādhippāyenapi āmasituṃ vaṭṭati.",
  "tika-vin01t2:1208_0": "Muttāti hatthikumbhajādikā aṭṭhavidhā muttā.",
  "tika-vin01t2:1208_1": "Tathā hi hatthikumbhaṃ,",
  "tika-vin01t2:1208_2": "varāhadāṭhaṃ,",
  "tika-vin01t2:1208_3": "bhujaṅgasīsaṃ,",
  "tika-vin01t2:1208_4": "valāhakaṃ, veḷu,",
  "tika-vin01t2:1208_5": "macchasiro, saṅkho,",
  "tika-vin01t2:1208_6": "sippīti aṭṭha muttāyoniyo.",
  "tika-vin01t2:1208_7": "Tattha hatthikumbhajā pītavaṇṇā pabhāvihīnā.",
  "tika-vin01t2:1208_8": "Varāhadāṭhajā varāhadāṭhavaṇṇāva.",
  "tika-vin01t2:1208_9": "Bhujaṅgasīsajā nīlādivaṇṇā suvisuddhā vaṭṭalā.",
  "tika-vin01t2:1208_10": "Valāhakajā ābhāsūrā dubbibhāgarūpā rattibhāge andhakāraṃ viddhamantiyo tiṭṭhanti,",
  "tika-vin01t2:1208_11": "devūpabhogā eva ca honti.",
  "tika-vin01t2:1208_12": "Veḷujā karakaphalasamānavaṇṇā na ābhāsūrā,",
  "tika-vin01t2:1208_13": "te ca veḷū amanussagocare eva padese jāyanti.",
  "tika-vin01t2:1208_14": "Macchasirajā pāṭhīnapiṭṭhisamaānavaṇṇā vaṭṭalā laghavo ca honti pabhāvihīnā ca,",
  "tika-vin01t2:1208_15": "te ca macchā samuddamajjheyeva jāyanti.",
  "tika-vin01t2:1208_16": "Saṅkhajā saṅkhaudaracchavivaṇṇā kolaphalappamāṇāpi honti pabhāvihīnāva.",
  "tika-vin01t2:1208_17": "Sippijā pabhāvisesayuttā honti nānāsaṇṭhānā.",
  "tika-vin01t2:1208_18": "Evaṃ jātito aṭṭhavidhāsu muttāsu yā macchasaṅkhasippijā,",
  "tika-vin01t2:1208_19": "tā sāmuddikā.",
  "tika-vin01t2:1208_20": "Bhujaṅgajāpi kāci sāmuddikā honti,",
  "tika-vin01t2:1208_21": "itarā asāmuddikā.",
  "tika-vin01t2:1208_22": "Yasmā bahulaṃ sāmuddikāva muttā loke dissanti,",
  "tika-vin01t2:1208_23": "tatthāpi sappijāva,",
  "tika-vin01t2:1208_24": "itarā kadāci kāci,",
  "tika-vin01t2:1208_25": "tasmā sammohavinodaniyaṃ “muttāti sāmuddikā muttā”ti vuttaṃ.",
  "tika-vin01t2:1209_0": "Maṇīti ṭhapetvā veḷuriyādike seso jotirasādibhedo sabbopi maṇi.",
  "tika-vin01t2:1209_1": "Veḷuriyoti vaṃsavaṇṇamaṇi.",
  "tika-vin01t2:1209_2": "Saṅkhoti sāmuddikasaṅkho.",
  "tika-vin01t2:1209_3": "Silāti kāḷasilāpaṇḍusilāsetasilādibhedā sabbāpi silā.",
  "tika-vin01t2:1209_4": "Rajatanti kahāpaṇādikaṃ vuttāvasesaṃ ratanasammataṃ.",
  "tika-vin01t2:1209_5": "Jātarūpanti suvaṇṇaṃ.",
  "tika-vin01t2:1209_6": "Lohitaṅkoti rattamaṇi.",
  "tika-vin01t2:1209_7": "Masāragallanti kabaramaṇi.",
  "tika-vin01t2:1209_8": "Bhaṇḍamūlatthāyāti pattacīvarādibhaṇḍamūlatthāya.",
  "tika-vin01t2:1209_9": "Kuṭṭharogassāti nidassanamattaṃ,",
  "tika-vin01t2:1209_10": "tāya vūpasametabbassa yassa kassaci rogassatthāyapi vaṭṭatiyeva.",
  "tika-vin01t2:1209_11": "“Bhesajjatthañca adhiṭṭhāyeva muttā vaṭṭatī”ti tīsupi gaṇṭhipadesu vuttaṃ.",
  "tika-vin01t2:1209_12": "Ākaramuttoti ākarato muttamatto.",
  "tika-vin01t2:1209_13": "“Bhaṇḍamūlatthāya sampaṭicchituṃ vaṭṭatī”ti iminā ca āmasitumpi vaṭṭatīti dasseti.",
  "tika-vin01t2:1209_14": "Pacitvā katoti kācakārehi pacitvā kato.",
  "tika-vin01t2:1210_0": "Dhotaviddho ca ratanamissoti alaṅkāratthaṃ kañcanalatādiṃ dassetvā kato ratanakhacito dhotaviddho anāmāso.",
  "tika-vin01t2:1210_1": "Dhotaviddho ca ratanamisso cāti visuṃ vā padaṃ sambandhitabbaṃ.",
  "tika-vin01t2:1210_2": "Pānīyasaṅkhoti iminā ca saṅkhena katapānīyabhājanapidhānādisamaṇaparikkhāropi āmasituṃ vaṭṭatīti siddhaṃ.",
  "tika-vin01t2:1210_3": "Sesanti ratanamissaṃ ṭhapetvā avasesaṃ.",
  "tika-vin01t2:1210_4": "Muggavaṇṇaṃyeva ratanasammissaṃ karonti,",
  "tika-vin01t2:1210_5": "na aññanti āha “muggavaṇṇāvā”ti,",
  "tika-vin01t2:1210_6": "muggavaṇṇā ratanamissāva na vaṭṭatīti vuttaṃ hoti.",
  "tika-vin01t2:1210_7": "Sesāti ratanasammissaṃ ṭhapetvā avasesā muggavaṇṇā nīlasilā.",
  "tika-vin01t2:1211_0": "Bījato paṭṭhāyāti dhātupāsāṇato paṭṭhāya.",
  "tika-vin01t2:1211_1": "Suvaṇṇacetiyanti dhātukaraṇḍakaṃ.",
  "tika-vin01t2:1211_2": "Paṭikkhipīti “dhātuṭṭhapanatthāya gaṇhathā”ti avatvā “tumhākaṃ gaṇhathā”ti pesitattā paṭikkhipi.",
  "tika-vin01t2:1211_3": "Suvaṇṇabubbuḷakanti suvaṇṇatārakaṃ.",
  "tika-vin01t2:1211_4": "“Keḷāpayitunti ito cito ca sañcārantehi āmasituṃ vaṭṭatī”ti mahāaṭṭhakathāyaṃ vuttaṃ.",
  "tika-vin01t2:1211_5": "Kacavarameva harituṃ vaṭṭatīti cetiyagopakā vā bhikkhū hontu aññe vā,",
  "tika-vin01t2:1211_6": "hatthenapi puñchitvā kacavaraṃ apanetuṃ vaṭṭati,",
  "tika-vin01t2:1211_7": "malampi pamajjituṃ vaṭṭatiyeva.",
  "tika-vin01t2:1212_0": "Ārakūṭalohanti kittimalohaṃ.",
  "tika-vin01t2:1212_1": "Tīṇi hi kittimalohāni kaṃsalohaṃ,",
  "tika-vin01t2:1212_2": "vaṭṭalohaṃ,",
  "tika-vin01t2:1212_3": "ārakūṭanti.",
  "tika-vin01t2:1212_4": "Tattha tiputambe missetvā kataṃ kaṃsalohaṃ,",
  "tika-vin01t2:1212_5": "sīsatambe missetvā kataṃ vaṭṭalohaṃ,",
  "tika-vin01t2:1212_6": "pakatirasatambe missetvā kataṃ ārakūṭaṃ.",
  "tika-vin01t2:1212_7": "Teneva taṃkaraṇena nibbattattā “kittimaloha”nti vuccati.",
  "tika-vin01t2:1212_8": "“Jātarūpagatikamevāti vuttattā ārakūṭaṃ suvaṇṇasadisameva āmasituṃ na vaṭṭati,",
  "tika-vin01t2:1212_9": "aññaṃ pana vaṭṭatī”ti tīsupi gaṇṭhipadesu vuttaṃ.",
  "tika-vin01t2:1212_10": "Keci pana “ārakūṭaṃ anāmasitabbato jātarūpagatikamevāti vuttaṃ,",
  "tika-vin01t2:1212_11": "tasmā ubhayampi jātarūpaṃ viya āmasituṃ na vaṭṭatī”ti vadanti.",
  "tika-vin01t2:1212_12": "Paṭhamaṃ vuttoyeva ca attho gaṇṭhipadakārehi adhippeto.",
  "tika-vin01t2:1212_13": "Paṭijaggituṃ vaṭṭatīti senāsanapaṭibaddhattā vuttaṃ.",
  "tika-vin01t2:1213_0": "Sāmikānaṃ pesetabbanti sāmikānaṃ sāsanaṃ pesetabbaṃ.",
  "tika-vin01t2:1213_1": "Bhinditvāti hatthena aggahetvā aññena yena kenaci bhinditvā.",
  "tika-vin01t2:1213_2": "Bherisaṅghāṭoti saṅghaṭitacammabherī.",
  "tika-vin01t2:1213_3": "Vīṇāsaṅghāṭoti saṅghaṭitacammavīṇā.",
  "tika-vin01t2:1213_4": "Cammavinaddhānaṃ bherivīṇānametaṃ adhivacanaṃ.",
  "tika-vin01t2:1213_5": "Tucchapokkharanti avinaddhacammaṃ bheripokkharaṃ vīṇāpokkharañca.",
  "tika-vin01t2:1213_6": "Āropitacammanti bheriādīnaṃ vinaddhanatthāya mukhavaṭṭiyaṃ āropitacammaṃ tato uddharitvā visuṃ ṭhapitacammañca.",
  "tika-vin01t2:1213_7": "Onahituṃ vāti bheripokkharādīni cammaṃ āropetvā vinandhituṃ.",
  "tika-vin01t2:1213_8": "Onahāpetuṃ vāti tatheva aññehi vinandhāpetuṃ.",
  "tika-vin01t2:1213_9": "Pārājikappahonakakāleti akuthitakāle.",
  "tika-vin01t2:1214_0": "282.",
  "tika-vin01t2:1214_1": "Saṅkamādi bhūmigatikattā na kāyapaṭibaddhaṭṭhāniyanti dukkaṭaṃ vuttaṃ.",
  "tika-vin01t2:1214_2": "Ekapadikasaṅkamoti khuddakasetu.",
  "tika-vin01t2:1214_3": "Sakaṭamaggasaṅkamoti sakaṭamaggabhūto mahāsetu.",
  "tika-vin01t2:1214_4": "Ṭhānā cāletunti rajjuṃ ṭhānā cāletuṃ.",
  "tika-vin01t2:1214_5": "Paṭicchādetabbāti apanetabbā.",
  "tika-vin01t2:1214_6": "Manussitthī,",
  "tika-vin01t2:1214_7": "itthisaññitā,",
  "tika-vin01t2:1214_8": "kāyasaṃsaggarāgo,",
  "tika-vin01t2:1214_9": "tena rāgena vāyāmo,",
  "tika-vin01t2:1214_10": "hatthaggāhādisamāpajjananti imānettha pañca aṅgāni.",
  "tika-vin01t2:1215_0": "Kāyasaṃsaggasikkhāpadavaṇṇanā niṭṭhitā.",
  "tika-vin01t2:1216_0": "3. Duṭṭhullavācāsikkhāpadavaṇṇanā",
  "tika-vin01t2:1217_0": "283. Tatiye uttarapadalopena chinnaottappā “chinnikā”ti vuttāti āha “chinnikāti chinnaotappā”ti.",
  "tika-vin01t2:1218_0": "285.",
  "tika-vin01t2:1218_1": "Yathā yuvā yuvatinti etena obhāsane nirāsaṅkabhāvaṃ dasseti.",
  "tika-vin01t2:1218_2": "Methunupasañhitāhīti idaṃ duṭṭhullavācāya sikhāppattalakkhaṇadassanaṃ.",
  "tika-vin01t2:1218_3": "Itthilakkhaṇenāti vuttamatthaṃ vivarituṃ “subhalakkhaṇenā”ti vuttaṃ.",
  "tika-vin01t2:1218_4": "Na tāva sīsaṃ etīti “itthilakkhaṇena samannāgatāsī”tiādinā vaṇṇabhaṇanaṃ saṅghādisesāpattijanakaṃ hutvā matthakaṃ na pāpuṇāti.",
  "tika-vin01t2:1218_5": "Vaṇṇabhaṇanañhi yenākārena bhaṇantassa saṅghādiseso hoti,",
  "tika-vin01t2:1218_6": "tenākārena bhaṇantassa sikhāppattaṃ nāma hoti.",
  "tika-vin01t2:1218_7": "“Itthilakkhaṇena samannāgatāsītiādikaṃ pana duṭṭhullavācassādarāgavasena bhaṇantassa dukkaṭa”nti gaṇṭhipadesu vuttaṃ.",
  "tika-vin01t2:1219_0": "Ekādasahi padehi aghaṭite sīsaṃ na etīti “animittāsī”tiādīhi ekādasahi padehi aghaṭite avaṇṇabhaṇanaṃ sīsaṃ na eti,",
  "tika-vin01t2:1219_1": "avaṇṇabhaṇanaṃ nāma na hotīti vuttaṃ hoti.",
  "tika-vin01t2:1219_2": "Ghaṭitepīti ekādasahi padehi avaṇṇabhaṇane ghaṭitepi.",
  "tika-vin01t2:1219_3": "Imehi tīhi ghaṭiteyeva saṅghādisesoti “sikharaṇī”tiādīhi tīhiyeva padehi avaṇṇabhaṇane ghaṭiteyeva saṅghādiseso",
  "tika-vin01t2:1219_4": "passāvamaggassa niyatavacanattā accoḷārikattā ca.",
  "tika-vin01t2:1219_5": "Animittāsītiādīhi pana aṭṭhahi padehi ghaṭite kevalaṃ avaṇṇabhaṇanameva sampajjati,",
  "tika-vin01t2:1219_6": "na saṅghādiseso,",
  "tika-vin01t2:1219_7": "tasmā tāni thullaccayavatthūnīti keci.",
  "tika-vin01t2:1219_8": "Akkosanamattattā dukkaṭavatthūnīti apare.",
  "tika-vin01t2:1219_9": "Paribbājikāvatthusmiṃ viya thullaccayamevettha yuttataraṃ dissati.",
  "tika-vin01t2:1219_10": "Kuñcikapaṇālimattanti kuñcikāchiddamattaṃ.",
  "tika-vin01t2:1220_0": "286- 287.",
  "tika-vin01t2:1220_1": "Garukāpattinti bhikkhuniyā kāyasaṃsagge pārājikāpattiṃ sandhāya vadati.",
  "tika-vin01t2:1220_2": "Hasanto hasantoti sabhāvadassanatthaṃ vuttaṃ.",
  "tika-vin01t2:1220_3": "Ahasantopi vācassādarāgena punappunaṃ vadati,",
  "tika-vin01t2:1220_4": "āpattiyeva.",
  "tika-vin01t2:1220_5": "Kāyacittatoti hatthamuddāya obhāsantassa kāyacittato samuṭṭhāti.",
  "tika-vin01t2:1221_0": "288.",
  "tika-vin01t2:1221_1": "Tasmā dukkaṭanti appaṭivijānanahetu dukkaṭaṃ,",
  "tika-vin01t2:1221_2": "paṭivijānantiyā pana akhettapadattā thullaccayena bhavitabbaṃ.",
  "tika-vin01t2:1221_3": "Teneva paribbājikāvatthusmiṃ paṭivijānantiyā thullaccayaṃ vakkhati.",
  "tika-vin01t2:1222_0": "289.",
  "tika-vin01t2:1222_1": "Asaddhammaṃ sandhāyāhāti “vāpita”nti imassa bījanikkhepavacanattā vuttaṃ.",
  "tika-vin01t2:1222_2": "Saṃsīdatīti vahati pavattati.",
  "tika-vin01t2:1222_3": "Atha vā saṃsīdatīti saṃsīdissati.",
  "tika-vin01t2:1222_4": "Manussitthī,",
  "tika-vin01t2:1222_5": "itthisaññitā,",
  "tika-vin01t2:1222_6": "duṭṭhullavācassādarāgo,",
  "tika-vin01t2:1222_7": "tena rāgena obhāsanaṃ,",
  "tika-vin01t2:1222_8": "taṅkhaṇavijānananti imānettha pañca aṅgāni.",
  "tika-vin01t2:1223_0": "Duṭṭhullavācāsikkhāpadavaṇṇanā niṭṭhitā.",
  "tika-vin01t2:1224_0": "4. Attakāmapāricariyasikkhāpadavaṇṇanā",
  "tika-vin01t2:1225_0": "290.",
  "tika-vin01t2:1225_1": "Catutthe cīvaranti nivāsanādi yaṃ kiñci cīvaraṃ.",
  "tika-vin01t2:1225_2": "Piṇḍapātanti yo koci āhāro.",
  "tika-vin01t2:1225_3": "So hi piṇḍolyena bhikkhuno patte patanato tattha tattha laddhabhikkhānaṃ piṇḍānaṃ pāto sannipātoti vā piṇḍapātoti vuccati.",
  "tika-vin01t2:1225_4": "Senāsananti sayanañca āsanañca.",
  "tika-vin01t2:1225_5": "Yattha hi vihārādike seti nipajjati āsati nisīdati,",
  "tika-vin01t2:1225_6": "taṃ senāsanaṃ.",
  "tika-vin01t2:1225_7": "Pati eti etasmāti paccayoti āha “patikaraṇaṭṭhena paccayo”ti.",
  "tika-vin01t2:1225_8": "Rogassa patiayanaṭṭhena vā paccayo,",
  "tika-vin01t2:1225_9": "paccanīkagamanaṭṭhenāti attho,",
  "tika-vin01t2:1225_10": "vūpasamanatthenāti vuttaṃ hoti.",
  "tika-vin01t2:1225_11": "Dhātukkhobhalakkhaṇassa hi taṃhetukadukkhavedanālakkhaṇassa vā rogassa paṭipakkhabhāvo patiayanaṭṭho.",
  "tika-vin01t2:1225_12": "Yassa kassacīti sappiādīsu yassa kassaci.",
  "tika-vin01t2:1225_13": "Sappāyassāti hitassa vikāravūpasamenāti adhippāyo.",
  "tika-vin01t2:1225_14": "Bhisakkassa kammaṃ tena vidhātabbato,",
  "tika-vin01t2:1225_15": "tenāha “anuññātattā”ti.",
  "tika-vin01t2:1225_16": "Nagaraparikkhārehīti nagaraṃ parivāretvā rakkhaṇakehi.",
  "tika-vin01t2:1225_17": "Āvāṭaparikkhepo parikhā uddāpo pākāro esikā paligho pākāramatthakamaṇḍalanti satta nagaraparikkhārāti vadanti.",
  "tika-vin01t2:1225_18": "Setaparikkhāroti suvisuddhasīlālaṅkāro.",
  "tika-vin01t2:1225_19": "Ariyamaggo hi idha “ratho”ti adhippeto.",
  "tika-vin01t2:1225_20": "Tassa ca sammāvācādayo alaṅkāraṭṭhena “parikkhāro”ti vuttā.",
  "tika-vin01t2:1225_21": "Cakkavīriyoti vīriyacakko.",
  "tika-vin01t2:1225_22": "Jīvitaparikkhārāti jīvitassa pavattikāraṇāni.",
  "tika-vin01t2:1225_23": "Samudānetabbāti sammā uddhaṃ uddhaṃ ānetabbā pariyesitabbā.",
  "tika-vin01t2:1225_24": "Parivāropi hoti antarāyānaṃ parito vāraṇato, tenāha –",
  "tika-vin01t2:1225_25": "“jīvita…pe…",
  "tika-vin01t2:1225_26": "rakkhaṇato”ti.",
  "tika-vin01t2:1225_27": "Tattha antaranti vivaraṃ,",
  "tika-vin01t2:1225_28": "okāsoti attho.",
  "tika-vin01t2:1225_29": "Rakkhaṇatoti verikānaṃ antaraṃ adatvā attano sāmīnaṃ parivāretvā ṭhitasevakā viya rakkhaṇato.",
  "tika-vin01t2:1225_30": "Assāti jīvitassa.",
  "tika-vin01t2:1225_31": "Kāraṇabhāvatoti cirappavattiyā kāraṇabhāvato.",
  "tika-vin01t2:1225_32": "Rasāyanabhūtañhi bhesajjaṃ sucirampi kālaṃ jīvitaṃ pavattetiyeva.",
  "tika-vin01t2:1226_0": "291.",
  "tika-vin01t2:1226_1": "Upacāreti yattha ṭhito viññāpetuṃ sakkoti, tādise.",
  "tika-vin01t2:1226_2": "Kāmo ceva hetu ca pāricariyā ca attho.",
  "tika-vin01t2:1226_3": "Sesaṃ byañjanantiādīsu pāḷiyaṃ “attakāma”nti padaṃ uddharitvā attano kāmaṃ,",
  "tika-vin01t2:1226_4": "attano hetuṃ,",
  "tika-vin01t2:1226_5": "attano adhippāyaṃ,",
  "tika-vin01t2:1226_6": "attano pāricariyanti cattāro atthā padabhājane vuttā.",
  "tika-vin01t2:1226_7": "Tesu paṭhame atthavikappe kāmo ca hetu ca pāricariyā ca attho,",
  "tika-vin01t2:1226_8": "sesaṃ adhippāyapadamekaṃ byañjanaṃ paṭhamaviggahe tadatthassa asambhavabhāvato niratthakattā.",
  "tika-vin01t2:1226_9": "Dutiye pana atthavikappe adhippāyo ca pāricariyā ca attho,",
  "tika-vin01t2:1226_10": "kāmo ca hetu cāti sesaṃ padadvayaṃ byañjanaṃ tesaṃ tattha atthābhāvatoti evaṃ cattāri padāni dvinnaṃ viggahānaṃ vasena yojitānīti keci vadanti.",
  "tika-vin01t2:1226_11": "Gaṇṭhipade ca ayamevattho vutto.",
  "tika-vin01t2:1226_12": "Cūḷamajjhimamahāgaṇṭhipadesu pana “paṭhamasmiṃ atthavikappe kāmo ca hetu ca pāricariyā ca adhippāyattho,",
  "tika-vin01t2:1226_13": "sesaṃ methunadhammasaṅkhātena kāmenātiādi viggahavākyaṃ akkharavivaraṇamattato byañjanamattaṃ.",
  "tika-vin01t2:1226_14": "Dutiye atthavikappe adhippāyo ca pāricariyā ca adhippāyattho,",
  "tika-vin01t2:1226_15": "sesaṃ attanā kāmitā icchitātiādi viggahavākyaṃ akkharavivaraṇamattato byañjanamatta”nti evamattho vutto.",
  "tika-vin01t2:1226_16": "“Byañjane ādaraṃ akatvā”ti vacanato ayamevattho idha yuttataroti viññāyati.",
  "tika-vin01t2:1226_17": "Byañjane ādaraṃ akatvāti iminā hi aṭṭhakathāyaṃ vuttaviggahavasena byañjane ādaraṃ akatvāti ayamattho dīpito.",
  "tika-vin01t2:1227_0": "Idāni yathāvuttamevatthaṃ padabhājanena saṃsanditvā dassetuṃ “attano kāmaṃ attano hetuṃ attano pāricariyanti",
  "tika-vin01t2:1227_1": "hi vutte jānissanti paṇḍitā”tiādi āraddhaṃ.",
  "tika-vin01t2:1227_2": "Idaṃ vuttaṃ hoti –",
  "tika-vin01t2:1227_3": "“attano hetu”nti vutte attano atthāyāti ayamattho viññāyati.",
  "tika-vin01t2:1227_4": "“Attano kāmaṃ attano pāricariya”nti ca vutte kāmena pāricariyāti ayamattho viññāyati.",
  "tika-vin01t2:1227_5": "Tasmā attano kāmaṃ attano hetuṃ attano pāricariyanti imehi tīhi padehi attano atthāya kāmena pāricariyā",
  "tika-vin01t2:1227_6": "attakāmapāricariyāti ayamatthavikappo vuttoti viññū jānissanti.",
  "tika-vin01t2:1227_7": "“Attano adhippāya”nti vutte pana adhippāyasaddassa kāmitasaddena samānatthabhāvato attano pāricariyanti",
  "tika-vin01t2:1227_8": "imassa ca ubhayaviggahasāmaññato attano icchitakāmitaṭṭhena attakāmapāricariyāti ayamatthavikappo dvīhi",
  "tika-vin01t2:1227_9": "padehi dassitoti viññū jānissantīti.",
  "tika-vin01t2:1228_0": "Etadagganti esā aggā.",
  "tika-vin01t2:1228_1": "Duṭṭhullavācāsikkhāpade kiñcāpi methunayācanaṃ āgataṃ,",
  "tika-vin01t2:1228_2": "tathāpi taṃ duṭṭhullavācassādarāgavasena vuttaṃ,",
  "tika-vin01t2:1228_3": "idha pana attano methunassādarāgavasenāti ayaṃ viseso.",
  "tika-vin01t2:1228_4": "Vinītavatthūsu “tena hi bhagini aggadānaṃ dehī”ti idaṃ attano atthāya vuttanti veditabbaṃ.",
  "tika-vin01t2:1228_5": "Manussitthī,",
  "tika-vin01t2:1228_6": "itthisaññitā,",
  "tika-vin01t2:1228_7": "attakāmapāricariyāya rāgo,",
  "tika-vin01t2:1228_8": "tena rāgena vaṇṇabhaṇanaṃ,",
  "tika-vin01t2:1228_9": "taṅkhaṇavijānananti imānettha pañca aṅgāni.",
  "tika-vin01t2:1229_0": "Attakāmapāricariyasikkhāpadavaṇṇanā niṭṭhitā.",
  "tika-vin01t2:1230_0": "5. Sañcarittasikkhāpadavaṇṇanā",
  "tika-vin01t2:1231_0": "296.",
  "tika-vin01t2:1231_1": "Pañcame paṇḍitassa bhāvo paṇḍiccaṃ,",
  "tika-vin01t2:1231_2": "ñāṇassetaṃ adhivacanaṃ.",
  "tika-vin01t2:1231_3": "Gatimantāti ñāṇagatiyā samannāgatā.",
  "tika-vin01t2:1231_4": "Paṇḍitāti iminā sabhāvañāṇena samannāgatatā vuttā,",
  "tika-vin01t2:1231_5": "byattāti iminā itthikattabbesu visāradapaññāya.",
  "tika-vin01t2:1231_6": "Tenāha “upāyaññū visāradā”ti.",
  "tika-vin01t2:1231_7": "Medhāvinīti ṭhānuppattipaññāsaṅkhātāya tasmiṃ tasmiṃ atthakicce upaṭṭhite ṭhānaso taṅkhaṇe eva uppajjanapaññāya samannāgatā.",
  "tika-vin01t2:1231_8": "Tenāha “diṭṭhaṃ diṭṭhaṃ karotī”ti.",
  "tika-vin01t2:1231_9": "Chekāti yāgubhattasampādanādīsu nipuṇā.",
  "tika-vin01t2:1231_10": "Uṭṭhānavīriyasampannāti kāyikena vīriyena samannāgatā,",
  "tika-vin01t2:1231_11": "yathā aññā kusītā nisinnaṭṭhāne nisinnāva honti,",
  "tika-vin01t2:1231_12": "ṭhitaṭṭhāne ṭhitāva,",
  "tika-vin01t2:1231_13": "evaṃ ahutvā vipphārikena cittena sabbakiccaṃ nipphādetīti vuttaṃ hoti.",
  "tika-vin01t2:1231_14": "Kumārikāyāti nimittatthe bhummaṃ,",
  "tika-vin01t2:1231_15": "hetumhi vā karaṇavacanaṃ.",
  "tika-vin01t2:1231_16": "Tenāha “kumārikāya kāraṇā”ti.",
  "tika-vin01t2:1231_17": "Āvahanaṃ āvāho,",
  "tika-vin01t2:1231_18": "pariggahabhāvena dārikāya gaṇhāpanaṃ,",
  "tika-vin01t2:1231_19": "tathā dāpanaṃ vivāho.",
  "tika-vin01t2:1231_20": "Tenāha “dārakassā”tiādi.",
  "tika-vin01t2:1232_0": "297- 298.",
  "tika-vin01t2:1232_1": "Bhattapācanaṃ sandhāya randhāpanaṃ vuttaṃ,",
  "tika-vin01t2:1232_2": "yassa kassaci pācanaṃ sandhāya pacāpanaṃ vuttaṃ.",
  "tika-vin01t2:1232_3": "Duṭṭhuṃ kulaṃ gatā duggatāti imamatthaṃ dassento “yattha vā gatā”tiādimāha.",
  "tika-vin01t2:1232_4": "Āharaṇaṃ āhāro.",
  "tika-vin01t2:1232_5": "Na upāhaṭanti na dinnaṃ.",
  "tika-vin01t2:1232_6": "Kayo gahaṇaṃ,",
  "tika-vin01t2:1232_7": "vikkayo dānaṃ.",
  "tika-vin01t2:1232_8": "Tadubhayaṃ saṅgaṇhitvā “vohāro”ti vuttaṃ.",
  "tika-vin01t2:1232_9": "Maṇḍitapasādhitoti ettha bāhirupakaraṇena alaṅkaraṇaṃ maṇḍanaṃ,",
  "tika-vin01t2:1232_10": "ajjhattikānaṃ kesādīnaṃyeva saṇṭhapanaṃ pasādhanaṃ.",
  "tika-vin01t2:1233_0": "300.",
  "tika-vin01t2:1233_1": "“Abbhutaṃ kātuṃ na vaṭṭatī”ti iminā dukkaṭaṃ hotīti dīpeti.",
  "tika-vin01t2:1233_2": "“Parājitena dātabba”nti vuttattā adento dhuranikkhepena kāretabbo.",
  "tika-vin01t2:1233_3": "Acirakāle adhikāro etassa atthīti acirakālādhikārikaṃ,",
  "tika-vin01t2:1233_4": "sañcarittaṃ.",
  "tika-vin01t2:1233_5": "“Acirakālācārika”nti vā pāṭho,",
  "tika-vin01t2:1233_6": "acirakāle ācāro ajjhācāro etassāti acirakālācārikaṃ.",
  "tika-vin01t2:1234_0": "Kiñcāpi ehibhikkhūpasampannā ceva saraṇagamanūpasampannā ca sañcarittādipaṇṇattivajjaṃ āpattiṃ āpajjanti,",
  "tika-vin01t2:1234_1": "tesaṃ pana na sabbakālikattā te vajjetvā sabbakālānurūpaṃ tantiṃ ṭhapento bhagavā idhāpi ñatticatuttheneva",
  "tika-vin01t2:1234_2": "kammena upasampannaṃ bhikkhuṃ dassetuṃ “tatra yvāyaṃ bhikkhu…pe…",
  "tika-vin01t2:1234_3": "ayaṃ imasmiṃ atthe adhippeto bhikkhū”ti padabhājanaṃ āha,",
  "tika-vin01t2:1234_4": "na pana nesaṃ sañcarittādiāpajjane abhabbabhāvato.",
  "tika-vin01t2:1234_5": "Khīṇāsavāpi hi appassutā kiñcāpi lokavajjaṃ nāpajjanti,",
  "tika-vin01t2:1234_6": "paṇṇattiyaṃ pana akovidattā vihārakāraṃ kuṭikāraṃ sahāgāraṃ sahaseyyanti evarūpā kāyadvāre āpattiyo āpajjanti,",
  "tika-vin01t2:1234_7": "sañcarittaṃ padasodhammaṃ uttarichappañcavācaṃ bhūtārocananti evarūpā vacīdvāre āpattiyo āpajjanti,",
  "tika-vin01t2:1234_8": "upanikkhittasādiyanavasena manodvāre rūpiyapaṭiggahaṇāpattiṃ āpajjanti.",
  "tika-vin01t2:1235_0": "301.",
  "tika-vin01t2:1235_1": "Sañcaraṇaṃ sañcaro,",
  "tika-vin01t2:1235_2": "so etassa atthīti sañcarī,",
  "tika-vin01t2:1235_3": "tassa bhāvo sañcarittaṃ.",
  "tika-vin01t2:1235_4": "Tenāha “sañcaraṇabhāva”nti,",
  "tika-vin01t2:1235_5": "itthipurisānaṃ antare sañcaraṇabhāvanti attho.",
  "tika-vin01t2:1235_6": "Jāyattane jārattaneti ca nimittatthe bhummaṃ,",
  "tika-vin01t2:1235_7": "jāyabhāvatthaṃ jārabhāvatthanti vuttaṃ hoti.",
  "tika-vin01t2:1235_8": "Jāyabhāveti bhariyabhāvāya.",
  "tika-vin01t2:1235_9": "Jārabhāveti sāmikabhāvāya.",
  "tika-vin01t2:1235_10": "Kiñcāpi imassa padabhājane “jārī bhavissasī”ti itthiliṅgavasena padabhājanaṃ vuttaṃ,",
  "tika-vin01t2:1235_11": "jārattaneti pana niddesassa ubhayaliṅgasādhāraṇattā purisaliṅgavasenapi yojetvā atthaṃ dassento “itthiyā",
  "tika-vin01t2:1235_12": "matiṃ purisassa ārocento jārattane ārocetī”tiādimāha.",
  "tika-vin01t2:1235_13": "Ettha hi “jāro bhavissasī”ti itthiyā matiṃ purisassa ārocento jārattane āroceti nāma.",
  "tika-vin01t2:1235_14": "Pāḷiyaṃ pana itthiliṅgavaseneva yojanā katā,",
  "tika-vin01t2:1235_15": "tadanusārena purisaliṅgavasenapi sakkā yojetunti.",
  "tika-vin01t2:1236_0": "Idāni pāḷiyaṃ vuttanayenapi atthaṃ dassento “apicā”tiādimāha.",
  "tika-vin01t2:1236_1": "Pati bhavissasīti vuttamevatthaṃ “sāmiko bhavissasī”ti pariyāyavacanena visesetvā dasseti.",
  "tika-vin01t2:1236_2": "Idañca jārattaneti niddesassa ubhayaliṅgasādhāraṇattā vuttaṃ.",
  "tika-vin01t2:1236_3": "Muhuttikā bhavissasīti asāmikaṃ sandhāya vuttaṃ,",
  "tika-vin01t2:1236_4": "jārī bhavissasīti sasāmikaṃ sandhāya.",
  "tika-vin01t2:1236_5": "Antamaso taṅkhaṇikāyapīti idaṃ nidassanamattanti āha “etenevupāyenā”tiādi.",
  "tika-vin01t2:1237_0": "303.",
  "tika-vin01t2:1237_1": "Serivihāranti sacchandacāraṃ.",
  "tika-vin01t2:1237_2": "Attano vasanti attano āṇaṃ.",
  "tika-vin01t2:1237_3": "Gottanti gotamagottādikaṃ gottaṃ.",
  "tika-vin01t2:1237_4": "Dhammoti paṇḍaraṅgaparibbājakādīnaṃ,",
  "tika-vin01t2:1237_5": "tesaṃ tesaṃ vā kulānaṃ dhammo.",
  "tika-vin01t2:1237_6": "Gottavantesu gottasaddo,",
  "tika-vin01t2:1237_7": "dhammacārīsu ca dhammasaddo vattatīti āha “sagottehī”tiādi.",
  "tika-vin01t2:1237_8": "Tattha sagottehīti samānagottehi,",
  "tika-vin01t2:1237_9": "ekavaṃsajātehīti attho.",
  "tika-vin01t2:1237_10": "Sahadhammikehīti ekassa satthusāsane sahacaritabbadhammehi,",
  "tika-vin01t2:1237_11": "samānakuladhammehi vā.",
  "tika-vin01t2:1237_12": "Tenevāha “ekaṃ satthāra”ntiādi.",
  "tika-vin01t2:1237_13": "Tattha “ekaṃ satthāraṃ uddissa pabbajitehī”ti iminā paṇḍaraṅgaparibbājakādayo vuttā,",
  "tika-vin01t2:1237_14": "ekagaṇapariyāpannehīti mālākārādiekagaṇapariyāpannehi.",
  "tika-vin01t2:1238_0": "Sasāmikā sārakkhā.",
  "tika-vin01t2:1238_1": "Yassā gamane raññā daṇḍo ṭhapito,",
  "tika-vin01t2:1238_2": "sā saparidaṇḍā.",
  "tika-vin01t2:1238_3": "Pacchimānaṃ dvinnanti sārakkhasaparidaṇḍānaṃ micchācāro hoti tāsaṃ sasāmikabhāvato.",
  "tika-vin01t2:1238_4": "Na itarāsanti itarāsaṃ māturakkhitādīnaṃ aṭṭhannaṃ purisantaragamane natthi micchācāro tāsaṃ asāmikabhāvato.",
  "tika-vin01t2:1238_5": "Yā hi sāmikassa santakaṃ phassaṃ thenetvā paresaṃ abhiratiṃ uppādenti,",
  "tika-vin01t2:1238_6": "tāsaṃ micchācāro,",
  "tika-vin01t2:1238_7": "na ca mātādayo tāsaṃ phasse issarā.",
  "tika-vin01t2:1238_8": "Mātādayo hi na attanā phassānubhavanatthaṃ tā rakkhanti,",
  "tika-vin01t2:1238_9": "kevalaṃ anācāraṃ nisedhentā purisantaragamanaṃ tāsaṃ vārenti.",
  "tika-vin01t2:1238_10": "Purisassa pana etāsu aṭṭhasupi hotiyeva micchācāro mātādīhi yathā purisena saddhiṃ saṃvāsaṃ na kappeti,",
  "tika-vin01t2:1238_11": "tathā rakkhitattā paresaṃ rakkhitagopitaṃ phassaṃ thenetvā phuṭṭhabhāvato.",
  "tika-vin01t2:1239_0": "Dhanena kītāti bhariyabhāvatthaṃ dhanena kītā.",
  "tika-vin01t2:1239_1": "Tenāha “yasmā panā”tiādi.",
  "tika-vin01t2:1239_2": "Bhogenāti bhogahetu.",
  "tika-vin01t2:1239_3": "Bhogatthañhi vasantī “bhogavāsinī”ti vuccati.",
  "tika-vin01t2:1239_4": "Labhitvāti yo naṃ vāseti,",
  "tika-vin01t2:1239_5": "tassa hatthato labhitvā.",
  "tika-vin01t2:1239_6": "Udakapattaṃ āmasitvā gahitā odapattakinī.",
  "tika-vin01t2:1239_7": "Tenāha “ubhinna”ntiādi.",
  "tika-vin01t2:1239_8": "Dhajena āhaṭāti ettha dhajayogato senāva dhajasaddena vuttā,",
  "tika-vin01t2:1239_9": "ussitaddhajāya senāya āhaṭāti vuttaṃ hoti.",
  "tika-vin01t2:1239_10": "Tenāha “ussitaddhajāyā”tiādi.",
  "tika-vin01t2:1240_0": "305.",
  "tika-vin01t2:1240_1": "Bahiddhā vimaṭṭhaṃ nāma hotīti aññattha ārocitaṃ nāma hoti.",
  "tika-vin01t2:1240_2": "Taṃ kiriyaṃ sampādessatīti tassā ārocetvā taṃ kiccaṃ sampādetu vā mā vā,",
  "tika-vin01t2:1240_3": "taṃkiriyāsampādane yogyataṃ sandhāya vuttaṃ.",
  "tika-vin01t2:1240_4": "Dārakaṃ dārikañca ajānāpetvā tesaṃ mātāpituādīhi mātāpituādīnaṃyeva santikaṃ sāsane pesitepi haraṇavīmaṃsanapaccāharaṇasaṅkhātāya",
  "tika-vin01t2:1240_5": "tivaṅgasampattiyā saṅghādiseso hotiyevāti daṭṭhabbaṃ.",
  "tika-vin01t2:1240_6": "Yaṃ uddissa sāsanaṃ pesitaṃ,",
  "tika-vin01t2:1240_7": "taṃyeva sandhāya tassā mātuādīnaṃ ārocite vatthuno ekattā mātuādayopi khettamevāti khettameva otiṇṇabhāvaṃ",
  "tika-vin01t2:1240_8": "dassetuṃ “buddhaṃ paccakkhāmī”tiādi udāhaṭaṃ.",
  "tika-vin01t2:1240_9": "Iminā sametīti etthāyamadhippāyo –",
  "tika-vin01t2:1240_10": "yathā sayaṃ anārocetvā aññena antevāsiādinā ārocāpentassa visaṅketo natthi,",
  "tika-vin01t2:1240_11": "evaṃ tassā sayaṃ anārocetvā ārocanatthaṃ mātuādīnaṃ vadantassapi natthi visaṅketoti.",
  "tika-vin01t2:1240_12": "Gharaṃ nayatīti gharaṇī.",
  "tika-vin01t2:1240_13": "Mūlaṭṭhānañca vasenāti ettha purisassa mātuādayo sāsanapesane mūlabhūtattā “mūlaṭṭhā”ti vuccanti.",
  "tika-vin01t2:1240_14": "Māturakkhitāya mātā bhikkhuṃ pahiṇatīti ettha attano vā dhītu santikaṃ “itthannāmassa bhariyā hotū”ti bhikkhuṃ pahiṇati,",
  "tika-vin01t2:1240_15": "purisassa vā santikaṃ “mama dhītā itthannāmassa bhariyā hotū”ti pahiṇatīti gahetabbaṃ.",
  "tika-vin01t2:1240_16": "Esa nayo sesesupi.",
  "tika-vin01t2:1240_17": "Pubbe vuttanayattāti paṭhamasaṅghādisese vuttanayattā.",
  "tika-vin01t2:1241_0": "338.",
  "tika-vin01t2:1241_1": "Ettova pakkamatīti puna āgantvā āṇāpakassa anārocetvā tatoyeva pakkamati.",
  "tika-vin01t2:1241_2": "Aññena karaṇīyenāti gamanahetuvisuddhidassanatthaṃ vuttaṃ.",
  "tika-vin01t2:1241_3": "Teneva pana karaṇīyena gantvāpi kiñci anārocento na vīmaṃsati nāma.",
  "tika-vin01t2:1241_4": "Anabhinanditvāti idaṃ tathā paṭipajjamānaṃ sandhāya vuttaṃ,",
  "tika-vin01t2:1241_5": "satipi abhinandane sāsanaṃ anārocento pana na vīmaṃsati nāma.",
  "tika-vin01t2:1241_6": "Tatiyapade vuttanayenāti “so tassā vacanaṃ anabhinanditvā”tiādinā vuttanayena.",
  "tika-vin01t2:1241_7": "Vatthugaṇanāyāti sambahulānaṃ itthipurisānaṃ samabhāve sati dvinnaṃ dvinnaṃ itthipurisavatthūnaṃ gaṇanāya.",
  "tika-vin01t2:1241_8": "Sace pana ekato adhikā honti,",
  "tika-vin01t2:1241_9": "adhikānaṃ gaṇanāya āpattibhedo veditabbo.",
  "tika-vin01t2:1242_0": "339- 340.",
  "tika-vin01t2:1242_1": "Pāḷiyaṃ catutthavāre asatipi “gacchanto na sampādeti,",
  "tika-vin01t2:1242_2": "āgacchanto visaṃvādeti,",
  "tika-vin01t2:1242_3": "anāpattī”ti idaṃ atthato āpannamevāti katvā vuttaṃ “catutthe anāpattī”ti.",
  "tika-vin01t2:1242_4": "Kārukānanti vaḍḍhakīādīnaṃ.",
  "tika-vin01t2:1242_5": "Tacchakaayokāratantavāyarajakanhāpitakā pañca kāravo “kārukā”ti vuccanti.",
  "tika-vin01t2:1242_6": "Evarūpena…pe…",
  "tika-vin01t2:1242_7": "anāpattīti tādisaṃ gihiveyyāvaccampi na hotīti katvā vuttaṃ.",
  "tika-vin01t2:1243_0": "Kāyato samuṭṭhātīti paṇṇattiṃ vā alaṃvacanīyabhāvaṃ vā ajānantassa kāyato samuṭṭhāti.",
  "tika-vin01t2:1243_1": "Vācato samuṭṭhātīti etthāpi eseva nayo.",
  "tika-vin01t2:1243_2": "Kāyavācato samuṭṭhātīti paṇṇattiṃ jānitvā alaṃvacanīyabhāvaṃ ajānantassapi kāyavācato samuṭṭhātīti veditabbaṃ.",
  "tika-vin01t2:1243_3": "Alaṃvacanīyā hontīti desacārittavasena paṇṇadānādinā pariccattā honti.",
  "tika-vin01t2:1243_4": "Paṇṇattiṃ pana jānitvāti ettha alaṃvacanīyabhāvaṃ vāti ca daṭṭhabbaṃ.",
  "tika-vin01t2:1243_5": "Teneva mātikāṭṭhakathāyaṃ “tadubhayaṃ pana jānitvā eteheva tīhi nayehi samāpajjantassa tāneva tīṇi tadubhayajānanacittena sacittakāni hontī”ti vuttaṃ.",
  "tika-vin01t2:1243_6": "Tasmā paṇṇattijānanacittenāti etthāpi tadubhayajānanaṃ vattabbaṃ.",
  "tika-vin01t2:1243_7": "Bhikkhuṃ ajānāpetvā attano adhippāyaṃ paṇṇe likhitvā dinnaṃ harantassapi āpatti hoti,",
  "tika-vin01t2:1243_8": "imassa sikkhāpadassa acittakattāti na gahetabbaṃ.",
  "tika-vin01t2:1243_9": "Pāḷiyaṃ pana “ārocetī”ti vuttattā aṭṭhakathāyañca tattha tattha ārocanasseva dassitattā kāyena vā vācāya vā ārocentasseva āpatti hotīti gahetabbaṃ.",
  "tika-vin01t2:1244_0": "341.",
  "tika-vin01t2:1244_1": "Duṭṭhullādīsupīti ādi-",
  "tika-vin01t2:1244_2": "saddena sañcarittampi saṅgaṇhāti.",
  "tika-vin01t2:1244_3": "Ettha pana kiñcāpi itthī nāma manussitthī,",
  "tika-vin01t2:1244_4": "na yakkhī, na petī,",
  "tika-vin01t2:1244_5": "na tiracchānagatā,",
  "tika-vin01t2:1244_6": "puriso nāma manussapuriso,",
  "tika-vin01t2:1244_7": "na yakkhotiādi na vuttaṃ,",
  "tika-vin01t2:1244_8": "tathāpi manussajātikāva itthipurisā idha adhippetā.",
  "tika-vin01t2:1244_9": "Tasmā yesu sañcarittaṃ samāpajjati,",
  "tika-vin01t2:1244_10": "tesaṃ manussajātikatā,",
  "tika-vin01t2:1244_11": "na nālaṃvacanīyatā,",
  "tika-vin01t2:1244_12": "paṭiggaṇhanavīmaṃsanapaccāharaṇānīti imānettha pañcaṅgāni.",
  "tika-vin01t2:1245_0": "Sañcarittasikkhāpadavaṇṇanā niṭṭhitā.",
  "tika-vin01t2:1246_0": "6. Kuṭikārasikkhāpadavaṇṇanā",
  "tika-vin01t2:1247_0": "342.",
  "tika-vin01t2:1247_1": "Chaṭṭhe ettakenāti ettakena dāruādinā.",
  "tika-vin01t2:1247_2": "Aparicchinnappamāṇāyoti aparicchinnadāruādippamāṇāyo.",
  "tika-vin01t2:1247_3": "Mūlacchejjāya purisaṃ yācituṃ na vaṭṭatīti parasantakabhāvato mocetvā attanoyeva santakaṃ katvā yācituṃ na vaṭṭati.",
  "tika-vin01t2:1247_4": "Evaṃ mūlacchejjāya aññātakaappavāritaṭṭhānato yācantassa aññātakaviññattiyā dukkaṭaṃ.",
  "tika-vin01t2:1247_5": "Dāsaṃ attano atthāya sādiyantassapi dukkaṭameva “dāsidāsapaṭiggahaṇā paṭivirato hotī”ti vacanato.",
  "tika-vin01t2:1247_6": "Ñātakapavāritaṭṭhānato pana dāsaṃ mūlacchejjāya yācantassa sādiyanavasena dukkaṭaṃ.",
  "tika-vin01t2:1247_7": "Sakakammaṃ na yācitabbāti pāṇātipātasikkhāpadarakkhaṇatthaṃ vuttaṃ.",
  "tika-vin01t2:1247_8": "Aniyametvāpi na yācitabbāti manussānaṃ aññathā gāhassapi sambhavato vuttaṃ,",
  "tika-vin01t2:1247_9": "suddhacittena pana hatthakammaṃ yācantassa āpatti nāma natthi.",
  "tika-vin01t2:1248_0": "Sabbakappiyabhāvadīpanatthanti sabbaso kappiyabhāvadīpanatthaṃ.",
  "tika-vin01t2:1248_1": "Mūlaṃ dethāti vattuṃ vaṭṭatīti yasmā mūlaṃ dassāmāti tehi paṭhamaṃ vuttattā viññatti na hoti,",
  "tika-vin01t2:1248_2": "yasmā ca mūlanti bhaṇitaṃ sāmaññavacanato akappiyavacanaṃ na hoti,",
  "tika-vin01t2:1248_3": "tasmā mūlaṃ dethāti vattuṃ vaṭṭati.",
  "tika-vin01t2:1248_4": "Anajjhāvutthakanti apariggahitaṃ.",
  "tika-vin01t2:1248_5": "Akappiyakahāpaṇādi na dātabbanti kiñcāpi akappiyakahāpaṇādiṃ asādiyantena kappiyavohārato dātuṃ vaṭṭati,",
  "tika-vin01t2:1248_6": "tathāpi sāruppaṃ na hoti.",
  "tika-vin01t2:1248_7": "Manussā ca etassa santakaṃ kiñci atthīti viheṭhetabbaṃ maññantīti akappiyakahāpaṇādidānaṃ paṭikkhittaṃ.",
  "tika-vin01t2:1248_8": "Tatheva pācetvāti hatthakammavaseneva pācetvā. “Kiṃ,",
  "tika-vin01t2:1248_9": "bhante”ti ettakepi pucchite yadatthāya paviṭṭho,",
  "tika-vin01t2:1248_10": "taṃ kathetuṃ vaṭṭati pucchitapañhattā.",
  "tika-vin01t2:1249_0": "Vattanti cārittaṃ,",
  "tika-vin01t2:1249_1": "āpatti pana na hotīti adhippāyo.",
  "tika-vin01t2:1249_2": "Kappiyaṃ kārāpetvā paṭiggahetabbānīti sākhāya laggarajasmiṃ patte patitepi sākhaṃ chinditvā khāditukāmatāyapi sati sukhaparibhogatthaṃ vuttaṃ.",
  "tika-vin01t2:1249_3": "“Nadiṃ vā…pe…",
  "tika-vin01t2:1249_4": "āharā”ti vatthuṃ vaṭṭatīti apariggahitattā vuttaṃ.",
  "tika-vin01t2:1249_5": "Gehato…pe…",
  "tika-vin01t2:1249_6": "paribhuñjitabbanti pariggahitaudakattā viññattiyā dukkaṭaṃ hotīti adhippāyo.",
  "tika-vin01t2:1249_7": "Alajjīhi…pe…",
  "tika-vin01t2:1249_8": "na kāretabbanti idaṃ uttaribhaṅgādhikārattā ajjhoharaṇīyaṃ sandhāya vuttaṃ.",
  "tika-vin01t2:1249_9": "Bāhiraparibhogesu pana alajjīhipi hatthakammaṃ kāretuṃ vaṭṭatīti.",
  "tika-vin01t2:1250_0": "Goṇaṃ pana…pe…",
  "tika-vin01t2:1250_1": "āharāpetuṃ na vaṭṭatīti attano atthāya mūlacchejjavasena āharāpetuṃ na vaṭṭati.",
  "tika-vin01t2:1250_2": "Āharāpentassa dukkaṭanti aññātakaviññattiyā dukkaṭaṃ.",
  "tika-vin01t2:1250_3": "Attano atthāya sādiyanepi dukkaṭameva “hatthigavāssavaḷavapaṭiggahaṇā paṭivirato hotī”ti vuttattā.",
  "tika-vin01t2:1250_4": "Tenevāha “ñātakapavāritaṭṭhānatopi mūlacchejjāya yācituṃ na vaṭṭatī”ti.",
  "tika-vin01t2:1250_5": "Rakkhitvāti yathā corā na haranti,",
  "tika-vin01t2:1250_6": "evaṃ rakkhitvā.",
  "tika-vin01t2:1250_7": "Jaggitvāti tiṇadānādīhi jaggitvā.",
  "tika-vin01t2:1250_8": "Na sampaṭicchitabbanti attano atthāya goṇe sādiyanassa paṭikkhittattā vuttaṃ.",
  "tika-vin01t2:1251_0": "Sakaṭaṃ dethāti…pe…",
  "tika-vin01t2:1251_1": "vaṭṭatīti mūlacchejjavasena sakaṭaṃ dethāti vattuṃ na vaṭṭati.",
  "tika-vin01t2:1251_2": "Tāvakālikaṃ vaṭṭatīti tāvakālikaṃ katvā sabbattha yācituṃ vaṭṭati.",
  "tika-vin01t2:1251_3": "Valliādīsu ca parapariggahitesu eseva nayoti yojetabbaṃ.",
  "tika-vin01t2:1251_4": "Garubhaṇḍappahonakesuyeva ca valliādīsūti ettha ādi-",
  "tika-vin01t2:1251_5": "saddena veḷumuñjapabbajatiṇamattikānaṃ saṅgaho daṭṭhabbo.",
  "tika-vin01t2:1251_6": "Yaṃ pana vatthuvasena appaṃ hutvā agghavasena mahantaṃ haritālahiṅgulakādi,",
  "tika-vin01t2:1251_7": "taṃ garubhaṇḍaṃ appahontampi yācituṃ na vaṭṭatīti vadanti.",
  "tika-vin01t2:1252_0": "Sāti viññattiṃ parāmasati.",
  "tika-vin01t2:1252_1": "Sā ca idha parikathādinā yena kenaci adhippāyaviññāpanaṃ viññattīti gahetabbā.",
  "tika-vin01t2:1252_2": "Tenāha “sabbena sabba”nti,",
  "tika-vin01t2:1252_3": "sabbappakārenāti attho.",
  "tika-vin01t2:1252_4": "Tena “parikathādivasenapi viññāpanaṃ na vaṭṭatī”ti dīpeti.",
  "tika-vin01t2:1252_5": "Parikathobhāsanimittakammampi hi cīvarapiṇḍapātesu dvīsu paccayesu na vaṭṭati.",
  "tika-vin01t2:1252_6": "Idāni senāsanapaccaye adhippetaṃ viññattiṃ parikathādīhi visesetvā dassento “āhara dehīti viññattimattameva na vaṭṭatī”ti āha.",
  "tika-vin01t2:1252_7": "Parikathobhāsanimittakammāni vaṭṭantīti ettha parikathā nāma pariyāyena kathanaṃ bhikkhusaṅghassa senāsanaṃ sambādhantiādivacanaṃ.",
  "tika-vin01t2:1252_8": "Obhāso nāma ujukameva akathetvā yathā adhippāyo vibhūto hoti,",
  "tika-vin01t2:1252_9": "evaṃ obhāsanaṃ, upāsakā,",
  "tika-vin01t2:1252_10": "tumhe kuhiṃ vasathāti? Pāsāde, bhanteti.",
  "tika-vin01t2:1252_11": "Bhikkhūnaṃ pana, upāsakā,",
  "tika-vin01t2:1252_12": "pāsādo na vaṭṭatītiādivacanaṃ.",
  "tika-vin01t2:1252_13": "Nimittakammaṃ nāma paccaye uddissa yathā adhippāyo viññāyati,",
  "tika-vin01t2:1252_14": "evaṃ nimittakammaṃ,",
  "tika-vin01t2:1252_15": "senāsanatthaṃ bhūmiparikammādīni karontassa “kiṃ, bhante, karosi,",
  "tika-vin01t2:1252_16": "ko kārāpetī”ti vutte “na kocī”tiādivacanaṃ.",
  "tika-vin01t2:1253_0": "Idāni gilānapaccaye viññattiādikaṃ sabbampi vaṭṭatīti dassento āha “gilānapaccaye panā”tiādi.",
  "tika-vin01t2:1253_1": "Tathā uppannaṃ pana bhesajjaṃ roge vūpasante paribhuñjituṃ vaṭṭati,",
  "tika-vin01t2:1253_2": "na vaṭṭatīti?",
  "tika-vin01t2:1253_3": "Tattha vinayadharā “bhagavatā rogasīsena paribhogassa dvāraṃ dinnaṃ,",
  "tika-vin01t2:1253_4": "tasmā arogakālepi paribhuñjituṃ vaṭṭati,",
  "tika-vin01t2:1253_5": "āpatti na hotī”ti vadanti.",
  "tika-vin01t2:1253_6": "Suttantikā pana “kiñcāpi āpatti na hoti,",
  "tika-vin01t2:1253_7": "ājīvaṃ pana kopeti,",
  "tika-vin01t2:1253_8": "tasmā sallekhappaṭipattiyaṃ ṭhitassa na vaṭṭati,",
  "tika-vin01t2:1253_9": "sallekhaṃ kopetī”ti vadanti.",
  "tika-vin01t2:1253_10": "Ukkamantīti apagacchanti.",
  "tika-vin01t2:1254_0": "344.",
  "tika-vin01t2:1254_1": "Maṇi kaṇṭhe assāti maṇikaṇṭho,",
  "tika-vin01t2:1254_2": "maṇinā upalakkhito vā kaṇṭho assāti maṇikaṇṭhoti majjhapadalopīsamāso daṭṭhabbo.",
  "tika-vin01t2:1254_3": "Devavaṇṇanti devattabhāvaṃ.",
  "tika-vin01t2:1254_4": "Pasannākāranti pasannehi kātabbakiccaṃ,",
  "tika-vin01t2:1254_5": "kāyaveyyāvaccasaṅkhātaṃ upaṭṭhānanti vuttaṃ hoti.",
  "tika-vin01t2:1254_6": "Maṇiyācanāya tassa anāgamanena attano vaḍḍhi hotīti vuttaṃ “maṇinā me attho”ti,",
  "tika-vin01t2:1254_7": "mantapadanīhārena vā tathā vuttanti daṭṭhabbaṃ.",
  "tika-vin01t2:1255_0": "345.",
  "tika-vin01t2:1255_1": "Vattamānasamīpeti vattamānassa samīpe atīte.",
  "tika-vin01t2:1255_2": "Evaṃ vattuṃ labbhatīti “āgatosī”ti vattabbe vattamānasamīpattā “āgacchasī”ti evaṃ vattamānavohārena vattuṃ labbhati.",
  "tika-vin01t2:1255_3": "Lakkhaṇaṃ panettha saddasatthānusārato veditabbaṃ.",
  "tika-vin01t2:1255_4": "So eva nayoti “āgatomhī”ti vattabbe “āgacchāmī”ti ayampi vattamānasamīpe vattamānavohāroti dasseti.",
  "tika-vin01t2:1256_0": "348- 349.",
  "tika-vin01t2:1256_1": "Yasmā pana na sakkā kevalaṃ yācanāya kiñci kātuṃ,",
  "tika-vin01t2:1256_2": "tasmā “sayaṃ yācitakehi upakaraṇehī”ti adhippāyattho vutto.",
  "tika-vin01t2:1256_3": "Uddhaṃmukhaṃ littā ullittā,",
  "tika-vin01t2:1256_4": "adhomukhaṃ littā avalittā.",
  "tika-vin01t2:1256_5": "Yasmā pana uddhaṃmukhaṃ limpantā yebhuyyena anto limpanti,",
  "tika-vin01t2:1256_6": "adhomukhaṃ limpantā ca bahi,",
  "tika-vin01t2:1256_7": "tasmā vuttaṃ “ullittāti antolittā,",
  "tika-vin01t2:1256_8": "avalittāti bahilittā”ti.",
  "tika-vin01t2:1256_9": "Tattha ullittā nāma ṭhapetvā tulāpiṭṭhasaṅghātavātapānadhūmachiddādibhedaṃ alepokāsaṃ avasese lepokāse",
  "tika-vin01t2:1256_10": "kuṭṭehi saddhiṃ ghaṭetvā chadanassa anto sudhāya vā mattikāya vā littā.",
  "tika-vin01t2:1256_11": "Avalittā nāma vuttanayeneva chadanassa bahi littā.",
  "tika-vin01t2:1256_12": "Ullittāvalittā nāma tatheva chadanassa anto ca bahi ca littā.",
  "tika-vin01t2:1257_0": "Byañjanaṃ sametīti “kārayamānenā”ti hetukattuvasena uddiṭṭhapadassa “kārāpentenā”ti hetukattuvaseneva niddesassa katattā byañjanaṃ sameti.",
  "tika-vin01t2:1257_1": "Yadi evaṃ “karonto vā kārāpento vā”ti kasmā tassa padabhājanaṃ vuttanti āha “yasmā panā”tiādi.",
  "tika-vin01t2:1257_2": "“Attanā vippakataṃ parehi pariyosāpetī”tiādivacanato “karontenapi idha vuttanayeneva paṭipajjitabba”nti vuttaṃ.",
  "tika-vin01t2:1257_3": "Tattha idha vuttanayenevāti imasmiṃ sikkhāpade vuttanayeneva.",
  "tika-vin01t2:1257_4": "Ubhopeteti kārakakārāpakā.",
  "tika-vin01t2:1257_5": "Kārayamānenāti imināva padena saṅgahitāti kathaṃ saṅgahitā.",
  "tika-vin01t2:1257_6": "Na hi kārayamāno karonto nāma hoti,",
  "tika-vin01t2:1257_7": "evaṃ panettha adhippāyo veditabbo –",
  "tika-vin01t2:1257_8": "yasmā karontenapi kārayamānenapi idha vuttanayeneva paṭipajjitabbaṃ,",
  "tika-vin01t2:1257_9": "tasmā kārayamānena evaṃ paṭipajjitabbanti vutte pageva karontenāti idaṃ atthato āgatamevāti “kārayamānenā”ti bhagavatā vuttaṃ.",
  "tika-vin01t2:1257_10": "Tato “kārayamānenā”ti vutte sāmatthiyato labbhamānopi attho teneva saṅgahito nāma hotīti.",
  "tika-vin01t2:1257_11": "Byañjanaṃ vilomitaṃ bhaveyyāti yasmā “kārayamānenā”ti imassa “karontenā”ti idaṃ pariyāyavacanaṃ na hoti,",
  "tika-vin01t2:1257_12": "tasmā karontena vā kārāpentena vāti padatthavasena niddese kate byañjanaṃ viruddhaṃ bhaveyyāti adhippāyo.",
  "tika-vin01t2:1257_13": "Atthamattamevāti padatthato sāmatthiyato ca labbhamānaṃ atthamattameva.",
  "tika-vin01t2:1258_0": "Uddesoti uddisitabbo.",
  "tika-vin01t2:1258_1": "Abbohārikanti appamāṇaṃ.",
  "tika-vin01t2:1258_2": "“Āyāmato ca vitthārato cā”ti avatvā vikappatthassa vā-",
  "tika-vin01t2:1258_3": "saddassa vuttattā ekatobhāgena vaḍḍhitepi āpattiyevāti dassento “yo panā”tiādimāha.",
  "tika-vin01t2:1258_4": "Tihatthāti vaḍḍhakīhatthena tihatthā.",
  "tika-vin01t2:1258_5": "Pamāṇayutto mañcoti pakatividatthiyā navavidatthippamāṇo mañco.",
  "tika-vin01t2:1258_6": "Pamāṇikā kāretabbāti ukkaṭṭhappamāṇaṃ sandhāya vuttattā ukkaṭṭhappamāṇayuttāva kuṭi adesitavatthukā na vaṭṭati,",
  "tika-vin01t2:1258_7": "pamāṇato pana ūnatarā adesitavatthukāpi vaṭṭatīti kassaci sandeho siyāti taṃnivattanatthaṃ “pamāṇato ūnatarampī”tiādi vuttaṃ.",
  "tika-vin01t2:1258_8": "Tattha pamāṇato ūnataranti pāḷiyaṃ vuttappamāṇato ūnataraṃ.",
  "tika-vin01t2:1258_9": "Pacchimena pamāṇena catuhatthato ūnatarā kuṭi nāma na hotīti catuhatthato paṭṭhāya kuṭilakkhaṇappattaṃ",
  "tika-vin01t2:1258_10": "kuṭiṃ dassetuṃ “catuhatthaṃ pañcahatthampī”ti vuttaṃ.",
  "tika-vin01t2:1258_11": "Kalalalepoti kenaci silesena katalepo,",
  "tika-vin01t2:1258_12": "tambamattikādikalalalepo vā.",
  "tika-vin01t2:1258_13": "Alepo evāti abbohārikāyevāti adhippāyo.",
  "tika-vin01t2:1258_14": "Piṭṭhasaṅghāṭo dvārabāhā.",
  "tika-vin01t2:1258_15": "Oloketvāpīti apaloketvāpi,",
  "tika-vin01t2:1258_16": "apalokanakammavasenapi kātuṃ vaṭṭatīti adhippāyo.",
  "tika-vin01t2:1259_0": "353.",
  "tika-vin01t2:1259_1": "Yathā sīhādīnaṃ gocarāya pakkamantānaṃ nibaddhagamanamaggo na vaṭṭati,",
  "tika-vin01t2:1259_2": "evaṃ hatthīnampi nibaddhagamanamaggo na vaṭṭati.",
  "tika-vin01t2:1259_3": "Etesanti sīhādīnaṃ.",
  "tika-vin01t2:1259_4": "Cāribhūmīti gocarabhūmi.",
  "tika-vin01t2:1259_5": "Na gahitāti na vāritāti adhippāyo.",
  "tika-vin01t2:1259_6": "Ārogyatthāyāti nirupaddavatthāya.",
  "tika-vin01t2:1259_7": "Sesānīti pubbaṇṇanissitādīni.",
  "tika-vin01t2:1259_8": "Pubbaṇṇanissitanti ettha pubbaṇṇaviruhanaṭṭhānaṃ pubbaṇṇa-",
  "tika-vin01t2:1259_9": "saddena gahitaṃ. Tenāha –",
  "tika-vin01t2:1259_10": "“sattannaṃ dhaññānaṃ…pe…",
  "tika-vin01t2:1259_11": "ṭhita”nti.",
  "tika-vin01t2:1259_12": "Abhihananti etthāti abbhāghātaṃ.",
  "tika-vin01t2:1259_13": "“Verighara”nti vuttamevatthaṃ vibhāvetuṃ “corānaṃ māraṇatthāya kata”nti vuttaṃ.",
  "tika-vin01t2:1259_14": "Dhammagandhikāti hatthapādādichindanagandhikā.",
  "tika-vin01t2:1260_0": "Āvijjituṃ na sakkā hotīti chindataṭādisambhavato na sakkā hoti āvijjituṃ.",
  "tika-vin01t2:1260_1": "Pācinanti kuṭivatthusāmantā cinitabbaadhiṭṭhānaṃ.",
  "tika-vin01t2:1260_2": "Kiñcāpi idha pubbapayogasahapayogānaṃ adinnādāne viya viseso natthi,",
  "tika-vin01t2:1260_3": "tathāpi tesaṃ vibhāgena dassanaṃ chinditvā puna kātabbāti ettha kuṭiyā bhedanaparicchedadassanatthaṃ kataṃ.",
  "tika-vin01t2:1260_4": "Tadatthāyāti tacchanatthāya.",
  "tika-vin01t2:1260_5": "Evaṃ katanti adesitavatthuṃ pamāṇātikkantaṃ vā kataṃ.",
  "tika-vin01t2:1260_6": "Dārunā kataṃ kuṭṭaṃ etthāti dārukuṭṭikā, kuṭi.",
  "tika-vin01t2:1260_7": "Silākuṭṭikantiādīsupi eseva nayo.",
  "tika-vin01t2:1260_8": "Paṇṇasālanti bahi paṇṇehi chādetabbaṃ ullittāvalittaṃ kuṭimeva vadati.",
  "tika-vin01t2:1260_9": "Tenevāha “sabhitticchadanaṃ limpissāmī”ti.",
  "tika-vin01t2:1261_0": "Antolepeneva niṭṭhāpetukāmaṃ sandhāya “antolepe vā”tiādi vuttaṃ.",
  "tika-vin01t2:1261_1": "Bahilepe vāti etthāpi eseva nayo.",
  "tika-vin01t2:1261_2": "Tasmiṃ dvārabaddhe vā vātapāne vā ṭhapiteti yojetabbaṃ.",
  "tika-vin01t2:1261_3": "Tassokāsanti tassa dvārabaddhassa vā vātapānassa vā okāsaṃ.",
  "tika-vin01t2:1261_4": "Puna vaḍḍhetvā vāti pubbeva ṭhapitokāsaṃ khuddakaṃ ce,",
  "tika-vin01t2:1261_5": "bhedanena puna vaḍḍhetvā.",
  "tika-vin01t2:1261_6": "Lepo na ghaṭiyatīti pubbe dinnalepo dvārabaddhena vā vātapānena vā saddhiṃ na ghaṭiyati,",
  "tika-vin01t2:1261_7": "ekābaddhaṃ hutvā na tiṭṭhatīti vuttaṃ hoti.",
  "tika-vin01t2:1261_8": "Tanti dvārabaddhaṃ vā vātapānaṃ vā.",
  "tika-vin01t2:1261_9": "Paṭhamameva saṅghādisesoti lepakiccassa niṭṭhitattā dvārabaddhaṃ vā vātapānaṃ vā ṭhapanato pubbeyeva saṅghādiseso.",
  "tika-vin01t2:1261_10": "Aṭṭhaṅgulamattena appattacchadanaṃ katvāti ettha evaṃ me āpatti na siyāti bhittiyaṃ vā chadane vā ekaṅgulamattampi okāsaṃ lepena aghaṭetvā ṭhapeti,",
  "tika-vin01t2:1261_11": "vaṭṭatīti vadanti.",
  "tika-vin01t2:1261_12": "Mattikākuṭṭameva mattikālepasaṅkhyaṃ gacchatīti āha –",
  "tika-vin01t2:1261_13": "“sace mattikāya kuṭṭaṃ karoti,",
  "tika-vin01t2:1261_14": "chadanalepena saddhiṃ ghaṭane āpattī”ti.",
  "tika-vin01t2:1261_15": "Ubhinnaṃ anāpattīti purimassa lepassa aghaṭitattā dutiyassa attuddesikatāsambhavato ubhinnaṃ anāpatti,",
  "tika-vin01t2:1261_16": "tasmā vināpi vattasīsena tena anāṇatto tassa karomīti karoti,",
  "tika-vin01t2:1261_17": "ubhinnaṃ anāpattiyeva.",
  "tika-vin01t2:1261_18": "Sace tena āṇatto karoti,",
  "tika-vin01t2:1261_19": "mūlaṭṭhasseva āpatti.",
  "tika-vin01t2:1262_0": "354.",
  "tika-vin01t2:1262_1": "Chattiṃsa catukkāni nāma “bhikkhu kuṭiṃ karotī”tiādimhi paṭhamavāre adesitavatthukacatukkaṃ desitavatthukacatukkaṃ",
  "tika-vin01t2:1262_2": "pamāṇātikkantacatukkaṃ pamāṇikacatukkaṃ adesitavatthukappamāṇātikkantacatukkaṃ desitavatthukappamāṇikacatukkanti",
  "tika-vin01t2:1262_3": "cha catukkāni,",
  "tika-vin01t2:1262_4": "evaṃ samādisativārādīsupi pañcasūti chattiṃsa.",
  "tika-vin01t2:1262_5": "Āpattibhedadassanatthaṃ vuttānīti “sārambhe ce bhikkhu vatthusmiṃ aparikkamane”ti avisesena mātikāya",
  "tika-vin01t2:1262_6": "vuttattā sārambhaaparikkamanesupi saṅghādisesova siyāti micchāgāhanivattanatthaṃ sārambhe aparikkamane",
  "tika-vin01t2:1262_7": "ca dukkaṭaṃ,",
  "tika-vin01t2:1262_8": "adesitavatthukatāya pamāṇātikkantatāya ca saṅghādisesoti evaṃ āpattibhedadassanatthaṃ vuttāni.",
  "tika-vin01t2:1263_0": "355- 361.",
  "tika-vin01t2:1263_1": "“Dvīhi saṅghādisesehī”ti vattabbe vibhattibyattayena ca vacanabyattayena ca dvinnaṃ saṅghādisesenāti vuttanti āha “dvīhi saṅghādisesehi…pe…",
  "tika-vin01t2:1263_2": "attho veditabbo”ti.",
  "tika-vin01t2:1263_3": "“Aññassa vā dātabbā”ti vuttattā vippakataṃ kuṭiṃ labhitvā attano atthāya karontassapi ādito paṭṭhāya akatattā anāpattiyevāti vadanti.",
  "tika-vin01t2:1263_4": "Apacinitabbāti viddhaṃsetabbā.",
  "tika-vin01t2:1263_5": "Bhūmisamaṃ katvāti kuṭivatthusamaṃ katvā.",
  "tika-vin01t2:1264_0": "364.",
  "tika-vin01t2:1264_1": "Na hettha lepo ghaṭiyatīti chadanalepassa abhāvato vuttaṃ,",
  "tika-vin01t2:1264_2": "visuṃyeva anuññātattā pana sacepi leṇassa anto uparibhāge cittakammādikaraṇatthaṃ lepaṃ denti,",
  "tika-vin01t2:1264_3": "vaṭṭatiyeva.",
  "tika-vin01t2:1264_4": "Lepadānavasena akatā iṭṭhakādiguhā guhā nāmāti gaṇṭhipadesu vuttaṃ.",
  "tika-vin01t2:1264_5": "Tiṇehi vā paṇṇehi vā chāditakuṭikāva vuttāti “kukkuṭacchikagehaṃ vaṭṭatī”ti vatvā “chadanaṃ daṇḍakehī”tiādinā",
  "tika-vin01t2:1264_6": "puna taṃ dassentehi tiṇapaṇṇacchadanā kuṭikāva vuttā.",
  "tika-vin01t2:1264_7": "Chadanaṃ daṇḍakehi jālabandhaṃ katvāti chadanaṃ dīghato tiriyato ca ṭhapitadaṇḍakehi jālaṃ viya bandhitvā.",
  "tika-vin01t2:1264_8": "Ogumphetvāti tiṇādiṃ viddhaṃsetvā.",
  "tika-vin01t2:1264_9": "Bhittilepena saddhiṃ lepe ghaṭiteti ettha ullittāvalittabhāvassa chadanaṃ sandhāya vuttattā sacepi bhittilepena anatthiko hoti,",
  "tika-vin01t2:1264_10": "chadanalepe samantato bhittiyā appamattakenapi ghaṭite bhittilepena vināpi āpattiyevāti vadanti.",
  "tika-vin01t2:1264_11": "Upacikāmocanatthameva heṭṭhā pāsāṇakuṭṭaṃ katvā taṃ alimpitvā upari limpati,",
  "tika-vin01t2:1264_12": "lepo na ghaṭiyati nāma,",
  "tika-vin01t2:1264_13": "anāpattiyevāti iminā aṭṭhakathāvacanena taṃ na sameti.",
  "tika-vin01t2:1264_14": "Tattha keci vadanti “bhittiṃ alimpitukāmatāya abhāvato chadanalepe pāsāṇakuṭṭena saddhiṃ ghaṭitepi tattha anāpatti vuttā”ti,",
  "tika-vin01t2:1264_15": "tampi na yuttaṃ.",
  "tika-vin01t2:1264_16": "“Upacikāmocanatthamevā”ti hi vuttattā pāsāṇakuṭṭe puna limpitukāmatāya abhāvoyeva viññāyati,",
  "tika-vin01t2:1264_17": "teneva “taṃ alimpitvā”ti vuttaṃ.",
  "tika-vin01t2:1264_18": "Tasmā “ullittādibhāvo…pe…",
  "tika-vin01t2:1264_19": "chadanameva sandhāya vutto”ti idaṃ satipi bhittilepe chadanalepena vinā āpatti na hotīti chadanalepassa padhānabhāvadassanatthaṃ vuttaṃ,",
  "tika-vin01t2:1264_20": "na pana bhittilepena vināpi āpatti hotīti dassanatthanti vadanti,",
  "tika-vin01t2:1264_21": "idameva cettha yuttataranti amhākaṃ khanti.",
  "tika-vin01t2:1264_22": "Etthāti tiṇakuṭikāya.",
  "tika-vin01t2:1265_0": "Ettha ca tiṇakuṭikāya eva sabbathā anāpattibhāvassa dassanaṃ parivārapāḷiṃ ānetvā tiṇakuṭikāya sārambhādipaccayāpi",
  "tika-vin01t2:1265_1": "anāpattibhāvo sukhena sakkā sādhetunti kataṃ.",
  "tika-vin01t2:1265_2": "Tiṇakuṭikāya ca sabbathā anāpattibhāve sādhite teneva nayena leṇaguhādīsupi sārambhādipaccayāpi anāpattibhāvo sakkā viññātunti.",
  "tika-vin01t2:1265_3": "Teneva “yaṃ panā”tiādi vuttaṃ.",
  "tika-vin01t2:1265_4": "Tathā hi tiṇakuṭikāya sārambhādipaccayāpi anāpattibhāve sādhite teneva nayena aññassatthāya karontassapi",
  "tika-vin01t2:1265_5": "sārambhādipaccayāpi anāpattibhāvo atthato dassitoyeva hoti.",
  "tika-vin01t2:1265_6": "Evañca sati bhikkhu samādisitvā pakkamati “kuṭiṃ me karothā”ti,",
  "tika-vin01t2:1265_7": "samādisati ca desitavatthukā ca hotu anārambhā ca saparikkamanā cāti,",
  "tika-vin01t2:1265_8": "tassa kuṭiṃ karonti adesitavatthukaṃ sārambhaṃ aparikkamanaṃ.",
  "tika-vin01t2:1265_9": "“Āpatti kārukānaṃ tiṇṇaṃ dukkaṭāna”nti pāḷiyaṃ aññassatthāya karontassapi sārambhādipaccayāpi dukkaṭaṃ",
  "tika-vin01t2:1265_10": "kasmā vuttanti imaṃ codanaṃ manasi nidhāya “yaṃ pana…pe…",
  "tika-vin01t2:1265_11": "akaraṇapaccayā vutta”nti idaṃ vuttaṃ.",
  "tika-vin01t2:1265_12": "Ayañhettha adhippāyo –",
  "tika-vin01t2:1265_13": "aññassatthāya karontassapi sārambhādipaccayāpi anāpattiyeva.",
  "tika-vin01t2:1265_14": "“Āpatti kārukānaṃ tiṇṇaṃ dukkaṭāna”nti idaṃ pana aññassatthāya karontassa na sārambhādipaccayā āpattidassanatthaṃ vuttaṃ,",
  "tika-vin01t2:1265_15": "kiñcarahi yathāsamādiṭṭhāya akaraṇapaccayā āpattidassanatthanti.",
  "tika-vin01t2:1265_16": "Yasmā bahūsu potthakesu satasodhitasammate ca purāṇapotthake ayameva pāṭhakkamo dissati,",
  "tika-vin01t2:1265_17": "tasmā yathādiṭṭhapāṭhānukkamenevettha attho pakāsito.",
  "tika-vin01t2:1265_18": "Katthaci potthake pana “kuṭilakkhaṇappattampi kuṭiṃ…pe…",
  "tika-vin01t2:1265_19": "anāpattī”ti imassānantaraṃ “yaṃ panā”tiādipāṭhaṃ likhanti,",
  "tika-vin01t2:1265_20": "evañca sati tattha adhippāyo pākaṭoyeva.",
  "tika-vin01t2:1265_21": "Anāpattīti vatvāti uposathāgārañca bhavissati,",
  "tika-vin01t2:1265_22": "ahañca vasissāmītiādīsu vāsāgāratthāya eva aniyamitattā anāpattīti vatvā.",
  "tika-vin01t2:1266_0": "Pamāṇātikkantakuṭikaraṇalakkhaṇā kiriyāyeva,",
  "tika-vin01t2:1266_1": "adesitavatthumūlikāyapi āpattiyā aṅgaṃ hoti pamāṇātikkantamūlikāyapi,",
  "tika-vin01t2:1266_2": "tadubhayaṃ ekato katvā “kiriyākiriyato”ti vuttaṃ.",
  "tika-vin01t2:1266_3": "Vatthuṃ adesāpetvā pamāṇayuttaṃ kuṭiṃ karontassapi vatthuṃ desāpetvā akiriyāya kuṭikaraṇakiriyāya ca",
  "tika-vin01t2:1266_4": "samuṭṭhānato kiriyākiriyatova samuṭṭhātīti veditabbaṃ.",
  "tika-vin01t2:1266_5": "Acittakanti paṇṇattiajānanacittena acittakaṃ.",
  "tika-vin01t2:1266_6": "Ullittādīnaṃ aññataratā,",
  "tika-vin01t2:1266_7": "heṭṭhimappamāṇasambhavo,",
  "tika-vin01t2:1266_8": "adesitavatthutā,",
  "tika-vin01t2:1266_9": "pamāṇātikkantatā,",
  "tika-vin01t2:1266_10": "attuddesikatā,",
  "tika-vin01t2:1266_11": "vāsāgāratā,",
  "tika-vin01t2:1266_12": "lepaghaṭṭanāti imānettha cha vā satta vā aṅgāni.",
  "tika-vin01t2:1267_0": "Kuṭikārasikkhāpadavaṇṇanā niṭṭhitā.",
  "tika-vin01t2:1268_0": "7. Vihārakārasikkhāpadavaṇṇanā",
  "tika-vin01t2:1269_0": "365.",
  "tika-vin01t2:1269_1": "Sattame evaṃnāmake nagareti kosambīnāmake.",
  "tika-vin01t2:1269_2": "Tassa kira nagarassa ārāmapokkharaṇīādīsu tesu tesu ṭhānesu kosambarukkhāva ussannā ahesuṃ,",
  "tika-vin01t2:1269_3": "tasmā kosambīti saṅkhyaṃ agamāsi.",
  "tika-vin01t2:1269_4": "Kusumbassa nāma isino assamato avidūre māpitattāti eke.",
  "tika-vin01t2:1269_5": "Idaṃ vuttaṃ hoti –",
  "tika-vin01t2:1269_6": "kusumbassa isino nivāsabhūmi kosambī,",
  "tika-vin01t2:1269_7": "tassa ca avidūre bhavattā nagaraṃ kosambīti saṅkhyaṃ gatanti.",
  "tika-vin01t2:1269_8": "Ghositanāmakena kira seṭṭhinā so kāritoti ettha ko ghositaseṭṭhi,",
  "tika-vin01t2:1269_9": "kathañcānena so ārāmo kāritoti?",
  "tika-vin01t2:1269_10": "Pubbe kira addilaraṭṭhaṃ nāma ahosi.",
  "tika-vin01t2:1269_11": "Tato kotūhalako nāma daliddo chātakabhayena saputtadāro subhikkhaṃ raṭṭhaṃ gacchanto puttaṃ vahituṃ asakkonto chaḍḍetvā agamāsi.",
  "tika-vin01t2:1269_12": "Mātā nivattitvā taṃ gahetvā gatā.",
  "tika-vin01t2:1269_13": "Te ekaṃ gopālakagāmaṃ pavisiṃsu.",
  "tika-vin01t2:1269_14": "Gopālakānañca tadā bahupāyāso paṭiyatto hoti,",
  "tika-vin01t2:1269_15": "tato pāyāsaṃ labhitvā bhuñjiṃsu.",
  "tika-vin01t2:1269_16": "Atha so puriso bahutaraṃ pāyāsaṃ bhutto jīrāpetuṃ asakkonto rattibhāge kālaṃ katvā tattheva sunakhiyā kucchismiṃ paṭisandhiṃ gahetvā kukkuro jāto,",
  "tika-vin01t2:1269_17": "so gopālakassa piyo ahosi.",
  "tika-vin01t2:1269_18": "Gopālako ca paccekabuddhaṃ upaṭṭhāti.",
  "tika-vin01t2:1269_19": "Paccekabuddhopi bhattakiccakāle kukkurassa ekaṃ piṇḍaṃ deti.",
  "tika-vin01t2:1269_20": "So paccekabuddhe sinehaṃ uppādetvā gopālakena saddhiṃ paṇṇasālampi gacchati,",
  "tika-vin01t2:1269_21": "gopālake asannihite bhattavelāyaṃ sayameva gantvā kālārocanatthaṃ paṇṇasāladvāre bhussati,",
  "tika-vin01t2:1269_22": "antarāmaggepi caṇḍamige disvā bhussitvā palāpeti.",
  "tika-vin01t2:1269_23": "So paccekabuddhe mudukena cittena kālaṃ katvā devaloke nibbatti.",
  "tika-vin01t2:1269_24": "Tatrāssa “ghosakadevaputto”tveva nāmaṃ ahosi.",
  "tika-vin01t2:1270_0": "So devalokato cavitvā kosambiyaṃ ekasmiṃ kulaghare nibbatti.",
  "tika-vin01t2:1270_1": "Taṃ aputtako kira seṭṭhi tassa mātāpitūnaṃ dhanaṃ datvā puttaṃ katvā aggahesi.",
  "tika-vin01t2:1270_2": "Atha attano putte jāte sattakkhattuṃ ghātāpetuṃ upakkami.",
  "tika-vin01t2:1270_3": "So puññavantatāya sattasupi ṭhānesu maraṇaṃ appatvā avasāne ekāya seṭṭhidhītāya veyyattiyena laddhajīviko",
  "tika-vin01t2:1270_4": "aparabhāge pitu accayena seṭṭhiṭṭhānaṃ patvā ghositaseṭṭhi nāma jāto.",
  "tika-vin01t2:1270_5": "Aññepi kosambiyaṃ kukkuṭaseṭṭhi,",
  "tika-vin01t2:1270_6": "pāvāriyaseṭṭhīti dve seṭṭhino atthi,",
  "tika-vin01t2:1270_7": "iminā saddhiṃ tayo ahesuṃ.",
  "tika-vin01t2:1271_0": "Tena ca samayena tesaṃ sahāyakānaṃ seṭṭhīnaṃ kulūpakā pañcasatā isayo pabbatapāde vasiṃsu.",
  "tika-vin01t2:1271_1": "Te kālena kālaṃ loṇambilasevanatthaṃ manussapathaṃ āgacchanti.",
  "tika-vin01t2:1271_2": "Athekasmiṃ vāre gimhasamaye manussapathaṃ āgacchantā nirudakaṃ mahākantāraṃ atikkamitvā kantārapariyosāne",
  "tika-vin01t2:1271_3": "mahantaṃ nigrodharukkhaṃ disvā cintesuṃ “yādiso ayaṃ rukkho,",
  "tika-vin01t2:1271_4": "addhā ettha mahesakkhāya devatāya bhavitabbaṃ,",
  "tika-vin01t2:1271_5": "sādhu vatassa,",
  "tika-vin01t2:1271_6": "sace no pānīyaṃ vā paribhojanīyaṃ vā dadeyyā”ti.",
  "tika-vin01t2:1271_7": "Devatā isīnaṃ ajjhāsayaṃ viditvā “imesaṃ saṅgahaṃ karissāmī”ti attano ānubhāvena viṭapantarato naṅgalasīsamattaṃ udakadhāraṃ pavattesi.",
  "tika-vin01t2:1271_8": "Isigaṇo rajatakkhandhasadisaṃ udakavaṭṭiṃ disvā attano bhājanehi udakaṃ gahetvā paribhogaṃ katvā cintesi “devatāya amhākaṃ paribhogudakaṃ dinnaṃ,",
  "tika-vin01t2:1271_9": "idaṃ pana agāmakaṃ mahāraññaṃ,",
  "tika-vin01t2:1271_10": "sādhu vatassa,",
  "tika-vin01t2:1271_11": "sace no āhārampi dadeyyā”ti.",
  "tika-vin01t2:1271_12": "Devatā isīnaṃ upakappanavasena dibbāni yāgukhajjakādīni datvā santappesi.",
  "tika-vin01t2:1272_0": "Isayo cintayiṃsu “devatāya amhākaṃ paribhogudakampi bhojanampi sabbaṃ dinnaṃ,",
  "tika-vin01t2:1272_1": "sādhu vatassa,",
  "tika-vin01t2:1272_2": "sace no attānaṃ dasseyyā”ti.",
  "tika-vin01t2:1272_3": "Devatā tesaṃ ajjhāsayaṃ viditvā upaḍḍhakāyaṃ dassesi.",
  "tika-vin01t2:1272_4": "Devate mahatī te sampatti,",
  "tika-vin01t2:1272_5": "kiṃ kammaṃ katvā imaṃ sampattiṃ adhigatāsīti.",
  "tika-vin01t2:1272_6": "Nātimahantaṃ parittakaṃ kammaṃ katvāti.",
  "tika-vin01t2:1272_7": "Upaḍḍhuposathakammaṃ nissāya hi devatāya sampatti laddhā.",
  "tika-vin01t2:1272_8": "Anāthapiṇḍikassa kira gehe ayaṃ devaputto kammakāro ahosi.",
  "tika-vin01t2:1272_9": "Seṭṭhissa hi gehe uposathadivasesu antamaso dāsakammakāre upādāya sabbo jano uposathiko hoti.",
  "tika-vin01t2:1272_10": "Ekadivasaṃ ayaṃ kammakāro ekakova pāto uṭṭhāya kammantaṃ gato.",
  "tika-vin01t2:1272_11": "Mahāseṭṭhi nivāpaṃ labhamānamanusse sallakkhento etassevekassa araññaṃ gatabhāvaṃ ñatvā assa sāyamāsatthāya nivāpaṃ adāsi.",
  "tika-vin01t2:1272_12": "Bhattakāradāsī ekasseva bhattaṃ pacitvā araññato āgatassa bhattaṃ vaḍḍhetvā adāsi.",
  "tika-vin01t2:1272_13": "Kammakāro cintayi “aññesu divasesu imasmiṃ kāle gehaṃ ekasaddaṃ ahosi,",
  "tika-vin01t2:1272_14": "ajja ativiya sannisinnaṃ,",
  "tika-vin01t2:1272_15": "kiṃ nu kho eta”nti.",
  "tika-vin01t2:1272_16": "Tassa sā ācikkhi “ajja imasmiṃ gehe sabbe manussā uposathikā,",
  "tika-vin01t2:1272_17": "mahāseṭṭhi tuyhevekassa nivāpaṃ adāsī”ti.",
  "tika-vin01t2:1272_18": "Evaṃ ammāti.",
  "tika-vin01t2:1272_19": "Āma sāmīti.",
  "tika-vin01t2:1272_20": "“Imasmiṃ kāle uposathaṃ samādinnassa uposathakammaṃ hoti,",
  "tika-vin01t2:1272_21": "na hotī”ti mahāseṭṭhiṃ puccha ammāti.",
  "tika-vin01t2:1272_22": "Tāya gantvā pucchito mahāseṭṭhi āha –",
  "tika-vin01t2:1272_23": "“sakalauposathakammaṃ na hoti,",
  "tika-vin01t2:1272_24": "upaḍḍhakammaṃ pana hoti,",
  "tika-vin01t2:1272_25": "uposathiko hotī”ti.",
  "tika-vin01t2:1272_26": "Kammakāro bhattaṃ abhuñjitvā mukhaṃ vikkhāletvā uposathiko hutvā vasanaṭṭhānaṃ gahetvā nipajji.",
  "tika-vin01t2:1272_27": "Tassa āhāraparikkhīṇakāyassa rattiṃ vāto kuppi.",
  "tika-vin01t2:1272_28": "So paccūsasamaye kālaṃ katvā upaḍḍhuposathakammanissandena mahāvattaniaṭavidvāre nigrodharukkhadevaputto hutvā nibbatti.",
  "tika-vin01t2:1273_0": "So taṃ pavattiṃ isīnaṃ ārocesi.",
  "tika-vin01t2:1273_1": "Isayo pucchiṃsu “tumhehi mayaṃ ‘buddho dhammo saṅgho’ti assutapubbaṃ sāvitā,",
  "tika-vin01t2:1273_2": "uppanno nu kho loke buddho”ti. Āma, bhante,",
  "tika-vin01t2:1273_3": "uppannoti.",
  "tika-vin01t2:1273_4": "Idāni kuhiṃ vasatīti.",
  "tika-vin01t2:1273_5": "Sāvatthiyaṃ nissāya jetavane, bhanteti.",
  "tika-vin01t2:1273_6": "Isayo “tiṭṭhatha tumhe,",
  "tika-vin01t2:1273_7": "mayaṃ satthāraṃ passissāmā”ti haṭṭhatuṭṭhā nikkhamitvā anupubbena kosambīnagaraṃ sampāpuṇiṃsu.",
  "tika-vin01t2:1273_8": "Mahāseṭṭhino “isayo āgatā”ti paccuggamanaṃ katvā “sve amhākaṃ bhikkhaṃ gaṇhatha,",
  "tika-vin01t2:1273_9": "bhante”ti nimantetvā punadivase isigaṇassa mahādānaṃ adaṃsu.",
  "tika-vin01t2:1273_10": "Isayo “bhutvāva gacchāmā”ti āpucchiṃsu. Bhante,",
  "tika-vin01t2:1273_11": "tumhe aññasmiṃ kāle ekampi māsaṃ dvepi tayopi cattāropi māse vasitvā gacchatha,",
  "tika-vin01t2:1273_12": "imasmiṃ pana vāre hiyyo āgantvā “ajjeva gacchāmā”ti vadatha,",
  "tika-vin01t2:1273_13": "kiṃ idanti.",
  "tika-vin01t2:1273_14": "Āma gahapatayo buddho loke uppanno,",
  "tika-vin01t2:1273_15": "na kho pana sakkā jīvitantarāyo jānituṃ,",
  "tika-vin01t2:1273_16": "tena mayaṃ turitā gacchāmāti. Tena hi, bhante,",
  "tika-vin01t2:1273_17": "mayampi āgacchāma,",
  "tika-vin01t2:1273_18": "amhehi saddhiṃyeva gacchathāti.",
  "tika-vin01t2:1273_19": "“Tumhe agāriyā nāma mahājaṭā,",
  "tika-vin01t2:1273_20": "tiṭṭhatha tumhe,",
  "tika-vin01t2:1273_21": "mayaṃ puretaraṃ gamissāmā”ti nikkhamitvā ekaṭṭhāne dve divasāni avasitvā turitagamanena sāvatthiṃ patvā jetavanavihāre satthu santikameva agamaṃsu.",
  "tika-vin01t2:1273_22": "Tattha madhuradhammakathaṃ sutvā sabbeva pabbajitvā arahattaṃ pāpuṇiṃsu.",
  "tika-vin01t2:1274_0": "Tepi tayo seṭṭhino pañcahi pañcahi sakaṭasatehi sappimadhuphāṇitādīni ceva paṭṭuṇṇadukūlādīni ca ādāya",
  "tika-vin01t2:1274_1": "kosambito nikkhamitvā anupubbena sāvatthiṃ patvā jetavanasāmante khandhāvāraṃ bandhitvā satthu santikaṃ",
  "tika-vin01t2:1274_2": "gantvā vanditvā paṭisanthāraṃ katvā ekamantaṃ nisīdiṃsu.",
  "tika-vin01t2:1274_3": "Satthā tiṇṇampi sahāyānaṃ madhuradhammakathaṃ kathesi.",
  "tika-vin01t2:1274_4": "Te balavasomanassajātā satthāraṃ nimantetvā punadivase mahādānaṃ adaṃsu,",
  "tika-vin01t2:1274_5": "puna nimantetvā punadivaseti evaṃ aḍḍhamāsaṃ dānaṃ datvā “bhante,",
  "tika-vin01t2:1274_6": "amhākaṃ janapadaṃ āgamanāya paṭiññaṃ dethā”ti pādamūle nipajjiṃsu.",
  "tika-vin01t2:1274_7": "Bhagavā “suññāgāre kho gahapatayo tathāgatā abhiramantī”ti āha.",
  "tika-vin01t2:1274_8": "“Ettāvatā paṭiññā dinnā nāma hotī”ti gahapatayo sallakkhetvā “dinnā no bhagavatā paṭiññā”ti pādamūle",
  "tika-vin01t2:1274_9": "nipajjitvā dasabalaṃ vanditvā nikkhamitvā antarāmagge yojane yojane vihāraṃ kāretvā anupubbena kosambiṃ",
  "tika-vin01t2:1274_10": "patvā “loke buddho uppanno”ti kathayiṃsu.",
  "tika-vin01t2:1274_11": "Tayo janā attano attano ārāme mahantaṃ dhanapariccāgaṃ katvā bhagavato vihāre kārāpesuṃ.",
  "tika-vin01t2:1274_12": "Tattha kukkuṭaseṭṭhinā kārito kukkuṭārāmo nāma ahosi.",
  "tika-vin01t2:1274_13": "Pāvārikaseṭṭhinā ambavane kārito pāvārikambavanaṃ nāma.",
  "tika-vin01t2:1274_14": "Ghositena kārito ghositārāmo nāma ahosi.",
  "tika-vin01t2:1274_15": "Taṃ sandhāya vuttaṃ “ghositanāmakena kira seṭṭhinā so kārito”ti.",
  "tika-vin01t2:1275_0": "Yo abhinikkhamanakāle saddhiṃ nikkhanto,",
  "tika-vin01t2:1275_1": "yassa ca satthārā parinibbānakāle brahmadaṇḍo āṇatto,",
  "tika-vin01t2:1275_2": "taṃ sandhāyāha “bodhisattakāle upaṭṭhākachannassā”ti.",
  "tika-vin01t2:1275_3": "Iminā ca yo majjhimanikāye channovādasutte gilāno hutvā dhammasenāpatinā ovadiyamānopi māraṇantikavedanaṃ",
  "tika-vin01t2:1275_4": "adhivāsetuṃ asakkonto tiṇhena satthena kaṇṭhanāḷiṃ chinditvā maraṇabhaye uppanne gatinimitte ca upaṭṭhite",
  "tika-vin01t2:1275_5": "attano puthujjanabhāvaṃ ñatvā saṃviggo vipassanaṃ paṭṭhapetvā saṅkhāre pariggaṇhanto arahattaṃ patvā",
  "tika-vin01t2:1275_6": "samasīsī hutvā parinibbāyi,",
  "tika-vin01t2:1275_7": "ayaṃ so na hotīti dasseti.",
  "tika-vin01t2:1275_8": "Pūjāvacanappayoge kattari sāmivacanassapi icchitattā āha “gāmassa vā pūjita”nti.",
  "tika-vin01t2:1275_9": "Lakkhaṇaṃ panettha saddasatthānusārato veditabbaṃ.",
  "tika-vin01t2:1275_10": "Ekeko koṭṭhāsoti ekeko bhāgo.",
  "tika-vin01t2:1276_0": "366.",
  "tika-vin01t2:1276_1": "Kiriyato samuṭṭhānabhāvoti kevalaṃ kiriyāmattato samuṭṭhānabhāvaṃ paṭikkhipati,",
  "tika-vin01t2:1276_2": "vatthuno pana adesanāya kuṭikaraṇakiriyāya ca samuṭṭhānato kiriyākiriyato samuṭṭhātīti veditabbaṃ.",
  "tika-vin01t2:1276_3": "Imasmiṃ sikkhāpade bhikkhū vā anabhineyyāti ettha vā-",
  "tika-vin01t2:1276_4": "saddo “ayaṃ vā so mahānāgo”tiādīsu viya avadhāraṇatthoti daṭṭhabbo.",
  "tika-vin01t2:1277_0": "Vihārakārasikkhāpadavaṇṇanā niṭṭhitā.",
  "tika-vin01t2:1278_0": "8. Paṭhamaduṭṭhadosasikkhāpadavaṇṇanā",
  "tika-vin01t2:1279_0": "380.",
  "tika-vin01t2:1279_1": "Aṭṭhame pākārena parikkhittanti sambandho.",
  "tika-vin01t2:1279_2": "Gopuraṭṭālakayuttanti dvārapāsādena ca tattha tattha pākāramatthake patiṭṭhāpitaaṭṭālakehi ca yuttaṃ.",
  "tika-vin01t2:1279_3": "Veḷūhi parikkhittattā abbhantare pupphūpagaphalūpagarukkhasañchannattā ca nīlobhāsaṃ.",
  "tika-vin01t2:1279_4": "Chāyūdakasampattiyā bhūmibhāgasampattiyā ca manoramaṃ.",
  "tika-vin01t2:1279_5": "Kāḷakavesenāti kalandakarūpena.",
  "tika-vin01t2:1279_6": "Nivāpanti bhojanaṃ.",
  "tika-vin01t2:1279_7": "Tanti uyyānaṃ.",
  "tika-vin01t2:1279_8": "Dabboti tassa therassa nāmanti dabbatthambhe patitattā dabboti tassa therassa nāmaṃ ahosi.",
  "tika-vin01t2:1280_0": "Kassapadasabalassa sāsanosakkanakāle kira satta bhikkhū ekacittā hutvā aññe sāsane agāravaṃ karonte disvā “idha kiṃ karoma,",
  "tika-vin01t2:1280_1": "ekamante samaṇadhammaṃ katvā dukkhassantaṃ karissāmā”ti nisseṇiṃ bandhitvā uccaṃ pabbatasikharaṃ abhiruhitvā",
  "tika-vin01t2:1280_2": "attano cittabalaṃ jānantā “nisseṇiṃ pātentu,",
  "tika-vin01t2:1280_3": "jīvite sālayā otarantu,",
  "tika-vin01t2:1280_4": "mā pacchānutappino ahuvatthā”ti vatvā sabbe ekacittā hutvā nisseṇiṃ pātetvā “appamattā hotha,",
  "tika-vin01t2:1280_5": "āvuso”ti aññamaññaṃ ovaditvā cittaruciyesu ṭhānesu nisīditvā samaṇadhammaṃ kātuṃ ārabhiṃsu.",
  "tika-vin01t2:1281_0": "Tatreko thero pañcame divase arahattaṃ patvā “mama kiccaṃ nipphannaṃ,",
  "tika-vin01t2:1281_1": "ahaṃ imasmiṃ ṭhāne kiṃ karissāmī”ti iddhiyā uttarakuruto piṇḍapātaṃ āharitvā āha – “āvuso,",
  "tika-vin01t2:1281_2": "imaṃ piṇḍapātaṃ paribhuñjatha,",
  "tika-vin01t2:1281_3": "bhikkhācārakiccaṃ mamāyattaṃ hotu,",
  "tika-vin01t2:1281_4": "tumhe attano kammaṃ karothā”ti.",
  "tika-vin01t2:1281_5": "Kiṃ nu mayaṃ, āvuso,",
  "tika-vin01t2:1281_6": "nisseṇiṃ pātentā evaṃ avacumha “yo paṭhamaṃ dhammaṃ sacchikaroti,",
  "tika-vin01t2:1281_7": "so bhikkhaṃ āharatu,",
  "tika-vin01t2:1281_8": "tenābhataṃ sesā paribhuñjitvā samaṇadhammaṃ karissantī”ti. Natthi, āvusoti.",
  "tika-vin01t2:1281_9": "Tumhe attano pubbahetunāva labhittha,",
  "tika-vin01t2:1281_10": "mayampi sakkontā vaṭṭassantaṃ karissāma,",
  "tika-vin01t2:1281_11": "gacchatha tumheti.",
  "tika-vin01t2:1281_12": "Thero te saññāpetuṃ asakkonto phāsukaṭṭhāne piṇḍapātaṃ paribhuñjitvā gato.",
  "tika-vin01t2:1281_13": "Aparopi thero sattame divase anāgāmiphalaṃ patvā tato cuto suddhāvāsabrahmaloke nibbatto,",
  "tika-vin01t2:1281_14": "itare therā ekaṃ buddhantaraṃ devamanussesu saṃsaritvā tesu tesu kulesu nibbattā.",
  "tika-vin01t2:1281_15": "Eko gandhāraraṭṭhe takkasilanagare rājagehe nibbatto,",
  "tika-vin01t2:1281_16": "eko paccantimaraṭṭhe paribbājikāya kucchimhi nibbatto,",
  "tika-vin01t2:1281_17": "eko bāhiyaraṭṭhe kuṭumbiyagehe nibbatto,",
  "tika-vin01t2:1281_18": "eko rājagahe kuṭumbiyagehe nibbatto.",
  "tika-vin01t2:1282_0": "Ayaṃ pana dabbatthero mallaraṭṭhe anupiyanagare ekassa mallarañño gehe paṭisandhiṃ gaṇhi.",
  "tika-vin01t2:1282_1": "Tassa mātā upavijaññā kālamakāsi.",
  "tika-vin01t2:1282_2": "Matasarīraṃ susānaṃ netvā dārucitakaṃ āropetvā aggiṃ adaṃsu.",
  "tika-vin01t2:1282_3": "Aggivegasantattaṃ udarapaṭalaṃ dvedhā ahosi.",
  "tika-vin01t2:1282_4": "Dārako attano puññabalena uppatitvā ekasmiṃ dabbatthambhe nipati,",
  "tika-vin01t2:1282_5": "taṃ dārakaṃ gahetvā ayyikāya adaṃsu.",
  "tika-vin01t2:1282_6": "Sā tassa nāmaṃ gaṇhantī dabbatthambhe patitvā laddhajīvikattā “dabbo”ti tassa nāmaṃ akāsi.",
  "tika-vin01t2:1282_7": "Tena vuttaṃ “dabboti tassa therassa nāma”nti.",
  "tika-vin01t2:1283_0": "Tassa sattavassikakāle satthā bhikkhusaṅghaparivuto mallaraṭṭhe cārikaṃ caramāno anupiyanigamaṃ patvā anupiyambavane viharati.",
  "tika-vin01t2:1283_1": "Dabbakumāro satthāraṃ disvā saha dassaneneva pasīditvā pabbajitukāmo hutvā “ahaṃ dasabalassa santike pabbajissāmī”ti ayyikaṃ āpucchi.",
  "tika-vin01t2:1283_2": "Sā “sādhu tātā”ti dabbakumāraṃ ādāya satthu santikaṃ gantvā “bhante,",
  "tika-vin01t2:1283_3": "imaṃ kumāraṃ pabbājethā”ti āha.",
  "tika-vin01t2:1283_4": "Satthā aññatarassa bhikkhuno saññaṃ adāsi “bhikkhu imaṃ dārakaṃ pabbājehī”ti.",
  "tika-vin01t2:1283_5": "So thero satthu vacanaṃ sutvā dabbakumāraṃ pabbājento tacapañcakakammaṭṭhānaṃ ācikkhi.",
  "tika-vin01t2:1283_6": "Pubbahetusampanno katābhinīhāro paṭhamakesavaṭṭiyā voropanakkhaṇeyeva sotāpattiphale patiṭṭhāsi,",
  "tika-vin01t2:1283_7": "dutiyāya kesavaṭṭiyā oropiyamānāya sakadāgāmiphale,",
  "tika-vin01t2:1283_8": "tatiyāya anāgāmiphale,",
  "tika-vin01t2:1283_9": "sabbakesānaṃ pana oropanañca arahattaphalasacchikiriyā ca apacchā apure ahosi.",
  "tika-vin01t2:1283_10": "Taṃ sandhāya vuttaṃ “thero kira sattavassikova saṃvegaṃ labhitvā pabbajito khuraggeyeva arahattaṃ pāpuṇīti veditabbo”ti.",
  "tika-vin01t2:1284_0": "Sāvakena pattabbanti yathupanissayaṃ tena tena sāvakena pattabbaṃ.",
  "tika-vin01t2:1284_1": "Tisso vijjātiādi yathāsambhavavasena vuttaṃ.",
  "tika-vin01t2:1284_2": "Guṇajātanti “yañca kiñci sāvakena pattabba”nti napuṃsakaliṅgasambandhadassanatthaṃ vuttaṃ.",
  "tika-vin01t2:1284_3": "Catūsu saccesu catūhi maggehi soḷasavidhassa kiccassa katattāti dukkhasamudayanirodhamaggasaṅkhātesu",
  "tika-vin01t2:1284_4": "catūsu saccesu dukkhapariññā samudayappahānaṃ nirodhasacchikiriyā maggabhāvanāti ekekassa maggassa catunnaṃ",
  "tika-vin01t2:1284_5": "catunnaṃ kiccānaṃ vasena soḷasavidhassa kiccassa katattā.",
  "tika-vin01t2:1284_6": "Tato tato paṭikkamitvāti tato tato kiccato ārammaṇato ca paṭivattitvā.",
  "tika-vin01t2:1284_7": "Silāpaṭṭaketi pāsāṇaphalake.",
  "tika-vin01t2:1284_8": "Terasāpīti bhattuddesakasenāsanaggāhāpakabhaṇḍāgārikacīvarapaṭiggāhakacīvarabhājanakayāgubhājanakaphalabhājanakakhajjabhājanakaappamattakavissajjakasāṭiyaggāhāpakapattaggāhāpakaārāmikapesakasāmaṇerapesakasammutīnaṃ",
  "tika-vin01t2:1284_9": "vasena terasāpi sammutiyo dātuṃ vaṭṭanti.",
  "tika-vin01t2:1285_0": "382.",
  "tika-vin01t2:1285_1": "Apisūti ettha sūti nipātamattaṃ, api-",
  "tika-vin01t2:1285_2": "saddo aṭṭhānappayutto “vikāle”ti imassa anantaraṃ daṭṭhabbo,",
  "tika-vin01t2:1285_3": "vikālepi āgacchantīti attho.",
  "tika-vin01t2:1285_4": "Jānantāti dūrabhāvaṃ jānantā.",
  "tika-vin01t2:1285_5": "Evaṃ sabbapadesūti ettha katikasaṇṭhānādīnaṃ nānappakārattā tasmiṃ tasmiṃ vihāre katikavattādīni visuṃ visuṃ kathāpetīti veditabbaṃ.",
  "tika-vin01t2:1285_6": "Sabbavihāresu ca gamanamagge samappamāṇe katvā adhiṭṭhātīti vadanti.",
  "tika-vin01t2:1285_7": "Ayañhi nimmitānaṃ dhammatāti aniyametvā nimmitānaṃ ayaṃ “ekasmiṃ bhāsamānasmi”ntiādi dhammatā.",
  "tika-vin01t2:1285_8": "Tathā hi ye vaṇṇavayasarīrāvayavaparikkhārakiriyāvisesādīhi niyamaṃ akatvā nimmitā honti,",
  "tika-vin01t2:1285_9": "te aniyametvā nimmitattā iddhimatā sadisāva honti.",
  "tika-vin01t2:1285_10": "Ṭhānanisajjādīsu bhāsitatuṇhībhāvādīsu vā yaṃ yaṃ iddhimā karoti,",
  "tika-vin01t2:1285_11": "taṃ tadeva karonti.",
  "tika-vin01t2:1285_12": "Sace pana nānappakāre kātukāmo hoti,",
  "tika-vin01t2:1285_13": "keci paṭhamavaye,",
  "tika-vin01t2:1285_14": "keci majjhimavaye,",
  "tika-vin01t2:1285_15": "keci pacchimavaye,",
  "tika-vin01t2:1285_16": "tathā dīghakese,",
  "tika-vin01t2:1285_17": "upaḍḍhamuṇḍe,",
  "tika-vin01t2:1285_18": "missakakese,",
  "tika-vin01t2:1285_19": "upaḍḍharattacīvare,",
  "tika-vin01t2:1285_20": "paṇḍukacīvare,",
  "tika-vin01t2:1285_21": "padabhāṇadhammakathāsarabhaññapañhapucchanapañhavissajjanacīvarasibbanadhovanādīni karonte,",
  "tika-vin01t2:1285_22": "aparepi vā nānappakārake kātukāmo hoti,",
  "tika-vin01t2:1285_23": "tena pādakajjhānato vuṭṭhāya “ettakā bhikkhū paṭhamavayā hontū”tiādinā nayena parikammaṃ katvā puna samāpajjitvā",
  "tika-vin01t2:1285_24": "vuṭṭhāya adhiṭṭhite adhiṭṭhānacittena saddhiṃ icchiticchitappakārāyeva honti.",
  "tika-vin01t2:1285_25": "Avatthukavacanaṃ na hotīti nimmitānaṃ “ayaṃ mañco”tiādivacanaṃ avatthukaṃ na hoti sabbattha mañcapīṭhānaṃ sambhavato.",
  "tika-vin01t2:1286_0": "383.",
  "tika-vin01t2:1286_1": "Ekacārikabhattanti atimanāpattā visuṃ ṭhitikāya pāpetabbaṃ bhattaṃ.",
  "tika-vin01t2:1286_2": "Taddhitavohārenāti cattāri parimāṇamassa catukkanti evaṃ taddhitavohārena.",
  "tika-vin01t2:1286_3": "Odanassa pucchāya sādhakatamattā āha –",
  "tika-vin01t2:1286_4": "“karaṇattheyeva karaṇavacana”nti,",
  "tika-vin01t2:1286_5": "odanena karaṇabhūtena pucchantīti vuttaṃ hoti.",
  "tika-vin01t2:1286_6": "Ye ca odanena karaṇabhūtena pucchanti,",
  "tika-vin01t2:1286_7": "tesaṃ pucchanākāradassanatthaṃ “kiṃ, bhante,",
  "tika-vin01t2:1286_8": "odanaṃ demāti pucchantī”ti vuttaṃ.",
  "tika-vin01t2:1287_0": "Bhavoti bhavitabbo.",
  "tika-vin01t2:1287_1": "Asamannāharitvāti ābhogaṃ akatvā.",
  "tika-vin01t2:1287_2": "Rattiṃ sammantayamānāti kañci kālaṃ supitvā vuṭṭhāya sammantayamānā.",
  "tika-vin01t2:1287_3": "Rattiyañhi paṭhamayāmamajjhimayāmesu supitvā pabuddhānaṃ ajjatanakālepi anajjatanābhimāno hoti,",
  "tika-vin01t2:1287_4": "tasmā te “hiyyo”ti āhaṃsu.",
  "tika-vin01t2:1287_5": "Ye pana rattiyaṃ kammappasutā jāgariyamanuyuttā honti,",
  "tika-vin01t2:1287_6": "tesaṃ ajjatanābhimānoyeva,",
  "tika-vin01t2:1287_7": "tasmā te “ajja”icceva voharanti,",
  "tika-vin01t2:1287_8": "na “hiyyo”ti.",
  "tika-vin01t2:1287_9": "Padhūpāyantāti punappunaṃ uppajjanakakodhavasena padhūpāyantā.",
  "tika-vin01t2:1288_0": "384.",
  "tika-vin01t2:1288_1": "Dabba dabbāti dutiyo dabba-",
  "tika-vin01t2:1288_2": "saddo paṇḍitādhivacanoti āha “dabbā paṇḍitā”ti.",
  "tika-vin01t2:1288_3": "Evaṃ na nibbeṭhentīti sambandho.",
  "tika-vin01t2:1288_4": "Nibbeṭhentīti attānaṃ dosato mocenti.",
  "tika-vin01t2:1288_5": "Vuṭṭhānalakkhaṇaṃ maññamānāti vuṭṭhānalakkhaṇanti maññamānā.",
  "tika-vin01t2:1288_6": "Na ghaṭiyatīti therassa susīlapaṭiññāya tassā dussīlapaṭiññāvacanaṃ na ghaṭiyatīti adhippāyo.",
  "tika-vin01t2:1288_7": "Ettha yaṃ vattabbaṃ,",
  "tika-vin01t2:1288_8": "taṃ parato āvi bhavissati.",
  "tika-vin01t2:1288_9": "Nāsethāti setakaṃ datvā gihibhāvaṃ pāpethāti attho.",
  "tika-vin01t2:1288_10": "Liṅganāsanā hettha adhippetā.",
  "tika-vin01t2:1288_11": "Imameva ca dassetuṃ “tisso nāsanā”tiādi vuttaṃ.",
  "tika-vin01t2:1288_12": "Ekakammādisaṃvāsassa akaraṇaṃ saṃvāsanāsanā.",
  "tika-vin01t2:1288_13": "Daṇḍakammanāsanā nāma vālukādīni okiritvā yāva khamāpeti,",
  "tika-vin01t2:1288_14": "tāva daṇḍakammavasena nikkaḍḍhanaṃ.",
  "tika-vin01t2:1288_15": "Cara pire vinassāti nikkaḍḍhanākāradassanaṃ.",
  "tika-vin01t2:1288_16": "Tattha carāti gaccha,",
  "tika-vin01t2:1288_17": "apehīti vuttaṃ hoti.",
  "tika-vin01t2:1288_18": "Pireti para amāmaka,",
  "tika-vin01t2:1288_19": "amhākaṃ anajjhattikabhūtāti attho.",
  "tika-vin01t2:1288_20": "Pireti hi para-",
  "tika-vin01t2:1288_21": "saddena samānatthaṃ sambodhanavacanaṃ.",
  "tika-vin01t2:1288_22": "Atha vā pireti “parato”ti iminā samānatthaṃ nipātapadaṃ,",
  "tika-vin01t2:1288_23": "tasmā cara pireti parato gaccha,",
  "tika-vin01t2:1288_24": "mā idha tiṭṭhāti attho.",
  "tika-vin01t2:1288_25": "Vinassāti adassanaṃ gaccha.",
  "tika-vin01t2:1289_0": "Yasmā te bhikkhū attānaṃ appakāsetvā ṭhitā,",
  "tika-vin01t2:1289_1": "tasmā anuyuñjathāti imassa gavesatha jānāthāti attho vutto.",
  "tika-vin01t2:1289_2": "Kārako hotīti “ayyenamhi dūsitā”ti paṭiññātattā tāya paṭiññāya yadi nāsitā,",
  "tika-vin01t2:1289_3": "thero kārako hoti,",
  "tika-vin01t2:1289_4": "sadosoti attho.",
  "tika-vin01t2:1289_5": "Akārako hotīti tāya katapaṭiññaṃ anapekkhitvā yadi bhagavatā pakatidussīlabhāvaṃyeva sandhāya sā nāsitā,",
  "tika-vin01t2:1289_6": "thero akārako hotīti adhippāyo.",
  "tika-vin01t2:1289_7": "“Sakāya paṭiññāya nāsethā”ti vutte “ayyenamhi dūsitā”ti tāya katapaṭiññāya bhūtatā āpajjatīti āha – “bhante,",
  "tika-vin01t2:1289_8": "tumhākaṃ vāde thero kārako hoti sadoso”ti.",
  "tika-vin01t2:1289_9": "Bhikkhuniṃ anuddhaṃseti,",
  "tika-vin01t2:1289_10": "dukkaṭanti iminā mahāaṭṭhakathāvādo dassito.",
  "tika-vin01t2:1289_11": "Musāvāde pācittiyanti vuttanti bhikkhuniṃ anuddhaṃsentassa musāvāde pācittiyanti vuttaṃ.",
  "tika-vin01t2:1290_0": "Tatrāti tesu dukkaṭapācittiyesu.",
  "tika-vin01t2:1290_1": "Ito paṭṭhāya “tasmā pācittiyameva yujjatī”ti vacanapariyantaṃ dvīsupi aṭṭhakathāsu adhippāyavibhāvanaṃ.",
  "tika-vin01t2:1290_2": "Tattha purimanayeti “bhikkhuniṃ anuddhaṃseti,",
  "tika-vin01t2:1290_3": "dukkaṭa”nti vuttaaṭṭhakathānaye.",
  "tika-vin01t2:1290_4": "Dukkaṭameva yujjatīti kasmā vuttanti ce?",
  "tika-vin01t2:1290_5": "Tattha kāraṇaṃ dassento “yathā”tiādimāha.",
  "tika-vin01t2:1290_6": "Bhikkhuno bhikkhusmiṃ saṅghādisesoti bhikkhuṃ amūlakena antimavatthunā anuddhaṃsentassa bhikkhuno saṅghādisesoti attho.",
  "tika-vin01t2:1290_7": "Pacchimanayepi “bhikkhuniṃ anuddhaṃsentassa musāvāde pācittiya”nti vuttaṃ.",
  "tika-vin01t2:1290_8": "Kurundīnayepi musāvādattā pācittiyameva yujjatīti visaṃvādapurekkhatāya pācittiyameva yujjatīti adhippāyo.",
  "tika-vin01t2:1290_9": "Yadi evaṃ bhikkhuṃ amūlakena antimavatthunā anuddhaṃsentassa akkosantassa ca musāvādattā pācittiyeneva bhavitabbanti ce?",
  "tika-vin01t2:1290_10": "Tattha satipi musāvāde vacanappamāṇato saṅghādisesaomasavādapācittiyeheva bhavitabbaṃ,",
  "tika-vin01t2:1290_11": "na sampajānamusāvādapācittiyenāti dassetuṃ “vacanappamāṇato”tiādimāha.",
  "tika-vin01t2:1290_12": "Tattha vacanappamāṇatoti bhagavatā vuttapāḷivacanappamāṇato.",
  "tika-vin01t2:1290_13": "Idāni taṃ vacanaṃ dassetuṃ “anuddhaṃsanādhippāyenā”tiādi vuttaṃ.",
  "tika-vin01t2:1290_14": "Bhikkhussa pana bhikkhuniyā dukkaṭanti vacanaṃ natthīti bhikkhuniyā anuddhaṃsane bhikkhuno dukkaṭanti vacanaṃ natthi tathā pāḷiyaṃ anāgatattā.",
  "tika-vin01t2:1290_15": "Sampajānamusāvāde pācittiyanti vacanamatthīti sāmaññato vuttaṃ sampajānamusāvādasikkhāpadaṃ dasseti.",
  "tika-vin01t2:1291_0": "Idāni dvīsupi aṭṭhakathāvādesu adhippāyaṃ vibhāvetvā tesu pacchimavāde dosaṃ dassetvā purimavādaṃ patiṭṭhapetukāmo ācariyo “tatra panā”tiādimāha.",
  "tika-vin01t2:1291_1": "Tatrāti “pācittiyameva yujjatī”ti vuttavāde.",
  "tika-vin01t2:1291_2": "Anuddhaṃsanādhippāye asati pācittiyanti iminā sampajānamusāvāde pācittiyassa okāsaṃ dasseti.",
  "tika-vin01t2:1291_3": "Visuṃ pācittiyaṃ vuttanti sampajānamusāvāde pācittiyato visuṃ aññameva pācittiyaṃ vuttaṃ.",
  "tika-vin01t2:1291_4": "Etehi nāsanā natthīti sāmaññato vuttaṃ,",
  "tika-vin01t2:1291_5": "imissā pana dukkaṭena nāsanā natthīti adhippāyo.",
  "tika-vin01t2:1291_6": "Yadi evaṃ kasmā naṃ bhagavā nāsetīti āha “yasmā panā”tiādi.",
  "tika-vin01t2:1292_0": "385- 386.",
  "tika-vin01t2:1292_1": "Dūsitoti duṭṭhasaddassa kammasādhanataṃ dasseti.",
  "tika-vin01t2:1292_2": "Dūsayati paraṃ vināsetīti dūsako.",
  "tika-vin01t2:1292_3": "Iminā “dūsayatīti doso”ti dosasaddassa kattusādhanatā vuttā.",
  "tika-vin01t2:1292_4": "Pakatibhāvaṃ jahāpitoti dusasaddassa vikatiyaṃ paṭhitattā vuttaṃ,",
  "tika-vin01t2:1292_5": "pakatiyā sommabhāvaṃ jahāpitoti attho,",
  "tika-vin01t2:1292_6": "vikāramāpāditoti vuttaṃ hoti.",
  "tika-vin01t2:1292_7": "Ākāranānattenāti dūsitākārassa dūsakākārassa ca nānattena.",
  "tika-vin01t2:1292_8": "Anabhiraddhoti atuṭṭho.",
  "tika-vin01t2:1292_9": "Yo pana atuṭṭho,",
  "tika-vin01t2:1292_10": "so sukhito nāma na hotīti āha “na sukhito”ti.",
  "tika-vin01t2:1292_11": "“Ārādhito rājā”tiādīsu pasāditoti atthasambhavato “na vā pasādito”ti vuttaṃ.",
  "tika-vin01t2:1292_12": "Khīlasaddo thaddhabhāvavacano kacavarapariyāyo ca hotīti āha –",
  "tika-vin01t2:1292_13": "“cittathaddhabhāvacittakacavarasaṅkhātaṃ paṭighakhīla”nti.",
  "tika-vin01t2:1292_14": "Khīlayati tena cittaṃ thaddhabhāvaṃ āpajjatīti khīlaṃ,",
  "tika-vin01t2:1292_15": "cittassa thaddhabhāvo.",
  "tika-vin01t2:1292_16": "So ca atthato paṭighoyeva.",
  "tika-vin01t2:1292_17": "Cittassa thaddhabhāvalakkhaṇo hi paṭigho,",
  "tika-vin01t2:1292_18": "tasmiñca uppanne cittaṃ uklāpajātaṭṭhānaṃ viya amanuññaṃ hoti,",
  "tika-vin01t2:1292_19": "tasmā kacavarasadisattāpi paṭighova “khīla”nti vutto.",
  "tika-vin01t2:1292_20": "Tenāha “paṭighakhīla”nti.",
  "tika-vin01t2:1292_21": "Cittassa thaddhabhāvattā kacavarasadisattā ca paṭighoyeva khīlaṃ paṭighakhīlaṃ.",
  "tika-vin01t2:1292_22": "Nappatītoti pītisukhādīhi na abhigato na anugato,",
  "tika-vin01t2:1292_23": "na upetoti attho.",
  "tika-vin01t2:1292_24": "Yo ca pītisukhādīhi anupagato,",
  "tika-vin01t2:1292_25": "so tehi vajjito nāma hotīti āha “pītisukhādīhi vajjito”ti.",
  "tika-vin01t2:1292_26": "Yo ca tehi vajjito,",
  "tika-vin01t2:1292_27": "na so tena abhisaṭo nāma hotīti āha “na abhisaṭo”ti,",
  "tika-vin01t2:1292_28": "pītisukhādīhi na patthaṭoti attho.",
  "tika-vin01t2:1293_0": "Yenāti yena kopena.",
  "tika-vin01t2:1293_1": "Duṭṭhoti mātikāya āgatapadaṃ dasseti,",
  "tika-vin01t2:1293_2": "kupitoti padabhājane āgatapadaṃ.",
  "tika-vin01t2:1293_3": "Atthato ekattepi ubhinnaṃ padānaṃ vasena “ubhayampī”ti vuttaṃ.",
  "tika-vin01t2:1293_4": "Evaṃ “tena ca kopena tena ca dosenā”ti imesaṃ padānaṃ vasena “dvīhī”ti vuttaṃ,",
  "tika-vin01t2:1293_5": "atthato pana dosoyeva.",
  "tika-vin01t2:1293_6": "So ca saṅkhārakkhandhapariyāpannoti āha “imehi dvīhi saṅkhārakkhandhameva dassetī”ti.",
  "tika-vin01t2:1293_7": "“Anattamanatā anabhiraddhī”ti vacanehi domanassavedanāva vuttāti āha “imehi dvīhi vedanākkhandhaṃ dassetī”ti.",
  "tika-vin01t2:1294_0": "Yadā pana codakena adiṭṭhaṃ asutaṃ aparisaṅkitaṃ vā hoti,",
  "tika-vin01t2:1294_1": "tadā amūlakaṃ nāma hotīti āha “taṃ panassa…pe…",
  "tika-vin01t2:1294_2": "codakavasena adhippeta”nti.",
  "tika-vin01t2:1294_3": "Yadi cuditakavasena adhippetaṃ siyā,",
  "tika-vin01t2:1294_4": "amūlakaṃ nāma anajjhāpannanti padabhājanaṃ vadeyyāti adhippāyo.",
  "tika-vin01t2:1294_5": "Yaṃ pārājikanti bhikkhuno anurūpesu ekūnavīsatiyā pārājikesu aññataraṃ.",
  "tika-vin01t2:1294_6": "Padabhājane pana pāḷiyaṃ āgatāneva gahetvā “catunnaṃ aññatarenā”ti vuttaṃ.",
  "tika-vin01t2:1294_7": "Etanti cuditakassa āpannānāpannattaṃ.",
  "tika-vin01t2:1294_8": "Idhāti imasmiṃ sikkhāpade.",
  "tika-vin01t2:1295_0": "Tathevāti pasādasotena dibbasotena vāti imamatthaṃ atidisati.",
  "tika-vin01t2:1295_1": "Sutvāva jānitabbato “sutaṭṭhāneyeva tiṭṭhatī”ti vuttaṃ.",
  "tika-vin01t2:1295_2": "Parisaṅkanaṃ parisaṅkitaṃ,",
  "tika-vin01t2:1295_3": "diṭṭhānugataṃ parisaṅkitaṃ diṭṭhaparisaṅkitaṃ.",
  "tika-vin01t2:1295_4": "Evaṃ sesesupi.",
  "tika-vin01t2:1295_5": "Imesanti kattuatthe sāmivacanaṃ,",
  "tika-vin01t2:1295_6": "imehīti attho.",
  "tika-vin01t2:1295_7": "Karissanti vāti ettha vibhattipariṇāmaṃ katvā imeti yojetabbaṃ.",
  "tika-vin01t2:1295_8": "Diṭṭhaṃ atthi samūlakaṃ,",
  "tika-vin01t2:1295_9": "atthi amūlakanti idaṃ ajjhācārassa sabbhāvāsabbhāvaṃ sandhāya vuttaṃ.",
  "tika-vin01t2:1295_10": "Atthi saññāsamūlakaṃ,",
  "tika-vin01t2:1295_11": "atthi saññāamūlakanti idaṃ pana diṭṭhasaññāya sabbhāvāsabbhāvaṃ sandhāya.",
  "tika-vin01t2:1296_0": "Samīpe ṭhatvāti dvādasahatthabbhantare samīpe ṭhatvāti vadantīti tīsupi gaṇṭhipadesu vuttaṃ.",
  "tika-vin01t2:1296_1": "Parato pana “dūtaṃ vā paṇṇaṃ vā sāsanaṃ pesetvā codentassa sīsaṃ na etī”ti parammukhācodanāya eva anāpattiyā",
  "tika-vin01t2:1296_2": "vuttattā “samīpe ṭhatvā”ti idaṃ sammukhabhāvamattadassanatthaṃ vuttanti amhākaṃ khanti.",
  "tika-vin01t2:1296_3": "Teneva mātikāṭṭhakathāyaṃ aṅgaṃ dassentena “cāvanādhippāyena sammukhācodanā”ti vuttaṃ,",
  "tika-vin01t2:1296_4": "na ca sammukhabhāvo dvādasahatthabbhantareyevāti niyamo sakkā vatthuṃ.",
  "tika-vin01t2:1296_5": "Vinayavinicchayañca patvā garukeyeva ṭhātabbanti vuttaṃ,",
  "tika-vin01t2:1296_6": "tasmā upaparikkhitvā yuttataraṃ gahetabbaṃ.",
  "tika-vin01t2:1296_7": "Codāpakasseva vācāya vācāya saṅghādisesoti āṇattassa vācāya vācāya codāpakassa saṅghādiseso.",
  "tika-vin01t2:1296_8": "Mayāpi diṭṭhaṃ sutaṃ atthīti idaṃ āṇattassapi codakabhāvadassanatthaṃ vuttaṃ,",
  "tika-vin01t2:1296_9": "evaṃ pana avatvāpi “pārājikaṃ dhammaṃ ajjhāpannosī”ti idameva vacanaṃ parassa vacanaṃ viya akatvā anuddhaṃsanādhippāyena vadantassa saṅghādisesoyeva.",
  "tika-vin01t2:1296_10": "Satipi pana anuddhaṃsanādhippāye “asukena evaṃ vutta”nti dassetvā vadantassa natthi saṅghādisesoti vadanti.",
  "tika-vin01t2:1297_0": "Sambahulā sambahule sambahulehi vatthūhi codentīti ettha sambahuleti bahuttaniddese kāraṇaṃ na dissati.",
  "tika-vin01t2:1297_1": "Vatthucodakānaṃyeva hi ekānekavasena idaṃ catukkamāgataṃ,",
  "tika-vin01t2:1297_2": "na cuditakassapi ekānekavasena.",
  "tika-vin01t2:1297_3": "Tathā hi ekasseva cuditakassa vasena ekavatthuekacodakaekavatthunānācodakanānāvatthuekacodakanānāvatthunānācodakappabhedaṃ idaṃ catukkamāgataṃ,",
  "tika-vin01t2:1297_4": "teneva catutthacodanaṃ dassentenapi “imissā codanāya nānāvatthūni nānācodakā”ti vuttaṃ,",
  "tika-vin01t2:1297_5": "na pana “nānācuditakā”ti,",
  "tika-vin01t2:1297_6": "tasmā “sambahule”ti bahuttaniddese kāraṇaṃ na dissati.",
  "tika-vin01t2:1297_7": "Atha vā paṭhamaṃ tīsupi codanāsu ekattena cuditakaṃ niddisitvāpi idha bahuttena niddeso “na kevalaṃ ekasmiṃyeva cuditake codanā sambhavati,",
  "tika-vin01t2:1297_8": "atha kho sambahulesupī”ti imamatthaṃ dassetuṃ kato.",
  "tika-vin01t2:1298_0": "Codetuṃ pana ko labhati,",
  "tika-vin01t2:1298_1": "ko na labhatītiādi anuddhaṃsanādhippāyaṃ vināpi codanālakkhaṇaṃ dassetuṃ vuttaṃ.",
  "tika-vin01t2:1298_2": "Sīlasampannoti idaṃ dussīlassa vacanaṃ appamāṇanti adhippāyena vuttaṃ.",
  "tika-vin01t2:1298_3": "Bhikkhunīnaṃ pana bhikkhuṃ codetuṃ anissarattā “bhikkhunimevā”ti vuttaṃ.",
  "tika-vin01t2:1298_4": "Satipi bhikkhunīnaṃ bhikkhūsu anissarabhāve tāhi katacodanāpi codanāruhattā codanāyevāti adhippāyena “pañcapi sahadhammikā labhantī”ti vuttaṃ.",
  "tika-vin01t2:1298_5": "Bhikkhussa sutvā codetītiādinā codako yesaṃ sutvā codeti,",
  "tika-vin01t2:1298_6": "tesampi vacanaṃ pamāṇamevāti sampaṭicchitattā tesaṃ codanāpi ruhatevāti dassetuṃ thero suttaṃ nidassesi.",
  "tika-vin01t2:1299_0": "Dūtaṃ vā paṇṇaṃ vā sāsanaṃ vā pesetvāti “tvaṃyeva gantvā codehī”ti dūtaṃ vā pesetvā yo taṃ codetuṃ sakkoti,",
  "tika-vin01t2:1299_1": "tassa mukhasāsanaṃ vā paṇṇaṃ vā pesetvā.",
  "tika-vin01t2:1299_2": "Sīsaṃ na etīti saṅghādiseso na hotīti adhippāyo.",
  "tika-vin01t2:1299_3": "Kiñcāpi pāḷiyaṃ “codeti vā codāpeti vā”ti sāmaññato vuttattā dūtasāsanādīhi codāpentassapi āpattiyevāti paññāyati,",
  "tika-vin01t2:1299_4": "“sīsaṃ na etī”ti idaṃ pana aṭṭhakathācariyappamāṇena gahetabbaṃ.",
  "tika-vin01t2:1299_5": "Samayenāti pakatiyā saddaṃ sutvā atthavijānanasamayena.",
  "tika-vin01t2:1300_0": "Garukānaṃ dvinnanti pārājikasaṅghādisesānaṃ.",
  "tika-vin01t2:1300_1": "Avasesānaṃ vasenāti pañcalahukāpattīnaṃ vasena.",
  "tika-vin01t2:1300_2": "“Natthi dinna”ntiādi dasavatthukā micchādiṭṭhi.",
  "tika-vin01t2:1300_3": "“Antavā loko,",
  "tika-vin01t2:1300_4": "anantavā loko”tiādinayappavattā diṭṭhi sassatucchedasaṅkhātaṃ antaṃ gaṇhātīti antaggāhikā.",
  "tika-vin01t2:1300_5": "Ājīvahetu paññattānaṃ channaṃ sikkhāpadānaṃ vasenāti ājīvahetu ājīvakāraṇā pāpiccho icchāpakato asantaṃ abhūtaṃ uttarimanussadhammaṃ ullapati,",
  "tika-vin01t2:1300_6": "āpatti pārājikassa,",
  "tika-vin01t2:1300_7": "ājīvahetu ājīvakāraṇā sañcarittaṃ samāpajjati,",
  "tika-vin01t2:1300_8": "āpatti saṅghādisesassa,",
  "tika-vin01t2:1300_9": "ājīvahetu ājīvakāraṇā yo te vihāre vasati,",
  "tika-vin01t2:1300_10": "so bhikkhu arahāti bhaṇati,",
  "tika-vin01t2:1300_11": "paṭivijānantassa āpatti thullaccayassa,",
  "tika-vin01t2:1300_12": "ājīvahetu ājīvakāraṇā bhikkhu paṇītabhojanāni agilāno attano atthāya viññāpetvā bhuñjati,",
  "tika-vin01t2:1300_13": "āpatti pācittiyassa,",
  "tika-vin01t2:1300_14": "ājīvahetu ājīvakāraṇā bhikkhunī paṇītabhojanāni agilānā attano atthāya viññāpetvā bhuñjati,",
  "tika-vin01t2:1300_15": "āpatti pāṭidesanīyassa,",
  "tika-vin01t2:1300_16": "ājīvahetu ājīvakāraṇā bhikkhu sūpaṃ vā odanaṃ vā agilāno attano atthāya viññāpetvā bhuñjati,",
  "tika-vin01t2:1300_17": "āpatti dukkaṭassa,",
  "tika-vin01t2:1300_18": "ājīvavipattipaccayā imā cha āpattiyo āpajjatīti evaṃ parivārapāḷiyaṃ dassitānaṃ channaṃ sikkhāpadānaṃ vasena.",
  "tika-vin01t2:1300_19": "Diṭṭhivipattiājīvavipattīhi codentopi tammūlikāya āpattiyā eva codeti.",
  "tika-vin01t2:1301_0": "“Kasmā maṃ na vandasī”ti pucchite “assamaṇosi asakyaputtiyosī”ti avandanakāraṇassa vuttattā antimavatthuṃ ajjhāpanno na vanditabboti vadanti.",
  "tika-vin01t2:1301_1": "Codetukāmatāya eva avanditvā attanā vattabbassa vuttamatthaṃ ṭhapetvā avandiyabhāve taṃ kāraṇaṃ na hotīti cūḷagaṇṭhipade majjhimagaṇṭhipade ca vuttaṃ.",
  "tika-vin01t2:1301_2": "Antimavatthuṃ ajjhāpannassa avandanīyesu avuttattā tena saddhiṃ sayantassa sahaseyyāpattiyā abhāvato",
  "tika-vin01t2:1301_3": "tassa ca paṭiggahaṇassa ruhanato tadeva yuttataranti viññāyati.",
  "tika-vin01t2:1301_4": "Kiñcāpi yāva so bhikkhubhāvaṃ paṭijānāti,",
  "tika-vin01t2:1301_5": "tāva vanditabbo.",
  "tika-vin01t2:1301_6": "Yadā pana “assamaṇomhī”ti paṭijānāti,",
  "tika-vin01t2:1301_7": "tadā na vanditabboti ayamettha viseso veditabbo.",
  "tika-vin01t2:1301_8": "Antimavatthuṃ ajjhāpannassa hi bhikkhubhāvaṃ paṭijānantasseva bhikkhubhāvo,",
  "tika-vin01t2:1301_9": "na tato paraṃ.",
  "tika-vin01t2:1301_10": "Bhikkhubhāvaṃ appaṭijānanto hi anupasampannapakkhaṃ bhajati.",
  "tika-vin01t2:1301_11": "Yasmā āmisaṃ dento attano icchitaṭṭhāneyeva deti,",
  "tika-vin01t2:1301_12": "tasmā paṭipāṭiyā nisinnānaṃ yāgubhattādīni dentena ekassa codetukāmatāya adinnepi codanā nāma na hotīti āha “na tāvatā codanā hotī”ti.",
  "tika-vin01t2:1302_0": "Tiṃsānīti tiṃsa etesamatthīti tiṃsāni,",
  "tika-vin01t2:1302_1": "tiṃsavantānīti attho,",
  "tika-vin01t2:1302_2": "tiṃsādhikānīti vuttaṃ hoti.",
  "tika-vin01t2:1302_3": "Guṇavacanattā taddhitalopaṃ katvā “tiṃsānī”ti vuttaṃ.",
  "tika-vin01t2:1302_4": "Atha vā tiṃsa codanā adhikā etesūti tiṃsāni.",
  "tika-vin01t2:1302_5": "Tasmiṃ adhikamiti ḍakārapaccaye sati rūpamidaṃ daṭṭhabbaṃ.",
  "tika-vin01t2:1302_6": "Navutānīti etthāpi eseva nayo.",
  "tika-vin01t2:1303_0": "Ubbāhikāya taṃ adhikaraṇaṃ vinicchinitabbanti ubbāhikāya sammatehi taṃ adhikaraṇaṃ vinicchinitabbaṃ.",
  "tika-vin01t2:1303_1": "Alajjussannāya hi parisāya dasahaṅgehi samannāgato bhikkhu ubbāhikāya sammannitabbo.",
  "tika-vin01t2:1303_2": "“Sīlavā hoti pātimokkhasaṃvarasaṃvuto viharati ācāragocarasampanno”tiādinā samathakkhandhake vuttadasaṅgasampattiyā",
  "tika-vin01t2:1303_3": "samannāgatā dve tayo bhikkhū uccinitvā tattheva vuttāya ñattidutiyakammavācāya sammannitabbā.",
  "tika-vin01t2:1303_4": "Evaṃ sammatehi pana tehi bhikkhūhi visuṃ vā nisīditvā tassāyeva vā parisāya “aññehi na kiñci kathetabba”nti sāvetvā taṃ adhikaraṇaṃ vinicchinitabbaṃ.",
  "tika-vin01t2:1303_5": "Tumhākanti cuditakacodake sandhāya vuttaṃ.",
  "tika-vin01t2:1304_0": "Kimhīti kismiṃ vatthusmiṃ.",
  "tika-vin01t2:1304_1": "Kimhi nampi na jānāsīti kimhi nanti vacanampi na jānāsi.",
  "tika-vin01t2:1304_2": "Nāssa anuyogo dātabboti nāssa pucchā paṭipucchā dātabbā.",
  "tika-vin01t2:1304_3": "“Dummaṅkūnaṃ puggalānaṃ niggahāyā”tiādivacanato “alajjīniggahatthāya…pe…",
  "tika-vin01t2:1304_4": "paññatta”nti vuttaṃ.",
  "tika-vin01t2:1304_5": "Ehitīti āgamissati.",
  "tika-vin01t2:1304_6": "Diṭṭhasantānenāti diṭṭhasambandhena,",
  "tika-vin01t2:1304_7": "diṭṭhaniyāmenāti vuttaṃ hoti.",
  "tika-vin01t2:1304_8": "Vivādavatthusaṅkhāte atthe paccatthikā atthappaccatthikā.",
  "tika-vin01t2:1304_9": "Saññaṃ datvāti tesaṃ kathaṃ pacchinditvā attano vacanaṃ sādhetuṃ saññaṃ katvā.",
  "tika-vin01t2:1304_10": "Asuddhasaññāya uppannattā “ananucchaviko”ti āha.",
  "tika-vin01t2:1304_11": "Ekasambhogaparibhogāti idaṃ attano santikā tesaṃ mocanatthaṃ vuttaṃ,",
  "tika-vin01t2:1304_12": "na pana tesaṃ aññamaññasambhoge yojanatthaṃ.",
  "tika-vin01t2:1304_13": "Vinicchayo na kātabboti “amhākaṃ vacane aṭṭhātabbasabhāvā ete alajjino”ti jānantena vinicchayo na kātabbo.",
  "tika-vin01t2:1305_0": "Viraddhaṃ hotīti attanā katadosappaṭicchādanatthaṃ kañci musāvādaṃ katvā viraddhaṃ hoti.",
  "tika-vin01t2:1305_1": "Paṭiññaṃ na detīti sace mayā katadosaṃ vakkhāmi,",
  "tika-vin01t2:1305_2": "mayhaṃ anuvattakā bhijjissantīti “kataṃ mayā”ti paṭiññaṃ na deti.",
  "tika-vin01t2:1305_3": "Suddho hotūti tesaṃ vacanena suddho nāma hotu,",
  "tika-vin01t2:1305_4": "tesaṃ vacanena ekadvevāramassa vinicchayo dātabboti adhippāyo.",
  "tika-vin01t2:1305_5": "Ṭhāne na tiṭṭhatīti lajjiṭṭhāne na tiṭṭhati.",
  "tika-vin01t2:1305_6": "Vinicchayo na dātabboti alajjibhāvamāpannattā na dātabbo.",
  "tika-vin01t2:1306_0": "Amūlakampi samūlakampi mūlaṃ gahetvā vadantīti āha “dve mūlānī”ti.",
  "tika-vin01t2:1306_1": "Kālena vakkhāmītiādīsu eko ekaṃ okāsaṃ kāretvā codento kālena vadati nāma.",
  "tika-vin01t2:1306_2": "Saṅghamajjhe gaṇamajjhe salākaggayāguaggavitakkamāḷakabhikkhācāramaggaāsanasālādīsu upaṭṭhākehi parivāritakkhaṇe vā codento akālena vadati nāma.",
  "tika-vin01t2:1306_3": "Tacchena vadanto bhūtena vadati nāma.",
  "tika-vin01t2:1306_4": "“Ambho mahallaka-",
  "tika-vin01t2:1306_5": "parisāvacara-",
  "tika-vin01t2:1306_6": "paṃsukūlika-",
  "tika-vin01t2:1306_7": "dhammakathika-",
  "tika-vin01t2:1306_8": "patirūpaṃ tava ida”nti vadanto pharusena vadati nāma.",
  "tika-vin01t2:1306_9": "Kāraṇanissitaṃ pana katvā “bhante mahallakāttha,",
  "tika-vin01t2:1306_10": "parisāvacarā paṃsukūlikā dhammakathikāttha,",
  "tika-vin01t2:1306_11": "patirūpaṃ tumhākaṃ ida”nti vadanto saṇhena vadati nāma.",
  "tika-vin01t2:1306_12": "Kāraṇanissitaṃ katvā vadanto atthasañhitena vadati nāma.",
  "tika-vin01t2:1306_13": "Mettacitto vakkhāmi,",
  "tika-vin01t2:1306_14": "no dosantaroti mettacittaṃ upaṭṭhāpetvā vakkhāmi,",
  "tika-vin01t2:1306_15": "na duṭṭhacitto hutvā.",
  "tika-vin01t2:1306_16": "Pannarasasu dhammesūti parisuddhakāyasamācāratā,",
  "tika-vin01t2:1306_17": "parisuddhavacīsamācāratā,",
  "tika-vin01t2:1306_18": "sabrahmacārīsu mettacittatā,",
  "tika-vin01t2:1306_19": "bahussutatā,",
  "tika-vin01t2:1306_20": "ubhinnaṃ pātimokkhānaṃ vitthārena svāgatasuvibhattasuppavattasuvinicchitatā,",
  "tika-vin01t2:1306_21": "“kālena vakkhāmī”tiādinā vuttapañcadhammā,",
  "tika-vin01t2:1306_22": "kāruññatā, hitesitā,",
  "tika-vin01t2:1306_23": "anukampatā,",
  "tika-vin01t2:1306_24": "āpattivuṭṭhānatā,",
  "tika-vin01t2:1306_25": "vinayapurekkhāratāti imesu pannarasasu dhammesu.",
  "tika-vin01t2:1306_26": "Tattha kāruññatāti kāruṇikabhāvo.",
  "tika-vin01t2:1306_27": "Iminā karuṇā ca karuṇāpubbabhāgo ca dassito.",
  "tika-vin01t2:1306_28": "Hitesitāti hitagavesanatā.",
  "tika-vin01t2:1306_29": "Anukampatāti tena hitena saṃyojanā.",
  "tika-vin01t2:1306_30": "Dvīhipi mettā ca mettāpubbabhāgo ca dassito.",
  "tika-vin01t2:1306_31": "Āpattivuṭṭhānatāti āpattito vuṭṭhāpetvā suddhante patiṭṭhāpanā.",
  "tika-vin01t2:1306_32": "Vatthuṃ codetvā sāretvā paṭiññaṃ āropetvā yathāpaṭiññāya kammakaraṇaṃ vinayapurekkhāratā nāma.",
  "tika-vin01t2:1306_33": "Sacce ca akuppe cāti vacīsacce ca akuppatāya ca.",
  "tika-vin01t2:1306_34": "Cuditakena hi saccañca vattabbaṃ,",
  "tika-vin01t2:1306_35": "kopo ca na kātabbo,",
  "tika-vin01t2:1306_36": "neva attanā kujjhitabbo,",
  "tika-vin01t2:1306_37": "na paro ghaṭṭetabboti attho.",
  "tika-vin01t2:1307_0": "Bhummappattiyāti bhummavacane sampatte,",
  "tika-vin01t2:1307_1": "bhummatthe idaṃ upayogavacananti vuttaṃ hoti.",
  "tika-vin01t2:1307_2": "Adhikarīyanti etthāti adhikaraṇāni.",
  "tika-vin01t2:1307_3": "Ke adhikarīyanti? Samathā.",
  "tika-vin01t2:1307_4": "Kathaṃ adhikarīyanti?",
  "tika-vin01t2:1307_5": "Samanavasena.",
  "tika-vin01t2:1307_6": "Adhikaraṇaṃ samenti vūpasamentīti hi samathā.",
  "tika-vin01t2:1307_7": "Atha vā samanatthāya pavattamānehi samathehi adhikātabbānīti adhikaraṇāni.",
  "tika-vin01t2:1307_8": "Yathā hi samanavasena samathānaṃ vivādādīsu adhikattubhāvo,",
  "tika-vin01t2:1307_9": "evaṃ vivādādīnaṃ tehi adhikattabbatāpi.",
  "tika-vin01t2:1307_10": "Tenāha “samathehi adhikaraṇīyatā”ti.",
  "tika-vin01t2:1307_11": "Iminā adhikaraṇasaddassa kammasādhanatā vuttā.",
  "tika-vin01t2:1307_12": "Gāhanti “asukaṃ codessāmī”ti manasā codanāya gahaṇaṃ.",
  "tika-vin01t2:1307_13": "Cetananti “codessāmī”ti uppannacetanaṃ.",
  "tika-vin01t2:1307_14": "Akkhantinti cuditake uppannaṃ akkhantiṃ.",
  "tika-vin01t2:1307_15": "Vohāranti codanāvasappattavacanaṃ.",
  "tika-vin01t2:1307_16": "Paṇṇattinti codanāvasappavattanāmapaṇṇattiṃ.",
  "tika-vin01t2:1307_17": "Attādānaṃ gahetvāti codanaṃ manasā gahetvā.",
  "tika-vin01t2:1307_18": "Taṃ adhikaraṇanti taṃ gāhalakkhaṇaṃ adhikaraṇaṃ.",
  "tika-vin01t2:1308_0": "Tasmā paṇṇatti adhikaraṇanti aṭṭhakathāsu katasanniṭṭhānaṃ dassetvā idāni tampi na yuttanti dassetuṃ “taṃ paneta”ntiādimāha.",
  "tika-vin01t2:1308_1": "Teti aṭṭhakathācariyā.",
  "tika-vin01t2:1308_2": "Pārājikadhammoti pārājikāpatti.",
  "tika-vin01t2:1308_3": "Accantaakusalattāti lokavajjabhāvato pārājikāpattiyā ekantaakusalattā.",
  "tika-vin01t2:1308_4": "Yāya paṇṇattiyāti nāmapaṇṇattiṃ sandhāya vadati.",
  "tika-vin01t2:1308_5": "Abhilāpenāti tasseva vevacanaṃ.",
  "tika-vin01t2:1308_6": "Paññattoti vohāravasena kathito.",
  "tika-vin01t2:1308_7": "Adhikaraṇe pavattattā ca adhikaraṇanti mañcaṭṭhesu mañcavohāro viya.",
  "tika-vin01t2:1308_8": "Yasmā amūlakena codento cuditake puggale taṃ adhikaraṇaṃ natthīti sallakkheti,",
  "tika-vin01t2:1308_9": "tasmā tassa vacanaṃ abhidheyyasuññanti āha “sabhāvato natthī”ti.",
  "tika-vin01t2:1308_10": "Tañca kho idhevāti tañca yathāvuttapariyāyena paṇṇattiyā adhikaraṇabhāvo idheva imasmiṃyeva sikkhāpade.",
  "tika-vin01t2:1308_11": "“Mātāpi puttena vivadatī”tiādinayappavattassa vivādassa adhikaraṇabhāvo na sambhavati samathehi anadhikaraṇīyattāti āha “idhekacco vivādo”ti.",
  "tika-vin01t2:1309_0": "Aṭṭhārasabhedakaravatthūnīti lakkhaṇavacanametaṃ yathā “yadi me byādhitā daheyyuṃ,",
  "tika-vin01t2:1309_1": "dātabbamidamosadha”nti,",
  "tika-vin01t2:1309_2": "tasmā tesu aññataraññataraṃ nissāya uppanno vivādo “aṭṭhārasabhedakaravatthūni nissāya uppanno”ti vuccati.",
  "tika-vin01t2:1309_3": "Anuvādoti upavadanā ceva codanā ca.",
  "tika-vin01t2:1309_4": "Tattha upavadanā nāma akkoso.",
  "tika-vin01t2:1309_5": "Pañcapi āpattikkhandhāti mātikāya āgatā pañca āpattikkhandhā.",
  "tika-vin01t2:1309_6": "Sattāti teyeva pañca,",
  "tika-vin01t2:1309_7": "vibhaṅge āgatā thullaccayadubbhāsitāpattiyo dveti satta.",
  "tika-vin01t2:1309_8": "Kiccayatāti kattabbatā.",
  "tika-vin01t2:1309_9": "Karaṇīyatāti tasseva vevacanaṃ.",
  "tika-vin01t2:1309_10": "Ubhayenapi apalokanādisaṅghakammaṃyeva dasseti,",
  "tika-vin01t2:1309_11": "tenāha “apalokanakamma”ntiādi.",
  "tika-vin01t2:1310_0": "Āpattādhikaraṇaṃ ṭhapetvā sesādhikaraṇehi codanāyeva natthīti āha “imasmiṃ panatthe…pe…",
  "tika-vin01t2:1310_1": "āpattādhikaraṇameva adhippeta”nti.",
  "tika-vin01t2:1310_2": "Sapadānukkamaniddesassāti padānaṃ anukkamena niddeso padānukkamaniddeso,",
  "tika-vin01t2:1310_3": "padabhājanassetaṃ adhivacanaṃ.",
  "tika-vin01t2:1310_4": "Tena saha vattamānaṃ sapadānukkamaniddesaṃ,",
  "tika-vin01t2:1310_5": "sikkhāpadaṃ,",
  "tika-vin01t2:1310_6": "tassa padānukkamaniddesasahitassa sikkhāpadassāti attho,",
  "tika-vin01t2:1310_7": "padabhājanasahitassāti vuttaṃ hoti.",
  "tika-vin01t2:1311_0": "Assāti kattuatthe sāmivacanaṃ,",
  "tika-vin01t2:1311_1": "anenāti attho.",
  "tika-vin01t2:1311_2": "Tenāha “etena codakenā”tiādi.",
  "tika-vin01t2:1311_3": "Idhāgatesūti imasmiṃ sikkhāpade āgatesu.",
  "tika-vin01t2:1311_4": "Aññatra āgatesūti ito aññatra omasavādādisikkhāpadapāḷiyaṃ āgatesu.",
  "tika-vin01t2:1311_5": "Dussīloti nissīlo sīlavirahito.",
  "tika-vin01t2:1311_6": "Pāpadhammoti dussīlattā eva hīnajjhāsayatāya lāmakasabhāvo.",
  "tika-vin01t2:1311_7": "Asucisaṅkassarasamācāroti aparisuddhakāyakammāditāya asuci hutvā saṅkāya saritabbasamācāro.",
  "tika-vin01t2:1311_8": "Dussīlo hi kiñcideva asāruppaṃ disvā “idaṃ asukena kataṃ bhavissatī”ti paresaṃ āsaṅkanīyo hoti,",
  "tika-vin01t2:1311_9": "kenacideva vā karaṇīyena mantayante bhikkhū disvā “kacci nu kho ime mayā katakammaṃ jānitvā mantentī”ti attanoyeva saṅkāya saritabbasamācāro.",
  "tika-vin01t2:1311_10": "Paṭicchannakammantoti lajjitabbatāya paṭicchādetabbakammanto.",
  "tika-vin01t2:1311_11": "Assamaṇoti na samaṇo.",
  "tika-vin01t2:1311_12": "Salākaggahaṇādīsu “ahampi samaṇo”ti micchāpaṭiññāya samaṇapaṭiñño.",
  "tika-vin01t2:1311_13": "Aseṭṭhacāritāya abrahmacārī.",
  "tika-vin01t2:1311_14": "Uposathādīsu “ahampi brahmacārī”ti micchāpaṭiññāya brahmacāripaṭiñño.",
  "tika-vin01t2:1311_15": "Pūtinā kammena sīlavipattiyā anto anupaviṭṭhattā antopūti.",
  "tika-vin01t2:1311_16": "Chadvārehi rāgādikilesānuvassanena tintattā avassuto.",
  "tika-vin01t2:1311_17": "Sañjātarāgādikacavarattā sīlavantehi chaḍḍetabbattā ca kasambujāto.",
  "tika-vin01t2:1312_0": "Idha pāḷiyanti imasmiṃ sikkhāpade pāḷiyaṃ.",
  "tika-vin01t2:1312_1": "Jeṭṭhabbatikoti kalidevīvataniyutto.",
  "tika-vin01t2:1312_2": "Kalidevī kira sirīdeviyā jeṭṭhā,",
  "tika-vin01t2:1312_3": "tasmā tassā vatadharo “jeṭṭhabbatiko”ti vuccati.",
  "tika-vin01t2:1312_4": "Taṃ pana vataṃ samādiyitvā pūrento sakalasarīre masiṃ makkhetvā kākapattāni muṭṭhiyaṃ katvā kalideviṃ",
  "tika-vin01t2:1312_5": "phalake likhāpetvā taṃ kājakoṭiyaṃ bandhitvā thomento vicarati.",
  "tika-vin01t2:1312_6": "Yadaggenāti yattakena.",
  "tika-vin01t2:1312_7": "Tadaggenāti tattakena.",
  "tika-vin01t2:1312_8": "No kappetītiādi vematikabhāvadīpanatthameva vuttanti mahāpadumattherassa adhippāyo.",
  "tika-vin01t2:1312_9": "Dutiyatthero pana “no kappeti,",
  "tika-vin01t2:1312_10": "nassarati,",
  "tika-vin01t2:1312_11": "pamuṭṭho”ti etehi vematikabhāvāvatthāya adīpanato añño vematikabhāvo,",
  "tika-vin01t2:1312_12": "aññāni no kappanādīnīti catunnampi vibhāgena atthaṃ dasseti,",
  "tika-vin01t2:1312_13": "tasmā tassa vādo yuttataroti pacchā vutto.",
  "tika-vin01t2:1312_14": "Dassane vematiko hotīti puggale ñātepi tassa kiriyāya sammā adiṭṭhabhāvato cirakālātikkamato vā taṃ kiriyaṃ karonto “esa mayā diṭṭho vā,",
  "tika-vin01t2:1312_15": "na vā”ti dassane vematiko hoti.",
  "tika-vin01t2:1312_16": "Puggale vematiko hotīti tena katakamme ñātepi taṃ kammaṃ karontassa sammā adiṭṭhabhāvato kālantarabhāvato vā “tassa kammassa kārako ayaṃ vā,",
  "tika-vin01t2:1312_17": "no”ti puggale vematiko hoti.",
  "tika-vin01t2:1313_0": "389.",
  "tika-vin01t2:1313_1": "“Tajjanīyakammādisattavidhampi kammaṃ karissāmā”ti āpattiyā codentassa adhippāyo kammādhippāyo.",
  "tika-vin01t2:1313_2": "“Āpattito vuṭṭhāpessāmī”ti adhippāyo vuṭṭhānādhippāyo.",
  "tika-vin01t2:1313_3": "Anuddhaṃsentassāti iminā cāvanādhippāyaṃ dasseti.",
  "tika-vin01t2:1313_4": "Akkosādhippāyena vadantassa pācittiyanti akkosādhippāyena sattahipi āpattikkhandhehi sammukhā vadantassa pācittiyaṃ.",
  "tika-vin01t2:1313_5": "Dukkaṭanti akkosādhippāyena vadantassa dukkaṭaṃ.",
  "tika-vin01t2:1314_0": "“Evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā”ti vacanato",
  "tika-vin01t2:1314_1": "kurundaṭṭhakathānayaṃ patiṭṭhapento “kurundiyaṃ panā”tiādimāha.",
  "tika-vin01t2:1314_2": "Sabbatthevāti sabbaaṭṭhakathāsu. Yya-",
  "tika-vin01t2:1314_3": "kāre sampatte re-",
  "tika-vin01t2:1314_4": "kāro atikkanto nāma hotīti āha “re-",
  "tika-vin01t2:1314_5": "kāre anatikkante”ti.",
  "tika-vin01t2:1314_6": "Uposathassa ñattikammabhāvato ñattiyā samattāya uposatho kato nāma hotīti āha “yya-",
  "tika-vin01t2:1314_7": "kāre sampatte na labbhatī”ti.",
  "tika-vin01t2:1315_0": "Idañcidañcāti “pāṇātipātaṃ adinnādāna”ntiādiṃ.",
  "tika-vin01t2:1315_1": "“Asuko ca asuko ca assamaṇo anupāsako”ti akkosādhippāyena parammukhā vadantassa dukkaṭaṃ,",
  "tika-vin01t2:1315_2": "sammukhā vadantassa pana pācittiyameva.",
  "tika-vin01t2:1315_3": "Yathā “asūriyaṃ passati kaññā”ti ettha “sūriyaṃ na passati kaññā”ti ayamattho labbhati,",
  "tika-vin01t2:1315_4": "evaṃ “anokāsaṃ kārāpetvā”ti etthāpi “okāsaṃ akārāpetvā”ti ayamattho labbhatīti āha “yaṃ panā”tiādi.",
  "tika-vin01t2:1315_5": "Yaṃ codeti,",
  "tika-vin01t2:1315_6": "tassa upasampannoti saṅkhyūpagamanaṃ,",
  "tika-vin01t2:1315_7": "tasmiṃ suddhasaññitā,",
  "tika-vin01t2:1315_8": "yena pārājikena codeti,",
  "tika-vin01t2:1315_9": "tassa diṭṭhādivasena amūlakatā,",
  "tika-vin01t2:1315_10": "cāvanādhippāyena sammukhā codanā,",
  "tika-vin01t2:1315_11": "tassa taṅkhaṇavijānananti imānettha pañca aṅgāni.",
  "tika-vin01t2:1316_0": "Paṭhamaduṭṭhadosasikkhāpadavaṇṇanā niṭṭhitā.",
  "tika-vin01t2:1317_0": "9. Dutiyaduṭṭhadosasikkhāpadavaṇṇanā",
  "tika-vin01t2:1318_0": "391.",
  "tika-vin01t2:1318_1": "Navame disvāti ajikāya vippaṭipajjantaṃ chagalakaṃ disvā.",
  "tika-vin01t2:1318_2": "Mettiyaṃ bhikkhuninti tassā bhikkhunikālaṃ gahetvā bhūtapubbavohārena voharanti.",
  "tika-vin01t2:1318_3": "Veḷuvaneyevāti therassa bhikkhācāravelaṃ aggahetvā tehi vuttabhattuddesavelaṃyeva sandhāya vuttaṃ.",
  "tika-vin01t2:1318_4": "Kacci noti kacci nu.",
  "tika-vin01t2:1318_5": "Etamatthaṃ ārocesunti aññabhāgiyassa adhikaraṇassa kañcidesaṃ lesamattaṃ upādāya pārājikena dhammena anuddhaṃsitabhāvaṃ ārocesuṃ.",
  "tika-vin01t2:1319_0": "Aññabhāgassāti aññakoṭṭhāsassa,",
  "tika-vin01t2:1319_1": "therassa manussajātibhikkhubhāvato aññassa tiracchānajātichagalakabhāvasaṅkhātassa koṭṭhāsassāti vuttaṃ hoti.",
  "tika-vin01t2:1319_2": "Idanti sāmaññato napuṃsakaniddesena chagalakaṃ niddisati,",
  "tika-vin01t2:1319_3": "idaṃ chagalakajātanti attho,",
  "tika-vin01t2:1319_4": "ayaṃ chagalakoti vuttaṃ hoti.",
  "tika-vin01t2:1319_5": "Adhikaraṇasaddāpekkho vā napuṃsakaniddeso,",
  "tika-vin01t2:1319_6": "idaṃ chagalakasaṅkhātaṃ adhikaraṇanti vuttaṃ hoti.",
  "tika-vin01t2:1319_7": "Aññabhāgoti yathāvuttatiracchānajātichagalakabhāvasaṅkhāto aññabhāgo,",
  "tika-vin01t2:1319_8": "aññakoṭṭhāsoti attho.",
  "tika-vin01t2:1319_9": "Assāti chagalakassa.",
  "tika-vin01t2:1319_10": "“Aññabhāgasambandhī aññabhāgiya”nti paṭhamaviggahassa attho,",
  "tika-vin01t2:1319_11": "“aññabhāgavantaṃ aññabhāgiya”nti dutiyaviggahassa.",
  "tika-vin01t2:1319_12": "Dvīhipi viggahehi aññabhāgiyanti chagalakova vutto.",
  "tika-vin01t2:1319_13": "Tiracchānajātichagalakabhāvañca ṭhapetvā paramatthato visuṃ chagalake asatipi “paṭimāya sarīra”ntiādīsu",
  "tika-vin01t2:1319_14": "viya abhedepi bhedakappanāya pavattalokavohāravasena “aññabhāgassa idaṃ,",
  "tika-vin01t2:1319_15": "aññabhāgo vā assa atthī”ti vuttaṃ.",
  "tika-vin01t2:1320_0": "Idāni dvīhipi viggahehi vuttamatthaṃ vitthāretvā dassento “yo hi so”tiādimāha.",
  "tika-vin01t2:1320_1": "Soti so chagalako.",
  "tika-vin01t2:1320_2": "Tassa “hotī”ti iminā sambandho.",
  "tika-vin01t2:1320_3": "Tatoti tato manussajātito bhikkhubhāvato ca.",
  "tika-vin01t2:1320_4": "So vā aññabhāgoti yathāvuttatiracchānajātichagalakabhāvasaṅkhāto aññabhāgo.",
  "tika-vin01t2:1320_5": "Assāti chagalakassa.",
  "tika-vin01t2:1320_6": "So chagalako aññabhāgiyasaṅkhātaṃ labhatīti yojetabbaṃ.",
  "tika-vin01t2:1320_7": "“Adhikaraṇanti ādhāro,",
  "tika-vin01t2:1320_8": "vatthu adhiṭṭhāna”nti heṭṭhā vuttamatthaṃ sarūpato dassetuṃ “yasmā cā”tiādimāha.",
  "tika-vin01t2:1320_9": "Tesanti mettiyabhūmajakānaṃ.",
  "tika-vin01t2:1320_10": "Imanti chagalakaṃ.",
  "tika-vin01t2:1320_11": "Nāmakaraṇasaññāyāti nāmakaraṇasaṅkhātāya saññāya so chagalako adhikaraṇanti veditabboti yojetabbaṃ.",
  "tika-vin01t2:1320_12": "Tañhi sandhāyāti “avassaṃ tumhehi leso oḍḍito,",
  "tika-vin01t2:1320_13": "kiṃ vadatha,",
  "tika-vin01t2:1320_14": "kiṃ passitthā”ti anuyuttehi tehi bhikkhūhi “chagalakassa vippaṭipattiṃ disvā dabbassa nāmaṃ tassa karimhā”ti",
  "tika-vin01t2:1320_15": "vuttattā tassa nāmakaraṇasaññāya adhiṭṭhānabhūtaṃ taṃ chagalakaṃ sandhāya.",
  "tika-vin01t2:1320_16": "Te bhikkhūti te anuyuñjakā bhikkhū.",
  "tika-vin01t2:1320_17": "Āpattilesampi puggalasmiṃyeva āropetvā vuttattā “puggalānaṃyeva lesā”ti vuttaṃ.",
  "tika-vin01t2:1320_18": "Padabhājane pana…pe…",
  "tika-vin01t2:1320_19": "veditabbanti iminā nāmakaraṇasaññāya ādhārabhūtassa chagalakasaṅkhātassa adhikaraṇassa avacane kāraṇaṃ vuttaṃ.",
  "tika-vin01t2:1321_0": "393.",
  "tika-vin01t2:1321_1": "“Aññabhāgiyassa adhikaraṇassā”ti ettha pāḷiāgataadhikaraṇasaddapatirūpakaṃ aññaṃ adhikaraṇasaddaṃ pāḷiāgatatadaññasādhāraṇatāya",
  "tika-vin01t2:1321_2": "ubhayapadatthaṃ uddharitvā “adhikaraṇaṃ nāma cattāri adhikaraṇānī”ti vuttaṃ.",
  "tika-vin01t2:1321_3": "Atthuddhāravasena hi atthaṃ dassentena pāḷiyaṃ āgatasaddapatirūpako añño saddo ubhayapadattho uddharitabbo,",
  "tika-vin01t2:1321_4": "na ca aññaṃ uddharitvā aññassa attho vattabbo,",
  "tika-vin01t2:1321_5": "tasmā pāḷiāgataadhikaraṇasaddapatirūpako aññoyeva ubhayapadatthasādhāraṇo adhikaraṇasaddo uddhaṭoti daṭṭhabbaṃ.",
  "tika-vin01t2:1321_6": "Tenevāha “adhikaraṇanti vacanasāmaññato atthuddhāravasena pavattāni cattāri adhikaraṇānī”ti.",
  "tika-vin01t2:1321_7": "Yā ca sā avasāne…pe…",
  "tika-vin01t2:1321_8": "codanā vuttāti bhikkhu saṅghādisesaṃ ajjhāpajjanto diṭṭho hoti,",
  "tika-vin01t2:1321_9": "saṅghādisese saṅghādisesadiṭṭhī hoti,",
  "tika-vin01t2:1321_10": "tañce pārājikena codetītiādicodanaṃ sandhāya vadati.",
  "tika-vin01t2:1322_0": "Methunavītikkamāpattiyo vatthuto sabhāgā,",
  "tika-vin01t2:1322_1": "itarāsaṃ pana adinnādānādiāpattīnaṃ samānepi pārājikāpattibhāve vatthuto visabhāgāti āha “sabhāgavisabhāgavatthuto”ti.",
  "tika-vin01t2:1322_2": "Sabhāvasarikkhāsarikkhatoti sabhāvena sadisāsadisabhāvato.",
  "tika-vin01t2:1322_3": "Paṭhamapārājikañhi paṭhamapārājikāpattiyā methunarāgena sabhāvato sadisaṃ,",
  "tika-vin01t2:1322_4": "dosasampayuttamanussaviggahena asadisaṃ.",
  "tika-vin01t2:1322_5": "Nanu ca “āpattādhikaraṇaṃ āpattādhikaraṇassa siyā tabbhāgiyaṃ,",
  "tika-vin01t2:1322_6": "siyā aññabhāgiya”nti vuttattā uddesānukkamena tabbhāgiyataṃ aniddisitvā aññabhāgiyatā paṭhamaṃ kasmā niddiṭṭhāti āha “ādito paṭṭhāyā”tiādi.",
  "tika-vin01t2:1322_7": "Vuttanayenevāti “sabhāgavisabhāgavatthuto”tiādinā vuttanayena.",
  "tika-vin01t2:1323_0": "“Saṅghakammāni nissāya uppanna”nti vuttattā saṅghakammato kiccādhikaraṇaṃ visuṃ viya dissatīti āha “kiṃ panā”tiādi.",
  "tika-vin01t2:1323_1": "“Kiccameva kiccādhikaraṇa”nti vuttattā “saṅghakammānamevetaṃ adhivacana”nti vuttaṃ.",
  "tika-vin01t2:1323_2": "Yadi evaṃ “saṅghakammāni nissāya uppanna”nti kasmā vuttanti āha “evaṃ santepī”tiādi.",
  "tika-vin01t2:1323_3": "Tassa tassa saṅghakammassa bhagavatā vuttaṃ itikattabbatālakkhaṇaṃyeva tato saṅghakammassa nipphajjanato",
  "tika-vin01t2:1323_4": "phalūpacārena saṅghakammanti vattabbataṃ arahatīti āha “yaṃ kammalakkhaṇaṃ manasi karoti,",
  "tika-vin01t2:1323_5": "taṃ nissāya uppajjanato”ti.",
  "tika-vin01t2:1323_6": "Parivāsādisaṅghakammaṃ nissāya mānattādīnaṃ uppajjanato ukkhepanīyakammasīmāsammutikammādīni issāya osāraṇasīmāsamūhananādikammānaṃ",
  "tika-vin01t2:1323_7": "uppajjanato ca “purimaṃ purimaṃ saṅghakamma”ntiādi vuttaṃ.",
  "tika-vin01t2:1324_0": "395- 400.",
  "tika-vin01t2:1324_1": "Savatthukaṃ katvāti puggalādhiṭṭhānaṃ katvā.",
  "tika-vin01t2:1324_2": "Dīghādinoti dīgharassakāḷaodātādino.",
  "tika-vin01t2:1324_3": "Diṭṭhādinoti diṭṭhasutādino.",
  "tika-vin01t2:1324_4": "Lohapattasadisoti ayopattasadiso.",
  "tika-vin01t2:1324_5": "Aṅgāni paṭhamaduṭṭhadose vuttasadisāni,",
  "tika-vin01t2:1324_6": "idha pana kañcidesaṃ lesamattaṃ upādiyanā adhikā.",
  "tika-vin01t2:1325_0": "Dutiyaduṭṭhadosasikkhāpadavaṇṇanā niṭṭhitā.",
  "tika-vin01t2:1326_0": "10. Paṭhamasaṅghabhedasikkhāpadavaṇṇanā",
  "tika-vin01t2:1327_0": "410.",
  "tika-vin01t2:1327_1": "Dasame ye dubbalā honti appathāmā,",
  "tika-vin01t2:1327_2": "na sakkonti araññakādīni sevantā dukkhassantaṃ kātuṃ,",
  "tika-vin01t2:1327_3": "te sandhāyāha “bahūnaṃ kulaputtānaṃ maggantarāyāya saṃvattantī”ti.",
  "tika-vin01t2:1327_4": "Adhivāsanakhantisampannoti “khamo hoti sītassā”tiādinā vuttasītuṇhādisahanalakkhaṇāya khantiyā samannāgato.",
  "tika-vin01t2:1327_5": "Byañjanapadameva paramaṃ assāti padaparamo.",
  "tika-vin01t2:1327_6": "Yassa hi puggalassa bahumpi suṇato bahumpi bhaṇato bahumpi dhārayato bahumpi vācayato na tāya jātiyā dhammābhisamayo hoti,",
  "tika-vin01t2:1327_7": "ayaṃ “padaparamo”ti vuccati.",
  "tika-vin01t2:1327_8": "Abhisambhuṇitvāti nipphādetvā.",
  "tika-vin01t2:1327_9": "Nābhisambhuṇātīti na sampādeti,",
  "tika-vin01t2:1327_10": "araññavāsaṃ sampādetuṃ na sakkotīti vuttaṃ hoti.",
  "tika-vin01t2:1327_11": "Dhammato apetaṃ uddhammaṃ.",
  "tika-vin01t2:1327_12": "Asabbaññū assāti tesaṃ anurūpassa ajānanato asabbaññū bhaveyya. “Na,",
  "tika-vin01t2:1327_13": "bhikkhave,",
  "tika-vin01t2:1327_14": "asenāsanikena vassaṃ upagantabba”nti vacanato “cattāro pana…pe…",
  "tika-vin01t2:1327_15": "paṭikkhittamevā”ti vuttaṃ.",
  "tika-vin01t2:1327_16": "Idameva vacanaṃ sandhāya pāḷiyampi “aṭṭha māse kho mayā devadatta rukkhamūlasenāsanaṃ anuññāta”nti vuttaṃ.",
  "tika-vin01t2:1328_0": "Tīhi koṭīhīti tīhi ākārehi,",
  "tika-vin01t2:1328_1": "tīhi kāraṇehīti attho.",
  "tika-vin01t2:1328_2": "Tadubhayavimuttaparisaṅkitanti diṭṭhaṃ sutanti idaṃ ubhayaṃ anissāya “kiṃ nu kho idaṃ bhikkhuṃ uddissa vadhitvā sampādita”nti kevalameva parisaṅkitaṃ.",
  "tika-vin01t2:1328_3": "Macchabandhanaṃ jālaṃ,",
  "tika-vin01t2:1328_4": "vāgurā migabandhanī.",
  "tika-vin01t2:1328_5": "Kappatīti yadi tesaṃ vacanena āsaṅkā upacchinnā hoti, vaṭṭati.",
  "tika-vin01t2:1328_6": "Pavattamaṃsanti vikkāyikamaṃsaṃ.",
  "tika-vin01t2:1328_7": "Maṅgalādīnanti ādi-",
  "tika-vin01t2:1328_8": "saddena āhunapāhunādike saṅgaṇhāti.",
  "tika-vin01t2:1328_9": "Bhikkhūnaṃyeva atthāyāti ettha aṭṭhānappayutto eva- saddo,",
  "tika-vin01t2:1328_10": "bhikkhūnaṃ atthāya akatamevāti sambandhitabbaṃ.",
  "tika-vin01t2:1328_11": "Tasmā “bhikkhūnañca dassāma,",
  "tika-vin01t2:1328_12": "maṅgalādīnañca atthāya bhavissatī”ti missetvā katampi na vaṭṭatīti veditabbaṃ.",
  "tika-vin01t2:1328_13": "Keci pana “bhikkhūnaṃyevāti avadhāraṇena bhikkhūnañca aññesañca atthāya kataṃ vaṭṭatī”ti vadanti,",
  "tika-vin01t2:1328_14": "taṃ na sundaraṃ.",
  "tika-vin01t2:1328_15": "Yattha ca nibbematiko hotīti bhikkhūnaṃ atthāya katepi sabbena sabbaṃ parisaṅkitābhāvamāha.",
  "tika-vin01t2:1328_16": "Tamevatthaṃ āvikātuṃ “sace panā”tiādi vuttaṃ.",
  "tika-vin01t2:1328_17": "Itaresaṃ vaṭṭatīti ajānantānaṃ vaṭṭati,",
  "tika-vin01t2:1328_18": "jānato evettha āpatti hotīti.",
  "tika-vin01t2:1328_19": "Teyevāti ye uddissa kataṃ, teyeva.",
  "tika-vin01t2:1328_20": "Uddisakatamaṃsaparibhogato akappiyamaṃsaparibhogassa visesaṃ dassetuṃ “akappiyamaṃsaṃ panā”tiādi vuttaṃ.",
  "tika-vin01t2:1328_21": "Purimasmiṃ sacittakā āpatti,",
  "tika-vin01t2:1328_22": "itarasmiṃ acittakā.",
  "tika-vin01t2:1328_23": "Tenāha “akappiyamaṃsaṃ ajānitvā bhuñjantassapi āpattiyevā”ti.",
  "tika-vin01t2:1328_24": "“Paribhogakāle pucchitvā paribhuñjissāmīti vā gahetvā pucchitvā paribhuñjitabba”nti vacanato akappiyamaṃsaṃ",
  "tika-vin01t2:1328_25": "ajānitvā gaṇhantassa paṭiggahaṇena anāpatti siyā.",
  "tika-vin01t2:1328_26": "Ajānitvāpi bhuñjantasseva hi āpatti vuttā.",
  "tika-vin01t2:1328_27": "Vattanti vadantīti iminā āpatti natthīti dasseti.",
  "tika-vin01t2:1329_0": "Sallekhā vutti etesanti sallekhavuttino.",
  "tika-vin01t2:1329_1": "Bāhulikoti ekassa la-",
  "tika-vin01t2:1329_2": "kārassa lopaṃ katvā vuttaṃ.",
  "tika-vin01t2:1329_3": "Kappanti āyukappaṃ.",
  "tika-vin01t2:1329_4": "Saṅghabhedako hi ekaṃ kappaṃ asītibhāge katvā tato ekabhāgamattaṃ kālaṃ niraye tiṭṭheyyāti āyukappaṃ sandhāya “kappaṃ nirayamhi paccatī”ti vuttaṃ.",
  "tika-vin01t2:1329_5": "Kappaṭṭhakathāyaṃ pana “saṇṭhahante hi kappe kappavemajjhe vā saṅghabhedaṃ katvā kappavināseyeva muccati.",
  "tika-vin01t2:1329_6": "Sacepi hi sve kappo vinassissatīti ajja saṅghabhedaṃ karoti,",
  "tika-vin01t2:1329_7": "sveva muccati,",
  "tika-vin01t2:1329_8": "ekadivasameva niraye paccatī”ti vuttaṃ.",
  "tika-vin01t2:1329_9": "Tatthāpi kappavināseyevāti āyukappavināseyevāti atthe sati natthi virodho.",
  "tika-vin01t2:1329_10": "Saṇṭhahanteti idampi “sve vinassissatī”ti viya abhūtaparikappanavasena vuttaṃ.",
  "tika-vin01t2:1329_11": "“Ekadivasameva niraye paccatī”ti etthāpi tato paraṃ kappābhāve āyukappassapi abhāvatoti avirodhato atthayojanā daṭṭhabbā.",
  "tika-vin01t2:1329_12": "Brahmaṃ puññanti seṭṭhaṃ puññaṃ.",
  "tika-vin01t2:1329_13": "Kappaṃ saggamhi modatīti etthāpi āyukappameva.",
  "tika-vin01t2:1330_0": "411.",
  "tika-vin01t2:1330_1": "Laddhinānāsaṃvāsakenāti bhāvappadhānoyaṃ niddeso,",
  "tika-vin01t2:1330_2": "laddhinānāsaṃvāsakabhāvenāti attho.",
  "tika-vin01t2:1330_3": "Kammanānāsaṃvāsakenāti etthāpi eseva nayo.",
  "tika-vin01t2:1330_4": "Aññathā nānāsaṃvāsakena sahitassa samānasaṃvāsakassapi saṅghassa asamānasaṃvāsakattaṃ āpajjeyya.",
  "tika-vin01t2:1330_5": "Tattha laddhinānāsaṃvāsako nāma ukkhittānuvattako.",
  "tika-vin01t2:1330_6": "So hi attano laddhiyā nānāsaṃvāsako jātoti “laddhinānāsaṃvāsako”ti vuccati.",
  "tika-vin01t2:1330_7": "Kammanānāsaṃvāsako nāma ukkhepanīyakammakato.",
  "tika-vin01t2:1330_8": "So hi ukkhepanīyakammavasena nānāsaṃvāsako hotīti “kammanānāsaṃvāsako”ti vuccati.",
  "tika-vin01t2:1330_9": "Virahitoti vimutto.",
  "tika-vin01t2:1330_10": "Kāyasāmaggīdānaṃ tesu tesu saṅghakammesu hatthapāsūpagamanavasena veditabbaṃ.",
  "tika-vin01t2:1331_0": "“Bhedāya parakkameyyā”ti visuṃ vuttattā bhedanasaṃvattanikassa adhikaraṇassa samādāya paggaṇhato pubbepi",
  "tika-vin01t2:1331_1": "pakkhapariyesanādivasena saṅghabhedāya parakkamantassa samanubhāsanakammaṃ kātabbanti veditabbaṃ.",
  "tika-vin01t2:1331_2": "Imāni vatthūnīti aṭṭhārasa bhedakaravatthūni.",
  "tika-vin01t2:1331_3": "Kammenāti apalokanādīsu catūsu kammesu aññatarena kammena.",
  "tika-vin01t2:1331_4": "Uddesenāti pañcasu pātimokkhuddesesu aññatarena uddesena.",
  "tika-vin01t2:1331_5": "Vohārenāti tāhi tāhi upapattīhi “adhammaṃ dhammo”tiādiaṭṭhārasabhedakaravatthudīpakena vohārena.",
  "tika-vin01t2:1331_6": "Anussāvanāyāti “nanu tumhe jānātha mayhaṃ uccākulā pabbajitabhāvaṃ bahussutabhāvañca,",
  "tika-vin01t2:1331_7": "mādiso nāma uddhammaṃ ubbinayaṃ satthusāsanaṃ gāheyyāti cittampi uppādetuṃ tumhākaṃ yuttaṃ,",
  "tika-vin01t2:1331_8": "kiṃ mayhaṃ avīci nīluppalavanaṃ viya sītalo,",
  "tika-vin01t2:1331_9": "kimahaṃ apāyato na bhāyāmī”tiādinā nayena kaṇṇamūle vacībhedaṃ katvā anussāvanena.",
  "tika-vin01t2:1331_10": "Salākaggāhenāti evaṃ anussāvetvā tesaṃ cittaṃ upatthambhetvā anivattidhamme katvā “gaṇhatha imaṃ salāka”nti salākaggāhena.",
  "tika-vin01t2:1331_11": "Pañcahi kāraṇehi saṅghabhedo hotīti ettha kammameva uddeso vā saṅghabhede padhānakāraṇanti veditabbaṃ.",
  "tika-vin01t2:1331_12": "Vohārānussāvanasalākaggāhā pana pubbabhāgā.",
  "tika-vin01t2:1331_13": "Aṭṭhārasavatthudīpanavasaena hi voharantena tattha rucijananatthaṃ anussāvetvā salākāya gahitāyapi abhinnova hoti saṅgho.",
  "tika-vin01t2:1331_14": "Yadā pana evaṃ cattāro vā atirekā vā salākaṃ gahetvā āveṇikakammaṃ vā uddesaṃ vā karonti,",
  "tika-vin01t2:1331_15": "tadā saṅgho bhinno nāma hoti.",
  "tika-vin01t2:1331_16": "Abbhussitanti abbhuggataṃ.",
  "tika-vin01t2:1331_17": "Accheyyāti vihareyya,",
  "tika-vin01t2:1331_18": "pavatteyyāti attho.",
  "tika-vin01t2:1332_0": "“Lajjī rakkhissatī”ti vacanato āpattibhayena ārocanaṃ lajjīnaṃyeva bhāroti āha “lajjīhi bhikkhūhī”ti.",
  "tika-vin01t2:1332_1": "Alajjissapi anārocentassa āpattiyeva “ye passanti,",
  "tika-vin01t2:1332_2": "ye suṇantī”ti vacanato.",
  "tika-vin01t2:1332_3": "Samāgacchatūti ekī bhavatu.",
  "tika-vin01t2:1332_4": "Ekībhāvo ca samānaladdhivasena hotīti āha “ekaladdhiko hotū”ti.",
  "tika-vin01t2:1332_5": "Sampattiyāti sīlādisampattiyā.",
  "tika-vin01t2:1332_6": "Paṭinissajjantassa anāpattibhāvato “sotthibhāvo tassa bhikkhuno”ti vuttaṃ.",
  "tika-vin01t2:1332_7": "Appaṭinissajjato dukkaṭanti visuṃ visuṃ vadantānaṃ gaṇanāya dukkaṭaṃ.",
  "tika-vin01t2:1332_8": "Pahontenāti gantuṃ samatthena agilānena.",
  "tika-vin01t2:1332_9": "Saṅghabhedassa garukabhāvato avassaṃ kattabbatādassanatthaṃ “dūrepi bhāroyevā”ti vuttaṃ,",
  "tika-vin01t2:1332_10": "āpatti pana addhayojanabbhantare gantuṃ samatthassa agilānasseva veditabbā.",
  "tika-vin01t2:1333_0": "416.",
  "tika-vin01t2:1333_1": "Asamanubhāsantassāti kammakārake kattuniddesoti āha “asamanubhāsiyamānassā”ti.",
  "tika-vin01t2:1333_2": "Tatiyakammavācāya paṭinissajjanto ñattiyā dukkaṭaṃ dvīhi kammavācāhi thullaccaye ca āpajjatiyevāti āha “paṭinissajjantassa saṅghādisesena anāpattī”ti.",
  "tika-vin01t2:1333_3": "Assāti devadattassa.",
  "tika-vin01t2:1333_4": "Katena bhavitabbanti samanubhāsanakammena katena bhavitabbaṃ.",
  "tika-vin01t2:1333_5": "Attano rucimattena vadeyyātiādikammikattā appaṭinissajjantassapi anāpattīti adhippāyena vadeyya.",
  "tika-vin01t2:1333_6": "Apaññatte sikkhāpade samanubhāsanakammasseva abhāvato “na hi paññattaṃ sikkhāpadaṃ vītikkamantassā”ti vuttaṃ.",
  "tika-vin01t2:1333_7": "Sikkhāpadaṃ paññapenteneva hi samanubhāsanakammaṃ anuññātaṃ.",
  "tika-vin01t2:1333_8": "Uddissa anuññātatoti “anujānāmi,",
  "tika-vin01t2:1333_9": "bhikkhave,",
  "tika-vin01t2:1333_10": "romanthakassa romanthana”ntiādiṃ uddissa anuññātaṃ sandhāya vadanti.",
  "tika-vin01t2:1333_11": "Anāpattiyanti anāpattivāre.",
  "tika-vin01t2:1333_12": "Āpattiṃ ropetabboti anissajjanapaccayā āpannapācittiyāpattiṃ ukkhepanīyakammakaraṇatthaṃ āropetabboti attho.",
  "tika-vin01t2:1334_0": "Āpattiyeva na jātāti saṅghādisesāpatti na jātāyevāti attho.",
  "tika-vin01t2:1334_1": "Sā panesāti sā pana esā anāpatti.",
  "tika-vin01t2:1334_2": "Tivaṅgikanti kāyavācācittavasena tivaṅgikaṃ,",
  "tika-vin01t2:1334_3": "kāyavācācittato samuṭṭhātīti vuttaṃ hoti.",
  "tika-vin01t2:1334_4": "“Nappaṭinissajjāmī”ti saññāya abhāvena muccanato saññāvimokkhaṃ.",
  "tika-vin01t2:1334_5": "Sacittakanti “nappaṭinissajjāmī”ti jānanacittena sacittakaṃ.",
  "tika-vin01t2:1334_6": "Bhedāya parakkamanaṃ,",
  "tika-vin01t2:1334_7": "dhammakammena samanubhāsanaṃ,",
  "tika-vin01t2:1334_8": "kammavācāpariyosānaṃ,",
  "tika-vin01t2:1334_9": "appaṭinissajjananti imānettha cattāri aṅgāni.",
  "tika-vin01t2:1335_0": "Paṭhamasaṅghabhedasikkhāpadavaṇṇanā niṭṭhitā.",
  "tika-vin01t2:1336_0": "11. Dutiyasaṅghabhedasikkhāpadavaṇṇanā",
  "tika-vin01t2:1337_0": "417- 418.",
  "tika-vin01t2:1337_1": "Ekādasame yaṃ vacanaṃ samaggepi vagge avayavabhūte karoti bhindati,",
  "tika-vin01t2:1337_2": "taṃ kalahakārakavacanaṃ idha vagganti vuccatīti āha “vaggaṃ asāmaggipakkhiyavacanaṃ vadantī”ti.",
  "tika-vin01t2:1337_3": "Asāmaggipakkhe bhavā asāmaggipakkhiyā, kalahakā.",
  "tika-vin01t2:1337_4": "Tesaṃ vacanaṃ asāmaggipakkhiyavacanaṃ,",
  "tika-vin01t2:1337_5": "asāmaggipakkhe vā bhavaṃ vacanaṃ asāmaggipakkhiyavacanaṃ.",
  "tika-vin01t2:1337_6": "Yasmā ubbāhikādikammaṃ bahūnampi kātuṃ vaṭṭati,",
  "tika-vin01t2:1337_7": "tasmā “na hi saṅgho saṅghassa kammaṃ karotī”ti idaṃ niggahavasena kattabbakammaṃ sandhāya vuttanti veditabbaṃ.",
  "tika-vin01t2:1337_8": "Aṅgāni panettha bhedāya parakkamanaṃ pahāya anuvattanaṃ pakkhipitvā heṭṭhā vuttasadisāneva.",
  "tika-vin01t2:1338_0": "Dutiyasaṅghabhedasikkhāpadavaṇṇanā niṭṭhitā.",
  "tika-vin01t2:1339_0": "12. Dubbacasikkhāpadavaṇṇanā",
  "tika-vin01t2:1340_0": "424.",
  "tika-vin01t2:1340_1": "Dvādasame vambhanavacananti garahavacanaṃ.",
  "tika-vin01t2:1340_2": "Apasādetukāmoti khipitukāmo,",
  "tika-vin01t2:1340_3": "tajjetukāmo vā,",
  "tika-vin01t2:1340_4": "ghaṭṭetukāmoti vuttaṃ hoti.",
  "tika-vin01t2:1340_5": "Saṭasaddo patitasaddena samānattho.",
  "tika-vin01t2:1340_6": "Visesanassa ca paranipātaṃ katvā tiṇakaṭṭhapaṇṇasaṭanti vuttanti āha “tattha tattha patitaṃ tiṇakaṭṭhapaṇṇa”nti.",
  "tika-vin01t2:1340_7": "Kenāpīti vātasadisena nadīsadisena ca kenāpi.",
  "tika-vin01t2:1341_0": "425- 426.",
  "tika-vin01t2:1341_1": "Vattuṃ asakkuṇeyyoti kismiñci vuccamāne asahanato ovadituṃ asakkuṇeyyo.",
  "tika-vin01t2:1341_2": "Dukkhaṃ vaco etasmiṃ vippaṭikūlaggāhe vipaccanīkavāde anādare puggaleti dubbaco.",
  "tika-vin01t2:1341_3": "Tenāha “dukkhena kicchena vaditabbo”tiādi.",
  "tika-vin01t2:1341_4": "Dubbacabhāvakaraṇīyehīti dubbacabhāvakārakehi.",
  "tika-vin01t2:1341_5": "Kattuatthe anīyasaddo daṭṭhabbo.",
  "tika-vin01t2:1341_6": "Tenevāha “ye dhammā dubbacaṃ puggalaṃ karontī”tiādi.",
  "tika-vin01t2:1341_7": "Pāpikā icchā etassāti pāpiccho,",
  "tika-vin01t2:1341_8": "tassa bhāvo pāpicchatā,",
  "tika-vin01t2:1341_9": "asantaguṇasambhāvanatā paṭiggahaṇe ca amattaññutā pāpicchatāti veditabbā.",
  "tika-vin01t2:1341_10": "Attukkaṃsakā ca te paravambhakā cāti attukkaṃsakaparavambhakā.",
  "tika-vin01t2:1341_11": "Ye attānaṃ ukkaṃsanti ukkhipanti ucce ṭhāne ṭhapenti,",
  "tika-vin01t2:1341_12": "parañca vambhenti garahanti nīce ṭhāne ṭhapenti,",
  "tika-vin01t2:1341_13": "tesametaṃ adhivacanaṃ.",
  "tika-vin01t2:1341_14": "Tesaṃ bhāvo attukkaṃsakaparavambhakatā.",
  "tika-vin01t2:1341_15": "Kujjhanasīlo kodhano,",
  "tika-vin01t2:1341_16": "tassa bhāvo kodhanatā.",
  "tika-vin01t2:1341_17": "Kujjhanalakkhaṇassa kodhassetaṃ adhivacanaṃ.",
  "tika-vin01t2:1342_0": "Pubbakāle kodho,",
  "tika-vin01t2:1342_1": "aparakāle upanāhoti āha “kodhahetu upanāhitā”ti.",
  "tika-vin01t2:1342_2": "Tattha upanahanasīlo,",
  "tika-vin01t2:1342_3": "upanāho vā etassa atthīti upanāhī,",
  "tika-vin01t2:1342_4": "tassa bhāvo upanāhitā.",
  "tika-vin01t2:1342_5": "Punappunaṃ cittapariyonaddhalakkhaṇassa kodhassevetaṃ adhivacanaṃ.",
  "tika-vin01t2:1342_6": "Sakiñhi uppanno kodho kodhoyeva,",
  "tika-vin01t2:1342_7": "tatuttari upanāho.",
  "tika-vin01t2:1342_8": "Abhisaṅgoti dummocanīyo balavaupanāho.",
  "tika-vin01t2:1342_9": "So assa atthīti abhisaṅgī,",
  "tika-vin01t2:1342_10": "tassa bhāvo abhisaṅgitā.",
  "tika-vin01t2:1342_11": "Dummocanīyassa balavaupanāhassetaṃ adhivacanaṃ.",
  "tika-vin01t2:1342_12": "Codakaṃ paṭippharaṇatāti codakassa paṭiviruddhena paccanīkena hutvā avaṭṭhānaṃ.",
  "tika-vin01t2:1342_13": "Codakaṃ apasādanatāti “kiṃ nu kho tuyhaṃ bālassa abyattassa bhaṇitena,",
  "tika-vin01t2:1342_14": "tvampi nāma bhaṇitabbaṃ maññissasī”ti evaṃ codakassa ghaṭṭanā.",
  "tika-vin01t2:1342_15": "Codakassa paccāropanatāti “tvampi khosi itthannāmaṃ āpattiṃ āpanno,",
  "tika-vin01t2:1342_16": "taṃ tāva paṭikarohī”ti evaṃ codakassa upari paṭiāropanatā.",
  "tika-vin01t2:1343_0": "Aññena aññaṃ paṭicaraṇatāti aññena kāraṇena,",
  "tika-vin01t2:1343_1": "vacanena vā aññassa kāraṇassa,",
  "tika-vin01t2:1343_2": "vacanassa vā paṭicchādanavasena caraṇatā.",
  "tika-vin01t2:1343_3": "Paṭicchādanattho eva vā carasaddo anekatthattā dhātūnanti paṭicchādanatāti attho.",
  "tika-vin01t2:1343_4": "Tāya samannāgato hi puggalo yaṃ codakena dosavibhāvanakāraṇaṃ,",
  "tika-vin01t2:1343_5": "vacanaṃ vā vuttaṃ,",
  "tika-vin01t2:1343_6": "taṃ tato aññeneva codanāya amūlikabhāvadīpanena kāraṇena,",
  "tika-vin01t2:1343_7": "tadatthabodhakena vacanena vā paṭicchādeti.",
  "tika-vin01t2:1343_8": "“Āpattiṃ āpannosī”ti vutte “ko āpanno,",
  "tika-vin01t2:1343_9": "kiṃ āpanno,",
  "tika-vin01t2:1343_10": "kismiṃ āpanno,",
  "tika-vin01t2:1343_11": "kaṃ bhaṇatha,",
  "tika-vin01t2:1343_12": "kiṃ bhaṇathā”ti vā vatvā “evarūpaṃ kiñci tayā diṭṭha”nti vutte “na suṇāmī”ti sotaṃ vā upanāmetvā vikkhepaṃ karontopi aññenaññaṃ paṭicchādeti.",
  "tika-vin01t2:1343_13": "“Itthannāmaṃ āpattiṃ āpannosī”ti puṭṭhe “pāṭaliputtaṃ gatomhī”ti vatvā puna “na tava pāṭaliputtagamanaṃ pucchāma,",
  "tika-vin01t2:1343_14": "āpattiṃ pucchāmā”ti vutte tato “rājagahaṃ gatomhī”ti vatvā “rājagahaṃ vā yāhi brāhmaṇagahaṃ vā,",
  "tika-vin01t2:1343_15": "āpattiṃ āpannosī”ti vutte “tattha me sūkaramaṃsaṃ laddha”ntiādīni vatvā bahiddhā kathāvikkhipanampi atthato",
  "tika-vin01t2:1343_16": "aññenaññaṃ paṭicaraṇamevāti visuṃ na gahitaṃ.",
  "tika-vin01t2:1344_0": "Apadānenāti attano cariyāya.",
  "tika-vin01t2:1344_1": "Apadīyanti hi dosā etena dakkhīyanti,",
  "tika-vin01t2:1344_2": "luyanti chijjantīti vā apadānaṃ,",
  "tika-vin01t2:1344_3": "sattānaṃ sammā micchā vā vattappayogo.",
  "tika-vin01t2:1344_4": "Na sampāyanatāti “āvuso,",
  "tika-vin01t2:1344_5": "tvaṃ kuhiṃ vasasi,",
  "tika-vin01t2:1344_6": "kaṃ nissāya vasasī”ti vā “yaṃ tvaṃ vadesi ‘mayā esa āpattiṃ āpajjanto diṭṭho’ti,",
  "tika-vin01t2:1344_7": "tvaṃ tasmiṃ samaye kiṃ karosi,",
  "tika-vin01t2:1344_8": "ayaṃ kiṃ karoti,",
  "tika-vin01t2:1344_9": "kattha ca tvaṃ ahosi,",
  "tika-vin01t2:1344_10": "kattha aya”nti vā ādinā nayena cariyaṃ puṭṭhena sampādetvā akathanaṃ.",
  "tika-vin01t2:1345_0": "Makkhipaḷāsitāti ettha paraguṇamakkhanalakkhaṇo makkho,",
  "tika-vin01t2:1345_1": "so etassa atthīti makkhī.",
  "tika-vin01t2:1345_2": "Tādiso puggalo agāriyo anagāriyo vā samāno paresaṃ sukatakaraṇaṃ vināseti.",
  "tika-vin01t2:1345_3": "Agāriyopi hi kenaci anukampakena daliddo samāno uccaṭṭhāne ṭhapito,",
  "tika-vin01t2:1345_4": "aparena samayena “kiṃ tayā mayhaṃ kata”nti tassa sukatakaraṇaṃ vināseti.",
  "tika-vin01t2:1345_5": "Anagāriyopi sāmaṇerakālato pabhuti ācariyena vā upajjhāyena vā catūhi paccayehi uddesaparipucchādīhi",
  "tika-vin01t2:1345_6": "ca anuggahetvā dhammakathānayapakaraṇakosallādīni sikkhāpito,",
  "tika-vin01t2:1345_7": "aparena samayena rājarājamahāmattādīhi sakkato garukato ācariyupajjhāyesu acittīkato caramāno “ayaṃ amhehi daharakāle eva anuggahito saṃvaddhito ca,",
  "tika-vin01t2:1345_8": "atha ca panidāni nissineho jāto”ti vuccamāno “kiṃ mayhaṃ tumhehi kata”nti tesaṃ sukatakaraṇaṃ vināseti.",
  "tika-vin01t2:1346_0": "“Bahussutepi puggale ajjhottharitvā īdisassa ceva bahussutassa aniyatā gati,",
  "tika-vin01t2:1346_1": "tava vā mama vā ko viseso”tiādinā nayena uppajjamāno yugaggāhalakkhaṇo paḷāso.",
  "tika-vin01t2:1346_2": "So paraguṇehi attano guṇānaṃ samakaraṇaraso.",
  "tika-vin01t2:1346_3": "Tathā hesa paresaṃ guṇe ḍaṃsitvā viya attano guṇehi same karotīti paḷāsoti vuccati,",
  "tika-vin01t2:1346_4": "so etassa atthīti paḷāsī.",
  "tika-vin01t2:1346_5": "Makkhī ca paḷāsī ca makkhipaḷāsino,",
  "tika-vin01t2:1346_6": "tesaṃ bhāvo makkhipaḷāsitā.",
  "tika-vin01t2:1346_7": "Atthato pana makkho ceva paḷāso ca.",
  "tika-vin01t2:1347_0": "Issati parasampattiṃ na sahatīti issukī.",
  "tika-vin01t2:1347_1": "Maccharāyati attano sampattiṃ nigūhati,",
  "tika-vin01t2:1347_2": "paresaṃ sādhāraṇabhāvaṃ na sahati,",
  "tika-vin01t2:1347_3": "maccheraṃ vā etassa atthīti maccharī.",
  "tika-vin01t2:1347_4": "Saṭhayati na sammā bhāsatīti saṭho,",
  "tika-vin01t2:1347_5": "attano avijjamānaguṇappakāsanalakkhaṇena sāṭheyyena samannāgato kerāṭikapuggalo.",
  "tika-vin01t2:1347_6": "Kerāṭiko ca ānandamaccho viya hoti.",
  "tika-vin01t2:1347_7": "Ānandamaccho nāma kira macchānaṃ naṅguṭṭhaṃ dasseti,",
  "tika-vin01t2:1347_8": "sappānaṃ sīsaṃ “tumhehi sadiso aha”nti jānāpetuṃ,",
  "tika-vin01t2:1347_9": "evameva kerāṭiko puggalo yaṃ yaṃ suttantikaṃ vā ābhidhammikaṃ vā upasaṅkamati,",
  "tika-vin01t2:1347_10": "taṃ taṃ evaṃ vadati “ahaṃ tumhākaṃ antevāsī,",
  "tika-vin01t2:1347_11": "tumhe mayhaṃ anukampakā,",
  "tika-vin01t2:1347_12": "nāhaṃ tumhe muñcāmī”ti “evamete ‘sagāravo ayaṃ amhesu sappatisso’ti maññissantī”ti.",
  "tika-vin01t2:1347_13": "Sāṭheyyena hi samannāgatassa puggalassa asantaguṇasambhāvanena cittānurūpakiriyāviharato “evaṃcitto evaṃkiriyo”ti",
  "tika-vin01t2:1347_14": "duviññeyyattā kucchiṃ vā piṭṭhiṃ vā jānituṃ na sakkā. Yato so –",
  "tika-vin01t2:1348_0": "“Vāmena sūkaro hoti, dakkhiṇena ajāmigo;",
  "tika-vin01t2:1349_0": "Sarena nelako hoti, visāṇena jaraggavo”ti. –",
  "tika-vin01t2:1350_0": "Evaṃ vuttayakkhasūkarasadiso hoti. Katapāpapaṭicchādanalakkhaṇā māyā, sā assa atthīti māyāvī.",
  "tika-vin01t2:1351_0": "Thambhasamaṅgitāya thaddho.",
  "tika-vin01t2:1351_1": "Vātabharitabhastāsadisathaddhabhāvapaggahitasiraanivātavuttikārakaroti thambho.",
  "tika-vin01t2:1351_2": "Yena samannāgato puggalo gilitanaṅgalasadiso viya ajagaro,",
  "tika-vin01t2:1351_3": "vātabharitabhastā viya ca thaddho hutvā garuṭṭhāniye disvā onamitumpi na icchati,",
  "tika-vin01t2:1351_4": "pariyanteneva carati.",
  "tika-vin01t2:1351_5": "Abbhunnatilakkhaṇo atimāno,",
  "tika-vin01t2:1351_6": "so etassa atthīti atimānī.",
  "tika-vin01t2:1352_0": "Saṃ attano diṭṭhiṃ parāmasati sabhāvaṃ atikkamitvā parato āmasatīti sandiṭṭhiparāmāsī.",
  "tika-vin01t2:1352_1": "Ādhānaṃ gaṇhātīti ādhānaggāhī.",
  "tika-vin01t2:1352_2": "“Ādhāna”nti daḷhaṃ vuccati,",
  "tika-vin01t2:1352_3": "daḷhaggāhīti attho.",
  "tika-vin01t2:1352_4": "Yuttaṃ kāraṇaṃ disvāva laddhiṃ paṭinissajjatīti paṭinissaggī,",
  "tika-vin01t2:1352_5": "dukkhena kicchena kasirena bahumpi kāraṇaṃ dassetvā na sakkā paṭinissaggiṃ kātunti duppaṭinissaggī,",
  "tika-vin01t2:1352_6": "yo attano diṭṭhiṃ “idameva sacca”nti daḷhaṃ gaṇhitvā api buddhādīhi kāraṇaṃ dassetvā vuccamāno na paṭinissajjati,",
  "tika-vin01t2:1352_7": "tassetaṃ adhivacanaṃ.",
  "tika-vin01t2:1352_8": "Tādiso hi puggalo yaṃ yadeva dhammaṃ vā adhammaṃ vā suṇāti,",
  "tika-vin01t2:1352_9": "taṃ sabbaṃ “evaṃ amhākaṃ ācariyehi kathitaṃ,",
  "tika-vin01t2:1352_10": "evaṃ amhehi suta”nti kummova aṅgāni sake kapāle antoyeva samodahati.",
  "tika-vin01t2:1352_11": "Yathā hi kacchapo attano pādādike aṅge kenaci ghaṭṭite sabbāni aṅgāni attano kapāleyeva samodahati,",
  "tika-vin01t2:1352_12": "na bahi nīharati,",
  "tika-vin01t2:1352_13": "evamayampi “na sundaro tava gāho,",
  "tika-vin01t2:1352_14": "chaḍḍehi na”nti vutto taṃ na vissajjeti,",
  "tika-vin01t2:1352_15": "antoyeva attano hadaye eva ṭhapetvā vicarati.",
  "tika-vin01t2:1352_16": "Yathā kumbhīlā gahitaṃ na paṭinissajjanti,",
  "tika-vin01t2:1352_17": "evaṃ kumbhīlaggāhaṃ gaṇhāti,",
  "tika-vin01t2:1352_18": "na vissajjeti.",
  "tika-vin01t2:1352_19": "Makkhipaḷāsitādiyugaḷattayena dassite makkhapaḷāsādayo cha dhamme visuṃ visuṃ gahetvā “ekūnavīsati dhammā”ti vuttaṃ.",
  "tika-vin01t2:1352_20": "Anumānasuttaṭṭhakathāyaṃ pana makkhapaḷāsādayopi yugaḷavasena ekaṃ katvā “soḷasa dhammā”ti vuttaṃ.",
  "tika-vin01t2:1353_0": "Pakārehi āvahanaṃ padakkhiṇaṃ,",
  "tika-vin01t2:1353_1": "tato padakkhiṇato gahaṇasīlo padakkhiṇaggāhī,",
  "tika-vin01t2:1353_2": "na padakkhiṇaggāhī appadakkhiṇaggāhī.",
  "tika-vin01t2:1353_3": "Yo vuccamāno “tumhe maṃ kasmā vadatha,",
  "tika-vin01t2:1353_4": "ahaṃ attano kappiyākappiyaṃ sāvajjānavajjaṃ atthānatthaṃ jānāmī”ti vadati,",
  "tika-vin01t2:1353_5": "ayaṃ anusāsaniṃ padakkhiṇato na gaṇhāti,",
  "tika-vin01t2:1353_6": "vāmatova gaṇhāti,",
  "tika-vin01t2:1353_7": "tasmā “appadakkhiṇaggāhī”ti vuccati,",
  "tika-vin01t2:1353_8": "tenāha “yathānusiṭṭha”ntiādi.",
  "tika-vin01t2:1354_0": "Uddeseti pātimokkhuddese.",
  "tika-vin01t2:1354_1": "Atha sabbāneva sikkhāpadāni kathaṃ pātimokkhuddesapariyāpannānīti āha “yassa siyā āpatti,",
  "tika-vin01t2:1354_2": "so āvikareyyāti evaṃ saṅgahitattā”ti.",
  "tika-vin01t2:1354_3": "“Yassa siyā āpattī”ti hi iminā sabbāpi āpattiyo nidānuddese saṅgahitāyeva honti.",
  "tika-vin01t2:1354_4": "Pañcahi sahadhammikehi sikkhitabbattāti labbhamānavasena vuttaṃ.",
  "tika-vin01t2:1354_5": "Sahadhammikena sahakāraṇenātipi attho daṭṭhabbo.",
  "tika-vin01t2:1354_6": "“Vacanāyā”ti nissakke sampadānavacananti āha “tato mama vacanato”ti.",
  "tika-vin01t2:1354_7": "Aṅgāni cettha paṭhamasaṅghabhedasadisāni.",
  "tika-vin01t2:1354_8": "Ayaṃ pana viseso –",
  "tika-vin01t2:1354_9": "yathā tattha bhedāya parakkamanaṃ,",
  "tika-vin01t2:1354_10": "evaṃ idha avacanīyakaraṇatā daṭṭhabbā.",
  "tika-vin01t2:1355_0": "Dubbacasikkhāpadavaṇṇanā niṭṭhitā.",
  "tika-vin01t2:1356_0": "13. Kuladūsakasikkhāpadavaṇṇanā",
  "tika-vin01t2:1357_0": "431.",
  "tika-vin01t2:1357_1": "Terasame kīṭāgirīti tassa nigamassa nāmaṃ.",
  "tika-vin01t2:1357_2": "Tañhi sandhāya parato “na assajipunabbasukehi bhikkhūhi kīṭāgirismiṃ vatthabba”nti vuttaṃ.",
  "tika-vin01t2:1357_3": "Tena pana yogato so janapadopi “kīṭāgiri”icceva saṅkhyaṃ gatoti āha “evaṃnāmake janapade”ti.",
  "tika-vin01t2:1357_4": "Āvāse niyuttā āvāsikā,",
  "tika-vin01t2:1357_5": "nibaddhavāsino.",
  "tika-vin01t2:1357_6": "Te akataṃ senāsanaṃ karonti,",
  "tika-vin01t2:1357_7": "jiṇṇaṃ paṭisaṅkharonti,",
  "tika-vin01t2:1357_8": "kate issarā honti.",
  "tika-vin01t2:1357_9": "Tenāha “so yesaṃ āyatto…pe…",
  "tika-vin01t2:1357_10": "te āvāsikā”ti.",
  "tika-vin01t2:1357_11": "Nivāso nivāsamattaṃ etesaṃ atthīti nevāsikāti āha “ye pana kevala”ntiādi.",
  "tika-vin01t2:1357_12": "Teti assajipunabbasukā.",
  "tika-vin01t2:1357_13": "Cha janāti paṇḍuko lohitako mettiyo bhūmajako assaji punabbasukoti ime cha janā.",
  "tika-vin01t2:1357_14": "Sammāti ālapanavacanametaṃ.",
  "tika-vin01t2:1357_15": "Āyamukhabhūtāti āyassa mukhabhūtā.",
  "tika-vin01t2:1357_16": "Dhuraṭṭhāneti sāvatthiyā avidūre ṭhāne.",
  "tika-vin01t2:1357_17": "Vassāne hemante cāti dvīsu utūsu vassanato “dvīhi meghehī”ti vuttaṃ.",
  "tika-vin01t2:1357_18": "Diyaḍḍhabhikkhusahassato gaṇācariyānaṃ channaṃ janānaṃ adhikattā “samadhika”nti vuttaṃ,",
  "tika-vin01t2:1357_19": "sādhikanti attho. Ma-",
  "tika-vin01t2:1357_20": "kāro padasandhivasena āgato.",
  "tika-vin01t2:1357_21": "Akatavatthunti akatapubbaṃ abhinavavatthuṃ.",
  "tika-vin01t2:1358_0": "Kaṇikārādayo puppharukkhā,",
  "tika-vin01t2:1358_1": "jātisumanādayo pupphagacchā.",
  "tika-vin01t2:1358_2": "Koṭṭananti sayaṃ chindanaṃ.",
  "tika-vin01t2:1358_3": "Koṭṭāpananti “imaṃ chinda bhindā”ti aññehi chedāpanaṃ.",
  "tika-vin01t2:1358_4": "Āḷiyā bandhananti yathā gacchamūle udakaṃ santiṭṭhati,",
  "tika-vin01t2:1358_5": "tathā samantato bandhanaṃ.",
  "tika-vin01t2:1358_6": "Udakassāti akappiyaudakassa.",
  "tika-vin01t2:1358_7": "Kappiyaudakasiñcananti imināva siñcāpanampi saṅgahitanti daṭṭhabbaṃ.",
  "tika-vin01t2:1358_8": "Nanu “udakassa secanaṃ secāpana”nti imināva sāmaññato kappiyākappiyaudakasiñcanādiṃ sakkā saṅgahetuṃ,",
  "tika-vin01t2:1358_9": "tasmā kappiyaudakasiñcanādi kasmā visuṃ vuttanti?",
  "tika-vin01t2:1358_10": "“Ārāmādiatthaṃ ropite akappiyavohāresupi kappiyaudakasiñcanādi vaṭṭatī”ti vakkhamānattā idhāpi vibhāgaṃ katvā kappiyaudakasiñcanādi visuṃ dassitaṃ.",
  "tika-vin01t2:1358_11": "Hatthamukhapādadhovananhānodakasiñcananti imināpi pakārantarena kappiyaudakasiñcanameva dasseti.",
  "tika-vin01t2:1358_12": "“Akappiyavohāro”ti koṭṭanakhaṇanādivasena sayaṃ karaṇassapi kathaṃ saṅgahoti?",
  "tika-vin01t2:1358_13": "Akappiyanti voharīyatīti akappiyavohāroti akappiyabhūtaṃ karaṇakārāpanādi sabbameva saṅgahitaṃ,",
  "tika-vin01t2:1358_14": "na pana akappiyavacanamattanti daṭṭhabbaṃ.",
  "tika-vin01t2:1358_15": "Kappiyavohārepi eseva nayo.",
  "tika-vin01t2:1358_16": "Sukkhamātikāya ujukaraṇanti iminā purāṇapaṇṇādiharaṇampi saṅgahitanti daṭṭhabbaṃ.",
  "tika-vin01t2:1358_17": "Kudālādīni bhūmiyaṃ ṭhapetvā ṭhānato hatthena gahetvā ṭhānameva pākaṭataranti “obhāso”ti vuttaṃ.",
  "tika-vin01t2:1359_0": "Mahāpaccarivādamhi patiṭṭhapetukāmo pacchā vadati.",
  "tika-vin01t2:1359_1": "Vanatthāyāti idaṃ keci “vatatthāyā”ti paṭhanti,",
  "tika-vin01t2:1359_2": "tesaṃ vatiatthāyāti attho.",
  "tika-vin01t2:1359_3": "Akappiyavohārepi ekaccaṃ vaṭṭatīti dassetuṃ “na kevalañca sesa”ntiādimāha.",
  "tika-vin01t2:1359_4": "Yaṃ kiñci mātikanti sukkhamātikaṃ vā asukkhamātikaṃ vā.",
  "tika-vin01t2:1359_5": "“Kappiyaudakaṃ siñcitu”nti iminā “kappiyaudakaṃ siñcathāti vattumpi vaṭṭatī”ti dasseti.",
  "tika-vin01t2:1359_6": "Sayaṃ ropetumpi vaṭṭatīti iminā “ropehīti vattuṃ vaṭṭatī”tipi siddhaṃ.",
  "tika-vin01t2:1359_7": "Aññatthāya vā karontassāti vatthupūjādiatthaṃ karontassa.",
  "tika-vin01t2:1359_8": "Kasmā na anāpattīti vatthupūjanatthāya ganthanādīsu kasmā na anāpatti.",
  "tika-vin01t2:1359_9": "Anāpattiyevāti paṭivacanaṃ datvā idāni tameva anāpattibhāvaṃ dassetuṃ “yathāhī”tiādi vuttaṃ.",
  "tika-vin01t2:1359_10": "Tatthāti ārāmādiatthāya rukkharopane.",
  "tika-vin01t2:1359_11": "Tathā vatthupūjanatthāyapi anāpattiyevāti ratanattayapūjanatthāyapi kappiyavohārena pariyāyādīhi ca ganthāpane anāpattiyevāti attho.",
  "tika-vin01t2:1360_0": "“Tathā vatthupūjanatthāyā”ti hi sāmaññato vuttepi “yathā hi tattha kappiyavohārena pariyāyādīhi cā”ti",
  "tika-vin01t2:1360_1": "vuttattā kappiyavohārādīhi ganthāpane eva anāpatti viññāyati,",
  "tika-vin01t2:1360_2": "na sayaṃ ganthane,",
  "tika-vin01t2:1360_3": "teneva paro sayaṃ ganthanampi kasmā na vaṭṭatīti codento “nanu cā”tiādimāha.",
  "tika-vin01t2:1360_4": "Yathā ārāmādiatthaṃ kappiyapathaviyaṃ sayaṃ ropetumpi vaṭṭati,",
  "tika-vin01t2:1360_5": "tathā vatthupūjanatthāya sayaṃ ganthanepi kasmā na vaṭṭatīti codakassa adhippāyo.",
  "tika-vin01t2:1360_6": "Vuttantiādi ācariyassa parihāro.",
  "tika-vin01t2:1360_7": "Atha “na pana mahāaṭṭhakathāya”nti kasmā vadati.",
  "tika-vin01t2:1360_8": "Mahāpaccariādīsu vuttampi hi pamāṇamevāti nāyaṃ virodho,",
  "tika-vin01t2:1360_9": "mahāaṭṭhakathāyaṃ avuttampi tattheva vuttena saṃsanditvā pamāṇamevāti patiṭṭhāpetuṃ vuttattā.",
  "tika-vin01t2:1360_10": "Taṃ kathanti maññeyyāsīti sambandho.",
  "tika-vin01t2:1360_11": "Mahāaṭṭhakathāyañca kappiyaudakasecanaṃ vuttaṃ,",
  "tika-vin01t2:1360_12": "taṃ kathanti etthāyamadhippāyo.",
  "tika-vin01t2:1360_13": "Kiñcāpi mahāaṭṭhakathāyaṃ ārāmādiatthāya kappiyapathaviyaṃ sayaṃ ropanaṃ na vuttaṃ,",
  "tika-vin01t2:1360_14": "kappiyaudakassa pana sayaṃ siñcanaṃ vuttameva,",
  "tika-vin01t2:1360_15": "tasmā yathā ārāmādiatthāya kappiyaudakaṃ sayaṃ siñcitumpi vaṭṭati,",
  "tika-vin01t2:1360_16": "tathā vatthupūjanatthāya sayaṃ ganthanampi kasmā na vaṭṭatīti.",
  "tika-vin01t2:1360_17": "Tampi na virujjhatīti yadetaṃ ārāmādiatthāya sayaṃ ropanaṃ kappiyaudakasiñcanañca vuttaṃ,",
  "tika-vin01t2:1360_18": "tampi na virujjhati.",
  "tika-vin01t2:1360_19": "Kathaṃ taṃ na virujjhatīti āha “tatrahī”tiādi.",
  "tika-vin01t2:1360_20": "Etaṃ vuttanti mālāvacchaṃ ropentipi ropāpentipi siñcantipi siñcāpentipīti etaṃ vuttaṃ.",
  "tika-vin01t2:1360_21": "Aññatra pana pariyāyo atthīti “mālāvacchaṃ ropentipi ropāpentipi siñcantipi siñcāpentipī”ti kulasaṅgahatthāya",
  "tika-vin01t2:1360_22": "ropanasiñcanaṃ sandhāya vuttattā tato aññatra ārāmādiatthāya mālāvaccharopane pariyāyo atthi.",
  "tika-vin01t2:1360_23": "Tattha pariyāyaṃ idha ca pariyāyābhāvaṃ ñatvāti tattha “mālāvacchaṃ ropentī”tiādīsu “mālāvaccha”nti visesavacanasabbhāvato pariyāyaṃ,",
  "tika-vin01t2:1360_24": "idha “ganthentī”tiādīsu tathāvidhavisesavacanābhāvato pariyāyābhāvañca ñatvā.",
  "tika-vin01t2:1361_0": "Nanu ca yathā “ganthentī”ti sāmaññato vuttattā pariyāyo na labbhatīti yassa kassaci atthāya sayaṃ ganthanaṃ na vaṭṭati,",
  "tika-vin01t2:1361_1": "evaṃ “ganthāpentī”ti sāmaññato vuttattā pariyāyena ganthāpanampi na vaṭṭatīti āpajjati.",
  "tika-vin01t2:1361_2": "Evañca sati parato “evaṃ jāna,",
  "tika-vin01t2:1361_3": "evaṃ kate sobheyya,",
  "tika-vin01t2:1361_4": "yathā etāni pupphāni na vikiriyanti,",
  "tika-vin01t2:1361_5": "tathā karohītiādinā kappiyavacanena kāretuṃ vaṭṭatī”ti idaṃ virujjhatīti?",
  "tika-vin01t2:1361_6": "Na virujjhati,",
  "tika-vin01t2:1361_7": "pariyāyena hi kārāpanaṃ ganthāpanameva na hoti,",
  "tika-vin01t2:1361_8": "tasmā yathāvuttanayena pariyāyato kārāpanaṃ vaṭṭati.",
  "tika-vin01t2:1361_9": "Sabbaṃ vuttanayeneva veditabbanti heṭṭhā vuttaṃ vinicchayameva saṅkhepato nigameti.",
  "tika-vin01t2:1361_10": "Haraṇādīsu kasmā anāpattīti vatthupūjanatthāya haraṇādīsu kasmā anāpatti.",
  "tika-vin01t2:1361_11": "Kulitthiādīnaṃ atthāya haraṇatoti kulitthiādīnaṃ haraṇassa tattha vuttattāti adhippāyo.",
  "tika-vin01t2:1361_12": "Tenevāha “haraṇādhikāre hī”tiādi.",
  "tika-vin01t2:1361_13": "Mālanti pupphadāmaṃ.",
  "tika-vin01t2:1361_14": "Mañjarī viyāti kusumamañjarī viya.",
  "tika-vin01t2:1361_15": "Hārasadisanti muttāhārasadisaṃ.",
  "tika-vin01t2:1362_0": "Pācittiyañceva dukkaṭañcāti pathavīkhaṇanapaccayā pācittiyaṃ,",
  "tika-vin01t2:1362_1": "kulasaṅgahapaccayā dukkaṭaṃ.",
  "tika-vin01t2:1362_2": "Akappiyavohārenāti “idaṃ khaṇa,",
  "tika-vin01t2:1362_3": "idaṃ ropehī”tiādiakappiyavohārena.",
  "tika-vin01t2:1362_4": "Dukkaṭamevāti kulasaṅgahapaccayā dukkaṭaṃ.",
  "tika-vin01t2:1362_5": "Ubhayatthāti kappiyākappiyapathaviyaṃ.",
  "tika-vin01t2:1362_6": "Sabbatthāti kulasaṅgahaparibhogaārāmādiatthāya ropite.",
  "tika-vin01t2:1362_7": "Dukkaṭampīti na kevalaṃ pācittiyameva.",
  "tika-vin01t2:1362_8": "Kappiyenāti kappiyena udakena.",
  "tika-vin01t2:1362_9": "Tesaṃyeva dvinnanti kuladūsanaparibhogānaṃ.",
  "tika-vin01t2:1362_10": "Dukkaṭanti kulasaṅgahatthāya sayaṃ siñcane kappiyavohārena akappiyavohārena vā siñcāpane ca dukkaṭaṃ,",
  "tika-vin01t2:1362_11": "paribhogatthāya pana sayaṃ siñcane akappiyavohārena siñcāpane ca dukkaṭaṃ.",
  "tika-vin01t2:1362_12": "Āpattibahulatā veditabbāti ettha sayaṃ siñcane dhārāpacchedagaṇanāya āpattigaṇanā veditabbā.",
  "tika-vin01t2:1362_13": "Siñcāpane pana punappunaṃ āṇāpentassa vācāya vācāya āpatti,",
  "tika-vin01t2:1362_14": "sakiṃ āṇattassa bahūnaṃ siñcanepi ekāva.",
  "tika-vin01t2:1363_0": "Dukkaṭapācittiyānīti kulasaṅgahapaccayā dukkaṭaṃ,",
  "tika-vin01t2:1363_1": "bhūtagāmapātabyatāya pācittiyaṃ.",
  "tika-vin01t2:1363_2": "Aññatthāti vatthupūjādiatthāya ocinane.",
  "tika-vin01t2:1363_3": "Sakiṃ āṇattoti akappiyavohārena āṇatto.",
  "tika-vin01t2:1363_4": "Pācittiyamevāti akappiyavacanena āṇattattā pācittiyaṃ.",
  "tika-vin01t2:1363_5": "Kappiyavacanena pana vatthupūjādiatthāya ocināpentassa anāpattiyeva.",
  "tika-vin01t2:1364_0": "Ganthanena nibbattaṃ gantimaṃ.",
  "tika-vin01t2:1364_1": "Esa nayo sesesupi.",
  "tika-vin01t2:1364_2": "Na vaṭṭatīti kulasaṅgahatthāya vatthupūjādiatthāya vā vuttanayena karontassa ca kārāpentassa ca dukkaṭanti attho.",
  "tika-vin01t2:1364_3": "Purimanayenevāti “bhikkhussa vā”tiādinā vuttanayena.",
  "tika-vin01t2:1364_4": "Dhammāsanavitāne baddhakaṇṭakesu pupphāni vijjhitvā ṭhapentīti sambandho.",
  "tika-vin01t2:1364_5": "Uparūpari vijjhitvā chattasadisaṃ katvā āvuṇanato “chattātichattaṃ viyā”ti vuttaṃ.",
  "tika-vin01t2:1364_6": "“Kadalikkhandhamhī”tiādinā vuttaṃ sabbameva sandhāya “taṃ atioḷārikamevā”ti vuttaṃ,",
  "tika-vin01t2:1364_7": "sayaṃ karontassa akappiyavacaneneva kārāpentassa ca dukkaṭamevāti attho.",
  "tika-vin01t2:1364_8": "Pupphavijjhanatthanti vuttattā pupphāni vijjhituṃyeva kaṇṭakaṃ bandhituṃ na vaṭṭati,",
  "tika-vin01t2:1364_9": "pupphadāmādibandhanatthaṃ pana vaṭṭati.",
  "tika-vin01t2:1364_10": "Kaṇṭakampi bandhituṃ na vaṭṭatīti ca idaṃ aṭṭhakathācariyappamāṇena gahetabbaṃ.",
  "tika-vin01t2:1364_11": "Pavesetuṃ na vaṭṭatīti vuttattā pupphacchidde apavesetvā uparūpari ṭhapetuṃ vaṭṭati.",
  "tika-vin01t2:1364_12": "Jālamayaṃ vitānaṃ jālavitānaṃ.",
  "tika-vin01t2:1364_13": "Nāgadantakampi sacchiddakaṃyeva gahetabbaṃ.",
  "tika-vin01t2:1364_14": "Pupphapaṭicchakaṃ daṇḍādīhi katapupphādhāraṇaṃ,",
  "tika-vin01t2:1364_15": "tampi sacchiddameva idha vuttaṃ.",
  "tika-vin01t2:1364_16": "Asokapiṇḍiyāti asokapupphamañjarikāya.",
  "tika-vin01t2:1364_17": "“Dhammarajju nāma cetiyaṃ vā bodhiṃ vā pupphapavesanatthaṃ āvijjhitvā baddharajjū”ti mahāgaṇṭhipade majjhimagaṇṭhipade ca vuttaṃ,",
  "tika-vin01t2:1364_18": "tasmā tathābaddhāya rajjuyā cetiyassa ca antare pupphāni pavesetuṃ vaṭṭatīti viññāyati.",
  "tika-vin01t2:1364_19": "Gaṇṭhipade pana “dhammarajjunti sithilaṃ vaṭṭikaṃ rajjuṃ katvā bodhiṃ vā cetiyaṃ vā parikkhipitvā dhammāsane",
  "tika-vin01t2:1364_20": "vā lambitvā tattha pupphāni pavesentī”ti vuttaṃ,",
  "tika-vin01t2:1364_21": "tasmā sithilavaṭṭikāya rajjuyā antarepi pupphāni pavesetuṃ vaṭṭatīti viññāyati,",
  "tika-vin01t2:1364_22": "vīmaṃsitvā yuttataraṃ gahetabbaṃ.",
  "tika-vin01t2:1364_23": "Ubhayatthāpi panettha nevatthi virodhoti amhākaṃ khanti.",
  "tika-vin01t2:1365_0": "Matthakadāmanti dhammāsanādimatthake lambakadāmaṃ.",
  "tika-vin01t2:1365_1": "Pupphehi veṭhentīti pupphadāmena veṭhenti.",
  "tika-vin01t2:1365_2": "Tesaṃyevāti uppalādīnaṃyeva.",
  "tika-vin01t2:1365_3": "Vākena vā daṇḍakena vāti visuṃ acchinnena pupphasahiteneva vākena vā daṇḍakena vā.",
  "tika-vin01t2:1365_4": "Khandhe ṭhapitakāsāvassāti khandhe ṭhapitasaṅghāṭiṃ sandhāya vuttaṃ.",
  "tika-vin01t2:1365_5": "Tañhi tathā bandhituṃ sakkā bhaveyya.",
  "tika-vin01t2:1365_6": "Imināva aññampi tādisaṃ kāsāvaṃ vā vatthaṃ vā vuttanayena bandhitvā tattha pupphāni pakkhipituṃ vaṭṭatīti siddhaṃ.",
  "tika-vin01t2:1365_7": "Aṃsabhaṇḍikaṃ pasibbake pakkhittasadisattā veṭhimaṃ nāma na jātaṃ,",
  "tika-vin01t2:1365_8": "tasmā sithilabandhassa antarantarā pakkhipituṃ vaṭṭatīti vadanti.",
  "tika-vin01t2:1366_0": "Pupphapaṭe ca daṭṭhabbanti pupphapaṭaṃ karontassa dīghato pupphadāmassa haraṇapaccāharaṇavasena pūraṇaṃ sandhāya vuttaṃ.",
  "tika-vin01t2:1366_1": "Tiriyato haraṇaṃ pana vāyimaṃ nāma hoti,",
  "tika-vin01t2:1366_2": "na pūrimaṃ.",
  "tika-vin01t2:1366_3": "Purimaṭṭhānaṃ atikkāmetīti ettha “aphusāpetvāpi atikkāmentassa āpattiyevā”ti tīsupi gaṇṭhipadesu vuttaṃ.",
  "tika-vin01t2:1366_4": "“Purimaṭṭhānaṃ atikkāmetī”ti avisesena vuttattā taṃ yuttaṃ.",
  "tika-vin01t2:1366_5": "Keci pana “aññamaññaṃ aphusāpetvā anekakkhattuṃ parikkhipituṃ vaṭṭatī”ti vadantīti vuttaṃ,",
  "tika-vin01t2:1366_6": "tattha kāraṇaṃ na dissati.",
  "tika-vin01t2:1366_7": "Bandhituṃ vaṭṭatīti puppharahitāya suttakoṭiyā vākakoṭiyā vā bandhituṃ vaṭṭati.",
  "tika-vin01t2:1366_8": "Ekavāraṃ haritvā vā parikkhipitvā vāti idaṃ pubbe vuttacetiyādiparikkhepaṃ pupphapaṭakaraṇañca sandhāya vuttaṃ,",
  "tika-vin01t2:1366_9": "tasmā cetiyaṃ vā bodhiṃ vā parikkhipantena ekavāraṃ parikkhipitvā purimaṭṭhānaṃ sampatte aññassa dātabbaṃ,",
  "tika-vin01t2:1366_10": "tenapi ekavāraṃ parikkhipitvā tatheva kātabbaṃ.",
  "tika-vin01t2:1366_11": "Pupphapaṭaṃ karontena ca ekavāraṃ haritvā aññassa dātabbaṃ,",
  "tika-vin01t2:1366_12": "tenapi tatheva kātabbaṃ.",
  "tika-vin01t2:1366_13": "Sacepi dveyeva bhikkhū ubhosu passesu ṭhatvā pariyāyena haranti,",
  "tika-vin01t2:1366_14": "vaṭṭatiyevāti vadanti.",
  "tika-vin01t2:1367_0": "Pūritanti dīghato pasāraṇavasena pūritaṃ.",
  "tika-vin01t2:1367_1": "Vāyituṃ na labhatīti dīghato pasārite tiriyato haraṇaṃ vāyanaṃ nāma hotīti ekavārampi pupphaguṇaṃ tiriyato harituṃ na vaṭṭati.",
  "tika-vin01t2:1367_2": "Pupphāni ṭhapentenāti aganthitāni pākatikapupphāni ṭhapentena.",
  "tika-vin01t2:1367_3": "Pupphadāmaṃ pana pūjanatthāya bhūmiyaṃ ṭhapentena phusāpetvā vā aphusāpetvā vā diguṇaṃ katvā ṭhapetuṃ na vaṭṭatīti vadanti.",
  "tika-vin01t2:1367_4": "Ghaṭikadāmaolambakoti ante ghaṭikākārayutto yamakadāmaolambako.",
  "tika-vin01t2:1367_5": "Ekekaṃ pana dāmaṃ nikkhantasuttakoṭiyāva bandhitvā olambituṃ vaṭṭati,",
  "tika-vin01t2:1367_6": "pupphadāmadvayaṃ saṅghaṭitukāmenapi nikkhantasuttakoṭiyāva suttakoṭiṃ saṅghaṭituṃ vaṭṭati.",
  "tika-vin01t2:1367_7": "Aḍḍhacandākārena mālāguṇaparikkhepoti aḍḍhacandākārena mālāguṇassa punappunaṃ haraṇapaccāharaṇavasena pūretvā parikkhipanaṃ.",
  "tika-vin01t2:1367_8": "Teneva taṃ pūrime paviṭṭhaṃ,",
  "tika-vin01t2:1367_9": "tasmā etampi aḍḍhacandākāraṃ punappunaṃ haraṇapaccāharaṇavasena pūritaṃ na vaṭṭati.",
  "tika-vin01t2:1367_10": "Ekavāraṃ pana aḍḍhacandākārena mālāguṇaṃ harituṃ vaṭṭatīti vadanti.",
  "tika-vin01t2:1367_11": "Pupphadāmakaraṇanti ettha suttakoṭiyaṃ gahetvāpi ekato kātuṃ na vaṭṭatīti vadanti.",
  "tika-vin01t2:1367_12": "Geṇḍukakharapattadāmānaṃ paṭikkhittattā celādīhi katadāmampi na vaṭṭati akappiyānulomattāti vadanti.",
  "tika-vin01t2:1368_0": "“Lāsiyanāṭakaṃ nāṭentī”ti vatvā tameva pariyāyantarena dassetuṃ “recakaṃ dentī”ti vuttaṃ,",
  "tika-vin01t2:1368_1": "abhinayaṃ dassentīti attho,",
  "tika-vin01t2:1368_2": "attano adhippāyaṃ pakāsetvā “evaṃ naccitabba”nti paṭhamaṃ uṭṭhahitvā naccanākāraṃ dassentīti vuttaṃ hoti.",
  "tika-vin01t2:1368_3": "Keci pana “mukhe aṅguliyo pakkhipitvā saddaṃ karontā cakkamiva attānaṃ bhamayamānā recakaṃ denti nāmā”ti vadanti.",
  "tika-vin01t2:1368_4": "Ekekāya pantiyā aṭṭha aṭṭha padāni assāti aṭṭhapadaṃ.",
  "tika-vin01t2:1368_5": "“Aṭṭhāpada”ntipi paṭhanti.",
  "tika-vin01t2:1368_6": "Dasapadepi eseva nayo.",
  "tika-vin01t2:1368_7": "Padānīti ca sāriādīnaṃ patiṭṭhānaṭṭhānāni.",
  "tika-vin01t2:1368_8": "Dasapadaṃ nāma dvīhi pantīhi vīsatiyā padehi kīḷanajūtaṃ.",
  "tika-vin01t2:1368_9": "Ākāseyeva kīḷantīti “ayaṃ sārī asukapadaṃ mayā nītā,",
  "tika-vin01t2:1368_10": "ayaṃ asukapada”nti kevalaṃ mukheneva vadantā ākāseyeva jūtaṃ kīḷanti.",
  "tika-vin01t2:1368_11": "Jūtaphalaketi jūtamaṇḍale.",
  "tika-vin01t2:1368_12": "Pāsakakīḷāya kīḷantīti pāsakaṃ vuccati chasu passesu ekekaṃ yāva chakkaṃ dassetvā katakīḷanaṃ,",
  "tika-vin01t2:1368_13": "taṃ vaḍḍhetvā yathāladdhaekakādivasena sāriyo apanentā upanentā ca kīḷanti.",
  "tika-vin01t2:1368_14": "Ghaṭena kīḷā ghaṭikāti eke.",
  "tika-vin01t2:1369_0": "Mañjaṭṭhiyā vāti mañjaṭṭhirukkhasāraṃ gahetvā pakkakasāvaṃ sandhāya vadati.",
  "tika-vin01t2:1369_1": "Salākahatthanti tālahīrādīnaṃ kalāpassetaṃ adhivacanaṃ.",
  "tika-vin01t2:1369_2": "Bahūsu salākāsu visesarahitaṃ ekaṃ salākaṃ gahetvā tāsu pakkhipitvā puna taṃyeva uddharantā salākahatthena kīḷantīti keci.",
  "tika-vin01t2:1369_3": "Paṇṇena vaṃsākārena katā nāḷikā paṇṇanāḷikā.",
  "tika-vin01t2:1369_4": "Tenevāha “taṃ dhamantā”ti.",
  "tika-vin01t2:1369_5": "Pucchantassa mukhāgataṃ akkharaṃ gahetvā naṭṭhamuṭṭhilābhālābhādijānanakīḷā akkharikātipi vadanti.",
  "tika-vin01t2:1369_6": "Hatthisminti nimittatthe bhummaṃ,",
  "tika-vin01t2:1369_7": "hatthinimittasippeti attho.",
  "tika-vin01t2:1369_8": "Assasmintiādīsupi eseva nayo.",
  "tika-vin01t2:1369_9": "“Usseḷenti apphoṭentī”ti dvinnaṃ padānaṃ attho pākaṭoyevāti na vutto.",
  "tika-vin01t2:1369_10": "Tattha usseḷentīti mukhena usseḷanasaddaṃ pamuñcanti,",
  "tika-vin01t2:1369_11": "mahantaṃ katvā abyattasaddaṃ pavattentīti attho.",
  "tika-vin01t2:1369_12": "“Ajānaṃ saññaṃ dentā ajapālakā viya mukhena vātaṃ nicchārentā sukhumaṃ abyattanādaṃ pavattentī”tipi vadanti.",
  "tika-vin01t2:1369_13": "Apphoṭentīti bhujahatthasaṅghaṭṭanasaddaṃ pavattenti,",
  "tika-vin01t2:1369_14": "vāmahatthaṃ ure ṭhapetvā dakkhiṇena pāṇinā tattha tāḷanena saddaṃ karontīti attho.",
  "tika-vin01t2:1369_15": "Mukhaḍiṇḍimanti mukhabheriyā etaṃ adhivacanaṃ.",
  "tika-vin01t2:1370_0": "432.",
  "tika-vin01t2:1370_1": "Pasādāvahenāti pasādajananakena.",
  "tika-vin01t2:1370_2": "Abhikkamanaṃ abhikkantanti āha “gamanenā”ti.",
  "tika-vin01t2:1370_3": "Paṭikkamanaṃ paṭikkantaṃ.",
  "tika-vin01t2:1370_4": "Nivattanenāti nivattimattaṃ dasseti.",
  "tika-vin01t2:1370_5": "Nivattetvā pana gamanaṃ gamanameva.",
  "tika-vin01t2:1370_6": "Abhimukhaṃ lokitaṃ ālokitanti āha “purato dassanenā”ti.",
  "tika-vin01t2:1370_7": "Ito cito ca dassanenāti anudisāpekkhanaṃ dasseti.",
  "tika-vin01t2:1370_8": "Yaṃdisābhimukho gacchati tiṭṭhati nisīdati,",
  "tika-vin01t2:1370_9": "tadabhimukhaṃ pekkhanaṃ ālokitaṃ,",
  "tika-vin01t2:1370_10": "tadanugatadisālokanaṃ “vilokita”nti hi vuccati.",
  "tika-vin01t2:1370_11": "Aññānipi heṭṭhā upari pacchato pekkhanavasena olokitaullokitāpalokitāni nāma honti.",
  "tika-vin01t2:1370_12": "Tāni pana na samaṇasāruppāni appasādāvahāni,",
  "tika-vin01t2:1370_13": "tenevettha ālokitavilokitāneva gahitāni.",
  "tika-vin01t2:1370_14": "Tesanti samāse guṇībhūtānipi pabbāni parāmasati.",
  "tika-vin01t2:1370_15": "“Pabbasaṅkocanenā”ti hi vuttattā pabbāni tattha guṇībhūtāni saṅkocanassa padhānattā.",
  "tika-vin01t2:1370_16": "Satisampajaññehīti sātthakatādipariggāhikāya satiyā tathāpavattasampajaññena ca samantato pakārehi,",
  "tika-vin01t2:1370_17": "pakaṭṭhaṃ vā savisesaṃ jānātīti sampajāno,",
  "tika-vin01t2:1370_18": "tassa bhāvo sampajaññaṃ.",
  "tika-vin01t2:1370_19": "Tathāpavattañāṇassetaṃ adhivacanaṃ.",
  "tika-vin01t2:1370_20": "Abhisaṅkhatattāti sammā pavattitattā.",
  "tika-vin01t2:1370_21": "Heṭṭhākhittacakkhūti khandhaṃ anāmetvāva adhokhittacakkhu.",
  "tika-vin01t2:1370_22": "Khandhaṃ nāmetvā hi heṭṭhāvalokanaṃ na samaṇasāruppaṃ.",
  "tika-vin01t2:1370_23": "“Okkhittacakkhū”ti ca iminā yugamattadassitā vuttā.",
  "tika-vin01t2:1371_0": "Bondoti lolo mandadhātukoti attho.",
  "tika-vin01t2:1371_1": "Bhakuṭiṃ katvāti bhamukabhedaṃ katvā.",
  "tika-vin01t2:1371_2": "Sākhalyena yuttāti “tattha katamaṃ sākhalyaṃ?",
  "tika-vin01t2:1371_3": "Yā sā vācā nelā kaṇṇasukhā”tiādinā nayena vuttasākhalyena samannāgatā,",
  "tika-vin01t2:1371_4": "muduvacanāti attho.",
  "tika-vin01t2:1371_5": "Nelāti elaṃ vuccati doso,",
  "tika-vin01t2:1371_6": "nāssā elanti nelā,",
  "tika-vin01t2:1371_7": "niddosāti attho.",
  "tika-vin01t2:1371_8": "Kaṇṇasukhāti byañjanamadhuratāya kaṇṇānaṃ sukhā,",
  "tika-vin01t2:1371_9": "sūcinā vijjhanaṃ viya kaṇṇasūlaṃ na janeti.",
  "tika-vin01t2:1371_10": "Dānanibaddhānīti nibaddhadānāni.",
  "tika-vin01t2:1372_0": "“Sāriputtamoggallāne āmantesī”ti vatvā “gacchatha tumhe sāriputtā”ti vacanato “sāriputtā”ti idaṃ ekasesanayena",
  "tika-vin01t2:1372_1": "vuttanti ayamattho pākaṭoyevāti na vutto.",
  "tika-vin01t2:1372_2": "“Sāriputtā”ti hi idaṃ ekasesanayena vuttaṃ virūpekasesassapi icchitattā,",
  "tika-vin01t2:1372_3": "tenevettha bahuvacananiddeso katoti.",
  "tika-vin01t2:1372_4": "Saddhassa pasannassāti ratanattayassa saddhāya samannāgatassa tatoyeva ca pasannassa,",
  "tika-vin01t2:1372_5": "kammaphalasaddhāya vā samannāgatattā saddhassa ratanattayappasādabahulatāya pasannassa.",
  "tika-vin01t2:1373_0": "433.",
  "tika-vin01t2:1373_1": "Āpattiṃ ropetabbāti kuladūsakakammena āpannāpattiṃ ropetabbā.",
  "tika-vin01t2:1373_2": "Tasmiṃ vihāreti bahigāme vihāraṃ sandhāya vuttaṃ.",
  "tika-vin01t2:1373_3": "Antogāme vihāro pana “tasmiṃ gāme na vasitabba”nti imināva saṅgahito gāmaggahaṇeneva gahitattā.",
  "tika-vin01t2:1373_4": "“Tasmiṃ vihāre”ti vacanato tassa gāmassa sāmantā aññasmiṃ vihāre vasituṃ vaṭṭati.",
  "tika-vin01t2:1373_5": "Sāmantagāme piṇḍāya na caritabbanti tasmiṃ vihāre vāsassa paṭikkhittattā yadi tattha vasati,",
  "tika-vin01t2:1373_6": "tena sāmantagāmepi piṇḍāya na caritabbanti adhippāyo.",
  "tika-vin01t2:1373_7": "Tasmiṃ gāme piṇḍāya na caritabbanti yasmiṃ gāme kuladūsakakammaṃ kataṃ,",
  "tika-vin01t2:1373_8": "tasmiṃ gāme na caritabbaṃ.",
  "tika-vin01t2:1373_9": "Yasmiñhi gāme vā nigame vā kuladūsakakammaṃ kataṃ,",
  "tika-vin01t2:1373_10": "yasmiñca vihāre vasati,",
  "tika-vin01t2:1373_11": "neva tasmiṃ gāme vā nigame vā carituṃ labbhati,",
  "tika-vin01t2:1373_12": "na vihāre vasituṃ.",
  "tika-vin01t2:1373_13": "Sāmantavihāre vasantena pana sāmantagāme carituṃ vaṭṭati tattha vāsassa appaṭikkhittattā.",
  "tika-vin01t2:1374_0": "435.",
  "tika-vin01t2:1374_1": "Aṭṭhārasa vattānīti “na upasampādetabbaṃ,",
  "tika-vin01t2:1374_2": "na nissayo dātabbo,",
  "tika-vin01t2:1374_3": "na sāmaṇero upaṭṭhāpetabbo,",
  "tika-vin01t2:1374_4": "na bhikkhunovādakasammuti sāditabbā,",
  "tika-vin01t2:1374_5": "sammatena bhikkhuniyo na ovaditabbā,",
  "tika-vin01t2:1374_6": "yāya āpattiyā saṅghena pabbājanīyakammaṃ kataṃ hoti,",
  "tika-vin01t2:1374_7": "na sā āpatti āpajjitabbā aññā vā tādisikā tato vā pāpiṭṭhatarā,",
  "tika-vin01t2:1374_8": "kammaṃ na garahitabbaṃ,",
  "tika-vin01t2:1374_9": "kammikā na garahitabbā,",
  "tika-vin01t2:1374_10": "na pakatattassa bhikkhuno uposatho ṭhapetabbo,",
  "tika-vin01t2:1374_11": "na pavāraṇā ṭhapetabbā,",
  "tika-vin01t2:1374_12": "na savacanīyaṃ kātabbaṃ,",
  "tika-vin01t2:1374_13": "na anuvādo ṭhapetabbo,",
  "tika-vin01t2:1374_14": "na okāso kāretabbo,",
  "tika-vin01t2:1374_15": "na codetabbo,",
  "tika-vin01t2:1374_16": "na sāretabbo,",
  "tika-vin01t2:1374_17": "na bhikkhūhi sampayojetabba”nti evamāgatāni aṭṭhārasa vattāni.",
  "tika-vin01t2:1375_0": "Assajipunabbasukappadhānā assajipunabbasukāti vuttā sahacaraṇañāyena.",
  "tika-vin01t2:1375_1": "Anulomapaṭipadaṃ appaṭipajjanatāyāti yathāpaññattasammāvattasaṅkhātaṃ anulomapaṭipadaṃ appaṭipajjanatāya,",
  "tika-vin01t2:1375_2": "yena vattena ciṇṇena saṅgho anulomiko hoti,",
  "tika-vin01t2:1375_3": "tasmiṃ avattanatoti vuttaṃ hoti.",
  "tika-vin01t2:1375_4": "Na pannalomā hontīti patitalomā na honti,",
  "tika-vin01t2:1375_5": "anukūlavuttino na hontīti attho.",
  "tika-vin01t2:1375_6": "Nittharaṇamaggaṃ na paṭipajjantīti anulomavattasaṅkhātaṃ nittharaṇūpāyaṃ na paṭipajjanti,",
  "tika-vin01t2:1375_7": "yena vattena ciṇṇena sāpattikabhāvato nittiṇṇā honti,",
  "tika-vin01t2:1375_8": "tasmiṃ nittharaṇakavattasmiṃ na vattanti,",
  "tika-vin01t2:1375_9": "āpattivuṭṭhānatthaṃ turitaturitā chandajātā na hontīti vuttaṃ hoti.",
  "tika-vin01t2:1375_10": "Dasahi akkosavatthūhīti jātināmagottakammasippaābādhaliṅgakilesaāpattihīnasaṅkhātehidasahi akkosakāraṇehi.",
  "tika-vin01t2:1375_11": "Chandagāmitā pāpentītiādīsu ya-",
  "tika-vin01t2:1375_12": "kāro “sayaṃ abhiññā”tiādīsu viya luttaniddiṭṭhoti āha “chandagāmitāyapi pāpentī”tiādi.",
  "tika-vin01t2:1375_13": "Tesanti assajipunabbasukānaṃ gaṇapāmokkhānaṃ.",
  "tika-vin01t2:1376_0": "436- 437.",
  "tika-vin01t2:1376_1": "Nigamassa apākaṭattā taṃ dassetuṃ “tatthā”tiādimāha.",
  "tika-vin01t2:1376_2": "Parasantakaṃ deti,",
  "tika-vin01t2:1376_3": "dukkaṭamevāti vissāsaggāhena parasantakaṃ gahetvā dentaṃ sandhāya vuttaṃ.",
  "tika-vin01t2:1376_4": "Tañca kho vatthupūjanatthāyāti mātāpitūnampi dentena vatthupūjanatthāya eva dātabbanti dasseti.",
  "tika-vin01t2:1376_5": "“Maṇḍanatthāya pana sivaliṅgādipūjanatthāyāti ettakameva vuttattā imaṃ vikkiṇitvā jīvikampi kappessantīti mātuādīnaṃ dātuṃ vaṭṭatī”ti vadanti.",
  "tika-vin01t2:1376_6": "Kassacipīti ñātakassa aññātakassa vā kassacipi.",
  "tika-vin01t2:1376_7": "Ñātisāmaṇerehevāti anucchavikattā vuttaṃ.",
  "tika-vin01t2:1376_8": "Sampattānaṃ sāmaṇerānaṃ upaḍḍhabhāgaṃ dātuṃ vaṭṭatīti saṅghikassa lābhassa upacārasīmagatānaṃ sāmaṇerānampi",
  "tika-vin01t2:1376_9": "santakattā tesampi upaḍḍhabhāgo labbhatevāti katvā vuttaṃ.",
  "tika-vin01t2:1376_10": "Cūḷakanti upaḍḍhabhāgatopi upaḍḍhaṃ.",
  "tika-vin01t2:1376_11": "Catutthabhāgassetaṃ adhivacanaṃ.",
  "tika-vin01t2:1377_0": "“Sāmaṇerā…pe…",
  "tika-vin01t2:1377_1": "ṭhapentī”ti idaṃ vassaggena abhājiyaṃ sandhāya vuttaṃ.",
  "tika-vin01t2:1377_2": "Tattha tatthāti magge vā cetiyaṅgaṇe vā.",
  "tika-vin01t2:1377_3": "Dāpetuṃ na labhantīti sāmaṇerehi dāpetuṃ ananucchavikattā vuttaṃ.",
  "tika-vin01t2:1377_4": "Na hi taṃ pupphadānaṃ nāma siyā.",
  "tika-vin01t2:1377_5": "Yadi hi tathā āgatānaṃ tesaṃ dānaṃ pupphadānaṃ bhaveyya,",
  "tika-vin01t2:1377_6": "sāmaṇerehipi dātuṃ na labbheyya.",
  "tika-vin01t2:1377_7": "Sayamevāti sāmaṇerā sayameva.",
  "tika-vin01t2:1377_8": "Yāgubhattādīni ādāyāti idaṃ bhikkhūnaṃ atthāya yāgubhattādisampādanaṃ sandhāya vuttattā “na vaṭṭatī”ti avisesena vuttaṃ.",
  "tika-vin01t2:1378_0": "Vuttanayenevāti mātāpitūnaṃ tāva haritvāpi harāpetvāpi pakkositvāpi pakkosāpetvāpi dātuṃ vaṭṭati,",
  "tika-vin01t2:1378_1": "sesañātakānaṃ pakkosāpetvāva.",
  "tika-vin01t2:1378_2": "Mātāpitūnañca harāpentena ñātisāmaṇereheva harāpetabbaṃ,",
  "tika-vin01t2:1378_3": "itare pana yadi sayameva icchanti,",
  "tika-vin01t2:1378_4": "vaṭṭatīti imaṃ pupphe vuttanayaṃ phalepi atidisati,",
  "tika-vin01t2:1378_5": "tasmā phalampi mātāpitūnaṃ haraṇaharāpanādinā dātuṃ vaṭṭati,",
  "tika-vin01t2:1378_6": "sesañātīnaṃ pakkosāpetvāva.",
  "tika-vin01t2:1378_7": "Idāni “yo haritvā vā harāpetvā vā…pe…",
  "tika-vin01t2:1378_8": "issaravatāya dadato thullaccaya”nti imaṃ pupphe vuttanayaṃ phalepi saṅkhipitvā dassento “kulasaṅgahatthāya panā”tiādimāha.",
  "tika-vin01t2:1378_9": "Khīṇaparibbayānanti āgantuke sandhāya vuttaṃ.",
  "tika-vin01t2:1378_10": "Phalaparicchedena vāti “ettakāni phalāni dātabbānī”ti evaṃ phalaparicchedena vā.",
  "tika-vin01t2:1378_11": "Rukkhaparicchedena vāti “imehi rukkhehi dātabbānī”ti evaṃ rukkhaparicchedena vā.",
  "tika-vin01t2:1378_12": "Paricchinnesupi rukkhesu “idha phalāni sundarāni,",
  "tika-vin01t2:1378_13": "ito gaṇhathā”ti vadantena kulasaṅgaho kato nāma hotīti āha “evaṃ pana na vattabba”nti.",
  "tika-vin01t2:1379_0": "Rukkhacchallīti rukkhattaco.",
  "tika-vin01t2:1379_1": "Tesaṃ tesaṃ gihīnaṃ gāmantaradesantarādīsu sāsanapaṭisāsanaharaṇaṃ jaṅghapesanikaṃ.",
  "tika-vin01t2:1379_2": "Tenāha “gihīnaṃ dūteyyaṃ sāsanaharaṇakamma”nti.",
  "tika-vin01t2:1379_3": "Dūtassa kammaṃ dūteyyaṃ.",
  "tika-vin01t2:1379_4": "Paṭhamaṃ sāsanaṃ aggahetvāpi…pe…",
  "tika-vin01t2:1379_5": "pade pade dukkaṭanti idaṃ tassa sāsanaṃ ārocessāmīti iminā adhippāyena gamanaṃ sandhāya vuttaṃ,",
  "tika-vin01t2:1379_6": "tassa pana sāsanaṃ paṭikkhipitvā sayameva kāruññe ṭhito gantvā attano patirūpaṃ sāsanaṃ āroceti, anāpatti.",
  "tika-vin01t2:1379_7": "Pubbe vuttappakāranti “mama vacanena bhagavato pāde vandathā”tiādinā vuttappakāraṃ sikkhāpade paṭhamaṃ vuttaṃ.",
  "tika-vin01t2:1379_8": "Pakkamatāyasmāti idaṃ pabbājanīyakammavasena vuttaṃ.",
  "tika-vin01t2:1379_9": "Puna pakkamatāyasmāti idaṃ pana pabbājanīyakammakatassa vattavasena vuttaṃ.",
  "tika-vin01t2:1379_10": "Paṭhamasaṅghabhedasadisānevāti ettha aṅgesupi yathā tattha parakkamanaṃ,",
  "tika-vin01t2:1379_11": "evaṃ idha chandādīhi pāpanaṃ daṭṭhabbaṃ.",
  "tika-vin01t2:1379_12": "Sesaṃ tādisamevāti.",
  "tika-vin01t2:1380_0": "Kuladūsakasikkhāpadavaṇṇanā niṭṭhitā.",
  "tika-vin01t2:1381_0": "Nigamanavaṇṇanā",
  "tika-vin01t2:1382_0": "442.",
  "tika-vin01t2:1382_1": "Paṭhamaṃ āpatti āpajjanaṃ etesanti paṭhamāpattikā.",
  "tika-vin01t2:1382_2": "Tattakāni ahānīti paṭicchāditadivasato paṭṭhāya yāva ārocitadivaso,",
  "tika-vin01t2:1382_3": "tāva divasapakkhamāsasaṃvaccharavasena yattako kālo atikkanto,",
  "tika-vin01t2:1382_4": "tattakaṃ kālanti attho.",
  "tika-vin01t2:1382_5": "Akāmena avasenāti ettha appaṭikammakatāya āpattiyā saggamokkhāvaraṇabhāvato anicchantenapi parivasitabbanti adhippāyo.",
  "tika-vin01t2:1382_6": "Avhātabboti abbhānakammavasena pakkositabbo.",
  "tika-vin01t2:1382_7": "Te ca bhikkhū gārayhāti ettha ye ūnabhāvaṃ ñatvā abbhenti,",
  "tika-vin01t2:1382_8": "te bhikkhū ca garahitabbā sātisārā sadosā,",
  "tika-vin01t2:1382_9": "dukkaṭaṃ āpajjantīti ayamattho pākaṭoyevāti na vutto.",
  "tika-vin01t2:1382_10": "Sāmīcīti vattaṃ.",
  "tika-vin01t2:1383_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1384_0": "Terasakavaṇṇanā niṭṭhitā.",
  "tika-vin01t2:1385_0": "3. Aniyatakaṇḍaṃ",
  "tika-vin01t2:1386_0": "1. Paṭhamaaniyatasikkhāpadavaṇṇanā",
  "tika-vin01t2:1387_0": "443.",
  "tika-vin01t2:1387_1": "Puttasaddena sāmaññaniddesato ekasesanayena vā puttīpi gahitāti āha “bahū dhītaro cā”ti.",
  "tika-vin01t2:1387_2": "Dānappadānesūti khuddakesu ceva mahantesu ca dānesu.",
  "tika-vin01t2:1387_3": "Chaṇaṃ nāma attano gehe kattabbamaṅgalanti āha “āvāhavivāhamaṅgalādīsū”ti.",
  "tika-vin01t2:1387_4": "Ettha ādi-",
  "tika-vin01t2:1387_5": "saddena phagguṇamāsādīsu uttaraphagguṇādiabhilakkhitadivasesu saparijanānaṃ manussānaṃ maṅgalakaraṇampi saṅgaṇhāti.",
  "tika-vin01t2:1387_6": "Antarussavesūti mahussavassa antarantarā pavattitaussavesu.",
  "tika-vin01t2:1387_7": "Āsāḷhīpavāraṇanakkhattādīsūti ettha nakkhattasaddo paccekaṃ yojetabbo.",
  "tika-vin01t2:1387_8": "Tattha āsāḷhīnakkhattanti vassūpagamanapūjādivasaṃ sandhāya vuttaṃ,",
  "tika-vin01t2:1387_9": "pavāraṇanakkhattanti pavāraṇapūjādivasaṃ sandhāya. Ādi-",
  "tika-vin01t2:1387_10": "saddena yasmiṃ nakkhatte gāmanigamavāsino tayo satta vā divase nakkhattaghosanaṃ katvā yathāvibhavaṃ",
  "tika-vin01t2:1387_11": "alaṅkatapaṭiyattā bhoge paribhuñjantā nakkhattakīḷaṃ kīḷanti,",
  "tika-vin01t2:1387_12": "tampi saṅgaṇhāti.",
  "tika-vin01t2:1387_13": "Imepi dārakāti attano dārake sandhāya vadanti.",
  "tika-vin01t2:1387_14": "Tadanantaranti bhikkhūnaṃ bhojanānantaraṃ.",
  "tika-vin01t2:1388_0": "444- 445.",
  "tika-vin01t2:1388_1": "Taṃ kammanti taṃ ajjhācārakammaṃ.",
  "tika-vin01t2:1388_2": "Bhikkhu nisinneti ettha bhikkhūti bhummatthe paccattavacanaṃ,",
  "tika-vin01t2:1388_3": "bhummavacanassa vā lopaṃ katvā niddesoti āha “bhikkhumhi nisinne”ti.",
  "tika-vin01t2:1388_4": "Pāḷiyaṃ “sotassa raho”ti idaṃ atthuddhāravasena vuttaṃ,",
  "tika-vin01t2:1388_5": "“paṭicchanne āsane”ti pana vacanato “sakkā hoti methunaṃ dhammaṃ paṭisevitu”nti ca vuttattā cakkhussa",
  "tika-vin01t2:1388_6": "raho idhādhippetoti dassetuṃ “kiñcāpī”tiādi vuttaṃ.",
  "tika-vin01t2:1388_7": "Paricchedo veditabboti raho nisajjāpattiyā paricchedo vavatthānaṃ veditabbaṃ.",
  "tika-vin01t2:1388_8": "Idāni cakkhussa raheneva āpattiṃ paricchinditvā dassento “sacepi hī”tiādimāha.",
  "tika-vin01t2:1388_9": "Pihitakavāṭassāti iminā paṭicchannabhāvato cakkhussa rahosabbhāvaṃ dasseti.",
  "tika-vin01t2:1388_10": "Apihitakavāṭassāti iminā appaṭicchannabhāvaṃ dasseti.",
  "tika-vin01t2:1388_11": "Appaṭicchanne ca dutiyasikkhāpade āgatanayena sotassa rahavasenapi paricchedo veditabboti āha “antodvādasahatthepi okāse”ti.",
  "tika-vin01t2:1388_12": "“Antodvādasahatthe”ti hi idaṃ sotassa rahābhāvaṃ sandhāya vuttaṃ.",
  "tika-vin01t2:1388_13": "Yadi hi cakkhusseva rahābhāvaṃ sandhāya vadeyya,",
  "tika-vin01t2:1388_14": "“antodvādasahatthe”ti na vadeyya appaṭicchanne tato dūratare nisinnepi cakkhussa rahāsambhavato.",
  "tika-vin01t2:1388_15": "Yasmā nisīditvā niddāyanto kapimiddhapareto kañci kālaṃ cakkhūni ummīleti,",
  "tika-vin01t2:1388_16": "kañci kālaṃ nimīleti,",
  "tika-vin01t2:1388_17": "na ca mahāniddaṃ okkamati,",
  "tika-vin01t2:1388_18": "tasmā “niddāyantopi anāpattiṃ karotī”ti vuttaṃ.",
  "tika-vin01t2:1388_19": "Nipajjitvā niddāyanto pana tādiso na hotīti āha “nipajjitvā niddāyanto na karotī”ti,",
  "tika-vin01t2:1388_20": "anāpattiṃ na karotīti attho.",
  "tika-vin01t2:1389_0": "Paṭiladdhasotāpattiphalāti antimaparicchedato ariyasāvikaṃ dasseti.",
  "tika-vin01t2:1389_1": "Paṭividdhacatusaccāti sotāpattimaggena paṭividdhacatusaccā.",
  "tika-vin01t2:1389_2": "Tiṇṇaṃ dhammānaṃ aññatarena kāretabboti nisajjaṃ paṭijānamānassa tiṇṇaṃ dhammānaṃ aññatarasamāyogo hotiyevāti vuttaṃ.",
  "tika-vin01t2:1389_3": "Pārājikena pana saṅghādisesena ca pācittiyena ca tenākārena nisajjaṃ paṭijānamānova kāretabbo.",
  "tika-vin01t2:1389_4": "Na appaṭijānamānoti alajjīpi appaṭijānamāno āpattiyā na kāretabboti avisesena vuttaṃ.",
  "tika-vin01t2:1389_5": "So hi yāva na paṭijānāti,",
  "tika-vin01t2:1389_6": "tāva neva suddho,",
  "tika-vin01t2:1389_7": "na asuddhoti vā vattabbo,",
  "tika-vin01t2:1389_8": "vattānusandhinā pana kāretabbo.",
  "tika-vin01t2:1389_9": "Vuttañhetaṃ –",
  "tika-vin01t2:1390_0": "“Paṭiññā lajjīsu katā, alajjīsu evaṃ na vijjati;",
  "tika-vin01t2:1391_0": "Bahumpi alajjī bhāseyya, vattānusandhitena kāraye”ti. ;",
  "tika-vin01t2:1392_0": "Yena vā sā saddheyyavacasā upāsikā vadeyya,",
  "tika-vin01t2:1392_1": "tena so bhikkhu kāretabboti ettha “paṭijānamāno”ti avuttepi adhikārattā “paṭijānamānova tena so bhikkhu kāretabbo”ti vuttaṃ.",
  "tika-vin01t2:1392_2": "Tathārūpāya upāsikāya vacanena aññathattābhāvato diṭṭhaṃ nāma tathāpi hoti,",
  "tika-vin01t2:1392_3": "aññathāpi hotīti dassanena aññathattasambhavaṃ dasseti.",
  "tika-vin01t2:1392_4": "Evaṃ mahiddhikā nāma…pe…",
  "tika-vin01t2:1392_5": "vadāpethāti idaṃ “evaṃ mahiddhikāpi tumhe evarūpe āsaṅkanīye ṭhāne kasmā anupaparikkhitvā nisinnattha,",
  "tika-vin01t2:1392_6": "tumhādisehi nāma antaraghare nisīdantehi upaparikkhitvā patirūpe ṭhāne nisīditabba”nti theraṃ ovadanto āha,",
  "tika-vin01t2:1392_7": "na pana asaddahanto.",
  "tika-vin01t2:1392_8": "Thero attano anupaparikkhitvā anisinnabhāvaṃ dassento “antaragharasseveso āvuso doso”ti āha.",
  "tika-vin01t2:1392_9": "Evamakāsinti attano nigūhitabbampi guṇaṃ pakāsento evaṃ viya iddhipāṭihāriyaṃ akāsiṃ.",
  "tika-vin01t2:1392_10": "Rakkheyyāsi manti “mā maṃ aññepi evaṃ jānantū”ti attano guṇaṃ ajānāpetukāmo vadati.",
  "tika-vin01t2:1393_0": "446- 451.",
  "tika-vin01t2:1393_1": "Mātugāmassa methunaṃ dhammaṃ paṭisevantoti ettha “magge”ti pāṭhaseso daṭṭhabboti āha “mātugāmassa magge”ti.",
  "tika-vin01t2:1393_2": "Raho nisajjassādassa asatipi methunarāgabhāve tappaṭibaddhakilesattā vuttaṃ “methunadhammasannissitakileso vuccatī”ti,",
  "tika-vin01t2:1393_3": "teneva sannissitaggahaṇaṃ kataṃ.",
  "tika-vin01t2:1393_4": "Taṃ sandhāya agatepi asuddhacittena gatattā “assāde uppanne pācittiya”nti vuttaṃ.",
  "tika-vin01t2:1393_5": "Rahassādo uppajjati anāpattīti suddhacittena gantvā nisinnattā cittuppādamattenettha āpatti na hotīti vuttaṃ.",
  "tika-vin01t2:1393_6": "Ayaṃ dhammo aniyatoti ettha tiṇṇaṃ āpattīnaṃ yaṃ āpattiṃ vā vatthuṃ vā paṭijānāti,",
  "tika-vin01t2:1393_7": "tassa vasena kāretabbatāya aniyatoti ayamattho pākaṭoyevāti na vutto.",
  "tika-vin01t2:1393_8": "Yaṃ āpattiṃ paṭijānāti,",
  "tika-vin01t2:1393_9": "tassā vasenettha aṅgabhedo veditabbo.",
  "tika-vin01t2:1394_0": "Paṭhamaaniyatasikkhāpadavaṇṇanā niṭṭhitā.",
  "tika-vin01t2:1395_0": "2. Dutiyaaniyatasikkhāpadavaṇṇanā",
  "tika-vin01t2:1396_0": "452.",
  "tika-vin01t2:1396_1": "“Eko”ti vuttattā “nisajjaṃ kappetuṃ paṭikkhitta”nti iminā sambandho na ghaṭatīti āha “yaṃ eko…pe…",
  "tika-vin01t2:1396_2": "sambandho veditabbo”ti.",
  "tika-vin01t2:1396_3": "Etaṃ paccattavacananti “eko”ti idaṃ paccattavacanaṃ.",
  "tika-vin01t2:1397_0": "453.",
  "tika-vin01t2:1397_1": "Bahi parikkhittanti bahi pākārādinā parikkhittaṃ.",
  "tika-vin01t2:1397_2": "Pariveṇaṅgaṇanti pariveṇamāḷakaṃ sandhāya vuttaṃ.",
  "tika-vin01t2:1397_3": "Itthīpi purisopīti ettha paṭhame kasmā itthisatampi anāpattiṃ na karoti,",
  "tika-vin01t2:1397_4": "idha ekāpi kasmā anāpattiṃ karotīti? Vuccate –",
  "tika-vin01t2:1397_5": "paṭhamasikkhāpadaṃ “sakkā hoti methunaṃ dhammaṃ paṭisevitu”nti vuttattā methunadhammavasena āgataṃ,",
  "tika-vin01t2:1397_6": "na ca methunassa mātugāmo dutiyo hoti.",
  "tika-vin01t2:1397_7": "Itthiyo hi aññamaññissā vajjaṃ paṭicchādenti,",
  "tika-vin01t2:1397_8": "teneva vesāliyaṃ mahāvane dvāraṃ vivaritvā nipanne bhikkhumhi sambahulā itthiyo yāvadatthaṃ katvā pakkamiṃsu,",
  "tika-vin01t2:1397_9": "tasmā tattha “itthisatampi anāpattiṃ na karotī”ti vuttaṃ.",
  "tika-vin01t2:1397_10": "Idaṃ pana sikkhāpadaṃ duṭṭhullavācāvasena āgataṃ “alañca kho hoti mātugāmaṃ duṭṭhullāhi vācāhi obhāsitu”nti vuttattā.",
  "tika-vin01t2:1397_11": "Duṭṭhullavācañca sutvā mātugāmopi na paṭicchādeti.",
  "tika-vin01t2:1397_12": "Teneva duṭṭhullavācāsikkhāpade yā tā itthiyo hirimanā,",
  "tika-vin01t2:1397_13": "tā nikkhamitvā bhikkhū ujjhāpesuṃ,",
  "tika-vin01t2:1397_14": "tasmā idha “itthīpi anāpattiṃ karotī”ti vuttaṃ.",
  "tika-vin01t2:1397_15": "Idha appaṭicchannattā itthīpi anāpattiṃ karoti,",
  "tika-vin01t2:1397_16": "tattha paṭicchannattā itthisatampi anāpattiṃ na karotīti ca vadanti.",
  "tika-vin01t2:1398_0": "Kāyasaṃsaggavasena anandho vutto,",
  "tika-vin01t2:1398_1": "duṭṭhullavācāvasena abadhiro.",
  "tika-vin01t2:1398_2": "Antodvādasahatthe okāseti sotassa rahābhāvo vutto,",
  "tika-vin01t2:1398_3": "etena “sotassa raho dvādasahatthena paricchinditabbo”ti dasseti.",
  "tika-vin01t2:1398_4": "Tasmā dvādasahatthato bahi nisinno anāpattiṃ na karoti satipi cakkhussa rahābhāve sotassa rahasabbhāvato.",
  "tika-vin01t2:1398_5": "Imasmiñhi sikkhāpade appaṭicchannattā sotassa rahoyeva adhippeto.",
  "tika-vin01t2:1398_6": "Pāḷiyaṃ pana “cakkhussa raho”ti atthuddhāravasena vuttaṃ.",
  "tika-vin01t2:1398_7": "Kenaci pana “dvepi rahā idha adhippetā”ti vuttaṃ,",
  "tika-vin01t2:1398_8": "taṃ na gahetabbaṃ.",
  "tika-vin01t2:1398_9": "Na hi appaṭicchanne okāse cakkhussa raho sambhavati dvādasahatthato bahi dassanavisaye dūratare nisinnassapi daṭṭhuṃ sakkuṇeyyabhāvato.",
  "tika-vin01t2:1398_10": "Niddāyantopīti iminā “nipajjitvā niddāyantopi gahitoyevā”ti tīsupi gaṇṭhipadesu vuttaṃ.",
  "tika-vin01t2:1398_11": "“Nipajjitvā niddāyantepi satipi cakkhussa rahe abadhirattā sotassa raho natthī”ti gaṇṭhipadakārānaṃ adhippāyo.",
  "tika-vin01t2:1398_12": "Yathā pana nipajjitvā niddāyanto andho viya kiñci na passatīti cakkhussa raho sambhavati,",
  "tika-vin01t2:1398_13": "tathā badhiro viya kiñci saddaṃ na suṇātīti sotassa rahopi sambhavatīti sakkā vattuṃ.",
  "tika-vin01t2:1398_14": "Aṭṭhakathāyañca ṭhito vā nisinno vāti ettakameva vuttaṃ,",
  "tika-vin01t2:1398_15": "paṭhamasikkhāpade viya “nipajjitvā niddāyantopi anāpattiṃ na karotī”ti idaṃ pana na vuttaṃ,",
  "tika-vin01t2:1398_16": "tasmā vīmaṃsitvā yathā na virujjhati,",
  "tika-vin01t2:1398_17": "tathā gahetabbaṃ.",
  "tika-vin01t2:1399_0": "Sotassa rahasseva idhādhippetattā “badhiro pana cakkhumāpī”ti vuttaṃ.",
  "tika-vin01t2:1399_1": "Andhassa appaṭicchannampi paṭicchannapakkhaṃ bhajatīti paṭhamasikkhāpadassa visayattā vuttaṃ “andho vā abadhiropi na karotī”ti.",
  "tika-vin01t2:1399_2": "Yatheva hi tattha apihitakavāṭassa gabbhassa anto samīpepi ṭhito andho anāpattiṃ na karoti,",
  "tika-vin01t2:1399_3": "evamayampīti daṭṭhabbaṃ.",
  "tika-vin01t2:1399_4": "Ubhayatthāpīti dvīsupi aniyatesu.",
  "tika-vin01t2:1399_5": "Yasmā dvīhi sikkhāpadehi udāyittheraṃ ārabbha visuṃ paññattā kāci āpatti nāma natthi,",
  "tika-vin01t2:1399_6": "tasmā tassa tassa sikkhāpadassa ādikammike sandhāya ādikammikānaṃ anāpatti vuttā.",
  "tika-vin01t2:1399_7": "Upanandattherādayo hi raho nisajjādīnaṃ ādikammikā.",
  "tika-vin01t2:1399_8": "Bhagavatā pana paṭhamaṃ paññattasikkhāpadāniyeva gahetvā upanandavatthusmiṃ aniyatakkamo dassito.",
  "tika-vin01t2:1399_9": "Yadi imehi sikkhāpadehi visuṃ paññattā āpatti nāma natthi,",
  "tika-vin01t2:1399_10": "atha kasmā bhagavatā aniyatadvayaṃ paññattanti?",
  "tika-vin01t2:1399_11": "Evarūpāyapi upāsikāya vuccamāno paṭijānamānoyeva āpattiyā kāretabbo,",
  "tika-vin01t2:1399_12": "na appaṭijānamānoti dassentena bhagavatā yāya kāyaci āpattiyā yena kenaci codite paṭiññātakaraṇaṃyeva daḷhaṃ katvā vinayavinicchayalakkhaṇaṃ ṭhapitaṃ.",
  "tika-vin01t2:1399_13": "Atha bhikkhunīnaṃ aniyataṃ kasmā na vuttanti?",
  "tika-vin01t2:1399_14": "Idameva lakkhaṇaṃ sabbattha anugatanti na vuttaṃ.",
  "tika-vin01t2:1400_0": "Dutiyaaniyatasikkhāpadavaṇṇanā niṭṭhitā.",
  "tika-vin01t2:1401_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1402_0": "Aniyatavaṇṇanā niṭṭhitā.",
  "tika-vin01t2:1403_0": "4. Nissaggiyakaṇḍaṃ",
  "tika-vin01t2:1404_0": "1. Cīvaravaggo",
  "tika-vin01t2:1405_0": "1. Paṭhamakathinasikkhāpadavaṇṇanā",
  "tika-vin01t2:1406_0": "459.",
  "tika-vin01t2:1406_1": "Samitāvināti samitapāpena.",
  "tika-vin01t2:1406_2": "Gotamake cetiyeti gotamayakkhassa cetiyaṭṭhāne katavihāro vuccati.",
  "tika-vin01t2:1406_3": "Paribhuñjituṃ anuññātaṃ hotīti bhagavatā gahapaticīvare anuññāte bahūni cīvarāni labhitvā bhaṇḍikaṃ katvā",
  "tika-vin01t2:1406_4": "sīsepi khandhepi kaṭiyāpi ṭhapetvā āgacchante bhikkhū disvā cīvare sīmaṃ bandhantena ticīvaraṃ paribhogatthāya",
  "tika-vin01t2:1406_5": "anuññātaṃ,",
  "tika-vin01t2:1406_6": "na pana adhiṭṭhānavasena.",
  "tika-vin01t2:1406_7": "Nahāyanti etthāti nahānaṃ,",
  "tika-vin01t2:1406_8": "nahānatitthaṃ.",
  "tika-vin01t2:1407_0": "460.",
  "tika-vin01t2:1407_1": "Eko kira brāhmaṇo cintesi “buddharatanassa ca saṅgharatanassa ca pūjā paññāyati,",
  "tika-vin01t2:1407_2": "kathaṃ nu kho dhammaratanaṃ pūjitaṃ nāma hotī”ti.",
  "tika-vin01t2:1407_3": "So bhagavantaṃ upasaṅkamitvā etamatthaṃ pucchi.",
  "tika-vin01t2:1407_4": "Bhagavā āha “sacepi brāhmaṇa dhammaratanaṃ pūjetukāmo,",
  "tika-vin01t2:1407_5": "ekaṃ bahussutaṃ pūjehī”ti.",
  "tika-vin01t2:1407_6": "Bahussutaṃ bhante ācikkhathāti.",
  "tika-vin01t2:1407_7": "Bhikkhusaṅghaṃ pucchāti.",
  "tika-vin01t2:1407_8": "So bhikkhū upasaṅkamitvā “bahussutaṃ bhante ācikkhathā”ti āha.",
  "tika-vin01t2:1407_9": "Ānandatthero brāhmaṇāti.",
  "tika-vin01t2:1407_10": "Brāhmaṇo theraṃ sahassagghanakena cīvarena pūjesi.",
  "tika-vin01t2:1407_11": "Tena vuttaṃ “paṭilābhavasena uppanna”nti. Uppanna-",
  "tika-vin01t2:1407_12": "saddo nipphannapariyāyopi hotīti taṃ paṭikkhipanto āha “no nipphattivasenā”ti.",
  "tika-vin01t2:1407_13": "Paṭhamameva hi taṃ tantavāyakammena nipphannaṃ.",
  "tika-vin01t2:1408_0": "Therassa santike upajjhaṃ gāhāpetvā sayaṃ anussāvanakammaṃ karotīti ettha sāriputtattheropi tatheva karotīti daṭṭhabbaṃ.",
  "tika-vin01t2:1408_1": "Evaṃ ekamekena attano pattacīvaraṃ datvā pabbājetvā upajjhaṃ gaṇhāpitāni pañca pañca bhikkhusatāni ahesuṃ.",
  "tika-vin01t2:1408_2": "Āyasmantaṃ ānandaṃ ativiya mamāyatīti ānandatthero tāva mamāyatu akhīṇāsavabhāvato,",
  "tika-vin01t2:1408_3": "sāriputtatthero kathanti?",
  "tika-vin01t2:1408_4": "Na idaṃ mamāyanaṃ gehassitapemavasena,",
  "tika-vin01t2:1408_5": "atha kho guṇasambhāvanāvasenāti nāyaṃ doso.",
  "tika-vin01t2:1408_6": "Navamaṃ vā divasaṃ dasamaṃ vāti bhummatthe upayogavacanaṃ,",
  "tika-vin01t2:1408_7": "navame vā dasame vā divaseti attho.",
  "tika-vin01t2:1408_8": "Sace bhaveyyāti sace kassaci evaṃ siyā.",
  "tika-vin01t2:1408_9": "Vuttasadisamevāti ettha “vuttadivasamevā”tipi paṭhanti.",
  "tika-vin01t2:1408_10": "Dhāretunti ettha “āhā”ti pāṭhaseso daṭṭhabbo.",
  "tika-vin01t2:1409_0": "462- 463.",
  "tika-vin01t2:1409_1": "Niṭṭhitacīvarasminti bhummavacanassa lopaṃ katvā niddesoti āha “niṭṭhite cīvarasmi”nti,",
  "tika-vin01t2:1409_2": "cīvarassa karaṇapalibodhe upacchinneti vuttaṃ hoti.",
  "tika-vin01t2:1409_3": "Pāsapaṭṭagaṇṭhikapaṭṭapariyosānaṃ yaṃ kiñci kātabbaṃ,",
  "tika-vin01t2:1409_4": "taṃ katvāti yojetabbaṃ.",
  "tika-vin01t2:1409_5": "Sūciyā paṭisāmananti idaṃ sūcikammassa sammā pariniṭṭhitabhāvadassanatthaṃ vuttaṃ,",
  "tika-vin01t2:1409_6": "sūcikammaniṭṭhānamevettha pamāṇaṃ.",
  "tika-vin01t2:1409_7": "Etesampīti vinaṭṭhādiṃ parāmasati.",
  "tika-vin01t2:1410_0": "Kathine ca ubbhatasminti yaṃ saṅghassa kathinaṃ atthataṃ,",
  "tika-vin01t2:1410_1": "tasmiṃ kathine ca ubbhateti attho.",
  "tika-vin01t2:1410_2": "Dutiyassa palibodhassa abhāvaṃ dassetīti āvāsapalibodhassa abhāvaṃ dasseti.",
  "tika-vin01t2:1410_3": "Ettha ca “niṭṭhitacīvarasmiṃ ubbhatasmiṃ kathine”ti imehi dvīhi padehi dvinnaṃ palibodhānaṃ abhāvadassanena",
  "tika-vin01t2:1410_4": "atthatakathinassa pañcamāsabbhantare yāva cīvarapalibodho āvāsapalibodho ca na upacchijjati,",
  "tika-vin01t2:1410_5": "tāva anadhiṭṭhitaṃ avikappitaṃ atirekacīvaraṃ dasāhato parampi ṭhapetuṃ vaṭṭatīti dīpeti.",
  "tika-vin01t2:1410_6": "Atthatakathinassa hi yāva kathinassa ubbhārā anāmantacāro asamādānacāro yāvadatthacīvaraṃ gaṇabhojanaṃ",
  "tika-vin01t2:1410_7": "yo ca tattha cīvaruppādoti ime pañcānisaṃsā labbhanti.",
  "tika-vin01t2:1410_8": "Pakkamanaṃ anto assāti pakkamanantikā.",
  "tika-vin01t2:1410_9": "Evaṃ sesāpi veditabbā.",
  "tika-vin01t2:1410_10": "Vitthāro panettha āgataṭṭhāneyeva āvi bhavissati.",
  "tika-vin01t2:1411_0": "Khomanti khomasuttehi vāyitaṃ khomapaṭacīvaraṃ,",
  "tika-vin01t2:1411_1": "tathā sesāni.",
  "tika-vin01t2:1411_2": "Sāṇanti sāṇavākasuttehi katacīvaraṃ.",
  "tika-vin01t2:1411_3": "Bhaṅganti khomasuttādīni sabbāni ekaccāni vā missetvā katacīvaraṃ.",
  "tika-vin01t2:1411_4": "Bhaṅgampi vākamayamevāti keci.",
  "tika-vin01t2:1411_5": "Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni pana cha cīvarāni etesaṃyeva anulomānīti visuṃ na vuttāni.",
  "tika-vin01t2:1411_6": "Dukūlañhi sāṇassa anulomaṃ vākamayattā.",
  "tika-vin01t2:1411_7": "Paṭṭuṇṇadese sañjātavatthaṃ paṭṭuṇṇaṃ.",
  "tika-vin01t2:1411_8": "“Paṭṭuṇṇakoseyyaviseso”ti hi abhidhānakose vuttaṃ.",
  "tika-vin01t2:1411_9": "Somāradese cīnadese ca jātavatthāni somāracīnapaṭāni.",
  "tika-vin01t2:1411_10": "Paṭṭuṇṇādīni tīṇi koseyyassa anulomāni pāṇakehi katasuttamayattā.",
  "tika-vin01t2:1411_11": "Iddhijaṃ ehibhikkhūnaṃ puññiddhiyā nibbattacīvaraṃ,",
  "tika-vin01t2:1411_12": "taṃ khomādīnaṃ aññataraṃ hotīti tesaṃ eva anulomaṃ.",
  "tika-vin01t2:1411_13": "Devatāhi dinnaṃ cīvaraṃ devadinnaṃ,",
  "tika-vin01t2:1411_14": "taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ,",
  "tika-vin01t2:1411_15": "tampi khomādīnaṃyeva anulomaṃ hoti tesu aññatarabhāvato.",
  "tika-vin01t2:1412_0": "Majjhimassa purisassa vidatthiṃ sandhāya “dve vidatthiyo”tiādi vuttaṃ.",
  "tika-vin01t2:1412_1": "Iminā dīghato vaḍḍhakīhatthappamāṇaṃ vitthārato tato upaḍḍhappamāṇaṃ vikappanupaganti dasseti.",
  "tika-vin01t2:1412_2": "Tathā hi “sugatavidatthi nāma idāni majjhimassa purisassa tisso vidatthiyo,",
  "tika-vin01t2:1412_3": "vaḍḍhakīhatthena diyaḍḍho hattho hotī”ti kuṭikārasikkhāpadaṭṭhakathāyaṃ vuttaṃ,",
  "tika-vin01t2:1412_4": "tasmā sugataṅgulena dvādasaṅgulaṃ vaḍḍhakīhatthena diyaḍḍho hatthoti siddhaṃ.",
  "tika-vin01t2:1412_5": "Evañca katvā sugataṅgulena aṭṭhaṅgulaṃ vaḍḍhakīhatthappamāṇanti idaṃ āgatamevāti.",
  "tika-vin01t2:1413_0": "Taṃ atikkāmayatoti ettha tanti cīvaraṃ kālaṃ vā parāmasati.",
  "tika-vin01t2:1413_1": "Tassa yo aruṇoti tassa cīvaruppādadivasassa yo atikkanto aruṇo.",
  "tika-vin01t2:1413_2": "Cīvaruppādadivasena saddhinti cīvaruppādadivasassa atikkantaaruṇena saddhinti attho.",
  "tika-vin01t2:1413_3": "Divasasaddena hi taṃdivasanissito aruṇo vutto.",
  "tika-vin01t2:1413_4": "Bandhitvāti rajjuādīhi bandhitvā.",
  "tika-vin01t2:1413_5": "Veṭhetvāti vatthādīti veṭhetvā.",
  "tika-vin01t2:1414_0": "Vacanīyoti saṅghaṃ apekkhitvā vuttaṃ.",
  "tika-vin01t2:1414_1": "Aññathāpi vattabbanti ettha “yāya kāyaci bhāsāya padapaṭipāṭiyā avatvāpi atthamatte vutte vaṭṭatī”ti vadanti.",
  "tika-vin01t2:1414_2": "Tenāti āpattiṃ paṭiggaṇhantena.",
  "tika-vin01t2:1414_3": "Paṭiggāhakena “passasī”ti vutte desakena vattabbavacanaṃ dasseti “āma passāmī”ti.",
  "tika-vin01t2:1414_4": "Puna paṭiggāhakena vattabbavacanamāha “āyatiṃ saṃvareyyāsī”ti.",
  "tika-vin01t2:1414_5": "Evaṃ vutte puna desakena vattabbavacanaṃ “sādhu suṭṭhu saṃvarissāmī”ti.",
  "tika-vin01t2:1414_6": "Iminā attano āyatiṃ saṃvare patiṭṭhitabhāvaṃ dasseti.",
  "tika-vin01t2:1414_7": "Dvīsu pana sambahulāsu vāti dvīsu sambahulāsu vā āpattīsu purimanayeneva vacanabhedo veditabbo.",
  "tika-vin01t2:1414_8": "Ñattiyaṃ āpattiṃ sarati vivaratīti ettha dve āpattiyoti vā sambahulā āpattiyoti vā vattabbanti adhippāyo.",
  "tika-vin01t2:1414_9": "Cīvaradānepīti nissaṭṭhacīvarassa dānepi.",
  "tika-vin01t2:1414_10": "Vatthuvasenāti cīvaragaṇanāya.",
  "tika-vin01t2:1414_11": "Gaṇassa vuttā pāḷiyevettha pāḷīti dvīsu imāhaṃ āyasmantānaṃ nissajjāmīti vacane visesābhāvato vuttaṃ. Evaṃ…pe…",
  "tika-vin01t2:1414_12": "vattuṃ vaṭṭatīti vatvā tattha kāraṇamāha “ito garukatarānī”tiādi.",
  "tika-vin01t2:1414_13": "Tattha itoti ito nissaṭṭhacīvaradānato.",
  "tika-vin01t2:1414_14": "Ñattikammato ñattidutiyakammaṃ garukataranti āha “ito garukatarānī”ti.",
  "tika-vin01t2:1414_15": "Imāhaṃ cīvaranti ettha “imaṃ cīvara”ntipi paṭhanti.",
  "tika-vin01t2:1415_0": "468.",
  "tika-vin01t2:1415_1": "Na idha saññā rakkhatīti idaṃ vematikaṃ anatikkantasaññañca sandhāya vuttaṃ.",
  "tika-vin01t2:1415_2": "Yopi evaṃsaññī,",
  "tika-vin01t2:1415_3": "tassapīti na kevalaṃ atikkante atikkantasaññissa,",
  "tika-vin01t2:1415_4": "atha kho vematikassa anatikkantasaññissapīti attho.",
  "tika-vin01t2:1415_5": "“Na idha saññā rakkhatī”tiādinā vuttamatthaṃ sesattikepi atidisati.",
  "tika-vin01t2:1415_6": "Esa nayo sabbatthāti esa nayo avinaṭṭhādīsupīti aññesaṃ cīvaresu upacikādīhi khāyitesu “mayhampi cīvaraṃ",
  "tika-vin01t2:1415_7": "khāyita”nti evaṃsaññī hotītiādinā yojetabbanti dasseti.",
  "tika-vin01t2:1415_8": "Anaṭṭhato aviluttassa visesamāha “pasayhāvahāravasenā”ti.",
  "tika-vin01t2:1415_9": "Theyyāvahāravasena gahitañhi naṭṭhanti adhippetaṃ,",
  "tika-vin01t2:1415_10": "pasayhāvahāravasena gahitaṃ viluttanti.",
  "tika-vin01t2:1415_11": "Anāpatti aññena kataṃ paṭilabhitvā paribhuñjatīti idaṃ nisīdanasanthataṃ sandhāya vuttaṃ.",
  "tika-vin01t2:1415_12": "Yaṃ yena hi purāṇasanthatassa sāmantā sugatavidatthiṃ anādiyitvā aññaṃ navaṃ nisīdanasanthataṃ kataṃ,",
  "tika-vin01t2:1415_13": "tassa taṃ nissaggiyaṃ hoti.",
  "tika-vin01t2:1415_14": "Tasmā “anāpatti aññena kataṃ paṭilabhitvā paribhuñjatī”ti idaṃ parassa nissaggiyaṃ aparassa paribhuñjituṃ vaṭṭatīti imamatthaṃ sādheti.",
  "tika-vin01t2:1415_15": "Paribhogaṃ sandhāya vuttanti anatikkante atikkantasaññissa vematikassa ca paribhuñjantasseva dukkaṭaṃ,",
  "tika-vin01t2:1415_16": "na pana aparibhuñjitvā ṭhapentassāti adhippāyo.",
  "tika-vin01t2:1416_0": "469.",
  "tika-vin01t2:1416_1": "Ticīvaraṃ adhiṭṭhātunti nāmaṃ vatvā adhiṭṭhātuṃ.",
  "tika-vin01t2:1416_2": "Na vikappetunti nāmaṃ vatvā na vikappetuṃ.",
  "tika-vin01t2:1416_3": "Esa nayo sabbattha.",
  "tika-vin01t2:1416_4": "Tasmā ticīvarādīni adhiṭṭhahantena “imaṃ saṅghāṭiṃ adhiṭṭhāmī”tiādinā nāmaṃ vatvā adhiṭṭhātabbaṃ.",
  "tika-vin01t2:1416_5": "Vikappentena pana “imaṃ saṅghāṭi”ntiādinā tassa tassa cīvarassa nāmaṃ aggahetvāva “imaṃ cīvaraṃ tuyhaṃ vikappemī”ti vikappetabbaṃ.",
  "tika-vin01t2:1416_6": "Ticīvaraṃ vā hotu aññaṃ vā,",
  "tika-vin01t2:1416_7": "yadi taṃ taṃ nāmaṃ gahetvā vikappeti,",
  "tika-vin01t2:1416_8": "avikappitaṃ hoti,",
  "tika-vin01t2:1416_9": "atirekacīvaraṭṭhāneyeva tiṭṭhati.",
  "tika-vin01t2:1416_10": "Tato paraṃ vikappetunti “catumāsato paraṃ vikappetvā paribhuñjituṃ anuññāta”nti tīsupi gaṇṭhipadesu vuttaṃ.",
  "tika-vin01t2:1416_11": "Keci pana “tato paraṃ vikappetvā yāva āgāmisaṃvacchare vassānaṃ cātumāsaṃ,",
  "tika-vin01t2:1416_12": "tāva ṭhapetuṃ anuññāta”ntipi vadanti.",
  "tika-vin01t2:1416_13": "“Tato paraṃ vikappetuṃ anujānāmīti ettāvatā vassikasāṭikaṃ kaṇḍuppaṭicchādiñca taṃ taṃ nāmaṃ gahetvā",
  "tika-vin01t2:1416_14": "vikappetuṃ anuññātanti evamattho na gahetabbo tato paraṃ vassikasāṭikādināmasseva abhāvato.",
  "tika-vin01t2:1416_15": "Tasmā tato paraṃ vikappentenapi nāmaṃ gahetvā na vikappetabbaṃ.",
  "tika-vin01t2:1416_16": "Ubhinnampi tato paraṃ vikappetvā paribhogassa anuññātattā tathā vikappitaṃ aññanāmena adhiṭṭhahitvā paribhuñjitabba”nti tīsupi gaṇṭhipadesu vuttaṃ.",
  "tika-vin01t2:1417_0": "Paccuddharāmīti ṭhapemi,",
  "tika-vin01t2:1417_1": "pariccajāmīti vā attho.",
  "tika-vin01t2:1417_2": "Imaṃ saṅghāṭiṃ adhiṭṭhāmīti ettha “imaṃ cīvaraṃ saṅghāṭiṃ adhiṭṭhāmīti evampi vattuṃ vaṭṭatī”ti gaṇṭhipadesu vuttaṃ,",
  "tika-vin01t2:1417_3": "tampi “imaṃ cīvaraṃ parikkhāracoḷaṃ adhiṭṭhāmī”ti iminā sameti.",
  "tika-vin01t2:1417_4": "Kāyavikāraṃ karontenāti hatthena cīvaraṃ parāmasantena vā cālentena vā.",
  "tika-vin01t2:1417_5": "Duvidhanti sammukhaparammukhabhedesu duvidhaṃ.",
  "tika-vin01t2:1417_6": "Hatthapāseti idaṃ dvādasahatthaṃ sandhāya vuttaṃ,",
  "tika-vin01t2:1417_7": "tasmā dvādasahatthabbhantare ṭhitaṃ “ima”nti vatvā adhiṭṭhātabbaṃ.",
  "tika-vin01t2:1417_8": "Tato paraṃ “eta”nti vatvā adhiṭṭhātabbanti keci vadanti.",
  "tika-vin01t2:1417_9": "Gaṇṭhipadesu panettha na kiñci vuttaṃ.",
  "tika-vin01t2:1417_10": "Pāḷiyaṃ aṭṭhakathāyañca sabbattha “hatthapāso”ti aḍḍhateyyahattho vuccati,",
  "tika-vin01t2:1417_11": "tasmā idha visesavikappanāya kāraṇaṃ gavesitabbaṃ.",
  "tika-vin01t2:1417_12": "Sāmantavihāro nāma yattha tadaheva gantvā nivattituṃ sakkā.",
  "tika-vin01t2:1417_13": "“Sāmantavihāre”ti idaṃ desanāsīsamattaṃ,",
  "tika-vin01t2:1417_14": "tasmā ṭhapitaṭṭhānaṃ sallakkhetvā dūre ṭhitampi adhiṭṭhātabbanti vadanti.",
  "tika-vin01t2:1417_15": "Ṭhapitaṭṭhānaṃ sallakkhetvāti ca idaṃ ṭhapitaṭṭhānasallakkhaṇaṃ anucchavikanti katvā vuttaṃ,",
  "tika-vin01t2:1417_16": "cīvarasallakkhaṇamevettha pamāṇaṃ.",
  "tika-vin01t2:1418_0": "Adhiṭṭhahitvā ṭhapitavatthehīti parikkhāracoḷanāmena adhiṭṭhahitvā ṭhapitavatthehi.",
  "tika-vin01t2:1418_1": "Adhiṭṭhānato pubbe saṅghāṭiādivohārassa abhāvato “imaṃ paccuddharāmī”ti parikkhāracoḷassa visuṃ paccuddhāravidhiṃ dasseti.",
  "tika-vin01t2:1418_2": "Parikkhāracoḷanāmena pana adhiṭṭhitattā “imaṃ parikkhāracoḷaṃ paccuddharāmī”ti vuttepi nevatthi dosoti viññāyati.",
  "tika-vin01t2:1418_3": "Paccuddharitvā puna adhiṭṭhātabbānīti idañca saṅghāṭiādicīvaranāmena adhiṭṭhahitvā paribhuñjitukāmaṃ sandhāya vuttaṃ.",
  "tika-vin01t2:1418_4": "Parikkhāracoḷanāmeneva adhiṭṭhahitvā paribhuñjantassa pana pubbekataadhiṭṭhānameva adhiṭṭhānaṃ.",
  "tika-vin01t2:1418_5": "Adhiṭṭhānakiccaṃ natthīti iminā kappabindudānakiccampi natthīti dasseti.",
  "tika-vin01t2:1418_6": "Muṭṭhipañcakāditicīvarappamāṇayuttaṃ sandhāya “ticīvaraṃ panā”tiādi vuttaṃ.",
  "tika-vin01t2:1418_7": "Parikkhāracoḷaṃ adhiṭṭhātunti parikkhāracoḷaṃ katvā adhiṭṭhātuṃ.",
  "tika-vin01t2:1418_8": "Baddhasīmāyaṃ avippavāsasīmāsammutisabbhāvato cīvaravippavāsepi nevatthi dosoti na tattha dupparihāratāti āha “abaddhasīmāyaṃ dupparihāra”nti.",
  "tika-vin01t2:1419_0": "Anatirittappamāṇāti sugatavidatthiyā dīghaso cha vidatthiyo tiriyaṃ aḍḍhateyyavidatthiñca anatikkantappamāṇāti attho.",
  "tika-vin01t2:1419_1": "Nanu ca vassikasāṭikā vassānātikkamena,",
  "tika-vin01t2:1419_2": "kaṇḍuppaṭicchādi ābādhavūpasamena adhiṭṭhānaṃ vijahati.",
  "tika-vin01t2:1419_3": "Teneva mātikāṭṭhakathāyaṃ “vassikasāṭikā vassānamāsātikkamenapi,",
  "tika-vin01t2:1419_4": "kaṇḍuppaṭicchādi ābādhavūpasamenapi adhiṭṭhānaṃ vijahatī”ti vuttaṃ.",
  "tika-vin01t2:1419_5": "Tasmā “tato paraṃ paccuddharitvā vikappetabbā”ti kasmā vuttaṃ.",
  "tika-vin01t2:1419_6": "Sati hi adhiṭṭhāne paccuddhāro yuttoti?",
  "tika-vin01t2:1419_7": "Ettha tāva tīsupi gaṇṭhipadesu idaṃ vuttaṃ “paccuddharitvāti idaṃ paccuddharaṇaṃ sandhāya na vuttaṃ,",
  "tika-vin01t2:1419_8": "paccuddharitvāti pana vassikasāṭikabhāvato apanetvāti evamattho gahetabbo.",
  "tika-vin01t2:1419_9": "Tasmā hemantassa paṭhamadivasato paṭṭhāya antodasāhe vassikasāṭikabhāvato apanetvā vikappetabbāti imamatthaṃ",
  "tika-vin01t2:1419_10": "dassetuṃ ‘tato paraṃ paccuddharitvā vikappetabbā’ti vutta”nti.",
  "tika-vin01t2:1420_0": "Keci pana “yathā kathinamāsabbhantare uppannacīvaraṃ kathinamāsātikkame nissaggiyaṃ hoti,",
  "tika-vin01t2:1420_1": "evamayaṃ vassikasāṭikāpi vassānamāsātikkame nissaggiyā hoti,",
  "tika-vin01t2:1420_2": "tasmā kattikapuṇṇamadivase paccuddharitvā tato paraṃ hemantassa paṭhamadivase vikappetabbāti evamattho gahetabbo.",
  "tika-vin01t2:1420_3": "Paccuddharitvā tato paraṃ vikappetabbāti padayojanā veditabbā”ti ca vadanti,",
  "tika-vin01t2:1420_4": "taṃ na yuttaṃ.",
  "tika-vin01t2:1420_5": "Kathinamāse uppannañhi cīvaraṃ atirekacīvaraṭṭhāne ṭhitattā avasānadivase anadhiṭṭhitaṃ kathinamāsātikkame nissaggiyaṃ hoti.",
  "tika-vin01t2:1420_6": "Ayaṃ pana vassikasāṭikā adhiṭṭhahitvā ṭhapitattā na tena sadisāti vassānātikkame kathaṃ nissaggiyā hoti.",
  "tika-vin01t2:1420_7": "Anadhiṭṭhitaavikappitameva hi taṃtaṃkālātikkame nissaggiyaṃ hoti,",
  "tika-vin01t2:1420_8": "tasmā hemantepi vassikasāṭikā dasāhaṃ parihāraṃ labhatiyeva.",
  "tika-vin01t2:1420_9": "Evaṃ kaṇḍuppaṭicchādipi ābādhavūpasamena adhiṭṭhānaṃ vijahati,",
  "tika-vin01t2:1420_10": "tasmā tato paraṃ dasāhaṃ parihāraṃ labhati,",
  "tika-vin01t2:1420_11": "dasāhaṃ pana anatikkamitvā vikappetabbāti.",
  "tika-vin01t2:1421_0": "Keci pana “adhiṭṭhānabhedalakkhaṇe avuttattā vassikasāṭikā vassānamāsātikkamepi,",
  "tika-vin01t2:1421_1": "kaṇḍuppaṭicchādi ābādhe vūpasantepi adhiṭṭhānaṃ na vijahati,",
  "tika-vin01t2:1421_2": "tasmā ‘tato paraṃ paccuddharitvā vikappetabbā’ti idaṃ vutta”nti vadanti,",
  "tika-vin01t2:1421_3": "taṃ mātikāṭṭhakathāya na sameti,",
  "tika-vin01t2:1421_4": "samantapāsādikāya pana sameti.",
  "tika-vin01t2:1421_5": "Tathā hi “vassikasāṭikā vassānamāsātikkamenapi,",
  "tika-vin01t2:1421_6": "kaṇḍuppaṭicchādi ābādhavūpasamenapi adhiṭṭhānaṃ vijahatī”ti idaṃ samantapāsādikāyaṃ natthi,",
  "tika-vin01t2:1421_7": "parivāraṭṭhakathāyañca “atthāpatti hemante āpajjati,",
  "tika-vin01t2:1421_8": "no gimhe”ti ettha idaṃ vuttaṃ “kattikapuṇṇamāsiyā pacchime pāṭipadadivase vikappetvā ṭhapitaṃ vassikasāṭikaṃ nivāsento hemante āpajjati.",
  "tika-vin01t2:1421_9": "Kurundiyaṃ pana ‘kattikapuṇṇamadivase apaccuddharitvā hemante āpajjatī’ti vuttaṃ,",
  "tika-vin01t2:1421_10": "tampi suvuttaṃ.",
  "tika-vin01t2:1421_11": "Cātumāsaṃ adhiṭṭhātuṃ,",
  "tika-vin01t2:1421_12": "tato paraṃ vikappetunti hi vutta”nti.",
  "tika-vin01t2:1422_0": "Tattha mahāaṭṭhakathāyaṃ nivāsanapaccayā dukkaṭaṃ vuttaṃ,",
  "tika-vin01t2:1422_1": "kurundaṭṭhakathāyaṃ pana apaccuddhārapaccayā.",
  "tika-vin01t2:1422_2": "Tasmā kurundiyaṃ vuttanayeneva vassikasāṭikā vassānamāsātikkamepi adhiṭṭhānaṃ na vijahatīti paññāyati.",
  "tika-vin01t2:1422_3": "Kurundiyañhi “vassānaṃ cātumāsaṃ adhiṭṭhātuṃ,",
  "tika-vin01t2:1422_4": "tato paraṃ vikappetu”nti vacanato yadi kattikapuṇṇamāyaṃ na paccuddhareyya,",
  "tika-vin01t2:1422_5": "avijahitādhiṭṭhānā vassikasāṭikā hemantaṃ sampattā vikappanakkhette adhiṭṭhānasabbhāvato dukkaṭaṃ janeti,",
  "tika-vin01t2:1422_6": "tasmā kattikapuṇṇamāyaṃ eva paccuddharitvā hemante vikappetabbāti iminā adhippāyena “kattikapuṇṇamadivase apaccuddharitvā hemante āpajjatī”ti vuttaṃ,",
  "tika-vin01t2:1422_7": "tasmā vīmaṃsitvā yuttataraṃ gahetabbaṃ.",
  "tika-vin01t2:1423_0": "Nahānatthāya anuññātattā “vaṇṇabhedamattarattāpi cesā vaṭṭatī”ti vuttaṃ.",
  "tika-vin01t2:1423_1": "Dve pana na vaṭṭantīti dvinnaṃ adhiṭṭhānābhāvato vuttaṃ.",
  "tika-vin01t2:1423_2": "“Sace vassāne aparā vassikasāṭikā uppannā hoti,",
  "tika-vin01t2:1423_3": "purimavassikasāṭikaṃ paccuddharitvā vikappetvā ca adhiṭṭhātabbā”ti vadanti.",
  "tika-vin01t2:1423_4": "Pamāṇayuttanti dīghaso sugatavidatthiyā dve vidatthiyo,",
  "tika-vin01t2:1423_5": "vitthārato diyaḍḍhā,",
  "tika-vin01t2:1423_6": "dasā vidatthīti iminā pamāṇena yuttaṃ.",
  "tika-vin01t2:1423_7": "Pamāṇikāti sugatavidatthiyā dīghaso catasso vidatthiyo,",
  "tika-vin01t2:1423_8": "tiriyaṃ dve vidatthiyoti evaṃ vuttappamāṇayuttā.",
  "tika-vin01t2:1423_9": "Paccuddharitvā vikappetabbāti ettha yaṃ vattabbaṃ,",
  "tika-vin01t2:1423_10": "taṃ heṭṭhā vuttameva.",
  "tika-vin01t2:1423_11": "“Sakiṃ adhiṭṭhitaṃ adhiṭṭhitameva hoti,",
  "tika-vin01t2:1423_12": "puna na paccuddharīyati kālaparicchedābhāvato”ti vadanti.",
  "tika-vin01t2:1423_13": "Apare pana “ekavacanenapi vaṭṭatīti dassanatthaṃ ‘sakiṃ adhiṭṭhitaṃ adhiṭṭhitamevā’ti vutta”nti vadanti.",
  "tika-vin01t2:1423_14": "Ubhayatthāpi assa vacanassa idha vacane apubbaṃ payojanaṃ na dissati,",
  "tika-vin01t2:1423_15": "teneva mātikāṭṭhakathāyaṃ imasmiṃ ṭhāne “sakiṃ adhiṭṭhitaṃ adhiṭṭhitameva hotī”ti idaṃ padaṃ na vuttaṃ.",
  "tika-vin01t2:1424_0": "“Attano santakabhāvato mocetvā ṭhapitaṃ sandhāya mahāpaccariyaṃ anāpatti vuttā”ti vadanti.",
  "tika-vin01t2:1424_1": "Iminā bhesajjaṃ cetāpessāmi,",
  "tika-vin01t2:1424_2": "idaṃ mātuyā dassāmīti ṭhapentena adhiṭṭhātabbaṃ,",
  "tika-vin01t2:1424_3": "idaṃ bhesajjassa,",
  "tika-vin01t2:1424_4": "idaṃ mātuyāti vissajjetvā sakasantakabhāvato mocite adhiṭṭhānakiccaṃ natthīti adhippāyo.",
  "tika-vin01t2:1424_5": "Senāsanaparikkhāratthāya dinnapaccattharaṇeti ettha “anivāsetvā apārupitvā ca kevalaṃ mañcapīṭhesuyeva",
  "tika-vin01t2:1424_6": "attharitvā paribhuñjiyamānaṃ paccattharaṇaṃ attano santakampi anadhiṭṭhātuṃ vaṭṭatī”ti vadanti.",
  "tika-vin01t2:1424_7": "Heṭṭhā pana “paccattharaṇampi adhiṭṭhātabbamevā”ti avisesena vuttattā attano santakaṃ adhiṭṭhātabbamevāti amhākaṃ khanti,",
  "tika-vin01t2:1424_8": "vīmaṃsitvā gahetabbaṃ.",
  "tika-vin01t2:1425_0": "“Hīnāyāvattanenāti sikkhaṃ appaccakkhāya gihibhāvūpagamanenā”ti tīsupi gaṇṭhipadesu vuttaṃ,",
  "tika-vin01t2:1425_1": "taṃ yuttaṃ aññassa dāne viya cīvare nirālayabhāveneva pariccattattā.",
  "tika-vin01t2:1425_2": "Keci pana “hīnāyāvattanenāti bhikkhuniyā gihibhāvūpagamanenā”ti evamatthaṃ gahetvā “bhikkhu pana vibbhamantopi yāva sikkhaṃ na paccakkhāti,",
  "tika-vin01t2:1425_3": "tāva bhikkhuyevāti adhiṭṭhānaṃ na vijahatī”ti vadanti,",
  "tika-vin01t2:1425_4": "taṃ na gahetabbaṃ “bhikkhuniyā hīnāyāvattanenā”ti visesetvā avuttattā.",
  "tika-vin01t2:1425_5": "Bhikkhuniyā hi gihibhāvūpagamane adhiṭṭhānavijahanaṃ visuṃ vattabbaṃ natthi tassā vibbhamaneneva assamaṇībhāvato.",
  "tika-vin01t2:1425_6": "Sikkhāpaccakkhānenāti pana idaṃ sace bhikkhuliṅge ṭhitova sikkhaṃ paccakkhāti,",
  "tika-vin01t2:1425_7": "tassa kāyalaggampi cīvaraṃ adhiṭṭhānaṃ vijahatīti dassanatthaṃ vuttaṃ.",
  "tika-vin01t2:1425_8": "Kaniṭṭhaṅgulinakhavasenāti heṭṭhimaparicchedaṃ dasseti.",
  "tika-vin01t2:1425_9": "Pamāṇacīvarassāti pacchimappamāṇaṃ sandhāya vuttaṃ.",
  "tika-vin01t2:1425_10": "Dve cīvarāni pārupantassāti antaragharappavesanatthāya suppaṭicchannasikkhāpade vuttanayena saṅghāṭiṃ uttarāsaṅgañca ekato katvā pārupantassa.",
  "tika-vin01t2:1425_11": "Saṅgharitaṭṭhāneti dvīsupi antesu saṅgharitaṭṭhāne.",
  "tika-vin01t2:1425_12": "Esa nayoti iminā pamāṇayuttesu yattha katthaci chiddaṃ adhiṭṭhānaṃ vijahati,",
  "tika-vin01t2:1425_13": "mahantesu pana tato parena chiddaṃ adhiṭṭhānaṃ na vijahatīti ayamattho dassito.",
  "tika-vin01t2:1425_14": "Sabbesūti ticīvarādibhedesu sabbacīvaresu.",
  "tika-vin01t2:1426_0": "Aññaṃ pacchimappamāṇaṃ nāma natthīti sutte āgataṃ natthīti adhippāyo.",
  "tika-vin01t2:1426_1": "Idāni tameva vibhāvetuṃ “yañhī”tiādi vuttaṃ.",
  "tika-vin01t2:1426_2": "“Taṃ atikkamayato chedanakaṃ pācittiya”nti vuttattā āha “tato uttari paṭisiddhattā”ti.",
  "tika-vin01t2:1426_3": "Taṃ na sametīti parikkhāracoḷassa vikappanupagapacchimaṃ pacchimappamāṇanti gahetvā itaresaṃ ticīvarādīnaṃ",
  "tika-vin01t2:1426_4": "muṭṭhipañcakādibhedaṃ pacchimappamāṇaṃ sandhāya “esa nayo”tiādivacanaṃ na sameti tādisassa pacchimappamāṇassa",
  "tika-vin01t2:1426_5": "sutte abhāvatoti adhippāyo.",
  "tika-vin01t2:1426_6": "Andhakaṭṭhakathāyaṃ vuttavacanaṃ na sametīti imināva paṭikkhepena vikappanupagapacchimassa anto yattha",
  "tika-vin01t2:1426_7": "katthaci chiddaṃ adhiṭṭhānaṃ vijahatīti ayampi nayo paṭikkhittoyevāti daṭṭhabbaṃ.",
  "tika-vin01t2:1426_8": "Ticīvarañhi ṭhapetvā sesacīvaresu chiddena adhiṭṭhānavijahanaṃ nāma natthi,",
  "tika-vin01t2:1426_9": "tasmā adhiṭṭhahitvā ṭhapitesu sesacīvaresu vikappanupagapacchimaṃ appahontaṃ katvā khaṇḍākhaṇḍikaṃ chinnesupi adhiṭṭhānavijahanaṃ natthi.",
  "tika-vin01t2:1426_10": "Sace pana adhiṭṭhānato pubbeyeva tādisaṃ hoti,",
  "tika-vin01t2:1426_11": "acīvarattā adhiṭṭhānakiccaṃ natthi.",
  "tika-vin01t2:1426_12": "Khuddakaṃ cīvaranti muṭṭhipañcakādibhedappamāṇato anūnameva khuddakacīvaraṃ.",
  "tika-vin01t2:1426_13": "Mahantaṃ vā khuddakaṃ karotīti ettha tiṇṇaṃ cīvarānaṃ catūsu passesu yasmiṃ padese chiddaṃ adhiṭṭhānaṃ na vijahati,",
  "tika-vin01t2:1426_14": "tasmiṃ padese samantato chinditvā khuddakaṃ karontassa adhiṭṭhānaṃ na vijahatīti adhippāyo.",
  "tika-vin01t2:1427_0": "Sammukhāvikappanā parammukhāvikappanāti ettha sammukhena vikappanā parammukhena vikappanāti evamattho gahetabbo.",
  "tika-vin01t2:1427_1": "Sannihitāsannihitabhāvanti āsannadūrabhāvaṃ.",
  "tika-vin01t2:1427_2": "Āsannadūrabhāvo ca adhiṭṭhāne vuttanayeneva veditabbo.",
  "tika-vin01t2:1427_3": "Paribhogādayopi vaṭṭantīti ettha adhiṭṭhānassapi antogadhattā sace saṅghāṭiādināmena adhiṭṭhahitvā paribhuñjitukāmo hoti,",
  "tika-vin01t2:1427_4": "adhiṭṭhānaṃ kātabbaṃ. No ce,",
  "tika-vin01t2:1427_5": "na kātabbaṃ,",
  "tika-vin01t2:1427_6": "vikappanameva pamāṇaṃ,",
  "tika-vin01t2:1427_7": "tasmā atirekacīvaraṃ nāma na hoti.",
  "tika-vin01t2:1427_8": "Mittoti daḷhamitto.",
  "tika-vin01t2:1427_9": "Sandiṭṭhoti diṭṭhamitto nātidaḷhamitto.",
  "tika-vin01t2:1427_10": "Vikappitavikappanā nāmesā vaṭṭatīti adhiṭṭhitaadhiṭṭhānaṃ viyāti adhippāyo avisesena vuttavacananti ticīvarādiṃ adhiṭṭheti,",
  "tika-vin01t2:1427_11": "vassikasāṭikaṃ kaṇḍuppaṭicchādiñca vikappetīti avatvā sabbacīvarānaṃ avisesena vikappetīti vuttavacanaṃ.",
  "tika-vin01t2:1427_12": "Ticīvarasaṅkhepenāti ticīvaranīhārena,",
  "tika-vin01t2:1427_13": "saṅghāṭiādiadhiṭṭhānavasenāti vuttaṃ hoti.",
  "tika-vin01t2:1428_0": "Tuyhaṃ demītiādīsu “tasmiṃ kāle na gaṇhitukāmopi sace na paṭikkhipati,",
  "tika-vin01t2:1428_1": "puna gaṇhitukāmatāya sati gahetuṃ vaṭṭatī”ti vadanti.",
  "tika-vin01t2:1428_2": "Itthannāmassāti parammukhe ṭhitaṃ sandhāya vadati.",
  "tika-vin01t2:1428_3": "“Tuyhaṃ gaṇhāhī”ti vutte “mayhaṃ gaṇhāmī”ti vadati,",
  "tika-vin01t2:1428_4": "sudinnaṃ suggahitañcāti ettha “yathā parato ‘tava santakaṃ karohī’ti vutte duddinnampi ‘sādhu, bhante,",
  "tika-vin01t2:1428_5": "mayhaṃ gaṇhāmī’ti vacanena ‘suggahitaṃ hotī’ti vuttaṃ,",
  "tika-vin01t2:1428_6": "evamidhāpi ‘tuyhaṃ gaṇhāhī’ti vutte sudinnattā ‘mayhaṃ gaṇhāmī’ti avuttepi ‘sudinnamevā”’ti vadanti.",
  "tika-vin01t2:1428_7": "“Gaṇhāhīti ca āṇattiyā gahaṇassa tappaṭibaddhatākaraṇavasena pavattattā tadā gaṇhāmīti citte anuppādite pacchā gahetuṃ na labhatī”ti vadanti.",
  "tika-vin01t2:1429_0": "Taṃ na yujjatīti vinayakammassa karaṇavasena gahetvā dinnattā vuttaṃ.",
  "tika-vin01t2:1429_1": "Sace pana paro saccatoyeva vissāsaṃ gaṇhāti,",
  "tika-vin01t2:1429_2": "puna kenaci kāraṇena tena dinnaṃ tassa na vaṭṭatīti natthi.",
  "tika-vin01t2:1429_3": "Nissaggiyaṃ pana cīvaraṃ jānitvā vā ajānitvā vā gaṇhantaṃ “mā gaṇhāhī”ti nivāraṇatthaṃ vuttaṃ.",
  "tika-vin01t2:1429_4": "Kāyavācāhi kattabbaadhiṭṭhānavikappanānaṃ akatattā hotīti āha “kāyavācāto samuṭṭhātī”ti.",
  "tika-vin01t2:1429_5": "Cīvarassa attano santakatā,",
  "tika-vin01t2:1429_6": "jātippamāṇayuttatā,",
  "tika-vin01t2:1429_7": "chinnapalibodhabhāvo,",
  "tika-vin01t2:1429_8": "atirekacīvaratā,",
  "tika-vin01t2:1429_9": "dasāhātikkamoti imānettha pañca aṅgāni.",
  "tika-vin01t2:1430_0": "Paṭhamakathinasikkhāpadavaṇṇanā niṭṭhitā.",
  "tika-vin01t2:1431_0": "2. Udositasikkhāpadavaṇṇanā",
  "tika-vin01t2:1432_0": "471- 473.",
  "tika-vin01t2:1432_1": "Dutiye athānandatthero kathaṃ okāsaṃ paṭilabhati,",
  "tika-vin01t2:1432_2": "kiṃ karonto ca āhiṇḍatīti āha “thero kirā”tiādi.",
  "tika-vin01t2:1432_3": "Avippavāseti nimittatthe bhummaṃ,",
  "tika-vin01t2:1432_4": "avippavāsatthanti attho,",
  "tika-vin01t2:1432_5": "vippavāsapaccayā yā āpatti,",
  "tika-vin01t2:1432_6": "tadabhāvatthanti vuttaṃ hoti.",
  "tika-vin01t2:1433_0": "475- 476.",
  "tika-vin01t2:1433_1": "Evaṃ chinnapalibodhoti evaṃ imehi cīvaraniṭṭhānakathinubbhārehi chinnapalibodho.",
  "tika-vin01t2:1433_2": "Adhiṭṭhitesūti ticīvarādhiṭṭhānanayena adhiṭṭhitesu.",
  "tika-vin01t2:1433_3": "Ticīvarena vippavuttho hotīti “rukkho chinno,",
  "tika-vin01t2:1433_4": "paṭo daḍḍho”tiādīsu viya avayavepi samudāyavohāro labbhatīti vuttaṃ.",
  "tika-vin01t2:1434_0": "477- 478.",
  "tika-vin01t2:1434_1": "Parikhāya vā parikkhittoti iminā ca samantā nadītaḷākādiudakena parikkhittopi parikkhittoyevāti dasseti.",
  "tika-vin01t2:1434_2": "Ettāvatāti “parikkhitto”ti iminā vacanena.",
  "tika-vin01t2:1434_3": "Ākāse aruṇaṃ uṭṭhāpetīti gharassa upari ākāse aḍḍhateyyaratanappamāṇaṃ atikkamitvā aruṇaṃ uṭṭhāpeti.",
  "tika-vin01t2:1434_4": "Gharaṃ nivesanudositādilakkhaṇameva,",
  "tika-vin01t2:1434_5": "na pana pāṭiyekkaṃ gharaṃ nāma atthīti āha “ettha cā”tiādi.",
  "tika-vin01t2:1435_0": "479.",
  "tika-vin01t2:1435_1": "Pāḷiyaṃ vuttanayena “sabhāye”ti avatvā “sabhāya”nti paccattavacanaṃ sabhāya-",
  "tika-vin01t2:1435_2": "saddassa napuṃsakaliṅgatāvibhāvanatthaṃ vuttaṃ. Sabhā-",
  "tika-vin01t2:1435_3": "saddapariyāyopi hi sabhāya-",
  "tika-vin01t2:1435_4": "saddo napuṃsakaliṅgayutto idha vuttoti imamatthaṃ dassento “liṅgabyattayena sabhā vuttā”ti āha.",
  "tika-vin01t2:1435_5": "Cīvarahatthapāse vasitabbaṃ natthīti cīvarahatthapāseyeva vasitabbanti natthi.",
  "tika-vin01t2:1435_6": "Yaṃ tassā…pe…",
  "tika-vin01t2:1435_7": "na vijahitabbanti ettha tassā vīthiyā sammukhaṭṭhāne sabhāyadvārānaṃ gahaṇeneva tattha sabbānipi gehāni sā ca antaravīthi gahitāyeva hoti.",
  "tika-vin01t2:1435_8": "Atiharitvā ghare nikkhipatīti taṃ vīthiṃ muñcitvā ṭhite aññasmiṃ ghare nikkhipati.",
  "tika-vin01t2:1435_9": "Purato vā pacchato vā hatthapāseti gharassa hatthapāsaṃ sandhāya vadati.",
  "tika-vin01t2:1436_0": "Nivesanādīsu parikkhittatāya ekūpacāratā,",
  "tika-vin01t2:1436_1": "aparikkhittatāya nānūpacāratā ca veditabbāti dassento “etenevupāyenā”tiādimāha.",
  "tika-vin01t2:1436_2": "Nivesanādīni gāmato bahi sanniviṭṭhāni gahitānīti veditabbaṃ.",
  "tika-vin01t2:1436_3": "Antogāme ṭhitānañhi gāmaggahaṇena gahitattā gāmaparihāroyevāti.",
  "tika-vin01t2:1436_4": "Sabbatthāpīti gāmādīsu ajjhokāsapariyantesu pannarasasu.",
  "tika-vin01t2:1436_5": "Parikkhepādivasenāti ettha ādi-",
  "tika-vin01t2:1436_6": "saddena aparikkhepasseva gahaṇaṃ veditabbaṃ,",
  "tika-vin01t2:1436_7": "na ekakulādīnampi.",
  "tika-vin01t2:1437_0": "480- 487.",
  "tika-vin01t2:1437_1": "Ovarako nāma gabbhassa abbhantare añño gabbhotipi vadanti.",
  "tika-vin01t2:1437_2": "Muṇḍacchadanapāsādoti candikaṅgaṇayutto pāsādo.",
  "tika-vin01t2:1438_0": "489.",
  "tika-vin01t2:1438_1": "Satthoti jaṅghasattho sakaṭasattho vā.",
  "tika-vin01t2:1438_2": "Pariyādiyitvāti vinivijjhitvā.",
  "tika-vin01t2:1438_3": "Vuttamevatthaṃ vibhāveti “antopaviṭṭhena…pe…",
  "tika-vin01t2:1438_4": "ṭhito hotī”ti.",
  "tika-vin01t2:1438_5": "Tattha antopaviṭṭhenāti gāmassa nadiyā vā antopaviṭṭhena.",
  "tika-vin01t2:1438_6": "Nadīparihāro ca labbhatīti ettha “visuṃ nadīparihārassa avuttattā gāmādīhi aññattha viya cīvarahatthapāsoyeva",
  "tika-vin01t2:1438_7": "nadīparihāro”ti tīsupi gaṇṭhipadesu vuttaṃ.",
  "tika-vin01t2:1438_8": "Vihārasīmanti avippavāsasīmaṃ sandhāyāha.",
  "tika-vin01t2:1438_9": "Vihāraṃ gantvā vasitabbanti antosīmāya yattha katthaci vasitabbaṃ.",
  "tika-vin01t2:1438_10": "Satthasamīpeyevāti idaṃ yathāvuttaabbhantaraparicchedavasena vuttaṃ.",
  "tika-vin01t2:1438_11": "Pāḷiyaṃ nānākulassa sattho hoti,",
  "tika-vin01t2:1438_12": "satthe cīvaraṃ nikkhipitvā hatthapāsā na vijahitabbanti ettha hatthapāso nāma satthassa hatthapāsoti veditabbaṃ.",
  "tika-vin01t2:1439_0": "490.",
  "tika-vin01t2:1439_1": "Ekakulassa khetteti aparikkhittaṃ sandhāya vadati.",
  "tika-vin01t2:1439_2": "Yasmā “nānākulassa parikkhitte khette cīvaraṃ nikkhipitvā khettadvāramūle vā tassa hatthapāse vā vatthabba”nti vuttaṃ,",
  "tika-vin01t2:1439_3": "tasmā dvāramūlato aññattha antokhettepi vasantena cīvaraṃ hatthapāse katvāyeva vasitabbaṃ.",
  "tika-vin01t2:1440_0": "491- 494.",
  "tika-vin01t2:1440_1": "“Vihāro nāma saparikkhitto vā aparikkhitto vā sakalo āvāso”ti vadanti.",
  "tika-vin01t2:1440_2": "Yasmiṃ vihāreti ettha pana ekaṃ gehameva vuttaṃ.",
  "tika-vin01t2:1440_3": "Ekakulanānākulasantakatā cettha kārāpakānaṃ vasena veditabbā.",
  "tika-vin01t2:1440_4": "Chāyāya phuṭṭhokāsassa anto evāti yadā mahāvīthiyaṃ ujukameva gacchantaṃ sūriyamaṇḍalaṃ majjhanhikaṃ pāpuṇāti,",
  "tika-vin01t2:1440_5": "tadā yaṃ okāsaṃ chāyā pharati,",
  "tika-vin01t2:1440_6": "taṃ sandhāya vuttaṃ.",
  "tika-vin01t2:1440_7": "Agamanapatheti yaṃ tadaheva gantvā puna āgantuṃ sakkā na hoti,",
  "tika-vin01t2:1440_8": "tādisaṃ sandhāya vuttaṃ.",
  "tika-vin01t2:1441_0": "495.",
  "tika-vin01t2:1441_1": "Nadiṃ otaratīti hatthapāsaṃ muñcitvā otarati.",
  "tika-vin01t2:1441_2": "Na āpajjatīti paribhogapaccayā dukkaṭaṃ nāpajjati.",
  "tika-vin01t2:1441_3": "Tenāha “so hī”tiādi.",
  "tika-vin01t2:1441_4": "Aparibhogārahattāti imināva nissaggiyacīvaraṃ anissajjetvā paribhuñjantassa dukkaṭaṃ acittakanti siddhaṃ.",
  "tika-vin01t2:1441_5": "Ekaṃ pārupitvā ekaṃ aṃsakūṭe ṭhapetvā gantabbanti idaṃ bahūnaṃ sañcāraṭṭhāne evaṃ akatvā gamanaṃ na sāruppanti katvā vuttaṃ.",
  "tika-vin01t2:1441_6": "Bahigāme ṭhapetvā…pe…",
  "tika-vin01t2:1441_7": "vinayakammaṃ kātabbanti vuttattā adhiṭṭhāne viya parammukhā ṭhitampi nissaggiyaṃ cīvaraṃ nissajjituṃ nissaṭṭhacīvarañca dātuṃ vaṭṭatīti veditabbaṃ.",
  "tika-vin01t2:1442_0": "Gamane saussāhattā “nissayo pana na paṭippassambhatī”ti vuttaṃ.",
  "tika-vin01t2:1442_1": "Muhuttaṃ sayitvā…pe…",
  "tika-vin01t2:1442_2": "nissayo ca paṭippassambhatīti ettha “ussāhe apariccattepi gamanassa upacchinnattā puna uṭṭhāya saussāhaṃ",
  "tika-vin01t2:1442_3": "gacchantānampi antarā aruṇe uṭṭhite nissayo paṭippassambhatiyevā”ti vadanti.",
  "tika-vin01t2:1442_4": "Parato muhuttaṃ ṭhatvāti etthāpi eseva nayo.",
  "tika-vin01t2:1442_5": "Aññamaññassa vacanaṃ aggahetvā gatāti ettha sace evaṃ gacchantā “purāruṇā aññamaññaṃ passissāmā”ti ussāhaṃ vināva gatā honti,",
  "tika-vin01t2:1442_6": "aruṇuggamane nissayapaṭippassaddhi na vattabbā paṭhamataraṃyeva paṭippassambhanato.",
  "tika-vin01t2:1442_7": "Atha “purāruṇā passissāmā”ti saussāhāva gacchanti,",
  "tika-vin01t2:1442_8": "nissayapaṭippassaddhiyeva na vattabbā.",
  "tika-vin01t2:1442_9": "Evañca sati “saha aruṇuggamanā nissayo paṭippassambhatī”ti kasmā vuttaṃ? Vuccate –",
  "tika-vin01t2:1442_10": "saussahattā paṭhamataraṃ paṭippassaddhi na vuttā.",
  "tika-vin01t2:1442_11": "Satipi ca ussāhabhāve ekato gamanassa upacchinnattā “muhuttaṃ ṭhatvā”ti ettha viya saha aruṇuggamanā paṭippassaddhiyeva vuttā.",
  "tika-vin01t2:1443_0": "Antosīmāyaṃ gāmanti avippavāsasīmāsammutiyā pacchā patiṭṭhāpitagāmaṃ sandhāya vadati gāmaṃ anto katvā avippavāsasīmāsammutiyā abhāvato.",
  "tika-vin01t2:1443_1": "Neva cīvarāni nissaggiyāni hontīti avippavāsasīmābhāvato vuttaṃ,",
  "tika-vin01t2:1443_2": "na nissayo paṭippassambhatīti saussāhabhāvato.",
  "tika-vin01t2:1443_3": "Antarāmaggeyeva ca nesaṃ aruṇaṃ uggacchatīti dhammaṃ sutvā āgacchantānaṃ aruṇaṃ uggacchati.",
  "tika-vin01t2:1443_4": "Assatiyā gacchatīti assatiyā attano cīvaraṃ apaccuddharitvā therassa cīvaraṃ apaccuddharāpetvā gacchati.",
  "tika-vin01t2:1443_5": "Evaṃ gate tasmiṃ pacchā therena saritvā paṭipajjitabbavidhiṃ dasseti “attano cīvaraṃ paccuddharitvā daharassa",
  "tika-vin01t2:1443_6": "cīvaraṃ vissāsena gahetvā ṭhapetabba”nti.",
  "tika-vin01t2:1443_7": "Gantvā vattabboti āgatakiccaṃ niṭṭhapetvā vihāraṃ gatena paṭipajjitabbavidhiṃ dasseti.",
  "tika-vin01t2:1443_8": "Anadhiṭṭhitacīvaratā,",
  "tika-vin01t2:1443_9": "anatthatakathinatā,",
  "tika-vin01t2:1443_10": "aladdhasammutitā,",
  "tika-vin01t2:1443_11": "rattivippavāsoti imānettha cattāri aṅgāni.",
  "tika-vin01t2:1444_0": "Udositasikkhāpadavaṇṇanā niṭṭhitā.",
  "tika-vin01t2:1445_0": "3. Tatiyakathinasikkhāpadavaṇṇanā",
  "tika-vin01t2:1446_0": "497- 499.",
  "tika-vin01t2:1446_1": "Tatiye pāḷiyaṃ cīvarapaccāsā nikkhipitunti ettha cīvarapaccāsāya satiyā nikkhipitunti evamattho gahetabbo.",
  "tika-vin01t2:1446_2": "Bhaṇḍikābaddhāni bhaṇḍikabaddhānītipi paṭhanti,",
  "tika-vin01t2:1446_3": "bhaṇḍikaṃ katvā baddhānīti attho.",
  "tika-vin01t2:1446_4": "Niṭṭhitacīvarasmiṃ bhikkhunāti ettha purimasikkhāpade viya sāmivaseneva karaṇavacanassa attho veditabbo.",
  "tika-vin01t2:1447_0": "500.",
  "tika-vin01t2:1447_1": "Anatthate kathine cīvaramāse bhikkhuno uppannacīvaraṃ anadhiṭṭhitaṃ avikappitaṃ tasmiṃ māse ṭhapetuṃ",
  "tika-vin01t2:1447_2": "vaṭṭatīti āha “ekaṃ pacchimakattikamāsaṃ ṭhapetvā”ti.",
  "tika-vin01t2:1447_3": "Keci pana “kālepi ādissa dinnaṃ,",
  "tika-vin01t2:1447_4": "etaṃ akālacīvaranti vacanato anatthate kathine pacchimakattikamāsasaṅkhāte cīvaramāse uppannacīvarassapi paccāsācīvare asati dasāhaparihāroyeva,",
  "tika-vin01t2:1447_5": "tato paraṃ ṭhapetuṃ na vaṭṭatī”ti vadanti,",
  "tika-vin01t2:1447_6": "taṃ aṭṭhakathāya na sameti.",
  "tika-vin01t2:1447_7": "Tathā hi accekacīvarasikkhāpadaṭṭhakathāyaṃ “pavāraṇamāsassa juṇhapakkhapañcamiyaṃ uppannassa accekacīvarassa",
  "tika-vin01t2:1447_8": "anatthate kathine ekādasadivasādhiko māso,",
  "tika-vin01t2:1447_9": "atthate kathine ekādasadivasādhikā pañca māsā parihāro”ti vuttaṃ.",
  "tika-vin01t2:1447_10": "Tameva ca parihāraṃ sandhāya “chaṭṭhito paṭṭhāya pana uppannaṃ anaccekacīvarampi paccuddharitvā ṭhapitacīvarampi etaṃ parihāraṃ labhatiyevā”ti vuttaṃ.",
  "tika-vin01t2:1447_11": "Tasmā cīvaramāse dasāhato parampi anadhiṭṭhitaṃ avikappitampi ṭhapetuṃ vaṭṭati.",
  "tika-vin01t2:1448_0": "Yadi evaṃ “kālepi ādissa dinnaṃ,",
  "tika-vin01t2:1448_1": "etaṃ akālacīvara”nti idaṃ kasmā vuttanti ce?",
  "tika-vin01t2:1448_2": "Akālacīvarasāmaññato atthuddhāravasena vuttaṃ paṭhamāniyate sotassa raho viya.",
  "tika-vin01t2:1448_3": "Ekādasamāse sattamāse ca uppannañhi cīvaraṃ vutthavassehi sesehi ca sammukhībhūtehi bhājetuṃ labbhatīti akālacīvaraṃ nāma jātaṃ.",
  "tika-vin01t2:1448_4": "Kāle pana “saṅghassa idaṃ akālacīvaraṃ dammī”ti anuddisitvā “saṅghassa dammī”ti dinnaṃ vutthavassehiyeva bhājetabbaṃ,",
  "tika-vin01t2:1448_5": "na aññehīti kālacīvaranti vuccati.",
  "tika-vin01t2:1448_6": "Ādissa dinnaṃ pana sammukhībhūtehi sabbehiyeva bhājetabbanti akālacīvaraṃ,",
  "tika-vin01t2:1448_7": "tasmā kālepi ādissa dinnassa vutthavassehi sesehi ca sampattehi bhājanīyattā akālacīvarasāmaññato “kālepi ādissa dinnaṃ,",
  "tika-vin01t2:1448_8": "etaṃ akālacīvara”nti atthuddhāravasena vuttaṃ.",
  "tika-vin01t2:1448_9": "Yadi evaṃ “ekapuggalassa vā idaṃ tuyhaṃ dammīti dinna”nti kasmā vuttaṃ.",
  "tika-vin01t2:1448_10": "Na hi puggalassa ādissa dinnaṃ kenaci bhājanīyaṃ hotīti?",
  "tika-vin01t2:1448_11": "Nāyaṃ virodho ādissa vacanasāmaññato labbhamānamatthaṃ dassetuṃ tathā vuttattā.",
  "tika-vin01t2:1449_0": "Evaṃ pana avatvāti “tato ce uttari”nti imassa “māsaparamato uttari”nti padabhājanaṃ avatvā.",
  "tika-vin01t2:1449_1": "Tāva uppannaṃ paccāsācīvaranti paccattavacanaṃ “attano gatikaṃ karotī”ti karaṇakiriyāya kattubhāvato.",
  "tika-vin01t2:1449_2": "Antarā uppannañhi paccāsācīvaraṃ māsaparamaṃ mūlacīvaraṃ ṭhapetuṃ adatvā attano dasāhaparamatāya eva paricchindatīti attano gatikaṃ karoti.",
  "tika-vin01t2:1449_3": "Tato uddhaṃ mūlacīvaranti ettha pana mūlacīvaranti paccattavacanaṃ.",
  "tika-vin01t2:1449_4": "Vīsatimadivasato uddhañhi uppannaṃ paccāsācīvaraṃ dasāhaparamaṃ gantuṃ adatvā mūlacīvaraṃ attanā saddhiṃ",
  "tika-vin01t2:1449_5": "karaṇasambandhatāmattena sakakālavasena paricchindatīti attano gatikaṃ karoti.",
  "tika-vin01t2:1449_6": "Paccāsācīvare pana labhitvā visuṃ ṭhapentassa dasāhaṃ anatikkante natthi tappaccayā āpatti.",
  "tika-vin01t2:1449_7": "Pāḷiyaṃ dasāhā kāretabbanti ettha dasāhāti karaṇatthe nissakkavacanaṃ,",
  "tika-vin01t2:1449_8": "dasāhenāti attho.",
  "tika-vin01t2:1449_9": "Pañcāhuppannetiādiṃ rassaṃ katvāpi paṭhanti.",
  "tika-vin01t2:1449_10": "Ekavīse uppanne…pe…",
  "tika-vin01t2:1449_11": "navāhā kāretabbantiādi paccāsācīvarassa uppannadivasaṃ ṭhapetvā vuttaṃ.",
  "tika-vin01t2:1450_0": "Aññaṃ paccāsācīvaraṃ…pe…",
  "tika-vin01t2:1450_1": "kāretabbanti idaṃ satiyā eva paccāsāya vuttanti veditabbaṃ.",
  "tika-vin01t2:1450_2": "Sace pana “ito paṭṭhāya cīvaraṃ na labhissāmī”ti paccāsā upacchinnā,",
  "tika-vin01t2:1450_3": "mūlacīvarampi dasāhaṃ ce sampattaṃ,",
  "tika-vin01t2:1450_4": "tadaheva adhiṭṭhātabbaṃ.",
  "tika-vin01t2:1450_5": "Paccāsācīvarampi parikkhāracoḷaṃ adhiṭṭhātabbanti paṭhamataraṃ uppannaṃ visabhāgapaccāsācīvaraṃ sandhāya vadati.",
  "tika-vin01t2:1450_6": "Aññamaññanti aññaṃ aññaṃ,",
  "tika-vin01t2:1450_7": "ayameva vā pāṭho.",
  "tika-vin01t2:1450_8": "Aṅgaṃ panettha paṭhamakathine vuttasadisameva.",
  "tika-vin01t2:1450_9": "Kevalañhi tattha dasāhātikkamo,",
  "tika-vin01t2:1450_10": "idha māsātikkamoti ayaṃ viseso.",
  "tika-vin01t2:1451_0": "Tatiyakathinasikkhāpadavaṇṇanā niṭṭhitā.",
  "tika-vin01t2:1452_0": "4. Purāṇacīvarasikkhāpadavaṇṇanā",
  "tika-vin01t2:1453_0": "503.",
  "tika-vin01t2:1453_1": "Catutthe bhattavissagganti pāḷipadassa bhattakiccanti attho veditabbo,",
  "tika-vin01t2:1453_2": "“bhattasaṃvidhāna”ntipi keci.",
  "tika-vin01t2:1453_3": "Tattha nāma tvanti imassapi so nāma tvanti attho veditabbo,",
  "tika-vin01t2:1453_4": "“tāya nāma tva”nti keci.",
  "tika-vin01t2:1454_0": "505.",
  "tika-vin01t2:1454_1": "Pitā ca mātā ca pitaro,",
  "tika-vin01t2:1454_2": "pitūnaṃ pitaro pitāmahā,",
  "tika-vin01t2:1454_3": "tesaṃyeva yugo pitāmahayugo,",
  "tika-vin01t2:1454_4": "tasmā yāva sattamā pitāmahayugā pitāmahadvandāti evamettha attho daṭṭhabbo.",
  "tika-vin01t2:1454_5": "Evañhi pitāmahaggahaṇeneva mātāmahopi gahitoti.",
  "tika-vin01t2:1454_6": "“Yāva sattamā pitāmahayugā”ti vacanato heṭṭhā ca uddhañca aṭṭhamayugo ñāti nāma na hoti.",
  "tika-vin01t2:1454_7": "Desanāmukhameva cetanti pitāmahayugāti pitāmaha-",
  "tika-vin01t2:1454_8": "ggahaṇaṃ desanāmukhaṃ pitāmahīmātāmahīādīnampi adhippetattā.",
  "tika-vin01t2:1454_9": "Pitu mātā pitāmahī.",
  "tika-vin01t2:1454_10": "Mātu pitā mātāmaho.",
  "tika-vin01t2:1454_11": "Mātu mātā mātāmahī.",
  "tika-vin01t2:1454_12": "Ettha kiñcāpi pañcasatasākiyānīnaṃ vasena bhikkhubhāve ṭhatvā parivattaliṅgāya bhikkhuniyā ca vasena ekatoupasampannā bhikkhunī labbhati,",
  "tika-vin01t2:1454_13": "tathāpi pakatiniyāmeneva dassetuṃ “bhikkhunī nāma ubhatosaṅghe upasampannā”ti vuttaṃ.",
  "tika-vin01t2:1454_14": "“Kappaṃ katvāti vacanato dinnakappameva pācittiyaṃ janetī”ti vadanti.",
  "tika-vin01t2:1454_15": "“Purāṇacīvaraṃ nāma sakiṃ nivatthampi sakiṃ pārutampī”ti idaṃ nidassanamattanti āha “antamaso paribhogasīsenā”tiādi.",
  "tika-vin01t2:1454_16": "“Kāyena phusitvā paribhogoyeva paribhogo nāmā”ti kurundiyaṃ adhippāyo.",
  "tika-vin01t2:1455_0": "506.",
  "tika-vin01t2:1455_1": "Kāyavikāraṃ katvāti idaṃ yāva “orato ṭhapetī”ti padaṃ,",
  "tika-vin01t2:1455_2": "tāva sabbapadesu sambandhitabbaṃ.",
  "tika-vin01t2:1455_3": "Yathā sā “dhovāpetukāmo aya”nti jānāti,",
  "tika-vin01t2:1455_4": "evaṃ kāyavikāraṃ katvāti attho.",
  "tika-vin01t2:1455_5": "“Kāyavikāraṃ katvā”ti vacanato kāyavācāhi kañci vikāraṃ akatvā hatthena hatthe dentassapi anāpatti.",
  "tika-vin01t2:1455_6": "Antodvādasahatthe okāseti idaṃ visesanaṃ yathāsambhavaṃ yojetabbaṃ.",
  "tika-vin01t2:1455_7": "Tathā hi hatthena hatthe dentassa pādamūle ca ṭhapetvā dentassa “antodvādasahatthe okāse”ti idaṃ vattabbanti natthi aññathā asambhavato.",
  "tika-vin01t2:1455_8": "Sati hi sambhave byabhicāre ca visesanaṃ sātthakaṃ hoti.",
  "tika-vin01t2:1455_9": "Upari “khipatī”tiādīni pana sandhāya idaṃ visesanaṃ vuttaṃ,",
  "tika-vin01t2:1455_10": "tasmā antodvādasahatthe okāse ṭhatvā upari khipantassa aññassa hatthe pesentassa ca āpatti.",
  "tika-vin01t2:1455_11": "Upacāraṃ pana muñcitvā kāyavācāhi vikāraṃ katvā āṇāpentassapi anāpatti.",
  "tika-vin01t2:1455_12": "Upacāreti antodvādasahatthameva okāsaṃ vadati.",
  "tika-vin01t2:1455_13": "Upacāraṃ muñcitvāti dvādasahatthūpacāraṃ muñcitvā.",
  "tika-vin01t2:1456_0": "Ekena vatthunāti paṭhamaṃ katvā niṭṭhāpitaṃ sandhāya vuttaṃ.",
  "tika-vin01t2:1456_1": "Rajane anāpattīti rajanaṃ paccāsīsantassapi “dhovitvā ānehī”ti vuttattā anāpatti anāṇattiyā katattā.",
  "tika-vin01t2:1456_2": "“Avuttā dhovatī”ti iminā “avuttā rajati,",
  "tika-vin01t2:1456_3": "avuttā ākoṭetī”ti idampi vuttameva hotīti āha –",
  "tika-vin01t2:1456_4": "“avuttā dhovatīti iminā lakkhaṇena anāpattī”ti.",
  "tika-vin01t2:1456_5": "Sambahulā āpattiyo āpajjatīti pācittiyena saddhiṃ dve dukkaṭāni āpajjati.",
  "tika-vin01t2:1456_6": "Yathāvatthukamevāti nissaggiyamevāti attho.",
  "tika-vin01t2:1456_7": "Pañca satāni parimāṇametāsanti pañcasatā.",
  "tika-vin01t2:1457_0": "507.",
  "tika-vin01t2:1457_1": "Cīvaraṃ dhovāti…pe…",
  "tika-vin01t2:1457_2": "āṇāpentassāti ettha tāya dhovanaṃ paccāsīsantassapi anāpatti.",
  "tika-vin01t2:1457_3": "Purāṇacīvaratā,",
  "tika-vin01t2:1457_4": "upacāre ṭhatvā aññātikāya bhikkhuniyā āṇāpanaṃ,",
  "tika-vin01t2:1457_5": "tassā dhovanādīni cāti imānettha tīṇi aṅgāni.",
  "tika-vin01t2:1458_0": "Purāṇacīvarasikkhāpadavaṇṇanā niṭṭhitā.",
  "tika-vin01t2:1459_0": "5. Cīvarapaṭiggahaṇasikkhāpadavaṇṇanā",
  "tika-vin01t2:1460_0": "508.",
  "tika-vin01t2:1460_1": "Pañcame apaññatte sikkhāpadeti gaṇamhā ohīyanasikkhāpade apaññatte.",
  "tika-vin01t2:1460_2": "Vihāravāranti vihārapaṭijagganavāraṃ.",
  "tika-vin01t2:1460_3": "Koṭṭhāsasampattīti sakalā aṅgapaccaṅgasampatti.",
  "tika-vin01t2:1460_4": "Sabbapariyantanti chaṭṭhassa aññacīvarassa abhāvā pañcannaṃ cīvarānaṃ ekamekaṃ sabbesaṃ pariyantanti sabbapariyantaṃ.",
  "tika-vin01t2:1460_5": "Antaravāsakādīsu hi pañcasu ekamekaṃ aññassa chaṭṭhassa abhāvā pañcannaṃ antameva hoti.",
  "tika-vin01t2:1460_6": "Athavā pañcasu cīvaresu ekamekaṃ attano aññassa dutiyassa abhāvā antameva hotīti sabbameva pariyantanti sabbapariyantaṃ,",
  "tika-vin01t2:1460_7": "sabbaso vā pariyantanti sabbapariyantaṃ. Tenāha –",
  "tika-vin01t2:1460_8": "“aññaṃ…pe…",
  "tika-vin01t2:1460_9": "natthī”ti.",
  "tika-vin01t2:1460_10": "Yathā tassa manoratho na pūratīti “sarīrapāripūriṃ passissāmī”ti tassa uppanno manoratho yathā na pūrati.",
  "tika-vin01t2:1460_11": "Evaṃ hatthataleyeva dassetvāti sarīraṃ adassetvāva dātabbacīvaraṃ hatthatale “handā”ti dassetvā.",
  "tika-vin01t2:1461_0": "510.",
  "tika-vin01t2:1461_1": "Vihatthatāyāti vihatahatthatāya,",
  "tika-vin01t2:1461_2": "agaṇatāya appaccayatāya appaṭisaraṇatāyāti vuttaṃ hoti.",
  "tika-vin01t2:1461_3": "Samabhitunnattāti pīḷitattā.",
  "tika-vin01t2:1461_4": "Parivattetabbaṃ parivattaṃ,",
  "tika-vin01t2:1461_5": "parivattameva pārivattakaṃ,",
  "tika-vin01t2:1461_6": "parivattetvā dīyamānanti attho.",
  "tika-vin01t2:1462_0": "512.",
  "tika-vin01t2:1462_1": "Upacāreti dvādasahatthūpacāraṃ sandhāya vadati.",
  "tika-vin01t2:1462_2": "Upacāraṃ vā muñcitvā khipantīti dvādasahatthaṃ muñcitvā orato ṭhapenti,",
  "tika-vin01t2:1462_3": "na purimasikkhāpade viya dvādasahatthabbhantareyevāti adhippāyo.",
  "tika-vin01t2:1462_4": "Aññatra pārivattakāti yaṃ antamaso harītakakhaṇḍampi datvā vā dassāmīti ābhogaṃ katvā vā pārivattakaṃ gaṇhāti,",
  "tika-vin01t2:1462_5": "taṃ ṭhapetvā.",
  "tika-vin01t2:1462_6": "Acittakabhāvena na sametīti yathā aññātikāya ñātikasaññissa vematikassa ca gaṇhato acittakattā āpatti,",
  "tika-vin01t2:1462_7": "evamidhāpi “bhikkhuniyā santakaṃ ida”nti ajānitvā gaṇhatopi āpattiyevāti adhippāyo.",
  "tika-vin01t2:1462_8": "Vassāvāsikaṃ detīti puggalikaṃ katvā deti.",
  "tika-vin01t2:1462_9": "Paṃsukūlaṃ attano atthāya ṭhapitabhāvaṃ jānitvā gaṇhantenapi aññassa santakaṃ gahitaṃ nāma na hotīti āha –",
  "tika-vin01t2:1462_10": "“sace pana saṅkārakūṭādīsū”tiādi.",
  "tika-vin01t2:1462_11": "Asāmikañhi paṃsukūlanti vuccati.",
  "tika-vin01t2:1462_12": "Paṃsukūlaṃ adhiṭṭhahitvāti “asāmikaṃ ida”nti saññaṃ uppādetvā.",
  "tika-vin01t2:1462_13": "Evaṃ pana paṃsukūlasaññaṃ anuppādetvā gaṇhituṃ na vaṭṭati.",
  "tika-vin01t2:1463_0": "513.",
  "tika-vin01t2:1463_1": "Aññātikāya aññātikasaññīti tikapācittiyanti ettha iti-",
  "tika-vin01t2:1463_2": "saddo ādiattho.",
  "tika-vin01t2:1463_3": "Tīṇi parimāṇamassāti tikaṃ,",
  "tika-vin01t2:1463_4": "tikañca taṃ pācittiyañcāti tikapācittiyaṃ,",
  "tika-vin01t2:1463_5": "tīṇi pācittiyānīti attho.",
  "tika-vin01t2:1464_0": "514.",
  "tika-vin01t2:1464_1": "Pattatthavikādiṃ yaṃkiñcīti anadhiṭṭhānupagaṃ sandhāya vadati.",
  "tika-vin01t2:1464_2": "“Cīvaraṃ nāma channaṃ cīvarānaṃ aññataraṃ cīvaraṃ vikappanupagaṃ pacchima”nti hi vuttattā adhiṭṭhānupagaṃ yaṃkiñci na vaṭṭati.",
  "tika-vin01t2:1464_3": "Tenevāha –",
  "tika-vin01t2:1464_4": "“vikappanupagapacchimacīvarappamāṇa”ntiādi.",
  "tika-vin01t2:1464_5": "Yasmā bhisicchavi mahantāpi senāsanasaṅgahitattā cīvarasaṅkhyaṃ na gacchatīti neva adhiṭṭhānupagā na vikappanupagā ca,",
  "tika-vin01t2:1464_6": "tasmā anadhiṭṭhānupagasāmaññato vuttaṃ.",
  "tika-vin01t2:1464_7": "Sacepi mañcappamāṇā bhisicchavi hoti,",
  "tika-vin01t2:1464_8": "vaṭṭatiyevāti.",
  "tika-vin01t2:1464_9": "Ko pana vādo pattatthavikādīsūti mahatiyāpi tāva bhisicchaviyā anadhiṭṭhānupagattā anāpatti,",
  "tika-vin01t2:1464_10": "tato khuddakataresu anadhiṭṭhānupagesu pattatthavikādīsu kimeva vattabbanti adhippāyo.",
  "tika-vin01t2:1464_11": "Paṭiggahaṇaṃ kiriyā,",
  "tika-vin01t2:1464_12": "aparivattanaṃ akiriyā.",
  "tika-vin01t2:1464_13": "Vikappanupagacīvaratā,",
  "tika-vin01t2:1464_14": "pārivattakābhāvo,",
  "tika-vin01t2:1464_15": "aññātikāya hatthato gahaṇanti imānettha tīṇi aṅgāni.",
  "tika-vin01t2:1465_0": "Cīvarapaṭiggahaṇasikkhāpadavaṇṇanā niṭṭhitā.",
  "tika-vin01t2:1466_0": "6. Aññātakaviññattisikkhāpadavaṇṇanā",
  "tika-vin01t2:1467_0": "515.",
  "tika-vin01t2:1467_1": "Chaṭṭhe patikiṭṭhoti nihīno,",
  "tika-vin01t2:1467_2": "lāmakoti attho.",
  "tika-vin01t2:1467_3": "Lolajātikoti lolasabhāvo.",
  "tika-vin01t2:1467_4": "Paṭuyeva paṭṭo.",
  "tika-vin01t2:1467_5": "Tenāha “cheko”tiādi.",
  "tika-vin01t2:1467_6": "Kismiṃ viyāti ettha “kismiṃ viyā”ti nipātavasena samānatthaṃ “kiṃsu viyā”ti nipātapadanti āha “kiṃsu viyā”ti,",
  "tika-vin01t2:1467_7": "kiṃ viyāti attho,",
  "tika-vin01t2:1467_8": "dukkhaṃ viyāti adhippāyo.",
  "tika-vin01t2:1467_9": "Tenāha “kileso viyā”tiādi.",
  "tika-vin01t2:1467_10": "Dhammavasena upacāravasena nimantanā dhammanimantanāti pāḷipadassa attho veditabbo.",
  "tika-vin01t2:1467_11": "Sace pana “vadeyyātha, bhante,",
  "tika-vin01t2:1467_12": "yenattho”ti idaṃ saccameva vuttaṃ siyā,",
  "tika-vin01t2:1467_13": "pavāritoyeva hoti.",
  "tika-vin01t2:1467_14": "Yasmā pana pavāretvāpi adātukāmo appavāritaṭṭhāneyeva tiṭṭhati,",
  "tika-vin01t2:1467_15": "tasmā bhagavā pavāritāpavāritabhāvaṃ avicāretvā “ñātako te, upananda,",
  "tika-vin01t2:1467_16": "aññātako”ti ñātakaaññātakabhāvaṃyeva vicāresi.",
  "tika-vin01t2:1467_17": "Musiṃsūti vilumpiṃsu.",
  "tika-vin01t2:1468_0": "517.",
  "tika-vin01t2:1468_1": "Anupubbakathāti anupubbena vinicchayakathā.",
  "tika-vin01t2:1468_2": "Sesaparikkhārānaṃ saddhivihārikehi gahitattā nivāsanapārupanamattameva avasiṭṭhanti āha “nivāsanapārupanamattaṃyeva haritvā”ti.",
  "tika-vin01t2:1468_3": "Saddhivihārikānaṃ tāva āgamanassa vā anāgamanassa vā ajānanatāya vuttaṃ “therehi neva tāva…pe…",
  "tika-vin01t2:1468_4": "bhañjitabba”nti.",
  "tika-vin01t2:1468_5": "Paresampi atthāya labhantīti attano cīvaraṃ dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti.",
  "tika-vin01t2:1468_6": "“Tiṇena vā paṇṇena vā paṭicchādetvā āgantabba”nti vacanato īdisesu bhūtagāmapātabyatāpi anuññātāyeva hotīti āha –",
  "tika-vin01t2:1468_7": "“neva bhūtagāmapātabyatāya pācittiyaṃ hotī”ti.",
  "tika-vin01t2:1468_8": "Na tesaṃ dhāraṇe dukkaṭanti tesaṃ titthiyaddhajānaṃ dhāraṇepi dukkaṭaṃ natthi.",
  "tika-vin01t2:1469_0": "Yāni ca nesaṃ vatthāni dentīti sambandho.",
  "tika-vin01t2:1469_1": "Therānaṃ sayameva dinnattā vuttaṃ “acchinnacīvaraṭṭhāne ṭhitattā”ti.",
  "tika-vin01t2:1469_2": "Yadi laddhiṃ gaṇhāti,",
  "tika-vin01t2:1469_3": "titthiyapakkantako nāma hoti,",
  "tika-vin01t2:1469_4": "tasmā vuttaṃ “laddhiṃ aggahetvā”ti.",
  "tika-vin01t2:1469_5": "“No ce hoti saṅghassa vihāracīvaraṃ vā…pe…",
  "tika-vin01t2:1469_6": "āpatti dukkaṭassā”ti iminā antarāmagge paviṭṭhavihārato nikkhamitvā aññattha attano abhirucitaṭṭhānaṃ gacchantassa dukkaṭaṃ vuttaṃ.",
  "tika-vin01t2:1469_7": "Iminā ca “yaṃ āvāsaṃ paṭhamaṃ upagacchatī”ti vuttaṃ antarāmagge ṭhitavihārampi sace naggo hutvā gacchati,",
  "tika-vin01t2:1469_8": "dukkaṭamevāti veditabbaṃ.",
  "tika-vin01t2:1469_9": "Yadi evaṃ tattha kasmā na vuttanti ce?",
  "tika-vin01t2:1469_10": "Anokāsattā.",
  "tika-vin01t2:1469_11": "Tattha hi “anujānāmi,",
  "tika-vin01t2:1469_12": "bhikkhave,",
  "tika-vin01t2:1469_13": "acchinnacīvarassa vā…pe…",
  "tika-vin01t2:1469_14": "cīvaraṃ viññāpetu”nti iminā sambandhena saṅghikampi cīvaraṃ nivāsetuṃ pārupituñca anujānanto “yaṃ āvāsaṃ paṭhamaṃ…pe…",
  "tika-vin01t2:1469_15": "gahetvā pārupitu”nti āha,",
  "tika-vin01t2:1469_16": "tasmā tattha anokāsattā dukkaṭaṃ na vuttaṃ.",
  "tika-vin01t2:1470_0": "Vihāracīvaranti senāsanacīvaraṃ.",
  "tika-vin01t2:1470_1": "Cimilikāhīti paṭapilotikāhi.",
  "tika-vin01t2:1470_2": "Tassa uparīti bhūmattharaṇassa upari.",
  "tika-vin01t2:1470_3": "Videsagatenāti aññaṃ cīvaraṃ alabhitvā videsagatena.",
  "tika-vin01t2:1470_4": "Ekasmiṃ…pe…",
  "tika-vin01t2:1470_5": "ṭhapetabbanti ettha “lesena gahetvā agatattā ṭhapentena ca saṅghikaparibhogeneva ṭhapitattā aññasmiṃ",
  "tika-vin01t2:1470_6": "senāsane niyamitampi aññattha ṭhapetuṃ vaṭṭatī”ti vadanti.",
  "tika-vin01t2:1470_7": "Paribhogenevāti aññaṃ cīvaraṃ alabhitvā paribhuñjanena.",
  "tika-vin01t2:1471_0": "519- 521.",
  "tika-vin01t2:1471_1": "Paribhogajiṇṇanti yathā tena cīvarena sarīraṃ paṭicchādetuṃ na sakkā,",
  "tika-vin01t2:1471_2": "evaṃ jiṇṇaṃ.",
  "tika-vin01t2:1471_3": "Kappiyavohārenāti kayavikkayāpattito mocanatthaṃ vuttaṃ.",
  "tika-vin01t2:1471_4": "“Viññāpentassā”ti imasseva atthaṃ vibhāveti “cetāpentassa parivattāpentassā”ti.",
  "tika-vin01t2:1471_5": "Attano dhanena hi viññāpanaṃ nāma parivattanamevāti adhippāyo.",
  "tika-vin01t2:1471_6": "Saṅghavasena pavāritānaṃ viññāpane vattaṃ dasseti “pamāṇameva vaṭṭatī”ti.",
  "tika-vin01t2:1471_7": "Saṅghavasena hi pavārite sabbesaṃ sādhāraṇattā adhikaṃ viññāpetuṃ na vaṭṭati.",
  "tika-vin01t2:1471_8": "Yaṃ yaṃ pavāretīti yaṃ yaṃ cīvarādiṃ dassāmīti pavāreti.",
  "tika-vin01t2:1471_9": "Viññāpanakiccaṃ natthīti vinā viññattiyā dīyamānattā viññāpetvā kiṃ karissatīti adhippāyo.",
  "tika-vin01t2:1471_10": "Aññassatthāyāti etthāpi “ñātakānaṃ pavāritāna”nti idaṃ anuvattatiyevāti āha “attano ñātakapavārite”tiādi.",
  "tika-vin01t2:1471_11": "Vikappanupagacīvaratā,",
  "tika-vin01t2:1471_12": "samayābhāvo,",
  "tika-vin01t2:1471_13": "aññātakaviññatti,",
  "tika-vin01t2:1471_14": "tāya ca paṭilābhoti imānettha cattāri aṅgāni.",
  "tika-vin01t2:1472_0": "Aññātakaviññattisikkhāpadavaṇṇanā niṭṭhitā.",
  "tika-vin01t2:1473_0": "7. Tatuttarisikkhāpadavaṇṇanā",
  "tika-vin01t2:1474_0": "522. Sattame pāḷiyaṃ paggāhikasālanti dussavāṇijakānaṃ āpaṇaṃ. “Paggāhitasāla”ntipi paṭhanti.",
  "tika-vin01t2:1475_0": "523- 524.",
  "tika-vin01t2:1475_1": "Abhīti upasaggoti tassa visesatthābhāvaṃ dasseti.",
  "tika-vin01t2:1475_2": "Tenāha “haritunti attho”ti. Vara-",
  "tika-vin01t2:1475_3": "saddassa icchāyaṃ vattamānattā āha “icchāpeyyā”ti.",
  "tika-vin01t2:1475_4": "Daṭṭhu khematoti ettha gāthābandhavasena anunāsikalopo daṭṭhabbo.",
  "tika-vin01t2:1475_5": "Saantaranti antaravāsakasahitaṃ.",
  "tika-vin01t2:1475_6": "Uttaranti uttarāsaṅgaṃ.",
  "tika-vin01t2:1475_7": "Assa cīvarassāti sāditabbacīvarassa.",
  "tika-vin01t2:1475_8": "Acchinnasabbacīvarenāti acchinnāni sabbāni tīṇi cīvarāni assāti acchinnasabbacīvaro,",
  "tika-vin01t2:1475_9": "tenāti attho.",
  "tika-vin01t2:1475_10": "Yassa hi acchindanasamaye tīṇi cīvarāni sannihitāni honti,",
  "tika-vin01t2:1475_11": "tāni sabbāni acchinnānīti so “acchinnasabbacīvaro”ti vuccati.",
  "tika-vin01t2:1475_12": "Teneva “acchinnasabbacīvarena ticīvarakenā”ti vuttaṃ.",
  "tika-vin01t2:1475_13": "Ticīvarakenāti hi acchindanasamaye ticīvarassa sannihitabhāvaṃ sandhāya vuttaṃ,",
  "tika-vin01t2:1475_14": "na pana vinayatecīvarikabhāvaṃ dhutaṅgatecīvarikabhāvaṃ vā sandhāya.",
  "tika-vin01t2:1475_15": "Evaṃ paṭipajjitabbanti “santaruttaraparamaṃ tena bhikkhunā tato cīvaraṃ sāditabba”nti vuttavidhinā paṭipajjitabbaṃ.",
  "tika-vin01t2:1475_16": "Aññenāti acchinnaasabbacīvarena.",
  "tika-vin01t2:1475_17": "Yassa tīsu cīvaresu ekaṃ vā dve vā cīvarāni acchinnāni honti,",
  "tika-vin01t2:1475_18": "tenāti attho.",
  "tika-vin01t2:1475_19": "Aññathāpīti “santaruttaraparama”nti vuttavidhānato aññathāpi.",
  "tika-vin01t2:1475_20": "Yassa hi tīsu dve cīvarāni acchinnāni honti,",
  "tika-vin01t2:1475_21": "ekaṃ sāditabbaṃ.",
  "tika-vin01t2:1475_22": "Ekasmiṃ acchinne na sāditabbanti na tassa santaruttaraparamasādiyanaṃ sambhavati,",
  "tika-vin01t2:1475_23": "ayameva ca attho padabhājanena vibhāvito.",
  "tika-vin01t2:1475_24": "Tenāha “taṃ vibhāgaṃ dassetu”nti.",
  "tika-vin01t2:1476_0": "Keci pana “ticīvarakenāti vuttattā ticīvaraṃ parikkhāracoḷavasena adhiṭṭhahitvā paribhuñjato tasmiṃ naṭṭhe bahūnipi gahetuṃ labhatī”ti vadanti,",
  "tika-vin01t2:1476_1": "taṃ na gahetabbaṃ.",
  "tika-vin01t2:1476_2": "Padabhājanassa hi adhippāyaṃ dassentena yasmā pana “acchinnasabbacīvarena…pe…",
  "tika-vin01t2:1476_3": "taṃ vibhāgaṃ dassetu”nti vuttaṃ,",
  "tika-vin01t2:1476_4": "padabhājane ca na tādiso attho upalabbhati,",
  "tika-vin01t2:1476_5": "tasmā taṃ na gahetabbameva.",
  "tika-vin01t2:1476_6": "Yampi mātikāṭṭhakathāyaṃ vuttaṃ “yassa adhiṭṭhitacīvarassa tīṇi naṭṭhānī”ti,",
  "tika-vin01t2:1476_7": "tatthāpi adhiṭṭhitaggahaṇaṃ sarūpakathanamattanti gahetabbaṃ,",
  "tika-vin01t2:1476_8": "na pana ticīvarādhiṭṭhānena adhiṭṭhitacīvarassevāti evamattho gahetabbo pāḷiyaṃ aṭṭhakathāyañca tathā atthassa asambhavato.",
  "tika-vin01t2:1476_9": "Na hi ticīvarādhiṭṭhānena adhiṭṭhitacīvarasseva idaṃ sikkhāpadaṃ paññattanti sakkā viññātuṃ.",
  "tika-vin01t2:1476_10": "Purimasikkhāpadena hi acchinnacīvarassa aññātakaviññattiyā anuññātattā pamāṇaṃ ajānitvā viññāpanavatthusmiṃ",
  "tika-vin01t2:1476_11": "pamāṇato sādiyanaṃ anujānantena bhagavatā idaṃ sikkhāpadaṃ paññattaṃ,",
  "tika-vin01t2:1476_12": "tasmā “parikkhāracoḷikassa bahumpi sādituṃ vaṭṭatī”ti ayamattho neva pāḷiyā sameti,",
  "tika-vin01t2:1476_13": "na ca bhagavato adhippāyaṃ anulometi.",
  "tika-vin01t2:1477_0": "Yassa tīṇi naṭṭhāni,",
  "tika-vin01t2:1477_1": "tena dve sāditabbānīti ettha yassa ticīvarato adhikampi cīvaraṃ aññattha ṭhitaṃ atthi,",
  "tika-vin01t2:1477_2": "tadātassa cīvarassa alabbhanīyabhāvato tenapi sādituṃ vaṭṭatīti veditabbaṃ.",
  "tika-vin01t2:1477_3": "Pakatiyāva santaruttarena caratīti sāsaṅkasikkhāpadavasena vā avippavāsasammutivasena vā tatiyassa alābhena vā carati.",
  "tika-vin01t2:1477_4": "“Dve naṭṭhānī”ti adhikārattā vuttaṃ “dve sāditabbānī”ti.",
  "tika-vin01t2:1477_5": "Ekaṃ sādiyanteneva samo bhavissatīti tiṇṇaṃ cīvarānaṃ dvīsu naṭṭhesu ekaṃ sādiyantena samo bhavissati ubhinnampi santaruttaraparamatāya avaṭṭhānato.",
  "tika-vin01t2:1477_6": "Yassa ekaṃyeva hotīti aññena kenaci kāraṇena vinaṭṭhasesacīvaraṃ sandhāya vuttaṃ.",
  "tika-vin01t2:1478_0": "526.",
  "tika-vin01t2:1478_1": "“Sesakaṃ tuyheva hotūti dentī”ti vuttattā “pamāṇayuttaṃ gaṇhissāma,",
  "tika-vin01t2:1478_2": "sesakaṃ āharissāmā”ti vatvā gahetvā gamanasamayepi “sesakampi tumhākaññeva hotū”ti vadanti,",
  "tika-vin01t2:1478_3": "laddhakappiyameva.",
  "tika-vin01t2:1478_4": "Pavāritānanti acchinnakālato pubbeyeva pavāritānaṃ.",
  "tika-vin01t2:1478_5": "Pāḷiyā na sametīti santaruttaraparamato uttari sādiyane anāpattidassanatthaṃ “anāpatti ñātakānaṃ pavāritāna”nti vuttattā na sameti.",
  "tika-vin01t2:1478_6": "Santaruttaraparamaṃ sādiyantassa hi āpattippasaṅgoyeva natthi,",
  "tika-vin01t2:1478_7": "sati ca sikkhāpadena āpattippasaṅge anāpatti yuttā dassetunti adhippāyo.",
  "tika-vin01t2:1478_8": "Keci pana “pamāṇameva vaṭṭatīti idaṃ sallekhadassanatthaṃ vutta”nti vadanti.",
  "tika-vin01t2:1479_0": "Yasmā panidaṃ…pe…",
  "tika-vin01t2:1479_1": "na vuttanti etthāyamadhippāyo –",
  "tika-vin01t2:1479_2": "“aññassatthāyā”ti vuccamāne aññesaṃ atthāya pamāṇaṃ atikkamitvāpi gaṇhituṃ vaṭṭatīti āpajjati,",
  "tika-vin01t2:1479_3": "tañca aññassatthāya viññāpanavatthusmiṃ paññattattā vatthunā saṃsandiyamānaṃ na sameti.",
  "tika-vin01t2:1479_4": "Na hi yaṃ vatthuṃ nissāya sikkhāpadaṃ paññattaṃ,",
  "tika-vin01t2:1479_5": "tasmiṃyeva anāpattivacanaṃ yuttanti.",
  "tika-vin01t2:1479_6": "Gaṇṭhipadesu pana tīsupi “imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ okāsoyeva natthi,",
  "tika-vin01t2:1479_7": "tasmā na vutta”nti kathitaṃ.",
  "tika-vin01t2:1479_8": "Idha “aññassatthāyā”ti avuttattā aññesaṃ atthāya ñātakapavāritesu adhikaṃ viññāpentassa āpattīti ce? Na,",
  "tika-vin01t2:1479_9": "tattha purimasikkhāpadeneva anāpattisiddhito.",
  "tika-vin01t2:1479_10": "Tatuttaritā,",
  "tika-vin01t2:1479_11": "acchinnādikāraṇatā,",
  "tika-vin01t2:1479_12": "aññātakaviññatti,",
  "tika-vin01t2:1479_13": "tāya ca paṭilābhoti imānettha cattāri aṅgāni.",
  "tika-vin01t2:1480_0": "Tatuttarisikkhāpadavaṇṇanā niṭṭhitā.",
  "tika-vin01t2:1481_0": "8. Paṭhamaupakkhaṭasikkhāpadavaṇṇanā",
  "tika-vin01t2:1482_0": "527. Aṭṭhame api mayyāti pāṭhepi soyevattho. Ayyāti pana bahuvacanena āmantanaṃ kataṃ.",
  "tika-vin01t2:1483_0": "528- 529.",
  "tika-vin01t2:1483_1": "Apadissāti “itthannāmassa bhikkhuno dassāmī”ti evaṃ apadisitvā.",
  "tika-vin01t2:1483_2": "Paccayaṃ katvāti kāraṇaṃ katvā.",
  "tika-vin01t2:1483_3": "Uddissāti ettha yo kattāti “uddissā”ti iminā vuttauddisanakiriyāya yo kattā.",
  "tika-vin01t2:1483_4": "Cīvaraṃ cetāpenti parivattenti etenāti cīvaracetāpannaṃ. Na-",
  "tika-vin01t2:1483_5": "kārāgamaṃ katvā cīvaracetāpannanti vuttaṃ,",
  "tika-vin01t2:1483_6": "“cīvaracetāpana”ntipi paṭhanti.",
  "tika-vin01t2:1483_7": "Pacuravohāravasenāti yebhuyyavohāravasena.",
  "tika-vin01t2:1483_8": "Yebhuyyavasena hi gharasāmikaṃ daṭṭhukāmā tassa gharaṃ gacchantīti tatheva bahulaṃ vohāro.",
  "tika-vin01t2:1483_9": "Byañjanamattamevāti attho netabbo natthīti adhippāyo.",
  "tika-vin01t2:1484_0": "531.",
  "tika-vin01t2:1484_1": "Samakepi pana anāpattīti yadagghanakaṃ so dātukāmo hoti,",
  "tika-vin01t2:1484_2": "tadagghanake anāpatti mūlaṃ vaḍḍhetvā adhikavidhānaṃ anāpannattā.",
  "tika-vin01t2:1484_3": "Ettha ca “dātukāmomhī”ti attano santike avuttepi dātukāmataṃ sutvā yadagghanakaṃ so dātukāmo hoti,",
  "tika-vin01t2:1484_4": "tadagghanakaṃ āharāpetuṃ vaṭṭati.",
  "tika-vin01t2:1484_5": "Agghavaḍḍhanakañhi idaṃ sikkhāpadanti ettha agghavaḍḍhanaṃ etassa atthīti agghavaḍḍhanakaṃ,",
  "tika-vin01t2:1484_6": "agghavaḍḍhanaṃ sandhāya idaṃ sikkhāpadaṃ paññattanti adhippāyo.",
  "tika-vin01t2:1484_7": "Cīvaraṃ dehīti saṅghāṭiādīsu yaṃkiñci cīvaraṃ sandhāya vadati.",
  "tika-vin01t2:1484_8": "Cīvare bhiyyokamyatā,",
  "tika-vin01t2:1484_9": "aññātakaviññatti,",
  "tika-vin01t2:1484_10": "tāya ca paṭilābhoti imānettha tīṇi aṅgāni.",
  "tika-vin01t2:1485_0": "Paṭhamaupakkhaṭasikkhāpadavaṇṇanā niṭṭhitā.",
  "tika-vin01t2:1486_0": "532. Dutiyaupakkhaṭe vattabbaṃ natthi.",
  "tika-vin01t2:1487_0": "10. Rājasikkhāpadavaṇṇanā",
  "tika-vin01t2:1488_0": "537- 539.",
  "tika-vin01t2:1488_1": "Rājasikkhāpade pana “ajjaṇho”ti pāṭhe “ajjuṇho”tipi paṭhanti.",
  "tika-vin01t2:1488_2": "Bhogoti bhuñjitabbo.",
  "tika-vin01t2:1488_3": "Yaṃ vuttaṃ mātikāṭṭhakathāyaṃ “iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena",
  "tika-vin01t2:1488_4": "acchādehīti idaṃ āgamanasuddhiṃ dassetuṃ vuttaṃ.",
  "tika-vin01t2:1488_5": "Sace hi ‘idaṃ itthannāmassa bhikkhuno dehī’ti peseyya,",
  "tika-vin01t2:1488_6": "āgamanassa asuddhattā akappiyavatthuṃ ārabbha bhikkhunā kappiyakārakopi niddisitabbo na bhaveyyā”ti,",
  "tika-vin01t2:1488_7": "tattha āgamanassa suddhiyā vā asuddhiyā vā visesappayojanaṃ na dissati.",
  "tika-vin01t2:1488_8": "Satipi hi āgamanassa asuddhabhāve dūto attano kusalatāya kappiyavohārena vadati,",
  "tika-vin01t2:1488_9": "“kappiyakārako na niddisitabbo”ti idaṃ natthi,",
  "tika-vin01t2:1488_10": "na ca dūtena kappiyavohāravasena vutte dāyakena idaṃ kathaṃ pesitanti īdisī vicāraṇā upalabbhati,",
  "tika-vin01t2:1488_11": "avicāretvā ca taṃ na sakkā jānituṃ,",
  "tika-vin01t2:1488_12": "yadi pana āgamanassa asuddhattā kappiyakārako niddisitabbo na bhaveyya,",
  "tika-vin01t2:1488_13": "cīvarānaṃ atthāya dūtassa hatthe akappiyavatthusmiṃ pesite sabbattha dāyakena kathaṃ pesitanti pucchitvāva kappiyakārako niddisitabbo bhaveyya.",
  "tika-vin01t2:1488_14": "Tasmā asatipi āgamanasuddhiyaṃ sace so dūto attano kusalatāya kappiyavohāravasena vadati,",
  "tika-vin01t2:1488_15": "dūtasseva vacanaṃ gahetabbaṃ.",
  "tika-vin01t2:1488_16": "Yadi hi āgamanasuddhiyevettha pamāṇaṃ,",
  "tika-vin01t2:1488_17": "mūlasāmikena kappiyavohāravasena pesitassa dūtassa akappiyavohāravasena vadatopi kappiyakārako niddisitabbo bhaveyya,",
  "tika-vin01t2:1488_18": "tasmā sabbattha dūtavacanameva pamāṇanti gahetabbaṃ.",
  "tika-vin01t2:1489_0": "Iminā cīvaracetāpannenātiādinā pana imamatthaṃ dasseti –",
  "tika-vin01t2:1489_1": "kappiya vasena āgatampi cīvaramūlaṃ īdisena dūtavacanena akappiyaṃ hoti,",
  "tika-vin01t2:1489_2": "tasmā taṃ paṭikkhipitabbanti.",
  "tika-vin01t2:1489_3": "Tenevāha –",
  "tika-vin01t2:1489_4": "“tena bhikkhunā so dūto evamassa vacanīyo”tiādi. Suvaṇṇaṃ, rajataṃ, kahāpaṇo,",
  "tika-vin01t2:1489_5": "māsakoti imāni hi cattāri nissaggiyavatthūni, muttā, maṇi, veḷuriyo, saṅkho, silā, pavāḷaṃ,",
  "tika-vin01t2:1489_6": "lohitaṅko,",
  "tika-vin01t2:1489_7": "masāragallaṃ,",
  "tika-vin01t2:1489_8": "satta dhaññāni,",
  "tika-vin01t2:1489_9": "dāsidāsaṃ, khettaṃ, vatthu,",
  "tika-vin01t2:1489_10": "pupphārāmaphalārāmādayoti imāni dukkaṭavatthūni ca attano vā cetiyasaṅghagaṇapuggalānaṃ vā atthāya sampaṭicchituṃ na vaṭṭanti,",
  "tika-vin01t2:1489_11": "tasmā taṃ sādituṃ na vaṭṭatīti dassanatthaṃ “na kho mayaṃ, āvuso,",
  "tika-vin01t2:1489_12": "cīvaracetāpannaṃ paṭiggaṇhāmā”ti vuttaṃ,",
  "tika-vin01t2:1489_13": "“cīvarañca kho mayaṃ paṭiggaṇhāmā”ti idaṃ pana attānaṃ uddissa ābhatattā vattuṃ vaṭṭati,",
  "tika-vin01t2:1489_14": "tasmā vuttaṃ.",
  "tika-vin01t2:1489_15": "“Veyyāvaccakaro niddisitabbo”ti idaṃ “atthi panāyasmato koci veyyāvaccakaro”ti kappiyavacanena vuttattā anuññātaṃ.",
  "tika-vin01t2:1489_16": "Sace pana dūto “ko imaṃ gaṇhātī”ti vā “kassa demī”ti vā vadati,",
  "tika-vin01t2:1489_17": "na niddisitabbo.",
  "tika-vin01t2:1489_18": "“Ārāmiko vā upāsako vā”ti idaṃ sāruppatāya vuttaṃ,",
  "tika-vin01t2:1489_19": "ṭhapetvā pana pañca sahadhammike yo koci kappiyakārako vaṭṭati. “Eso kho, āvuso,",
  "tika-vin01t2:1489_20": "bhikkhūnaṃ veyyāvaccakaro”ti idaṃ bhikkhussa kappiyavacanadassanatthaṃ vuttaṃ.",
  "tika-vin01t2:1489_21": "Evameva hi vattabbaṃ,",
  "tika-vin01t2:1489_22": "“etassa dehī”tiādi na vattabbaṃ.",
  "tika-vin01t2:1489_23": "So vā cetāpessati vāti ettha eko vā-",
  "tika-vin01t2:1489_24": "saddo padapūraṇo,",
  "tika-vin01t2:1489_25": "“saññatto so mayā”tiādi pana dūtena evaṃ ārociteyeva taṃ codetuṃ vaṭṭati,",
  "tika-vin01t2:1489_26": "nevāssa hatthe datvā gatamattakāraṇenāti dassanatthaṃ vuttaṃ.",
  "tika-vin01t2:1490_0": "Etāni hi vacanāni…pe…",
  "tika-vin01t2:1490_1": "na vattabboti ettha “evaṃ vadanto paṭikkhittassa katattā vattabhede dukkaṭaṃ āpajjati,",
  "tika-vin01t2:1490_2": "codanā pana hotiyevā”ti mahāgaṇṭhipade majjhimagaṇṭhipade ca vuttaṃ.",
  "tika-vin01t2:1490_3": "Uddiṭṭhacodanāparicchedaṃ dassetvāti “dutiyampi vattabbo”tiādinā dassetvā.",
  "tika-vin01t2:1490_4": "Pucchiyamānoti ettha pucchiyamānenāti attho gahetabboti āha “karaṇatthe paccattavacana”nti.",
  "tika-vin01t2:1490_5": "Āgatakāraṇaṃ bhañjatīti āgatakāraṇaṃ vināseti.",
  "tika-vin01t2:1491_0": "Ettha keci vadanti “āgatakāraṇaṃ nāma cīvaraggahaṇaṃ,",
  "tika-vin01t2:1491_1": "taṃ bhañjatīti vuttattā puna taṃ cīvaraṃ yena kenaci ākārena gahetuṃ na vaṭṭatī”ti.",
  "tika-vin01t2:1491_2": "Keci pana “āgatakāraṇaṃ nāma kāyavācāhi codanā,",
  "tika-vin01t2:1491_3": "taṃ bhañjatīti vuttattā puna taṃ yena kenaci ākārena codetuṃ na labhati.",
  "tika-vin01t2:1491_4": "Sace sayameva deti,",
  "tika-vin01t2:1491_5": "mūlasāmiko vā dāpeti,",
  "tika-vin01t2:1491_6": "gahetuṃ vaṭṭatī”ti vadanti.",
  "tika-vin01t2:1491_7": "Apare pana “āgatakāraṇaṃ nāma ṭhānaṃ,",
  "tika-vin01t2:1491_8": "taṃ bhañjatīti vuttattā yathā ‘attho me, āvuso,",
  "tika-vin01t2:1491_9": "cīvarenā’ti ekāya codanāya dve ṭhānāni bhañjati,",
  "tika-vin01t2:1491_10": "evamidhāpi sace āsane nisīdati,",
  "tika-vin01t2:1491_11": "ekāya nisajjāya dve ṭhānāni bhañjati.",
  "tika-vin01t2:1491_12": "Āmisaṃ ce paṭiggaṇhāti,",
  "tika-vin01t2:1491_13": "ekena paṭiggahaṇena dve ṭhānāni bhañjati.",
  "tika-vin01t2:1491_14": "Dhammaṃ ce bhāsati,",
  "tika-vin01t2:1491_15": "dhammadesanāsikkhāpade vuttaparicchedāya ekāya vācāya dve ṭhānāni bhañjatī”ti vadanti.",
  "tika-vin01t2:1491_16": "Imesaṃ pana sabbesampi vādaṃ “ayutta”nti paṭikkhipitvā tīsupi gaṇṭhipadesu idaṃ vuttaṃ “āgatakāraṇaṃ nāma ṭhānameva,",
  "tika-vin01t2:1491_17": "tasmā ‘na kattabba’nti vāritassa katattā nisajjādīsu katesu chasu ṭhānesu ekaṃ ṭhānaṃ bhañjatī”ti.",
  "tika-vin01t2:1492_0": "Tatra tatra ṭhāne tiṭṭhatīti idaṃ codakassa ṭhitaṭṭhānato apakkamma tatra tatra uddissa ṭhānaṃyeva sandhāya vuttaṃ.",
  "tika-vin01t2:1492_1": "“Sāmaṃ vā gantabbaṃ,",
  "tika-vin01t2:1492_2": "dūto vā pāhetabbo”ti idaṃ sabhāvato codetuṃ anicchantenapi kātabbamevāti vadanti.",
  "tika-vin01t2:1492_3": "Mukhaṃ vivaritvā sayameva kappiyakārakattaṃ upagatoti mukhavevaṭikakappiyakārako.",
  "tika-vin01t2:1492_4": "Avicāretukāmatāyāti imasmiṃ pakkhe “natthamhākaṃ kappiyakārako”ti idaṃ “tādisaṃ karonto kappiyakārako natthī”ti iminā adhippāyena vuttaṃ.",
  "tika-vin01t2:1493_0": "“Meṇḍakasikkhāpade vuttanayena paṭipajjitabba”nti vatvā idāni taṃ meṇḍakasikkhāpadaṃ dassento “vuttañheta”ntiādimāha.",
  "tika-vin01t2:1493_1": "Idameva hi “santi,",
  "tika-vin01t2:1493_2": "bhikkhave,",
  "tika-vin01t2:1493_3": "saddhā pasannā”tiādivacanaṃ bhesajjakkhandhake meṇḍakavatthusmiṃ vuttattā “meṇḍakasikkhāpada”nti vuttaṃ.",
  "tika-vin01t2:1493_4": "Tattha hi meṇḍakena nāma seṭṭhinā –",
  "tika-vin01t2:1494_0": "“Santi, bhante,",
  "tika-vin01t2:1494_1": "maggā kantārā appodakā appabhakkhā,",
  "tika-vin01t2:1494_2": "na sukarā apātheyyena gantuṃ, sādhu, bhante,",
  "tika-vin01t2:1494_3": "bhagavā bhikkhūnaṃ pātheyyaṃ anujānātū”ti –",
  "tika-vin01t2:1495_0": "Yācitena bhagavatā –",
  "tika-vin01t2:1496_0": "“Anujānāmi,",
  "tika-vin01t2:1496_1": "bhikkhave,",
  "tika-vin01t2:1496_2": "pātheyyaṃ pariyesituṃ.",
  "tika-vin01t2:1496_3": "Taṇḍulo taṇḍulatthikena,",
  "tika-vin01t2:1496_4": "muggo muggatthikena,",
  "tika-vin01t2:1496_5": "māso māsatthikena,",
  "tika-vin01t2:1496_6": "loṇaṃ loṇatthikena,",
  "tika-vin01t2:1496_7": "guḷo guḷatthikena,",
  "tika-vin01t2:1496_8": "telaṃ telatthikena,",
  "tika-vin01t2:1496_9": "sappi sappitthikenā”ti –",
  "tika-vin01t2:1497_0": "Vatvā idaṃ vuttaṃ –",
  "tika-vin01t2:1498_0": "“Santi,",
  "tika-vin01t2:1498_1": "bhikkhave,",
  "tika-vin01t2:1498_2": "manussā saddhā pasannā,",
  "tika-vin01t2:1498_3": "te kappiyakārakānaṃ hatthe hiraññaṃ upanikkhipanti ‘iminā ayyassa yaṃ kappiyaṃ,",
  "tika-vin01t2:1498_4": "taṃ dethā’ti.",
  "tika-vin01t2:1498_5": "Anujānāmi,",
  "tika-vin01t2:1498_6": "bhikkhave,",
  "tika-vin01t2:1498_7": "yaṃ tato kappiyaṃ,",
  "tika-vin01t2:1498_8": "taṃ sādituṃ,",
  "tika-vin01t2:1498_9": "na tvevāhaṃ bhikkhave kenaci pariyāyena jātarūparajataṃ sāditabbaṃ pariyesitabbanti vadāmī”ti.",
  "tika-vin01t2:1499_0": "Hiraññaṃ upanikkhipantīti etthāpi bhikkhussa ārocanaṃ atthiyevāti gahetabbaṃ.",
  "tika-vin01t2:1499_1": "Aññathā aniddiṭṭhakappiyakārakattaṃ bhajatīti na codetabbo siyā.",
  "tika-vin01t2:1499_2": "Yadi mūlaṃ sandhāya codeti,",
  "tika-vin01t2:1499_3": "taṃ sāditameva siyāti āha “mūlaṃ asādiyantenā”ti.",
  "tika-vin01t2:1500_0": "“Aññātakaappavāritesu viya paṭipajjitabbanti idaṃ attanā codanāṭhānañca na kātabbanti dassanatthaṃ vuttaṃ.",
  "tika-vin01t2:1500_1": "Aññaṃ pana kappiyakārakaṃ pesetvā lokacārittavasena anuyuñjitvāpi kappiyavatthuṃ āharāpetuṃ vaṭṭati attānaṃ",
  "tika-vin01t2:1500_2": "uddissa nikkhittassa attano santakattā”ti keci vadanti,",
  "tika-vin01t2:1500_3": "taṃ aṭṭhakathāyaṃ “aññātakaappavāritesu viya paṭipajjitabbaṃ.",
  "tika-vin01t2:1500_4": "Sace sayameva cīvaraṃ ānetvā denti,",
  "tika-vin01t2:1500_5": "gahetabbaṃ. No ce,",
  "tika-vin01t2:1500_6": "kiñci na vattabbā”ti daḷhaṃ katvā vuttattā na gahetabbanti amhākaṃ khanti.",
  "tika-vin01t2:1500_7": "Na hi aññātakaappavāritaṃ sayaṃ aviññāpetvā aññena viññāpetuṃ vaṭṭati,",
  "tika-vin01t2:1500_8": "na ca yattha aññaṃ pesetvā āharāpetuṃ vaṭṭati,",
  "tika-vin01t2:1500_9": "tattha sayaṃ gantvā na āharāpetabbanti sakkā vatthuṃ.",
  "tika-vin01t2:1500_10": "Yadi cettha aññena āharāpetuṃ vaṭṭati,",
  "tika-vin01t2:1500_11": "“aññātakaappavāritesu viya paṭipajjitabba”ntiādivacanameva niratthakaṃ siyā.",
  "tika-vin01t2:1500_12": "“Dūtenā”ti imassa byabhicāraṃ dasseti “sayaṃ āharitvāpī”ti.",
  "tika-vin01t2:1500_13": "Dadantesūti iminā sambandho.",
  "tika-vin01t2:1500_14": "Piṇḍapātādīnaṃ atthāyāti iminā pana “cīvaracetāpanna”nti imassa byabhicāraṃ dasseti.",
  "tika-vin01t2:1500_15": "“Eseva nayo”ti vuttattā piṇḍapātādīnaṃ atthāya dinnepi ṭhānacodanādi sabbaṃ heṭṭhā vuttanayeneva kātabbaṃ.",
  "tika-vin01t2:1501_0": "Paṭiggahaṇepi paribhogepi āpattīti paṭiggahaṇe pācittiyaṃ,",
  "tika-vin01t2:1501_1": "paribhoge dukkaṭaṃ.",
  "tika-vin01t2:1501_2": "Sveva sāpattikoti dukkaṭāpattiṃ sandhāya vadati.",
  "tika-vin01t2:1501_3": "Idañca aṭṭhakathāpamāṇeneva gahetabbaṃ.",
  "tika-vin01t2:1501_4": "“Parassa niddosabhāvadassanatthaṃ sveva sāpattiko sadosoti vuttaṃ hotī”tipi vadanti.",
  "tika-vin01t2:1501_5": "“Codetīti vuttattā pana āpattiyā codetīti katvā sveva sāpattikoti idaṃ dukkaṭaṃyeva sandhāya vattuṃ yutta”nti tīsupi gaṇṭhipadesu vuttaṃ.",
  "tika-vin01t2:1501_6": "Paṭiggahaṇepi paribhogepi āpattiyevāti dukkaṭameva sandhāya vuttaṃ.",
  "tika-vin01t2:1501_7": "Taḷākassapi khettasaṅgahitattā tassa paṭiggahaṇepi āpatti vuttā.",
  "tika-vin01t2:1501_8": "Cattāro paccaye saṅgho paribhuñjatūti detīti ettha “bhikkhusaṅgho cattāro paccaye paribhuñcatu,",
  "tika-vin01t2:1501_9": "taḷākaṃ dammī”ti vā “catupaccayaparibhogatthaṃ taḷākaṃ dammī”ti vā vadati,",
  "tika-vin01t2:1501_10": "vaṭṭatiyeva.",
  "tika-vin01t2:1501_11": "“Ito taḷākato uppanne cattāro paccaye dammī”ti vutte pana vattabbameva natthi.",
  "tika-vin01t2:1502_0": "Amhākaṃ ekaṃ kappiyakārakaṃ ṭhapethāti vutteti idaṃ īdisaṃyeva sandhāya vuttaṃ.",
  "tika-vin01t2:1502_1": "Kappiyakkamena sampaṭicchitesu khettataḷākādīsu pana avuttepi kappiyakārakaṃ ṭhapetuṃ labbhatiyeva.",
  "tika-vin01t2:1502_2": "Yasmā parasantakaṃ nāsetuṃ bhikkhūnaṃ na vaṭṭati,",
  "tika-vin01t2:1502_3": "tasmā “na sassakāle”ti vuttaṃ.",
  "tika-vin01t2:1502_4": "“Janapadassa sāmikoti imināva yo taṃ janapadaṃ vicāreti,",
  "tika-vin01t2:1502_5": "tenapi acchinditvā dinnaṃ vaṭṭatiyevā”ti vadanti.",
  "tika-vin01t2:1502_6": "Udakavāhakanti udakamātikaṃ.",
  "tika-vin01t2:1502_7": "Kappiyavohārepīti ettha “vidhānaṃ vakkhāmā”ti pāṭhaseso.",
  "tika-vin01t2:1502_8": "Udakavasenāti udakaparibhogatthaṃ.",
  "tika-vin01t2:1502_9": "Suddhacittānanti kevalaṃ udakaparibhogatthamevāti adhippāyo.",
  "tika-vin01t2:1502_10": "Alajjinā kārāpite vattabbameva natthīti āha “lajjībhikkhunā”ti.",
  "tika-vin01t2:1502_11": "Pakatibhāgo nāma imasmiṃ raṭṭhe catuambaṇamattaṃ.",
  "tika-vin01t2:1502_12": "Akaṭṭhapubbaṃ navasassaṃ nāma.",
  "tika-vin01t2:1502_13": "Aparicchinnabhāgeti “ettake bhūmibhāge ettako bhāgo dātabbo”ti evaṃ aparicchinnabhāge.",
  "tika-vin01t2:1503_0": "Rajjuyā vā daṇḍena vāti ettha “pādehipi minituṃ na vaṭṭatī”ti vadanti.",
  "tika-vin01t2:1503_1": "Khale vā ṭhatvā rakkhatīti ettha pana thenetvā gaṇhante disvā “mā gaṇhathā”ti nivārento rakkhati nāma.",
  "tika-vin01t2:1503_2": "Sace pana avicāretvā kevalaṃ tuṇhībhūtova rakkhaṇatthāya olokento tiṭṭhati, vaṭṭati.",
  "tika-vin01t2:1503_3": "Sacepi tasmiṃ tuṇhībhūte corikāya haranti,",
  "tika-vin01t2:1503_4": "“mayaṃ bhikkhusaṅghassa ārocessāmā”ti evaṃ vattuṃ vaṭṭatīti vadanti.",
  "tika-vin01t2:1503_5": "Nīharāpeti paṭisāmetīti etthāpi “sace pariyāyena vadati,",
  "tika-vin01t2:1503_6": "vaṭṭatī”ti vadanti.",
  "tika-vin01t2:1503_7": "Apubbassa anuppāditattā aññesaṃ vaṭṭatīti āha “tasseva taṃ akappiya”nti.",
  "tika-vin01t2:1504_0": "Nanu ca dubbicāritamattena tasseva taṃ akappiyaṃ,",
  "tika-vin01t2:1504_1": "na sabbesaṃ rūpiyasaṃvohāre catutthapatto viya.",
  "tika-vin01t2:1504_2": "Vuttañhi tattha “yo pana rūpiyaṃ asampaṭicchitvā ‘therassa pattaṃ kiṇitvā dehī’ti pahitakappiyakārakena",
  "tika-vin01t2:1504_3": "saddhiṃ kammārakulaṃ gantvā pattaṃ disvā ‘ime kahāpaṇe gahetvā imaṃ dehī’ti kahāpaṇe dāpetvā gahito,",
  "tika-vin01t2:1504_4": "ayaṃ patto etasseva bhikkhuno na vaṭṭati dubbicāritattā,",
  "tika-vin01t2:1504_5": "aññesaṃ pana vaṭṭati mūlassa asampaṭicchitattā”ti.",
  "tika-vin01t2:1504_6": "Tasmā yaṃ te āharanti,",
  "tika-vin01t2:1504_7": "sabbesaṃ akappiyaṃ. Kasmā?",
  "tika-vin01t2:1504_8": "Kahāpaṇānaṃ vicāritattāti idaṃ kasmā vuttanti?",
  "tika-vin01t2:1504_9": "Ettha keci vadanti “kahāpaṇe sādiyitvā vicāritaṃ sandhāya evaṃ vutta”nti.",
  "tika-vin01t2:1504_10": "Saṅghikattā ca nissajjituṃ na sakkā,",
  "tika-vin01t2:1504_11": "tasmā sabbesaṃ na kappatīti tesaṃ adhippāyo.",
  "tika-vin01t2:1504_12": "Keci pana “asādiyitvāpi kahāpaṇānaṃ vicāritattā rūpiyasaṃvohāro kato hoti,",
  "tika-vin01t2:1504_13": "saṅghikattā ca nissajjituṃ na sakkā,",
  "tika-vin01t2:1504_14": "tasmā sabbesaṃ na kappatī”ti vadanti.",
  "tika-vin01t2:1504_15": "Gaṇṭhipadesu pana tīsupi idaṃ vuttaṃ “catutthapatto gihisantakānaṃyeva kahāpaṇānaṃ vicāritattā aññesaṃ kappati,",
  "tika-vin01t2:1504_16": "idha pana saṅghikānaṃ vicāritattā sabbesaṃ na kappatī”ti.",
  "tika-vin01t2:1504_17": "Sabbesampi vādo tena tena pariyāyena yujjatiyeva.",
  "tika-vin01t2:1505_0": "Catusāladvāreti bhojanasālaṃ sandhāya vuttaṃ.",
  "tika-vin01t2:1505_1": "Pariyāyena kathitattāti “gaṇhā”ti avatvā “sīmā gatā”ti pariyāyena kathitattā.",
  "tika-vin01t2:1505_2": "Pakatibhūmikaraṇatthaṃ “heṭṭhā gahitaṃ paṃsu”ntiādi vuttaṃ.",
  "tika-vin01t2:1505_3": "Dāsaṃ dammīti ettha “manussaṃ dammīti vutte vaṭṭatī”ti vadanti.",
  "tika-vin01t2:1505_4": "Kukkuṭasūkarā…pe…",
  "tika-vin01t2:1505_5": "vaṭṭatīti ettha kukkuṭasūkaresu dīyamānesu “imehi amhākaṃ attho natthi,",
  "tika-vin01t2:1505_6": "sukhaṃ jīvantu,",
  "tika-vin01t2:1505_7": "araññe vissajjethā”ti vattuṃ vaṭṭati.",
  "tika-vin01t2:1505_8": "“Khettavatthupaṭiggahaṇā paṭivirato hotī”tiādivacanato khettādīnaṃ paṭiggahaṇe ayaṃ sabbo vinicchayo vutto.",
  "tika-vin01t2:1505_9": "Kappiyakārakassa bhikkhunā niddiṭṭhabhāvo,",
  "tika-vin01t2:1505_10": "dūtena appitatā,",
  "tika-vin01t2:1505_11": "tatuttari vāyāmo,",
  "tika-vin01t2:1505_12": "tena vāyāmena paṭilābhoti imānettha cattāri aṅgāni.",
  "tika-vin01t2:1506_0": "Rājasikkhāpadavaṇṇanā niṭṭhitā.",
  "tika-vin01t2:1507_0": "Niṭṭhito cīvaravaggo paṭhamo.",
  "tika-vin01t2:1508_0": "2. Kosiyavaggo",
  "tika-vin01t2:1509_0": "1. Kosiyasikkhāpadavaṇṇanā",
  "tika-vin01t2:1510_0": "542.",
  "tika-vin01t2:1510_1": "Pāḷiyaṃ “kosiyakārake”ti ettha kosaṃ karontīti kosakārakāti laddhavohārānaṃ pāṇakānaṃ kosato nibbattaṃ kosiyaṃ,",
  "tika-vin01t2:1510_2": "taṃ karontīti kosiyakārakā,",
  "tika-vin01t2:1510_3": "tantavāyā.",
  "tika-vin01t2:1510_4": "Saṃhananaṃ saṅghāto,",
  "tika-vin01t2:1510_5": "vināsoti attho.",
  "tika-vin01t2:1510_6": "Kosiyamissakanti kosiyatantunā missaṃ.",
  "tika-vin01t2:1510_7": "“Avāyima”nti vuttattā vāyitvā ce karonti, anāpatti.",
  "tika-vin01t2:1510_8": "Anāpatti vitānaṃ vātiādinā vitānādīnaṃ atthāya karaṇepi tenākārena paribhogepi anāpatti vuttā.",
  "tika-vin01t2:1511_0": "Evampi missetvā katameva hotīti iminā vātena āharitvā pātitepi acittakattā āpattiyevāti dasseti.",
  "tika-vin01t2:1511_1": "Kosiyamissakatā,",
  "tika-vin01t2:1511_2": "attano atthāya santhatassa karaṇaṃ kārāpanaṃ,",
  "tika-vin01t2:1511_3": "paṭilābho cāti imānettha tīṇi aṅgāni.",
  "tika-vin01t2:1512_0": "Kosiyasikkhāpadavaṇṇanā niṭṭhitā.",
  "tika-vin01t2:1513_0": "547. Suddhakāḷakasikkhāpadaṃ uttānatthameva.",
  "tika-vin01t2:1514_0": "3. Dvebhāgasikkhāpadavaṇṇanā",
  "tika-vin01t2:1515_0": "552.",
  "tika-vin01t2:1515_1": "Dvebhāgasikkhāpade pana dve bhāgāti ukkaṭṭhaparicchedo kāḷakānaṃ adhikaggahaṇassa paṭikkhepavasena sikkhāpadassa paññattattā.",
  "tika-vin01t2:1515_2": "Tatiyaṃ odātānaṃ catutthaṃ gocariyānanti ayaṃ heṭṭhimaparicchedo tesaṃ adhikaggahaṇe paṭikkhepābhāvato,",
  "tika-vin01t2:1515_3": "tasmā kāḷakānaṃ bhāgadvayato adhikaṃ na vaṭṭati,",
  "tika-vin01t2:1515_4": "sesānaṃ pana vuttappamāṇato adhikampi vaṭṭati.",
  "tika-vin01t2:1515_5": "“Kāḷakānaṃyeva ca adhikaggahaṇassa paṭikkhittattā kāḷakānaṃ upaḍḍhaṃ odātānaṃ vā gocariyānaṃ vā upaḍḍhaṃ gahetvāpi kātuṃ vaṭṭatī”ti vadanti,",
  "tika-vin01t2:1515_6": "“anāpatti bahutaraṃ odātānaṃ bahutaraṃ gocariyānaṃ ādiyitvā karoti,",
  "tika-vin01t2:1515_7": "suddhaṃ odātānaṃ suddhaṃ gocariyānaṃ ādiyitvā karotī”ti iminā taṃ sameti.",
  "tika-vin01t2:1515_8": "“Kāḷake odāte ca ṭhapetvā sesā gocariyesuyeva saṅgahaṃ gacchantī”ti vadanti.",
  "tika-vin01t2:1515_9": "Dve koṭṭhāsā kāḷakānanti ettha pana “ekassapi kāḷakalomassa atirekabhāve nissaggiyaṃ hotī”ti mātikāṭṭhakathāyaṃ ttaṃ,",
  "tika-vin01t2:1515_10": "taṃ “dhārayitvā dve tulā ādātabbā”ti vacanato tulādhāraṇāya na sameti.",
  "tika-vin01t2:1515_11": "Na hi lome gaṇetvā tulādhāraṇā karīyati,",
  "tika-vin01t2:1515_12": "atha gaṇetvāva dhārayitabbaṃ siyā,",
  "tika-vin01t2:1515_13": "kiṃ tulādhāraṇāya,",
  "tika-vin01t2:1515_14": "tasmā evamettha adhippāyo yutto siyā –",
  "tika-vin01t2:1515_15": "acittakattā sikkhāpadassa pubbe tulāya dhārayitvā ṭhapitesu ekampi lomaṃ tattha pateyya,",
  "tika-vin01t2:1515_16": "nissaggiyanti.",
  "tika-vin01t2:1515_17": "Aññathā dubbiññeyyabhāvato dve tulā nādātabbā,",
  "tika-vin01t2:1515_18": "ūnakatarāva ādātabbā siyuṃ.",
  "tika-vin01t2:1516_0": "Dvebhāgasikkhāpadavaṇṇanā niṭṭhitā.",
  "tika-vin01t2:1517_0": "4. Chabbassasikkhāpadavaṇṇanā",
  "tika-vin01t2:1518_0": "557.",
  "tika-vin01t2:1518_1": "Chabbassasikkhāpade pana “yesaṃ no santhate dārakā uhadantipi ummihantipi,",
  "tika-vin01t2:1518_2": "yesaṃ no santhatā undūrehipi khajjantī”ti evaṃ pāḷipadānaṃ sambandho veditabbo.",
  "tika-vin01t2:1518_3": "Hada karīsossagge,",
  "tika-vin01t2:1518_4": "miha secaneti panimassatthaṃ sandhāyāha “vaccampi passāvampi karontī”ti.",
  "tika-vin01t2:1518_5": "Pavāraṇāuposathapāṭipadadivasesu santhataṃ karitvā puna chaṭṭhe vasse paripuṇṇe pavāraṇāuposathapāṭipadadivasesu",
  "tika-vin01t2:1518_6": "karonto “chabbassāni karotī”ti vuccati.",
  "tika-vin01t2:1518_7": "Dutiyadivasato paṭṭhāya karonto pana atirekachabbassāni karoti nāma.",
  "tika-vin01t2:1519_0": "Chabbassasikkhāpadavaṇṇanā niṭṭhitā.",
  "tika-vin01t2:1520_0": "5. Nisīdanasanthatasikkhāpadavaṇṇanā",
  "tika-vin01t2:1521_0": "565- 6.",
  "tika-vin01t2:1521_1": "Nisīdanasanthatasikkhāpade pana paññāyissatīti sace sā katikā manāpā bhavissati,",
  "tika-vin01t2:1521_2": "manāpatāya bhikkhusaṅgho sandississati.",
  "tika-vin01t2:1521_3": "Sace amanāpā,",
  "tika-vin01t2:1521_4": "amanāpatāya sandississatīti adhippāyo,",
  "tika-vin01t2:1521_5": "āraññakaṅgādīni tīṇi pāḷiyaṃ padhānaṅgavasena vuttāni,",
  "tika-vin01t2:1521_6": "sesānipi te samādiyiṃsuyevāti veditabbaṃ.",
  "tika-vin01t2:1521_7": "Tenevāha “santhate catutthacīvarasaññitāyā”ti.",
  "tika-vin01t2:1521_8": "Ujjhitvāti vissajjetvā.",
  "tika-vin01t2:1522_0": "567.",
  "tika-vin01t2:1522_1": "Nisīdanasanthatattā nivāsanapārupanakiccaṃ natthīti āha “sakiṃ nisinnañceva nipannañcā”ti.",
  "tika-vin01t2:1522_2": "Vidatthimattanti sugatavidatthiṃ sandhāya vadati.",
  "tika-vin01t2:1522_3": "Idañca heṭṭhimaparicchedadassanatthaṃ vuttaṃ.",
  "tika-vin01t2:1522_4": "“Vitānādīnaṃyeva atthāya karaṇe anāpattivacanato sace nipajjanatthāya karonti,",
  "tika-vin01t2:1522_5": "āpattiyevā”ti tīsupi gaṇṭhipadesu vuttaṃ.",
  "tika-vin01t2:1522_6": "Akappiyattā pana “paribhuñjituṃ na vaṭṭatī”ti vuttaṃ.",
  "tika-vin01t2:1522_7": "Idañca nisīdanasanthataṃ nāma nisīdanacīvarameva,",
  "tika-vin01t2:1522_8": "nāññanti vadanti.",
  "tika-vin01t2:1522_9": "Nisīdanasikkhāpadepi nisīdanaṃ nāma sadasaṃ vuccatīti ca aṭṭhakathāyañcassa “santhatasadisaṃ santharitvā",
  "tika-vin01t2:1522_10": "ekasmiṃ ante sugatavidatthiyā vidatthimatte padese dvīsu ṭhānesu phāletvā tisso dasā karīyanti,",
  "tika-vin01t2:1522_11": "tāhi dasāhi sadasaṃ nāma vuccatī”ti vacanato idhāpi “nisīdanaṃ nāma sadasaṃ vuccatī”ti ca “santhate catutthacīvarasaññitāyā”ti",
  "tika-vin01t2:1522_12": "ca vacanato taṃ yuttaṃ viya dissati.",
  "tika-vin01t2:1522_13": "Keci pana “nisīdanasanthataṃ eḷakalomāni santharitvā santhataṃ viya karonti,",
  "tika-vin01t2:1522_14": "taṃ avāyimaṃ anadhiṭṭhānupagaṃ,",
  "tika-vin01t2:1522_15": "nisīdanacīvaraṃ pana channaṃ cīvarānaṃ aññatarena karoti adhiṭṭhānupagaṃ,",
  "tika-vin01t2:1522_16": "taṃ karontā ca nantakāni santharitvā santhatasadisaṃ karontī”ti vadanti,",
  "tika-vin01t2:1522_17": "vīmaṃsitvā yuttataraṃ gahetabbaṃ.",
  "tika-vin01t2:1523_0": "Nisīdanasanthatasikkhāpadavaṇṇanā niṭṭhitā.",
  "tika-vin01t2:1524_0": "6. Eḷakalomasikkhāpadavaṇṇanā",
  "tika-vin01t2:1525_0": "571.",
  "tika-vin01t2:1525_1": "Eḷalomasikkhāpade pana āsumbhīti ettha “asumbhī”ti paṭhanti.",
  "tika-vin01t2:1525_2": "Kilantāti iminā kilantatāya te onamitvā pātetuṃ na sakkontīti dasseti.",
  "tika-vin01t2:1525_3": "Addhānamaggappaṭipannassāti idaṃ vatthumattadīpanavasena pāḷiyaṃ vuttaṃ.",
  "tika-vin01t2:1525_4": "Yattha katthaci pana dhammena labhitvā gaṇhituṃ vaṭṭatiyeva.",
  "tika-vin01t2:1525_5": "Tiyojanaparamanti ca gahitaṭṭhānato tiyojanappamāṇaṃ desanti evamattho gahetabbo.",
  "tika-vin01t2:1526_0": "572.",
  "tika-vin01t2:1526_1": "Sahatthāti karaṇatthe nissakkavacananti āha “sahatthenā”ti.",
  "tika-vin01t2:1526_2": "Asante hāraketi pāḷiyaṃ bhikkhuno anurūpatādassanatthaṃ vuttaṃ,",
  "tika-vin01t2:1526_3": "na pana hārake vijjamāne tiyojanabbhantare sahatthā harantassa āpattidassanatthaṃ.",
  "tika-vin01t2:1526_4": "Tiyojanato bahi bahitiyojananti āha “tiyojanato bahi pātetī”ti.",
  "tika-vin01t2:1526_5": "Tena haritepi āpattiyevāti saussāhattā anāṇattiyā haṭattā ca.",
  "tika-vin01t2:1526_6": "Satipi hi saussāhabhāve āṇattiyā ce harati,",
  "tika-vin01t2:1526_7": "anāpatti “aññaṃ harāpetī”ti vacanato.",
  "tika-vin01t2:1526_8": "Añño harissatīti adhippāyābhāvato “suddhacittena ṭhapita”nti vuttaṃ.",
  "tika-vin01t2:1526_9": "Saussāhattāti tiyojanātikkamane saussāhattā.",
  "tika-vin01t2:1526_10": "Idañca “añño harissatī”ti asuddhacittena ṭhapitaṃ sandhāya vuttaṃ,",
  "tika-vin01t2:1526_11": "acittakattāti idaṃ pana suddhacittena ṭhapitaṃ sandhāya.",
  "tika-vin01t2:1526_12": "Anāpatti pāḷiyā na sametīti “tiyojanaṃ haratī”tiādipāḷiyā,",
  "tika-vin01t2:1526_13": "visesato “aññaṃ harāpetī”ti pāḷiyā ca na sameti.",
  "tika-vin01t2:1527_0": "Sace sāmikaṃ jānāpetvā ṭhapeti,",
  "tika-vin01t2:1527_1": "āṇattiyā harāpeti nāmāti āha “sāmikassa ajānantassevā”ti.",
  "tika-vin01t2:1527_2": "Agacchantepīti gamanaṃ upacchinditvā ṭhitayānepi.",
  "tika-vin01t2:1527_3": "Heṭṭhā vā gacchantoti bhūmiyaṃ gacchanto.",
  "tika-vin01t2:1527_4": "Aññaṃ harāpetīti ettha añña-",
  "tika-vin01t2:1527_5": "ggahaṇena sāmaññato tiracchānagatāpi saṅgahitāti āha –",
  "tika-vin01t2:1527_6": "“aññaṃ harāpetīti vacanato anāpattī”ti.",
  "tika-vin01t2:1527_7": "Suṅkaghāte āpatti hotīti aññaṃ harāpentassa āpatti.",
  "tika-vin01t2:1527_8": "Tattha anāpattīti aññavihitassa theyyacittābhāvato anāpatti.",
  "tika-vin01t2:1528_0": "575.",
  "tika-vin01t2:1528_1": "“Taṃ harantassāti puna tiyojanaṃ harantassā”ti mahāgaṇṭhipade vuttaṃ.",
  "tika-vin01t2:1528_2": "Taṃ pana mātikāṭṭhakathāyaṃ aṅgesu “paṭhamappaṭilābho sati iminā vacanena na sameti.",
  "tika-vin01t2:1528_3": "“Paṭhamappaṭilābho”ti hi idaṃ dutiyappaṭilābho āpattiyā aṅgaṃ na hotīti dīpeti,",
  "tika-vin01t2:1528_4": "tasmā pāḷiyaṃ aṭṭhakathāyañca visesābhāvato acchinnaṃ paṭilabhitvā harantassa puna tiyojanātikkamepi anāpatti vuttāti amhākaṃ khanti.",
  "tika-vin01t2:1528_5": "Aññathā acchinnaṃ paṭilabhitvā puna tiyojanaṃ haratīti vadeyya.",
  "tika-vin01t2:1528_6": "Vīmaṃsitvā yuttataraṃ gahetabbaṃ.",
  "tika-vin01t2:1528_7": "Anāpatti katabhaṇḍanti ettha “kambalakojavādikatabhaṇḍampi.",
  "tika-vin01t2:1528_8": "Pakaticīvare laggalomāni āpattiṃ janentiyevā”ti vadanti.",
  "tika-vin01t2:1528_9": "Tanukapattatthavikantare aghaṭṭanatthaṃ pakkhipanti.",
  "tika-vin01t2:1528_10": "Pakkhittanti kaṇṇacchidde pakkhittaṃ.",
  "tika-vin01t2:1528_11": "Nidhānamukhaṃ nāmāti iminā katabhaṇḍasaṅkhyaṃ na gacchatīti dasseti.",
  "tika-vin01t2:1528_12": "Eḷakalomānaṃ akatabhaṇḍatā,",
  "tika-vin01t2:1528_13": "paṭhamappaṭilābho,",
  "tika-vin01t2:1528_14": "attanā ādāya vā aññassa ajānantassa yāne pakkhipitvā vā tiyojanātikkamanaṃ,",
  "tika-vin01t2:1528_15": "āharaṇapaccāharaṇaṃ,",
  "tika-vin01t2:1528_16": "avāsādhippāyatāti imānettha pañca aṅgāni.",
  "tika-vin01t2:1529_0": "Eḷakalomasikkhāpadavaṇṇanā niṭṭhitā.",
  "tika-vin01t2:1530_0": "576. Eḷakalomadhovāpanasikkhāpadaṃ uttānatthameva.",
  "tika-vin01t2:1531_0": "8. Rūpiyasikkhāpadavaṇṇanā",
  "tika-vin01t2:1532_0": "583- 584.",
  "tika-vin01t2:1532_1": "Rūpiyasikkhāpade pana satthuvaṇṇoti satthunā samānavaṇṇo.",
  "tika-vin01t2:1532_2": "Satthuno vaṇṇo satthuvaṇṇo,",
  "tika-vin01t2:1532_3": "satthuvaṇṇo viya vaṇṇo assāti satthuvaṇṇoti majjhapadalopīsamāso daṭṭhabbo.",
  "tika-vin01t2:1532_4": "Pākatiko nāma etarahi pakatikahāpaṇo.",
  "tika-vin01t2:1532_5": "Rukkhaphalabījamayoti tintiṇikādirukkhānaṃ phalabījena kato.",
  "tika-vin01t2:1532_6": "Iccetaṃ sabbampīti yathāvuttabhedaṃ sabbampi catubbidhaṃ nissaggiyavatthu hotīti sambandho.",
  "tika-vin01t2:1532_7": "Jātarūpamāsakoti suvaṇṇakahāpaṇo.",
  "tika-vin01t2:1533_0": "Gaṇheyyāti attano atthāya dīyamānaṃ vā katthaci ṭhitaṃ vā nippariggahaṃ disvā sayaṃ gaṇheyya.",
  "tika-vin01t2:1533_1": "“Idaṃ ayyassa hotū”ti evaṃ sammukhā vā “asukasmiṃ nāma ṭhāne mama hiraññasuvaṇṇaṃ atthi,",
  "tika-vin01t2:1533_2": "taṃ tuyhaṃ hotū”ti evaṃ parammukhā ṭhitaṃ vā kevalaṃ vācāya vā hatthamuddāya vā “tuyha”nti vatvā pariccattassa",
  "tika-vin01t2:1533_3": "kāyavācāhi appaṭikkhipitvā cittena sādiyanaṃ upanikkhittasādiyanaṃ nāma.",
  "tika-vin01t2:1533_4": "“Sādiyatī”ti vuttamevatthaṃ vibhāveti “gaṇhitukāmo hotī”ti.",
  "tika-vin01t2:1533_5": "“Idaṃ guttaṭṭhāna”nti ācikkhitabbanti paccayaparibhogaṃyeva sandhāya ācikkhitabbaṃ.",
  "tika-vin01t2:1533_6": "“Idha nikkhipāhī”ti vutte “uggaṇhāpeyya vā”ti vuttalakkhaṇena nissaggiyaṃ hotīti āha –",
  "tika-vin01t2:1533_7": "“idha nikkhipāhīti na vattabba”nti.",
  "tika-vin01t2:1533_8": "Parato “imaṃ gaṇhā”ti na vattabbanti etthāpi eseva nayo.",
  "tika-vin01t2:1533_9": "Kappiyañca akappiyañca nissāya ṭhitameva hotīti yasmā tato uppannapaccayaparibhogo kappati,",
  "tika-vin01t2:1533_10": "tasmā kappiyaṃ nissāya ṭhitaṃ.",
  "tika-vin01t2:1533_11": "Yasmā pana dubbicāraṇāya tato uppannapaccayaparibhogopi na kappati,",
  "tika-vin01t2:1533_12": "tasmā akappiyaṃ nissāya ṭhitanti veditabbaṃ.",
  "tika-vin01t2:1534_0": "Na tena kiñci kappiyabhaṇḍaṃ cetāpitanti ettha cetāpitaṃ ce,",
  "tika-vin01t2:1534_1": "natthi paribhogupāyo,",
  "tika-vin01t2:1534_2": "tasmā evaṃ vuttaṃ.",
  "tika-vin01t2:1534_3": "Akappiyañhi nissaggiyaṃ vatthuṃ uggaṇhitvā taṃ anissajjitvāva cetāpitaṃ kappiyabhaṇḍaṃ saṅghassa nissaṭṭhampi sabbesaṃ na kappati.",
  "tika-vin01t2:1534_4": "Keci pana “yasmā nissaggiyaṃ vatthuṃ paṭiggahetvā cetāpitaṃ kappiyabhaṇḍaṃ saṅghassa nissajjāmīti nissaṭṭhaṃ vināva upāyaṃ paribhuñjituṃ vaṭṭati,",
  "tika-vin01t2:1534_5": "tasmā ‘na tena kiñci kappiyabhaṇḍaṃ cetāpita’nti vutta”nti vadanti.",
  "tika-vin01t2:1534_6": "“Ārāmikānaṃ vā pattabhāganti idaṃ gihīnaṃ hatthagatopi soyeva bhāgoti katvā vuttaṃ.",
  "tika-vin01t2:1534_7": "Sace pana tena aññaṃ parivattetvā ārāmikā denti,",
  "tika-vin01t2:1534_8": "paribhuñjituṃ vaṭṭatī”ti majjhimagaṇṭhipade cūḷagaṇṭhipade ca vuttaṃ.",
  "tika-vin01t2:1534_9": "Tato haritvāti aññesaṃ pattabhāgato haritvā.",
  "tika-vin01t2:1534_10": "Kasiṇaparikammanti ālokakasiṇaparikammaṃ.",
  "tika-vin01t2:1534_11": "Mañcapīṭhādīni vāti ettha “tato gahitamañcapīṭhādīni parivattetvā aññaṃ ce gahitaṃ,",
  "tika-vin01t2:1534_12": "vaṭṭatī”ti vadanti.",
  "tika-vin01t2:1534_13": "Chāyāpīti bhojanasālādīnaṃ chāyāpi.",
  "tika-vin01t2:1534_14": "Paricchedātikkantāti gehaparicchedaṃ atikkantā,",
  "tika-vin01t2:1534_15": "chāyāya gatagataṭṭhānaṃ gehaṃ nāma na hotīti adhippāyo.",
  "tika-vin01t2:1534_16": "Maggenapīti ettha “sace añño maggo natthi,",
  "tika-vin01t2:1534_17": "maggaṃ adhiṭṭhahitvā gantuṃ vaṭṭatī”ti vadanti.",
  "tika-vin01t2:1534_18": "Kītāyāti tena vatthunā kītāya.",
  "tika-vin01t2:1534_19": "Upanikkhepaṃ ṭhapetvā saṅgho paccaye paribhuñjatīti sace upāsako “atibahu etaṃ hiraññaṃ, idaṃ, bhante,",
  "tika-vin01t2:1534_20": "ajjeva na vināsetabba”nti vatvā sayaṃ upanikkhepaṃ ṭhapeti,",
  "tika-vin01t2:1534_21": "aññena vā ṭhapāpeti,",
  "tika-vin01t2:1534_22": "etaṃ upanikkhepaṃ ṭhapetvā tato udayaṃ paribhuñjanto saṅgho paccaye paribhuñjati,",
  "tika-vin01t2:1534_23": "tena vatthunā gahitattā “akappiya”nti vuttaṃ.",
  "tika-vin01t2:1535_0": "585.",
  "tika-vin01t2:1535_1": "Patitokāsaṃ asamannāharantena pātetabbanti idaṃ nirapekkhabhāvadassanaparanti veditabbaṃ,",
  "tika-vin01t2:1535_2": "tasmā patitaṭṭhāne ñātepissa gūthaṃ chaḍḍentassa viya nirapekkhabhāvoyevettha pamāṇanti veditabbaṃ.",
  "tika-vin01t2:1535_3": "Asantasambhāvanāyāti attani avijjamānauttarimanussadhammārocanaṃ sandhāya vuttaṃ.",
  "tika-vin01t2:1535_4": "Theyyaparibhogo nāma anarahassa paribhogo.",
  "tika-vin01t2:1535_5": "Bhagavatā hi attano sāsane sīlavato paccayā anuññātā,",
  "tika-vin01t2:1535_6": "na dussīlassa.",
  "tika-vin01t2:1535_7": "Dāyakānampi sīlavato eva pariccāgo,",
  "tika-vin01t2:1535_8": "na dussīlassa attano kārānaṃ mahapphalabhāvassa paccāsīsanato.",
  "tika-vin01t2:1535_9": "Iti satthārā ananuññātattā dāyakehi ca apariccattattā dussīlassa paribhogo theyyaparibhogo.",
  "tika-vin01t2:1535_10": "Iṇavasena paribhogo iṇaparibhogo,",
  "tika-vin01t2:1535_11": "paṭiggāhakato dakkhiṇāvisuddhiyā abhāvato iṇaṃ gahetvā paribhogo viyāti attho.",
  "tika-vin01t2:1535_12": "Tasmāti “sīlavato”tiādinā vuttamevatthaṃ kāraṇabhāvena paccāmasati.",
  "tika-vin01t2:1535_13": "Cīvaraṃ paribhoge paribhogeti kāyato mocetvā mocetvā paribhoge.",
  "tika-vin01t2:1535_14": "Purebhatta…pe…",
  "tika-vin01t2:1535_15": "pacchimayāmesu paccavekkhitabbanti sambandho.",
  "tika-vin01t2:1535_16": "Tathā asakkontena yathāvuttakālavisesavasena ekasmiṃ divase catukkhattuṃ tikkhattuṃ dvikkhattuṃ sakiṃyeva vā paccavekkhitabbaṃ.",
  "tika-vin01t2:1536_0": "Sacassa apaccavekkhatova aruṇo uggacchati,",
  "tika-vin01t2:1536_1": "iṇaparibhogaṭṭhāne tiṭṭhatīti ettha “hiyyo yaṃ mayā cīvaraṃ paribhuttaṃ,",
  "tika-vin01t2:1536_2": "taṃ yāvadeva sītassa paṭighātāya…pe…",
  "tika-vin01t2:1536_3": "hirikopīnappaṭicchādanatthaṃ,",
  "tika-vin01t2:1536_4": "hiyyo yo mayā piṇḍapāto paribhutto,",
  "tika-vin01t2:1536_5": "so neva davāyātiādinā sace atītaparibhogapaccavekkhaṇaṃ na kareyya,",
  "tika-vin01t2:1536_6": "iṇaparibhogaṭṭhāne tiṭṭhatī”ti vadanti,",
  "tika-vin01t2:1536_7": "vīmaṃsitabbaṃ.",
  "tika-vin01t2:1536_8": "Senāsanampi paribhoge paribhogeti pavese pavese.",
  "tika-vin01t2:1536_9": "Evaṃ pana asakkontena purebhattādīsu paccavekkhitabbaṃ.",
  "tika-vin01t2:1536_10": "Taṃ heṭṭhā vuttanayeneva sakkā viññātunti idha visuṃ na vuttaṃ.",
  "tika-vin01t2:1536_11": "Satipaccayatāti satiyā paccayabhāvo,",
  "tika-vin01t2:1536_12": "paṭiggahaṇassa paribhogassa ca paccavekkhaṇasatiyā paccayabhāvo yujjati,",
  "tika-vin01t2:1536_13": "paccavekkhitvāva paṭiggahetabbaṃ paribhuñjitabbañcāti attho.",
  "tika-vin01t2:1536_14": "Tenevāha “satiṃ katvā”tiādi.",
  "tika-vin01t2:1536_15": "Evaṃ santepīti yadipi dvīsupi ṭhānesu paccavekkhaṇā yuttā,",
  "tika-vin01t2:1536_16": "evaṃ santepi.",
  "tika-vin01t2:1536_17": "Apare panāhu “satipaccayatāti satibhesajjaparibhogassa paccayabhāve paccayeti attho.",
  "tika-vin01t2:1536_18": "Evaṃ santepīti paccaye satipī”ti,",
  "tika-vin01t2:1536_19": "taṃ tesaṃ matimattaṃ.",
  "tika-vin01t2:1536_20": "Tathā hi paccayasannissitasīlaṃ paccavekkhaṇāya visujjhati,",
  "tika-vin01t2:1536_21": "na paccayasabbhāvamattena.",
  "tika-vin01t2:1537_0": "Nanu ca “paribhoge karontassa anāpattī”ti iminā pātimokkhasaṃvarasīlaṃ vuttaṃ,",
  "tika-vin01t2:1537_1": "tasmā paccayasannissitasīlassa pātimokkhasaṃvarasīlassa ca ko visesoti? Vuccate –",
  "tika-vin01t2:1537_2": "purimesu tāva tīsu paccayesu viseso pākaṭoyeva,",
  "tika-vin01t2:1537_3": "gilānapaccaye pana yathā vatiṃ katvā rukkhamūle gopite tassa phalānipi rakkhitāniyeva honti,",
  "tika-vin01t2:1537_4": "evameva paccavekkhaṇāya paccayasannissitasīle rakkhite tappaṭibaddhaṃ pātimokkhasaṃvarasīlampi nipphannaṃ nāma hoti.",
  "tika-vin01t2:1537_5": "Gilānapaccayaṃ apaccavekkhitvā paribhuñjantassa sīlaṃ bhijjamānaṃ pātimokkhasaṃvarasīlameva bhijjati,",
  "tika-vin01t2:1537_6": "paccayasannissitasīlaṃ pana pacchābhattapurimayāmādīsu yāva aruṇuggamanā apaccavekkhantasseva bhijjati.",
  "tika-vin01t2:1537_7": "Purebhattañhi apaccavekkhitvāpi gilānapaccayaṃ paribhuñjantassa anāpatti,",
  "tika-vin01t2:1537_8": "idametesaṃ nānākaraṇaṃ.",
  "tika-vin01t2:1538_0": "Evaṃ paccayasannissitasīlassa visuddhiṃ dassetvā teneva pasaṅgena sabbāpi suddhiyo dassetuṃ “catubbidhā hi suddhī”tiādimāha.",
  "tika-vin01t2:1538_1": "Tattha sujjhati etāyāti suddhi,",
  "tika-vin01t2:1538_2": "yathādhammaṃ desanāva suddhi desanāsuddhi.",
  "tika-vin01t2:1538_3": "Vuṭṭhānassapi cettha desanāya eva saṅgaho daṭṭhabbo.",
  "tika-vin01t2:1538_4": "Chinnamūlāpattīnaṃ pana abhikkhutāpaṭiññāva desanā.",
  "tika-vin01t2:1538_5": "Adhiṭṭhānavisiṭṭho saṃvarova suddhi saṃvarasuddhi.",
  "tika-vin01t2:1538_6": "Dhammena samena paccayānaṃ pariyeṭṭhi eva suddhi pariyeṭṭhisuddhi.",
  "tika-vin01t2:1538_7": "Catūsu paccayesu vuttavidhinā paccavekkhaṇāva suddhi paccavekkhaṇasuddhi.",
  "tika-vin01t2:1538_8": "Esa tāva suddhīsu samāsanayo.",
  "tika-vin01t2:1538_9": "Suddhimantesu sīlesu desanā suddhi etassāti desanāsuddhi.",
  "tika-vin01t2:1538_10": "Sesesupi eseva nayo.",
  "tika-vin01t2:1538_11": "Na puna evaṃ karissāmīti ettha evanti saṃvarabhedaṃ sandhāyāha.",
  "tika-vin01t2:1538_12": "Pahāyāti vajjetvā,",
  "tika-vin01t2:1538_13": "akatvāti attho.",
  "tika-vin01t2:1538_14": "Dātabbaṭṭhena dāyaṃ,",
  "tika-vin01t2:1538_15": "taṃ ādiyantīti dāyādā,",
  "tika-vin01t2:1538_16": "ananuññātesu sabbena sabbaṃ paribhogābhāvato anuññātesuyeva ca paribhogasabbhāvabhāvato bhikkhūhi paribhuñjitabbapaccayā bhagavato santakā.",
  "tika-vin01t2:1538_17": "Dhammadāyādasuttañcettha sādhakanti –",
  "tika-vin01t2:1539_0": "“Dhammadāyādā me,",
  "tika-vin01t2:1539_1": "bhikkhave, bhavatha,",
  "tika-vin01t2:1539_2": "mā āmisadāyādā.",
  "tika-vin01t2:1539_3": "Atthi me tumhesu anukampā,",
  "tika-vin01t2:1539_4": "‘kinti me sāvakā dhammadāyādā bhaveyyuṃ,",
  "tika-vin01t2:1539_5": "no āmisadāyādā”’ti –",
  "tika-vin01t2:1540_0": "Evaṃ pavattaṃ dhammadāyādasuttañca ettha etasmiṃ atthe sādhakaṃ.",
  "tika-vin01t2:1541_0": "Avītarāgānaṃ taṇhāparavasatāya paccayaparibhoge sāmibhāvo natthi,",
  "tika-vin01t2:1541_1": "tadabhāvena vītarāgānaṃ tattha sāmibhāvo yathāruci paribhogasabbhāvato.",
  "tika-vin01t2:1541_2": "Tathā hi te paṭikūlampi appaṭikūlākārena appaṭikūlampi paṭikūlākārena tadubhayampi vajjetvā ajjhupekkhanākārena paccaye paribhuñjanti,",
  "tika-vin01t2:1541_3": "dāyakānañca manorathaṃ paripūrenti. Tenāha –",
  "tika-vin01t2:1541_4": "“te hi taṇhāya dāsabyaṃ atītattā sāmino hutvā paribhuñjantī”ti.",
  "tika-vin01t2:1541_5": "Yo panāyaṃ sīlavato paccavekkhitaparibhogo,",
  "tika-vin01t2:1541_6": "so iṇaparibhogassa paccanīkattā āṇaṇyaparibhogo nāma hoti.",
  "tika-vin01t2:1541_7": "Yathā hi iṇāyiko attano ruciyā icchitadesaṃ gantuṃ na labhati,",
  "tika-vin01t2:1541_8": "evaṃ iṇaparibhogayutto lokato nissarituṃ na labhatīti tappaṭipakkhattā sīlavato paccavekkhitaparibhogo āṇaṇyaparibhogoti vuccati,",
  "tika-vin01t2:1541_9": "tasmā nippariyāyato catuparibhogavinimutto visuṃyevāyaṃ paribhogoti veditabbo.",
  "tika-vin01t2:1541_10": "So idha visuṃ na vutto,",
  "tika-vin01t2:1541_11": "dāyajjaparibhogeyeva vā saṅgahaṃ gacchatīti.",
  "tika-vin01t2:1541_12": "Sīlavāpi hi imāya sikkhāya samannāgatattā sekkhotveva vuccati.",
  "tika-vin01t2:1541_13": "Sabbesanti ariyānaṃ puthujjanānañca.",
  "tika-vin01t2:1542_0": "Kathaṃ puthujjanānaṃ ime paribhogā sambhavantīti?",
  "tika-vin01t2:1542_1": "Upacāravasena.",
  "tika-vin01t2:1542_2": "Yo hi puthujjanassapi sallekhappaṭipattiyaṃ ṭhitassa paccayagedhaṃ pahāya tattha anupalittena cittena paribhogo,",
  "tika-vin01t2:1542_3": "so sāmiparibhogo viya hoti.",
  "tika-vin01t2:1542_4": "Sīlavato pana paccavekkhitaparibhogo dāyajjaparibhogo viya hoti dāyakānaṃ manorathassa avirādhanato.",
  "tika-vin01t2:1542_5": "Teneva vuttaṃ “dāyajjaparibhogeyeva vā saṅgahaṃ gacchatī”ti.",
  "tika-vin01t2:1542_6": "Kalyāṇaputhujjanassa paribhoge vattabbameva natthi tassa sekkhasaṅgahato.",
  "tika-vin01t2:1542_7": "Sekkhasuttañhetassa atthassa sādhakaṃ.",
  "tika-vin01t2:1543_0": "Lajjinā saddhiṃ paribhogo nāma lajjissa santakaṃ gahetvā paribhogo.",
  "tika-vin01t2:1543_1": "Alajjinā saddhinti etthāpi eseva nayo.",
  "tika-vin01t2:1543_2": "Ādito paṭṭhāya hi alajjī nāma natthīti iminā diṭṭhadiṭṭhesuyeva āsaṅkā na kātabbāti dasseti.",
  "tika-vin01t2:1543_3": "Attano bhārabhūtā saddhivihārikādayo.",
  "tika-vin01t2:1543_4": "Sopi nivāretabboti yo passati,",
  "tika-vin01t2:1543_5": "tena nivāretabbo.",
  "tika-vin01t2:1543_6": "Yasmā alajjīparibhogo nāma lajjino vuccati,",
  "tika-vin01t2:1543_7": "tasmā āpatti nāma natthi ubhinnampi alajjībhāvato,",
  "tika-vin01t2:1543_8": "“alajjīparibhogo”ti idaṃ nāmamattameva na labbhatīti vuttaṃ hoti.",
  "tika-vin01t2:1543_9": "“Āpatti pana atthiyevāti vadantī”ti tīsupi gaṇṭhipadesu vuttaṃ.",
  "tika-vin01t2:1544_0": "Adhammiyoti anesanādīhi uppanno.",
  "tika-vin01t2:1544_1": "Dhammiyoti bhikkhācariyādīhi uppanno.",
  "tika-vin01t2:1544_2": "Saṅghasseva detīti bhattaṃ aggahetvā attanā laddhasalākaṃyeva deti.",
  "tika-vin01t2:1544_3": "Sace pana lajjī alajjiṃ paggaṇhāti…pe…",
  "tika-vin01t2:1544_4": "antaradhāpetīti ettha kevalaṃ paggaṇhitukāmatāya evaṃ kātuṃ na vaṭṭati,",
  "tika-vin01t2:1544_5": "dhammassa pana sāsanassa sotūnañca anuggahatthāya vaṭṭatīti veditabbaṃ.",
  "tika-vin01t2:1544_6": "Purimanayena “so āpattiyā kāretabbo”ti vuttattā imassa āpattiyevāti vadanti.",
  "tika-vin01t2:1544_7": "Uddesaggahaṇādinā dhammassa paribhogo dhammaparibhogo.",
  "tika-vin01t2:1544_8": "Dhammānuggahena gaṇhantassa āpattiyā abhāvepi thero tassa alajjibhāvaṃyeva sandhāya “pāpo kirāya”ntiādimāha.",
  "tika-vin01t2:1544_9": "Tassa pana santiketi mahārakkhitattherassa santike.",
  "tika-vin01t2:1545_0": "586.",
  "tika-vin01t2:1545_1": "Rājorodhādayotiādi “idaṃ gaṇhissāmī”ti cetanāmattasambhavato vuttaṃ.",
  "tika-vin01t2:1545_2": "Assatiyā dinnanti ettha assatiyā dinnaṃ nāma apariccattaṃ hoti,",
  "tika-vin01t2:1545_3": "tasmā dasante baddhakahāpaṇādi assatiyā dinnaṃ bhikkhunā vatthasaññāya paṭiggahitañca,",
  "tika-vin01t2:1545_4": "tato neva rūpiyaṃ dinnaṃ,",
  "tika-vin01t2:1545_5": "nāpi paṭiggahitañca hotīti ettha āpattidesanākiccaṃ natthi,",
  "tika-vin01t2:1545_6": "taṃ pana dāyakānameva paṭidātabbaṃ.",
  "tika-vin01t2:1545_7": "Tena akappiyavatthunā te ce dāyakā sappiādīni kiṇitvāna saṅghassa tassa ca bhikkhuno denti,",
  "tika-vin01t2:1545_8": "sabbesaṃ kappati dāyakānaṃyeva santakattā.",
  "tika-vin01t2:1545_9": "Aṭṭhakathāyaṃ pana puññakāmehi pariccajitvā dinnameva sandhāya “puññakāmā…pe…",
  "tika-vin01t2:1545_10": "rūpiye arūpiyasaññī rūpiyaṃ paṭiggaṇhātīti veditabbo”ti vuttaṃ,",
  "tika-vin01t2:1545_11": "tasmā pariccajitvā dinnaṃ vatthasaññāya gaṇhatopi nissaggiyameva.",
  "tika-vin01t2:1545_12": "Tena yadi te dāyakā no āgantvā gaṇhanti,",
  "tika-vin01t2:1545_13": "dāyake pucchitvā attano atthāya ce pariccattaṃ,",
  "tika-vin01t2:1545_14": "saṅghe nissajjitvā āpatti desetabbā.",
  "tika-vin01t2:1545_15": "Tava coḷakaṃ passāhīhi iminā gihisantakepi “idaṃ gaṇhathā”tiādiakappiyavohārena vidhānaṃ bhikkhuno na kappatīti dīpeti.",
  "tika-vin01t2:1545_16": "Ekaparicchedānīti kiriyākiriyabhāvato ekaparicchedāni.",
  "tika-vin01t2:1545_17": "Jātarūparajatabhāvo,",
  "tika-vin01t2:1545_18": "attuddesikatā,",
  "tika-vin01t2:1545_19": "kahāpaṇādīsu aññatarabhāvoti imānettha tīṇi aṅgāni.",
  "tika-vin01t2:1546_0": "Rūpiyasikkhāpadavaṇṇanā niṭṭhitā.",
  "tika-vin01t2:1547_0": "9. Rūpiyasaṃvohārasikkhāpadavaṇṇanā",
  "tika-vin01t2:1548_0": "587.",
  "tika-vin01t2:1548_1": "Rūpiyasaṃvohārasikkhāpade jātarūpādicatubbidhampi nissaggiyavatthu idha rūpiyaggahaṇeneva gahitanti āha “jātarūparajataparivattana”nti.",
  "tika-vin01t2:1548_2": "Paṭiggahitaparivattaneti sāditarūpiyassa parivattane,",
  "tika-vin01t2:1548_3": "asādiyitvā vā kappiyena gāhena paṭiggahitarūpiyaparivattane.",
  "tika-vin01t2:1549_0": "589. Ga-",
  "tika-vin01t2:1549_1": "kārassa ka-",
  "tika-vin01t2:1549_2": "kāraṃ katvā “sīsūpaka”nti likhitaṃ,",
  "tika-vin01t2:1549_3": "padabhājane ghanakatanti piṇḍaṃ kataṃ.",
  "tika-vin01t2:1549_4": "Satthuvaṇṇotiādīsu “satthuvaṇṇo ca kahāpaṇo ca…pe…",
  "tika-vin01t2:1549_5": "ye ca vohāraṃ gacchantī”ti evaṃ sabbattha samuccayo veditabbo.",
  "tika-vin01t2:1549_6": "Rūpiye rūpiyasaññīti sakasantakaṃ vadati.",
  "tika-vin01t2:1549_7": "Rūpiyaṃ cetāpetīti parasantakaṃ vadati.",
  "tika-vin01t2:1549_8": "“Nissaggiyavatthunā dukkaṭavatthuṃ vā kappiyavatthuṃ vā cetāpentassapi eseva nayo”ti idaṃ kasmā vuttaṃ.",
  "tika-vin01t2:1549_9": "Na hi “rūpiye rūpiyasaññī arūpiyaṃ cetāpeti,",
  "tika-vin01t2:1549_10": "nissaggiyaṃ pācittiya”ntiādittiko pāḷiyaṃ vuttoti āha “yo hī”tiādi.",
  "tika-vin01t2:1549_11": "Tassānulomattāti etthāyamadhippāyo –",
  "tika-vin01t2:1549_12": "rūpiyasaṃvohāro nāma na kevalaṃ rūpiyena rūpiyaparivattanameva,",
  "tika-vin01t2:1549_13": "atha kho “arūpiye rūpiyasaññī rūpiyaṃ cetāpetī”ti vuttattā arūpiyena rūpiyacetāpanampi rūpiyasaṃvohāro",
  "tika-vin01t2:1549_14": "nāma hotīti etasmiṃ pakkhepi rūpiye sati rūpiyasaṃvohāroyeva hotīti ayamattho avuttopi viññāyatīti.",
  "tika-vin01t2:1549_15": "Arūpiyaṃ nāma dukkaṭavatthukappiyavatthūni.",
  "tika-vin01t2:1549_16": "Ekantena rūpiyapakkheti ekena antena rūpiyapakkheti ayaṃ attho gahetabbo.",
  "tika-vin01t2:1549_17": "“Ekato rūpiyapakkhe”ti vā pāṭho veditabbo.",
  "tika-vin01t2:1549_18": "“Ekarūpiyapakkhe”tipi paṭhanti,",
  "tika-vin01t2:1549_19": "tatthāpi ekato rūpiyapakkheti ayamevattho gahetabbo.",
  "tika-vin01t2:1550_0": "Kappiyavatthunā kappiyavatthuno kayavikkayepi tāva nissaggiyaṃ hoti,",
  "tika-vin01t2:1550_1": "dukkaṭavatthunā dukkaṭavatthuno kayavikkaye kasmā na hotīti andhakaṭṭhakathāya adhippāyo.",
  "tika-vin01t2:1550_2": "Idaṃ sikkhāpadaṃ…pe…",
  "tika-vin01t2:1550_3": "arūpiyena ca rūpiyacetāpanaṃ sandhāya vuttanti sambandho.",
  "tika-vin01t2:1550_4": "Idhāti imasmiṃ rūpiyasaṃvohārasikkhāpade.",
  "tika-vin01t2:1550_5": "Tatthāti kayavikkayasikkhāpade.",
  "tika-vin01t2:1550_6": "Tenevāti kappiyavatthunāyeva.",
  "tika-vin01t2:1551_0": "Puna kappiyabhāvaṃ netuṃ asakkuṇeyyattā “mahāakappiyo nāmā”ti vuttaṃ.",
  "tika-vin01t2:1551_1": "“Na sakkā kenaci upāyena kappiyo kātunti idaṃ pañcannaṃyeva sahadhammikānaṃ antare parivattanaṃ sandhāya vuttaṃ,",
  "tika-vin01t2:1551_2": "gihīhi pana gahetvā attano santakaṃ katvā dinnaṃ sabbesaṃ kappatī”ti vadanti.",
  "tika-vin01t2:1551_3": "“Na sakkā kenaci upāyena kappiyo kātu”nti pana imināva paṭiggahitarūpiyaṃ anissajjitvāva tena cetāpitaṃ",
  "tika-vin01t2:1551_4": "kappiyabhaṇḍampi saṅghassa nissaṭṭhaṃ paribhuñjituṃ na vaṭṭatīti siddhaṃ.",
  "tika-vin01t2:1552_0": "Ye pana “paṭiggahitarūpiyaṃ anissajjitvāpi tena parivattitaṃ kappiyabhaṇḍaṃ saṅghassa nissaṭṭhaṃ paribhuñjituṃ vaṭṭatī”ti vadanti,",
  "tika-vin01t2:1552_1": "tesaṃ “na sakkā kenaci upāyena kappiyo kātu”nti idaṃ na yujjati.",
  "tika-vin01t2:1552_2": "Te panettha evaṃ vadanti “yasmā nissajjitabbavatthuṃ anissajjitvāva uparūpari aññaṃ aññaṃyeva kataṃ,",
  "tika-vin01t2:1552_3": "tasmā paricchedābhāvato idha nissajjituṃ avatvā ‘na sakkā kenaci upāyena kappiyo kātu’nti vuttaṃ,",
  "tika-vin01t2:1552_4": "paricchedābhāvatoyeva ‘mūle mūlasāmikānaṃ,",
  "tika-vin01t2:1552_5": "patte ca pattasāmikānaṃ dinne kappiyo hotī’ti ca na vutta”nti.",
  "tika-vin01t2:1552_6": "Yadi paṭiggahitarūpiyaṃ anissajjitvā cetāpitaṃ kappiyabhaṇḍampi saṅghassa nissaṭṭhaṃ paribhuñjituṃ vaṭṭati,",
  "tika-vin01t2:1552_7": "evaṃ sante idhāpi avasānavatthuṃ gahetvā saṅghassa nissaṭṭhaṃ kasmā na vaṭṭati,",
  "tika-vin01t2:1552_8": "“yo pana rūpiyaṃ uggaṇhitvā…pe…",
  "tika-vin01t2:1552_9": "patte ca pattasāmikānaṃ dinne kappiyo hotī”ti imināpi paṭiggahitarūpiyaṃ anissajjitvā cetāpitaṃ kappiyabhaṇḍampi",
  "tika-vin01t2:1552_10": "saṅghassa nissaṭṭhaṃ paribhuñjituṃ na vaṭṭatīti siddhaṃ.",
  "tika-vin01t2:1552_11": "Yadi taṃ nissaṭṭhaṃ paribhuñjituṃ vaṭṭeyya,",
  "tika-vin01t2:1552_12": "“mūle mūlasāmikānaṃ,",
  "tika-vin01t2:1552_13": "patte ca pattasāmikānaṃ dinne kappiyo hotī”ti na vadeyya.",
  "tika-vin01t2:1552_14": "Apare panettha evaṃ vadanti “yadi saṅghassa nissaṭṭhaṃ hoti,",
  "tika-vin01t2:1552_15": "rūpiyapaṭiggāhakassa na vaṭṭati,",
  "tika-vin01t2:1552_16": "tasmā tassapi yathā vaṭṭati,",
  "tika-vin01t2:1552_17": "tathā dassanatthaṃ ‘mūle mūlasāmikāna’ntiādi vutta”nti.",
  "tika-vin01t2:1553_0": "Dutiyapattasadisoyevāti iminā pañcannampi sahadhammikānaṃ na kappatīti dasseti.",
  "tika-vin01t2:1553_1": "Tattha kāraṇamāha “mūlassa sampaṭicchitattā”ti.",
  "tika-vin01t2:1553_2": "Atha mūlassa sampaṭicchitattā rūpiyapaṭiggāhakassa tāva akappiyo hotu,",
  "tika-vin01t2:1553_3": "sesānaṃ pana kasmā na kappatīti maññamāno pucchati “kasmā sesānaṃ na kappatī”ti.",
  "tika-vin01t2:1553_4": "Kāraṇamāha “mūlassa anissaṭṭhattā”ti.",
  "tika-vin01t2:1553_5": "Pattassa kappiyabhāvepi sampaṭicchitamūlassa nissajjitabbassa anissaṭṭhattā tena gahitapatto sesānampi na kappati.",
  "tika-vin01t2:1553_6": "Yadi hi tena sampaṭicchitamūlaṃ saṅghamajjhe nissaṭṭhaṃ siyā,",
  "tika-vin01t2:1553_7": "tena kappiyena kammena ārāmikādīhi gahetvā dinnapatto rūpiyapaṭiggāhakaṃ ṭhapetvā sesānaṃ vaṭṭati.",
  "tika-vin01t2:1553_8": "Apare pana “mūlaṃ sampaṭicchitvā gahitapattopi yadi saṅghassa nissaṭṭho,",
  "tika-vin01t2:1553_9": "sesānaṃ kappatī”ti vadanti.",
  "tika-vin01t2:1553_10": "Evaṃ sante “mūlassa anissaṭṭhattā”ti na vattabbaṃ,",
  "tika-vin01t2:1553_11": "“saṅghassa anissaṭṭhattā”ti evameva vattabbaṃ.",
  "tika-vin01t2:1554_0": "Dubbicāritattāti iminā rūpiyasaṃvohāro anena katoti dasseti.",
  "tika-vin01t2:1554_1": "Aññesaṃ pana vaṭṭatīti yasmānena rūpiyasaṃvohāramattameva kataṃ,",
  "tika-vin01t2:1554_2": "na mūlaṃ sampaṭicchitaṃ,",
  "tika-vin01t2:1554_3": "tasmā vinayakammavasena saṅghassa nissaṭṭhakālato paṭṭhāya aññesaṃ vaṭṭati.",
  "tika-vin01t2:1554_4": "Imasmiṃyeva ca atthe pamāṇaṃ dassento “mahāsumattherassa kirā”tiādimāha.",
  "tika-vin01t2:1554_5": "Apare pana “dubbicāritattāti iminā kevalaṃ gihisantakabhāvena ṭhite dubbicāritamattaṃ vuttaṃ,",
  "tika-vin01t2:1554_6": "na rūpiyasaṃvohārāpajjanaṃ,",
  "tika-vin01t2:1554_7": "tasmā rūpiyasaṃvohārābhāvato so patto nissajjituṃ na sakkāti tassa na kappati,",
  "tika-vin01t2:1554_8": "anissaṭṭhopi aññesaṃ kappati.",
  "tika-vin01t2:1554_9": "Anissaṭṭhasseva ca aññesaṃ kappiyabhāvadassanatthaṃ ‘mahāsumattherassa kirā’tiādivatthūni udāhaṭāni.",
  "tika-vin01t2:1554_10": "Saṅghassa nissajjīti idañca aññesaṃ kappiyattā kevalaṃ saṅghassa pariccattabhāvaṃ sandhāya vuttaṃ,",
  "tika-vin01t2:1554_11": "na pana vinayakammavasena saṅghassa nissaṭṭhabhāvaṃ.",
  "tika-vin01t2:1554_12": "Imassa ca atthassa sappissa pūretvāti idaṃ vacanaṃ sādhaka”nti vadanti.",
  "tika-vin01t2:1555_0": "591.",
  "tika-vin01t2:1555_1": "Rūpiyapaṭiggahaṇarūpiyasaṃvohāresu yena ekekameva kataṃ,",
  "tika-vin01t2:1555_2": "tena tattha tattha vuttanayeneva nissajjitabbaṃ.",
  "tika-vin01t2:1555_3": "Yena pana paṭiggahitarūpiyeneva saṃvohāro kato,",
  "tika-vin01t2:1555_4": "tena kathaṃ nissajjitabbanti?",
  "tika-vin01t2:1555_5": "Nayidaṃ dukkaraṃ, “ahaṃ, bhante,",
  "tika-vin01t2:1555_6": "nānappakārakaṃ rūpiyasaṃvohāraṃ samāpajji”nti evameva nissajjitabbaṃ.",
  "tika-vin01t2:1555_7": "“Imasmiṃ sikkhāpadepi ‘arūpiye rūpiyasaññī,",
  "tika-vin01t2:1555_8": "āpatti dukkaṭassā’tiādittikassa avasānapade anāpattiyā vuttattā kappiyavatthuvaseneva idaṃ tikaṃ vutta”nti tīsupi gaṇṭhipadesu vuttaṃ.",
  "tika-vin01t2:1555_9": "Keci pana “arūpiyaggahaṇena kappiyavatthudukkaṭavatthūnaṃ saṅgahoti purimapadadvayaṃ kappiyavatthudukkaṭavatthūnaṃ vasena vuttaṃ,",
  "tika-vin01t2:1555_10": "avasānapadameva kappiyavatthuvasena vutta”nti vadanti,",
  "tika-vin01t2:1555_11": "taṃ na yujjati anāpattimissite avasānattike saññānānattaṃ ṭhapetvā vatthunānattassa abhāvato.",
  "tika-vin01t2:1555_12": "Dukkaṭavatthunā pana dukkaṭavatthuno cetāpanaṃ neva idha,",
  "tika-vin01t2:1555_13": "na tattha pāḷiyaṃ vuttanti vacanamettha sādhakaṃ.",
  "tika-vin01t2:1555_14": "Yaṃ attano dhanena parivattati,",
  "tika-vin01t2:1555_15": "tassa vā dhanassa vā rūpiyabhāvo ceva,",
  "tika-vin01t2:1555_16": "parivattanañcāti imānettha dve aṅgāni.",
  "tika-vin01t2:1556_0": "Rūpiyasaṃvohārasikkhāpadavaṇṇanā niṭṭhitā.",
  "tika-vin01t2:1557_0": "10. Kayavikkayasikkhāpadavaṇṇanā",
  "tika-vin01t2:1558_0": "593.",
  "tika-vin01t2:1558_1": "Kayavikkayasikkhāpade pāḷiyaṃ jānāhīti ettha upadhārehīti attho,",
  "tika-vin01t2:1558_2": "suṭṭhu upadhāretvā gaṇha,",
  "tika-vin01t2:1558_3": "idaṃ na manāpanti puna dātuṃ na sakkhissasīti adhippāyo.",
  "tika-vin01t2:1559_0": "594- 595.",
  "tika-vin01t2:1559_1": "Kayanti parabhaṇḍassa gahaṇaṃ.",
  "tika-vin01t2:1559_2": "Vikkayanti attano bhaṇḍassa dānaṃ.",
  "tika-vin01t2:1559_3": "Tenāha “iminā imaṃ dehī”tiādi.",
  "tika-vin01t2:1559_4": "Yasmā kayitaṃ nāma parassa hatthato gahitaṃ vuccati,",
  "tika-vin01t2:1559_5": "vikkītañca parassa hatthe dinnaṃ,",
  "tika-vin01t2:1559_6": "tasmā “kayitañca hoti parabhaṇḍaṃ attano hatthagataṃ karontena,",
  "tika-vin01t2:1559_7": "vikkītañca attano bhaṇḍaṃ parahatthagataṃ karontenā”ti vuttaṃ.",
  "tika-vin01t2:1559_8": "Yadi evaṃ pāḷiyaṃ parato “kayitañca hoti vikkayitañcā”ti vatvā “attano bhaṇḍaṃ parahatthagataṃ parabhaṇḍaṃ",
  "tika-vin01t2:1559_9": "attano hatthagata”nti kasmā vuttanti āha “iminā imantiādivacanānurūpato panā”tiādi.",
  "tika-vin01t2:1559_10": "Imināti hi sakasantakaṃ vuttaṃ.",
  "tika-vin01t2:1559_11": "Tadanurūpato pāḷiyaṃ paṭhamaṃ attano bhaṇḍaṃ dassitaṃ,",
  "tika-vin01t2:1559_12": "na kayavikkayapadānurūpato.",
  "tika-vin01t2:1559_13": "Tañhi viparītato parasantakaggahaṇaṃ purakkhatvā ṭhitaṃ.",
  "tika-vin01t2:1560_0": "Kāmaṃ sesañātakepi “imaṃ dehī”ti vadato viññatti na hoti,",
  "tika-vin01t2:1560_1": "saddhādeyyavinipātanassapi pana abhāvaṃ dassetukāmo “mātaraṃ pana pitaraṃ vā”ti āha.",
  "tika-vin01t2:1560_2": "Viññatti na hotīti idaṃ visuṃ viññāpanaṃ sandhāya vuttaṃ.",
  "tika-vin01t2:1560_3": "Aññaṃ kiñci avatvā evaṃ vadanto aññātakaṃ viññāpeti nāmāti āha –",
  "tika-vin01t2:1560_4": "“aññātakaṃ ‘imaṃ dehī’ti vadato viññattī”ti.",
  "tika-vin01t2:1560_5": "Aññaṃ kiñci avatvā “imaṃ gaṇhāhī”ti dinnaṃ aññātakassa dinnaṃ nāma hotīti vuttaṃ “saddhādeyyavinipātana”nti.",
  "tika-vin01t2:1560_6": "Tisso āpattiyoti aññātakaviññattisaddhādeyyavinipātanakayavikkayāpattisaṅkhātā tisso āpattiyo.",
  "tika-vin01t2:1561_0": "Imaṃ nāma karohīti vadati,",
  "tika-vin01t2:1561_1": "vaṭṭatīti ettha bhuttosi,",
  "tika-vin01t2:1561_2": "idāni kasmā na karosīti vatthumpi vaṭṭati.",
  "tika-vin01t2:1561_3": "“Nissaggiyaṃ pācittiya”nti kiñcāpi satiyeva nissaggiyavatthumhi pācittiyaṃ vuttaṃ,",
  "tika-vin01t2:1561_4": "asatipi pana tasmiṃ pācittiyanti idaṃ aṭṭhakathāpamāṇena gahetabbanti dassetuṃ “kiñcāpī”tiādi vuttaṃ.",
  "tika-vin01t2:1561_5": "Paribhutteti sappiādiṃ sandhāya vuttaṃ.",
  "tika-vin01t2:1561_6": "Yaṃ attano dhanena parivatteti,",
  "tika-vin01t2:1561_7": "yena ca parivatteti,",
  "tika-vin01t2:1561_8": "tesaṃ kappiyavatthutā,",
  "tika-vin01t2:1561_9": "asahadhammikatā,",
  "tika-vin01t2:1561_10": "kayavikkayāpajjanañcāti imānettha tīṇi aṅgāni.",
  "tika-vin01t2:1562_0": "Kayavikkayasikkhāpadavaṇṇanā niṭṭhitā.",
  "tika-vin01t2:1563_0": "Niṭṭhito kosiyavaggo dutiyo.",
  "tika-vin01t2:1564_0": "3. Pattavaggo",
  "tika-vin01t2:1565_0": "1. Pattasikkhāpadavaṇṇanā",
  "tika-vin01t2:1566_0": "598- 602.",
  "tika-vin01t2:1566_1": "Pattavaggassa paṭhame bhaṇḍanti vikketabbabhaṇḍaṃ.",
  "tika-vin01t2:1566_2": "Yasmā vaṇṇasaddo saṇṭhānajātirūpāyatanakāraṇapamāṇaguṇapasaṃsādīsu dissati.",
  "tika-vin01t2:1566_3": "“Mahantaṃ sapparājavaṇṇaṃ abhinimminitvā”tiādīsu hi saṇṭhānaṃ vuccati.",
  "tika-vin01t2:1566_4": "“Brāhmaṇova seṭṭho vaṇṇo,",
  "tika-vin01t2:1566_5": "hīno añño vaṇṇo”tiādīsu jāti.",
  "tika-vin01t2:1566_6": "“Paramāya vaṇṇapokkharatāya samannāgato”tiādīsu rūpāyatanaṃ.",
  "tika-vin01t2:1567_0": "“Na harāmi na bhañjāmi, ārā siṅghāmi vārijaṃ;",
  "tika-vin01t2:1568_0": "Atha kena nu vaṇṇena, gandhatthenoti vuccatī”ti. –",
  "tika-vin01t2:1569_0": "Ādīsu kāraṇaṃ.",
  "tika-vin01t2:1569_1": "“Tayo pattassa vaṇṇā”tiādīsu pamāṇaṃ.",
  "tika-vin01t2:1569_2": "“Kadā saññuḷhā pana te gahapati ime samaṇassa gotamassa vaṇṇā”tiādīsu guṇo.",
  "tika-vin01t2:1569_3": "“Vaṇṇārahassa vaṇṇaṃ bhāsatī”tiādīsu pasaṃsā.",
  "tika-vin01t2:1569_4": "Tasmā vuttaṃ “tayo pattassa vaṇṇāti tīṇi pattassa pamāṇānī”ti.",
  "tika-vin01t2:1570_0": "Aḍḍhaterasapalā hotīti ettha “māsānaṃ aḍḍhaterasapalāni gaṇhātī”ti vadanti.",
  "tika-vin01t2:1570_1": "“Magadhanāḷi nāma chapasatā nāḷī”ti keci.",
  "tika-vin01t2:1570_2": "“Aṭṭhapasatā”ti apare.",
  "tika-vin01t2:1570_3": "Tattha purimānaṃ matena tipasatāya nāḷiyā dve nāḷiyo ekā magadhanāḷi hoti,",
  "tika-vin01t2:1570_4": "pacchimānaṃ catupasatāya nāḷiyā dve nāḷiyo ekā magadhanāḷi.",
  "tika-vin01t2:1570_5": "Ācariyadhammapālattherena pana “pakatiyā catumuṭṭhikaṃ kuḍuvaṃ,",
  "tika-vin01t2:1570_6": "catukuḍuvaṃ nāḷikaṃ,",
  "tika-vin01t2:1570_7": "tāya nāḷiyā soḷasa nāḷiyo doṇaṃ,",
  "tika-vin01t2:1570_8": "taṃ pana magadhanāḷiyā dvādasa nāḷiyo hontī”ti vuttaṃ,",
  "tika-vin01t2:1570_9": "tasmā tena nayena “magadhanāḷi nāma pañca kuḍuvāni ekañca muṭṭhiṃ ekāya muṭṭhiyā tatiyañca bhāgaṃ gaṇhātī”ti veditabbaṃ.",
  "tika-vin01t2:1571_0": "Sabbasambhārasaṅkhatoti jīrakādisabbasambhārehi saṅkhato.",
  "tika-vin01t2:1571_1": "Ālopassa ālopassa anurūpanti ettha “byañjanassa mattā nāma odanacatuttho bhāgo”ti brahmāyusuttassa aṭṭhakathāyaṃ",
  "tika-vin01t2:1571_2": "vuttattā ālopassa catutthabhāgappamāṇaṃ byañjanaṃ ālopassa anurūpanti gahetabbaṃ.",
  "tika-vin01t2:1571_3": "Idha pana sūpasseva odanacatutthabhāgappamāṇataṃ dassetvā etassa lakkhaṇe dassite itarassapi dassitameva",
  "tika-vin01t2:1571_4": "hotīti byañjanassa tathā visesetvā pamāṇaṃ na dassitaṃ.",
  "tika-vin01t2:1572_0": "Magadhanāḷiyā upaḍḍhappamāṇo idha patthoti āha “patthodananti magadhanāḷiyā upaḍḍhanāḷikodana”nti.",
  "tika-vin01t2:1572_1": "Iminā ca “patthadvayaṃ magadhanāḷī”ti dassitaṃ hoti.",
  "tika-vin01t2:1572_2": "Pattho ca “catupalo kuḍuvo,",
  "tika-vin01t2:1572_3": "catukuḍuvo pattho”ti iminā lokiyavohārena veditabbo.",
  "tika-vin01t2:1572_4": "Bhājanaparibhogenāti udakāharaṇādinā bhājanaparibhogena.",
  "tika-vin01t2:1573_0": "607.",
  "tika-vin01t2:1573_1": "Dhoteti paribhogāvasānadassanatthaṃ vuttaṃ,",
  "tika-vin01t2:1573_2": "na pana dhoteyeva dukkaṭaṃ āpajjati tato puretaraṃ paribhogakāleyeva āpajjanato.",
  "tika-vin01t2:1574_0": "608.",
  "tika-vin01t2:1574_1": "Pañcahi dvīhīti idaṃ “ettāvatā kāḷavaṇṇatā sampajjatī”ti dassanatthaṃ vuttaṃ.",
  "tika-vin01t2:1574_2": "“Yadi pana ekenapi pākena kāḷavaṇṇo hoti,",
  "tika-vin01t2:1574_3": "adhiṭṭhānupagoyevā”ti vadanti.",
  "tika-vin01t2:1574_4": "Hatthānāgatassapi adhiṭṭhātabbabhāvadassanatthaṃ “yadihī”tiādi vuttaṃ.",
  "tika-vin01t2:1574_5": "Iminā ca dūre ṭhitampi adhiṭṭhātuṃ vikappetuñca labhati,",
  "tika-vin01t2:1574_6": "ṭhapitaṭṭhānasallakkhaṇañca na pamāṇanti veditabbaṃ.",
  "tika-vin01t2:1574_7": "Sutvā vāti pattakārakena pesitabhikkhunā anāṇatto kevalaṃ tassa kathentassa vacanamattaṃ sutvā.",
  "tika-vin01t2:1574_8": "Na pamāṇanti tena apesitattā.",
  "tika-vin01t2:1574_9": "Sāmantavihāreti idaṃ upacāramattaṃ,",
  "tika-vin01t2:1574_10": "tato dūre ṭhitampi adhiṭṭhātuṃ vaṭṭatiyeva.",
  "tika-vin01t2:1574_11": "Ṭhapitaṭṭhānaṃ sallakkhetvāti idampi upacāramattaṃ,",
  "tika-vin01t2:1574_12": "pattasallakkhaṇamevettha pamāṇaṃ.",
  "tika-vin01t2:1574_13": "Patte vā chiddaṃ hotīti mukhavaṭṭito heṭṭhā dvaṅgulamattokāsato paṭṭhāya yattha katthaci chiddaṃ hoti.",
  "tika-vin01t2:1574_14": "Sesamettha paṭhamakathine vuttanayameva.",
  "tika-vin01t2:1575_0": "Pattasikkhāpadavaṇṇanā niṭṭhitā.",
  "tika-vin01t2:1576_0": "2. Ūnapañcabandhanasikkhāpadavaṇṇanā",
  "tika-vin01t2:1577_0": "610.",
  "tika-vin01t2:1577_1": "Dutiyasikkhāpade hatthesu piṇḍāya caratīti pāḷipadassa hatthesu labhitabbapiṇḍatthāya caratīti attho veditabbo.",
  "tika-vin01t2:1578_0": "612- 613.",
  "tika-vin01t2:1578_1": "“Tassa so apattoti vacanato so patto adhiṭṭhānampi vijahati apattattā.",
  "tika-vin01t2:1578_2": "Apattabhāvatoyeva hi ‘pañcabandhanaṃ pattaṃ cetāpetī’ti pāḷiyaṃ na vutta”nti tīsupi gaṇṭhipadesu vuttaṃ.",
  "tika-vin01t2:1578_3": "Keci pana “apattoti idaṃ ‘aññaṃ pattaṃ viññāpetuṃ vaṭṭatī’ti dassanatthaṃ vuttaṃ,",
  "tika-vin01t2:1578_4": "so pana patto adhiṭṭhānaṃ na vijahatī”ti vadanti,",
  "tika-vin01t2:1578_5": "taṃ yuttaṃ viya dissati “yassa pañca ekāyeva vā dasaṅgulā,",
  "tika-vin01t2:1578_6": "so baddhopi abaddhopi apattoyevā”ti vakkhamānattā.",
  "tika-vin01t2:1578_7": "Na hi mukhavaṭṭiyā pañcasu ṭhānesu dvaṅgulamattāhi rājīhi adhiṭṭhānaṃ vijahatīti sakkā vattuṃ,",
  "tika-vin01t2:1578_8": "ekāya pana rājiyā dasaṅgulāya sace tattha vuttappamāṇo chiddo paññāyati,",
  "tika-vin01t2:1578_9": "chiddeneva adhiṭṭhānavijahanaṃ siyāti yuttaṃ vattuṃ.",
  "tika-vin01t2:1578_10": "Bandhanokāse sati asati vā bandhanavirahito patto abandhanoti vutto,",
  "tika-vin01t2:1578_11": "bandhanokāsavirahitoyeva pana abandhanokāsoti vutto.",
  "tika-vin01t2:1579_0": "Tipusuttakena vā bandhitvāti ettha “bandhitabbo”ti pāṭho gahetabbo.",
  "tika-vin01t2:1579_1": "Purāṇapotthakepi hi ayameva pāṭho dissati.",
  "tika-vin01t2:1579_2": "Suddhehi…pe…",
  "tika-vin01t2:1579_3": "na vaṭṭatīti idaṃ uṇhabhojane pakkhitte vilīyamānattā vuttaṃ.",
  "tika-vin01t2:1579_4": "Phāṇitaṃ jhāpetvā pāsāṇacuṇṇena bandhituṃ vaṭṭatīti pāsāṇacuṇṇena saddhiṃ phāṇitaṃ pacitvā tathāpakkena pāsāṇacuṇṇena bandhituṃ vaṭṭati.",
  "tika-vin01t2:1580_0": "615.",
  "tika-vin01t2:1580_1": "Anukampāya na gaṇhantassa dukkaṭanti vuttattā yassa so patto na ruccati,",
  "tika-vin01t2:1580_2": "tassapi agaṇhantassa anāpatti.",
  "tika-vin01t2:1580_3": "Teneva mātikāṭṭhakathāyaṃ vuttaṃ “sace therassa patto na ruccati,",
  "tika-vin01t2:1580_4": "appicchatāya vā na gaṇhāti,",
  "tika-vin01t2:1580_5": "vaṭṭatī”ti.",
  "tika-vin01t2:1580_6": "Pattapariyantoti pariyantapatto,",
  "tika-vin01t2:1580_7": "avasānapattoti attho.",
  "tika-vin01t2:1580_8": "“Saṅghamajjhe pattaṃ gāhāpentena alajjiṃ agāhāpetuṃ vaṭṭatī”ti vadanti.",
  "tika-vin01t2:1580_9": "“Anujānāmi bhikkhave ādhārakanti vuttattā pīṭhādīsu yattha katthaci ādhāraṃ ṭhapetvā tattha pattaṃ ṭhapetuṃ",
  "tika-vin01t2:1580_10": "vaṭṭati ādhāraṭhapanokāsassa aniyamitattā”ti vadanti.",
  "tika-vin01t2:1580_11": "Aparibhogenāti ayuttaparibhogena.",
  "tika-vin01t2:1581_0": "616.",
  "tika-vin01t2:1581_1": "Pāḷiyaṃ “abandhanena pattena abandhanaṃ pattaṃ.",
  "tika-vin01t2:1581_2": "Ekabandhanaṃ pattaṃ…",
  "tika-vin01t2:1581_3": "dvibandhanaṃ pattaṃ…",
  "tika-vin01t2:1581_4": "tibandhanaṃ…",
  "tika-vin01t2:1581_5": "catubandhanaṃ…",
  "tika-vin01t2:1581_6": "abandhanokāsaṃ… eka… dvi… ti…",
  "tika-vin01t2:1581_7": "catubandhanokāsaṃ pattaṃ cetāpetī”ti evaṃ ekekena pattena dasadhā dasavidhaṃ pattaṃ cetāpanavasena ekanissaggiyapācittiyasataṃ vuttaṃ.",
  "tika-vin01t2:1581_8": "Imasmiṃ sikkhāpade pamāṇayuttaṃ aggahitakāḷavaṇṇampi pattaṃ viññāpentassa āpattiyevāti daṭṭhabbaṃ.",
  "tika-vin01t2:1581_9": "Adhiṭṭhānupagapattassa ūnapañcabandhanatā,",
  "tika-vin01t2:1581_10": "attuddesikatā,",
  "tika-vin01t2:1581_11": "akataviññatti,",
  "tika-vin01t2:1581_12": "tāya ca paṭilābhoti imānettha cattāri aṅgāni.",
  "tika-vin01t2:1582_0": "Ūnapañcabandhanasikkhāpadavaṇṇanā niṭṭhitā.",
  "tika-vin01t2:1583_0": "3. Bhesajjasikkhāpadavaṇṇanā",
  "tika-vin01t2:1584_0": "622.",
  "tika-vin01t2:1584_1": "Tatiyasikkhāpade yesaṃ maṃsaṃ kappatīti idaṃ nissaggiyavatthudassanatthaṃ vuttaṃ,",
  "tika-vin01t2:1584_2": "na pana yesaṃ maṃsaṃ na kappati,",
  "tika-vin01t2:1584_3": "tesaṃ sappiādīni na kappantīti dassanatthaṃ.",
  "tika-vin01t2:1584_4": "Manussakhīrādīnipi hi no na kappanti,",
  "tika-vin01t2:1584_5": "kuto sasassa sappīti āha “yesañhi khīraṃ atthi,",
  "tika-vin01t2:1584_6": "sappipi tesaṃ atthiyevā”ti.",
  "tika-vin01t2:1584_7": "“Idañca yebhuyyena vutta”nti vadanti.",
  "tika-vin01t2:1584_8": "Uggahitakaṃ katvā nikkhittanti appaṭiggahitaṃ sayameva gahetvā nikkhittaṃ.",
  "tika-vin01t2:1584_9": "Sayaṃkataṃ nirāmisameva vaṭṭatīti tadahupurebhattameva sandhāya vuttaṃ.",
  "tika-vin01t2:1584_10": "Atha sayaṃkataṃ nirāmisaṃ bhuñjantassa kasmā sāmaṃpāko na hotīti āha –",
  "tika-vin01t2:1584_11": "“navanītaṃ tāpentassa hi sāmaṃpāko na hotī”ti.",
  "tika-vin01t2:1584_12": "Savatthukapaṭiggahitassa vatthugatikattā āha –",
  "tika-vin01t2:1584_13": "“savatthukassa paṭiggahitattā”ti.",
  "tika-vin01t2:1584_14": "Pacchābhattaṃ paṭiggahitehīti pacchābhattaṃ paṭiggahitakhīradadhīhi.",
  "tika-vin01t2:1584_15": "Purebhattampi ca uggahitakehi kataṃ abbhañjanādīsu upanetabbanti sambandho.",
  "tika-vin01t2:1584_16": "Ubhayesampīti pacchābhattaṃ paṭiggahitakhīradadhīhi ca purebhattaṃ uggahitakehi ca katānaṃ.",
  "tika-vin01t2:1584_17": "Eseva nayoti nissaggiyaṃ hotīti attho.",
  "tika-vin01t2:1584_18": "Akappiyamaṃsasappimhīti akappiyamaṃsasattānaṃ sappimhi.",
  "tika-vin01t2:1584_19": "Kāraṇapatirūpakaṃ vatvāti sajātiyānaṃ sappibhāvatoti kāraṇapatirūpakaṃ vatvā.",
  "tika-vin01t2:1585_0": "Sappinayeneva veditabbanti nirāmisameva sattāhaṃ vaṭṭatīti attho.",
  "tika-vin01t2:1585_1": "Etthāti navanīte.",
  "tika-vin01t2:1585_2": "Dhotaṃ vaṭṭatīti adhotaṃ ce,",
  "tika-vin01t2:1585_3": "savatthukapaṭiggahitaṃ hoti,",
  "tika-vin01t2:1585_4": "tasmā dhotaṃ paṭiggahetvā sattāhaṃ nikkhipituṃ vaṭṭatīti therānaṃ adhippāyo.",
  "tika-vin01t2:1585_5": "Takkato uddhaṭamattameva khādiṃsūti ettha takkato uddhaṭamattaṃ adhotampi paṭiggahetvā paribhuñjantā",
  "tika-vin01t2:1585_6": "dhovitvā pacitvā vā paribhuñjiṃsūti evamattho gahetabbo.",
  "tika-vin01t2:1585_7": "Therassa hi dadhiguḷikādisahitampi paṭiggahitaṃ pacchā dhovitvā pacitvā vā paribhuñjantassa savatthukapaṭiggahaṇe doso natthīti adhippāyo,",
  "tika-vin01t2:1585_8": "teneva therassa adhippāyaṃ dassentena “tasmā navanītaṃ paribhuñjantena…pe…",
  "tika-vin01t2:1585_9": "ayamettha adhippāyo”ti vuttaṃ.",
  "tika-vin01t2:1585_10": "Keci pana “takkato uddhaṭamattameva khādiṃsū”ti vacanassa adhippāyaṃ ajānantā “takkato uddhaṭamattaṃ",
  "tika-vin01t2:1585_11": "adhotampi dadhiguḷikādisahitaṃ vikālepi paribhuñjituṃ vaṭṭatī”ti vadanti,",
  "tika-vin01t2:1585_12": "taṃ na gahetabbaṃ.",
  "tika-vin01t2:1585_13": "Na hi dadhiguḷikādiāmisena saṃsaṭṭharasaṃ navanītaṃ paribhuñjituṃ vaṭṭatīti sakkā vattuṃ.",
  "tika-vin01t2:1585_14": "Navanītaṃ paribhuñjantenāti adhovitvā paṭiggahitanavanītaṃ paribhuñjantena.",
  "tika-vin01t2:1585_15": "Dadhi eva dadhigataṃ yathā “gūthagataṃ muttagata”nti.",
  "tika-vin01t2:1585_16": "Khayaṃ gamissatīti vacanato khīraṃ pakkhipitvā pakkasappiādipi vikāle kappatīti veditabbaṃ.",
  "tika-vin01t2:1585_17": "Kukkuccāyanti kukkuccakāti iminā attanāpi tattha kukkuccasabbhāvaṃ dīpeti.",
  "tika-vin01t2:1585_18": "Teneva mātikāṭṭhakathāyaṃ “nibbaṭṭitasappi vā navanītaṃ vā pacituṃ vaṭṭatī”ti vuttaṃ.",
  "tika-vin01t2:1585_19": "Tāni paṭiggahetvāti tāni khīradadhīni paṭiggahetvā.",
  "tika-vin01t2:1586_0": "Paṭiggahetvā ṭhapitabhesajjehīti paṭiggahetvā ṭhapitayāvajīvikabhesajjehi.",
  "tika-vin01t2:1586_1": "Vuttanayena yathā taṇḍulādīni na paccanti,",
  "tika-vin01t2:1586_2": "tathā lajjīyeva sampādetvā detīti lajjīsāmaṇeraggahaṇaṃ,",
  "tika-vin01t2:1586_3": "apica alajjinā ajjhoharitabbaṃ yaṃ kiñci abhisaṅkharāpetuṃ na vaṭṭati,",
  "tika-vin01t2:1586_4": "tasmāpi evamāha.",
  "tika-vin01t2:1586_5": "Tile paṭiggahetvā katatelanti attanā bhajjanādīni akatvā gahitatelaṃ.",
  "tika-vin01t2:1586_6": "Teneva “sāmisampi vaṭṭatī”ti vuttaṃ.",
  "tika-vin01t2:1586_7": "Nibbaṭṭitattāti yāvakālikavatthuto vivecitattā.",
  "tika-vin01t2:1586_8": "Ubhayampīti attanā ca parena ca kataṃ.",
  "tika-vin01t2:1586_9": "Yāva aruṇassa uggamanā tiṭṭhati,",
  "tika-vin01t2:1586_10": "nissaggiyanti sattamadivase katatelaṃ sace yāva aruṇuggamanā tiṭṭhati,",
  "tika-vin01t2:1586_11": "nissaggiyaṃ.",
  "tika-vin01t2:1587_0": "623.",
  "tika-vin01t2:1587_1": "Acchavasanti dukkaṭavatthuno vasāya anuññātattā taṃsadisānaṃ dukkaṭavatthūnaṃyeva akappiyamaṃsasattānaṃ vasā anuññātā,",
  "tika-vin01t2:1587_2": "na thullaccayavatthūnaṃ manussānaṃ vasāti āha “ṭhapetvā manussavasa”nti.",
  "tika-vin01t2:1587_3": "Saṃsaṭṭhanti parissāvitaṃ.",
  "tika-vin01t2:1587_4": "“Kāle paṭiggahitaṃ vikāle anupasampannenapi nippakkaṃ saṃsaṭṭhañca paribhuñjantassa dvepi dukkaṭāni hontiyevā”ti vadanti.",
  "tika-vin01t2:1587_5": "Yasmā khīradadhiādīni pakkhipitvā telaṃ pacanti,",
  "tika-vin01t2:1587_6": "tasmā kasaṭaṃ na vaṭṭati,",
  "tika-vin01t2:1587_7": "telameva vaṭṭati.",
  "tika-vin01t2:1587_8": "Tena vuttaṃ “pakkatelakasaṭe viya kukkuccāyatī”ti.",
  "tika-vin01t2:1587_9": "“Sace vasāya saddhiṃ pakkattā na vaṭṭati,",
  "tika-vin01t2:1587_10": "idaṃ kasmā vaṭṭatī”ti pucchantā “bhante”tiādimāhaṃsu.",
  "tika-vin01t2:1587_11": "Etaṃ vaṭṭatīti nanu etaṃ dadhiguḷikādīhi pakkaṃ navanītaṃ vaṭṭatīti attho.",
  "tika-vin01t2:1588_0": "“Madhukarīhi nāma madhumakkhikāhīti ayaṃ khuddakamakkhikānaṃ bhamaramakkhikānañca sāmaññaniddeso”ti tīsupi gaṇṭhipadesu vuttaṃ.",
  "tika-vin01t2:1588_1": "Keci pana “daṇḍakesu madhukarā madhukarī makkhikā nāmā”ti vatvā “tāhi madhukarīādīhi tīhi makkhikāhi kataṃ madhu nāmā”ti vadanti.",
  "tika-vin01t2:1588_2": "Bhamaramakkhikāhīti mahābhamaramakkhikāhi.",
  "tika-vin01t2:1588_3": "Silesasadisanti ghanapakkaṃ vuttaṃ.",
  "tika-vin01t2:1588_4": "Itaranti tanukamadhu.",
  "tika-vin01t2:1588_5": "Madhupaṭalanti madhurahitaṃ kevalaṃ madhupaṭalaṃ.",
  "tika-vin01t2:1588_6": "“Sace madhusahitaṃ paṭalaṃ paṭiggahetvā nikkhipanti,",
  "tika-vin01t2:1588_7": "paṭalassa bhājanaṭṭhāniyattā madhuno vasena sattāhātikkame nissaggiyaṃ hotī”ti vadanti,",
  "tika-vin01t2:1588_8": "“madhumakkhitaṃ pana madhugatikamevā”ti iminā taṃ na sameti.",
  "tika-vin01t2:1589_0": "“Phāṇitaṃ nāma ucchumhā nibbatta”nti pāḷiyaṃ avisesena vuttattā aṭṭhakathāyañca “ucchurasaṃ upādāya…pe…",
  "tika-vin01t2:1589_1": "avatthukā ucchuvikati ‘phāṇita’nti veditabbā”ti vacanato ucchurasopi nikkasaṭo sattāhakālikoti veditabbo.",
  "tika-vin01t2:1589_2": "Kenaci pana “madhumhi cattāro kālikā yathāsambhavaṃ yojetabbā,",
  "tika-vin01t2:1589_3": "ucchumhi cā”ti vatvā “samakkhikaṇḍaseḷakaṃ yāvakālikaṃ,",
  "tika-vin01t2:1589_4": "aneḷakaṃ udakasambhinnaṃ yāmakālikaṃ,",
  "tika-vin01t2:1589_5": "asambhinnaṃ sattāhakālikaṃ,",
  "tika-vin01t2:1589_6": "madhusitthaṃ parisuddhaṃ yāvajīvikaṃ,",
  "tika-vin01t2:1589_7": "tathā ucchu vā raso vā sakasaṭo yāvakāliko,",
  "tika-vin01t2:1589_8": "nikkasaṭo udakasambhinno yāmakāliko,",
  "tika-vin01t2:1589_9": "asambhinno sattāhakāliko,",
  "tika-vin01t2:1589_10": "suddhakasaṭaṃ yāvajīvika”nti ca vatvā uttaripi bahudhā papañcitaṃ.",
  "tika-vin01t2:1589_11": "Tattha “udakasambhinnaṃ madhu vā ucchuraso vā udakasambhinno yāmakāliko”ti idaṃ neva pāḷiyaṃ,",
  "tika-vin01t2:1589_12": "na aṭṭhakathāyaṃ dissati.",
  "tika-vin01t2:1589_13": "“Yāvakālikaṃ samānaṃ garutarampi muddikājātirasaṃ attanā saṃsaṭṭhaṃ lahukaṃ yāmakālikabhāvaṃ upanentaṃ",
  "tika-vin01t2:1589_14": "udakaṃ lahutaraṃ sattāhakālikaṃ attanā saṃsaṭṭhaṃ garutaraṃ yāmakālikabhāvaṃ upanetī”ti ettha kāraṇaṃ",
  "tika-vin01t2:1589_15": "soyeva pucchitabbo,",
  "tika-vin01t2:1589_16": "sabbattha pāḷiyaṃ aṭṭhakathāyañca udakasambhedena garutarassapi lahubhāvopagamanaṃyeva dassitaṃ.",
  "tika-vin01t2:1589_17": "Pāḷiyampi hi “anujānāmi,",
  "tika-vin01t2:1589_18": "bhikkhave,",
  "tika-vin01t2:1589_19": "gilānassa guḷaṃ,",
  "tika-vin01t2:1589_20": "agilānassa guḷodaka”nti vadantena agilānena paribhuñjituṃ ayuttopi guḷo udakasambhinno agilānassapi vaṭṭatīti anuññāto.",
  "tika-vin01t2:1590_0": "Yampi ca “ucchu ce yāvakāliko,",
  "tika-vin01t2:1590_1": "ucchuraso ce yāmakāliko,",
  "tika-vin01t2:1590_2": "phāṇitaṃ ce sattāhakālikaṃ,",
  "tika-vin01t2:1590_3": "taco ce yāvajīviko”ti aṭṭhakathāvacanaṃ dassetvā “ucchuraso udakasambhinno yāmakāliko”ti aññena kenaci vuttaṃ,",
  "tika-vin01t2:1590_4": "tampi tathāvidhassa aṭṭhakathāvacanassa imissā samantapāsādikāya vinayaṭṭhakathāya abhāvato na sārato paccetabbaṃ.",
  "tika-vin01t2:1590_5": "Tatoyeva ca “ucchuraso udakena sambhinnopi asambhinnopi sattāhakālikoyevā”ti keci ācariyā vadanti.",
  "tika-vin01t2:1590_6": "Bhesajjakkhandhake ca “anujānāmi,",
  "tika-vin01t2:1590_7": "bhikkhave,",
  "tika-vin01t2:1590_8": "ucchurasa”nti ettha tīsupi gaṇṭhipadesu avisesena vuttaṃ “ucchuraso sattāhakāliko”ti.",
  "tika-vin01t2:1591_0": "Sayaṃkataṃ nirāmisameva vaṭṭatīti ettha aparissāvitaṃ paṭiggahitampi karaṇasamaye parissāvetvā kasaṭaṃ apanetvāva attanā katanti gahetabbaṃ.",
  "tika-vin01t2:1591_1": "Jhāmaucchuphāṇitanti agginā daḍḍhe ucchukhette jhāmaucchunā kataphāṇitaṃ.",
  "tika-vin01t2:1591_2": "Koṭṭitaucchuphāṇitanti khuddānukhuddakaṃ chinditvā koṭṭetvā nippīḷetvā pakkaṃ yebhuyyena ca sakasaṭaṃ phāṇitaṃ.",
  "tika-vin01t2:1591_3": "Tādisassa ca kasaṭassa abbohārikattā “taṃ yutta”nti vuttaṃ.",
  "tika-vin01t2:1591_4": "Sītudakena katanti madhukapupphāni sītodake pakkhipitvā madditvā puppharase udakagate sati taṃ udakaṃ gahetvā pacitvā kataphāṇitaṃ.",
  "tika-vin01t2:1591_5": "Khīraṃ pakkhipitvā kataṃ madhukaphāṇitaṃ yāvakālikanti ettha khīraṃ pakkhipitvā pakkatelaṃ kasmā vikāle vaṭṭatīti ce?",
  "tika-vin01t2:1591_6": "Tele pakkhittakhīraṃ telameva hoti,",
  "tika-vin01t2:1591_7": "aññaṃ pana khīraṃ pakkhipitvā kataṃ khīrabhāvaṃ gaṇhātīti idamettha kāraṇaṃ.",
  "tika-vin01t2:1591_8": "Yadi evaṃ khaṇḍasakkharampi khīraṃ pakkhipitvā karonti,",
  "tika-vin01t2:1591_9": "taṃ kasmā vaṭṭatīti āha “khaṇḍasakkharaṃ panā”tiādi.",
  "tika-vin01t2:1591_10": "Tattha khīrajallikanti khīrapheṇaṃ.",
  "tika-vin01t2:1592_0": "Bhesajjodissaṃ dassentena “sattavidhañhi odissaṃ nāmā”tiādinā itarānipi atthuddhāravasena vuttāni.",
  "tika-vin01t2:1592_1": "Vikaṭānīti apakatibhesajjattā vikaṭāni,",
  "tika-vin01t2:1592_2": "virūpānīti attho.",
  "tika-vin01t2:1592_3": "Dukkaṭavatthūnampi akappiyamaṃsānaṃ vasāya anuññātattā “vasodissa”nti vuttaṃ.",
  "tika-vin01t2:1592_4": "Oḷārikānampi āhāratthaṃ pharituṃ samatthānaṃ sappiādīnaṃ bhesajjanāmena anuññātattā “bhesajjodissa”nti vuttaṃ.",
  "tika-vin01t2:1592_5": "“Pacchābhattato paṭṭhāya sati paccayeti vuttattā paṭiggahitabhesajjāni dutiyadivasato paṭṭhāya purebhattampi sati paccaye paribhuñjitabbāni,",
  "tika-vin01t2:1592_6": "na āhāratthaṃ bhesajjatthāya paṭiggahitattā”ti vadanti.",
  "tika-vin01t2:1593_0": "624.",
  "tika-vin01t2:1593_1": "Dvāravātapānakavāṭesūti mahādvārassa vātapānānañca kavāṭaphalakesu.",
  "tika-vin01t2:1593_2": "Kasāve pakkhittāni tāni attano sabhāvaṃ pariccajanti,",
  "tika-vin01t2:1593_3": "tasmā “makkhetabbānī”ti vuttaṃ,",
  "tika-vin01t2:1593_4": "ghuṇapāṇakādiparihāratthaṃ makkhetabbānīti attho.",
  "tika-vin01t2:1593_5": "Adhiṭṭhetīti “idāni mayhaṃ ajjhoharaṇīyaṃ na bhavissati,",
  "tika-vin01t2:1593_6": "bāhiraparibhogatthāya gamissatī”ti cittaṃ uppādetīti attho.",
  "tika-vin01t2:1593_7": "Tenevāha –",
  "tika-vin01t2:1593_8": "“sappiñca telañca vasañca muddhani telaṃ vā abbhañjanaṃ vā”tiādi.",
  "tika-vin01t2:1593_9": "“Evaṃ adhiṭṭhitañca paṭiggahaṇaṃ vijahatī”ti vadanti.",
  "tika-vin01t2:1594_0": "625.",
  "tika-vin01t2:1594_1": "Sace dvinnaṃ santakaṃ ekena paṭiggahitaṃ avibhattaṃ hoti,",
  "tika-vin01t2:1594_2": "paribhuñjituṃ pana na vaṭṭatīti ettha majjhe pāṭho parihīno,",
  "tika-vin01t2:1594_3": "evaṃ panettha pāṭho veditabbo “sace dvinnaṃ santakaṃ ekena paṭiggahitaṃ avibhattaṃ hoti,",
  "tika-vin01t2:1594_4": "sattāhātikkame dvinnampi anāpatti,",
  "tika-vin01t2:1594_5": "paribhuñjituṃ pana na vaṭṭatī”ti.",
  "tika-vin01t2:1594_6": "Aññathā pana saddappayogopi na saṅgacchati.",
  "tika-vin01t2:1594_7": "Gaṇṭhipadepi ca ayameva pāṭho dassito.",
  "tika-vin01t2:1594_8": "Tattha dvinnampi anāpattīti yathā aññassa santakaṃ ekena paṭiggahitaṃ sattāhātikkamena nissaggiyaṃ na hoti parasantakabhāvato,",
  "tika-vin01t2:1594_9": "evamidampi avibhattattā ubhayasādhāraṇampi avinibbhogabhāvato nissaggiyaṃ na hotīti adhippāyo.",
  "tika-vin01t2:1594_10": "Paribhuñjituṃ pana na vaṭṭatīti bhikkhunā paṭiggahitattā sattāhātikkame yassa kassaci bhikkhuno paribhuñjituṃ",
  "tika-vin01t2:1594_11": "na vaṭṭati paṭiggahitasappiādīnaṃ paribhogassa sattāheneva paricchinnattā.",
  "tika-vin01t2:1594_12": "“Tāni paṭiggahetvā sattāhaparamaṃ sannidhikārakaṃ paribhuñjitabbānī”ti hi vuttaṃ.",
  "tika-vin01t2:1594_13": "Gaṇṭhipadesu pana tīsupi idha pāṭhassa parihīnabhāvaṃ asallakkhetvā “paribhuñjituṃ pana na vaṭṭatīti",
  "tika-vin01t2:1594_14": "idaṃ antosattāhe paribhogaṃ sandhāya vuttanti saññāya vissāsaggāhābhāvato paribhuñjituṃ na vaṭṭatī”ti",
  "tika-vin01t2:1594_15": "evamattho vutto,",
  "tika-vin01t2:1594_16": "so na gahetabbo.",
  "tika-vin01t2:1595_0": "Āvuso,",
  "tika-vin01t2:1595_1": "imaṃ telaṃ sattāhamattaṃ paribhuñja tvanti iminā yena paṭiggahitaṃ,",
  "tika-vin01t2:1595_2": "tena antosattāheyeva parassa vissajjitabhāvaṃ dasseti.",
  "tika-vin01t2:1595_3": "Kassa āpattīti paṭhamaṃ tāva ubhinnaṃ sādhāraṇattā anāpatti vuttā.",
  "tika-vin01t2:1595_4": "Idāni pana ekena itarassa vissaṭṭhabhāvato ubhayasādhāraṇatā natthīti vibhattasadisaṃ hutvā ṭhitaṃ,",
  "tika-vin01t2:1595_5": "tasmā ettha paṭiggahitassa sattāhātikkame ekassa āpattiyā bhavitabbanti maññamāno “kiṃ paṭiggahaṇapaccayā paṭiggāhakassa āpatti,",
  "tika-vin01t2:1595_6": "udāhu yassa santakaṃ jātaṃ,",
  "tika-vin01t2:1595_7": "tassā”ti pucchati.",
  "tika-vin01t2:1595_8": "Nissaṭṭhabhāvatoyeva ca idha “avibhattabhāvato”ti kāraṇaṃ avatvā “yena paṭiggahitaṃ,",
  "tika-vin01t2:1595_9": "tena vissajjitattā”ti vuttaṃ.",
  "tika-vin01t2:1595_10": "Idañca vissaṭṭhabhāvato ubhayasādhāraṇataṃ pahāya ekassa santakaṃ hontampi yena paṭiggahitaṃ,",
  "tika-vin01t2:1595_11": "tato aññassa santakaṃ jātaṃ,",
  "tika-vin01t2:1595_12": "tasmā parasantakapaṭiggahaṇe viya paṭiggāhakassa paṭiggahaṇapaccayā natthi āpattīti dassanatthaṃ vuttaṃ,",
  "tika-vin01t2:1595_13": "na pana “yena paṭiggahitaṃ,",
  "tika-vin01t2:1595_14": "tena vissajjitattā”ti vacanato avissajjite sati avibhattepi sattāhātikkame āpattīti dassanatthaṃ avissajjite",
  "tika-vin01t2:1595_15": "avibhattabhāvatoyeva anāpattiyā siddhattā.",
  "tika-vin01t2:1595_16": "Sace pana itaro yena paṭiggahitaṃ,",
  "tika-vin01t2:1595_17": "tasseva antosattāhe attano bhāgampi vissajjeti,",
  "tika-vin01t2:1595_18": "sattāhātikkame siyā āpatti yena paṭiggahitaṃ,",
  "tika-vin01t2:1595_19": "tasseva santakabhāvamāpannattā itarassa appaṭiggahitattā.",
  "tika-vin01t2:1595_20": "Iminā tassa santakabhāvepi aññena paṭiggahitasakasantake viya tena appaṭiggahitabhāvato anāpattīti dīpeti.",
  "tika-vin01t2:1595_21": "Idaṃ pana adhippāyaṃ ajānitvā ito aññathā gaṇṭhipadakārādīhi papañcitaṃ,",
  "tika-vin01t2:1595_22": "na taṃ sārato paccetabbaṃ.",
  "tika-vin01t2:1596_0": "Aparibhogaṃ hotīti kassaci amanuññassa patitattā paribhogārahaṃ na hoti.",
  "tika-vin01t2:1596_1": "Yena cittenāti yena pariccajitukāmatācittena.",
  "tika-vin01t2:1596_2": "“Antosattāhe”ti adhikārattā “antosattāhe anapekkho datvā paṭilabhitvā paribhuñjatī”ti imaṃ sambandhaṃ",
  "tika-vin01t2:1596_3": "sandhāya mahāsumattherena “evaṃ antosattāhe datvā”tiādi vuttaṃ.",
  "tika-vin01t2:1596_4": "Mahāpadumatthero pana yadi evaṃ “vissajjetī”ti imināva taṃ siddhaṃ,",
  "tika-vin01t2:1596_5": "sattāhātikkantaṃ pana nissaṭṭhaṃ paṭilabhitvā paribhuñjituṃ na vaṭṭati,",
  "tika-vin01t2:1596_6": "tasmā tassa paribhogamukhadassanamidanti āha –",
  "tika-vin01t2:1596_7": "“nayidaṃ yācitabba”ntiādi.",
  "tika-vin01t2:1596_8": "Aññena bhikkhunāti ettha suddhacittena dinnattā sayampi āharāpetvā paribhuñjituṃ vaṭṭatiyeva.",
  "tika-vin01t2:1596_9": "Sappiādīnaṃ paṭiggahitabhāvo,",
  "tika-vin01t2:1596_10": "attano santakatā,",
  "tika-vin01t2:1596_11": "sattāhātikkamoti imānettha tīṇi aṅgāni.",
  "tika-vin01t2:1597_0": "Bhesajjasikkhāpadavaṇṇanā niṭṭhitā.",
  "tika-vin01t2:1598_0": "4. Vassikasāṭikasikkhāpadavaṇṇanā",
  "tika-vin01t2:1599_0": "627.",
  "tika-vin01t2:1599_1": "Catutthe sibbanarajanakappapariyosānena niṭṭhāpetvāti sūcikammaniṭṭhānena sakimpi vaṇṇabhedamattarajanena kappabindukaraṇena ca niṭṭhāpetvā.",
  "tika-vin01t2:1599_2": "Samayeti vassānasamaye.",
  "tika-vin01t2:1600_0": "628.",
  "tika-vin01t2:1600_1": "Kucchisamayoti antosamayo.",
  "tika-vin01t2:1600_2": "“Ayameko aḍḍhamāso pariyesanakkhettañceva karaṇakkhettañca.",
  "tika-vin01t2:1600_3": "Etasmiñhi antare vassikasāṭikaṃ aladdhaṃ pariyesituṃ laddhaṃ kātuñca vaṭṭati,",
  "tika-vin01t2:1600_4": "nivāsetuṃ adhiṭṭhātuñca na vaṭṭatī”ti potthakesu pāṭho dissati,",
  "tika-vin01t2:1600_5": "so apāṭho.",
  "tika-vin01t2:1600_6": "Evaṃ panettha pāṭhena bhavitabbaṃ “ayameko aḍḍhamāso pariyesanakkhettaṃ.",
  "tika-vin01t2:1600_7": "Etasmiñhi antare vassikasāṭikaṃ aladdhaṃ pariyesituṃ vaṭṭati,",
  "tika-vin01t2:1600_8": "laddhaṃ kātuṃ nivāsetuṃ adhiṭṭhātuñca na vaṭṭatī”ti.",
  "tika-vin01t2:1600_9": "Na hi gimhānaṃ pacchimamāsassa paṭhamo aḍḍhamāso karaṇakkhettaṃ hoti.",
  "tika-vin01t2:1600_10": "“Aḍḍhamāso seso gimhānanti katvā nivāsetabba”nti vacanato pana gimhānaṃ pacchimamāsassa pacchimo aḍḍhamāso karaṇakkhettañceva nivāsanakkhettañca hoti.",
  "tika-vin01t2:1600_11": "Teneva mātikāṭṭhakathāyaṃ “gimhānaṃ pacchimo māso pariyesanakkhettaṃ,",
  "tika-vin01t2:1600_12": "pacchimo aḍḍhamāso karaṇanivāsanakkhettampī”ti vuttaṃ.",
  "tika-vin01t2:1600_13": "Tasmā pāḷiyā mātikāṭṭhakathāya ca avirodhaṃ icchantena vuttanayeneva pāṭho gahetabbo.",
  "tika-vin01t2:1601_0": "“Viññattiṃ katvā nipphādentassa aññātakaviññattisikkhāpadena anāpattī”ti vadantena “piṭṭhisamayattā iminā sikkhāpadena āpattī”ti dīpitā hoti.",
  "tika-vin01t2:1601_1": "Na hi ñātakapavāritaṭṭhānato piṭṭhisamaye satuppādakaraṇamattenapi sambhavantī āpatti tato garukatarāya viññattiyā na hotīti sakkā vattuṃ.",
  "tika-vin01t2:1601_2": "Teneva bhadantabuddhadattācariyena vuttaṃ –",
  "tika-vin01t2:1602_0": "“Katvā pana satuppādaṃ, vassikasāṭicīvaraṃ;",
  "tika-vin01t2:1603_0": "Nipphādentassa bhikkhussa, samaye piṭṭhisammate.",
  "tika-vin01t2:1604_0": "“Hoti nissaggiyāpatti, ñātakāñātakādino;",
  "tika-vin01t2:1605_0": "Tesuyeva ca viññattiṃ, katvā nipphādane tathā”ti.",
  "tika-vin01t2:1606_0": "Kenassa hoti āpattīti assa mātaraṃ cīvaraṃ yācantassa kena sikkhāpadena āpattīti pucchati.",
  "tika-vin01t2:1606_1": "“Pariṇataṃ viññāpentassa pariṇāmanasikkhāpadena āpattī”ti codanābhāvaṃ dasseti no ca saṅghe pariṇatanti.",
  "tika-vin01t2:1606_2": "Atha aññātakaviññattisikkhāpadenāti ce,",
  "tika-vin01t2:1606_3": "etampi natthīti āha “anāpatti ca ñātake”ti.",
  "tika-vin01t2:1606_4": "“Ñātake viññāpentassā”ti pāṭhaseso.",
  "tika-vin01t2:1606_5": "Imamatthaṃ sandhāyāti piṭṭhisamaye vassikasāṭikatthaṃ ñātakapavāritaṭṭhāne satuppādakaraṇena āpattiṃ,",
  "tika-vin01t2:1606_6": "aññātakaviññattisikkhāpadena anāpattiñca sandhāya.",
  "tika-vin01t2:1607_0": "Aññātakaappavāritaṭṭhānato…pe…",
  "tika-vin01t2:1607_1": "dukkaṭanti idaṃ vassikasāṭikaṃ adinnapubbe sandhāya vuttaṃ.",
  "tika-vin01t2:1607_2": "Tenevettha vattabhede dukkaṭaṃ vuttaṃ,",
  "tika-vin01t2:1607_3": "dinnapubbesu pana vattabhedo natthi.",
  "tika-vin01t2:1607_4": "Tenevāha –",
  "tika-vin01t2:1607_5": "“ye manussā…pe…",
  "tika-vin01t2:1607_6": "vattabhedo natthī”ti.",
  "tika-vin01t2:1607_7": "Idanti yathāvuttanissaggiyapācittiyaṃ.",
  "tika-vin01t2:1607_8": "Viññattiṃ katvā nipphādentassāti aññātakaappavāritaṭṭhānato viññattiṃ katvā nipphādentassa.",
  "tika-vin01t2:1607_9": "Pakatiyā vassikasāṭikadāyakā nāma saṅghavasena vā puggalavasena vā apavāretvā anusaṃvaccharaṃ vassikasāṭikānaṃ dāyakā.",
  "tika-vin01t2:1607_10": "Aññātakaviññattisikkhāpadena anāpattīti ettha imināpi sikkhāpadena anāpattīti veditabbaṃ.",
  "tika-vin01t2:1607_11": "Kucchisamaye hi attano ñātakapavāritaṭṭhānato “detha me vassikasāṭika”ntiādinā viññāpentassapi anāpatti.",
  "tika-vin01t2:1607_12": "Tenevāha –",
  "tika-vin01t2:1607_13": "“na vattabbā detha meti idañhi pariyesanakāle aññātakaappavārite eva sandhāya vutta”nti.",
  "tika-vin01t2:1607_14": "Mātikāṭṭhakathāyañhi vuttaṃ “attano ñātakapavāritaṭṭhānato pana ‘detha me vassikasāṭikacīvara’ntiādikāya viññattiyāpi pariyesitabba”nti.",
  "tika-vin01t2:1608_0": "629.",
  "tika-vin01t2:1608_1": "“Ākāsato patitaudakenevāti vacanato chadanakoṭiyā patitaudakena nahāyantassa anāpattī”ti tīsupi gaṇṭhipadesu vuttaṃ.",
  "tika-vin01t2:1609_0": "630.",
  "tika-vin01t2:1609_1": "Cha māse parihāraṃ labhatīti etena antovassepi yāva vassānassa pacchimadivasā akatā parihāraṃ labhatīti dīpitaṃ hoti.",
  "tika-vin01t2:1609_2": "Yasmā mūlacīvaraṃ karontena hemantassa pacchimuposathadivaseyeva kātabbaṃ,",
  "tika-vin01t2:1609_3": "tasmā gimhānato ekūnatiṃsadivase parihāraṃ labhati,",
  "tika-vin01t2:1609_4": "evaṃ santepi appakaṃ ūnamadhikaṃ vā gaṇanūpagaṃ na hotīti katvā “tato parampi…pe…",
  "tika-vin01t2:1609_5": "ekamāsa”nti vuttaṃ.",
  "tika-vin01t2:1609_6": "Ekāhadvīhādivasena…pe…",
  "tika-vin01t2:1609_7": "laddhā ceva niṭṭhitā cāti iminā ekāhānāgatāya vassūpanāyikāya laddhā ceva niṭṭhitā ca,",
  "tika-vin01t2:1609_8": "dvīhānāgatāya…pe…",
  "tika-vin01t2:1609_9": "dasāhānāgatāya vassūpanāyikāya laddhā ceva niṭṭhitā ca,",
  "tika-vin01t2:1609_10": "antovasse vā laddhā ceva niṭṭhitā cāti ayamattho dassito.",
  "tika-vin01t2:1609_11": "Tattha āsāḷhimāsassa juṇhapakkhapuṇṇamiyaṃ laddhā ceva niṭṭhitā ca vassikasāṭikā “ekāhānāgatāya vassūpanāyikāya laddhā ceva niṭṭhitā cā”ti vuccati.",
  "tika-vin01t2:1609_12": "Eteneva nayena juṇhapakkhassa chaṭṭhiyaṃ laddhā ceva niṭṭhitā ca “dasāhānāgatāya vassūpanāyikāya laddhā ceva niṭṭhitā cā”ti vuccati.",
  "tika-vin01t2:1609_13": "Yāva paṭhamakattikatemāsapuṇṇamī,",
  "tika-vin01t2:1609_14": "tāva antotemāse laddhā ceva niṭṭhitā ca “antovasse laddhā ceva niṭṭhitā cā”ti vuccati.",
  "tika-vin01t2:1609_15": "Paṭhamakattikatemāsapuṇṇamito parañhi laddhā ceva niṭṭhitā ca yāva cīvarakālo nātikkamati,",
  "tika-vin01t2:1609_16": "tāva anadhiṭṭhahitvā ṭhapetuṃ vaṭṭatīti na tatrāyaṃ vicāraṇā sambhavati.",
  "tika-vin01t2:1610_0": "Tasmiṃyeva antodasāhe adhiṭṭhātabbāti avisesena vuttepi vassānato pubbe ekāhadvīhādivasena anāgatāya",
  "tika-vin01t2:1610_1": "vassūpanāyikāya laddhā tehi divasehi saddhiṃ dasāhaṃ anatikkamantena vassūpanāyikadivasato paṭṭhāya adhiṭṭhānakkhettaṃ",
  "tika-vin01t2:1610_2": "sampattāyeva adhiṭṭhātabbā,",
  "tika-vin01t2:1610_3": "na tato pubbe adhiṭṭhānassa akhettattā.",
  "tika-vin01t2:1610_4": "Antovasse pana laddhā tasmiṃyeva antovasse laddhadivasato paṭṭhāya dasāhaṃ anatikkāmetvā adhiṭṭhātabbā.",
  "tika-vin01t2:1611_0": "Nanu ca vassānato pubbe anadhiṭṭhahitvā dasāhaṃ atikkāmetuṃ vaṭṭatiyeva,",
  "tika-vin01t2:1611_1": "tasmā adhiṭṭhānassa akhettabhūtepi divase gahetvā “antodasāhe adhiṭṭhātabba”nti kasmā vuttaṃ?",
  "tika-vin01t2:1611_2": "Yathā “antovasse laddhāpi yāva na niṭṭhāti,",
  "tika-vin01t2:1611_3": "tāva anadhiṭṭhahitvā dasāhaṃ atikkāmetuṃ vaṭṭatī”ti akatāya anadhiṭṭhānakkhettasadisāpi atikkantadivasā",
  "tika-vin01t2:1611_4": "dasāhaṃ atikkāmetvā niṭṭhitāya gaṇanūpagā hontīti niṭṭhitadivaseyeva adhiṭṭhātabbā,",
  "tika-vin01t2:1611_5": "evamidhāpi vassānato pubbe anadhiṭṭhānakkhettabhūtāpi divasā laddhadivasato paṭṭhāya gaṇanūpagā hontīti dassanatthaṃ vuttaṃ.",
  "tika-vin01t2:1611_6": "Yadi evaṃ “tasmiṃyeva antodasāhe”ti avisesena vuttattā dasāhānāgatāya vassūpanāyikāya chaṭṭhiyaṃ laddhā puṇṇamiyaṃ adhiṭṭhātabbāti āpajjatīti?",
  "tika-vin01t2:1611_7": "Nāpajjati “cātumāsaṃ adhiṭṭhātu”nti vacaneneva paṭikkhittattā.",
  "tika-vin01t2:1611_8": "Evaṃ sante “dasāhānāgatāyā”ti iminā kiṃ payojananti ce?",
  "tika-vin01t2:1611_9": "Vassānato pubbeyeva dasāhe atikkante vassūpanāyikadivase niṭṭhitā tadaheva adhiṭṭhātabbāti dassanatthaṃ vuttanti idamettha payojanaṃ.",
  "tika-vin01t2:1611_10": "Tenevāha –",
  "tika-vin01t2:1611_11": "“dasāhātikkame niṭṭhitā tadaheva adhiṭṭhātabbā”ti.",
  "tika-vin01t2:1612_0": "Dasāhe appahonte cīvarakālaṃ nātikkametabbāti temāsabbhantare dasāhe appahonte laddhā ceva niṭṭhitā ca cīvarakālaṃ nātikkametabbāti attho.",
  "tika-vin01t2:1612_1": "Idaṃ vuttaṃ hoti “paṭhamakattikatemāsapuṇṇamito pubbe sattamito paṭṭhāya laddhā ceva niṭṭhitā ca vassikasāṭikā",
  "tika-vin01t2:1612_2": "dasāhe anatikkanteyeva cīvarakālaṃ otiṇṇattā tattha anadhiṭṭhahitvāpi ṭhapetuṃ vaṭṭatī”ti.",
  "tika-vin01t2:1612_3": "Iminā ca imaṃ dīpeti –",
  "tika-vin01t2:1612_4": "akatā ce vassikasāṭikā,",
  "tika-vin01t2:1612_5": "vassānaṃ cātumāsaṃ akatattāyeva parihāraṃ labhati,",
  "tika-vin01t2:1612_6": "katāya pana dasāhaparamasikkhāpadaṃ avikopetvā parihāro vattabboti.",
  "tika-vin01t2:1613_0": "Yadā vā tadā vā adhiṭṭhātuṃ vaṭṭatīti cātumāsabbhantare dasāhe atikkantepi natthi dosoti adhippāyo.",
  "tika-vin01t2:1613_1": "“Kadā adhiṭṭhātabbā…pe…",
  "tika-vin01t2:1613_2": "yadi nappahoti,",
  "tika-vin01t2:1613_3": "yāva kattikapuṇṇamā parihāraṃ labhatī”ti imināpi kurundivacanena akatāya vassikasāṭikāya cātumāsaṃ parihāro,",
  "tika-vin01t2:1613_4": "katāya dasāhameva parihāroti ayamattho dīpitoyevāti āha “apicā”tiādi.",
  "tika-vin01t2:1614_0": "Pāḷiyaṃ acchinnacīvarassa naṭṭhacīvarassātiādinā nissaggiyena anāpatti vuttā,",
  "tika-vin01t2:1614_1": "udāhu naggassa nahāyato dukkaṭena anāpatti vuttāti?",
  "tika-vin01t2:1614_2": "Kimettha pucchitabbaṃ.",
  "tika-vin01t2:1614_3": "Sabbasikkhāpadesu hi yattha yattha mūlasikkhāpadena āpattippasaṅgo,",
  "tika-vin01t2:1614_4": "tattha tattha anāpattidassanatthaṃ anāpattivāro ārabhīyatīti idhāpi nissaggiyena anāpattidassanatthanti yuttaṃ vattuṃ.",
  "tika-vin01t2:1614_5": "Na hi mūlāpattiyā anāpattiṃ adassetvā antarā vuttāya eva āpattiyā anāpattidassanatthaṃ anāpattivāro ārabhīyatīti.",
  "tika-vin01t2:1614_6": "Teneva tīsupi gaṇṭhipadesu idaṃ vuttaṃ “acchinnacīvarassa naṭṭhacīvarassa cāti ettha acchinnasesacīvarassa",
  "tika-vin01t2:1614_7": "naṭṭhasesacīvarassa ca asamaye nivāsentassa pariyesantassa ca anāpatti.",
  "tika-vin01t2:1614_8": "Āpadāsūti ettha anivatthaṃ corā harantīti asamaye nivāsentassa anāpattī”ti.",
  "tika-vin01t2:1614_9": "Mātikāṭṭhakathāyampi vuttaṃ “acchinnacīvarassa vā naṭṭhacīvarassa vā anivatthaṃ corā harantīti evaṃ āpadāsu",
  "tika-vin01t2:1614_10": "vā nivāsayato ummattakādīnañca anāpattī”ti.",
  "tika-vin01t2:1614_11": "Aṭṭhakathāyaṃ pana naggassa nahāyato dukkaṭeneva anāpattiṃ sandhāya “acchinnacīvarassāti etaṃ vassikasāṭikameva sandhāya vuttaṃ.",
  "tika-vin01t2:1614_12": "Tesañhi naggānaṃ kāyovassāpane anāpatti.",
  "tika-vin01t2:1614_13": "Ettha ca mahagghavassikasāṭikaṃ nivāsetvā nahāyantassa corupaddavo āpadā nāmā”ti yaṃ vuttaṃ,",
  "tika-vin01t2:1614_14": "tattha kāraṇaṃ pariyesitabbaṃ.",
  "tika-vin01t2:1615_0": "Atha ubhayenapi anāpattidassanatthaṃ “acchinnacīvarassā”tiādi āraddhanti evamadhippāyo siyā,",
  "tika-vin01t2:1615_1": "evampi “acchinnacīvarassāti etaṃ vassikasāṭikameva sandhāya vutta”ntiādinā visesetvā na vattabbaṃ.",
  "tika-vin01t2:1615_2": "Evañhi vattabbaṃ siyā “acchinnasesacīvarassa naṭṭhasesacīvarassa vā asamaye nivāsentassa pariyesantassa ca nissaggiyena anāpatti,",
  "tika-vin01t2:1615_3": "acchinnavassikasāṭikassa naṭṭhavassikasāṭikassa vā naggassa nahāyato dukkaṭena anāpatti,",
  "tika-vin01t2:1615_4": "āpadāsu anivatthaṃ corā harantīti asamaye nivāsayato nissaggiyena anāpatti,",
  "tika-vin01t2:1615_5": "mahagghavassikasāṭikaṃ nivāsetvā nahāyantassa corā haranti,",
  "tika-vin01t2:1615_6": "naggassa nahāyato dukkaṭena anāpattī”ti.",
  "tika-vin01t2:1615_7": "Sesamettha uttānameva.",
  "tika-vin01t2:1616_0": "Aṅgesu pana vassikasāṭikāya attuddesikatā,",
  "tika-vin01t2:1616_1": "asamaye pariyesanatā,",
  "tika-vin01t2:1616_2": "tāya ca paṭilābhoti imāni tāva pariyesanāpattiyā tīṇi aṅgāni.",
  "tika-vin01t2:1616_3": "Sacīvaratā,",
  "tika-vin01t2:1616_4": "āpadābhāvo,",
  "tika-vin01t2:1616_5": "vassikasāṭikāya sakabhāvo,",
  "tika-vin01t2:1616_6": "asamaye nivāsananti imāni nivāsanāpattiyā cattāri aṅgāni.",
  "tika-vin01t2:1617_0": "Vassikasāṭikasikkhāpadavaṇṇanā niṭṭhitā.",
  "tika-vin01t2:1618_0": "5. Cīvaraacchindanasikkhāpadavaṇṇanā",
  "tika-vin01t2:1619_0": "631.",
  "tika-vin01t2:1619_1": "Pañcame yampi tyāhanti ettha yanti kāraṇavacanaṃ,",
  "tika-vin01t2:1619_2": "tasmā evamettha sambandho veditabbo –",
  "tika-vin01t2:1619_3": "mayā saddhiṃ janapadacārikaṃ pakkamissatīti yaṃ kāraṇaṃ nissāya ahaṃ te, āvuso,",
  "tika-vin01t2:1619_4": "cīvaraṃ adāsiṃ,",
  "tika-vin01t2:1619_5": "taṃ na karosīti kupito anattamano acchindīti.",
  "tika-vin01t2:1619_6": "Yanti vā cīvaraṃ parāmasati,",
  "tika-vin01t2:1619_7": "tattha “mayā saddhiṃ janapadacārikaṃ pakkamissatīti yampi te ahaṃ cīvaraṃ adāsiṃ,",
  "tika-vin01t2:1619_8": "taṃ cīvaraṃ gaṇhissāmīti kupito anattamano acchindī”ti sambandhitabbaṃ.",
  "tika-vin01t2:1620_0": "633.",
  "tika-vin01t2:1620_1": "Āṇatto bahūni gaṇhāti,",
  "tika-vin01t2:1620_2": "ekaṃ pācittiyanti “cīvaraṃ gaṇhā”ti āṇattiyā ekacīvaravisayattā ekameva pācittiyaṃ.",
  "tika-vin01t2:1620_3": "Vācāya vācāya dukkaṭanti ettha acchinnesu vatthugaṇanāya pācittiyāni.",
  "tika-vin01t2:1620_4": "Ekavācāya sambahulā āpattiyoti idaṃ acchinnesu vatthugaṇanāya āpajjitabbaṃ pācittiyāpattiṃ sandhāya vuttaṃ.",
  "tika-vin01t2:1620_5": "Āṇattiyā āpajjitabbaṃ pana dukkaṭaṃ ekameva.",
  "tika-vin01t2:1621_0": "634.",
  "tika-vin01t2:1621_1": "Evanti iminā “vatthugaṇanāya dukkaṭānī”ti idaṃ parāmasati.",
  "tika-vin01t2:1621_2": "Eseva nayoti sithilaṃ gāḷhañca pakkhittāsu āpattiyā bahuttaṃ ekattañca atidissati.",
  "tika-vin01t2:1622_0": "635. Āvuso,",
  "tika-vin01t2:1622_1": "mayantiādīsu gaṇhitukāmatāya evaṃ vuttepi teneva dinnattā anāpatti.",
  "tika-vin01t2:1622_2": "Amhākaṃ santike upajjhaṃ gaṇhissatīti idaṃ sāmaṇerassapi dānaṃ dīpeti.",
  "tika-vin01t2:1622_3": "Tasmā kiñcāpi pāḷiyaṃ “bhikkhussa sāmaṃ cīvaraṃ datvā”ti vuttaṃ,",
  "tika-vin01t2:1622_4": "tathāpi anupasampannakāle datvāpi upasampannakāle acchindantassa pācittiyamevāti veditabbaṃ.",
  "tika-vin01t2:1622_5": "Acchindanasamaye upasampannabhāvoyeva hettha pamāṇaṃ.",
  "tika-vin01t2:1622_6": "Detīti tuṭṭho vā kupito vā deti.",
  "tika-vin01t2:1622_7": "Rundhathāti nivāretha.",
  "tika-vin01t2:1622_8": "Evaṃ pana dātuṃ na vaṭṭatīti ettha evaṃ dinnaṃ na tāva tassa santakanti anadhiṭṭhahitvāva paribhuñjitabbanti veditabbaṃ.",
  "tika-vin01t2:1622_9": "Āharāpetuṃ pana vaṭṭatīti evaṃ dinnaṃ bhatisadisattā āharāpetuṃ vaṭṭati.",
  "tika-vin01t2:1622_10": "Cajitvā dinnanti vuttanayena adatvā anapekkhena hutvā tasseva dinnaṃ.",
  "tika-vin01t2:1622_11": "Bhaṇḍagghena kāretabboti sakasaññāya vinā gaṇhanto bhaṇḍaṃ agghāpetvā āpattiyā kāretabbo.",
  "tika-vin01t2:1622_12": "Vikappanupagapacchimacīvaratā,",
  "tika-vin01t2:1622_13": "sāmaṃ dinnatā,",
  "tika-vin01t2:1622_14": "sakasaññitā,",
  "tika-vin01t2:1622_15": "upasampannatā,",
  "tika-vin01t2:1622_16": "kodhavasena acchindanaṃ acchindāpanaṃ vāti imānettha pañca aṅgāni.",
  "tika-vin01t2:1623_0": "Cīvaraacchindanasikkhāpadavaṇṇanā niṭṭhitā.",
  "tika-vin01t2:1624_0": "6. Suttaviññattisikkhāpadavaṇṇanā",
  "tika-vin01t2:1625_0": "636.",
  "tika-vin01t2:1625_1": "Chaṭṭhe pāḷiyaṃ cīvarakārasamayeti iminā vassaṃvutthabhikkhūnaṃ cīvarakammasamayattā cīvaramāso vutto,",
  "tika-vin01t2:1625_2": "athaññopi pana cīvarakammakālo cīvarakārasamayoti vattuṃ vaṭṭati.",
  "tika-vin01t2:1626_0": "638.",
  "tika-vin01t2:1626_1": "Pañcahipi missetvāti khomādīhi pañcahi missetvā.",
  "tika-vin01t2:1626_2": "Vītavītaṭṭhānaṃ yattha saṃharitvā ṭhapenti,",
  "tika-vin01t2:1626_3": "tassa turīti adhivacanaṃ.",
  "tika-vin01t2:1626_4": "Suttaṃ pavesetvā yena ākoṭentā ghanabhāvaṃ sampādenti,",
  "tika-vin01t2:1626_5": "taṃ vemanti vuccati.",
  "tika-vin01t2:1626_6": "Yaṃ yanti yaṃ yaṃ payogaṃ.",
  "tika-vin01t2:1626_7": "Tantūnaṃ attano santakattā vītavītaṭṭhānaṃ paṭiladdhameva hotīti āha “dīghato…pe…",
  "tika-vin01t2:1626_8": "vīte nissaggiyaṃ pācittiya”nti.",
  "tika-vin01t2:1626_9": "Pāḷiyampi hi imināva adhippāyena “paṭilābhena nissaggiya”nti vuttaṃ,",
  "tika-vin01t2:1626_10": "tasmā yāva cīvaraṃ vaḍḍhati,",
  "tika-vin01t2:1626_11": "tāva iminā pamāṇena āpattiyo vaḍḍhanti.",
  "tika-vin01t2:1627_0": "Seso kappiyoti ettha hatthakammayācanavasena.",
  "tika-vin01t2:1627_1": "Pubbe vuttanayena nissaggiyanti dīghaso vidatthimatte tiriyaṃ hatthamatte ca vīte nissaggiyaṃ.",
  "tika-vin01t2:1627_2": "Tenevāti akappiyatantavāyena.",
  "tika-vin01t2:1627_3": "Tatheva dukkaṭanti paricchede paricchede dukkaṭaṃ.",
  "tika-vin01t2:1627_4": "Kedārabaddhādīhīti ādi-",
  "tika-vin01t2:1627_5": "saddena acchimaṇḍalabaddhādi gahitaṃ.",
  "tika-vin01t2:1627_6": "Tante ṭhitaṃyeva adhiṭṭhātabbanti ettha “pacchā vītaṭṭhānaṃ adhiṭṭhitagatikameva hoti,",
  "tika-vin01t2:1627_7": "puna adhiṭṭhānakiccaṃ natthi.",
  "tika-vin01t2:1627_8": "Sace pana paricchedaṃ dassetvā antarantarā avītaṃ hoti,",
  "tika-vin01t2:1627_9": "puna adhiṭṭhātabba”nti vadanti.",
  "tika-vin01t2:1627_10": "Eseva nayoti vikappanupagappamāṇamatte vīte tante ṭhitaṃyeva adhiṭṭhātabbanti attho.",
  "tika-vin01t2:1627_11": "Cīvaratthāya viññāpitasuttaṃ,",
  "tika-vin01t2:1627_12": "attuddesikatā,",
  "tika-vin01t2:1627_13": "akappiyatantavāyena vāyāpananti imānettha tīṇi aṅgāni.",
  "tika-vin01t2:1628_0": "Mātikāṭṭhakathāyaṃ pana vāyāpeyyāti ettha “cīvaraṃ me, āvuso,",
  "tika-vin01t2:1628_1": "vāyathāti akappiyaviññattiyā vāyāpeyyā”ti atthaṃ vatvā aṅgesupi “akappiyatantavāyena akappiyaviññattiyā vāyāpana”nti visesetvā vuttaṃ,",
  "tika-vin01t2:1628_2": "tathāvidhaṃ pana visesavacanaṃ neva pāḷiyaṃ,",
  "tika-vin01t2:1628_3": "na aṭṭhakathāyaṃ upalabbhati.",
  "tika-vin01t2:1628_4": "Pāḷiyampi “ñātakānaṃ pavāritāna”nti ettakameva anāpattivāre vuttaṃ,",
  "tika-vin01t2:1628_5": "aṭṭhakathāyañca suttatantavāyānameva kappiyākappiyabhāvena bahudhā nayo dassito,",
  "tika-vin01t2:1628_6": "na kappiyākappiyaviññattivasenāti.",
  "tika-vin01t2:1628_7": "“Akappiyaviññattiyā vāyāpeyyā”ti ca visesetvā vadantena ayaṃ nāma kappiyaviññattīti visuṃ na dassitaṃ,",
  "tika-vin01t2:1628_8": "tasmā vīmaṃsitvā gahetabbaṃ.",
  "tika-vin01t2:1629_0": "Suttaviññattisikkhāpadavaṇṇanā niṭṭhitā.",
  "tika-vin01t2:1630_0": "7. Mahāpesakārasikkhāpadavaṇṇanā",
  "tika-vin01t2:1631_0": "642.",
  "tika-vin01t2:1631_1": "Sattame kiñcimattaṃ anupadajjeyyāti idaṃ tassa kattabbākāramattadassanaṃ,",
  "tika-vin01t2:1631_2": "dānaṃ panettha aṅgaṃ na hoti suttavaḍḍhanavaseneva āpajjitabbattā.",
  "tika-vin01t2:1631_3": "Teneva padabhājanepi “tassa vacanena āyataṃ vā vitthataṃ vā appitaṃ vā karoti,",
  "tika-vin01t2:1631_4": "payoge dukkaṭaṃ,",
  "tika-vin01t2:1631_5": "paṭilābhena nissaggiya”nti suttavaḍḍhanākārameva dassetvā āpatti vuttā.",
  "tika-vin01t2:1631_6": "Mātikāṭṭhakathāyampi vuttaṃ “na bhikkhuno piṇḍapātadānamattena taṃ nissaggiyaṃ hoti.",
  "tika-vin01t2:1631_7": "Sace pana te tassa vacanena cīvarasāmikānaṃ hatthato suttaṃ gahetvā īsakampi āyataṃ vā vitthataṃ vā appitaṃ vā karonti,",
  "tika-vin01t2:1631_8": "atha tesaṃ payoge bhikkhuno dukkaṭaṃ,",
  "tika-vin01t2:1631_9": "paṭilābhena nissaggiyaṃ hotī”ti.",
  "tika-vin01t2:1631_10": "Āyatādīsu sattasu ākāresu ādimhi tayo ākāre suttavaḍḍhanena vinā na sakkā kātunti āha “suttavaḍḍhanaākārameva dassetī”ti.",
  "tika-vin01t2:1631_11": "Suvītādayo hi ākāre vināpi suttavaḍḍhanena sakkā kātuṃ.",
  "tika-vin01t2:1631_12": "Sesamettha uttānameva.",
  "tika-vin01t2:1631_13": "Aññātakaappavāritānaṃ tantavāye upasaṅkamitvā vikappamāpajjanatā,",
  "tika-vin01t2:1631_14": "cīvarassa attuddesikatā,",
  "tika-vin01t2:1631_15": "tassa vacanena suttavaḍḍhanaṃ,",
  "tika-vin01t2:1631_16": "cīvarassa paṭilābhoti imānettha cattāri aṅgāni.",
  "tika-vin01t2:1632_0": "Mahāpesakārasikkhāpadavaṇṇanā niṭṭhitā.",
  "tika-vin01t2:1633_0": "8. Accekacīvarasikkhāpadavaṇṇanā",
  "tika-vin01t2:1634_0": "646.",
  "tika-vin01t2:1634_1": "Aṭṭhame asammohatthanti dasāhānāgatapade asammohatthaṃ.",
  "tika-vin01t2:1634_2": "Paṭhamapadassāti dasāhānāgatapadassa.",
  "tika-vin01t2:1634_3": "Tāni divasānīti tesu divasesu.",
  "tika-vin01t2:1634_4": "Uppajjeyyāti saṅghato vā gaṇato vā ujukaṃ attanoyeva vā uppajjeyya.",
  "tika-vin01t2:1634_5": "Pañcamitoti ettha vassaṃ vasantassa saṅghassa pañcamito pubbe uppannaṃ accekacīvaraṃ pañcamiyaṃ vibhajitvā gahitaṃ accekacīvaraparihārameva labhati.",
  "tika-vin01t2:1634_6": "Ujukaṃ attanoyeva uppannaṃ ce,",
  "tika-vin01t2:1634_7": "pañcamiyaṃ uppannameva accekacīvaraparihāraṃ labhati,",
  "tika-vin01t2:1634_8": "na tato pubbeti daṭṭhabbaṃ.",
  "tika-vin01t2:1635_0": "Saddhāmattakanti dhammassavanādīhi taṅkhaṇuppannaṃ saddhāmattakaṃ.",
  "tika-vin01t2:1635_1": "Ārocitaṃ cīvaranti ārocetvā dinnacīvaraṃ.",
  "tika-vin01t2:1635_2": "Chaṭṭhiyaṃ uppannacīvarassa ekādasamo aruṇo cīvarakāle uṭṭhātīti āha “chaṭṭhito paṭṭhāyā”tiādi.",
  "tika-vin01t2:1635_3": "Ṭhapitacīvarampīti padhānacīvaradassanamukhena sabbampi atirekacīvaraṃ vuttaṃ.",
  "tika-vin01t2:1635_4": "Atha “cīvaramāsepi atirekacīvaraṃ nikkhipituṃ vaṭṭatī”ti idaṃ kuto laddhanti ce?",
  "tika-vin01t2:1635_5": "“Visuṃ ananuññātepi imasmiṃ sikkhāpade ‘cīvarakālasamayo nāma anatthate kathine vassānassa pacchimo māso,",
  "tika-vin01t2:1635_6": "atthate kathine pañca māsā’ti vadantena tatiyakathinasikkhāpade ‘akālacīvaraṃ nāma anatthate kathine ekādasamāse uppannaṃ,",
  "tika-vin01t2:1635_7": "atthate kathine sattamāse uppanna’nti vadantena ca anuññātameva hotī”ti vadanti.",
  "tika-vin01t2:1635_8": "“Aṭṭhakathāvacanappamāṇena gahetabba”nti ca keci.",
  "tika-vin01t2:1636_0": "650.",
  "tika-vin01t2:1636_1": "Idāni paṭhamakathinādisikkhāpadehi tassa tassa cīvarassa labbhamānaṃ parihāraṃ idheva upasaṃharitvā dassento",
  "tika-vin01t2:1636_2": "“iti atirekacīvarassa dasāhaṃ parihāro”tiādimāha.",
  "tika-vin01t2:1636_3": "“Anatthate kathine ekādasadivasādhiko māso,",
  "tika-vin01t2:1636_4": "atthate kathine ekādasadivasādhikā pañca māsā”ti ayameva pāṭho gahetabbo.",
  "tika-vin01t2:1636_5": "Keci panettha “kāmañcesa ‘dasāhaparamaṃ atirekacīvaraṃ dhāretabba’nti imināva siddho,",
  "tika-vin01t2:1636_6": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti pāṭhaṃ vatvā “dasadivasādhiko māso,",
  "tika-vin01t2:1636_7": "dasadivasādhikā pañca māsāti pāṭhena bhavitabba”nti vadanti,",
  "tika-vin01t2:1636_8": "taṃ na gahetabbaṃ tassa pamādapāṭhattā.",
  "tika-vin01t2:1636_9": "Na hi dasāhena asampattāya kattikatemāsikapuṇṇamāya cīvarakālato pubbe dasa divasā adhikā honti.",
  "tika-vin01t2:1636_10": "Evañhi sati “navāhānāgataṃ kattikatemāsikapuṇṇama”nti vattabbaṃ.",
  "tika-vin01t2:1637_0": "Mātikāṭṭhakathāyampi “pavāraṇamāsassa juṇhapakkhapañcamito paṭṭhāya uppannassa cīvarassa nidhānakālo",
  "tika-vin01t2:1637_1": "dassito hotī”ti vatvā “kāmañcesa ‘dasāhaparamaṃ atirekacīvaraṃ dhāretabba’nti imināva siddho,",
  "tika-vin01t2:1637_2": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapita”nti pāṭho dassito,",
  "tika-vin01t2:1637_3": "sopi pamādapāṭhoyeva.",
  "tika-vin01t2:1637_4": "“Juṇhapakkhapañcamito paṭṭhāyā”ti ca vuttattā tattheva pubbāparavirodhopi siyā,",
  "tika-vin01t2:1637_5": "chaṭṭhito paṭṭhāyāti vattabbaṃ.",
  "tika-vin01t2:1637_6": "Evañhi sati “dasāhaparamasikkhāpadeneva siddha”nti sakkā vattuṃ.",
  "tika-vin01t2:1637_7": "Imameva ca pamādapāṭhaṃ gahetvā bhadantabuddhadattācariyena ca –",
  "tika-vin01t2:1638_0": "“Tassāccāyikavatthassa, kathine tu anatthate;",
  "tika-vin01t2:1639_0": "Parihārekamāsova, dasāhaparamo mato.",
  "tika-vin01t2:1640_0": "“Atthate kathine tassa, pañca māsā pakāsitā;",
  "tika-vin01t2:1641_0": "Parihāro munindena, dasāhaparamā panā”ti. –",
  "tika-vin01t2:1642_0": "Vuttaṃ.",
  "tika-vin01t2:1643_0": "Accekacīvarakāle uppannattā “accekacīvarasadise”ti vuttaṃ.",
  "tika-vin01t2:1643_1": "“Pañcamiyaṃ uppannaṃ anaccekacīvaraṃ dasāhaṃ atikkāmayato cīvarakālato pubbeyeva āpatti hoti,",
  "tika-vin01t2:1643_2": "na cīvarakālātikkame,",
  "tika-vin01t2:1643_3": "tasmā cīvarakālātikkame puna āpajjitabbāya āpattiyā abhāvaṃ sandhāya ‘anaccekacīvare anaccekacīvarasaññī",
  "tika-vin01t2:1643_4": "anāpattī’ti vutta”nti tīsupi gaṇṭhipadesu vuttaṃ.",
  "tika-vin01t2:1643_5": "Vikappanupagapacchimappamāṇassa accekacīvarassa attano santakatā,",
  "tika-vin01t2:1643_6": "dasāhānāgatāya kattikatemāsikapuṇṇamāya uppannabhāvo,",
  "tika-vin01t2:1643_7": "anadhiṭṭhitaavikappitatā,",
  "tika-vin01t2:1643_8": "cīvarakālātikkamoti imānettha cattāri aṅgāni.",
  "tika-vin01t2:1644_0": "Accekacīvarasikkhāpadavaṇṇanā niṭṭhitā.",
  "tika-vin01t2:1645_0": "9. Sāsaṅkasikkhāpadavaṇṇanā",
  "tika-vin01t2:1646_0": "652.",
  "tika-vin01t2:1646_1": "Navame antaraghareti antare gharāni ettha,",
  "tika-vin01t2:1646_2": "etassāti vā antaragharanti laddhavohāre gocaragāme.",
  "tika-vin01t2:1646_3": "Tenāha “antogāme”ti.",
  "tika-vin01t2:1646_4": "Pāḷiyaṃ vippavasantīti idaṃ yasmiṃ vihāre vasantā antaraghare cīvaraṃ nikkhipiṃsu,",
  "tika-vin01t2:1646_5": "tato aññattha vasante sandhāya vuttaṃ.",
  "tika-vin01t2:1646_6": "Tasmiñhi vihāre antaraghare cīvaraṃ nikkhipitvā vasituṃ anuññātattā tattha vāso vippavāso nāma na hoti.",
  "tika-vin01t2:1646_7": "Dubbalacoḷā duccoḷā virūpacoḷā vā,",
  "tika-vin01t2:1646_8": "duccoḷattā eva lūkhacīvarā.",
  "tika-vin01t2:1647_0": "653.",
  "tika-vin01t2:1647_1": "“Paṭhamaṃ jhānaṃ upasampajja viharatī”ti imassa vibhaṅge “upasampajjā”ti uddharitabbe “upasampajja”nti",
  "tika-vin01t2:1647_2": "uddharitvā “yo paṭhamassa jhānassa lābho paṭilābho”tiādi vuttaṃ,",
  "tika-vin01t2:1647_3": "taṃ sandhāyāha “upasampajjantiādīsu viyā”ti. Ādi-",
  "tika-vin01t2:1647_4": "saddena “anāpucchaṃ vā pakkameyyā”tiādīnaṃ saṅgaho daṭṭhabbo.",
  "tika-vin01t2:1647_5": "Upagantvāti upa-",
  "tika-vin01t2:1647_6": "saddassa atthamāha.",
  "tika-vin01t2:1647_7": "Vasitvāti akhaṇḍaṃ vasitvā.",
  "tika-vin01t2:1647_8": "“Yena yassa hi sambandho,",
  "tika-vin01t2:1647_9": "dūraṭṭhampi ca tassa ta”nti vacanato “imassa…pe…",
  "tika-vin01t2:1647_10": "iminā sambandho”ti vuttaṃ.",
  "tika-vin01t2:1647_11": "Tattha imassāti “upavassa”nti padassa.",
  "tika-vin01t2:1647_12": "Nikkhipeyyāti ṭhapeyya.",
  "tika-vin01t2:1648_0": "Ettāvatā ca purimikāya upagantvā akhaṇḍaṃ katvā vutthavassena āraññakesu senāsanesu viharantena sakalaṃ",
  "tika-vin01t2:1648_1": "kattikamāsaṃ ticīvarena vippavasituṃ anuññātaṃ hoti.",
  "tika-vin01t2:1648_2": "Anatthatakathinassa hi cīvaramāse vippavāso na vaṭṭati atthatakathinānaṃyeva asamādānacārassa anuññātattā.",
  "tika-vin01t2:1648_3": "Keci pana “anatthatakathinānaṃ cīvaramāsepi asamādānacāro labbhatī”ti vatvā bahudhā papañcenti,",
  "tika-vin01t2:1648_4": "taṃ na gahetabbaṃ.",
  "tika-vin01t2:1648_5": "Byañjanavicāraṇanti “upavassa upavassitvā”tiādivicāraṇaṃ.",
  "tika-vin01t2:1648_6": "Tassapīti “vutthavassāna”nti vibhaṅgapadassa.",
  "tika-vin01t2:1648_7": "Vutthavassānanti ca niddhāraṇe sāmivacanaṃ. Tenāha –",
  "tika-vin01t2:1648_8": "“evarūpānaṃ bhikkhūnaṃ abbhantare”ti.",
  "tika-vin01t2:1648_9": "Senāsanesūti ettha tathārūpesūti sambandhitabbaṃ.",
  "tika-vin01t2:1649_0": "Parikkhepārahaṭṭhānatoti ettha “parikkhepārahaṭṭhānaṃ nāma dve leḍḍupātā”ti vadanti,",
  "tika-vin01t2:1649_1": "taṃ na gahetabbaṃ.",
  "tika-vin01t2:1649_2": "Aparikkhittassa pana gāmassa pariyante ṭhitagharūpacārato paṭṭhāya eko leḍḍupāto parikkhepārahaṭṭhānanti idamettha sanniṭṭhānaṃ.",
  "tika-vin01t2:1649_3": "Teneva visuddhimaggepi vuttaṃ “aparikkhittassa paṭhamaleḍḍupātato paṭṭhāyā”ti.",
  "tika-vin01t2:1649_4": "Sabbapaṭhamanti gāmābhimukhadisābhāgato sabbapaṭhamaṃ.",
  "tika-vin01t2:1649_5": "Taṃ paricchedaṃ katvāti taṃ paṭhamasenāsanādiṃ paricchedaṃ katvā.",
  "tika-vin01t2:1649_6": "Idañca vinayadharānaṃ matena vuttaṃ,",
  "tika-vin01t2:1649_7": "majjhimabhāṇakānaṃ matena pana “senāsanādīnaṃ upacāre ṭhitassa ekaleḍḍupātaṃ muñcitvā minitabba”nti majjhimabhāṇakā vadanti.",
  "tika-vin01t2:1649_8": "Teneva majjhimanikāyaṭṭhakathāyaṃ “vihārassapi gāmasseva upacāraṃ nīharitvā ubhinnaṃ leḍḍupātānaṃ antarā minitabba”nti vuttaṃ.",
  "tika-vin01t2:1649_9": "Pañcadhanusatikanti āropitena ācariyadhanunā pañcadhanusatappamāṇaṃ.",
  "tika-vin01t2:1649_10": "Tato tato maggaṃ pidahatīti tattha tattha khuddakamaggaṃ pidahati.",
  "tika-vin01t2:1649_11": "Dhutaṅgacoroti iminā imassapi sikkhāpadassa aṅgasampattiyā abhāvaṃ dīpeti.",
  "tika-vin01t2:1650_0": "“Sāsaṅkānī”ti sammatānīti corānaṃ niviṭṭhokāsādidassanena “sāsaṅkānī”ti sammatāni.",
  "tika-vin01t2:1650_1": "Sannihitabalavabhayānīti corehi manussānaṃ hataviluttākoṭitabhāvadassanato sannihitabalavabhayānīti attho.",
  "tika-vin01t2:1650_2": "Sace pacchimikāyātiādinā vuttamevatthaṃ byatirekamukhena vibhāveti.",
  "tika-vin01t2:1650_3": "Yatra hi piṇḍāyātiādinā vuttappamāṇameva visesetvā dasseti.",
  "tika-vin01t2:1650_4": "Sāsaṅkasappaṭibhayamevāti ettha sāsaṅkaṃ vā sappaṭibhayaṃ vā hotu,",
  "tika-vin01t2:1650_5": "vaṭṭatiyeva.",
  "tika-vin01t2:1651_0": "Pāḷiyaṃ “siyā ca tassa bhikkhuno kocideva paccayo tena cīvarena vippavāsāya,",
  "tika-vin01t2:1651_1": "chārattaparamaṃ tena bhikkhunā tena cīvarena vippavasitabba”nti iminā antaraghare cīvaraṃ nikkhipitvā",
  "tika-vin01t2:1651_2": "tasmiṃ vihāre vasantassa aññattha gamanakicce sati vihārato bahi chārattaṃ vippavāso anuññāto.",
  "tika-vin01t2:1651_3": "Vasanaṭṭhānato hi aññattha chārattaṃ vippavāso vutto,",
  "tika-vin01t2:1651_4": "na tasmiṃ vihāre vasantassa.",
  "tika-vin01t2:1651_5": "Tena ca “puna gāmasīmaṃ okkamitvāti ettha sace gocaragāmato puratthimāya disāya senāsanaṃ,",
  "tika-vin01t2:1651_6": "ayañca pacchimadisaṃ gato hotī”tiādi vuttaṃ.",
  "tika-vin01t2:1651_7": "Tatoyeva ca mātikāṭṭhakathāyampi “tato ce uttari vippavaseyyā”ti ettha “chārattato uttari tasmiṃ senāsane sattamaṃ aruṇaṃ uṭṭhāpeyyā”ti attho vutto.",
  "tika-vin01t2:1651_8": "Bhadantabuddhadattācariyena pana pākaṭataraṃ katvā ayamevattho vutto.",
  "tika-vin01t2:1651_9": "Vuttañhi tena –",
  "tika-vin01t2:1652_0": "“Yaṃ gāmaṃ gocaraṃ katvā, bhikkhu āraññake vase;",
  "tika-vin01t2:1653_0": "Tasmiṃ gāme ṭhapetuṃ taṃ, māsamekantu vaṭṭati.",
  "tika-vin01t2:1654_0": "“Aññattheva vasantassa, chārattaparamaṃ mataṃ;",
  "tika-vin01t2:1655_0": "Ayamassa adhippāyo, paṭicchanno pakāsito”ti.",
  "tika-vin01t2:1656_0": "“Kosambiyaṃ aññataro bhikkhu gilāno hotī”ti āgatattā “kosambakasammuti anuññātā”ti vuttaṃ.",
  "tika-vin01t2:1656_1": "Kosambakassa bhikkhuno sammuti kosambakasammuti.",
  "tika-vin01t2:1656_2": "Senāsanaṃ āgantvāti vusitavihārasseva sandhāya vuttattā tasmiṃ gāmūpacārepi aññasmiṃ vihāre aruṇaṃ uṭṭhāpetuṃ na vaṭṭati.",
  "tika-vin01t2:1656_3": "Vasitvāti aruṇaṃ uṭṭhāpetvā.",
  "tika-vin01t2:1656_4": "Gataṭṭhānassa atidūrattā “evaṃ asakkontenā”ti vuttaṃ.",
  "tika-vin01t2:1656_5": "Tatthevāti tasmiṃyeva gataṭṭhāne.",
  "tika-vin01t2:1657_0": "Sāsaṅkasikkhāpadavaṇṇanā niṭṭhitā.",
  "tika-vin01t2:1658_0": "10. Pariṇatasikkhāpadavaṇṇanā",
  "tika-vin01t2:1659_0": "657- 659.",
  "tika-vin01t2:1659_1": "Dasame uddissa ṭhapitabhāgeti attano gharepi uddisitvā visuṃ ṭhapitakoṭṭhāse.",
  "tika-vin01t2:1659_2": "“Ekaṃ mayhaṃ,",
  "tika-vin01t2:1659_3": "ekaṃ imassa dehī”ti evaṃ ekavācāya āpajjitabbattā “āpajjeyya ekato”ti vuttaṃ.",
  "tika-vin01t2:1659_4": "Tumhākaṃ sappiādīni ābhatānīti tumhākaṃ atthāya ābhatāni sappiādīni.",
  "tika-vin01t2:1659_5": "Pariṇatabhāvaṃ jānitvāpi vuttavidhinā viññāpentena tesaṃ santakameva viññāpitaṃ nāma hotīti āha –",
  "tika-vin01t2:1659_6": "“mayhampi dethāti vadati,",
  "tika-vin01t2:1659_7": "vaṭṭatī”ti.",
  "tika-vin01t2:1660_0": "660.",
  "tika-vin01t2:1660_1": "Pupphampi āropetuṃ na vaṭṭatīti idaṃ pariṇataṃ sandhāya vuttaṃ.",
  "tika-vin01t2:1660_2": "Sace pana ekasmiṃ cetiye pūjitaṃ pupphaṃ gahetvā aññasmiṃ cetiye pūjeti, vaṭṭati.",
  "tika-vin01t2:1660_3": "Ṭhitaṃ disvāti sesakaṃ gahetvā ṭhitaṃ disvā.",
  "tika-vin01t2:1660_4": "Imassa sunakhassa mā dehi,",
  "tika-vin01t2:1660_5": "etassa dehīti idaṃ pariṇateyeva.",
  "tika-vin01t2:1660_6": "Tiracchānagatassa pariccajitvā dinne pana taṃ palāpetvā aññaṃ bhuñjāpetuṃ vaṭṭati.",
  "tika-vin01t2:1660_7": "“Kattha demātiādinā ekenākārena pāḷiyaṃ anāpatti dassitā,",
  "tika-vin01t2:1660_8": "evaṃ pana apucchitepi apariṇataṃ idanti jānantena attano ruciyā yattha icchati,",
  "tika-vin01t2:1660_9": "tattha dāpetuṃ vaṭṭatī”ti tīsupi gaṇṭhipadesu vuttaṃ.",
  "tika-vin01t2:1660_10": "Yattha icchatha,",
  "tika-vin01t2:1660_11": "tattha dethāti etthāpi “tumhākaṃ ruciyā”ti vuttattā yattha icchati,",
  "tika-vin01t2:1660_12": "tattha dāpetuṃ labhati.",
  "tika-vin01t2:1660_13": "Pāḷiyaṃ āgatanayenevāti “yattha tumhākaṃ deyyadhammo”tiādinā nayena.",
  "tika-vin01t2:1660_14": "Saṅghapariṇatabhāvo,",
  "tika-vin01t2:1660_15": "taṃ ñatvā attano pariṇāmanaṃ,",
  "tika-vin01t2:1660_16": "paṭilābhoti imānettha tīṇi aṅgāni.",
  "tika-vin01t2:1661_0": "Pariṇatasikkhāpadavaṇṇanā niṭṭhitā.",
  "tika-vin01t2:1662_0": "Niṭṭhito pattavaggo tatiyo.",
  "tika-vin01t2:1663_0": "Iti samantapāsādikāya vinayaṭṭhakathāya sāratthadīpaniyaṃ",
  "tika-vin01t2:1664_0": "Nissaggiyavaṇṇanā niṭṭhitā.",
  "tika-vin01t2:1665_0": "Dutiyo bhāgo niṭṭhito."
}