{
  "tika-s0105t:0_0": "Namo tassa bhagavato arahato sammāsambuddhassa",
  "tika-s0105t:1_0": "Dīghanikāye",
  "tika-s0105t:2_0": "Sīlakkhandhavaggaabhinavaṭīkā",
  "tika-s0105t:3_0": "(Dutiyo bhāgo)",
  "tika-s0105t:4_0": "2. Sāmaññaphalasuttavaṇṇanā",
  "tika-s0105t:5_0": "Rājāmaccakathāvaṇṇanā",
  "tika-s0105t:6_0": "150.",
  "tika-s0105t:6_1": "Idāni sāmaññaphalasuttassa saṃvaṇṇanākkamo anuppattoti dassetuṃ “evaṃ…pe…",
  "tika-s0105t:6_2": "sutta”ntiādimāha.",
  "tika-s0105t:6_3": "Tattha anupubbapadavaṇṇanāti anukkamena padavaṇṇanā,",
  "tika-s0105t:6_4": "padaṃ padaṃ pati anukkamena vaṇṇanāti vuttaṃ hoti.",
  "tika-s0105t:6_5": "Pubbe vuttañhi,",
  "tika-s0105t:6_6": "uttānaṃ vā padamaññatra vaṇṇanāpi “anupubbapadavaṇṇanā” tveva vuccati.",
  "tika-s0105t:6_7": "Evañca katvā “apubbapadavaṇṇanā”tipi paṭhanti,",
  "tika-s0105t:6_8": "pubbe avaṇṇitapadavaṇṇanāti attho.",
  "tika-s0105t:6_9": "Duggajanapadaṭṭhānavisesasampadādiyogato padhānabhāvena rājūhi gahitaṭṭhena evaṃnāmakaṃ,",
  "tika-s0105t:6_10": "na pana nāmamattenāti āha “tañhī”tiādi.",
  "tika-s0105t:6_11": "Nanu mahāvagge mahāgovindasutte āgato esa purohito eva, na rājā,",
  "tika-s0105t:6_12": "kasmā so rājasaddavacanīyabhāvena gahitoti?",
  "tika-s0105t:6_13": "Mahāgovindena purohitena pariggahitampi cetaṃ reṇunā nāma magadharājena pariggahitamevāti atthasambhavato evaṃ vuttaṃ,",
  "tika-s0105t:6_14": "na pana so rājasaddavacanīyabhāvena gahito tassa rājābhāvato.",
  "tika-s0105t:6_15": "Mahāgovindapariggahitabhāvakittanañhi tadā reṇuraññā pariggahitabhāvūpalakkhaṇaṃ.",
  "tika-s0105t:6_16": "So hi tassa sabbakiccakārako purohito,",
  "tika-s0105t:6_17": "idampi ca loke samudāciṇṇaṃ “rājakammapasutena katampi raññā kata”nti.",
  "tika-s0105t:6_18": "Idaṃ vuttaṃ hoti –",
  "tika-s0105t:6_19": "mandhāturaññā ceva mahāgovindaṃ bodhisattaṃ purohitamāṇāpetvā reṇuraññā ca aññehi ca rājūhi pariggahitattā rājagahanti.",
  "tika-s0105t:6_20": "Keci pana “mahāgovindo”ti mahānubhāvo eko purātano rājāti vadanti.",
  "tika-s0105t:6_21": "Pariggahitattāti rājadhānībhāvena pariggahitattā.",
  "tika-s0105t:6_22": "Gayhatīti hi gahaṃ, rājūnaṃ,",
  "tika-s0105t:6_23": "rājūhi vā gahanti rājagahaṃ.",
  "tika-s0105t:6_24": "Nagarasaddāpekkhāya napuṃsakaniddeso.",
  "tika-s0105t:7_0": "Aññepettha pakāreti nagaramāpanena raññā kāritasabbagehattā rājagahaṃ,",
  "tika-s0105t:7_1": "gijjhakūṭādīhi pañcahi pabbatehi parikkhittattā pabbatarājehi parikkhittagehasadisantipi rājagahaṃ,",
  "tika-s0105t:7_2": "sampannabhavanatāya rājamānaṃ gehantipi rājagahaṃ,",
  "tika-s0105t:7_3": "susaṃvihitārakkhatāya anatthāvahitukāmena upagatānaṃ paṭirājūnaṃ gahaṃ gahaṇabhūtantipi rājagahaṃ,",
  "tika-s0105t:7_4": "rājūhi disvā sammā patiṭṭhāpitattā tesaṃ gahaṃ gehabhūtantipi rājagahaṃ,",
  "tika-s0105t:7_5": "ārāmarāmaṇeyyatādīhi rājati,",
  "tika-s0105t:7_6": "nivāsasukhatādinā ca sattehi mamattavasena gayhati pariggayhatītipi rājagahanti edise pakāre.",
  "tika-s0105t:7_7": "Nāmamattameva pubbe vuttanayenāti attho.",
  "tika-s0105t:7_8": "So pana padeso visesaṭṭhānabhāvena uḷārasattaparibhogoti āha “taṃ paneta”ntiādi.",
  "tika-s0105t:7_9": "Tattha “buddhakāle,",
  "tika-s0105t:7_10": "cakkavattikāle cā”ti idaṃ yebhuyyavasena vuttaṃ aññadāpi kadāci sambhavato,",
  "tika-s0105t:7_11": "“nagaraṃ hotī”ti ca idaṃ upalakkhaṇameva manussāvāsasseva asambhavato.",
  "tika-s0105t:7_12": "Tathā hi vuttaṃ “sesakāle suññaṃ hotī”tiādi.",
  "tika-s0105t:7_13": "Tesanti yakkhānaṃ.",
  "tika-s0105t:7_14": "Vasanavananti āpānabhūmibhūtaṃ upavanaṃ.",
  "tika-s0105t:8_0": "Avisesenāti vihārabhāvasāmaññena,",
  "tika-s0105t:8_1": "saddantarasannidhānasiddhaṃ visesaparāmasanamantarenāti attho.",
  "tika-s0105t:8_2": "Idaṃ vuttaṃ hoti –",
  "tika-s0105t:8_3": "“pātimokkhasaṃvarasaṃvuto viharati,",
  "tika-s0105t:8_4": "paṭhamaṃ jhānaṃ upasampajja viharati,",
  "tika-s0105t:8_5": "mettāsahagatena cetasā ekaṃ disaṃ pharitvā viharati,",
  "tika-s0105t:8_6": "sabbanimittānaṃ amanasikārā animittaṃ cetosamādhiṃ upasampajja viharatī”tiādīsu saddantarasannidhānasiddhena",
  "tika-s0105t:8_7": "visesaparāmasanena yathākkamaṃ iriyāpathavihārādivisesavihārasamaṅgīparidīpanaṃ,",
  "tika-s0105t:8_8": "na evamidaṃ,",
  "tika-s0105t:8_9": "idaṃ pana tathā visesaparāmasanamantarena aññataravihārasamaṅgīparidīpananti.",
  "tika-s0105t:9_0": "Satipi ca vuttanayena aññataravihārasamaṅgīparidīpane idha iriyāpathasaṅkhātavisesavihārasamaṅgīparidīpanameva",
  "tika-s0105t:9_1": "sambhavatīti dasseti “idha panā”tiādinā.",
  "tika-s0105t:9_2": "Kasmā pana saddantarasannidhānasiddhassa visesaparāmasanassābhāvepi idha visesavihārasamaṅgīparidīpanaṃ sambhavatīti?",
  "tika-s0105t:9_3": "Visesavihārasamaṅgīparidīpanassa saddantarasaṅkhātavisesavacanassa abhāvato eva.",
  "tika-s0105t:9_4": "Visesavacane hi asati visesamicchatā viseso payojitabboti.",
  "tika-s0105t:9_5": "Apica iriyāpathasamāyogaparidīpanassa atthato siddhattā tathādīpanameva sambhavatīti.",
  "tika-s0105t:9_6": "Kasmā cāyamattho siddhoti?",
  "tika-s0105t:9_7": "Dibbavihārādīnampi sādhāraṇato.",
  "tika-s0105t:9_8": "Kadācipi hi iriyāpathavihārena vinā na bhavati tamantarena attabhāvapariharaṇābhāvatoti.",
  "tika-s0105t:10_0": "Iriyanaṃ pavattanaṃ iriyā,",
  "tika-s0105t:10_1": "kāyikakiriyā,",
  "tika-s0105t:10_2": "tassā pavattanupāyabhāvato pathoti iriyāpatho,",
  "tika-s0105t:10_3": "ṭhānanisajjādayo.",
  "tika-s0105t:10_4": "Na hi ṭhānanisajjādiavatthāhi vinā kañci kāyikaṃ kiriyaṃ pavattetuṃ sakkā,",
  "tika-s0105t:10_5": "tasmā so tāya pavattanupāyoti vuccati.",
  "tika-s0105t:10_6": "Viharati pavattati etena,",
  "tika-s0105t:10_7": "viharaṇamattaṃ vā tanti vihāro,",
  "tika-s0105t:10_8": "so eva vihāro tathā,",
  "tika-s0105t:10_9": "atthato panesa ṭhānanisajjādiākārappavatto catusantatirūpappabandhova.",
  "tika-s0105t:10_10": "Divi bhavo dibbo,",
  "tika-s0105t:10_11": "tattha bahulaṃ pavattiyā brahmapārisajjādidevaloke bhavoti attho,",
  "tika-s0105t:10_12": "yo vā tattha dibbānubhāvo,",
  "tika-s0105t:10_13": "tadatthāya saṃvattatīti dibbo,",
  "tika-s0105t:10_14": "abhiññābhinīhārādivasena vā mahāgatikattā dibbo,",
  "tika-s0105t:10_15": "sova vihāro,",
  "tika-s0105t:10_16": "dibbabhāvāvaho vā vihāro dibbavihāro,",
  "tika-s0105t:10_17": "mahaggatajjhānāni.",
  "tika-s0105t:10_18": "Nettiyaṃ [netti.",
  "tika-s0105t:10_19": "86 (atthato samānaṃ)] pana catasso āruppasamāpattiyo āneñjavihārāti visuṃ vuttaṃ,",
  "tika-s0105t:10_20": "taṃ pana mettājjhānādīnaṃ brahmavihāratā viya tāsaṃ bhāvanāvisesabhāvaṃ sandhāya vuttaṃ.",
  "tika-s0105t:10_21": "Aṭṭhakathāsu pana dibbabhāvāvahasāmaññato tāpi “dibbavihārā” tveva vuttā.",
  "tika-s0105t:10_22": "Brahmānaṃ,",
  "tika-s0105t:10_23": "brahmabhūtā vā hitūpasaṃhārādivasena pavattiyā seṭṭhabhūtā vihārāti brahmavihārā,",
  "tika-s0105t:10_24": "mettājjhānādivasena pavattā catasso appamaññāyo.",
  "tika-s0105t:10_25": "Ariyā uttamā,",
  "tika-s0105t:10_26": "anaññasādhāraṇattā vā ariyānaṃ vihārāti ariyavihārā,",
  "tika-s0105t:10_27": "catassopi phalasamāpattiyo.",
  "tika-s0105t:10_28": "Idha pana rūpāvacaracatutthajjhānaṃ,",
  "tika-s0105t:10_29": "tabbasena pavattā appamaññāyo,",
  "tika-s0105t:10_30": "catutthajjhānikaaggaphalasamāpatti ca bhagavato dibbabrahmaariyavihārā.",
  "tika-s0105t:11_0": "Aññataravihārasamaṅgīparidīpananti tāsamekato appavattattā ekena vā dvīhi vā samaṅgībhāvaparidīpanaṃ,",
  "tika-s0105t:11_1": "bhāvalopenāyaṃ bhāvappadhānena vā niddeso.",
  "tika-s0105t:11_2": "Bhagavā hi lobhadosamohussanne loke sakapaṭipattiyā veneyyānaṃ vinayanatthaṃ taṃ taṃ vihāre upasampajja viharati.",
  "tika-s0105t:11_3": "Tathā hi yadā sattā kāmesu vippaṭipajjanti,",
  "tika-s0105t:11_4": "tadā kira bhagavā dibbena vihārena viharati tesaṃ alobhakusalamūluppādanatthaṃ “appeva nāma imaṃ paṭipattiṃ",
  "tika-s0105t:11_5": "disvā ettha rucimuppādetvā kāmesu virajjeyyu”nti.",
  "tika-s0105t:11_6": "Yadā pana issariyatthaṃ sattesu vippaṭipajjanti,",
  "tika-s0105t:11_7": "tadā brahmavihārena viharati tesaṃ adosakusalamūluppādanatthaṃ “appeva nāma imaṃ paṭipattiṃ disvā ettha rucimuppādetvā adosena dosaṃ vūpasameyyu”nti.",
  "tika-s0105t:11_8": "Yadā pana pabbajitā dhammādhikaraṇaṃ vivadanti,",
  "tika-s0105t:11_9": "tadā ariyavihārena viharati tesaṃ amohakusalamūluppādanatthaṃ “appeva nāma imaṃ paṭipattiṃ disvā ettha rucimuppādetvā amohena mohaṃ vūpasameyyu”nti.",
  "tika-s0105t:11_10": "Evañca katvā imehi dibbabrahmaariyavihārehi sattānaṃ vividhaṃ hitasukhaṃ harati,",
  "tika-s0105t:11_11": "iriyāpathavihārena ca ekaṃ iriyāpathabādhanaṃ aññena iriyāpathena vicchinditvā aparipatantaṃ attabhāvaṃ",
  "tika-s0105t:11_12": "haratīti vuttaṃ “aññataravihārasamaṅgīparidīpana”nti.",
  "tika-s0105t:12_0": "“Tenā”tiādi yathāvuttasaṃvaṇṇanāya guṇadassanaṃ,",
  "tika-s0105t:12_1": "tasmāti attho,",
  "tika-s0105t:12_2": "yathāvuttatthasamatthanaṃ vā.",
  "tika-s0105t:12_3": "Tena iriyāpathavihārena viharatīti sambandho.",
  "tika-s0105t:12_4": "Tathā vadamāno pana viharatīti ettha vi-",
  "tika-s0105t:12_5": "saddo vicchedanatthajotako,",
  "tika-s0105t:12_6": "“haratī”ti etassa ca neti pavattetīti atthoti ñāpeti “ṭhitopī”tiādinā vicchedanayanākārena vuttattā.",
  "tika-s0105t:12_7": "Evañhi sati tattha kassa kena vicchindanaṃ,",
  "tika-s0105t:12_8": "kathaṃ kassa nayananti antolīnacodanaṃ sandhāyāha.",
  "tika-s0105t:12_9": "“So hī”tiādīti ayampi sambandho upapanno hoti.",
  "tika-s0105t:12_10": "Yadipi bhagavā ekeneva iriyāpathena cirataraṃ kālaṃ pavattetuṃ sakkoti,",
  "tika-s0105t:12_11": "tathāpi upādinnakassa nāma sarīrassa ayaṃ sabhāvoti dassetuṃ “ekaṃ iriyāpathabādhana”ntiādi vuttaṃ.",
  "tika-s0105t:12_12": "Aparipatantanti bhāvanapuṃsakaniddeso,",
  "tika-s0105t:12_13": "apatamānaṃ katvāti attho.",
  "tika-s0105t:12_14": "Yasmā pana bhagavā yattha katthaci vasanto veneyyānaṃ dhammaṃ desento,",
  "tika-s0105t:12_15": "nānāsamāpattīhi ca kālaṃ vītināmento vasati, sattānaṃ,",
  "tika-s0105t:12_16": "attano ca vividhaṃ sukhaṃ harati,",
  "tika-s0105t:12_17": "tasmā vividhaṃ haratīti viharatīti evampettha attho veditabbo.",
  "tika-s0105t:13_0": "Gocaragāmanidassanatthaṃ “rājagahe”ti vatvā buddhānamanurūpanivāsaṭṭhānadassanatthaṃ puna “ambavane”ti vuttanti dassento “idamassā”tiādimāha.",
  "tika-s0105t:13_1": "Assāti bhagavato.",
  "tika-s0105t:13_2": "Tassāti rājagahasaṅkhātassa gocaragāmassa.",
  "tika-s0105t:13_3": "Yassa samīpavasena “rājagahe”ti bhummavacanaṃ pavattati,",
  "tika-s0105t:13_4": "sopi tassa samīpavasena vattabboti dasseti “rājagahasamīpe ambavane”ti iminā.",
  "tika-s0105t:13_5": "Samīpattheti ambavanassa samīpatthe.",
  "tika-s0105t:13_6": "Etanti “rājagahe”ti vacanaṃ.",
  "tika-s0105t:13_7": "Bhummavacananti ādhāravacanaṃ.",
  "tika-s0105t:13_8": "Bhavanti etthāti hi bhummaṃ, ādhāro,",
  "tika-s0105t:13_9": "tadeva vacanaṃ tathā,",
  "tika-s0105t:13_10": "bhumme pavattaṃ vā vacanaṃ vibhatti bhummavacanaṃ,",
  "tika-s0105t:13_11": "tena yuttaṃ tathā,",
  "tika-s0105t:13_12": "sattamīvibhattiyuttapadanti attho.",
  "tika-s0105t:13_13": "Idaṃ vuttaṃ hoti –",
  "tika-s0105t:13_14": "kāmaṃ bhagavā ambavaneyeva viharati.",
  "tika-s0105t:13_15": "Tassamīpattā pana gocaragāmadassanatthaṃ bhummavacanavasena “rājagahe”tipi vuttaṃ yathā taṃ “gaṅgāyaṃ gāvo caranti,",
  "tika-s0105t:13_16": "kūpe gaggakula”nti cāti.",
  "tika-s0105t:13_17": "Aneneva yadi bhagavā rājagahe viharati,",
  "tika-s0105t:13_18": "atha na vattabbaṃ “ambavane”ti.",
  "tika-s0105t:13_19": "Yadi ca ambavane,",
  "tika-s0105t:13_20": "evampi na vattabbaṃ “rājagahe”ti.",
  "tika-s0105t:13_21": "Na hi “pāṭaliputte pāsāde vasatī”tiādīsu viya idha adhikaraṇādhikaraṇassa abhāvato adhikaraṇassa dvayaniddeso",
  "tika-s0105t:13_22": "yutto siyāti codanā anavakāsā katāti daṭṭhabbaṃ.",
  "tika-s0105t:13_23": "Kumārabhato eva komārabhacco sakatthavuttipaccayena,",
  "tika-s0105t:13_24": "niruttinayena vā yathā “bhisaggameva bhesajja”nti.",
  "tika-s0105t:13_25": "“Yathāhā”tiādinā khandhakapāḷivasena tadatthaṃ sādheti.",
  "tika-s0105t:13_26": "Kasmā ca ambavanaṃ jīvakasambandhaṃ katvā vuttanti anuyogena mūlato paṭṭhāya tamatthaṃ dassento “ayaṃ panā”tiādimāha.",
  "tika-s0105t:14_0": "Dosābhisannanti vātapittādivasena ussannadosaṃ.",
  "tika-s0105t:14_1": "Virecetvāti dosappakopato vivecetvā.",
  "tika-s0105t:14_2": "Siveyyakaṃ dussayuganti siviraṭṭhe jātaṃ mahagghaṃ dussayugaṃ.",
  "tika-s0105t:14_3": "Divasassa dvattikkhattunti ekasseva divasassa dvivāre vā tivāre vā bhāge,",
  "tika-s0105t:14_4": "bhummatthe vā etaṃ sāmivacanaṃ,",
  "tika-s0105t:14_5": "ekasmiṃyeva divase dvivāraṃ vā tivāraṃ vāti attho.",
  "tika-s0105t:14_6": "Tambapaṭṭavaṇṇenāti tambalohapaṭṭavaṇṇena.",
  "tika-s0105t:14_7": "Sacīvarabhattenāti cīvarena,",
  "tika-s0105t:14_8": "bhattena ca.",
  "tika-s0105t:14_9": "“Taṃ sandhāyā”ti iminā na bhagavā ambavanamatteyeva viharati,",
  "tika-s0105t:14_10": "atha kho evaṃ kate vihāre.",
  "tika-s0105t:14_11": "So pana tadadhikaraṇatāya visuṃ adhikaraṇabhāvena na vuttoti sandhāyabhāsitamatthaṃ dasseti.",
  "tika-s0105t:14_12": "Sāmaññe hi sati sandhāyabhāsitaniddhāraṇaṃ.",
  "tika-s0105t:15_0": "Aḍḍhena teḷasa aḍḍhateḷasa.",
  "tika-s0105t:15_1": "Tādisehi bhikkhusatehi.",
  "tika-s0105t:15_2": "Aḍḍho panettha satasseva.",
  "tika-s0105t:15_3": "Yena hi payutto tabbhāgavācako aḍḍhasaddo,",
  "tika-s0105t:15_4": "so ca kho paṇṇāsāva,",
  "tika-s0105t:15_5": "tasmā paññāsāya ūnāni teḷasa bhikkhusatānīti atthaṃ viññāpetuṃ “aḍḍhasatenā”tiādi vuttaṃ.",
  "tika-s0105t:15_6": "Aḍḍhameva sataṃ satassa vā aḍḍhaṃ tathā.",
  "tika-s0105t:16_0": "Rājatīti attano issariyasampattiyā dibbati sobhati ca.",
  "tika-s0105t:16_1": "Rañjetīti dānādinā,",
  "tika-s0105t:16_2": "sassamedhādinā ca catūhi saṅgahavatthūhi rameti,",
  "tika-s0105t:16_3": "attani vā rāgaṃ karotīti attho. Ca-",
  "tika-s0105t:16_4": "saddo cettha vikappanattho.",
  "tika-s0105t:16_5": "Janapadavācino puthuvacanaparattā “magadhāna”nti vuttaṃ,",
  "tika-s0105t:16_6": "janappadāpadesena vā tabbāsikānaṃ gahitattā.",
  "tika-s0105t:16_7": "Raññoti pitu bimbisārarañño.",
  "tika-s0105t:16_8": "Sasati hiṃsatīti sattu, verī,",
  "tika-s0105t:16_9": "ajātoyeva sattu ajātasattu.",
  "tika-s0105t:16_10": "“Nemittakehi niddiṭṭho”ti vacanena ca ajātassa tassa sattubhāvo na tāva hoti,",
  "tika-s0105t:16_11": "sattubhāvassa pana tathā niddiṭṭhattā evaṃ voharīyatīti dasseti.",
  "tika-s0105t:16_12": "Ajātasseva pana tassa “rañño lohitaṃ piveyya”nti deviyā dohaḷassa pavattattā ajātoyevesa rañño sattūtipi vadanti.",
  "tika-s0105t:17_0": "“Tasmi”ntiādinā tadatthaṃ vivarati,",
  "tika-s0105t:17_1": "samattheti ca.",
  "tika-s0105t:17_2": "Dohaḷoti abhilāso.",
  "tika-s0105t:17_3": "Bhāriyeti garuke,",
  "tika-s0105t:17_4": "aññesaṃ asakkuṇeyye vā.",
  "tika-s0105t:17_5": "Asakkontīti asakkuṇamānā.",
  "tika-s0105t:17_6": "Akathentīti akathayamānā samānā.",
  "tika-s0105t:17_7": "Nibandhitvāti vacasā bandhitvā.",
  "tika-s0105t:17_8": "Suvaṇṇasatthakenāti suvaṇṇamayena satthakena,",
  "tika-s0105t:17_9": "ghanasuvaṇṇakatenāti attho.",
  "tika-s0105t:17_10": "Ayomayañhi rañño sarīraṃ upanetuṃ ayuttanti vadanti.",
  "tika-s0105t:17_11": "Suvaṇṇaparikkhatena vā ayomayasatthenāti atthepi ayamevādhippāyo.",
  "tika-s0105t:17_12": "Bāhuṃ phālāpetvāti lohitasirāvedhavasena bāhuṃ phālāpetvā.",
  "tika-s0105t:17_13": "Kevalassa lohitassa gabbhiniyā dujjīrabhāvato udakena sambhinditvā pāyesi.",
  "tika-s0105t:17_14": "Haññissatīti haññissate,",
  "tika-s0105t:17_15": "āyatiṃ hanīyateti attho.",
  "tika-s0105t:17_16": "Nemittakānaṃ vacanaṃ tathaṃ vā siyā,",
  "tika-s0105t:17_17": "vitathaṃ vāti adhippāyena “puttoti vā dhītāti vā na paññāyatī”ti vuttaṃ.",
  "tika-s0105t:17_18": "“Attano”tiādinā aññampi kāraṇaṃ dassetvā nivāresi.",
  "tika-s0105t:17_19": "Rañño bhāvo rajjaṃ,",
  "tika-s0105t:17_20": "rajjassa samīpe pavattatīti oparajjaṃ,",
  "tika-s0105t:17_21": "ṭhānantaraṃ.",
  "tika-s0105t:18_0": "Mahāti mahatī.",
  "tika-s0105t:18_1": "Samāse viya hi vākyepi mahantasaddassa mahādeso.",
  "tika-s0105t:18_2": "Dhurāti gaṇassa dhurabhūtā,",
  "tika-s0105t:18_3": "dhorayhā jeṭṭhakāti attho.",
  "tika-s0105t:18_4": "Dhuraṃ nīharāmīti gaṇadhuramāvahāmi,",
  "tika-s0105t:18_5": "gaṇabandhiyaṃ nibbattessāmīti vuttaṃ hoti.",
  "tika-s0105t:18_6": "“So na sakkā”tiādinā puna cintanākāraṃ dasseti.",
  "tika-s0105t:18_7": "Iddhipāṭihāriyenāti ahimekhalikakumāravaṇṇavikubbaniddhinā.",
  "tika-s0105t:18_8": "Tenāti appāyukabhāvena.",
  "tika-s0105t:18_9": "Hīti nipātamattaṃ.",
  "tika-s0105t:18_10": "Tena hīti vā uyyojanatthe nipāto.",
  "tika-s0105t:18_11": "Tena vuttaṃ “kumāraṃ…pe…",
  "tika-s0105t:18_12": "uyyojesī”ti.",
  "tika-s0105t:18_13": "Buddho bhavissāmīti ettha iti-",
  "tika-s0105t:18_14": "saddo idamattho,",
  "tika-s0105t:18_15": "iminā khandhake āgatanayenāti attho.",
  "tika-s0105t:18_16": "Pubbe khotiādīhipi khandhakapāḷiyeva.",
  "tika-s0105t:19_0": "Potthaniyanti churikaṃ.",
  "tika-s0105t:19_1": "Yaṃ “nakhara”ntipi vuccati,",
  "tika-s0105t:19_2": "divā divaseti divasassapi divā.",
  "tika-s0105t:19_3": "Sāmyatthe hetaṃ bhummavacanaṃ “divā divasassā”ti aññattha dassanato.",
  "tika-s0105t:19_4": "Divassa divasetipi vaṭṭati akārantassapi divasaddassa vijjamānattā.",
  "tika-s0105t:19_5": "Nepātikampi divāsaddamicchanti saddavidū,",
  "tika-s0105t:19_6": "majjhanhikavelāyanti attho.",
  "tika-s0105t:19_7": "Sā hi divasassa viseso divasoti.",
  "tika-s0105t:19_8": "“Bhīto”tiādi pariyāyo,",
  "tika-s0105t:19_9": "kāyathambhanena vā bhīto.",
  "tika-s0105t:19_10": "Hadayamaṃsacalanena ubbiggo.",
  "tika-s0105t:19_11": "“Jāneyyuṃ vā,",
  "tika-s0105t:19_12": "mā vā”ti parisaṅkāya ussaṅkī.",
  "tika-s0105t:19_13": "Ñāte sati attano āgacchamānabhayavasena utrasto.",
  "tika-s0105t:19_14": "Vuttappakāranti devadattena vuttākāraṃ vippakāranti apakāraṃ anupakāraṃ,",
  "tika-s0105t:19_15": "viparītakiccaṃ vā.",
  "tika-s0105t:19_16": "Sabbe bhikkhūti devadattaparisaṃ sandhāyāha.",
  "tika-s0105t:20_0": "Acchinditvāti apanayanavasena vilumpitvā.",
  "tika-s0105t:20_1": "Rajjenāti vijitena.",
  "tika-s0105t:20_2": "Ekassa rañño āṇāpavattiṭṭhānaṃ “rajja”nti hi vuttaṃ,",
  "tika-s0105t:20_3": "rājabhāvena vā.",
  "tika-s0105t:21_0": "Manaso attho icchā manoratho ra-",
  "tika-s0105t:21_1": "kārāgamaṃ, ta-",
  "tika-s0105t:21_2": "kāralopañca katvā,",
  "tika-s0105t:21_3": "cittassa vā nānārammaṇesu vibbhamakaraṇato manaso ratho iva manoratho,",
  "tika-s0105t:21_4": "mano eva ratho viyāti vā manorathotipi neruttikā vadanti.",
  "tika-s0105t:21_5": "Sukiccakārimhīti sukiccakārī amhi.",
  "tika-s0105t:21_6": "Avamānanti avamaññanaṃ anādaraṃ.",
  "tika-s0105t:21_7": "Mūlaghaccanti jīvitā voropanaṃ sandhāyāha,",
  "tika-s0105t:21_8": "bhāvanapuṃsakametaṃ.",
  "tika-s0105t:21_9": "Rājakulānaṃ kira satthena ghātanaṃ rājūnamanāciṇṇaṃ,",
  "tika-s0105t:21_10": "tasmā so “nanu bhante”tiādimāha.",
  "tika-s0105t:21_11": "Tāpanagehaṃ nāma uṇhagahāpanagehaṃ,",
  "tika-s0105t:21_12": "taṃ pana dhūmeneva acchinnā.",
  "tika-s0105t:21_13": "Tena vuttaṃ “dhūmaghara”nti.",
  "tika-s0105t:21_14": "Kammakaraṇatthāyāti tāpana kammakaraṇatthameva.",
  "tika-s0105t:21_15": "Kenaci chāditattā ucco aṅgoti uccaṅgo,",
  "tika-s0105t:21_16": "yassa kassaci gahaṇatthaṃ paṭicchanno unnataṅgoti idha adhippeto.",
  "tika-s0105t:21_17": "Tena vuttaṃ “uccaṅgaṃ katvā pavisituṃ mā dethā”ti.",
  "tika-s0105t:21_18": "“Ucchaṅge katvā”tipi pāṭho,",
  "tika-s0105t:21_19": "evaṃ sati majjhimaṅgova,",
  "tika-s0105t:21_20": "ucchaṅge kiñci gahetabbaṃ katvāti attho.",
  "tika-s0105t:21_21": "Moḷiyanti cūḷāyaṃ “chetvāna moḷiṃ varagandhavāsita”ntiādīsu viya.",
  "tika-s0105t:21_22": "Tenāha “moḷiṃ bandhitvā”ti.",
  "tika-s0105t:21_23": "Catumadhurenāti sappisakkaramadhunāḷikerasnehasaṅkhātehi catūhi madhurehi abhisaṅkhatapānavisesenāti vadanti,",
  "tika-s0105t:21_24": "taṃ mahādhammasamādānasuttapāḷiyā na sameti.",
  "tika-s0105t:21_25": "Vuttañhi tattha “dadhi ca madhu ca sappi ca phāṇitañca ekajjhaṃ saṃsaṭṭha”nti,",
  "tika-s0105t:21_26": "tadaṭṭhakathāyañca vuttaṃ “dadhi ca madhu cāti suparisuddhaṃ dadhi ca sumadhuraṃ madhu ca.",
  "tika-s0105t:21_27": "Ekajjhaṃ saṃsaṭṭhanti ekato katvā missitaṃ āluḷitaṃ.",
  "tika-s0105t:21_28": "Tassa tanti tassa taṃ catumadhurabhesajjaṃ pivato”ti “attupakkamena maraṇaṃ na yutta”nti manasi katvā rājā tassā sarīraṃ lehitvā yāpeti.",
  "tika-s0105t:21_29": "Na hi ariyā attānaṃ vinipātenti.",
  "tika-s0105t:22_0": "Maggaphalasukhenāti maggaphalasukhavatā,",
  "tika-s0105t:22_1": "sotāpattimaggaphalasukhūpasañhitena caṅkamena yāpetīti attho.",
  "tika-s0105t:22_2": "Hāressāmīti apanessāmi.",
  "tika-s0105t:22_3": "Vītaccitehīti vigataaccitehi jālavigatehi suddhaṅgārehi.",
  "tika-s0105t:22_4": "Kenaci saññattoti kenaci sammā ñāpito,",
  "tika-s0105t:22_5": "ovaditoti vuttaṃ hoti.",
  "tika-s0105t:22_6": "Massukaraṇatthāyāti massuvisodhanatthāya.",
  "tika-s0105t:22_7": "Manaṃ karothāti yathā rañño manaṃ hoti,",
  "tika-s0105t:22_8": "tathā karotha.",
  "tika-s0105t:22_9": "Pubbeti purimabhave.",
  "tika-s0105t:22_10": "Cetiyaṅgaṇeti gandhapupphādīhi pūjanaṭṭhānabhūte cetiyassa bhūmitale.",
  "tika-s0105t:22_11": "Nisajjanatthāyāti bhikkhusaṅghassa nisīdanatthāya.",
  "tika-s0105t:22_12": "Paññattakaṭasārakanti paññapetabbauttamakilañjaṃ.",
  "tika-s0105t:22_13": "Tathāvidho kilañjo hi “kaṭasārako”ti vuccati.",
  "tika-s0105t:22_14": "Tassāti yathāvuttassa kammadvayassa.",
  "tika-s0105t:22_15": "Taṃ pana manopadosavaseneva tena katanti daṭṭhabbaṃ. Yathāha –",
  "tika-s0105t:23_0": "“Manopubbaṅgamā dhammā, manoseṭṭhā manomayā;",
  "tika-s0105t:24_0": "Manasā ce paduṭṭhena, bhāsati vā karoti vā;",
  "tika-s0105t:25_0": "Tato naṃ dukkhamanveti, cakkaṃva vahato pada”nti. ;",
  "tika-s0105t:26_0": "Paricārakoti sahāyako.",
  "tika-s0105t:26_1": "Abhedepi bhedamiva vohāro loke pākaṭoti vuttaṃ “yakkho hutvā nibbattī”ti.",
  "tika-s0105t:26_2": "Ekāyapi hi uppādakiriyāya idha bhedavohāro,",
  "tika-s0105t:26_3": "paṭisandhivasena hutvā,",
  "tika-s0105t:26_4": "pavattivasena nibbattīti vā paccekaṃ yojetabbaṃ,",
  "tika-s0105t:26_5": "paṭisandhivasena vā pavattanasaṅkhātaṃ sātisayanibbattanaṃ ñāpetuṃ ekāyeva kiriyā padadvayena vuttā.",
  "tika-s0105t:26_6": "Tathāvacanañhi paṭisandhivasena nibbattaneyeva dissati “makkaṭako nāma devaputto hutvā nibbatti kaṇṭako nāma…pe… nibbatti,",
  "tika-s0105t:26_7": "maṇḍūko nāma…pe…",
  "tika-s0105t:26_8": "nibbattī”tiādīsu viya.",
  "tika-s0105t:26_9": "Dvinnaṃ vā padānaṃ bhāvatthamapekkhitvā “yakkho”tiādīsu sāmiatthe paccattavacanaṃ kataṃ purimāya pacchimavisesanato,",
  "tika-s0105t:26_10": "paricārakassa…pe…",
  "tika-s0105t:26_11": "yakkhassa bhāvena nibbattīti attho,",
  "tika-s0105t:26_12": "hetvatthe vā ettha tvā-",
  "tika-s0105t:26_13": "saddo yakkhassa bhāvato pavattanahetūti.",
  "tika-s0105t:26_14": "Assa pana rañño mahāpuññassapi samānassa tattha bahulaṃ nibbattapubbatāya ciraparicitanikanti vasena tattheva nibbatti veditabbā.",
  "tika-s0105t:27_0": "Taṃ divasamevāti rañño maraṇadivaseyeva.",
  "tika-s0105t:27_1": "Khobhetvāti puttasnehassa balavabhāvato,",
  "tika-s0105t:27_2": "taṃsahajātapīti vegassa ca savipphāratāya taṃ samuṭṭhānarūpadhammehi pharaṇavasena sakalasarīraṃ āloḷetvā.",
  "tika-s0105t:27_3": "Tenāha “aṭṭhimiñjaṃ āhacca aṭṭhāsī”ti.",
  "tika-s0105t:27_4": "Pituguṇanti pituno attani sinehaguṇaṃ.",
  "tika-s0105t:27_5": "Tena vuttaṃ “mayi jātepī”tiādi.",
  "tika-s0105t:27_6": "Vissajjetha vissajjethāti turitavasena,",
  "tika-s0105t:27_7": "sokavasena ca vuttaṃ.",
  "tika-s0105t:28_0": "Anuṭṭhubhitvāti achaḍḍetvā.",
  "tika-s0105t:29_0": "Nāḷāgirihatthiṃ muñcāpetvāti ettha iti-",
  "tika-s0105t:29_1": "saddo pakārattho,",
  "tika-s0105t:29_2": "tena “abhimārakapurisapesenādippakārenā”ti pubbe vuttappakārattayaṃ paccāmasati,",
  "tika-s0105t:29_3": "katthaci pana so na diṭṭho.",
  "tika-s0105t:29_4": "Pañca vatthūnīti “sādhu bhante bhikkhū yāvajīvaṃ āraññikā assū”tiādinā vinaye vuttāni pañca vatthūni.",
  "tika-s0105t:29_5": "Yācitvāti ettha yācanaṃ viya katvāti attho.",
  "tika-s0105t:29_6": "Na hi so paṭipajjitukāmo yācatīti ayamattho vinaye vuttoyeva.",
  "tika-s0105t:29_7": "Saññāpessāmīti cintetvā saṅghabhedaṃ katvāti sambandho.",
  "tika-s0105t:29_8": "Idañca tassa anikkhittadhuratādassanavasena vuttaṃ,",
  "tika-s0105t:29_9": "so pana akatepi saṅghabhede tehi saññāpetiyeva.",
  "tika-s0105t:29_10": "Uṇhalohitanti balavasokasamuṭṭhitaṃ uṇhabhūtaṃ lohitaṃ.",
  "tika-s0105t:29_11": "Mahānirayeti avīciniraye.",
  "tika-s0105t:29_12": "Vitthārakathānayoti ajātasattupasādanādivasena vitthārato vattabbāya kathāya nayamattaṃ.",
  "tika-s0105t:29_13": "Kasmā panettha sā na vuttā,",
  "tika-s0105t:29_14": "nanu saṅgītikathā viya khandhake āgatāpi sā vattabbāti codanāya āha “āgatattā pana sabbaṃ na vutta”nti,",
  "tika-s0105t:29_15": "khandhake āgatattā,",
  "tika-s0105t:29_16": "kiñcimattassa ca vacanakkamassa vuttattā na ettha koci virodhoti adhippāyo.",
  "tika-s0105t:29_17": "“Eva”ntiādi yathānusandhinā nigamanaṃ.",
  "tika-s0105t:30_0": "Kosalaraññoti pasenadikosalassa pitu mahākosalarañño.",
  "tika-s0105t:30_1": "Nanu videhassa rañño dhītā vedehīti attho sambhavatīti codanamapaneti “na videharañño”ti iminā.",
  "tika-s0105t:30_2": "Atha kenaṭṭhenāti āha “paṇḍitādhivacanameta”nti,",
  "tika-s0105t:30_3": "paṇḍitavevacanaṃ,",
  "tika-s0105t:30_4": "paṇḍitanāmanti vā attho.",
  "tika-s0105t:30_5": "Ayaṃ pana padattho kena nibbacanenāti vuttaṃ “tatrāya”ntiādi.",
  "tika-s0105t:30_6": "Vidantīti jānanti.",
  "tika-s0105t:30_7": "Vedenāti karaṇabhūtena ñāṇena.",
  "tika-s0105t:30_8": "“Īhatī”ti etassa pavattatītipi attho ṭīkāyaṃ vutto.",
  "tika-s0105t:30_9": "Vedehīti idha nadādigaṇoti āha “vedehiyā”ti.",
  "tika-s0105t:31_0": "Soyeva aho tadaho,",
  "tika-s0105t:31_1": "sattamīvacanena pana “tadahū”ti padasiddhi.",
  "tika-s0105t:31_2": "Etthāti etasmiṃ divase.",
  "tika-s0105t:31_3": "Upasaddena visiṭṭho vasasaddo upavasaneyeva,",
  "tika-s0105t:31_4": "na vasanamatte,",
  "tika-s0105t:31_5": "upavasanañca samādānamevāti dassetuṃ “sīlenā”tiādi vuttaṃ.",
  "tika-s0105t:31_6": "Ettha ca sīlenāti sāsane ariyuposathaṃ sandhāya vuttaṃ.",
  "tika-s0105t:31_7": "Anasanenāti abhuñjanamattasaṅkhātaṃ bāhiruposathaṃ. Vā-",
  "tika-s0105t:31_8": "saddo cettha aniyamattho,",
  "tika-s0105t:31_9": "tena ekaccaṃ manoduccaritaṃ,",
  "tika-s0105t:31_10": "dussīlyādiñca saṅgaṇhāti.",
  "tika-s0105t:31_11": "Tathā hi gopālakuposatho abhijjhāsahagatassa cittassa vasena vutto,",
  "tika-s0105t:31_12": "nigaṇṭhuposatho mosavajjādivasena.",
  "tika-s0105t:31_13": "Yathāha visākhuposathe “so tena abhijjhāsahagatena cetasā divasaṃ atināmetī”ti,",
  "tika-s0105t:31_14": "“iti yasmiṃ samaye sacce samādapetabbā,",
  "tika-s0105t:31_15": "musāvāde tasmiṃ samaye samādapetī”ti ca ādi.",
  "tika-s0105t:32_0": "Evaṃ adhippetatthānurūpaṃ nibbacanaṃ dassetvā idāni atthuddhāravasena nibbacanānurūpaṃ adhippetatthaṃ dassetuṃ “ayaṃ panā”tiādimāha.",
  "tika-s0105t:32_1": "Etthāti uposathasadde.",
  "tika-s0105t:32_2": "Samānasaddavacanīyānaṃ anekappabhedānaṃ atthānamuddharaṇaṃ atthuddhāro samānasaddavacanīyesu vā atthesu",
  "tika-s0105t:32_3": "adhippetasseva atthassa uddharaṇaṃ atthuddhārotipi vaṭṭati.",
  "tika-s0105t:32_4": "Anekatthadassanañhi adhippetatthassa uddharaṇatthameva.",
  "tika-s0105t:32_5": "Nanu ca “atthamattaṃ pati saddā abhinivisantī”tiādinā atthuddhāre codanā,",
  "tika-s0105t:32_6": "sodhanā ca heṭṭhā vuttāyeva.",
  "tika-s0105t:32_7": "Apica visesasaddassa avācakabhāvato pātimokkhuddesādivisayopi uposathasaddo sāmaññarūpo eva,",
  "tika-s0105t:32_8": "atha kasmā pātimokkhuddesādivisesavisayo vuttoti?",
  "tika-s0105t:32_9": "Saccametaṃ,",
  "tika-s0105t:32_10": "ayaṃ panattho tādisaṃ saddasāmaññamanādiyitvā tattha tattha sambhavatthadassanavaseneva vuttoti,",
  "tika-s0105t:32_11": "evaṃ sabbattha.",
  "tika-s0105t:32_12": "Sīladiṭṭhivasena (sīlasuddhivasena dī. ni. ṭī.",
  "tika-s0105t:32_13": "1.150) upetehi samaggehi vasīyati na uṭṭhīyatīti uposatho,",
  "tika-s0105t:32_14": "pātimokkhuddeso.",
  "tika-s0105t:32_15": "Samādānavasena,",
  "tika-s0105t:32_16": "adhiṭṭhānavasena vā upecca ariyavāsādiatthāya vasitabbo āvasitabboti uposatho, sīlaṃ.",
  "tika-s0105t:32_17": "Anasanādivasena upecca vasitabbo anuvasitabboti uposatho,",
  "tika-s0105t:32_18": "vatasamādānasaṅkhāto upavāso.",
  "tika-s0105t:32_19": "Navamahatthikulapariyāpanne hatthināge kiñci kiriyamanapekkhitvā taṃkulasambhūtatāmattaṃ pati ruḷhivaseneva uposathoti samaññā,",
  "tika-s0105t:32_20": "tasmā tattha nāmapaññatti veditabbā.",
  "tika-s0105t:32_21": "Arayo upagantvā useti dāhetīti uposatho,",
  "tika-s0105t:32_22": "usasaddo dāhetipi saddavidū vadanti.",
  "tika-s0105t:32_23": "Divase pana uposatha saddapavatti aṭṭhakathāyaṃ vuttāyeva.",
  "tika-s0105t:32_24": "“Suddhassa ve sadāphaggū”tiādīsu suddhassāti sabbaso kilesamalābhāvena parisuddhassa.",
  "tika-s0105t:32_25": "Veti nipātamattaṃ,",
  "tika-s0105t:32_26": "byattanti vā attho.",
  "tika-s0105t:32_27": "Sadāti niccakālampi.",
  "tika-s0105t:32_28": "Phaggūti phagguṇīnakkhattameva yuttaṃ bhavati,",
  "tika-s0105t:32_29": "niruttinayena cetassa siddhi.",
  "tika-s0105t:32_30": "Yassa hi sundarikabhāradvājassa nāma brāhmaṇassa phagguṇamāse uttaraphagguṇīyuttadivase titthanhānaṃ",
  "tika-s0105t:32_31": "karontassa saṃvaccharampi katapāpapavāhanaṃ hotīti laddhi.",
  "tika-s0105t:32_32": "Tato taṃ vivecetuṃ idaṃ majjhimāgamāvare mūlapaṇṇāsake vatthasutte bhagavatā vuttaṃ.",
  "tika-s0105t:32_33": "Suddhassuposatho sadāti yathāvuttakilesamalasuddhiyā parisuddhassa uposathaṅgāni,",
  "tika-s0105t:32_34": "vatasamādānāni ca asamādiyatopi niccakālaṃ uposathavāso eva bhavatīti attho.",
  "tika-s0105t:32_35": "“Na bhikkhave”tiādīsu “abhikkhuko āvāso na gantabbo”ti nīharitvā sambandho.",
  "tika-s0105t:32_36": "Upavasitabbadivasoti upavasanakaraṇadivaso,",
  "tika-s0105t:32_37": "adhikaraṇe vā tabbasaddo daṭṭhabbo.",
  "tika-s0105t:32_38": "Evañhi aṭṭhakathāyaṃ vuttanibbacanena sameti.",
  "tika-s0105t:32_39": "Antogadhāvadhāraṇena,",
  "tika-s0105t:32_40": "aññatthāpohanena ca nivāraṇaṃ sandhāya “sesadvayanivāraṇattha”nti vuttaṃ.",
  "tika-s0105t:32_41": "“Pannarase”ti padamārabbha divasavasena yathāvuttanibbacanaṃ katanti dassento “teneva vutta”ntiādimāha.",
  "tika-s0105t:32_42": "Pañcadasannaṃ tithīnaṃ pūraṇavasena “pannaraso”ti hi divaso vutto.",
  "tika-s0105t:33_0": "“Tāni ettha santī”ti ettakeyeva vutte nanvetāni aññatthāpi santīti codanā siyāti taṃ nivāretuṃ “tadā kirā”tiādi vuttaṃ.",
  "tika-s0105t:33_1": "Anena bahuso,",
  "tika-s0105t:33_2": "atisayato vā ettha taddhitavisayo payuttoti dasseti. Cātumāsī,",
  "tika-s0105t:33_3": "cātumāsinīti ca paccayavisesena itthiliṅgeyeva pariyāyavacanaṃ.",
  "tika-s0105t:33_4": "Pariyosānabhūtāti ca pūraṇabhāvameva sandhāya vadati tāya saheva catumāsaparipuṇṇabhāvato.",
  "tika-s0105t:33_5": "Idhāti pāḷiyaṃ.",
  "tika-s0105t:33_6": "Tīhi ākārehi pūretīti puṇṇāti atthaṃ dasseti “māsapuṇṇatāyā”tiādinā.",
  "tika-s0105t:33_7": "Tattha tadā kattikamāsassa puṇṇatāya māsapuṇṇatā.",
  "tika-s0105t:33_8": "Purimapuṇṇamito hi paṭṭhāya yāva aparā puṇṇamī,",
  "tika-s0105t:33_9": "tāva eko māsoti tattha vohāro.",
  "tika-s0105t:33_10": "Vassānassa utuno puṇṇatāya utupuṇṇatā.",
  "tika-s0105t:33_11": "Kattikamāsalakkhitassa saṃvaccharassa puṇṇatāya saṃvaccharapuṇṇatā.",
  "tika-s0105t:33_12": "Purimakattikamāsato pabhuti yāva aparakattikamāso,",
  "tika-s0105t:33_13": "tāva eko kattikasaṃvaccharoti evaṃ saṃvaccharapuṇṇatāyāti vuttaṃ hoti.",
  "tika-s0105t:33_14": "Lokikānaṃ matena pana māsavasena saṃvaccharasamaññā lakkhitā.",
  "tika-s0105t:33_15": "Tathā ca lakkhaṇaṃ garusaṅkantivasena.",
  "tika-s0105t:33_16": "Vuttañhi jotisatthe –",
  "tika-s0105t:34_0": "“Nakkhattena sahodaya-matthaṃ yāti sūramanti;",
  "tika-s0105t:35_0": "Tassa saṅkaṃ tatra vattabbaṃ, vassaṃ māsakamenevā”ti.",
  "tika-s0105t:36_0": "Minīyati divaso etenāti mā.",
  "tika-s0105t:36_1": "Tassa hi gatiyā divaso minitabbo “pāṭipado dutiyā,",
  "tika-s0105t:36_2": "tatiyā”tiādinā.",
  "tika-s0105t:36_3": "Ettha puṇṇoti etissā rattiyā sabbakalāpāripūriyā puṇṇo.",
  "tika-s0105t:36_4": "Candassa hi soḷasamo bhāgo “kalā”ti vuccati,",
  "tika-s0105t:36_5": "tadā ca cando sabbāsampi soḷasannaṃ kalānaṃ vasena paripuṇṇo hutvā dissati.",
  "tika-s0105t:36_6": "Ettha ca “tadahuposathe pannarase”ti padāni divasavasena vuttāni,",
  "tika-s0105t:36_7": "“komudiyā”tiādīni tadekadesarattivasena.",
  "tika-s0105t:37_0": "Kasmā pana rājā amaccaparivuto nisinno,",
  "tika-s0105t:37_1": "na ekakovāti codanāya sodhanālesaṃ dassetuṃ pāḷipadatthameva avatvā “evarūpāyā”tiādīnipi vadati.",
  "tika-s0105t:37_2": "Etehi cāyaṃ sodhanāleso dassito “evaṃ ruciyamānāya rattiyā tadā pavattattā tathā parivuto nisinno”ti.",
  "tika-s0105t:37_3": "Dhoviyamānadisābhāgāyāti etthāpi viyasaddo yojetabbo.",
  "tika-s0105t:37_4": "Rajatavimānaniccharitehīti rajatavimānato nikkhantehi,",
  "tika-s0105t:37_5": "rajatavimānappabhāya vā vipphuritehi.",
  "tika-s0105t:37_6": "“Visaro”ti idaṃ muttāvaḷiādīnampi visesanapadaṃ.",
  "tika-s0105t:37_7": "Abbhaṃ dhūmo rajo rāhūti ime cattāro upakkilesā pāḷinayena.",
  "tika-s0105t:37_8": "Rājāmaccehīti rājakulasamudāgatehi amaccehi.",
  "tika-s0105t:37_9": "Atha vā anuyuttakarājūhi ceva amaccehi cāti attho.",
  "tika-s0105t:37_10": "Kañcanāsaneti sīhāsane.",
  "tika-s0105t:37_11": "“Raññaṃ tu hemamāsanaṃ,",
  "tika-s0105t:37_12": "sīhāsanamatho vāḷabījanitthī ca cāmara”nti hi vuttaṃ.",
  "tika-s0105t:37_13": "Kasmā nisinnoti nisīdanamatte codanā.",
  "tika-s0105t:37_14": "Eta nti kandanaṃ,",
  "tika-s0105t:37_15": "pabodhanaṃ vā.",
  "tika-s0105t:37_16": "Itīti iminā hetunā.",
  "tika-s0105t:37_17": "Nakkhatta nti kattikānakkhattachaṇaṃ.",
  "tika-s0105t:37_18": "Sammā ghositabbaṃ etarahi nakkhattanti saṅghuṭṭhaṃ.",
  "tika-s0105t:37_19": "Pañcavaṇṇakusumehi lājena,",
  "tika-s0105t:37_20": "puṇṇaghaṭehi ca paṭimaṇḍitaṃ gharesu dvāraṃ yassa tadetaṃ nagaraṃ pañca…pe… dvāraṃ.",
  "tika-s0105t:37_21": "Dhajo vaṭo.",
  "tika-s0105t:37_22": "Paṭāko paṭṭoti sīhaḷiyā vadanti.",
  "tika-s0105t:37_23": "Tadā kira padīpujjalanasīsena katanakkhattaṃ.",
  "tika-s0105t:37_24": "Tathā hi ummādantijātakādīsupi kattikamāse evameva vuttaṃ.",
  "tika-s0105t:37_25": "Tenāha “samujjalitadīpamālālaṅkatasabbadisābhāga”nti.",
  "tika-s0105t:37_26": "Vīthi nāma rathikā mahāmaggo.",
  "tika-s0105t:37_27": "Racchā nāma anibbiddhā khuddakamaggo.",
  "tika-s0105t:37_28": "Tattha tattha nisinnavasena samānabhāgena pāṭiyekkaṃ nakkhattakīḷaṃ anubhavamānena samabhikiṇṇanti vuttaṃ hoti.",
  "tika-s0105t:37_29": "Mahāaṭṭhakathāyaṃ evaṃ vatvāpi tattheva iti sanniṭṭhānaṃ katanti attho.",
  "tika-s0105t:38_0": "Udānaṃ udāhāroti atthato ekaṃ.",
  "tika-s0105t:38_1": "Mānanti mānapattaṃ kattubhūtaṃ.",
  "tika-s0105t:38_2": "Chaḍḍanavasena avaseko.",
  "tika-s0105t:38_3": "Sotavasena ogho.",
  "tika-s0105t:38_4": "Pītivacananti pītisamuṭṭhānavacanaṃ kammabhūtaṃ.",
  "tika-s0105t:38_5": "Hadayanti cittaṃ kattubhūtaṃ.",
  "tika-s0105t:38_6": "Gahetunti bahi aniccharaṇavasena gaṇhituṃ,",
  "tika-s0105t:38_7": "hadayantoyeva ṭhapetuṃ na sakkotīti adhippāyo.",
  "tika-s0105t:38_8": "Tena vuttaṃ “adhikaṃ hutvā”tiādi.",
  "tika-s0105t:38_9": "Idaṃ vuttaṃ hoti –",
  "tika-s0105t:38_10": "yaṃ vacanaṃ paṭiggāhaka nirapekkhaṃ kevalaṃ uḷārāya pītiyā vasena sarasato sahasāva mukhato niccharati,",
  "tika-s0105t:38_11": "tadevidha “udāna”nti adhippetanti.",
  "tika-s0105t:39_0": "Dosehi itā gatā apagatāti dosinā ta-",
  "tika-s0105t:39_1": "kārassa na-",
  "tika-s0105t:39_2": "kāraṃ katvā yathā “kilese jito vijitāvīti jino”ti āha “dosāpagatā”ti.",
  "tika-s0105t:39_3": "Yadipi sutte vuttaṃ “cattārome bhikkhave candimasūriyānaṃ upakkilesā,",
  "tika-s0105t:39_4": "yehi upakkilesehi upakkiliṭṭhā candimasūriyā na tapanti na bhāsanti na virocanti.",
  "tika-s0105t:39_5": "Katame cattāro?",
  "tika-s0105t:39_6": "Abbhā bhikkhave…pe… mahikā.",
  "tika-s0105t:39_7": "Dhūmo rajo.",
  "tika-s0105t:39_8": "Rāhu bhikkhave candimasūriyānaṃ upakkileso”ti,",
  "tika-s0105t:39_9": "tathāpi tatiyupakkilesassa pabhedadassana vasena aṭṭhakathānayena dassetuṃ “pañcahi upakkilesehī”ti vuttaṃ.",
  "tika-s0105t:39_10": "Ayamattho ca ramaṇīyādisaddayogato ñāyatīti āha “tasmā”tiādi. Anīya-",
  "tika-s0105t:39_11": "saddopi bahulā katvatthābhidhāyako yathā “niyyānikā dhammā”ti dasseti “ramayatī”ti iminā.",
  "tika-s0105t:39_12": "Juṇhāvasena rattiyā surūpattamāha “vuttadosavimuttāyā”tiādinā.",
  "tika-s0105t:39_13": "Abbhādayo cettha vuttadosā.",
  "tika-s0105t:39_14": "Ayañca hetu “dassituṃ yuttā”ti etthāpi sambajjhitabbo.",
  "tika-s0105t:39_15": "Tena kāraṇena,",
  "tika-s0105t:39_16": "utusampattiyā ca pāsādikatā daṭṭhabbā.",
  "tika-s0105t:39_17": "Īdisāya rattiyā yutto divaso māso utu saṃvaccharoti evaṃ divasamāsādīnaṃ lakkhaṇā sallakkhaṇupāyā bhavituṃ yuttā,",
  "tika-s0105t:39_18": "tasmā lakkhitabbāti lakkhaṇiyā,",
  "tika-s0105t:39_19": "sā eva lakkhaññā ya- vato ṇa-",
  "tika-s0105t:39_20": "kārassa ña-",
  "tika-s0105t:39_21": "kārādesavasena yathā “pokkharañño sumāpitā”ti āha “divasamāsādīna”ntiādi.",
  "tika-s0105t:40_0": "“Yaṃ no payirupāsato cittaṃ pasīdeyyā”ti vacanato samaṇaṃ vā brāhmaṇaṃ vāti ettha paramatthasamaṇo,",
  "tika-s0105t:40_1": "paramatthabrāhmaṇo ca adhippeto,",
  "tika-s0105t:40_2": "na pana pabbajjāmattasamaṇo,",
  "tika-s0105t:40_3": "na ca jātimattabrāhmaṇoti vuttaṃ “samitapāpatāyā”tiādi.",
  "tika-s0105t:40_4": "Bahati pāpe bahi karotīti brāhmaṇo niruttinayena.",
  "tika-s0105t:40_5": "Bahuvacane vattabbe ekavacanaṃ,",
  "tika-s0105t:40_6": "ekavacane vā vattabbe bahuvacanaṃ vacanabyattayo vacanavipallāsoti attho.",
  "tika-s0105t:40_7": "Idha pana “payirupāsata”nti vattabbe “payirupāsato”ti vuttattā bahuvacane vattabbe ekavacanavasena vacanabyattayo dassito. Attani,",
  "tika-s0105t:40_8": "garuṭṭhāniye ca hi ekasmimpi bahuvacanappayogo niruḷho.",
  "tika-s0105t:40_9": "Payirupāsatoti ca vaṇṇavipariyāyaniddeso esa yathā “payirudāhāsī”ti.",
  "tika-s0105t:40_10": "Ayañhi bahulaṃ diṭṭhapayogo,",
  "tika-s0105t:40_11": "yadidaṃ parisadde ya-",
  "tika-s0105t:40_12": "kārapare vaṇṇavipariyāyo.",
  "tika-s0105t:40_13": "Tathā hi akkharacintakā vadanti “pariyādīnaṃ rayādivaṇṇassa yarādīhi vipariyāyo”ti.",
  "tika-s0105t:40_14": "Yanti samaṇaṃ vā brāhmaṇaṃ vā.",
  "tika-s0105t:40_15": "Iminā sabbenapi vacanenāti “ramaṇīyā vatā”tiādivacanena.",
  "tika-s0105t:40_16": "Obhāsanimittakammanti obhāsabhūtaṃ nimittakammaṃ,",
  "tika-s0105t:40_17": "paribyattaṃ nimittakaraṇanti attho.",
  "tika-s0105t:40_18": "Mahāparādhatāyāti mahādosatāya.",
  "tika-s0105t:41_0": "“Tena hī”tiādi tadatthavivaraṇaṃ.",
  "tika-s0105t:41_1": "Devadatto cāti ettha ca-",
  "tika-s0105t:41_2": "saddo samuccayavasena atthupanayane,",
  "tika-s0105t:41_3": "tena yathā rājā ajātasattu attano pitu ariyasāvakassa satthu upaṭṭhākassa ghātanena mahāparādho,",
  "tika-s0105t:41_4": "evaṃ bhagavato mahānatthakarassa devadattassa apassayabhāvenāpīti imamatthaṃ upaneti.",
  "tika-s0105t:41_5": "Tassa piṭṭhichāyāyāti vohāramattaṃ,",
  "tika-s0105t:41_6": "tassa jīvakassa piṭṭhiapassayena,",
  "tika-s0105t:41_7": "taṃ pamukhaṃ katvā apassāyāti vuttaṃ hoti.",
  "tika-s0105t:41_8": "Vikkhepapacchedanatthanti vakkhamānāya attano kathāya uppajjanakavikkhepassa pacchindanatthaṃ,",
  "tika-s0105t:41_9": "anuppajjanatthanti adhippāyo.",
  "tika-s0105t:41_10": "Tenāha “tassaṃ hī”tiādi.",
  "tika-s0105t:41_11": "Asikkhitānanti kāyavacīsaṃyamane vigatasikkhānaṃ.",
  "tika-s0105t:41_12": "Kulūpaketi kulamupagate satthāre.",
  "tika-s0105t:41_13": "Gahitāsāratāyāti gahetabbaguṇasāravigatatāya.",
  "tika-s0105t:41_14": "Nibbikkhepanti aññesamapanayanavirahitaṃ.",
  "tika-s0105t:42_0": "Bhaddanti avassayasampannatāya sundaraṃ.",
  "tika-s0105t:43_0": "151.",
  "tika-s0105t:43_1": "Ayañcattho imāya pāḷicchāyāya adhigato,",
  "tika-s0105t:43_2": "imamatthameva vā antogadhaṃ katvā pāḷiyamevaṃ vuttanti dasseti “tenāhā”tiādinā.",
  "tika-s0105t:43_3": "Asatthāpi samāno satthā paṭiññāto yenāti satthupaṭiññāto,",
  "tika-s0105t:43_4": "tassa abuddhassāpi samānassa buddhapaṭiññātassa “ahameko loke atthadhammānusāsako”ti ācariyapaṭiññātabhāvaṃ vā sandhāya evaṃ vuttaṃ.",
  "tika-s0105t:43_5": "“So kirā”tiādinā anussutimattaṃ pati porāṇaṭṭhakathānayova kirasaddena vutto.",
  "tika-s0105t:43_6": "Esa nayo parato makkhalipadanibbacanepi.",
  "tika-s0105t:43_7": "Ekūnadāsasataṃ pūrayamānoti ekenūnadāsasataṃ attanā saddhiṃ anūnadāsasataṃ katvā pūrayamāno.",
  "tika-s0105t:43_8": "Evaṃ jāyamāno cesa maṅgaladāso jāto.",
  "tika-s0105t:43_9": "Jātarūpenevāti mātukucchito vijātaveseneva,",
  "tika-s0105t:43_10": "yathā vā sattā anivatthā apārutā jāyanti,",
  "tika-s0105t:43_11": "tathā jātarūpeneva.",
  "tika-s0105t:43_12": "Upasaṅkamantīti upagatā bhajantā honti.",
  "tika-s0105t:43_13": "Tadeva pabbajjaṃ aggahesīti tadeva naggarūpaṃ “ayameva pabbajjā nāma siyā”ti pabbajjaṃ katvā aggahesi.",
  "tika-s0105t:43_14": "Pabbajiṃsūti taṃ pabbajitamanupabbajiṃsu.",
  "tika-s0105t:44_0": "“Pabbajitasamūhasaṅkhāto”ti etena pabbajitasamūhatāmattena saṅgho,",
  "tika-s0105t:44_1": "na niyyānikadiṭṭhivisuddhasīlasāmaññavasena saṃhatattāti dasseti.",
  "tika-s0105t:44_2": "Assa atthīti assa satthupaṭiññātassa parivārabhāvena atthi.",
  "tika-s0105t:44_3": "“Saṅghī gaṇī”ti cedaṃ pariyāyavacanaṃ,",
  "tika-s0105t:44_4": "saṅketamattato nānanti āha “svevā”tiādi.",
  "tika-s0105t:44_5": "Svevāti ca pabbajitasamūhasaṅkhāto eva.",
  "tika-s0105t:44_6": "Keci pana “pabbajitasamūhavasena saṅghī,",
  "tika-s0105t:44_7": "gahaṭṭhasamūhavasena gaṇī”ti vadanti,",
  "tika-s0105t:44_8": "taṃ tesaṃ matimattaṃ gaṇe eva loke saṅgha-",
  "tika-s0105t:44_9": "saddassa niruḷhattā.",
  "tika-s0105t:44_10": "Acelakavatacariyādi attanā parikappitamattaṃ ācāro.",
  "tika-s0105t:44_11": "Paññāto pākaṭo saṅghīādibhāvena.",
  "tika-s0105t:44_12": "Appiccho santuṭṭhoti atthato ekaṃ.",
  "tika-s0105t:44_13": "Tattha labbhamānāppicchataṃ dassetuṃ “appicchatāya vatthampi na nivāsetī”ti vuttaṃ.",
  "tika-s0105t:44_14": "Na hi tasmiṃ sāsanike viya santaguṇaniggūhaṇalakkhaṇā appicchatā labbhati.",
  "tika-s0105t:44_15": "Yasoti kittisaddo.",
  "tika-s0105t:44_16": "Taranti etena saṃsāroghanti evaṃ sammatatāya laddhi titthaṃ nāma “sādhū”ti sammato,",
  "tika-s0105t:44_17": "na ca sādhūhi sammatoti atthamāha “aya”ntiādinā.",
  "tika-s0105t:44_18": "Na hi tassa sādhūhi sammatatā labbhati.",
  "tika-s0105t:44_19": "Sundaro sappurisoti dvidhā attho.",
  "tika-s0105t:44_20": "Assutavatoti assutāriyadhammassa,",
  "tika-s0105t:44_21": "kattutthe cetaṃ sāmivacanaṃ.",
  "tika-s0105t:44_22": "“Imāni me vatasamādānāni ettakaṃ kālaṃ suciṇṇānī”ti bahū rattiyo jānāti.",
  "tika-s0105t:44_23": "Tā panassa rattiyo cirakālabhūtāti katvā “ciraṃ pabbajitassā”tiādi vuttaṃ,",
  "tika-s0105t:44_24": "antatthaaññapadatthasamāso cesa yathā “māsajāto”ti.",
  "tika-s0105t:44_25": "Atha tassa padadvayassa ko visesoti ce?",
  "tika-s0105t:44_26": "Cirapabbajitaggahaṇenassa buddhisīlatā,",
  "tika-s0105t:44_27": "rattaññūgahaṇena tattha sampajānatā dassitā,",
  "tika-s0105t:44_28": "ayametassa visesoti.",
  "tika-s0105t:44_29": "Kiṃ pana atthaṃ sandhāya so amacco āhāti vuttaṃ “acirapabbajitassā”tiādi.",
  "tika-s0105t:44_30": "Okappanīyāti saddahanīyā.",
  "tika-s0105t:44_31": "Addhānanti dīghakālaṃ.",
  "tika-s0105t:44_32": "Kittako pana soti āha “dve tayo rājaparivaṭṭe”ti, dvinnaṃ,",
  "tika-s0105t:44_33": "tiṇṇaṃ vā rājūnaṃ rajjānusāsanapaṭipāṭiyoti attho.",
  "tika-s0105t:44_34": "“Addhagato”ti vatvāpi puna kataṃ vayaggahaṇaṃ osānavayāpekkhaṃ padadvayassa atthavisesasambhavatoti dasseti “pacchimavaya”nti iminā.",
  "tika-s0105t:44_35": "Ubhayanti “addhagato,",
  "tika-s0105t:44_36": "vayoanuppatto”ti padadvayaṃ.",
  "tika-s0105t:45_0": "Kājaro nāma eko rukkhaviseso,",
  "tika-s0105t:45_1": "yo “paṇṇakarukkho”tipi vuccati.",
  "tika-s0105t:45_2": "Disvā viya anattamanoti sambandho.",
  "tika-s0105t:45_3": "Pubbe pitarā saddhiṃ satthu santikaṃ gantvā desanāya sutapubbataṃ sandhāyāha “jhānā…pe… kāmo”ti.",
  "tika-s0105t:45_4": "Tilakkhaṇabbhāhatanti tīhi lakkhaṇehi abhighaṭitaṃ.",
  "tika-s0105t:45_5": "Dassanenāti nidassanamattaṃ.",
  "tika-s0105t:45_6": "So hi disvā tena saddhiṃ allāpasallāpaṃ katvā,",
  "tika-s0105t:45_7": "tato akiriyavādaṃ sutvā ca anattamano ahosi.",
  "tika-s0105t:45_8": "Guṇakathāyāti abhūtaguṇakathāya.",
  "tika-s0105t:45_9": "Tenāha “suṭṭhutaraṃ anattamano”ti.",
  "tika-s0105t:45_10": "Yadi anattamano,",
  "tika-s0105t:45_11": "kasmā tuṇhī ahosīti codanaṃ visodheti “anattamano samānopī”tiādinā.",
  "tika-s0105t:46_0": "152.",
  "tika-s0105t:46_1": "Gosālāyāti evaṃnāmake gāmeti vuttaṃ.",
  "tika-s0105t:46_2": "Vassānakāle gunnaṃ patiṭṭhitasālāyāti pana atthe tabbasena tassa nāmaṃ sātisayamupapannaṃ hoti bahulamanaññasādhāraṇattā,",
  "tika-s0105t:46_3": "tathāpi so porāṇehi ananussutoti ekaccavādo nāma kato.",
  "tika-s0105t:46_4": "“Mā khalīti sāmiko āhā”ti iminā tathāvacanamupādāya tassa ākhyātapadena samaññāti dasseti.",
  "tika-s0105t:46_5": "Saññāya hi vattumicchāya ākhyātapadampi nāmikaṃ bhavati yathā “aññāsikoṇḍañño”ti.",
  "tika-s0105t:46_6": "Sesanti “so paṇṇena vā”tiādivacanaṃ.",
  "tika-s0105t:47_0": "153.",
  "tika-s0105t:47_1": "Dāsādīsu sirivaḍḍhakādināmamiva ajitoti tassa nāmamattaṃ.",
  "tika-s0105t:47_2": "Kesehi vāyito kambalo yassātipi yujjati.",
  "tika-s0105t:47_3": "Paṭikiṭṭhataranti nihīnataraṃ.",
  "tika-s0105t:47_4": "“Yathāhā”tiādinā aṅguttarāgame tikanipāte makkhalisutta māhari.",
  "tika-s0105t:47_5": "Tantāvutānīti tante vītāni.",
  "tika-s0105t:47_6": "“Sīte sīto”tiādinā chahākārehi tassa paṭikiṭṭhataraṃ dasseti.",
  "tika-s0105t:48_0": "154.",
  "tika-s0105t:48_1": "Pakujjhati sammādiṭṭhikesu byāpajjatīti pakudho.",
  "tika-s0105t:48_2": "Vaccaṃ katvāpīti ettha pi-",
  "tika-s0105t:48_3": "saddena bhojanaṃ bhuñjitvāpi kenaci asucinā makkhitvāpīti imamatthaṃ sampiṇḍeti.",
  "tika-s0105t:48_4": "Vālikāthūpaṃ katvāti vatasamādānasīsena vālikāsañcayaṃ katvā,",
  "tika-s0105t:48_5": "tathārūpe anupagamanīyaṭṭhāne puna vataṃ samādāya gacchatīti vuttaṃ hoti.",
  "tika-s0105t:49_0": "156.",
  "tika-s0105t:49_1": "“Gaṇṭhanakileso”ti etassa “palibundhanakileso”ti atthavacanaṃ,",
  "tika-s0105t:49_2": "saṃsāre paribundhanakicco khettavatthuputtadārādivisayo rāgādikilesoti attho.",
  "tika-s0105t:49_3": "“Evaṃvāditāyā”ti iminā laddhivasenassa nāmaṃ,",
  "tika-s0105t:49_4": "na panatthatoti dasseti.",
  "tika-s0105t:49_5": "Yāva hi so maggena samugghāṭito,",
  "tika-s0105t:49_6": "tāva atthiyeva.",
  "tika-s0105t:49_7": "Ayaṃ pana vacanattho –",
  "tika-s0105t:49_8": "“natthi mayhaṃ gaṇṭho”ti gaṇhātīti nigaṇṭhoti.",
  "tika-s0105t:49_9": "Nāṭassāti evaṃnāmakassa.",
  "tika-s0105t:50_0": "Komārabhaccajīvakakathāvaṇṇanā",
  "tika-s0105t:51_0": "157.",
  "tika-s0105t:51_1": "Sabbathā tuṇhībhūtabhāvaṃ sandhāya “esa nāga…pe…",
  "tika-s0105t:51_2": "viyā”ti vuttaṃ.",
  "tika-s0105t:51_3": "Supaṇṇoti garuḷo,",
  "tika-s0105t:51_4": "garuḍo vā sakkaṭamatena. “Ḍa-",
  "tika-s0105t:51_5": "ḷāna’maviseso”ti hi tattha vadanti.",
  "tika-s0105t:51_6": "Yathādhippāyaṃ na vattatīti katvā “anattho vata me”ti vuttaṃ.",
  "tika-s0105t:51_7": "Upasantassāti sabbathā saññamena upasamaṃ gatassa.",
  "tika-s0105t:51_8": "Jīvakassa tuṇhībhāvo mama adhippāyassa maddanasadiso,",
  "tika-s0105t:51_9": "tasmā tadeva tuṇhībhāvaṃ pucchitvā kathāpanena mama adhippāyo sampādetabboti ayamettha rañño adhippāyoti dassento “hatthimhi kho panā”tiādimāha.",
  "tika-s0105t:51_10": "Kinti kāraṇapucchāyaṃ nipātoti dasseti “kena kāraṇenā”ti iminā,",
  "tika-s0105t:51_11": "yena tuvaṃ tuṇhī,",
  "tika-s0105t:51_12": "kiṃ taṃ kāraṇanti vā atthaṃ dasseti.",
  "tika-s0105t:51_13": "Tattha yathāsambhavaṃ kāraṇaṃ uddharitvā adhippāyaṃ dassetuṃ “imesa”ntiādi vuttaṃ.",
  "tika-s0105t:51_14": "Yathā etesanti etesaṃ kulūpako atthi yathā,",
  "tika-s0105t:51_15": "imesaṃ nu kho tiṇṇaṃ kāraṇānaṃ aññatarena kāraṇena tuṇhī bhavasīti pucchatīti adhippāyo.",
  "tika-s0105t:52_0": "Kathāpetīti kathāpetukāmo hoti.",
  "tika-s0105t:52_1": "Pañcapatiṭṭhitenāti ettha pañcahi aṅgehi abhimukhaṃ ṭhitenāti attho,",
  "tika-s0105t:52_2": "pādajāṇu kappara hattha sīsasaṅkhātāni pañca aṅgāni samaṃ katvā onāmetvā abhimukhaṃ ṭhitena paṭhamaṃ vanditvāti vuttaṃ hoti.",
  "tika-s0105t:52_3": "Yampi vadanti “navakatarenupāli bhikkhunā vuḍḍhatarassa bhikkhuno pāde vandantena ime pañca dhamme ajjhattaṃ",
  "tika-s0105t:52_4": "upaṭṭhāpetvā pādā vanditabbā’tiādikaṃ vinayapāḷimāharitvā ekaṃsakaraṇaañjalipaggahaṇapādasambāhanapemagāravupaṭṭhāpanavasena",
  "tika-s0105t:52_5": "pañcapatiṭṭhitavandanā”ti,",
  "tika-s0105t:52_6": "tametthānadhippetaṃ dūrato vandane yathāvuttapañcaṅgassa aparipuṇṇattā.",
  "tika-s0105t:52_7": "Vandanā cettha paṇamanā añjalipaggahaṇakarapuṭasamāyogo.",
  "tika-s0105t:52_8": "“Pañcapatiṭṭhitena vanditvā”ti ca kāyapaṇāmo vutto,",
  "tika-s0105t:52_9": "“mama satthuno”tiādinā pana vacīpaṇāmo,",
  "tika-s0105t:52_10": "tadubhayapurecarānucaravasena manopaṇāmoti.",
  "tika-s0105t:52_11": "Kāmaṃ sabbāpi tathāgatassa paṭipatti anaññasādhāraṇā acchariyabbhutarūpāva,",
  "tika-s0105t:52_12": "tathāpi gabbhokkanti abhijāti abhinikkhamana abhisambodhi dhammacakkappavattana yamakapāṭihāriyadevorohanāni sadevake loke ativiya supākaṭāni,",
  "tika-s0105t:52_13": "na sakkā kenaci paṭibāhitunti tāniyevettha uddhaṭāni.",
  "tika-s0105t:53_0": "Itthaṃ imaṃ pakāraṃ bhūto pattoti itthambhūto,",
  "tika-s0105t:53_1": "tassa ākhyānaṃ itthambhūtākhyānaṃ,",
  "tika-s0105t:53_2": "soyevattho itthambhūtākhyānattho.",
  "tika-s0105t:53_3": "Atha vā itthaṃ evaṃpakāro bhūto jātoti itthambhūto,",
  "tika-s0105t:53_4": "tādisoti ākhyānaṃ itthambhūtākhyānaṃ,",
  "tika-s0105t:53_5": "tadevattho itthambhūtākhyānattho,",
  "tika-s0105t:53_6": "tasmiṃ upayogavacananti attho.",
  "tika-s0105t:53_7": "Abbhuggatoti ettha hi abhisaddo padhānavasena itthambhūtākhyānatthajotako kammappavacanīyo abhibhavitvā uggamanakiriyāpakārassa dīpanato,",
  "tika-s0105t:53_8": "tena payogato “taṃ kho pana bhagavanta”nti idaṃ upayogavacanaṃ sāmiatthe samānampi appadhānavasena itthambhūtākhyānatthadīpanato",
  "tika-s0105t:53_9": "“itthambhūtākhyānatthe”ti vuttaṃ.",
  "tika-s0105t:53_10": "Tenevāha “tassa kho pana bhagavatoti attho”ti.",
  "tika-s0105t:53_11": "Nanu ca “sādhu devadatto mātaramabhī”ti ettha viya “taṃ kho pana bhagavanta”nti ettha abhisaddo appayutto,",
  "tika-s0105t:53_12": "kathamettha taṃpayogato upayogavacanaṃ siyāti?",
  "tika-s0105t:53_13": "Atthato payuttattā.",
  "tika-s0105t:53_14": "Atthasaddapayogesu hi atthapayogoyeva padhānoti.",
  "tika-s0105t:53_15": "Idaṃ vuttaṃ hoti –",
  "tika-s0105t:53_16": "yathā “sādhu devadatto mātaramabhī”ti ettha abhisaddapayogato itthambhūtākhyāne upayogavacanaṃ kataṃ,",
  "tika-s0105t:53_17": "evamidhāpi “taṃ kho pana bhagavantaṃ abhi evaṃ kalyāṇo kittisaddo uggato”ti abhisaddapayogato itthambhūtākhyāne upayogavacanaṃ katanti.",
  "tika-s0105t:53_18": "Yathā hi “sādhu devadatto mātaramabhī”ti ettha “devadatto mātaramabhi mātuvisaye,",
  "tika-s0105t:53_19": "mātuyā vā sādhū”ti evaṃ adhikaraṇatthe,",
  "tika-s0105t:53_20": "sāmiatthe vā bhummavacanassa,",
  "tika-s0105t:53_21": "sāmivacanassa vā pasaṅge itthambhūtākhyānajotakena kammappavacanīyena abhisaddena payogato upayogavacanaṃ kataṃ,",
  "tika-s0105t:53_22": "evamidhāpi sāmiatthe sāmivacanappasaṅge yathā ca tattha “devadatto mātuvisaye,",
  "tika-s0105t:53_23": "mātu sambandhī vā sādhuttappakārappatto”ti ayamattho viññāyati,",
  "tika-s0105t:53_24": "evamidhāpi “bhagavato sambandhī kittisaddo abbhuggato abhibhavitvā uggamanappakārappatto”ti ayamattho viññāyati.",
  "tika-s0105t:53_25": "Tattha hi devadattaggahaṇaṃ viya idha kittisaddaggahaṇaṃ,",
  "tika-s0105t:53_26": "“mātara”nti vacanaṃ viya “bhagavanta”nti vacanaṃ,",
  "tika-s0105t:53_27": "sādhusaddo viya uggatasaddo veditabbo.",
  "tika-s0105t:54_0": "Kalyāṇoti bhaddako.",
  "tika-s0105t:54_1": "Kalyāṇabhāvo cassa kalyāṇaguṇavisayatāyāti āha “kalyāṇaguṇasamannāgato”ti,",
  "tika-s0105t:54_2": "kalyāṇehi guṇehi samannāgato tabbisayatāya yuttoti attho.",
  "tika-s0105t:54_3": "Taṃ visayatā hettha samannāgamo,",
  "tika-s0105t:54_4": "kalyāṇaguṇavisayatāya tannissitoti adhippāyo.",
  "tika-s0105t:54_5": "Seṭṭhoti pariyāyavacanepi eseva nayo.",
  "tika-s0105t:54_6": "Seṭṭhaguṇavisayatā eva hi kittisaddassa seṭṭhatā “bhagavāti vacanaṃ seṭṭhaṃ,",
  "tika-s0105t:54_7": "bhagavāti vacanamuttama”ntiādīsu viya.",
  "tika-s0105t:54_8": "“Arahaṃ sammāsambuddho”tiādinā guṇānaṃ saṃkittanato,",
  "tika-s0105t:54_9": "saddanīyato ca vaṇṇoyeva kittisaddo nāmāti āha “kittiyevā”ti.",
  "tika-s0105t:54_10": "Vaṇṇo eva hi kittetabbato kitti,",
  "tika-s0105t:54_11": "saddanīyato saddoti ca vuccati.",
  "tika-s0105t:54_12": "Kittipariyāyo hi saddasaddo yathā “uḷārasaddā isayo,",
  "tika-s0105t:54_13": "guṇavanto tapassino”ti.",
  "tika-s0105t:54_14": "Kittivasena pavatto saddo kittisaddoti bhinnādhikaraṇataṃ dasseti “thutighoso”ti iminā.",
  "tika-s0105t:54_15": "Kittisaddo hettha thutipariyāyo kittanamabhitthavanaṃ kittīti.",
  "tika-s0105t:54_16": "Thutivasena pavatto ghoso thutighoso,",
  "tika-s0105t:54_17": "abhitthavudāhāroti attho.",
  "tika-s0105t:54_18": "Abhisaddo abhibhavane,",
  "tika-s0105t:54_19": "abhibhavanañcettha ajjhottharaṇamevāti vuttaṃ “ajjhottharitvā”ti,",
  "tika-s0105t:54_20": "anaññasādhāraṇe guṇe ārabbha pavattattā abhibyāpetvāti attho. Kinti-",
  "tika-s0105t:54_21": "saddo abbhuggatoti codanāya “itipi so bhagavā”tiādimāhāti anusandhiṃ dassetuṃ “kintī”ti vuttaṃ.",
  "tika-s0105t:55_0": "Padānaṃ sambajjhanaṃ padasambandho.",
  "tika-s0105t:55_1": "So bhagavāti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho",
  "tika-s0105t:55_2": "devānamatidevo sakkānamatisakko brahmānamatibrahmā lokanātho bhāgyavantatādīhi kāraṇehi sadevake loke",
  "tika-s0105t:55_3": "“bhagavā”ti patthaṭakittisaddo,",
  "tika-s0105t:55_4": "so bhagavā. Yaṃ taṃ-",
  "tika-s0105t:55_5": "saddā hi niccasambandhā.",
  "tika-s0105t:55_6": "“Bhagavā”ti ca idamādipadaṃ satthu nāmakittanaṃ.",
  "tika-s0105t:55_7": "Tenāha āyasmā dhammasenāpati “bhagavāti netaṃ nāmaṃ mātarā kataṃ,",
  "tika-s0105t:55_8": "na pitarā kata”ntiādi.",
  "tika-s0105t:55_9": "Parato pana “bhagavā”ti padaṃ guṇakittanaṃ.",
  "tika-s0105t:55_10": "Yathā kammaṭṭhānikena“araha”ntiādīsu navasu ṭhānesu paccekaṃ itipisaddaṃ yojetvā buddhaguṇā anussarīyanti,",
  "tika-s0105t:55_11": "evamidha buddhaguṇasaṃkittakenāpīti dassento “itipi arahaṃ…pe…",
  "tika-s0105t:55_12": "itipi bhagavā”ti āha.",
  "tika-s0105t:55_13": "Evañhi sati“araha”ntiādīhi navahi padehi ye sadevake loke ativiya pākaṭā paññātā buddhaguṇā,",
  "tika-s0105t:55_14": "te nānappakārato vibhāvitā honti “itipī”ti padadvayena tesaṃ nānappakāratādīpanato.",
  "tika-s0105t:55_15": "“Itipetaṃ bhūtaṃ,",
  "tika-s0105t:55_16": "itipetaṃ taccha”ntiādīsu viya hi iti-",
  "tika-s0105t:55_17": "saddo idha āsannapaccakkhakaraṇattho, pi-",
  "tika-s0105t:55_18": "saddo sampiṇḍanattho,",
  "tika-s0105t:55_19": "tena ca nesaṃ nānappakārabhāvo dīpito,",
  "tika-s0105t:55_20": "tāni ca guṇasallakkhaṇakāraṇāni saddhāsampannānaṃ viññujātikānaṃ paccakkhāni honti,",
  "tika-s0105t:55_21": "tasmā tāni saṃkittentena viññunā cittassa sammukhībhūtāneva katvā saṃkittetabbānīti dassento “iminā ca iminā ca kāraṇenāti vuttaṃ hotī”ti āha.",
  "tika-s0105t:55_22": "Evañhi nirūpetvā kittente yassa saṃkitteti,",
  "tika-s0105t:55_23": "tassa bhagavati ativiya pasādo hoti.",
  "tika-s0105t:56_0": "Ārakattāti kilesehi suvidūrattā.",
  "tika-s0105t:56_1": "Arīnanti kilesārīnaṃ.",
  "tika-s0105t:56_2": "Arānanti saṃsāracakkassa arānaṃ.",
  "tika-s0105t:56_3": "Hatattāti viddhaṃsitattā.",
  "tika-s0105t:56_4": "Paccayādīnanti cīvarādipaccayānañceva pūjā visesānañca.",
  "tika-s0105t:56_5": "Rahābhāvāti cakkhurahādīnamabhāvato.",
  "tika-s0105t:56_6": "Rahopāpakaraṇābhāvo hi padamanatikkamma rahābhāvoti vuttaṃ.",
  "tika-s0105t:56_7": "Evampi hi yathādhippetamattho labbhatīti.",
  "tika-s0105t:56_8": "Tatoti visuddhimaggato.",
  "tika-s0105t:56_9": "Yathā ca visuddhimaggato,",
  "tika-s0105t:56_10": "evaṃ taṃsaṃvaṇṇanāya paramatthamañjūsāyaṃ nesaṃ vitthāro gahetabbo.",
  "tika-s0105t:57_0": "Yasmā jīvako bahuso satthu santike buddhaguṇe sutvā ṭhito,",
  "tika-s0105t:57_1": "diṭṭhasaccatāya ca satthusāsane vigatakathaṃkatho,",
  "tika-s0105t:57_2": "satthuguṇakathane ca vesārajjappatto,",
  "tika-s0105t:57_3": "tasmā so evaṃ vitthārato eva āhāti vuttaṃ “jīvako panā”tiādi.",
  "tika-s0105t:57_4": "“Ettha cā”tiādinā sāmatthiyatthamāha.",
  "tika-s0105t:57_5": "Thāmo desanāñāṇameva,",
  "tika-s0105t:57_6": "balaṃ pana dasabalañāṇaṃ.",
  "tika-s0105t:57_7": "Vissatthanti bhāvanapuṃsakapadaṃ,",
  "tika-s0105t:57_8": "anāsaṅkanti attho.",
  "tika-s0105t:58_0": "Pañcavaṇṇāyāti khuddikādivasena pañcapakārāya.",
  "tika-s0105t:58_1": "Nirantaraṃ phuṭaṃ ahosi katādhikārabhāvato.",
  "tika-s0105t:58_2": "Kammantarāyavasena hissa rañño guṇasarīraṃ khatūpahataṃ hoti.",
  "tika-s0105t:58_3": "Kasmā panesa jīvakameva gamanasajjāya āṇāpetīti āha “imāyā”tiādi.",
  "tika-s0105t:59_0": "158.",
  "tika-s0105t:59_1": "“Uttama”nti vatvā na kevalaṃ uttamabhāvoyevettha kāraṇaṃ,",
  "tika-s0105t:59_2": "atha kho appasaddatāpīti dassetuṃ “assayānarathayānānī”tiādi vuttaṃ.",
  "tika-s0105t:59_3": "Hatthiyānesu ca nibbisevanameva gaṇhanto hatthiniyopi kappāpesi.",
  "tika-s0105t:59_4": "Padānupadanti padamanugataṃ padaṃ purato gacchantassa hatthiyānassa pade tesaṃ padaṃ katvā,",
  "tika-s0105t:59_5": "padasaddo cettha padavaḷañje.",
  "tika-s0105t:59_6": "Nibbutassāti sabbakilesadarathavūpasamassa.",
  "tika-s0105t:59_7": "Nibbutehevāti appasaddatāya saddasaṅkhobhanavūpasameheva.",
  "tika-s0105t:60_0": "Kareṇūti hatthinipariyāyavacanaṃ.",
  "tika-s0105t:60_1": "Kaṇati saddaṃ karotīti hi kareṇu,",
  "tika-s0105t:60_2": "karova yassā,",
  "tika-s0105t:60_3": "na dīgho dantoti vā kareṇu,",
  "tika-s0105t:60_4": "“kareṇukā”tipi pāṭho,",
  "tika-s0105t:60_5": "niruttinayena padasiddhi.",
  "tika-s0105t:60_6": "Ārohanasajjanaṃ kuthādīnaṃ bandhanameva.",
  "tika-s0105t:60_7": "Opavayhanti rājānamupavahituṃ samatthaṃ.",
  "tika-s0105t:60_8": "“Opaguyha”ntipi paṭhanti,",
  "tika-s0105t:60_9": "rājānamupagūhituṃ gopituṃ samatthanti attho.",
  "tika-s0105t:60_10": "“Evaṃ kirassā”tiādi paṇḍitabhāvavibhāvanaṃ.",
  "tika-s0105t:60_11": "Kathā vattatīti laddhokāsabhāvena dhammakathā pavattati.",
  "tika-s0105t:60_12": "“Rañño āsaṅkānivattanatthaṃ āsannacārībhāvena hatthinīsu itthiyo nisajjāpitā”ti ācariyadhammapālattherena vuttaṃ.",
  "tika-s0105t:60_13": "Aṭṭhakathāyaṃ pana “itthiyo nissāya purisānaṃ bhayaṃ nāma natthi,",
  "tika-s0105t:60_14": "sukhaṃ itthiparivuto gamissāmī”ti tattha kāraṇaṃ vuttameva.",
  "tika-s0105t:60_15": "Imināpi kāraṇena bhavitabbanti pana ācariyena evaṃ vuttaṃ siyā.",
  "tika-s0105t:60_16": "Rañño paresaṃ dūrupasaṅkamanabhāvadassanatthaṃ tā purisavesaṃ gāhāpetvā āvudhahatthā kāritā.",
  "tika-s0105t:60_17": "Hatthinikāsatānīti ettha hatthiniyo eva hatthinikā.",
  "tika-s0105t:60_18": "“Pañca hatthiniyā satānī”tipi katthaci pāṭho,",
  "tika-s0105t:60_19": "so ayuttova “pañcamattehi bhikkhusatehī”tiādīsu viya īdisesu pacchimapadassa samāsasseva dassanato.",
  "tika-s0105t:60_20": "Kassacidevāti sannipatite mahājane yassa kassaci eva,",
  "tika-s0105t:60_21": "tadaññesampi āyatiṃ maggaphalānamupanissayoti āha “sā mahājanassa upakārāya bhavissatī”ti.",
  "tika-s0105t:61_0": "Paṭivedesīti ñāpesi.",
  "tika-s0105t:61_1": "Upacāravacananti vohāravacanamattaṃ teneva adhippetatthassa apariyosānato.",
  "tika-s0105t:61_2": "Tenāha “tadeva attano ruciyā karohī”ti.",
  "tika-s0105t:61_3": "Imināyeva hi tadatthapariyosānaṃ.",
  "tika-s0105t:61_4": "Maññasīti pakatiyāva jānāsi.",
  "tika-s0105t:61_5": "Tadevāti gamanāgamanameva.",
  "tika-s0105t:61_6": "Yadi gantukāmo, gaccha,",
  "tika-s0105t:61_7": "atha na gantukāmo,",
  "tika-s0105t:61_8": "mā gaccha,",
  "tika-s0105t:61_9": "attano ruciyevettha pamāṇanti vuttaṃ hoti.",
  "tika-s0105t:62_0": "159.",
  "tika-s0105t:62_1": "Pāṭiekkāyeva sandhivasena paccekā.",
  "tika-s0105t:62_2": "“Mahañca”nti pade karaṇatthe paccattavacananti āha “mahatā”ti.",
  "tika-s0105t:62_3": "Mahantassa bhāvo mahañcaṃ.",
  "tika-s0105t:62_4": "Na kevalaṃ niggahītantavaseneva pāṭho,",
  "tika-s0105t:62_5": "atha kho ākārantavasenāpīti āha “mahaccātipi pāḷī”ti.",
  "tika-s0105t:62_6": "Yathā “khattiyā”ti vattabbe “khatyā”ti,",
  "tika-s0105t:62_7": "evaṃ “mahatiyā”ti vattabbe mahatyā. Puna ca-",
  "tika-s0105t:62_8": "kāraṃ katvā mahaccāti sandhivasena padasiddhi.",
  "tika-s0105t:62_9": "Pulliṅgavasena vattabbe itthiliṅgavasena vipallāso liṅgavipariyāyo.",
  "tika-s0105t:62_10": "Visesanañhi bhiyyo visesyaliṅgādigāhakaṃ.",
  "tika-s0105t:62_11": "Tiyojanasatānanti paccekaṃ tiyojanasataparimaṇḍalānaṃ.",
  "tika-s0105t:62_12": "Dvinnaṃ mahāraṭṭhānaṃ issariyasirīti aṅgamagadharaṭṭhānamādhipaccamāha.",
  "tika-s0105t:62_13": "Tadatthaṃ vivarati “tassā”tiādinā.",
  "tika-s0105t:62_14": "Paṭimukkaveṭhanānīti ābandhasiroveṭhanāni.",
  "tika-s0105t:62_15": "Āsattakhaggānīti aṃse olambanavasena sannaddhāsīni.",
  "tika-s0105t:62_16": "Maṇidaṇḍatomareti maṇidaṇḍaṅkuse.",
  "tika-s0105t:63_0": "“Aparāpī”tiādinā padasā parivārā vuttā.",
  "tika-s0105t:63_1": "Khujjavāmanakā vesavasena,",
  "tika-s0105t:63_2": "kirātasavaraandhakādayo jātivasena tāsaṃ paricārakiniyo dassitā.",
  "tika-s0105t:63_3": "Vissāsikapurisāti vassavare sandhāyāha.",
  "tika-s0105t:63_4": "Kulabhogaissariyādivasena mahatī mattā pamāṇametesanti mahāmattā,",
  "tika-s0105t:63_5": "mahānubhāvā rājāmaccā.",
  "tika-s0105t:63_6": "Vijjādharataruṇā viyāti mantānubhāvena vijjāmayiddhisampannā vijjādharakumārakā viya.",
  "tika-s0105t:63_7": "Raṭṭhiyaputtāti bhojaputtā.",
  "tika-s0105t:63_8": "Raṭṭhe paricarantīti hi luddakā raṭṭhiyā,",
  "tika-s0105t:63_9": "tesaṃ nānāvudhaparicayatāya rājabhaṭabhūtā puttāti attho,",
  "tika-s0105t:63_10": "antararaṭṭhabhojakānaṃ vā puttā raṭṭhiyaputtā,",
  "tika-s0105t:63_11": "khattiyā bhojarājāno.",
  "tika-s0105t:63_12": "“Anuyuttā bhavantu te”tiādīsu viya hi ṭīkāyaṃ vutto bhojasaddo bhojakavācakoti daṭṭhabbaṃ.",
  "tika-s0105t:63_13": "Ussāpetvāti uddhaṃ pasāretvā.",
  "tika-s0105t:63_14": "Jayasaddanti “jayatu mahārājā”tiādijayapaṭibaddhaṃ saddaṃ.",
  "tika-s0105t:63_15": "Dhanupantiparikkhepoti dhanupantiparivāro.",
  "tika-s0105t:63_16": "Sabbattha taṃgāhakavasena veditabbo.",
  "tika-s0105t:63_17": "Hatthighaṭāti hatthisamūhā.",
  "tika-s0105t:63_18": "Paharamānāti phusamānā.",
  "tika-s0105t:63_19": "Aññamaññasaṅghaṭṭanāti avicchedagamanena aññamaññasambandhā.",
  "tika-s0105t:63_20": "Seṇiyoti gandhikaseṇīdussikaseṇīādayo “anapaloketvā rājānaṃ vā saṅghaṃ vā gaṇaṃ vā pūgaṃ vā seṇiṃ vā aññatra kappā vuṭṭhāpeyyā”tiādīsu viya.",
  "tika-s0105t:63_21": "“Aṭṭhārasa akkhobhiṇī seniyo”ti katthaci likhanti,",
  "tika-s0105t:63_22": "so anekesupi potthakesu na diṭṭho.",
  "tika-s0105t:63_23": "Anekasaṅkhyā ca senā heṭṭhā gaṇitāti ayuttoyeva.",
  "tika-s0105t:63_24": "Tadā sabbāvudhato sarova dūragāmīti katvā sarapatanātikkamappamāṇena rañño parisaṃ saṃvidahati.",
  "tika-s0105t:63_25": "Kimatthanti āha “sace”tiādi.",
  "tika-s0105t:64_0": "Sayaṃ bhāyanaṭṭhena cittutrāso bhayaṃ yathā tathā bhāyatīti katvā.",
  "tika-s0105t:64_1": "Bhāyitabbe eva vatthusmiṃ bhayato upaṭṭhite “bhāyitabbamida”nti bhāyitabbākārena tīraṇato ñāṇaṃ bhayaṃ bhayato tīretīti katvā.",
  "tika-s0105t:64_2": "Tenevāha visuddhimagge “bhayatupaṭṭhānañāṇaṃ pana bhāyati,",
  "tika-s0105t:64_3": "na bhāyatīti?",
  "tika-s0105t:64_4": "Na bhāyati.",
  "tika-s0105t:64_5": "Tañhi ‘atītā saṅkhārā niruddhā,",
  "tika-s0105t:64_6": "paccuppannā nirujjhanti,",
  "tika-s0105t:64_7": "anāgatā nirujjhissantī’ti tīraṇamattameva hotī”ti.",
  "tika-s0105t:64_8": "Bhāyanaṭṭhānaṭṭhena ārammaṇaṃ bhayaṃ bhāyati etasmāti katvā.",
  "tika-s0105t:64_9": "Bhāyanahetuṭṭhena ottappaṃ bhayaṃ pāpato bhāyati etenāti katvā.",
  "tika-s0105t:64_10": "Bhayānakanti bhāyanākāro.",
  "tika-s0105t:64_11": "Tepīti dīghāyukā devāpi.",
  "tika-s0105t:64_12": "Dhammadesananti pañcasu khandhesu pannarasalakkhaṇapaṭimaṇḍitaṃ dhammadesanaṃ.",
  "tika-s0105t:64_13": "Yebhuyyenāti ṭhapetvā khīṇāsavadeve tadaññesaṃ vasena bāhullato.",
  "tika-s0105t:64_14": "Khīṇāsavattā hi tesaṃ cittutrāsabhayampi na uppajjati.",
  "tika-s0105t:64_15": "Kāmaṃ sīhopamasuttaṭṭhakathāyaṃ cittutrāsabhayampi tadatthabhāvena vuttaṃ,",
  "tika-s0105t:64_16": "idha pana pakaraṇānurūpato ñāṇabhayameva gahitaṃ.",
  "tika-s0105t:64_17": "Saṃveganti sahottappañāṇaṃ.",
  "tika-s0105t:64_18": "Santāsanti sabbaso ubbijjanaṃ.",
  "tika-s0105t:64_19": "Bhāyitabbaṭṭhena bhayameva bhīmabhāvena bheravanti bhayabheravaṃ,",
  "tika-s0105t:64_20": "bhītabbavatthu.",
  "tika-s0105t:64_21": "Tenāha “āgacchatī”ti,",
  "tika-s0105t:64_22": "etaṃ naraṃ taṃ bhayabheravaṃ āgacchati nūnāti attho.",
  "tika-s0105t:65_0": "Bhīruṃ pasaṃsantīti pāpato bhāyanato utrāsanato bhīruṃ pasaṃsanti paṇḍitā.",
  "tika-s0105t:65_1": "Na hi tattha sūranti tasmiṃ pāpakaraṇe sūraṃ pagabbhadhaṃsinaṃ na hi pasaṃsanti.",
  "tika-s0105t:65_2": "Tenāha “bhayā hi santo na karonti pāpa”nti.",
  "tika-s0105t:65_3": "Tattha bhayāti pāputrāsato,",
  "tika-s0105t:65_4": "ottappahetūti attho.",
  "tika-s0105t:66_0": "Chambhitassāti thambhitassa, tha-",
  "tika-s0105t:66_1": "kārassa cha- kārādeso.",
  "tika-s0105t:66_2": "Tadatthamāha “sakalasarīracalana”nti,",
  "tika-s0105t:66_3": "bhayavasena sakalakāyapakampananti attho.",
  "tika-s0105t:66_4": "Uyyodhanaṃ sampahāro.",
  "tika-s0105t:67_0": "Eketi uttaravihāravāsino.",
  "tika-s0105t:67_1": "“Rājagahe”tiādi tesamadhippāyavivaraṇaṃ.",
  "tika-s0105t:67_2": "Ekekasmiṃ mahādvāre dve dve katvā catusaṭṭhi khuddakadvārāni.",
  "tika-s0105t:67_3": "“Tadā”tiādinā akāraṇabhāve hetuṃ dasseti.",
  "tika-s0105t:68_0": "Idāni sakavādaṃ dassetuṃ “ayaṃ panā”tiādi vuttaṃ.",
  "tika-s0105t:68_1": "“Jīvako kirā”tiādi āsaṅkanākāradassanaṃ.",
  "tika-s0105t:68_2": "Assāti ajātasatturañño.",
  "tika-s0105t:68_3": "Ukkaṇṭhitoti anabhirato.",
  "tika-s0105t:68_4": "Chattaṃ ussāpetukāmo maññeti sambandho.",
  "tika-s0105t:68_5": "Bhāyitvāti bhāyanahetu.",
  "tika-s0105t:68_6": "Tassāti jīvakassa.",
  "tika-s0105t:68_7": "Sammasaddo samānattho,",
  "tika-s0105t:68_8": "samānabhāvo ca vayenāti āha “vayassābhilāpo”ti.",
  "tika-s0105t:68_9": "Vayena samāno vayasso yathā “ekarājā harissavaṇṇo”ti.",
  "tika-s0105t:68_10": "Samānasaddassa hi sādesamicchanti saddavidū,",
  "tika-s0105t:68_11": "tena abhilāpo ālapanaṃ tathā,",
  "tika-s0105t:68_12": "ruḷhīniddeso esa,",
  "tika-s0105t:68_13": "“mārisā”ti ālapanamiva.",
  "tika-s0105t:68_14": "Yathā hi mārisāti niddukkhatābhilāpo sadukkhepi nerayike vuccati “yadā kho te mārisa saṅkunā saṅku hadaye samāgaccheyyā”tiādīsu,",
  "tika-s0105t:68_15": "evaṃ yo koci sahāyo asamānavayopi “sammā”ti vuccatīti,",
  "tika-s0105t:68_16": "tasmā sahāyābhilāpo icceva attho.",
  "tika-s0105t:68_17": "Kacci na vañcesīti pāḷiyā sambandho.",
  "tika-s0105t:68_18": "“Na palambhesī”ti vuttepi idha parikappatthova sambhavatīti vuttaṃ “na vippalambheyyāsī”ti,",
  "tika-s0105t:68_19": "na palobheyyāsīti attho.",
  "tika-s0105t:68_20": "Kathāya sallāpo,",
  "tika-s0105t:68_21": "so eva nigghoso tathā.",
  "tika-s0105t:69_0": "Vinasseyyāti cittavighātena vihaññeyya.",
  "tika-s0105t:69_1": "“Na taṃ devā”tiādivacanaṃ sandhāya “daḷhaṃ katvā”ti vuttaṃ.",
  "tika-s0105t:69_2": "Turitavasenidamāmeḍitanti dasseti “taramānovā”ti iminā.",
  "tika-s0105t:69_3": "“Abhikkama mahārājā”ti vatvā tattha kāraṇaṃ dassetuṃ “ete”tiādi vuttanti sasambandhamatthaṃ dassento “mahārāja corabalaṃ nāmā”tiādimāha.",
  "tika-s0105t:70_0": "Sāmaññaphalapucchāvaṇṇanā",
  "tika-s0105t:71_0": "160.",
  "tika-s0105t:71_1": "Ayaṃ bahidvārakoṭṭhakokāso nāgassa bhūmi nāma.",
  "tika-s0105t:71_2": "Tenāha “vihārassā”tiādi.",
  "tika-s0105t:71_3": "Bhagavato tejoti buddhānubhāvo.",
  "tika-s0105t:71_4": "Rañño sarīraṃ phari yathā taṃ soṇadaṇḍassa brāhmaṇassa bhagavato santikaṃ āgacchantassa antovanasaṇḍagatassa.",
  "tika-s0105t:71_5": "“Attano aparādhaṃ saritvā mahābhayaṃ uppajjī”ti idaṃ sedamuñcanassa kāraṇadassanaṃ.",
  "tika-s0105t:71_6": "Na hi buddhānubhāvato sedamuñcanaṃ sambhavati kāyacittapassaddhihetubhāvato.",
  "tika-s0105t:72_0": "Eketi uttaravihāravāsinoyeva.",
  "tika-s0105t:72_1": "Tadayuttamevāti dasseti “iminā”tiādinā.",
  "tika-s0105t:72_2": "Abhimāreti dhanuggahe.",
  "tika-s0105t:72_3": "Dhanapālanti nāḷāgiriṃ.",
  "tika-s0105t:72_4": "So hi tadā nāgarehi pūjitadhanarāsino labbhanato “dhanapālo”ti voharīyati.",
  "tika-s0105t:72_5": "Na kevalaṃ diṭṭhapubbatoyeva,",
  "tika-s0105t:72_6": "atha kho pakatiyāpi bhagavā saññātoti dassetuṃ “bhagavā hī”tiādimāha.",
  "tika-s0105t:72_7": "Ākiṇṇavaralakkhaṇoti battiṃsa mahāpurisalakkhaṇe sandhāyāha.",
  "tika-s0105t:72_8": "Anubyañjanapaṭimaṇḍitoti asītānubyañjane (jinālaṅkāraṭīkāya vijātamaṅgalavaṇṇanāyaṃ vitthāro).",
  "tika-s0105t:72_9": "Chabbaṇṇāhi rasmīhīti tadā vattamānā rasmiyo.",
  "tika-s0105t:72_10": "Issariyalīḷāyāti issariyavilāsena.",
  "tika-s0105t:72_11": "Nanu ca bhagavato santike issariyalīlāya pucchā agāravoyeva siyāti codanāya “pakati hesā”tiādimāha,",
  "tika-s0105t:72_12": "pakatiyā pucchanato na agāravoti adhippāyo.",
  "tika-s0105t:72_13": "Parivāretvā nisinnena bhikkhusaṅghena pure katepi atthato tassa purato nisinno nāma.",
  "tika-s0105t:72_14": "Tenāha “parivāretvā”tiādi.",
  "tika-s0105t:73_0": "161. Yena,",
  "tika-s0105t:73_1": "tenāti ca bhummatthe karaṇavacananti dasseti “yattha,",
  "tika-s0105t:73_2": "tatthā”ti iminā.",
  "tika-s0105t:73_3": "Yena maṇḍalassa dvāraṃ,",
  "tika-s0105t:73_4": "tenūpasaṅkamīti sampattabhāvassa vuttattā idha upagamanameva yuttanti āha “upagato”ti.",
  "tika-s0105t:73_5": "Anucchavike ekasmiṃ padeseti yattha viññujātikā aṭṭhaṃsu, tasmiṃ.",
  "tika-s0105t:73_6": "Ko panesa anucchavikapadeso nāma?",
  "tika-s0105t:73_7": "Atidūratādichanisajjadosavirahito padeso,",
  "tika-s0105t:73_8": "napacchatādiaṭṭhanisajjadosavirahito vā.",
  "tika-s0105t:73_9": "Yathāhu aṭṭhakathācariyā –",
  "tika-s0105t:74_0": "“Na pacchato na purato, nāpi āsannadūrato;",
  "tika-s0105t:75_0": "Na kacche no paṭivāte, na cāpi onatunnate;",
  "tika-s0105t:76_0": "Ime dose vissajjetvā, ekamantaṃ ṭhitā ahū”ti. ;",
  "tika-s0105t:77_0": "Tadā bhikkhusaṅghe tuṇhībhāvassa anavasesato byāpitabhāvaṃ dassetuṃ “tuṇhībhūtaṃ tuṇhībhūta”nti vicchāvacanaṃ vuttanti āha “yato…pe… mevā”ti,",
  "tika-s0105t:77_1": "yato yato bhikkhutoti attho. Hatthena,",
  "tika-s0105t:77_2": "hatthassa vā kukatabhāvo hatthakukkuccaṃ, asaññamo,",
  "tika-s0105t:77_3": "asampajaññakiriyā ca.",
  "tika-s0105t:77_4": "Tathā pādakukkuccanti etthāpi. Vā-",
  "tika-s0105t:77_5": "saddo avuttavikappane,",
  "tika-s0105t:77_6": "tena tadaññopi cakkhusotādiasaññamo natthīti vibhāvito.",
  "tika-s0105t:77_7": "Tattha pana cakkhuasaṃyamo sabbapaṭhamo dunnivārito cāti tadabhāvaṃ dassetuṃ “sabbālaṅkārapaṭimaṇḍita”ntiādi vuttaṃ.",
  "tika-s0105t:78_0": "Vippasannarahadamivāti anāvilodakasaramiva.",
  "tika-s0105t:78_1": "Yenetarahi…pe…",
  "tika-s0105t:78_2": "iminā me…pe…",
  "tika-s0105t:78_3": "hotūti sambandho.",
  "tika-s0105t:78_4": "Añño hi atthakkamo,",
  "tika-s0105t:78_5": "añño saddakkamoti āha “yenā”tiādi.",
  "tika-s0105t:78_6": "Tattha kāyika-",
  "tika-s0105t:78_7": "vācasikena upasamena laddhena mānasikopi upasamo anumānato laddho evāti katvā “mānasikena cā”ti vuttaṃ.",
  "tika-s0105t:78_8": "Sīlūpasamenāti sīlasaññamena.",
  "tika-s0105t:78_9": "Vuttamatthaṃ lokapakatiyā sādhento “dullabhañhī”tiādimāha.",
  "tika-s0105t:78_10": "Laddhāti labhitvā.",
  "tika-s0105t:79_0": "Upasamanti ācārasampattisaṅkhātaṃ saṃyamaṃ.",
  "tika-s0105t:79_1": "“Eva”ntiādinā tathā icchāya kāraṇaṃ dasseti.",
  "tika-s0105t:79_2": "Soti ayyako,",
  "tika-s0105t:79_3": "udayabhaddo vā.",
  "tika-s0105t:79_4": "“Kiñcāpī”tiādi tadattha-",
  "tika-s0105t:79_5": "samatthanaṃ.",
  "tika-s0105t:79_6": "Ghātessatiyevāti taṃkālāpekkhāya vuttaṃ.",
  "tika-s0105t:79_7": "Tenāha “ghātesī”ti.",
  "tika-s0105t:79_8": "Idañhi sampatipekkhavacanaṃ.",
  "tika-s0105t:79_9": "Pañcaparivaṭṭoti pañcarājaparivaṭṭo.",
  "tika-s0105t:80_0": "Kasmā evamāha,",
  "tika-s0105t:80_1": "nanu bhagavantamuddissa rājā na kiñci vadatīti adhippāyo.",
  "tika-s0105t:80_2": "Vacībhedeti yathāvuttaudānavacībhede.",
  "tika-s0105t:80_3": "Tuṇhī niravoti pariyāyavacanametaṃ.",
  "tika-s0105t:80_4": "“Aya”ntiādi cittajānanākāradassanaṃ. Ayaṃ…pe…",
  "tika-s0105t:80_5": "na sakkhissatīti ñatvāti sambandho.",
  "tika-s0105t:80_6": "Vacanānantaranti udānavacanānantaraṃ.",
  "tika-s0105t:80_7": "Yenāti yattha padese,",
  "tika-s0105t:80_8": "yena vā sotapathena.",
  "tika-s0105t:80_9": "Yena pemanti etthāpi yathārahamesa nayo.",
  "tika-s0105t:81_0": "Katāparādhassa ālapanaṃ nāma dukkaranti sandhāya “mukhaṃ nappahotī”ti vuttaṃ.",
  "tika-s0105t:81_1": "“Āgamā kho tvaṃ mahārāja yathāpema”nti vacananiddiṭṭhaṃ vā tadā tadatthadīpanākārena pavattaṃ nānānayavicittaṃ",
  "tika-s0105t:81_2": "bhagavato madhuravacanampi sandhāya evaṃ vuttanti daṭṭhabbaṃ.",
  "tika-s0105t:81_3": "Ekampi hi atthaṃ bhagavā yathā sotūnaṃ ñāṇaṃ pavattati,",
  "tika-s0105t:81_4": "tathā deseti.",
  "tika-s0105t:81_5": "Yaṃ sandhāya aṭṭhakathāsu vuttaṃ “bhagavatā abyākataṃ tantipadaṃ nāma natthi,",
  "tika-s0105t:81_6": "sabbesaññeva atthopi bhāsito”ti.",
  "tika-s0105t:81_7": "Pañcahākārehīti iṭṭhāniṭṭhesu samabhāvādisaṅkhātehi pañcahi kāraṇehi.",
  "tika-s0105t:81_8": "Vuttañhetaṃ mahāniddese –",
  "tika-s0105t:82_0": "“Pañcahākārehi tādī iṭṭhāniṭṭhe tādī,",
  "tika-s0105t:82_1": "cattāvīti tādī,",
  "tika-s0105t:82_2": "tiṇṇāvīti tādī,",
  "tika-s0105t:82_3": "muttāvīti tādī,",
  "tika-s0105t:82_4": "taṃniddesā tādī.",
  "tika-s0105t:83_0": "Kathaṃ arahā iṭṭhāniṭṭhe tādī?",
  "tika-s0105t:83_1": "Arahā lābhepi tādī, alābhepi, yasepi, ayasepi,",
  "tika-s0105t:83_2": "pasaṃsāyapi,",
  "tika-s0105t:83_3": "nindāyapi, sukhepi,",
  "tika-s0105t:83_4": "dukkhepi tādī,",
  "tika-s0105t:83_5": "ekaṃ ce bāhaṃ gandhena limpeyyuṃ,",
  "tika-s0105t:83_6": "ekaṃ ce bāhaṃ vāsiyā taccheyyuṃ,",
  "tika-s0105t:83_7": "amusmiṃ natthi rāgo,",
  "tika-s0105t:83_8": "amusmiṃ natthi paṭighaṃ,",
  "tika-s0105t:83_9": "anunayapaṭighavippahīno,",
  "tika-s0105t:83_10": "ugghātinighātivītivatto,",
  "tika-s0105t:83_11": "anurodhavirodhasamatikkanto,",
  "tika-s0105t:83_12": "evaṃ arahā iṭṭhāniṭṭhe tādī.",
  "tika-s0105t:84_0": "Kathaṃ arahā cattāvīti tādī?",
  "tika-s0105t:84_1": "Arahato…pe… thambho, sārambho, māno, atimāno, mado, pamādo,",
  "tika-s0105t:84_2": "sabbe kilesā,",
  "tika-s0105t:84_3": "sabbe duccaritā,",
  "tika-s0105t:84_4": "sabbe darathā,",
  "tika-s0105t:84_5": "sabbe pariḷāhā,",
  "tika-s0105t:84_6": "sabbe santāpā,",
  "tika-s0105t:84_7": "sabbā kusalābhisaṅkhārā cattā vantā muttā pahīnā paṭinissaṭṭhā,",
  "tika-s0105t:84_8": "evaṃ arahā cattāvīti tādī.",
  "tika-s0105t:85_0": "Kathaṃ arahā tiṇṇāvīti tādī?",
  "tika-s0105t:85_1": "Arahā kāmoghaṃ tiṇṇo,",
  "tika-s0105t:85_2": "bhavoghaṃ tiṇṇo,",
  "tika-s0105t:85_3": "diṭṭhoghaṃ tiṇṇo,",
  "tika-s0105t:85_4": "avijjoghaṃ tiṇṇo,",
  "tika-s0105t:85_5": "sabbaṃ saṃsārapathaṃ tiṇṇo uttiṇṇo nittiṇṇo atikkanto samatikkanto vītivatto,",
  "tika-s0105t:85_6": "so vuṭṭhavāso ciṇṇacaraṇo jātimaraṇasaṅkhayo,",
  "tika-s0105t:85_7": "jātimaraṇasaṃsāro natthi tassa punabbhavoti,",
  "tika-s0105t:85_8": "evaṃ arahā tiṇṇāvīti tādī.",
  "tika-s0105t:86_0": "Kathaṃ arahā muttāvīti tādī?",
  "tika-s0105t:86_1": "Arahato rāgā cittaṃ muttaṃ vimuttaṃ suvimuttaṃ, dosā, mohā, kodhā, upanāhā, makkhā, paḷāsā, issāya,",
  "tika-s0105t:86_2": "macchariyā, māyāya, sāṭheyyā, thambhā, sārambhā, mānā, atimānā, madā, pamādā,",
  "tika-s0105t:86_3": "sabbakilesehi,",
  "tika-s0105t:86_4": "sabbaduccaritehi,",
  "tika-s0105t:86_5": "sabbadarathehi,",
  "tika-s0105t:86_6": "sabbapariḷāhehi,",
  "tika-s0105t:86_7": "sabbasantāpehi,",
  "tika-s0105t:86_8": "sabbākusalābhisaṅkhārehi cittaṃ muttaṃ vimuttaṃ suvimuttaṃ;",
  "tika-s0105t:86_9": "evaṃ arahā muttāvīti tādī.",
  "tika-s0105t:87_0": "Kathaṃ arahā taṃniddesā tādī?",
  "tika-s0105t:87_1": "Arahā ‘sīle sati sīlavā’ti taṃniddesā tādī,",
  "tika-s0105t:87_2": "‘saddhāya sati saddho’ti,",
  "tika-s0105t:87_3": "‘vīriye sati vīriyavā’ti,",
  "tika-s0105t:87_4": "‘satiyā sati satimā’ti,",
  "tika-s0105t:87_5": "‘samādhimhi sati samāhito’ti,",
  "tika-s0105t:87_6": "‘paññāya sati paññavā’ti,",
  "tika-s0105t:87_7": "‘vijjāya sati tevijjo’ti,",
  "tika-s0105t:87_8": "‘abhiññāya sati chaḷabhiñño’ti taṃniddesā tādī,",
  "tika-s0105t:87_9": "evaṃ arahā taṃniddesā tādī”ti.",
  "tika-s0105t:88_0": "Bhagavā pana sabbesampi tādīnamatisayo tādī.",
  "tika-s0105t:88_1": "Tenāha “suppatiṭṭhito”ti.",
  "tika-s0105t:88_2": "Vuttampi cetaṃ bhagavatā kāḷakārāmasuttante “iti kho bhikkhave tathāgato diṭṭhasutamutaviññātabbesu dhammesu tādīyeva tādī,",
  "tika-s0105t:88_3": "tamhā ca pana tādimhā añño tādī uttaritaro vā paṇītataro vā natthīti vadāmī”ti.",
  "tika-s0105t:88_4": "Atha vā pañcavidhāriyiddhisiddhehi pañcahākārehi tādilakkhaṇe suppatiṭṭhitoti attho.",
  "tika-s0105t:88_5": "Vuttañhetaṃ āyasmatā dhammasenāpatinā paṭisambhidāmagge –",
  "tika-s0105t:89_0": "“Katamā ariyā iddhi?",
  "tika-s0105t:89_1": "Idha bhikkhu sace ākaṅkhati ‘paṭikūle appaṭikūlasaññī vihareyya’nti,",
  "tika-s0105t:89_2": "appaṭikūlasaññī tattha viharati,",
  "tika-s0105t:89_3": "sace ākaṅkhati ‘appaṭikūle paṭikūlasaññī vihareyya’nti,",
  "tika-s0105t:89_4": "paṭikūlasaññī tattha viharati,",
  "tika-s0105t:89_5": "sace ākaṅkhati ‘paṭikūle ca appaṭikūle ca appaṭikūlasaññī vihareyya’nti,",
  "tika-s0105t:89_6": "appaṭikūlasaññī tattha viharati,",
  "tika-s0105t:89_7": "sace ākaṅkhati ‘appaṭikūle ca paṭikūle ca paṭikūlasaññī vihareyya’nti,",
  "tika-s0105t:89_8": "paṭikūlasaññī tattha viharati,",
  "tika-s0105t:89_9": "sace ākaṅkhati ‘paṭikūle ca appaṭikūle ca tadubhayaṃ abhinivajjetvā upekkhako vihareyyaṃ sato sampajāno’ti,",
  "tika-s0105t:89_10": "upekkhako tattha viharati sato sampajāno”ti.",
  "tika-s0105t:90_0": "Bahiddhāti sāsanato bahisamaye.",
  "tika-s0105t:91_0": "162.",
  "tika-s0105t:91_1": "Esāti bhikkhusaṅghassa vandanākāro.",
  "tika-s0105t:91_2": "Tamatthaṃ lokasiddhāya upamāya sādhetuṃ “rājāna”ntiādi vuttaṃ.",
  "tika-s0105t:91_3": "Okāsanti pucchitabbaṭṭhānaṃ.",
  "tika-s0105t:92_0": "Na me pañhavissajjane bhāro atthīti satthu sabbattha appaṭihatañāṇacāratāya atthato āpannāya dassanaṃ.",
  "tika-s0105t:92_1": "“Yadi ākaṅkhasī”ti vutteyeva hi esa attho āpanno hoti.",
  "tika-s0105t:92_2": "Sabbaṃ te vissajjessāmīti etthāpi ayaṃ nayo.",
  "tika-s0105t:92_3": "“Yaṃ ākaṅkhasi,",
  "tika-s0105t:92_4": "taṃ pucchā”ti vacaneneva hi ayamattho sijjhati.",
  "tika-s0105t:92_5": "Asādhāraṇaṃ sabbaññupavāraṇanti sambandho.",
  "tika-s0105t:92_6": "Yadi “yadākaṅkhasī”ti na vadanti,",
  "tika-s0105t:92_7": "atha kathaṃ vadantīti āha “sutvā”tiādi.",
  "tika-s0105t:92_8": "Padesañāṇeyeva ṭhitattā tathā vadantīti veditabbaṃ.",
  "tika-s0105t:92_9": "Buddhā pana sabbaññupavāraṇaṃ pavārentīti sambandho.",
  "tika-s0105t:93_0": "“Pucchāvuso yadākaṅkhasī”tiādīni suttapadāni yesaṃ puggalānaṃ vasena āgatāni,",
  "tika-s0105t:93_1": "taṃ dassanatthaṃ “yakkhanarindadevasamaṇabrāhmaṇaparibbājakāna”nti vuttaṃ.",
  "tika-s0105t:93_2": "Tattha hi “pucchāvuso yadākaṅkhasī”ti āḷavakassa yakkhassa okāsakaraṇaṃ,",
  "tika-s0105t:93_3": "“puccha mahārājā”ti narindānaṃ,",
  "tika-s0105t:93_4": "“puccha vāsavā”tiādi devānamindassa,",
  "tika-s0105t:93_5": "“tena hī”tiādi samaṇānaṃ,",
  "tika-s0105t:93_6": "“bāvarissa cā”tiādi brāhmaṇānaṃ,",
  "tika-s0105t:93_7": "“puccha maṃ sabhiyā”tiādi paribbājakānaṃ okāsakaraṇanti daṭṭhabbaṃ.",
  "tika-s0105t:93_8": "Vāsavāti devānamindālapanaṃ.",
  "tika-s0105t:93_9": "Tadetañhi sakkapañhasutte.",
  "tika-s0105t:93_10": "Manasicchasīti manasā icchasi.",
  "tika-s0105t:94_0": "Katāvakāsāti yasmā tumhe mayā katokāsā,",
  "tika-s0105t:94_1": "tasmā bāvarissa ca tuyhaṃ ajitassa ca sabbesañca sesānaṃ yaṃ kiñci sabbaṃ saṃsayaṃ yathā manasā icchatha,",
  "tika-s0105t:94_2": "tathā pucchavho pucchathāti yojanā.",
  "tika-s0105t:94_3": "Ettha ca bāvarissa saṃsayaṃ manasā pucchavho,",
  "tika-s0105t:94_4": "tumhākaṃ pana sabbesaṃ saṃsayaṃ manasā ca aññathā ca yathā icchatha,",
  "tika-s0105t:94_5": "tathā pucchavhoti adhippāyo.",
  "tika-s0105t:94_6": "Bāvarī hi “attano saṃsayaṃ manasāva pucchathā”ti antevāsike āṇāpesi.",
  "tika-s0105t:94_7": "Vuttañhi –",
  "tika-s0105t:95_0": "“Anāvaraṇadassāvī, yadi buddho bhavissati;",
  "tika-s0105t:96_0": "Manasā pucchite pañhe, vācāya vissajessatī”ti. ;",
  "tika-s0105t:97_0": "Tadetaṃ pārāyanavagge. Tathā “puccha maṃ sabhiyā”tiādipi.",
  "tika-s0105t:98_0": "Buddhabhūminti buddhaṭṭhānaṃ,",
  "tika-s0105t:98_1": "āsavakkhayañāṇaṃ,",
  "tika-s0105t:98_2": "sabbaññutaññāṇañca.",
  "tika-s0105t:98_3": "Bodhisattabhūmi nāma bodhisattaṭṭhānaṃ pāramīsambharaṇañāṇaṃ,",
  "tika-s0105t:98_4": "bhūmisaddo vā avatthāvācako,",
  "tika-s0105t:98_5": "buddhāvatthaṃ,",
  "tika-s0105t:98_6": "bodhisattāvatthāyanti ca attho.",
  "tika-s0105t:98_7": "Ekattanayena hi pavattesu khandhesu avatthāyeva taṃ tadākāranissitā.",
  "tika-s0105t:99_0": "Yo bhagavā bodhisattabhūmiyaṃ padesañāṇe ṭhito sabbaññupavāraṇaṃ pavāresi,",
  "tika-s0105t:99_1": "tassa tadeva acchariyanti sambandho.",
  "tika-s0105t:99_2": "Kathanti āha “koṇḍañña pañhānī”tiādi.",
  "tika-s0105t:99_3": "Tattha koṇḍaññāti gottavasena sarabhaṅgamālapanti.",
  "tika-s0105t:99_4": "Viyākarohīti byākarohi.",
  "tika-s0105t:99_5": "Sādhurūpāti sādhusabhāvā.",
  "tika-s0105t:99_6": "Dhammoti sanantano paveṇīdhammo.",
  "tika-s0105t:99_7": "Yanti āgamanakiriyāparāmasanaṃ,",
  "tika-s0105t:99_8": "yena vā kāraṇena āgacchati,",
  "tika-s0105t:99_9": "tena viyākarohīti sambandho.",
  "tika-s0105t:99_10": "Vuddhanti sīlapaññādīhi vuddhippattaṃ,",
  "tika-s0105t:99_11": "garunti attho.",
  "tika-s0105t:99_12": "Esa bhāroti saṃsayupacchedanasaṅkhāto eso bhāro,",
  "tika-s0105t:99_13": "āgato bhāro tayā avassaṃ vahitabboti adhippāyo.",
  "tika-s0105t:100_0": "Mayā katāvakāsā bhonto pucchantu.",
  "tika-s0105t:100_1": "Kasmāti ce?",
  "tika-s0105t:100_2": "Ahañhi taṃ taṃ vo byākarissaṃ ñatvā sayaṃ lokamimaṃ,",
  "tika-s0105t:100_3": "parañcāti.",
  "tika-s0105t:100_4": "Sayanti ca sayameva parūpadesena vinā.",
  "tika-s0105t:100_5": "Evaṃ sarabhaṅgakāle sabbaññupavāraṇaṃ pavāresīti sambandho.",
  "tika-s0105t:101_0": "Pañhānanti dhammayāgapañhānaṃ.",
  "tika-s0105t:101_1": "Antakaranti niṭṭhānakaraṃ.",
  "tika-s0105t:101_2": "Suciratenāti evaṃ nāmakena brāhmaṇena.",
  "tika-s0105t:101_3": "Puṭṭhunti pucchituṃ.",
  "tika-s0105t:101_4": "Jātiyāti paṭisandhiyā,",
  "tika-s0105t:101_5": "“vijātiyā”tipi vadanti.",
  "tika-s0105t:101_6": "Paṃsuṃ kīḷanto sambhavakumāro nisinnova hutvā pavāresīti yojetabbaṃ.",
  "tika-s0105t:102_0": "Tagghāti ekaṃsatthe nipāto.",
  "tika-s0105t:102_1": "Yathāpi kusalo tathāti yathā sabbadhammakusalo sabbadhammavidū buddho jānāti katheti,",
  "tika-s0105t:102_2": "tathā te ahamakkhissanti attho. Jānāti-",
  "tika-s0105t:102_3": "saddo hi idha sambandhamupagacchati.",
  "tika-s0105t:102_4": "Yathāha “yena yassa hi sambandho,",
  "tika-s0105t:102_5": "dūraṭṭhampi ca tassa ta”nti.",
  "tika-s0105t:102_6": "Jānanā cettha kathanā.",
  "tika-s0105t:102_7": "Yathā “iminā imaṃ jānātī”ti vuttovāyamattho ācariyena.",
  "tika-s0105t:102_8": "Rājā ca kho taṃ yadi kāhati vā,",
  "tika-s0105t:102_9": "na vāti yo taṃ idha pucchituṃ pesesi,",
  "tika-s0105t:102_10": "so korabyarājā taṃ tayā pucchitamatthaṃ,",
  "tika-s0105t:102_11": "tayā vā puṭṭhena mayā akkhātamatthaṃ yadi karotu vā,",
  "tika-s0105t:102_12": "na vā karotu,",
  "tika-s0105t:102_13": "ahaṃ pana yathādhammaṃ te akkhissaṃ ācikkhissāmīti vuttaṃ hoti.",
  "tika-s0105t:102_14": "Jātakaṭṭhakathāyaṃ pana –",
  "tika-s0105t:103_0": "“Rājā ca kho tanti ahaṃ taṃ pañhaṃ yathā tumhākaṃ rājā jānāti jānituṃ sakkoti,",
  "tika-s0105t:103_1": "tathā akkhissaṃ.",
  "tika-s0105t:103_2": "Tato uttari rājā yathā jānāti,",
  "tika-s0105t:103_3": "tathā yadi karissati vā,",
  "tika-s0105t:103_4": "na vā karissati,",
  "tika-s0105t:103_5": "karontassa vā akarontassa vā tassevetaṃ bhavissati,",
  "tika-s0105t:103_6": "mayhaṃ pana doso natthīti dīpetī”ti –",
  "tika-s0105t:104_0": "Jānāti-saddo vākyadvayasādhāraṇavasena vutto.",
  "tika-s0105t:105_0": "163.",
  "tika-s0105t:105_1": "Sippameva sippāyatanaṃ āyatanasaddassa tabbhāvavuttittā.",
  "tika-s0105t:105_2": "Apica sikkhitabbatāya sippañca taṃ sattānaṃ jīvitavuttiyā kāraṇabhāvato,",
  "tika-s0105t:105_3": "nissayabhāvato vā āyatanañcāti sippāyatanaṃ.",
  "tika-s0105t:105_4": "Seyyathidanti ekova nipāto,",
  "tika-s0105t:105_5": "nipātasamudāyo vā.",
  "tika-s0105t:105_6": "Tassa te katameti idha atthoti āha “katame pana te”ti.",
  "tika-s0105t:105_7": "Ime katametipi paccekamattho yujjati.",
  "tika-s0105t:105_8": "Evaṃ sabbattha.",
  "tika-s0105t:105_9": "Idañca vattabbāpekkhanavasena vuttaṃ,",
  "tika-s0105t:105_10": "tasmā te sippāyatanikā katameti attho.",
  "tika-s0105t:105_11": "“Puthusippāyatanānī”ti hi sādhāraṇato sippāni uddisitvā upari taṃtaṃsippūpajīvinova niddiṭṭhā puggalādhiṭṭhānāya kathāya.",
  "tika-s0105t:105_12": "Kasmāti ce?",
  "tika-s0105t:105_13": "Papañcaṃ pariharitukāmattā.",
  "tika-s0105t:105_14": "Aññathā hi yathādhippetāni tāva sippāyatanāni dassetvā puna taṃtaṃsippūpajīvinopi dassetabbā siyuṃ tesamevettha padhānato adhippetattā.",
  "tika-s0105t:105_15": "Evañca sati kathāpapañco bhaveyya,",
  "tika-s0105t:105_16": "tasmā taṃ papañcaṃ pariharituṃ sippūpajīvīhi taṃtaṃsippāyatanāni saṅgahetvā evamāhāti tamatthaṃ dassetuṃ",
  "tika-s0105t:105_17": "“hatthārohātiādīhi ye taṃ taṃ sippaṃ nissāya jīvanti,",
  "tika-s0105t:105_18": "te dassetī”ti vuttaṃ.",
  "tika-s0105t:105_19": "Kasmāti āha “ayañhī”tiādi.",
  "tika-s0105t:105_20": "Sippaṃ upanissāya jīvantīti sippūpajīvino.",
  "tika-s0105t:106_0": "Hatthimārohantīti hatthārohā,",
  "tika-s0105t:106_1": "hatthāruḷhayodhā.",
  "tika-s0105t:106_2": "Hatthiṃ ārohāpayantīti hatthārohā,",
  "tika-s0105t:106_3": "hatthācariya hatthivejja hatthimeṇḍādayo.",
  "tika-s0105t:106_4": "Yena hi payogena puriso hatthino ārohanayoggo hoti,",
  "tika-s0105t:106_5": "taṃ hatthissa payogaṃ vidhāyantānaṃ sabbesampetesaṃ gahaṇaṃ.",
  "tika-s0105t:106_6": "Tenāha “sabbepī”tiādi.",
  "tika-s0105t:106_7": "Tattha hatthācariyā nāma ye hatthino,",
  "tika-s0105t:106_8": "hatthārohakānañca sikkhāpakā.",
  "tika-s0105t:106_9": "Hatthivejjā nāma hatthibhisakkā.",
  "tika-s0105t:106_10": "Hatthimeṇḍā nāma hatthīnaṃ pādarakkhakā.",
  "tika-s0105t:106_11": "Hatthiṃ maṇḍayanti rakkhantīti hatthimaṇḍā,",
  "tika-s0105t:106_12": "teyeva hatthimeṇḍā,",
  "tika-s0105t:106_13": "hatthiṃ minenti sammā vidahanena hiṃsantīti vā hatthimeṇḍā. Ādi-",
  "tika-s0105t:106_14": "saddena hatthīnaṃ yavapadāyakādayo saṅgaṇhāti.",
  "tika-s0105t:106_15": "Assārohāti etthāpi suddhahetukattuvasena yathāvuttova attho.",
  "tika-s0105t:106_16": "Rathe niyuttā rathikā.",
  "tika-s0105t:106_17": "Ratharakkhā nāma rathassa āṇirakkhakā.",
  "tika-s0105t:106_18": "Dhanuṃ gaṇhantīti dhanuggahā, issāsā,",
  "tika-s0105t:106_19": "dhanuṃ gaṇhāpentīti dhanuggahā,",
  "tika-s0105t:106_20": "dhanusippasikkhāpakā dhanvācariyā.",
  "tika-s0105t:107_0": "Celena celapaṭākāya yuddhe akanti gacchantīti celakā,",
  "tika-s0105t:107_1": "jayaddhajagāhakāti āha “ye yuddhe”tiādi.",
  "tika-s0105t:107_2": "Jayadhajanti jayanatthaṃ,",
  "tika-s0105t:107_3": "jayakāle vā paggahitadhajaṃ.",
  "tika-s0105t:107_4": "Puratoti senāya pubbe.",
  "tika-s0105t:107_5": "Yathā tathā ṭhite senike byūhavicāraṇavasena tato tato calayanti uccālentīti calakāti vuttaṃ “idha rañño”tiādi.",
  "tika-s0105t:107_6": "Sakuṇagghiādayo viya maṃsapiṇḍaṃ parasenāsamūhasaṅkhātaṃ piṇḍaṃ sāhasikatāya chetvā chetvā dayanti uppatitvā uppatitvā niggacchantīti piṇḍadāyakā.",
  "tika-s0105t:107_7": "Tenāha “te kirā”tiādi.",
  "tika-s0105t:107_8": "Sāhasaṃ karontīti sāhasikā,",
  "tika-s0105t:107_9": "teyeva mahāyodhā.",
  "tika-s0105t:107_10": "Piṇḍamivāti tālaphalapiṇḍamivāti vadanti,",
  "tika-s0105t:107_11": "“maṃsapiṇḍamivā”ti ācariyena vuttaṃ.",
  "tika-s0105t:107_12": "Sabbattha “ācariyenā”ti vutte ācariyadhammapālattherova gahetabbo.",
  "tika-s0105t:107_13": "Dutiyavikappe piṇḍe janasamūhasaṅkhāte sammadde dayanti uppatantā viya gacchantīti piṇḍadāyakā, daya-",
  "tika-s0105t:107_14": "saddo gatiyaṃ, aya-",
  "tika-s0105t:107_15": "saddassa vā da-",
  "tika-s0105t:107_16": "kārāgamena nipphatti.",
  "tika-s0105t:108_0": "Uggatuggatāti saṅgāmaṃ patvā javaparakkamādivasena ativiya uggatā.",
  "tika-s0105t:108_1": "Tadevāti parehi vuttaṃ tameva sīsaṃ vā āvudhaṃ vā.",
  "tika-s0105t:108_2": "Pakkhandantīti vīrasūrabhāvena asajjamānā parasenamanupavisanti.",
  "tika-s0105t:108_3": "Thāmajavabalaparakkamādisampattiyā mahānāgasadisatā.",
  "tika-s0105t:108_4": "Tenāha “hatthiādīsupī”tiādi.",
  "tika-s0105t:108_5": "Ekantasūrāti ekacarasūrā antasaddassa tabbhāvavuttito,",
  "tika-s0105t:108_6": "sūrabhāvena ekākino hutvā yujjhanakāti attho.",
  "tika-s0105t:108_7": "Sajālikāti savammikā.",
  "tika-s0105t:108_8": "Sannāho kaṅkaṭo vammaṃ kavaco uracchado jālikāti hi atthato ekaṃ.",
  "tika-s0105t:108_9": "Sacammikāti jālikā viya sarīraparittāṇena cammena sacammikā.",
  "tika-s0105t:108_10": "Cammakañcukanti cammamayakañcukaṃ.",
  "tika-s0105t:108_11": "Pavisitvāti tassa anto hutvā,",
  "tika-s0105t:108_12": "paṭimuñcitvāti vuttaṃ hoti.",
  "tika-s0105t:108_13": "Saraparittāṇaṃ cammanti cammapaṭisibbitaṃ celakaṃ,",
  "tika-s0105t:108_14": "cammamayaṃ vā phalakaṃ.",
  "tika-s0105t:108_15": "Balavasinehāti sāmini atisayapemā.",
  "tika-s0105t:108_16": "Gharadāsayodhāti antojātadāsapariyāpannā yodhā,",
  "tika-s0105t:108_17": "“gharadāsikaputtā”tipi pāṭho,",
  "tika-s0105t:108_18": "antojātadāsīnaṃ puttāti attho.",
  "tika-s0105t:109_0": "Āḷāraṃ vuccati mahānasaṃ,",
  "tika-s0105t:109_1": "tattha niyuttā āḷārikā.",
  "tika-s0105t:109_2": "Pūvikāti pūvasampādakā,",
  "tika-s0105t:109_3": "ye pūvameva nānappakārato sampādetvā vikkiṇantā jīvanti.",
  "tika-s0105t:109_4": "Kesanakhasaṇṭhapanādivasena manussānaṃ alaṅkāravidhiṃ kappenti saṃvidahantīti kappakā.",
  "tika-s0105t:109_5": "Cuṇṇavilepanādīhi malaharaṇavaṇṇasampādanavidhinā nhāpenti nahānaṃ karontīti nhāpikā.",
  "tika-s0105t:109_6": "Navantādividhinā pavatto gaṇanagantho antarā chiddābhāvena acchiddakoti vuccati,",
  "tika-s0105t:109_7": "tadeva paṭhentīti acchiddakapāṭhakā.",
  "tika-s0105t:109_8": "Hatthena adhippāyaviññāpanaṃ,",
  "tika-s0105t:109_9": "gaṇanaṃ vā hatthamuddā.",
  "tika-s0105t:109_10": "Aṅgulisaṅkocanañhi muddāti vuccati,",
  "tika-s0105t:109_11": "tena ca viññāpanaṃ,",
  "tika-s0105t:109_12": "gaṇanaṃ vā hoti.",
  "tika-s0105t:109_13": "Hatthasaddo cettha tadekadesesu aṅgulīsu daṭṭhabbo “na bhuñjamāno sabbaṃ hatthaṃ mukhe pakkhipissāmī”tiādīsu viya,",
  "tika-s0105t:109_14": "tamupanissāya jīvantīti muddikā.",
  "tika-s0105t:109_15": "Tenāha “hatthamuddāyā”tiādi.",
  "tika-s0105t:110_0": "Ayakāro kammārakārako.",
  "tika-s0105t:110_1": "Dantakāro bhamakāro.",
  "tika-s0105t:110_2": "Cittakāro lepacittakāro. Ādi-",
  "tika-s0105t:110_3": "saddena koṭṭakalekhakavilīvakāraiṭṭhakakāradārukārādīnaṃ saṅgaho.",
  "tika-s0105t:110_4": "Diṭṭheva dhammeti imasmiṃyeva attabhāve.",
  "tika-s0105t:110_5": "Karaṇanipphādanavasena dassetvā.",
  "tika-s0105t:110_6": "Sandiṭṭhikamevāti asamparāyikatāya sāmaṃ daṭṭhabbaṃ,",
  "tika-s0105t:110_7": "sayamanubhavitabbaṃ attapaccakkhanti attho.",
  "tika-s0105t:110_8": "Upajīvantīti upanissāya jīvanti.",
  "tika-s0105t:110_9": "Sukhitanti sukhappattaṃ.",
  "tika-s0105t:110_10": "Thāmabalūpetabhāvova pīṇananti āha “pīṇitaṃ thāmabalūpeta”nti.",
  "tika-s0105t:110_11": "Uparīti devaloke.",
  "tika-s0105t:110_12": "Tathā uddhantipi.",
  "tika-s0105t:110_13": "So hi manussalokato uparimo.",
  "tika-s0105t:110_14": "Aggaṃ viyāti aggaṃ, phalaṃ.",
  "tika-s0105t:110_15": "“Kammassa katattā phalassa nibbattanato taṃ kammassa aggisikhā viya hotī”ti ācariyena vuttaṃ.",
  "tika-s0105t:110_16": "Apica sagganti uttamaṃ, phalaṃ.",
  "tika-s0105t:110_17": "Sagganti suṭṭhu aggaṃ,",
  "tika-s0105t:110_18": "rūpasaddādidasavidhaṃ attano phalaṃ nipphādetuṃ arahatīti attho.",
  "tika-s0105t:110_19": "Suaggikāva niruttinayena sovaggikā,",
  "tika-s0105t:110_20": "dakkhiṇāsaddāpekkhāya ca sabbattha itthiliṅganiddeso.",
  "tika-s0105t:110_21": "Sukhoti sukhūpāyo iṭṭho kanto.",
  "tika-s0105t:110_22": "Aggeti uḷāre.",
  "tika-s0105t:110_23": "Attanā paribhuñjitabbaṃ bāhiraṃ rūpaṃ,",
  "tika-s0105t:110_24": "attano vaṇṇapokkharatā vaṇṇoti ayametesaṃ viseso.",
  "tika-s0105t:110_25": "Dakkhanti vaḍḍhanti etāyāti dakkhiṇā,",
  "tika-s0105t:110_26": "pariccāgamayaṃ puññanti āha “dakkhiṇaṃ dāna”nti.",
  "tika-s0105t:111_0": "Maggo sāmaññaṃ samitapāpasaṅkhātassa samaṇassa bhāvoti katvā,",
  "tika-s0105t:111_1": "tassa vipākattā ariyaphalaṃ sāmaññaphalaṃ.",
  "tika-s0105t:111_2": "“Yathāhā”tiādinā mahāvaggasaṃyuttapāḷivasena tadatthaṃ sādheti.",
  "tika-s0105t:111_3": "Taṃ esa rājā na jānāti ariyadhammassa akovidatāya.",
  "tika-s0105t:111_4": "Yasmā panesa “dāsakassakādibhūtānaṃ pabbajitānaṃ lokato abhivādanādilābho sandiṭṭhikaṃ sāmaññaphalaṃ",
  "tika-s0105t:111_5": "nāmā”ti cintetvā “atthi nu kho koci samaṇo vā brāhmaṇo vā īdisamatthaṃ jānanto”ti vīmaṃsanto pūraṇādike",
  "tika-s0105t:111_6": "pucchitvā tesaṃ kathāya anadhigatavitto bhagavantampi etamatthaṃ pucchi.",
  "tika-s0105t:111_7": "Tasmā vuttaṃ “dāsakassakopamaṃ sandhāya pucchatī”ti.",
  "tika-s0105t:112_0": "Rājāmaccāti rājakulasamudāgatā amaccā,",
  "tika-s0105t:112_1": "anuyuttakarājāno ceva amaccā cātipi attho.",
  "tika-s0105t:112_2": "Kaṇhapakkhanti yathāpucchite atthe labbhamānadiṭṭhigatūpasaṃhitaṃ saṃkilesapakkhaṃ.",
  "tika-s0105t:112_3": "Sukkapakkhanti tabbidhuraṃ upari suttāgataṃ vodānapakkhaṃ.",
  "tika-s0105t:112_4": "Samaṇakolāhalanti samaṇakotūhalaṃ taṃ taṃ samaṇavādānaṃ aññamaññavirodhaṃ.",
  "tika-s0105t:112_5": "Samaṇabhaṇḍananti teneva virodhena “evaṃvādīnaṃ tesaṃ samaṇabrāhmaṇānaṃ ayaṃ doso,",
  "tika-s0105t:112_6": "evaṃvādīnaṃ tesaṃ ayaṃ doso”ti evaṃ taṃ taṃ vādassa paribhāsanaṃ.",
  "tika-s0105t:112_7": "Issarānuvattako hi lokoti dhammatādassanena tadatthasamatthanaṃ.",
  "tika-s0105t:112_8": "Attano desanākosallena rañño bhāraṃ karonto,",
  "tika-s0105t:112_9": "na tadaññena paravambhanādikāraṇena.",
  "tika-s0105t:113_0": "164. Nu-",
  "tika-s0105t:113_1": "saddo viya no-",
  "tika-s0105t:113_2": "saddopi pucchāyaṃ nipātoti āha “abhijānāsi nū”ti.",
  "tika-s0105t:113_3": "Ayañcāti ettha ca-",
  "tika-s0105t:113_4": "saddo na kevalaṃ abhijānāsipadeneva,",
  "tika-s0105t:113_5": "atha kho “pucchitā”ti padena cāti samuccayattho.",
  "tika-s0105t:113_6": "Kathaṃ yojetabboti anuyogamapaneti “idañhī”tiādinā.",
  "tika-s0105t:113_7": "Pucchitā nūti pubbe pucchaṃ kattā nu.",
  "tika-s0105t:113_8": "Naṃ puṭṭhabhāvanti tādisaṃ pucchitabhāvaṃ abhijānāsi nu.",
  "tika-s0105t:113_9": "Na te sammuṭṭhanti tava na pamuṭṭhaṃ vatāti attho.",
  "tika-s0105t:113_10": "Aphāsukabhāvoti tathā bhāsanena asukhabhāvo.",
  "tika-s0105t:113_11": "Paṇḍitapatirūpakānanti (sāmaṃ viya attano sakkārānaṃ paṇḍitabhāsānaṃ) āmaṃ viya pakkānaṃ paṇḍitā bhāsānaṃ.",
  "tika-s0105t:113_12": "pāḷipadaatthabyañjanesūti pāḷisaṅkhāte pade,",
  "tika-s0105t:113_13": "tadatthe tappariyāpannakkhare ca,",
  "tika-s0105t:113_14": "vākyapariyāyo vā byañjanasaddo “akkharaṃ padaṃ byañjana”ntiādīsu viya.",
  "tika-s0105t:113_15": "Bhagavato rūpaṃ sabhāvo viya rūpamassāti bhagavantarūpo,",
  "tika-s0105t:113_16": "bhagavā viya ekantapaṇḍitoti attho.",
  "tika-s0105t:114_0": "Pūraṇakassapavādavaṇṇanā",
  "tika-s0105t:115_0": "165.",
  "tika-s0105t:115_1": "Ekamidāhanti ettha idanti nipātamattaṃ,",
  "tika-s0105t:115_2": "ekaṃ samayamicceva attho.",
  "tika-s0105t:115_3": "Sammodeti sammodanaṃ karotīti sammodanīyaṃ.",
  "tika-s0105t:115_4": "Anīyasaddo hi bahulā katvatthābhidhāyako yathā “niyyānikā”ti,",
  "tika-s0105t:115_5": "sammodanaṃ vā janetīti sammodaniyaṃ taddhitavasena.",
  "tika-s0105t:115_6": "Saritabbanti sāraṇīyaṃ,",
  "tika-s0105t:115_7": "saraṇassa anucchavikanti vā sāraṇiyaṃ,",
  "tika-s0105t:115_8": "etamatthaṃ dassetuṃ “sammodajanakaṃ saritabbayuttaka”nti vuttaṃ,",
  "tika-s0105t:115_9": "saritabbayuttakanti ca saraṇānucchavikanti attho.",
  "tika-s0105t:116_0": "166.",
  "tika-s0105t:116_1": "Sahatthāti sahattheneva,",
  "tika-s0105t:116_2": "tena suddhakattāraṃ dasseti,",
  "tika-s0105t:116_3": "āṇattiyāti pana hetukattāraṃ,",
  "tika-s0105t:116_4": "nissaggiyathāvarādayopi idha sahattha karaṇeneva saṅgahitā.",
  "tika-s0105t:116_5": "Hatthādīnīti hatthapādakaṇṇanāsādīni.",
  "tika-s0105t:116_6": "Pacanaṃ dahanaṃ vibādhananti āha “daṇḍena uppīḷentassā”ti.",
  "tika-s0105t:116_7": "Papañcasūdaniyaṃ nāma majjhimāgamaṭṭhakathāyaṃ pana “pacato”ti etassa “tajjentassa vā”ti dutiyopi attho vutto,",
  "tika-s0105t:116_8": "idha pana tajjanaṃ,",
  "tika-s0105t:116_9": "paribhāsanañca daṇḍena saṅgahetvā “daṇḍena uppīḷentassa icceva vutta”nti ācariyena vuttaṃ,",
  "tika-s0105t:116_10": "adhunā pana potthakesu “tajjentassa vā”ti pāṭhopi bahuso dissati.",
  "tika-s0105t:116_11": "Sokanti sokakāraṇaṃ,",
  "tika-s0105t:116_12": "socanantipi yujjati kāraṇasampādanena phalassapi kattabbato.",
  "tika-s0105t:116_13": "Parehīti attano vacanakarehi kammabhūtehi.",
  "tika-s0105t:116_14": "Phandatoti ettha parassa phandanavasena suddhakattuttho na labbhati,",
  "tika-s0105t:116_15": "atha kho attano phandanavasenevāti āha “paraṃ phandantaṃ phandanakāle sayampi phandato”ti,",
  "tika-s0105t:116_16": "attanā katena parassa vibādhanapayogena sayampi phandatoti attho.",
  "tika-s0105t:116_17": "“Atipātāpayato”ti padaṃ suddhakattari,",
  "tika-s0105t:116_18": "hetukattari ca pavattatīti dasseti “hanantassāpi hanāpentassāpī”ti iminā.",
  "tika-s0105t:116_19": "Sabbatthāti “ādiyato”tiādīsu.",
  "tika-s0105t:116_20": "Karaṇakāraṇavasenāti sayaṃkāraparaṃkāravasena.",
  "tika-s0105t:117_0": "Gharabhittiyā anto ca bahi ca sandhi gharasandhi.",
  "tika-s0105t:117_1": "Kiñcipi asesetvā niravaseso lopo vilumpanaṃ nillopoti āha “mahāvilopa”nti.",
  "tika-s0105t:117_2": "Ekāgāre niyutto vilopo ekāgāriko.",
  "tika-s0105t:117_3": "Tenāha “ekamevā”tiādi.",
  "tika-s0105t:117_4": "“Paripanthe tiṭṭhato”ti ettha acchindanatthameva tiṭṭhatīti ayamattho pakaraṇato siddhoti dasseti “āgatāgatāna”ntiādinā.",
  "tika-s0105t:117_5": "“Parito sabbaso panthe hananaṃ paripantho”ti ayamatthopi ācariyena vutto.",
  "tika-s0105t:117_6": "Karomīti saññāyāti sañcetanikabhāvamāha,",
  "tika-s0105t:117_7": "tenetaṃ dasseti “sañcicca karotopi na karīyati nāma,",
  "tika-s0105t:117_8": "pageva asañciccā”ti.",
  "tika-s0105t:117_9": "Pāpaṃ na karīyatīti pubbe asato uppādetuṃ asakkuṇeyyattā pāpaṃ akatameva nāma.",
  "tika-s0105t:117_10": "Tenāha “natthi pāpa”nti.",
  "tika-s0105t:118_0": "Yadi evaṃ kathaṃ sattā pāpe pavattantīti attano vāde parehi āropitaṃ dosamapanetukāmo pūraṇo imamatthampi dassetīti āha “sattā panā”tiādi.",
  "tika-s0105t:118_1": "Saññāmattametaṃ “pāpaṃ karontī”ti,",
  "tika-s0105t:118_2": "pāpaṃ pana natthevāti vuttaṃ hoti.",
  "tika-s0105t:118_3": "Evaṃ kirassa hoti –",
  "tika-s0105t:118_4": "imesaṃ sattānaṃ hiṃsādikiriyā attānaṃ na pāpuṇāti tassa niccatāya nibbikārattā,",
  "tika-s0105t:118_5": "sarīraṃ pana acetanaṃ kaṭṭhakaliṅgarūpamaṃ,",
  "tika-s0105t:118_6": "tasmiṃ vikopitepi na kiñci pāpanti.",
  "tika-s0105t:118_7": "Pariyanto vuccati nemi pariyosāne ṭhitattā.",
  "tika-s0105t:118_8": "Tena vuttaṃ ācariyena “nisitakhuramayaneminā”ti.",
  "tika-s0105t:118_9": "Dutiyavikappe cakkapariyosānameva pariyanto,",
  "tika-s0105t:118_10": "khurena sadiso pariyanto yassāti khurapariyanto.",
  "tika-s0105t:118_11": "Khuraggahaṇena cettha khuradhārā gahitā tadavarodhato.",
  "tika-s0105t:118_12": "Pāḷiyaṃ cakkenāti cakkākārakatena āvudhavisesena.",
  "tika-s0105t:118_13": "Taṃ maṃsakhalakaraṇasaṅkhātaṃ nidānaṃ kāraṇaṃ yassāti tatonidānaṃ,",
  "tika-s0105t:118_14": "“paccattavacanassa toādeso,",
  "tika-s0105t:118_15": "samāse cassa lopābhāvo”ti aṭṭhakathāsu vutto.",
  "tika-s0105t:118_16": "“Paccattatthe nissakkavacanampi yujjatī”ti ācariyasāriputtatthero.",
  "tika-s0105t:118_17": "“Kāraṇatthe nipātasamudāyo”tipi akkharacintakā.",
  "tika-s0105t:119_0": "Gaṅgāya dakkhiṇadisā appatirūpadeso,",
  "tika-s0105t:119_1": "uttaradisā pana patirūpadesoti adhippāyena “dakkhiṇañce”tiādi vuttaṃ,",
  "tika-s0105t:119_2": "tañca desadisāpadesena tannivāsino sandhāyāti dassetuṃ “dakkhiṇatīre”tiādimāha.",
  "tika-s0105t:119_3": "Hananadānakiriyā hi tadāyattā.",
  "tika-s0105t:119_4": "Mahāyāganti mahāvijitarañño yaññasadisampi mahāyāgaṃ.",
  "tika-s0105t:119_5": "Damasaddo indriyasaṃvarassa,",
  "tika-s0105t:119_6": "uposathasīlassa ca vācakoti āha “indriyadamena uposathakammenā”ti.",
  "tika-s0105t:119_7": "Keci pana uposathakammenā’ti idaṃ indriyadamassa visesanaṃ,",
  "tika-s0105t:119_8": "tasmā ‘uposathakammabhūtena indriyadamenā’ti” atthaṃ vadanti,",
  "tika-s0105t:119_9": "tadayuttameva tadubhayatthavācakattā damasaddassa,",
  "tika-s0105t:119_10": "atthadvayassa ca visesavuttito.",
  "tika-s0105t:119_11": "Adhunā hi katthaci potthake vā- saddo, ca-",
  "tika-s0105t:119_12": "saddopi dissati.",
  "tika-s0105t:119_13": "Sīlasaṃyamenāti tadaññena kāyikavācasikasaṃvarena.",
  "tika-s0105t:119_14": "Saccavacanenāti amosavajjena.",
  "tika-s0105t:119_15": "Tassa visuṃ vacanaṃ loke garutarapuññasammatabhāvato.",
  "tika-s0105t:119_16": "Yathā hi pāpadhammesu musāvādo garutaro,",
  "tika-s0105t:119_17": "evaṃ puññadhammesu amosavajjo.",
  "tika-s0105t:119_18": "Tenāha bhagavā itivuttake –",
  "tika-s0105t:120_0": "“Ekadhammaṃ atītassa, musāvādissa jantuno;",
  "tika-s0105t:121_0": "Vitiṇṇaparalokassa, natthi pāpaṃ akāriya”nti. ;",
  "tika-s0105t:122_0": "Pavattīti yo karoti,",
  "tika-s0105t:122_1": "tassa santāne phaluppādapaccayabhāvena uppatti.",
  "tika-s0105t:122_2": "Evañhi “natthi kammaṃ,",
  "tika-s0105t:122_3": "natthi kammaphala”nti akiriyavādassa paripuṇṇatā.",
  "tika-s0105t:122_4": "Sati hi kammaphale kammānamakiriyabhāvo kathaṃ bhavissati.",
  "tika-s0105t:122_5": "Sabbathāpīti “karoto”tiādinā vuttena sabbappakārenapi.",
  "tika-s0105t:123_0": "Labujanti likucaṃ.",
  "tika-s0105t:123_1": "Pāpapuññānaṃ kiriyameva paṭikkhipati,",
  "tika-s0105t:123_2": "na raññā puṭṭhaṃ sandiṭṭhikaṃ sāmaññaphalaṃ byākarotīti adhippāyo.",
  "tika-s0105t:123_3": "Idañhi avadhāraṇaṃ vipākapaṭikkhepanivattanatthaṃ.",
  "tika-s0105t:123_4": "Yo hi kammaṃ paṭikkhipati,",
  "tika-s0105t:123_5": "tena atthato vipākopi paṭikkhittoyeva nāma hoti.",
  "tika-s0105t:123_6": "Tathā hi vakkhati “kammaṃ paṭibāhantenāpī”tiādi.",
  "tika-s0105t:124_0": "Paṭirājūhi anabhibhavanīyabhāvena visesato jitanti vijitaṃ,",
  "tika-s0105t:124_1": "ekassa rañño āṇāpavattideso.",
  "tika-s0105t:124_2": "“Mā mayhaṃ vijite vasathā”ti apasādanā pabbajitassa pabbājanasaṅkhātā viheṭhanāyevāti vuttaṃ “viheṭhetabba”nti.",
  "tika-s0105t:124_3": "Tena vuttassa atthassa “evameta”nti upadhāraṇaṃ sallakkhaṇaṃ uggaṇhanaṃ,",
  "tika-s0105t:124_4": "tadaminā paṭikkhipatīti āha “sārato aggaṇhanto”ti.",
  "tika-s0105t:124_5": "Tassa pana atthassa addhaniyabhāvāpādanavasena cittena sandhāraṇaṃ nikkujjanaṃ,",
  "tika-s0105t:124_6": "tadaminā paṭikkhipatīti dasseti “sāravaseneva…pe…",
  "tika-s0105t:124_7": "aṭṭhapento”ti iminā.",
  "tika-s0105t:124_8": "Sāravasenevāti uttamavaseneva,",
  "tika-s0105t:124_9": "avitathattā vā parehi anuccālito thirabhūto attho apheggubhāvena sāroti vuccati,",
  "tika-s0105t:124_10": "taṃvasenevāti attho.",
  "tika-s0105t:124_11": "Nissaraṇanti vaṭṭato niyyānaṃ.",
  "tika-s0105t:124_12": "Paramatthoti aviparītattho,",
  "tika-s0105t:124_13": "uttamassa vā ñāṇassārammaṇabhūto attho.",
  "tika-s0105t:124_14": "Byañjanaṃ pana tena uggahitañceva nikkujjitañca tathāyeva bhagavato santike bhāsitattā.",
  "tika-s0105t:125_0": "Makkhaligosālavādavaṇṇanā",
  "tika-s0105t:126_0": "168.",
  "tika-s0105t:126_1": "Ubhayenāti hetupaccayapaṭisedhavacanena.",
  "tika-s0105t:126_2": "“Vijjamānamevā”ti iminā sabhāvato vijjamānasseva paṭikkhipane tassa aññāṇameva kāraṇanti dasseti.",
  "tika-s0105t:126_3": "Saṃkilesapaccayanti saṃkilissanassa malīnassa kāraṇaṃ.",
  "tika-s0105t:126_4": "Visuddhipaccayanti saṃkilesato visuddhiyā vodānassa paccayaṃ.",
  "tika-s0105t:126_5": "Attakāreti paccattavacanassa e-",
  "tika-s0105t:126_6": "kāravasena padasiddhi yathā “vanappagumbe yathā phusitagge”ti,",
  "tika-s0105t:126_7": "paccattatthe vā bhummavacanaṃ yathā “idampissa hoti sīlasmi”nti,",
  "tika-s0105t:126_8": "tadevatthaṃ dasseti “attakāro”ti iminā.",
  "tika-s0105t:126_9": "So ca tena tena sattena attanā kātabbakammaṃ,",
  "tika-s0105t:126_10": "attanā nipphādetabbapayogo vā.",
  "tika-s0105t:126_11": "Tenāha “yenā”tiādi.",
  "tika-s0105t:126_12": "Sabbaññutanti sammāsambodhiṃ.",
  "tika-s0105t:126_13": "Tanti attanā katakammaṃ.",
  "tika-s0105t:126_14": "Dutiyapadenāti “natthi parakāre”ti padena.",
  "tika-s0105t:126_15": "Parakāro ca nāma parassa vāhasā ijjhanakapayogo.",
  "tika-s0105t:126_16": "Tena vuttaṃ “yaṃ parakāra”ntiādi.",
  "tika-s0105t:126_17": "Ovādānusāsaninti ovādabhūtamanusāsaniṃ,",
  "tika-s0105t:126_18": "paṭhamaṃ vā ovādo,",
  "tika-s0105t:126_19": "pacchā anusāsanī.",
  "tika-s0105t:126_20": "“Parakāra”nti padassa upalakkhaṇavasena atthadassanañcetaṃ,",
  "tika-s0105t:126_21": "lokuttaradhamme parakārāvassayo natthīti āha “ṭhapetvā mahāsatta”nti.",
  "tika-s0105t:126_22": "Atthevesa lokiyadhamme yathā taṃ amhākaṃ bodhisattassa āḷārudake nissāya pañcābhiññālokiyasamāpattilābho,",
  "tika-s0105t:126_23": "tañca pacchimabhavikamahāsattaṃ sandhāya vuttaṃ,",
  "tika-s0105t:126_24": "paccekabodhisattassapi ettheva saṅgaho tesampi tadabhāvato.",
  "tika-s0105t:126_25": "Manussasobhagyatanti manussesu subhagabhāvaṃ.",
  "tika-s0105t:126_26": "Evanti vuttappakārena kammavādassa,",
  "tika-s0105t:126_27": "kiriyavādassa ca paṭikkhipanena.",
  "tika-s0105t:126_28": "Jinacakketi “atthi bhikkhave kammaṃ kaṇhaṃ kaṇhavipāka”ntiādi nayappavatte kammānaṃ,",
  "tika-s0105t:126_29": "kammaphalānañca atthitāparidīpane buddhasāsane.",
  "tika-s0105t:126_30": "Paccanīkakathanaṃ pahāradānasadisanti “pahāraṃ deti nāmā”ti.",
  "tika-s0105t:127_0": "Yathāvuttaattakāraparakārābhāvato eva sattānaṃ paccattapurisakāro nāma koci natthīti sandhāya “natthipurisakāre”ti",
  "tika-s0105t:127_1": "tassa paṭikkhipanaṃ dassetuṃ “yenā”tiādi vuttaṃ.",
  "tika-s0105t:127_2": "“Devattampī”tiādinā,",
  "tika-s0105t:127_3": "“manussasobhagyata”ntiādinā ca vuttappakārā.",
  "tika-s0105t:127_4": "“Bale patiṭṭhitā”ti vatvā vīriyamevidha balanti dassetuṃ “vīriyaṃ katvā”ti vuttaṃ.",
  "tika-s0105t:127_5": "Sattānañhi diṭṭhadhammikasamparāyika nibbānasampattiāvahaṃ vīriyabalaṃ natthīti so paṭikkhipati,",
  "tika-s0105t:127_6": "nidassanamattañcetaṃ vodāniyabalassa paṭikkhipanaṃ saṃkilesikassāpi balassa tena paṭikkhipanato.",
  "tika-s0105t:127_7": "Yadi vīriyādīni purisakāravevacanāni,",
  "tika-s0105t:127_8": "atha kasmā tesaṃ visuṃ gahaṇanti āha “idaṃ no vīriyenā”tiādi.",
  "tika-s0105t:127_9": "Idaṃ no vīriyenāti idaṃ phalaṃ amhākaṃ vīriyena pavattaṃ.",
  "tika-s0105t:127_10": "Pavattavacanapaṭikkhepakaraṇavasenāti aññesaṃ pavattavohāravacanassa paṭikkhepakaraṇavasena.",
  "tika-s0105t:127_11": "Vīriyathāmaparakkamasambandhanena pavattabalavādīnaṃ vādassa paṭikkhepakaraṇavasena “natthi bala”nti padamiva sabbānipetāni tena ādīyantīti adhippāyo.",
  "tika-s0105t:127_12": "Tañca vacanīyatthato vuttaṃ,",
  "tika-s0105t:127_13": "vacanatthato pana tassā tassā kiriyāya ussannaṭṭhena balaṃ.",
  "tika-s0105t:127_14": "Sūravīrabhāvāvahaṭṭhena vīriyaṃ.",
  "tika-s0105t:127_15": "Tadeva daḷhabhāvato,",
  "tika-s0105t:127_16": "porisadhuraṃ vahantena pavattetabbato ca purisathāmo.",
  "tika-s0105t:127_17": "Paraṃ paraṃ ṭhānaṃ akkamanavasena pavattiyā purisaparakkamoti veditabbaṃ.",
  "tika-s0105t:128_0": "Rūpādīsu sattavisattatāya sattā.",
  "tika-s0105t:128_1": "Assasanapassasanavasena pavattiyā pāṇanato pāṇāti iminā atthena samānepi padadvaye ekindriyādivasena",
  "tika-s0105t:128_2": "pāṇe vibhajitvā sattato visesaṃ katvā esa vadatīti āha “ekindriyo”tiādi.",
  "tika-s0105t:128_3": "Bhavantīti bhūtāti sattapāṇapariyāyepi sati aṇḍakosādīsu sambhavanaṭṭhena tato visesāva,",
  "tika-s0105t:128_4": "tena vuttāti dasseti “aṇḍa…pe…",
  "tika-s0105t:128_5": "vadatī”ti iminā.",
  "tika-s0105t:128_6": "Vatthikoso gabbhāsayo.",
  "tika-s0105t:128_7": "Jīvanato pāṇaṃ dhārento viya vaḍḍhanato jīvā.",
  "tika-s0105t:128_8": "Tenāha “sāliyavā”tiādi.",
  "tika-s0105t:128_9": "Ādisaddena viruḷhadhammā tiṇarukkhā gahitā.",
  "tika-s0105t:128_10": "Natthi etesaṃ saṃkilesavisuddhīsu vaso sāmatthiyanti avasā.",
  "tika-s0105t:128_11": "Tathā abalā avīriyā.",
  "tika-s0105t:128_12": "Tenāha “tesa”ntiādi.",
  "tika-s0105t:128_13": "Niyatāti niyamanā,",
  "tika-s0105t:128_14": "achejjasuttāvutassa abhejjamaṇino viya niyatappavattitāya gatijātibandhāpavaggavasena niyāmoti attho.",
  "tika-s0105t:128_15": "Tattha tatthāti tāsu tāsu jātīsu.",
  "tika-s0105t:128_16": "Channaṃ abhijātīnaṃ sambandhībhūtānaṃ gamanaṃ samavāyena samāgamo.",
  "tika-s0105t:128_17": "Sambandhīnirapekkhopi bhāvasaddo sambandhīsahito viya pakatiyatthavācakoti āha “sabhāvoyevā”ti,",
  "tika-s0105t:128_18": "yathā kaṇṭakassa tikkhatā,",
  "tika-s0105t:128_19": "kapitthaphalādīnaṃ parimaṇḍalatā,",
  "tika-s0105t:128_20": "migapakkhīnaṃ vicittākāratā ca,",
  "tika-s0105t:128_21": "evaṃ sabbassāpi lokassa hetupaccayamantarena tathā tathā pariṇāmo akuttimo sabhāvoyevāti attho.",
  "tika-s0105t:128_22": "Tena vuttaṃ “yenā”tiādi.",
  "tika-s0105t:128_23": "Pariṇamanaṃ nānappakāratāpatti.",
  "tika-s0105t:128_24": "Yenāti sattapāṇādinā.",
  "tika-s0105t:128_25": "Yathā bhavitabbaṃ,",
  "tika-s0105t:128_26": "tathevāti sambandho.",
  "tika-s0105t:129_0": "Chaḷabhijātiyo parato vitthārīyissanti.",
  "tika-s0105t:129_1": "“Sukhañca dukkhañca paṭisaṃvedentī”ti vadanto makkhali adukkhamasukhabhūmiṃ sabbena sabbaṃ na jānātīti",
  "tika-s0105t:129_2": "vuttaṃ “aññā adukkhamasukhabhūmi natthīti dassetī”ti.",
  "tika-s0105t:129_3": "Ayaṃ “sukhañca dukkhañca paṭisaṃvedentī”ti vacanaṃ karaṇabhāvena gahetvā vuttā ācariyassa mati.",
  "tika-s0105t:129_4": "Potthakesu pana “aññā sukhadukkhabhūmi natthīti dassetī”ti ayameva pāṭho diṭṭho,",
  "tika-s0105t:129_5": "na “adukkhamasukhabhūmī”ti.",
  "tika-s0105t:129_6": "Evaṃ sati “chasvevābhijātīsū”ti vacanaṃ adhikaraṇabhāvena gahetvā chasu eva abhijātīsu sukhadukkhapaṭisaṃvedanaṃ,",
  "tika-s0105t:129_7": "na tehi aññattha,",
  "tika-s0105t:129_8": "tāyeva sukhadukkhabhūmi,",
  "tika-s0105t:129_9": "na tadaññāti dassetīti vuttanti veditabbaṃ.",
  "tika-s0105t:129_10": "Ayameva ca yuttataro paṭikkhepitabbassa atthassa bhūmivasena vuttattā.",
  "tika-s0105t:129_11": "Yadi hi “sukhañca dukkhañca paṭisaṃvedentī”ti vacanena paṭikkhepitabbassa dassanaṃ siyā,",
  "tika-s0105t:129_12": "atha “aññā adukkhamasukhā natthī”ti dasseyya,",
  "tika-s0105t:129_13": "na “adukkhamasukhabhūmī”ti dassanahetuvacanassa bhūmiatthābhāvato.",
  "tika-s0105t:129_14": "Dasseti cetaṃ tāsaṃ bhūmiyā abhāvameva,",
  "tika-s0105t:129_15": "tena viññāyati ayaṃ pāṭho,",
  "tika-s0105t:129_16": "ayañcattho yuttataroti.",
  "tika-s0105t:130_0": "Pamukhayonīnanti manussesu khattiyabrāhmaṇādivasena,",
  "tika-s0105t:130_1": "tiracchānādīsu sīhabyagghādivasena padhānayonīnaṃ,",
  "tika-s0105t:130_2": "padhānatā cettha uttamatā.",
  "tika-s0105t:130_3": "Tenāha “uttamayonīna”nti.",
  "tika-s0105t:130_4": "Saṭṭhi satānīti cha sahassāni.",
  "tika-s0105t:130_5": "“Pañca ca kammuno satānī”ti padassa atthadassanaṃ “pañca kammasatāni cā”ti.",
  "tika-s0105t:130_6": "“Eseva nayo”ti iminā “kevalaṃ takkamattakena niratthakaṃ diṭṭhiṃ dīpetī”ti imamevatthamatidisati.",
  "tika-s0105t:130_7": "Ettha ca “takkamattakenā”ti vadanto yasmā takkikā avassayabhūtatathatthaggahaṇaaṅkusanayamantarena niraṅkusatāya",
  "tika-s0105t:130_8": "parikappanassa yaṃ kiñci attanā parikappitaṃ sārato maññamānā tatheva abhinivissa tattha ca diṭṭhigāhaṃ gaṇhanti,",
  "tika-s0105t:130_9": "tasmā na tesaṃ diṭṭhivatthusmiṃ viññūhi vicāraṇā kātabbāti imamadhippāyaṃ vibhāveti.",
  "tika-s0105t:130_10": "Kecīti uttaravihāravāsino.",
  "tika-s0105t:130_11": "Pañcindriyavasenāti cakkhādipañcindriyavasena.",
  "tika-s0105t:130_12": "Te hi “cakkhusotaghānajivhākāyasaṅkhātāni imāni pañcindriyāni ‘pañca kammānī’ti titthiyā paññapentī”ti",
  "tika-s0105t:130_13": "vadanti “kāyavacīmanokammāni ca ‘tīṇi kammānī’ti”.",
  "tika-s0105t:130_14": "Kammanti laddhīti tadubhayaṃ oḷārikattā paripuṇṇakammanti laddhi.",
  "tika-s0105t:130_15": "Manokammaṃ anoḷārikattā upaḍḍhakammanti laddhīti yojanā.",
  "tika-s0105t:130_16": "“Dvāsaṭṭhi paṭipadā”ti vattabbe sabhāvaniruttiṃ ajānanto “dvaṭṭhipaṭipadā”ti vadatīti āha “dvāsaṭṭhi paṭipadā”ti.",
  "tika-s0105t:130_17": "Saddaracakā pana “dvāsaṭṭhiyā salopo,",
  "tika-s0105t:130_18": "attamā”ti vadanti,",
  "tika-s0105t:130_19": "tadayuttameva sabhāvaniruttiyā yogato asiddhattā.",
  "tika-s0105t:130_20": "Yadi hi sā yogena siddhā assa,",
  "tika-s0105t:130_21": "evaṃ sabhāvaniruttiyeva siyā,",
  "tika-s0105t:130_22": "tathā ca sati ācariyānaṃ matena virujjhatīti vadanti.",
  "tika-s0105t:130_23": "“Cullāsīti sahassānī”tiādikā pana aññatra diṭṭhapayogā sabhāvaniruttiyeva.",
  "tika-s0105t:130_24": "Dissati hi visuddhimaggādīsu –",
  "tika-s0105t:131_0": "“Cullāsīti sahassāni, kappā tiṭṭhanti ye marū;",
  "tika-s0105t:132_0": "Na tveva tepi tiṭṭhanti, dvīhi cittehi samohitā”ti. ;",
  "tika-s0105t:133_0": "Ekasmiṃ kappeti catunnamasaṅkhyeyyakappānaṃ aññatarabhūte ekasmiṃ asaṅkhyeyyakappe.",
  "tika-s0105t:133_1": "Tatthāpi ca vivaṭṭaṭṭhāyīsaññitaṃ ekameva sandhāya “dvaṭṭhantarakappā”ti vuttaṃ.",
  "tika-s0105t:133_2": "Na hi so assutasāsanadhammo itare jānāti bāhirakānamavisayattā,",
  "tika-s0105t:133_3": "ajānanto evamāhāti attho.",
  "tika-s0105t:134_0": "Urabbhe hananti,",
  "tika-s0105t:134_1": "hantvā vā jīvitaṃ kappentīti orabbhikā.",
  "tika-s0105t:134_2": "Esa nayo sākuṇikādīsupi.",
  "tika-s0105t:134_3": "Luddāti vuttāvasesakā ye keci cātuppadajīvikā nesādā.",
  "tika-s0105t:134_4": "Māgavikapadasmiñhi rohitādimigajātiyeva gahitā.",
  "tika-s0105t:134_5": "Bandhanāgāre niyojentīti bandhanāgārikā.",
  "tika-s0105t:134_6": "Kurūrakammantāti dāruṇakammantā.",
  "tika-s0105t:134_7": "Ayaṃ sabbopi kaṇhakammapasutatāya kaṇhābhijātīti vadati kaṇhassa dhammassa abhijāti abbhuppatti yassāti katvā.",
  "tika-s0105t:134_8": "Bhikkhūti buddhasāsane bhikkhū.",
  "tika-s0105t:134_9": "Kaṇṭaketi chandarāge.",
  "tika-s0105t:134_10": "Saññogavasena tesaṃ pakkhipanaṃ.",
  "tika-s0105t:134_11": "Kaṇṭakasadisachandarāgena saññuttā bhuñjantīti hi adhippāyena “kaṇṭake pakkhipitvā”ti vuttaṃ.",
  "tika-s0105t:134_12": "Kasmāti ce?",
  "tika-s0105t:134_13": "Yasmā “te paṇītapaṇīte paccaye paṭisevantī”ti tassa micchāgāho,",
  "tika-s0105t:134_14": "tasmā ñāyaladdhepi paccaye bhuñjamānā ājīvakasamayassa vilomagāhitāya paccayesu kaṇṭake pakkhipitvā khādanti",
  "tika-s0105t:134_15": "nāmāti vadati kaṇṭakavuttikāti kaṇṭakena yathāvuttena saha jīvikā.",
  "tika-s0105t:134_16": "Ayañhissa pāḷiyevāti ayaṃ makkhalissa vādadīpanā attanā racitā pāḷiyevāti yathāvuttamatthaṃ samattheti.",
  "tika-s0105t:134_17": "Kaṇṭakavuttikā eva nāma eke apare pabbajitā bāhirakā santi,",
  "tika-s0105t:134_18": "te nīlābhijātīti vadatīti attho.",
  "tika-s0105t:134_19": "Te hi savisesaṃ attakilamathānuyogamanuyuttā.",
  "tika-s0105t:134_20": "Tathā hi te kaṇṭake vattantā viya bhavantīti kaṇṭakavuttikāti vuttā.",
  "tika-s0105t:134_21": "Nīlassa dhammassa abhijāti yassāti nīlābhijāti.",
  "tika-s0105t:134_22": "Evamitaresupi.",
  "tika-s0105t:135_0": "Amhākaṃ saññojanagaṇṭho natthīti vādino bāhirakapabbajitā nigaṇṭhā.",
  "tika-s0105t:135_1": "Ekameva sāṭakaṃ paridahantā ekasāṭakā.",
  "tika-s0105t:135_2": "Kaṇhato parisuddho nīlo,",
  "tika-s0105t:135_3": "tato pana lohitotiādinā yathākkamaṃ tassa parisuddhaṃ vādaṃ dassetuṃ “ime kirā”tiādi vuttaṃ.",
  "tika-s0105t:135_4": "Paṇḍaratarāti bhuñjananahānapaṭikkhepādivatasamāyogena parisuddhatarā kaṇhanīlamupādāya lohitassāpi parisuddhabhāvena vattabbato.",
  "tika-s0105t:135_5": "Odātavasanāti odātavatthaparidahanā.",
  "tika-s0105t:135_6": "Acelakasāvakāti ājīvakasāvakabhūtā.",
  "tika-s0105t:135_7": "Te kira ājīvakaladdhiyā visuddhacittatāya nigaṇṭhehipi paṇḍaratarā haliddābhānampi purime upādāya parisuddhabhāvappattito.",
  "tika-s0105t:135_8": "“Eva”ntiādinā tassa chandāgamanaṃ dasseti.",
  "tika-s0105t:135_9": "Nandādīnaṃ sāvakabhūtā pabbajitā ājīvakā.",
  "tika-s0105t:135_10": "Tathā ājīvakiniyo.",
  "tika-s0105t:135_11": "Nandādayo kira tathārūpaṃ ājīvakapaṭipattiṃ ukkaṃsaṃ pāpetvā ṭhitā,",
  "tika-s0105t:135_12": "tasmā nigaṇṭhehi ājīvakasāvakehi pabbajitehi paṇḍaratarā vuttā paramasukkābhijātīti ayaṃ tassa laddhi.",
  "tika-s0105t:136_0": "Purisabhūmiyoti padhānaniddeso.",
  "tika-s0105t:136_1": "Itthīnampi hetā bhūmiyo esa icchateva.",
  "tika-s0105t:136_2": "Satta divaseti accantasaññogavacanaṃ,",
  "tika-s0105t:136_3": "ettakampi mandā momūhāti.",
  "tika-s0105t:136_4": "Sambādhaṭṭhānatoti mātukucchiṃ sandhāyāha.",
  "tika-s0105t:136_5": "Rodanti ceva viravanti ca tamanussaritvā. Khedanaṃ,",
  "tika-s0105t:136_6": "kīḷanañca khiḍḍāsaddeneva saṅgahetvā khiḍḍābhūmi vuttā.",
  "tika-s0105t:136_7": "Padassa nikkhipanaṃ padanikkhipanaṃ.",
  "tika-s0105t:136_8": "Yadā tathā padaṃ nikkhipituṃ samattho,",
  "tika-s0105t:136_9": "tadā padavīmaṃsabhūmi nāmāti bhāvo.",
  "tika-s0105t:136_10": "Vatāvatassa jānanakāle.",
  "tika-s0105t:136_11": "Bhikkhu ca pannakotiādipi tesaṃ bāhirakānaṃ pāḷiyeva.",
  "tika-s0105t:136_12": "Tattha pannakoti bhikkhāya vicaraṇako,",
  "tika-s0105t:136_13": "tesaṃ vā paṭipattiyā paṭipannako.",
  "tika-s0105t:136_14": "Jinoti jiṇṇo jarāvasena hīnadhātuko,",
  "tika-s0105t:136_15": "attano vā paṭipattiyā paṭipakkhaṃ jinitvā ṭhito.",
  "tika-s0105t:136_16": "So kira tathābhūto dhammampi kassaci na kathesi.",
  "tika-s0105t:136_17": "Tenāha “na kiñci āhā”ti.",
  "tika-s0105t:136_18": "Oṭṭhavadanādivippakāre katepi khamanavasena na kiñci kathetītipi vadanti.",
  "tika-s0105t:136_19": "Alābhinti “so na kumbhimukhā paṭiggaṇhātī”tiādinā nayena mahāsīhanādasutte vuttaalābhahetusamāyogena alābhiṃ.",
  "tika-s0105t:136_20": "Tatoyeva jighacchādubbalaparetatāya sayanaparāyanaṭṭhena samaṇaṃ pannabhūmīti vadati.",
  "tika-s0105t:137_0": "Ājīvavuttisatānīti sattānamājīvabhūtāni jīvikāvuttisatāni.",
  "tika-s0105t:137_1": "“Paribbājakasatānī”ti vuccamānepi cesa sabhāvaliṅgamajānanto “paribbājakasate”ti vadati.",
  "tika-s0105t:137_2": "Evamaññesupi.",
  "tika-s0105t:137_3": "Tenāha “paribbājakapabbajjāsatānī”ti.",
  "tika-s0105t:137_4": "Nāgabhavanaṃ nāgamaṇḍalaṃ yathā “mahiṃsakamaṇḍala”nti.",
  "tika-s0105t:137_5": "Paramāṇuādi rajo.",
  "tika-s0105t:137_6": "Pasuggahaṇena eḷakajāti gahitā.",
  "tika-s0105t:137_7": "Migaggahaṇena rurugavayādi migajāti.",
  "tika-s0105t:137_8": "Gaṇṭhimhīti phaḷumhi,",
  "tika-s0105t:137_9": "pabbeti attho.",
  "tika-s0105t:137_10": "Cātumahārājikādibrahmakāyikādivasena,",
  "tika-s0105t:137_11": "tesañca antarabhedavasena bahū devā.",
  "tika-s0105t:137_12": "Tattha cātumahārājikānaṃ ekaccaantarabhedo mahāsamayasuttena dīpetabbo.",
  "tika-s0105t:137_13": "“So panā”tiādinā ajānanto panesa bahū devepi satta eva vadatīti tassa appamāṇataṃ dasseti.",
  "tika-s0105t:137_14": "Manussāpi anantāti dīpadesakulavaṃsājīvādivibhāgavasena.",
  "tika-s0105t:137_15": "Pisācā eva pesācā,",
  "tika-s0105t:137_16": "te aparapetādivasena mahantamahantā,",
  "tika-s0105t:137_17": "bahutarāti attho.",
  "tika-s0105t:137_18": "Bāhirakasamaye pana “chaddantadahamandākiniyo kuvāḷiyamucalindanāmena voharitā”ti ācariyena vuttaṃ.",
  "tika-s0105t:138_0": "Gaṇṭhikāti pabbagaṇṭhikā.",
  "tika-s0105t:138_1": "Pabbagaṇṭhimhi hi pavuṭasaddo.",
  "tika-s0105t:138_2": "Mahāpapātāti mahātaṭā.",
  "tika-s0105t:138_3": "Pārisesanayena khuddakapapātasatāni.",
  "tika-s0105t:138_4": "Evaṃ supinesupi.",
  "tika-s0105t:138_5": "“Mahākappino”ti idaṃ “mahākappāna”nti atthato veditabbaṃ.",
  "tika-s0105t:138_6": "Saddato panesa ajānanto evaṃ vadatīti na vicāraṇakkhamaṃ.",
  "tika-s0105t:138_7": "Tathā “cullāsīti satasahassānī”ti idampi.",
  "tika-s0105t:138_8": "So hi “caturāsīti satasahassānī”ti vattumasakkonto evaṃ vadati.",
  "tika-s0105t:138_9": "Saddaracakā pana “caturāsītiyā tulopo, cassa cu, rassa lo,",
  "tika-s0105t:138_10": "dvittañcā”ti vadanti.",
  "tika-s0105t:138_11": "Ettakā mahāsarāti etappamāṇavatā mahāsarato,",
  "tika-s0105t:138_12": "sattamahāsaratoti vuttaṃ hoti.",
  "tika-s0105t:138_13": "Kirāti tassa vādānussavane nipāto.",
  "tika-s0105t:138_14": "Paṇḍitopi…pe…",
  "tika-s0105t:138_15": "na gacchati, kasmā?",
  "tika-s0105t:138_16": "Sattānaṃ saṃsaraṇakālassa niyatabhāvato.",
  "tika-s0105t:139_0": "“Acelakavatena vā aññena vā yena kenacī”ti vuttamatidisati “tādisenevā”ti iminā.",
  "tika-s0105t:139_1": "Tapokammenāti tapakaraṇena.",
  "tika-s0105t:139_2": "Etthāpi “tādisenevā”ti adhikāro. Yo…pe…",
  "tika-s0105t:139_3": "visujjhati,",
  "tika-s0105t:139_4": "so aparipakkaṃ kammaṃ paripāceti nāmāti yojanā.",
  "tika-s0105t:139_5": "Antarāti caturāsītimahākappasatasahassānamabbhantare.",
  "tika-s0105t:139_6": "Phussa phussāti patvā patvā.",
  "tika-s0105t:139_7": "Vuttaparimāṇaṃ kālanti caturāsītimahākappasatasahassapamāṇaṃ kālaṃ.",
  "tika-s0105t:139_8": "Idaṃ vuttaṃ hoti –",
  "tika-s0105t:139_9": "aparipakkaṃ saṃsaraṇanimittaṃ kammaṃ sīlādinā sīghaṃyeva visuddhappattiyā paripāceti nāma.",
  "tika-s0105t:139_10": "Paripakkaṃ kammaṃ phussa phussa kālena paripakkabhāvānāpādanena byantiṃ vigamanaṃ karoti nāmāti.",
  "tika-s0105t:139_11": "Doṇenāti pariminanadoṇatumbena.",
  "tika-s0105t:139_12": "Rūpakavasenattho labbhatīti vuttaṃ “mitaṃ viyā”ti.",
  "tika-s0105t:139_13": "Na hāpanavaḍḍhanaṃ paṇḍitabālavasenāti dasseti “na saṃsāro”tiādinā.",
  "tika-s0105t:139_14": "Vaḍḍhanaṃ ukkaṃso.",
  "tika-s0105t:139_15": "Hāpanaṃ avakaṃso.",
  "tika-s0105t:140_0": "Katasuttaguḷeti katasuttavaṭṭiyaṃ.",
  "tika-s0105t:140_1": "Paletīti pareti yathā “abhisamparāyo”ti, ra-",
  "tika-s0105t:140_2": "kārassa pana la-",
  "tika-s0105t:140_3": "kāraṃ katvā evaṃ vuttaṃ yathā “palibuddho”ti.",
  "tika-s0105t:140_4": "So ca curādigaṇavasena gatiyanti vuttaṃ “gacchatī”ti.",
  "tika-s0105t:140_5": "Imāya upamāya cesa sattānaṃ saṃsāro anukkamena khīyateva,",
  "tika-s0105t:140_6": "na vaḍḍhati paricchinnarūpattāti imamatthaṃ vibhāvetīti āha “sutte khīṇe”tiādi.",
  "tika-s0105t:140_7": "Tatthevāti khīyanaṭṭhāneyeva.",
  "tika-s0105t:141_0": "Ajitakesakambalavādavaṇṇanā",
  "tika-s0105t:142_0": "171.",
  "tika-s0105t:142_1": "Dinnanti deyyadhammasīsena dānacetanāyeva vuttā.",
  "tika-s0105t:142_2": "Taṃmukhena ca phalanti dasseti “dinnassa phalābhāva”nti iminā.",
  "tika-s0105t:142_3": "Dinnañhi mukhyato annādivatthu,",
  "tika-s0105t:142_4": "taṃ kathamesa paṭikkhipissati.",
  "tika-s0105t:142_5": "Esa nayo yiṭṭhaṃ hutanti etthāpi.",
  "tika-s0105t:142_6": "Sabbasādhāraṇaṃ mahādānaṃ mahāyāgo.",
  "tika-s0105t:142_7": "Pāhunabhāvena kattabbasakkāro pāhunakasakkāro.",
  "tika-s0105t:142_8": "Phalanti ānisaṃsaphalaṃ,",
  "tika-s0105t:142_9": "nissandaphalañca.",
  "tika-s0105t:142_10": "Vipākoti sadisaphalaṃ.",
  "tika-s0105t:142_11": "Caturaṅgasamannāgate dāne ṭhānantarādipatti viya hi ānisaṃso,",
  "tika-s0105t:142_12": "saṅkhabrāhmaṇassa dāne tāṇalābhamattaṃ viya nissando,",
  "tika-s0105t:142_13": "paṭisandhisaṅkhātaṃ sadisaphalaṃ vipāko.",
  "tika-s0105t:142_14": "Ayaṃ loko,",
  "tika-s0105t:142_15": "paralokoti ca kammunā laddhabbo vutto phalābhāvameva sandhāya paṭikkhipanato.",
  "tika-s0105t:142_16": "Paccakkhadiṭṭho hi loko kathaṃ tena paṭikkhitto siyā.",
  "tika-s0105t:142_17": "“Sabbe tattha tattheva ucchijjantī”ti iminā kāraṇamāha,",
  "tika-s0105t:142_18": "yattha yattha bhavayoniādīsu ṭhitā ime sattā,",
  "tika-s0105t:142_19": "tattha tattheva ucchijjanti,",
  "tika-s0105t:142_20": "nirudayavināsavasena vinassantīti attho.",
  "tika-s0105t:142_21": "Tesūti mātāpitūsu.",
  "tika-s0105t:142_22": "Phalābhāvavaseneva vadati,",
  "tika-s0105t:142_23": "na mātāpitūnaṃ,",
  "tika-s0105t:142_24": "nāpi tesu idāni kariyamānasakkārāsakkārānamabhāvavasena tesaṃ loke paccakkhattā.",
  "tika-s0105t:142_25": "Pubbuḷassa viya imesaṃ sattānaṃ uppādo nāma kevalo,",
  "tika-s0105t:142_26": "na cavitvā āgamanapubbako atthīti dassanatthaṃ “natthi sattā opapātikā”ti vuttanti āha “cavitvā upapajjanakā sattā nāma natthī”ti.",
  "tika-s0105t:142_27": "Samaṇena nāma yāthāvato jānantena kassaci akathetvā saññatena bhavitabbaṃ,",
  "tika-s0105t:142_28": "aññathā ahopurisikā nāma siyā.",
  "tika-s0105t:142_29": "Kiñhi paro parassa karissati,",
  "tika-s0105t:142_30": "tathā ca attano sampādanassa kassaci avassayo eva na siyā tattha tattheva ucchijjanatoti imamatthaṃ sandhāya “ye imañca…pe…",
  "tika-s0105t:142_31": "pavedentī”ti āha.",
  "tika-s0105t:142_32": "Ayaṃ aṭṭhakathāvasesako attho.",
  "tika-s0105t:143_0": "Catūsu mahābhūtesu niyutto cātumahābhūtiko,",
  "tika-s0105t:143_1": "atthamattato pana dassetuṃ “catumahābhūtamayo”ti vuttaṃ.",
  "tika-s0105t:143_2": "Yathā hi mattikāya nibbattaṃ bhājanaṃ mattikāmayaṃ,",
  "tika-s0105t:143_3": "evamayampi catūhi mahābhūtehi nibbatto catumahābhūtamayoti vuccati.",
  "tika-s0105t:143_4": "Ajjhattikapathavīdhātūti sattasantānagatā pathavīdhātu.",
  "tika-s0105t:143_5": "Bāhirapathavīdhātunti bahiddhā mahāpathaviṃ,",
  "tika-s0105t:143_6": "tena pathavīyeva kāyoti dasseti.",
  "tika-s0105t:143_7": "Anugacchatīti anubandhati.",
  "tika-s0105t:143_8": "Ubhayenāpīti padadvayenapi.",
  "tika-s0105t:143_9": "Upeti upagacchatīti bāhirapathavikāyato tadekadesabhūtā pathavī āgantvā ajjhattikabhāvappatti hutvā sattabhāvena saṇṭhitā,",
  "tika-s0105t:143_10": "sā ca mahāpathavī ghaṭādigatapathavī viya idāni tameva bāhiraṃ pathavikāyaṃ samudāyabhūtaṃ puna upeti upagacchati,",
  "tika-s0105t:143_11": "sabbaso tena bāhirapathavikāyena nibbisesataṃ ekībhāvameva gacchatīti attho.",
  "tika-s0105t:143_12": "Āpādīsupi eseva nayoti ettha pajjunnena mahāsamuddato gahitaāpo viya vassodakabhāvena punapi mahāsamuddaṃ,",
  "tika-s0105t:143_13": "sūriyaraṃsito gahitaindaggisaṅkhātatejo viya punapi sūriyaraṃsiṃ,",
  "tika-s0105t:143_14": "mahāvāyukkhandhato niggatamahāvāto viya punapi mahāvāyukkhandhaṃ upeti upagacchatīti parikappanāmattena diṭṭhigatikassa adhippāyo.",
  "tika-s0105t:144_0": "Manacchaṭṭhāni indriyānīti manameva chaṭṭhaṃ yesaṃ cakkhusotaghānajivhākāyānaṃ,",
  "tika-s0105t:144_1": "tāni indriyāni.",
  "tika-s0105t:144_2": "Ākāsaṃ pakkhandanti tesaṃ visayabhāvāti vadanti.",
  "tika-s0105t:144_3": "Visayīgahaṇena hi visayāpi gahitā eva honti.",
  "tika-s0105t:144_4": "Kathaṃ gaṇitā mañcapañcamāti āha “mañco ceva…pe… attho”ti.",
  "tika-s0105t:144_5": "Āḷāhanaṃ susānanti atthato ekaṃ.",
  "tika-s0105t:144_6": "Guṇāguṇapadānīti guṇadosakoṭṭhāsāni.",
  "tika-s0105t:144_7": "Sarīrameva vā padāni taṃtaṃkiriyāya pajjitabbato.",
  "tika-s0105t:144_8": "Pārāvatapakkhivaṇṇānīti pārāvatassa nāma pakkhino vaṇṇāni.",
  "tika-s0105t:144_9": "“Pārāvatapakkhavaṇṇānī”ti pāṭho,",
  "tika-s0105t:144_10": "pārāvatasakuṇassa pattavaṇṇānīti attho.",
  "tika-s0105t:144_11": "Bhasmantāti chārikāpariyantā.",
  "tika-s0105t:144_12": "Tenāha “chārikāvasānamevā”ti.",
  "tika-s0105t:144_13": "Āhutisaddenettha “dinnaṃ yiṭṭhaṃ huta”nti vuttappakāraṃ dānaṃ sabbampi gahitanti dasseti “pāhunakasakkārādibhedaṃ dinnadāna”nti iminā,",
  "tika-s0105t:144_14": "virūpekasesaniddeso vā esa.",
  "tika-s0105t:144_15": "Atthoti adhippāyato attho saddato tassa anadhigamitattā.",
  "tika-s0105t:144_16": "Evamīdisesu.",
  "tika-s0105t:144_17": "Dabbanti muyhantīti dattū,",
  "tika-s0105t:144_18": "bālapuggalā,",
  "tika-s0105t:144_19": "tehi dattūhi.",
  "tika-s0105t:144_20": "Kiṃ vuttaṃ hotīti āha “bālā dentī”tiādi.",
  "tika-s0105t:144_21": "Pāḷiyaṃ “loko atthī”ti mati yesaṃ te atthikā,",
  "tika-s0105t:144_22": "“atthī”ti cedaṃ nepātikapadaṃ,",
  "tika-s0105t:144_23": "tesaṃ vādo atthikavādo,",
  "tika-s0105t:144_24": "taṃ atthikavādaṃ.",
  "tika-s0105t:145_0": "Tatthāti tesu yathāvuttesu tīsu micchāvādīsu.",
  "tika-s0105t:145_1": "Kammaṃ paṭibāhati akiriyavādibhāvato.",
  "tika-s0105t:145_2": "Vipākaṃ paṭibāhati sabbena sabbaṃ āyatiṃ upapattiyā paṭikkhipanato.",
  "tika-s0105t:145_3": "Vipākanti ca ānisaṃsanissandasadisaphalavasena tividhampi vipākaṃ.",
  "tika-s0105t:145_4": "Ubhayaṃ paṭibāhati sabbaso hetupaṭisedhaneneva phalassāpi paṭisedhitattā.",
  "tika-s0105t:145_5": "Ubhayanti ca kammaṃ vipākampi.",
  "tika-s0105t:145_6": "So hi “ahetū appaccayā sattā saṃkilissanti,",
  "tika-s0105t:145_7": "visujjhanti cā”ti vadanto kammassa viya vipākassāpi saṃkilesavisuddhīnaṃ paccayattābhāvajotanato tadubhayaṃ paṭibāhati nāma.",
  "tika-s0105t:145_8": "Vipāko paṭibāhito hoti asati kammasmiṃ vipākābhāvato.",
  "tika-s0105t:145_9": "Kammaṃ paṭibāhitaṃ hoti asati vipāke kammassa niratthakatāpattito.",
  "tika-s0105t:145_10": "Itīti vuttatthanidassanaṃ.",
  "tika-s0105t:145_11": "Atthatoti sarūpato,",
  "tika-s0105t:145_12": "visuṃ visuṃ taṃtaṃdiṭṭhidīpakabhāvena pāḷiyaṃ āgatāpi tadubhayapaṭibāhakāvāti attho.",
  "tika-s0105t:145_13": "Paccekaṃ tividhadiṭṭhikā eva te ubhayapaṭibāhakattā.",
  "tika-s0105t:145_14": "“Ubhayappaṭibāhakā”ti hi hetuvacanaṃ hetugabbhattā tassa visesanassa.",
  "tika-s0105t:145_15": "Ahetukavādā cevātiādi paṭiññāvacanaṃ tapphalabhāvena nicchitattā.",
  "tika-s0105t:145_16": "Tasmā vipākapaṭibāhakattā natthikavādā,",
  "tika-s0105t:145_17": "kammapaṭibāhakattā akiriyavādā,",
  "tika-s0105t:145_18": "tadubhayapaṭibāhakattā ahetukavādāti yathālābhaṃ hetuphalatāsambandho veditabbo.",
  "tika-s0105t:145_19": "Yo hi vipākapaṭibāhanena natthikadiṭṭhiko ucchedavādī,",
  "tika-s0105t:145_20": "so atthato kammapaṭibāhanena akiriyadiṭṭhiko,",
  "tika-s0105t:145_21": "ubhayapaṭibāhanena ahetukadiṭṭhiko ca hoti.",
  "tika-s0105t:145_22": "Sesadvayepi eseva nayo.",
  "tika-s0105t:146_0": "“Ye vā panā”tiādinā tesamanudiṭṭhikānaṃ niyāmokkantivinicchayo vutto.",
  "tika-s0105t:146_1": "Tattha tesanti pūraṇādīnaṃ.",
  "tika-s0105t:146_2": "Sajjhāyantīti taṃ diṭṭhidīpakaṃ ganthaṃ yathā tathā tehi kataṃ uggahetvā paṭhanti.",
  "tika-s0105t:146_3": "Vīmaṃsantīti tassa atthaṃ vicārenti.",
  "tika-s0105t:146_4": "“Tesa”ntiādi vīmaṃsanākāradassanaṃ.",
  "tika-s0105t:146_5": "“Karoto…pe…",
  "tika-s0105t:146_6": "ucchijjatī”ti evaṃ vīmaṃsantānaṃ tesanti sambandho.",
  "tika-s0105t:146_7": "Tasmiṃ ārammaṇeti yathāparikappite kammaphalābhāvādike “karoto na karīyati pāpa”ntiādi nayappavattāya micchādassanasaṅkhātāya laddhiyā ārammaṇe.",
  "tika-s0105t:146_8": "Micchāsati santiṭṭhatīti micchāsatisaṅkhātā laddhisahagatā taṇhā santiṭṭhati.",
  "tika-s0105t:146_9": "“Karoto na karīyati pāpa”ntiādivasena hi anussavūpaladdhe atthe tadākāraparivitakkanehi saviggahe viya",
  "tika-s0105t:146_10": "sarūpato cittassa paccupaṭṭhite cirakālaparicayena “evameta”nti nijjhānakkhamabhāvūpagamane,",
  "tika-s0105t:146_11": "nijjhānakkhantiyā ca tathā tathā gahite punappunaṃ tatheva āsevantassa bahulīkarontassa micchāvitakkena",
  "tika-s0105t:146_12": "samānīyamānā micchāvāyāmupatthambhitā ataṃsabhāvampi “taṃsabhāva”nti gaṇhantī micchāladdhisahagatā taṇhā",
  "tika-s0105t:146_13": "musā vitathaṃ saraṇato pavattanato micchāsatīti vuccati.",
  "tika-s0105t:146_14": "Caturaṅguttaraṭīkāyampi cesa attho vuttoyeva.",
  "tika-s0105t:146_15": "Micchāsaṅkappādayo viya hi micchāsati nāma pāṭiyekko koci dhammo natthi,",
  "tika-s0105t:146_16": "taṇhāsīsena gahitānaṃ catunnampi akusalakkhandhānametaṃ adhivacananti majjhimāgamaṭṭhakathāyampi sallekhasuttavaṇṇanāyaṃ vuttaṃ.",
  "tika-s0105t:147_0": "Cittaṃ ekaggaṃ hotīti yathāsakaṃ vitakkādipaccayalābhena tasmiṃ ārammaṇe avaṭṭhitatāya anekaggataṃ pahāya ekaggaṃ appitaṃ viya hoti,",
  "tika-s0105t:147_1": "cittasīsena cettha micchāsamādhi eva vutto.",
  "tika-s0105t:147_2": "So hi paccayavisesehi laddhabhāvanābalo īdise ṭhāne samādhānapatirūpakakiccakaroyeva hoti vālavijjhanādīsu viyāti daṭṭhabbaṃ.",
  "tika-s0105t:147_3": "Javanāni javantīti anekakkhattuṃ tenākārena pubbabhāgiyesu javanavāresu pavattesu sanniṭṭhānabhūte sabbapacchime javanavāre satta javanāni javanti.",
  "tika-s0105t:147_4": "“Paṭhamajavane satekicchā honti,",
  "tika-s0105t:147_5": "tathā dutiyādīsū”ti idaṃ dhammasabhāvadassanameva,",
  "tika-s0105t:147_6": "na pana tasmiṃ khaṇe tesaṃ tikicchā kenaci sakkā kātunti dassanaṃ tesveva ṭhatvā sattamajavanassa avassamuppajjamānassa nivattituṃ asakkuṇeyyattā,",
  "tika-s0105t:147_7": "evaṃ lahuparivatte ca cittavāre ovādānusāsana vasena tikicchāya asambhavato.",
  "tika-s0105t:147_8": "Tenāha “buddhānampi atekicchā anivattino”ti.",
  "tika-s0105t:147_9": "Ariṭṭhakaṇṭakasadisāti ariṭṭhabhikkhukaṇṭakasāmaṇerasadisā,",
  "tika-s0105t:147_10": "te viya atekicchā anivattino micchādiṭṭhigatikāyeva jātāti vuttaṃ hoti.",
  "tika-s0105t:148_0": "Tatthāti tesu tīsu micchādassanesu.",
  "tika-s0105t:148_1": "Koci ekaṃ dassanaṃ okkamatīti yassa ekasmiṃyeva abhiniveso,",
  "tika-s0105t:148_2": "āsevanā ca pavattā,",
  "tika-s0105t:148_3": "so ekameva dassanaṃ okkamati. Koci dve,",
  "tika-s0105t:148_4": "koci tīṇipīti yassa dvīsu,",
  "tika-s0105t:148_5": "tīsupi vā abhiniveso,",
  "tika-s0105t:148_6": "āsevanā ca pavattā, so dve,",
  "tika-s0105t:148_7": "tīṇipi okkamati,",
  "tika-s0105t:148_8": "etena pana vacanena yā pubbe “iti sabbepete atthato ubhayappaṭibāhakā”tiādinā ubhayappaṭibāhakatāmukhena dīpitā atthato siddhā sabbadiṭṭhikatā,",
  "tika-s0105t:148_9": "sā pubbabhāgiyā.",
  "tika-s0105t:148_10": "Yā pana micchattaniyāmokkantibhūtā,",
  "tika-s0105t:148_11": "sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ ekajjhaṃ anuppattiyā aññamaññaṃ abbokiṇṇā evāti dasseti.",
  "tika-s0105t:148_12": "“Ekasmiṃ okkantepī”tiādinā tissannampi diṭṭhīnaṃ samānasāmatthiyataṃ,",
  "tika-s0105t:148_13": "samānaphalatañca vibhāveti.",
  "tika-s0105t:148_14": "Saggāvaraṇādinā hetā samānasāmatthiyā ceva samānaphalā ca,",
  "tika-s0105t:148_15": "tasmā tissopi cetā ekassa uppannāpi abbokiṇṇā eva,",
  "tika-s0105t:148_16": "ekāya vipāke dinne itarā tassā anubalappadāyikāyoti daṭṭhabbaṃ.",
  "tika-s0105t:148_17": "“Patto saggamaggāvaraṇañcevā”tiādiṃ vatvā “abhabbo”tiādinā tadevatthaṃ āvikaroti.",
  "tika-s0105t:148_18": "Mokkhamaggāvaraṇanti nibbānapathabhūtassa ariyamaggassa nivāraṇaṃ.",
  "tika-s0105t:148_19": "Pagevāti paṭikkhepatthe nipāto,",
  "tika-s0105t:148_20": "mokkhasaṅkhātaṃ pana nibbānaṃ gantuṃ kā nāma kathāti attho.",
  "tika-s0105t:148_21": "Apica pagevāti pā eva,",
  "tika-s0105t:148_22": "paṭhamatarameva mokkhaṃ gantumabhabbo,",
  "tika-s0105t:148_23": "mokkhagamanatopi dūrataramevāti vuttaṃ hoti.",
  "tika-s0105t:148_24": "Evamaññatthāpi yathārahaṃ.",
  "tika-s0105t:149_0": "“Vaṭṭakhāṇu nāmesa satto”ti idaṃ vacanaṃ neyyatthameva,",
  "tika-s0105t:149_1": "na nītatthaṃ.",
  "tika-s0105t:149_2": "Tathā hi vuttaṃ papañcasūdaniyaṃ nāma majjhimāgamaṭṭhakathāyaṃ “kiṃ panesa ekasmiṃyeva attabhāve niyato hoti,",
  "tika-s0105t:149_3": "udāhu aññasmimpīti?",
  "tika-s0105t:149_4": "Ekasmiṃyeva niyato,",
  "tika-s0105t:149_5": "āsevanavasena pana bhavantarepi taṃ taṃ diṭṭhiṃ rocetiyevā”ti.",
  "tika-s0105t:149_6": "Akusalañhi nāmetaṃ abalaṃ dubbalaṃ,",
  "tika-s0105t:149_7": "na kusalaṃ viya sabalaṃ mahābalaṃ,",
  "tika-s0105t:149_8": "tasmā “ekasmiṃyeva attabhāve niyato”ti tattha vuttaṃ.",
  "tika-s0105t:149_9": "Aññathā sammattaniyāmo viya micchattaniyāmopi accantiko siyā,",
  "tika-s0105t:149_10": "na ca accantiko.",
  "tika-s0105t:149_11": "Yadevaṃ vaṭṭakhāṇujotanā kathaṃ yujjeyyāti āha “āsevanavasenā”tiādi,",
  "tika-s0105t:149_12": "tasmā yathā sattaṅguttarapāḷiyaṃ “sakiṃ nimuggopi nimuggo eva bālo”ti [a. ni.",
  "tika-s0105t:149_13": "7.15 (atthato samānaṃ)] vuttaṃ,",
  "tika-s0105t:149_14": "evaṃ vaṭṭakhāṇujotanāpi vuttā.",
  "tika-s0105t:149_15": "Yādise hi paccaye paṭicca ayaṃ taṃ taṃ dassanaṃ okkanto,",
  "tika-s0105t:149_16": "puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṃ.",
  "tika-s0105t:149_17": "Tasmā tattha,",
  "tika-s0105t:149_18": "idha ca aṭṭhakathāyaṃ “evarūpassa hi yebhuyyena bhavato vuṭṭhānaṃ nāma natthī”ti yebhuyyaggahaṇaṃ kataṃ,",
  "tika-s0105t:149_19": "iti āsevanavasena bhavantarepi taṃtaṃdiṭṭhiyā rocanato yebhuyyenassa bhavato vuṭṭhānaṃ natthīti katvā vaṭṭakhāṇuko nāmesa jāto,",
  "tika-s0105t:149_20": "na pana micchattaniyāmassa accantikatāyāti nīharitvā ñātabbatthatāya neyyatthamidaṃ,",
  "tika-s0105t:149_21": "na nītatthanti veditabbaṃ.",
  "tika-s0105t:149_22": "Yaṃ sandhāya abhidhammepi “arahā,",
  "tika-s0105t:149_23": "ye ca puthujjanā maggaṃ na paṭilabhissanti,",
  "tika-s0105t:149_24": "te rūpakkhandhañca na parijānanti,",
  "tika-s0105t:149_25": "vedanākkhandhañca na parijānissantī”tiādi vuttaṃ.",
  "tika-s0105t:149_26": "Pathavigopakoti yathāvuttakāraṇena pathavipālako.",
  "tika-s0105t:149_27": "Tadatthaṃ samatthetuṃ “yebhuyyenā”tiādi vuttaṃ.",
  "tika-s0105t:150_0": "Evaṃ micchādiṭṭhiyā paramasāvajjānusārena sotūnaṃ satimuppādento “tasmā”tiādimāha.",
  "tika-s0105t:150_1": "Tattha tasmāti yasmā evaṃ saṃsārakhāṇubhāvassāpi paccayo apaṇṇakajāto,",
  "tika-s0105t:150_2": "tasmā parivajjeyyāti sambandho.",
  "tika-s0105t:150_3": "Akalyāṇajananti kalyāṇadhammavirahitajanaṃ asādhujanaṃ.",
  "tika-s0105t:150_4": "Āsīvisanti āsumāgatahalāhalaṃ.",
  "tika-s0105t:150_5": "Bhūtikāmoti diṭṭhadhammikasamparāyikaparamatthānaṃ vasena attano guṇehi vuḍḍhikāmo.",
  "tika-s0105t:150_6": "Vicakkhaṇoti paññācakkhunā vividhatthassa passako,",
  "tika-s0105t:150_7": "dhīroti attho.",
  "tika-s0105t:151_0": "Pakudhakaccāyanavādavaṇṇanā",
  "tika-s0105t:152_0": "174.",
  "tika-s0105t:152_1": "“Akaṭā”ti ettha ta-",
  "tika-s0105t:152_2": "kārassa ṭa-",
  "tika-s0105t:152_3": "kārādesoti āha “akatā”ti, samena,",
  "tika-s0105t:152_4": "visamena vā kenacipi hetunā akatā,",
  "tika-s0105t:152_5": "na vihitāti attho.",
  "tika-s0105t:152_6": "Tathā akaṭavidhāti etthāpi.",
  "tika-s0105t:152_7": "Natthi katavidho karaṇavidhi etesanti akaṭavidhā.",
  "tika-s0105t:152_8": "Padadvayenāpi loke kenaci hetupaccayena nesaṃ anibbattabhāvaṃ dasseti.",
  "tika-s0105t:152_9": "Tenāha “evaṃ karohī”tiādi.",
  "tika-s0105t:152_10": "Iddhiyāpi na nimmitāti kassaci iddhimato cetovasippattassa puggalassa, devassa,",
  "tika-s0105t:152_11": "issarādino ca iddhiyāpi na nimmitā.",
  "tika-s0105t:152_12": "Animmāpitāti kassaci animmāpitā.",
  "tika-s0105t:152_13": "Kāmaṃ saddato yuttaṃ,",
  "tika-s0105t:152_14": "atthato ca purimena samānaṃ,",
  "tika-s0105t:152_15": "tathāpi pāḷiyamaṭṭhakathāyañca anāgatameva agahetabbabhāve kāraṇanti dasseti “taṃ neva pāḷiya”ntiādinā.",
  "tika-s0105t:153_0": "Brahmajālasuttasaṃvaṇṇanāyaṃ vuttatthameva.",
  "tika-s0105t:153_1": "Idamettha yojanāmattaṃ –",
  "tika-s0105t:153_2": "vañjhāti hi vañjhapasuvañjhatālādayo viya aphalā kassaci ajanakā,",
  "tika-s0105t:153_3": "tena pathavikāyādīnaṃ rūpādijanakabhāvaṃ paṭikkhipati.",
  "tika-s0105t:153_4": "Rūpasaddādayo hi pathavikāyādīhi appaṭibaddhavuttikāti tassa laddhi.",
  "tika-s0105t:153_5": "Pabbatassa kūṭamiva ṭhitāti kūṭaṭṭhā,",
  "tika-s0105t:153_6": "yathā pabbatakūṭaṃ kenaci anibbattitaṃ kassaci ca anibbattakaṃ,",
  "tika-s0105t:153_7": "evametepi sattakāyāti adhippāyo.",
  "tika-s0105t:153_8": "Yamidaṃ “bījato aṅkurādi jāyatī”ti vuccati,",
  "tika-s0105t:153_9": "taṃ vijjamānameva tato nikkhamati,",
  "tika-s0105t:153_10": "na avijjamānaṃ,",
  "tika-s0105t:153_11": "itarathā aññatopi aññassa upaladdhi siyā,",
  "tika-s0105t:153_12": "evametepi sattakāyā,",
  "tika-s0105t:153_13": "tasmā esikaṭṭhāyiṭṭhitāti.",
  "tika-s0105t:153_14": "Ṭhitattāti nibbikārabhāvena suppatiṭṭhitattā.",
  "tika-s0105t:153_15": "Na calantīti na vikāramāpajjanti.",
  "tika-s0105t:153_16": "Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā,",
  "tika-s0105t:153_17": "aniñjanañca attano pakatiyā avaṭṭhānameva.",
  "tika-s0105t:153_18": "Tenāha “na vipariṇamantī”ti.",
  "tika-s0105t:153_19": "Pakatinti sabhāvaṃ.",
  "tika-s0105t:153_20": "Avipariṇāmadhammattā eva na aññamaññaṃ upahananti.",
  "tika-s0105t:153_21": "Sati hi vikāramāpādetabbabhāve upaghātakatā siyā,",
  "tika-s0105t:153_22": "tathā anuggahetabbabhāve sati anuggāhakatāpīti tadabhāvaṃ dassetuṃ pāḷiyaṃ “nāla”ntiādi vuttaṃ.",
  "tika-s0105t:153_23": "Pathavīyeva kāyekadesattā pathavikāyo yathā “samuddo diṭṭho”ti,",
  "tika-s0105t:153_24": "pathavisamūho vā kāyasaddassa samūhavācakattā yathā “hatthikāyo”ti.",
  "tika-s0105t:153_25": "Jīvasattamānaṃ kāyānaṃ niccatāya nibbikārabhāvato na hantabbatā,",
  "tika-s0105t:153_26": "na ghātetabbatā ca,",
  "tika-s0105t:153_27": "tasmā neva koci hantā,",
  "tika-s0105t:153_28": "ghātetā vā atthīti dassetuṃ pāḷiyaṃ “sattannaṃ tveva kāyāna”ntiādi vuttaṃ.",
  "tika-s0105t:153_29": "Yadi koci hantā natthi,",
  "tika-s0105t:153_30": "kathaṃ tesaṃ satthappahāroti tattha codanāyāha “yathā”tiādi.",
  "tika-s0105t:153_31": "Tattha sattannaṃ tvevāti sattannameva.",
  "tika-s0105t:153_32": "Itisaddo hettha nipātamattaṃ.",
  "tika-s0105t:153_33": "Pahatanti paharitaṃ.",
  "tika-s0105t:153_34": "Ekatodhārādikaṃ satthaṃ.",
  "tika-s0105t:153_35": "Antareneva pavisati, na tesu.",
  "tika-s0105t:153_36": "Idaṃ vuttaṃ hoti –",
  "tika-s0105t:153_37": "kevalaṃ “ahaṃ imaṃ jīvitā voropemī”ti tesaṃ tathā saññāmattameva,",
  "tika-s0105t:153_38": "hananaghātanādi pana paramatthato nattheva kāyānaṃ avikopanīyabhāvatoti.",
  "tika-s0105t:154_0": "Nigaṇṭhanāṭaputtavādavaṇṇanā",
  "tika-s0105t:155_0": "177.",
  "tika-s0105t:155_1": "Cattāro yāmā bhāgā catuyāmaṃ,",
  "tika-s0105t:155_2": "catuyāmaṃ eva cātuyāmaṃ.",
  "tika-s0105t:155_3": "Bhāgattho hi idha yāma-",
  "tika-s0105t:155_4": "saddo yathā “rattiyā paṭhamo yāmo”ti.",
  "tika-s0105t:155_5": "So panettha bhāgo saṃvaralakkhitoti āha “catukoṭṭhāsena saṃvarena saṃvuto”ti,",
  "tika-s0105t:155_6": "saṃyamattho vā yāmasaddo yamanaṃ saññamanaṃ yāmoti katvā.",
  "tika-s0105t:155_7": "“Yatatto”tiādīsu viya hi anupasaggopi saupasaggo viya saññamatthavācako,",
  "tika-s0105t:155_8": "so pana catūhi ākārehīti āha “catukoṭṭhāsena saṃvarenā”ti.",
  "tika-s0105t:155_9": "Ākāro koṭṭhāsoti hi atthato ekaṃ.",
  "tika-s0105t:155_10": "Vārito sabbavāri yassāyaṃ sabbavārivārito yathā “agyāhito”ti.",
  "tika-s0105t:155_11": "Tenāha “vāritasabbaudako”ti.",
  "tika-s0105t:155_12": "Vārisaddena cettha vāriparibhogo vutto yathā “rattūparato”ti.",
  "tika-s0105t:155_13": "Paṭikkhitto sabbasītodako tapparibhogo yassāti tathā.",
  "tika-s0105t:155_14": "Tanti sītodakaṃ.",
  "tika-s0105t:155_15": "Sabbavāriyuttoti saṃvaralakkhaṇamattaṃ kathitaṃ.",
  "tika-s0105t:155_16": "Sabbavāridhutoti pāpanijjaralakkhaṇaṃ.",
  "tika-s0105t:155_17": "Sabbavāriphuṭoti kammakkhayalakkhaṇanti imamatthaṃ dassento “sabbenā”tiādimāha,",
  "tika-s0105t:155_18": "sabbena pāpavāraṇena yuttoti hi sabbappakārena saṃvaralakkhaṇena pāpavāraṇena samannāgato.",
  "tika-s0105t:155_19": "Dhutapāpoti sabbena nijjaralakkhaṇena pāpavāraṇena vidhutapāpo.",
  "tika-s0105t:155_20": "Phuṭṭhoti aṭṭhannampi kammānaṃ khepanena mokkhappattiyā kammakkhayalakkhaṇena sabbena pāpavāraṇena phuṭṭho,",
  "tika-s0105t:155_21": "taṃ patvā ṭhitoti attho.",
  "tika-s0105t:155_22": "“Dveyeva gatiyo bhavanti,",
  "tika-s0105t:155_23": "anaññā”tiādīsu viya gamusaddo niṭṭhānatthoti vuttaṃ “koṭippattacitto”ti,",
  "tika-s0105t:155_24": "mokkhādhigamena uttamamariyādappattacittoti attho.",
  "tika-s0105t:155_25": "Kāyādīsu indriyesu saṃyametabbassa abhāvato saṃyatacitto.",
  "tika-s0105t:155_26": "Atīte hettha ta- saddo.",
  "tika-s0105t:155_27": "Saṃyametabbassa avasesassa abhāvato suppatiṭṭhitacitto.",
  "tika-s0105t:155_28": "Kiñci sāsanānulomanti pāpavāraṇaṃ sandhāya vuttaṃ.",
  "tika-s0105t:155_29": "Asuddhaladdhitāyāti “atthi jīvo,",
  "tika-s0105t:155_30": "so ca siyā nicco,",
  "tika-s0105t:155_31": "siyā anicco”ti.",
  "tika-s0105t:155_32": "Evamādimalīnaladdhitāya.",
  "tika-s0105t:155_33": "Sabbāti kammapakativibhāgādivisayāpi sabbā nijjhānakkhantiyo.",
  "tika-s0105t:155_34": "Diṭṭhiyevāti micchādiṭṭhiyo eva jātā.",
  "tika-s0105t:156_0": "Sañcayabelaṭṭhaputtavādavaṇṇanā",
  "tika-s0105t:157_0": "179- 181.",
  "tika-s0105t:157_1": "Amarāvikkhepe vuttanayo evāti brahmajāle amarāvikkhepavādavaṇṇanāyaṃ vuttanayo eva. Kasmā?",
  "tika-s0105t:157_2": "Vikkhepabyākaraṇabhāvato,",
  "tika-s0105t:157_3": "tatheva ca tattha vikkhepavādassa āgatattā.",
  "tika-s0105t:158_0": "Paṭhamasandiṭṭhikasāmaññaphalavaṇṇanā",
  "tika-s0105t:159_0": "182.",
  "tika-s0105t:159_1": "Pīḷetvāti telayantena uppīḷetvā,",
  "tika-s0105t:159_2": "iminā rañño ābhogamāha.",
  "tika-s0105t:159_3": "Vadato hi ābhogavasena sabbattha atthanicchayo.",
  "tika-s0105t:159_4": "Aṭṭhakathācariyā ca tadābhogaññū,",
  "tika-s0105t:159_5": "paramparābhatatthassāvirodhino ca,",
  "tika-s0105t:159_6": "tasmā sabbattha yathā tathā vacanokāsaladdhabhāvamattena attho na vutto,",
  "tika-s0105t:159_7": "atha kho tesaṃ vattumicchitavasenāti gahetabbaṃ,",
  "tika-s0105t:159_8": "evañca katvā tattha tattha atthuddhārādivasena atthavivecanā katāti.",
  "tika-s0105t:160_0": "183.",
  "tika-s0105t:160_1": "Yathā te rucceyyāti idāni mayā pucchiyamāno attho yathā tava citte rucceyya,",
  "tika-s0105t:160_2": "tayā citte ruccethāti attho.",
  "tika-s0105t:160_3": "Kammatthe hetaṃ kiriyāpadaṃ.",
  "tika-s0105t:160_4": "Mayā vā dāni pucchiyamānamatthaṃ tava sampadānabhūtassa roceyyātipi vaṭṭati.",
  "tika-s0105t:160_5": "Gharadāsiyā kucchismiṃ jāto antojāto.",
  "tika-s0105t:160_6": "Dhanena kīto dhanakkīto.",
  "tika-s0105t:160_7": "Bandhaggāhagahito karamarānīto.",
  "tika-s0105t:160_8": "Sāmameva yena kenaci hetunā dāsabhāvamupagato sāmaṃdāsabyopagato.",
  "tika-s0105t:160_9": "Sāmanti hi sayameva.",
  "tika-s0105t:160_10": "Dāsabyanti dāsabhāvaṃ.",
  "tika-s0105t:160_11": "Koci dāsopi samāno alaso kammaṃ akaronto “kammakāro”ti na vuccati,",
  "tika-s0105t:160_12": "so pana na tathābhūtoti visesanametanti āha “analaso”tiādi.",
  "tika-s0105t:160_13": "Dūratoti dūradesato āgataṃ.",
  "tika-s0105t:160_14": "Paṭhamamevāti attano āsannataraṭṭhānupasaṅkamanato pageva puretarameva.",
  "tika-s0105t:160_15": "Uṭṭhahatīti gāravavasena uṭṭhahitvā tiṭṭhati,",
  "tika-s0105t:160_16": "paccuṭṭhātīti vā attho.",
  "tika-s0105t:160_17": "Pacchāti sāmikassa nipajjāya pacchā.",
  "tika-s0105t:160_18": "Sayanato avuṭṭhiteti rattiyā vibhāyanavelāya seyyato avuṭṭhite.",
  "tika-s0105t:160_19": "Paccūsakālatoti atītarattiyā paccūsakālato.",
  "tika-s0105t:160_20": "Yāva sāmino rattiṃ niddokkamananti aparāya bhāviniyā rattiyā padosavelāyaṃ yāva niddokkamanaṃ.",
  "tika-s0105t:160_21": "Yā atītarattiyā paccūsavelā,",
  "tika-s0105t:160_22": "bhāviniyā ca padosavelā,",
  "tika-s0105t:160_23": "etthantare sabbakiccaṃ katvā pacchā nipatatīti vuttaṃ hoti.",
  "tika-s0105t:160_24": "Kiṃ kāramevāti kiṃ karaṇīyameva kinti pucchāya kātabbato,",
  "tika-s0105t:160_25": "pucchitvā kātabbaveyyāvaccanti attho.",
  "tika-s0105t:160_26": "Paṭissaveneva samīpacāritā vuttāti āha “paṭisuṇanto vicaratī”ti.",
  "tika-s0105t:160_27": "Paṭikuddhaṃ mukhaṃ oloketuṃ na visahatītipi dasseti “tuṭṭhapahaṭṭha”nti iminā.",
  "tika-s0105t:161_0": "Devo viyāti ādhipaccaparivārādisamannāgato padhānadevo viya,",
  "tika-s0105t:161_1": "tena maññe-",
  "tika-s0105t:161_2": "saddo idha upamatthoti ñāpeti yathā “akkhāhataṃ maññe aṭṭhāsi rañño mahāsudassanassa antepuraṃ upasobhayamāna”nti.",
  "tika-s0105t:161_3": "So vatassāhanti ettha so vata assaṃ ahanti padacchedo,",
  "tika-s0105t:161_4": "so rājā viya ahampi bhaveyyaṃ.",
  "tika-s0105t:161_5": "Kenāti ce?",
  "tika-s0105t:161_6": "Yadi puññāni kareyyaṃ,",
  "tika-s0105t:161_7": "tenāti atthoti āha “so vata aha”ntiādi.",
  "tika-s0105t:161_8": "Vatasaddo upamāyaṃ.",
  "tika-s0105t:161_9": "Tenāha “evarūpo”ti.",
  "tika-s0105t:161_10": "Puññānīti uḷārataraṃ puññaṃ sandhāya vuttaṃ aññadā katapuññato uḷārāya pabbajjāya adhippetattā.",
  "tika-s0105t:161_11": "“So vatassāya”ntipi pāṭhe so rājā viya ayaṃ ahampi assaṃ. Kathaṃ?",
  "tika-s0105t:161_12": "“Yadi puññāni kareyya”nti atthasambhavato “ayamevattho”ti vuttaṃ.",
  "tika-s0105t:161_13": "Assanti hi uttamapurisayoge ahaṃ-",
  "tika-s0105t:161_14": "saddo appayuttopi ayaṃ-",
  "tika-s0105t:161_15": "saddena parāmasanato payutto viya hoti.",
  "tika-s0105t:161_16": "So ahaṃ evarūpo assaṃ vata,",
  "tika-s0105t:161_17": "yadi puññāni kareyyanti paṭhamapāṭhassa atthamicchanti keci.",
  "tika-s0105t:161_18": "Evaṃ sati dutiyapāṭhe “ayamevattho”ti avattabbo siyā tattha ayaṃ-",
  "tika-s0105t:161_19": "saddena ahaṃ-",
  "tika-s0105t:161_20": "saddassa parāmasanato,",
  "tika-s0105t:161_21": "“so”ti ca parāmasitabbassa aññassa sambhavato.",
  "tika-s0105t:161_22": "Yanti dānaṃ.",
  "tika-s0105t:161_23": "Satabhāgampīti satabhūtaṃ bhāgampi,",
  "tika-s0105t:161_24": "raññā dinnadānaṃ satadhā katvā tattha ekabhāgampīti vuttaṃ hoti.",
  "tika-s0105t:161_25": "Yāvajīvaṃ na sakkhissāmi dātunti yāvajīvaṃ dānatthāya ussāhaṃ karontopi satabhāgamattampi dātuṃ na sakkhissāmi,",
  "tika-s0105t:161_26": "tasmā pabbajissāmīti pabbajjāyaṃ ussāhaṃ katvāti attho.",
  "tika-s0105t:161_27": "“Yaṃnūnā”ti nipāto parivitakkanattheti vuttaṃ “evaṃ cintanabhāva”nti.",
  "tika-s0105t:162_0": "Kāyena pihitoti kāyena saṃvaritabbassa kāyadvārena pavattanakassa pāpadhammassa saṃvaraṇavasena pidahito.",
  "tika-s0105t:162_1": "Ussukkavacanavasena panattho vihareyya-",
  "tika-s0105t:162_2": "padena sambajjhitabbattāti āha “akusalapavesanadvāraṃ thaketvā”ti.",
  "tika-s0105t:162_3": "Hutvāti hi seso.",
  "tika-s0105t:162_4": "Akusalapavesanadvāranti ca kāyakammabhūtānamakusalānaṃ pavesanabhūtaṃ kāyaviññattisaṅkhātaṃ dvāraṃ.",
  "tika-s0105t:162_5": "Sesapadadvayepīti “vācāya saṃvuto,",
  "tika-s0105t:162_6": "manasā saṃvuto”ti padadvayepi.",
  "tika-s0105t:162_7": "Ghāsacchādanena paramatāyāti ghāsacchādanapariyesane sallekhavasena paramatāya,",
  "tika-s0105t:162_8": "ukkaṭṭhabhāve vā saṇṭhito ghāsacchādanamattameva paramaṃ pamāṇaṃ koṭi etassa,",
  "tika-s0105t:162_9": "na tato paraṃ kiñci āmisajātaṃ pariyesati,",
  "tika-s0105t:162_10": "paccāsisati cāti ghāsacchādanaparamo,",
  "tika-s0105t:162_11": "tassa bhāvo ghāsacchādanaparamatātipi aṭṭhakathāmuttako nayo.",
  "tika-s0105t:162_12": "Ghasitabbo asitabboti ghāso, āhāro,",
  "tika-s0105t:162_13": "ābhuso chādeti paridahati etenāti acchādanaṃ,",
  "tika-s0105t:162_14": "nivāsanaṃ,",
  "tika-s0105t:162_15": "apica ghasanaṃ ghāso,",
  "tika-s0105t:162_16": "ābhuso chādīyate acchādanantipi yujjati.",
  "tika-s0105t:162_17": "Etadatthampīti ghāsacchādanatthāyāpi.",
  "tika-s0105t:162_18": "Anesananti ekavīsatividhampi ananurūpamesanaṃ.",
  "tika-s0105t:163_0": "Vivekaṭṭhakāyānanti gaṇasaṅgaṇikato pavivitte ṭhitakāyānaṃ,",
  "tika-s0105t:163_1": "sambandhībhūtānaṃ kāyavivekoti sambandho.",
  "tika-s0105t:163_2": "Nekkhammābhiratānanti jhānābhiratānaṃ.",
  "tika-s0105t:163_3": "Paramavodānappattānanti tāya eva jhānābhiratiyā paramaṃ uttamaṃ vodānaṃ cittavisuddhiṃ pattānaṃ.",
  "tika-s0105t:163_4": "Nirupadhīnanti kilesūpadhiabhisaṅkhārūpadhīhi accantavigatānaṃ.",
  "tika-s0105t:163_5": "Visaṅkhāraṃ vuccati nibbānaṃ,",
  "tika-s0105t:163_6": "tadadhigamanetā visaṅkhāragatā, arahanto, tesaṃ.",
  "tika-s0105t:163_7": "“Evaṃ vutte”ti iminā mahāniddese āgatabhāvaṃ dasseti.",
  "tika-s0105t:163_8": "Ettha ca paṭhamo viveko itarehi dvīhi vivekehi sahāpi vattabbo itaresu siddhesu tassāpi sijjhanato,",
  "tika-s0105t:163_9": "vinā ca tasmiṃ siddhepi itare samasijjhanato.",
  "tika-s0105t:163_10": "Tathā dutiyopi.",
  "tika-s0105t:163_11": "Tatiyo pana itarehi saheva vattabbo.",
  "tika-s0105t:163_12": "Na vinā itaresu siddhesuyeva tassa sijjhanatoti daṭṭhabbaṃ.",
  "tika-s0105t:163_13": "“Gaṇasaṅgaṇikaṃ pahāyā”tiādi tadadhippāyavibhāvanaṃ.",
  "tika-s0105t:163_14": "Tattha gaṇe janasamāgame sannipatanaṃ gaṇasaṅgaṇikā,",
  "tika-s0105t:163_15": "taṃ pahāya.",
  "tika-s0105t:163_16": "Kāyena eko viharati vicarati puggalavasena asahāyattā.",
  "tika-s0105t:163_17": "Citte kilesānaṃ sannipatanaṃ cittakilesasaṅgaṇikā,",
  "tika-s0105t:163_18": "taṃ pahāya.",
  "tika-s0105t:163_19": "Eko viharati kilesavasena asahāyattā.",
  "tika-s0105t:163_20": "Maggassa ekacittakkhaṇikattā,",
  "tika-s0105t:163_21": "gotrabhuādīnañca ārammaṇakaraṇamattattā na tesaṃ vasena sātisayā nibbutisukhasamphusanā,",
  "tika-s0105t:163_22": "phalasamāpattinirodhasamāpattivasena pana sātisayāti āha “phalasamāpattiṃ vā nirodhasamāpattiṃ vā”ti.",
  "tika-s0105t:163_23": "Phalapariyosāno hi nirodho.",
  "tika-s0105t:163_24": "Pavisitvāti samāpajjanavasena antokatvā.",
  "tika-s0105t:163_25": "Nibbānaṃ patvāti ettha ussukkavacanametaṃ ārammaṇakaraṇena,",
  "tika-s0105t:163_26": "cittacetasikānaṃ nirodhena ca nibbutipajjanassa adhippetattā.",
  "tika-s0105t:163_27": "Codanattheti jānāpetuṃ ussāhakaraṇatthe.",
  "tika-s0105t:164_0": "184.",
  "tika-s0105t:164_1": "Abhiharitvāti abhimukhabhāvena netvā.",
  "tika-s0105t:164_2": "Nanti tathā pabbajjāya viharantaṃ.",
  "tika-s0105t:164_3": "Abhihāroti nimantanavasena abhiharaṇaṃ.",
  "tika-s0105t:164_4": "“Cīvarādīhi payojanaṃ sādhessāmī”ti vacanasesena yojanā.",
  "tika-s0105t:164_5": "Tathā “yenattho,",
  "tika-s0105t:164_6": "taṃ vadeyyāthā”ti.",
  "tika-s0105t:164_7": "Cīvarādivekallanti cīvarādīnaṃ lūkhatāya vikalabhāvaṃ.",
  "tika-s0105t:164_8": "Tadubhayampīti tadeva abhihāradvayampi.",
  "tika-s0105t:164_9": "Sappāyanti sabbagelaññāpaharaṇavasena upakārāvahaṃ.",
  "tika-s0105t:164_10": "Bhāvino anatthassa ajananavasena paripālanaṃ rakkhāgutti.",
  "tika-s0105t:164_11": "Paccuppannassa pana anatthassa nisedhavasena paripālanaṃ āvaraṇagutti.",
  "tika-s0105t:164_12": "Kimatthiyaṃ “dhammika’nti visesananti āha “sā panesā”tiādi.",
  "tika-s0105t:164_13": "Vihārasīmāyāti upacārasīmāya,",
  "tika-s0105t:164_14": "lābhasīmāya vā.",
  "tika-s0105t:165_0": "185.",
  "tika-s0105t:165_1": "Kevalo yadi- evaṃ-",
  "tika-s0105t:165_2": "saddo pubbe vuttatthāpekkhakoti vuttaṃ “yadi tava dāso”tiādi.",
  "tika-s0105t:165_3": "Evaṃ santeti evaṃ labbhamāne sati.",
  "tika-s0105t:165_4": "Dutiyaṃ upādāya paṭhamabhāvo,",
  "tika-s0105t:165_5": "tasmā “paṭhama”nti bhaṇanto aññassāpi atthitaṃ dīpeti.",
  "tika-s0105t:165_6": "Tadeva ca kāraṇaṃ katvā rājāpi evamāhāti dassetuṃ “paṭhamanti bhaṇanto”tiādi vuttaṃ.",
  "tika-s0105t:165_7": "Tenevāti paṭhamasaddena aññassāpi atthitādīpaneneva.",
  "tika-s0105t:166_0": "Dutiyasandiṭṭhikasāmaññaphalavaṇṇanā",
  "tika-s0105t:167_0": "186.",
  "tika-s0105t:167_1": "Kasatīti vilekhati kasiṃ karoti.",
  "tika-s0105t:167_2": "Gahapatikoti ettha ka-",
  "tika-s0105t:167_3": "saddo appatthoti vuttaṃ “ekagehamatte jeṭṭhako”ti.",
  "tika-s0105t:167_4": "Idaṃ vuttaṃ hoti –",
  "tika-s0105t:167_5": "gahassa pati gahapati,",
  "tika-s0105t:167_6": "khuddako gahapati gahapatiko ekasmiññeva gehamatte jeṭṭhakattāti,",
  "tika-s0105t:167_7": "khuddakabhāvo panassa gehavasenevāti katvā “ekagehamatte”ti vuttaṃ.",
  "tika-s0105t:167_8": "Tena hi anekakulajeṭṭhakabhāvaṃ paṭikkhipati, gahaṃ,",
  "tika-s0105t:167_9": "gehanti ca atthato samānameva.",
  "tika-s0105t:167_10": "Karasaddo balimhīti vuttaṃ “balisaṅkhāta”nti.",
  "tika-s0105t:167_11": "Karotīti abhinipphādeti sampādeti.",
  "tika-s0105t:167_12": "Vaḍḍhetīti uparūpari uppādanena mahantaṃ sannicayaṃ karoti.",
  "tika-s0105t:168_0": "Kasmā tadubhayampi vuttanti āha “yathā hī”tiādi.",
  "tika-s0105t:168_1": "Appampi pahāya pabbajituṃ dukkaranti dassanañca pageva mahantanti viññāpanatthaṃ.",
  "tika-s0105t:168_2": "Esā hi kathikānaṃ pakati,",
  "tika-s0105t:168_3": "yadidaṃ yena kenaci pakārena atthantaraviññāpananti.",
  "tika-s0105t:168_4": "Appampi pahāya pabbajituṃ dukkarabhāvo pana majjhimanikāye majjhimapaṇṇāsake laṭukikopamasuttena dīpetabbo.",
  "tika-s0105t:168_5": "Vuttañhi tattha “seyyathāpi udāyi puriso daliddo assako anāḷhiyo,",
  "tika-s0105t:168_6": "tassa’ssa ekaṃ agārakaṃ oluggaviluggaṃ kākātidāyiṃ naparamarūpaṃ,",
  "tika-s0105t:168_7": "ekā khaṭopikā oluggaviluggā naparamarūpā”ti vitthāro.",
  "tika-s0105t:168_8": "Yadi appampi bhogaṃ pahāya pabbajituṃ dukkaraṃ,",
  "tika-s0105t:168_9": "kasmā dāsavārepi bhogaggahaṇaṃ na katanti āha “dāsavāre panā”tiādi.",
  "tika-s0105t:168_10": "Attanopi anissaroti attānampi sayamanissaro.",
  "tika-s0105t:168_11": "Yathā ca dāsassa bhogāpi abhogāyeva parāyattabhāvato,",
  "tika-s0105t:168_12": "evaṃ ñātayopīti dāsavāre ñātiparivaṭṭaggahaṇampi na katanti daṭṭhabbaṃ.",
  "tika-s0105t:168_13": "Parivaṭṭati paramparabhāvena samantato āvaṭṭatīti parivaṭṭo, ñātiyeva.",
  "tika-s0105t:168_14": "Tenāha “ñātiyeva ñātiparivaṭṭo”ti.",
  "tika-s0105t:169_0": "Paṇītatarasāmaññaphalavaṇṇanā",
  "tika-s0105t:170_0": "189.",
  "tika-s0105t:170_1": "Tanti yathā dāsavāre “evamevā”ti vuttaṃ,",
  "tika-s0105t:170_2": "na tathā idha kassakavāre,",
  "tika-s0105t:170_3": "tadavacanaṃ kasmāti anuyuñjeyya ceti attho.",
  "tika-s0105t:170_4": "Evamevāti vuccamāneti yathā paṭhamadutiyāni sāmaññaphalāni paññattāni,",
  "tika-s0105t:170_5": "tathāyeva paññapetuṃ sakkā nu khoti vutte.",
  "tika-s0105t:170_6": "Evarūpāhīti yathāvuttadāsakassakūpamāsadisāhi upamāhi.",
  "tika-s0105t:170_7": "Sāmaññaphalaṃ dīpetuṃ pahoti anantapaṭibhānatāya vicittanayadesanabhāvato.",
  "tika-s0105t:170_8": "Tatthāti evaṃ dīpane.",
  "tika-s0105t:170_9": "Pariyantaṃ nāma natthi anantanayadesanabhāvato,",
  "tika-s0105t:170_10": "savane vā asantosanena bhiyyo bhiyyo sotukāmatājananato sotukāmatāya pariyantaṃ nāma natthīti attho.",
  "tika-s0105t:170_11": "Tathāpīti “desanāya uttaruttarādhikanānānayavicittabhāve satipī”ti ācariyena vuttaṃ,",
  "tika-s0105t:170_12": "satipi evaṃ apariyantabhāvetipi yujjati.",
  "tika-s0105t:170_13": "Anumānañāṇena cintetvā.",
  "tika-s0105t:170_14": "Upari visesanti taṃ ṭhapetvā tadupari visesameva sāmaññaphalaṃ pucchanto.",
  "tika-s0105t:170_15": "Kasmāti āha “savane”tiādi.",
  "tika-s0105t:170_16": "Etena imamatthaṃ dīpeti –",
  "tika-s0105t:170_17": "anekatthā samānāpi saddā vatticchānupubbikāyeva taṃtadatthadīpakāti.",
  "tika-s0105t:171_0": "Sādhukaṃ sādhūti ekatthametaṃ sādhusaddasseva ka-",
  "tika-s0105t:171_1": "kārena vaḍḍhetvā vuttattā.",
  "tika-s0105t:171_2": "Teneva hi sādhukasaddassatthaṃ vadantena sādhusaddo atthuddhāravasena udāhaṭo.",
  "tika-s0105t:171_3": "Tena ca nanu sādhukasaddasseva atthuddhāro vattabbo,",
  "tika-s0105t:171_4": "na sādhusaddassāti codanā nisedhitā.",
  "tika-s0105t:171_5": "Āyācaneti abhimukhaṃ yācane,",
  "tika-s0105t:171_6": "abhipatthanāyanti attho.",
  "tika-s0105t:171_7": "Sampaṭicchaneti paṭiggahaṇe.",
  "tika-s0105t:171_8": "Sampahaṃsaneti saṃvijjamānaguṇavasena haṃsane tosane,",
  "tika-s0105t:171_9": "udaggatākaraṇeti attho.",
  "tika-s0105t:172_0": "Sādhu dhammarucīti gāthā ummādantījātake.",
  "tika-s0105t:172_1": "Tatthāyamaṭṭhakathāvinicchayapaveṇī –",
  "tika-s0105t:172_2": "sucaritadhamme rocetīti dhammaruci,",
  "tika-s0105t:172_3": "dhammaratoti attho.",
  "tika-s0105t:172_4": "Tādiso hi jīvitaṃ jahantopi akattabbaṃ na karoti.",
  "tika-s0105t:172_5": "Paññāṇavāti paññavā ñāṇasampanno.",
  "tika-s0105t:172_6": "Mittānamaddubbhoti mittānaṃ adussanabhāvo.",
  "tika-s0105t:172_7": "“Adūsako anupaghātako”ti ācariyena vuttaṃ.",
  "tika-s0105t:172_8": "“Adrubbho”tipi pāṭho da-",
  "tika-s0105t:172_9": "kārassa dra-",
  "tika-s0105t:172_10": "kāraṃ katvā.",
  "tika-s0105t:173_0": "Daḷhīkammeti sātaccakiriyāyaṃ.",
  "tika-s0105t:173_1": "Āṇattiyanti āṇāpane.",
  "tika-s0105t:173_2": "Idhāpīti sāmaññaphalepi.",
  "tika-s0105t:173_3": "Assāti sādhukasaddassa.",
  "tika-s0105t:173_4": "“Suṇohi sādhukaṃ manasi karohī”ti hi sādhukasaddena savanamanasikārānaṃ sātaccakiriyāpi tadāṇāpanampi jotitaṃ hoti.",
  "tika-s0105t:173_5": "Āyācaneneva ca uyyojanasāmaññato āṇatti saṅgahitāti na sā visuṃ atthuddhāre vuttā.",
  "tika-s0105t:173_6": "Āṇārahassa hi āṇatti,",
  "tika-s0105t:173_7": "tadanarahassa āyācananti viseso.",
  "tika-s0105t:173_8": "Sundarepīti sundaratthepi.",
  "tika-s0105t:173_9": "Idāni yathāvuttena sādhukasaddassa atthattayena pakāsitaṃ visesaṃ dassetuṃ,",
  "tika-s0105t:173_10": "tassa vā atthattayassa idha yogyataṃ vibhāvetuṃ “daḷhīkammatthena hī”tiādi vuttaṃ.",
  "tika-s0105t:173_11": "Suggahitaṃ gaṇhantoti suggahitaṃ katvā gaṇhanto.",
  "tika-s0105t:173_12": "Sundaranti bhāvanapuṃsakaṃ.",
  "tika-s0105t:173_13": "Bhaddakanti pasatthaṃ,",
  "tika-s0105t:173_14": "“dhamma”nti iminā sambandho.",
  "tika-s0105t:173_15": "Sundaraṃ bhaddakanti vā savanānuggahaṇe pariyāyavacanaṃ.",
  "tika-s0105t:174_0": "Manasi karohīti ettha na ārammaṇapaṭipādanalakkhaṇo manasikāro,",
  "tika-s0105t:174_1": "atha kho vīthipaṭipādanajavanapaṭipādanamanasikārapubbake citte ṭhapanalakkhaṇoti dassento “āvajja,",
  "tika-s0105t:174_2": "samannāharā”ti āha.",
  "tika-s0105t:174_3": "Avikkhittacittoti yathāvuttamanasikāradvayapubbakāya cittapaṭipāṭiyā ekārammaṇe ṭhapanavasena anuddhatacitto hutvā.",
  "tika-s0105t:174_4": "Nisāmehīti suṇāhi,",
  "tika-s0105t:174_5": "anaggharatanamiva vā suvaṇṇamañjusāya dullabhadhammaratanaṃ citte paṭisāmehītipi attho.",
  "tika-s0105t:174_6": "Tena vuttaṃ “citte karohī”ti.",
  "tika-s0105t:174_7": "Evaṃ padadvayassa paccekaṃ yojanāvasena atthaṃ dassetvā idāni paṭiyogīvasena dassetuṃ “apicā”tiādi vuttaṃ.",
  "tika-s0105t:174_8": "Tattha sotindriyavikkhepavāraṇaṃ savane niyojanavasena kiriyantarapaṭisedhanato,",
  "tika-s0105t:174_9": "tena sotaṃ odahāti atthaṃ dasseti.",
  "tika-s0105t:174_10": "Manindriyavikkhepavāraṇaṃ manasikārena daḷhīkammaniyojanena aññacintāpaṭisedhanato.",
  "tika-s0105t:174_11": "Byañjanavipallāsaggāhavāraṇaṃ “sādhuka”nti visesetvā vuttattā.",
  "tika-s0105t:174_12": "Atthavipallāsaggāhavāraṇepi esa nayo.",
  "tika-s0105t:175_0": "Dhāraṇūpaparikkhādīsūti ettha ādi-",
  "tika-s0105t:175_1": "saddena tulanatīraṇādike,",
  "tika-s0105t:175_2": "diṭṭhiyā suppaṭivedhe ca saṅgaṇhāti.",
  "tika-s0105t:175_3": "Yathādhippetamatthaṃ byañjeti pakāseti,",
  "tika-s0105t:175_4": "sayametenāti vā byañjanaṃ,",
  "tika-s0105t:175_5": "sabhāvanirutti,",
  "tika-s0105t:175_6": "saha byañjanenāti sabyañjano,",
  "tika-s0105t:175_7": "byañjanasampannoti attho.",
  "tika-s0105t:175_8": "Sahappavatti hi “sampannatā samavāyatā vijjamānatā”tiādinā anekavidhā,",
  "tika-s0105t:175_9": "idha pana sampannatāyeva tadaññassa asambhavato,",
  "tika-s0105t:175_10": "tasmā “saha byañjanenā”ti nibbacanaṃ katvāpi “byañjanasampanno”ti attho ācariyena vuttoti daṭṭhabbaṃ,",
  "tika-s0105t:175_11": "yathā taṃ “na kusalā akusalā,",
  "tika-s0105t:175_12": "kusalapaṭipakkhā”ti araṇīyato upagantabbato anudhātabbato attho,",
  "tika-s0105t:175_13": "catupārisuddhisīlādi,",
  "tika-s0105t:175_14": "saha atthenāti sāttho,",
  "tika-s0105t:175_15": "vuttanayena atthasampannoti attho.",
  "tika-s0105t:175_16": "Sādhukapadaṃ ekameva samānaṃ āvuttinayādivasena ubhayattha yojetabbaṃ.",
  "tika-s0105t:175_17": "Kathanti āha “yasmā”tiādi.",
  "tika-s0105t:175_18": "Dhammo nāma tanti.",
  "tika-s0105t:175_19": "Desanā nāma tassā manasā vavatthāpitāya tantiyā desanā.",
  "tika-s0105t:175_20": "Attho nāma tantiyā attho.",
  "tika-s0105t:175_21": "Paṭivedho nāma tantiyā,",
  "tika-s0105t:175_22": "tantiatthassa ca yathābhūtāvabodho.",
  "tika-s0105t:175_23": "Yasmā cete dhammadesanātthapaṭivedhā sasādīhi viya mahāsamuddo mandabuddhīhi dukkhogāhā,",
  "tika-s0105t:175_24": "alabbhaneyyapatiṭṭhā ca,",
  "tika-s0105t:175_25": "tasmā gambhīrā.",
  "tika-s0105t:175_26": "Tena vuttaṃ “yasmā…pe…",
  "tika-s0105t:175_27": "manasi karohī”ti.",
  "tika-s0105t:175_28": "Ettha ca paṭivedhassa dukkarabhāvato dhammatthānaṃ dukkhogāhatā,",
  "tika-s0105t:175_29": "desanāñāṇassa dukkarabhāvato desanāya,",
  "tika-s0105t:175_30": "uppādetumasakkuṇeyyatāya,",
  "tika-s0105t:175_31": "tabbisayañāṇuppattiyā ca dukkarabhāvato paṭivedhassa dukkhogāhatā veditabbā.",
  "tika-s0105t:175_32": "Yamettha vattabbaṃ,",
  "tika-s0105t:175_33": "taṃ nidānavaṇṇanāyaṃ vuttameva.",
  "tika-s0105t:176_0": "“Suṇāhi sādhuka”nti “sādhukaṃ manasi karohī”ti vadanto na kevalaṃ atthakkamato eva ayaṃ yojanā,",
  "tika-s0105t:176_1": "atha kho saddakkamatopi ubhayattha sambandhattāti dasseti.",
  "tika-s0105t:176_2": "“Sakkā mahārājā”ti idhāpi “aññampi diṭṭheva dhamme sandiṭṭhikaṃ sāmaññaphalaṃ…pe…",
  "tika-s0105t:176_3": "paṇītatarañcā”ti idamanuvattatīti āha “evaṃ paṭiññātaṃ sāmaññaphaladesana”nti.",
  "tika-s0105t:176_4": "Vitthārato bhāsananti atthameva daḷhaṃ karoti “desessāmīti saṃkhittadīpana”ntiādinā. Hi-",
  "tika-s0105t:176_5": "saddo cettha luttaniddiṭṭho.",
  "tika-s0105t:176_6": "Idaṃ vuttaṃ hoti –",
  "tika-s0105t:176_7": "desanaṃ nāma uddisanaṃ.",
  "tika-s0105t:176_8": "Bhāsanaṃ nāma niddisanaṃ paribyattakathanaṃ.",
  "tika-s0105t:176_9": "Tenāyamattho sambhavatīti yathāvuttamatthaṃ sagāthāvaggasaṃyutte vaṅgīsasutte gāthāpadena sādhetuṃ “tenāhā”tiādi vuttaṃ.",
  "tika-s0105t:177_0": "Sāḷikāyiva nigghosoti sāḷikāya nigghoso viya,",
  "tika-s0105t:177_1": "yathā sāḷikāya ālāpo madhuro kaṇṇasukho pemanīyo,",
  "tika-s0105t:177_2": "evanti attho.",
  "tika-s0105t:177_3": "Paṭibhānanti cetassa visesanaṃ liṅgabhedassapi visesanassa dissanato yathā “guṇo pamāṇa”nti.",
  "tika-s0105t:177_4": "Paṭibhānanti ca saddo vuccati paṭibhāti taṃtadākārena dissatīti katvā.",
  "tika-s0105t:177_5": "Udīrayīti uccārayi,",
  "tika-s0105t:177_6": "vuccati vā,",
  "tika-s0105t:177_7": "kammagabbhañcetaṃ kiriyāpadaṃ.",
  "tika-s0105t:177_8": "Iminā cetaṃ dīpeti –",
  "tika-s0105t:177_9": "āyasmantaṃ dhammasenāpatiṃ thometukāmena desanābhāsanānaṃ visesaṃ dassentena pabhinnapaṭisambhidena āyasmatā vaṅgīsattherena “saṅkhittena,",
  "tika-s0105t:177_10": "vitthārenā”ti ca visesanaṃ kataṃ,",
  "tika-s0105t:177_11": "tenāyamattho viññāyatīti.",
  "tika-s0105t:178_0": "Evaṃ vutteti “bhāsissāmī”ti vutte.",
  "tika-s0105t:178_1": "“Na kira bhagavā saṅkhepeneva desessati,",
  "tika-s0105t:178_2": "atha kho vitthārenapi bhāsissatī”ti hi taṃ padaṃ sutvāva ussāhajāto sañjātussāho,",
  "tika-s0105t:178_3": "haṭṭhatuṭṭhoti attho.",
  "tika-s0105t:178_4": "Ayamācariyassa adhippāyo.",
  "tika-s0105t:178_5": "Apica “tena hi mahārāja suṇohi sādhukaṃ manasi karohi,",
  "tika-s0105t:178_6": "bhāsissāmī”ti vuttaṃ sabbampi uyyojanapaṭiññākaraṇappakāraṃ ussāhajananakāraṇaṃ sabbeneva ussāhasambhavato,",
  "tika-s0105t:178_7": "tasmā evaṃ vutteti “suṇohi,",
  "tika-s0105t:178_8": "sādhukaṃ manasi karohi,",
  "tika-s0105t:178_9": "bhāsissāmī”ti vutte sabbeheva tīhipi padehi ussāhajātoti attho daṭṭhabbo.",
  "tika-s0105t:178_10": "Paccassosīti pati assosi bhagavato vacanasamanantarameva pacchā assosi,",
  "tika-s0105t:178_11": "“sakkā pana bhante”tiādinā vā pucchitvā puna “evaṃ bhante”ti assosīti attho.",
  "tika-s0105t:178_12": "Taṃ pana patissavanaṃ atthato sampaṭicchanamevāti āha “sampaṭicchi,",
  "tika-s0105t:178_13": "paṭiggahesī”ti.",
  "tika-s0105t:178_14": "Teneva hi “iti attho”ti avatvā “iti vuttaṃ hotī”ti vuttaṃ.",
  "tika-s0105t:179_0": "190.",
  "tika-s0105t:179_1": "“Athassa bhagavā etadavocā”ti vacanasambandhamattaṃ dassetvā “etaṃ avocā”ti padaṃ vibhajitvā atthaṃ dassento “idānī”tiādimāha.",
  "tika-s0105t:179_2": "“Idhā”ti iminā vuccamānaṃ adhikaraṇaṃ tathāgatassa uppattiṭṭhānabhūtaṃ lokamevādhippetanti dasseti “desopadese nipāto”ti iminā.",
  "tika-s0105t:179_3": "Desassa upadisanaṃ desopadeso, tasmiṃ.",
  "tika-s0105t:179_4": "Yadi sabbattha desopadese,",
  "tika-s0105t:179_5": "athāyamattho na vattabbo avuttepi labbhamānattāti codanāyāha “svāya”ntiādi.",
  "tika-s0105t:179_6": "Sāmaññabhūtaṃ idhasaddaṃ gaṇhitvā “svāya”nti vuttaṃ,",
  "tika-s0105t:179_7": "na tu yathāvisesitabbaṃ.",
  "tika-s0105t:179_8": "Tathā hi vakkhati “katthaci padapūraṇamattamevā”ti.",
  "tika-s0105t:179_9": "Lokaṃ upādāya vuccati lokasaddena samānādhikaraṇabhāvato.",
  "tika-s0105t:179_10": "Idha loketi ca jātikkhettaṃ,",
  "tika-s0105t:179_11": "tatthāpi ayaṃ cakkavāḷo adhippeto.",
  "tika-s0105t:179_12": "Sāsanamupādāya vuccati “samaṇo”ti saddantarasannidhānato.",
  "tika-s0105t:179_13": "Ayañhi catukaṅguttarapāḷi.",
  "tika-s0105t:179_14": "Tattha paṭhamo samaṇoti sotāpanno.",
  "tika-s0105t:179_15": "Dutiyo samaṇoti sakadāgāmī.",
  "tika-s0105t:179_16": "Vuttañhetaṃ tattheva –",
  "tika-s0105t:180_0": "“Katamo ca bhikkhave paṭhamo samaṇo?",
  "tika-s0105t:180_1": "Idha bhikkhave bhikkhu tiṇṇaṃ saṃyojanānaṃ parikkhayā sotāpanno hotī”ti,",
  "tika-s0105t:180_2": "“katamo ca bhikkhave dutiyo samaṇo?",
  "tika-s0105t:180_3": "Idha bhikkhave bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā sakadāgāmī hotī”ti ca ādi.",
  "tika-s0105t:181_0": "Okāsanti kañci padesamupādāya vuccati “tiṭṭhamānassā”ti saddantarasannidhānato.",
  "tika-s0105t:182_0": "Idheva tiṭṭhamānassāti imissaṃyeva indasālaguhāyaṃ patiṭṭhamānassa,",
  "tika-s0105t:182_1": "devabhūtassa me satoti devabhāvena,",
  "tika-s0105t:182_2": "devo hutvā vā bhūtassa samānassa.",
  "tika-s0105t:182_3": "Meti anādarayoge sāmivacanaṃ.",
  "tika-s0105t:182_4": "Puna meti kattutthe.",
  "tika-s0105t:182_5": "Idañhi sakkapañhato udāhaṭaṃ.",
  "tika-s0105t:183_0": "Padapūraṇamattameva okāsāpadisanassāpi asambhavena atthantarassa abodhanato.",
  "tika-s0105t:183_1": "Pubbe vuttaṃ tathāgatassa uppattiṭṭhānabhūtameva sandhāya “loka”nti vuttaṃ.",
  "tika-s0105t:183_2": "Purimaṃ uyyojanapaṭiññākaraṇavisaye ālapananti puna “mahārājā”ti ālapati.",
  "tika-s0105t:183_3": "“Araha”nti ādayo saddā vitthāritāti yojanā.",
  "tika-s0105t:183_4": "Atthato hi vitthāraṇaṃ saddamukheneva hotīti ubhayattha saddaggahaṇaṃ kataṃ.",
  "tika-s0105t:183_5": "Yasmā pana “aparehipi aṭṭhahi kāraṇehi bhagavā tathāgato”tiādinā tathāgata-",
  "tika-s0105t:183_6": "saddo udānaṭṭhakathādīsu,",
  "tika-s0105t:183_7": "“araha”nti ādayo ca visuddhimaggaṭīkāyaṃ aparehipi pakārehi vitthāritā ācariyena,",
  "tika-s0105t:183_8": "tasmā tesu vuttanayenapi tesamattho veditabbo.",
  "tika-s0105t:183_9": "Tathāgatassa sattanikāyantogadhatāya “idha pana sattaloko adhippeto”ti vatvā tatthāyaṃ yasmiṃ sattanikāye,",
  "tika-s0105t:183_10": "yasmiñca okāse uppajjati,",
  "tika-s0105t:183_11": "taṃ dassetuṃ “sattaloke uppajjamānopi cā”tiādi vuttaṃ.",
  "tika-s0105t:183_12": "Na devaloke,",
  "tika-s0105t:183_13": "na brahmaloketi ettha yaṃ vattabbaṃ,",
  "tika-s0105t:183_14": "taṃ parato āgamissati.",
  "tika-s0105t:184_0": "Tassāparenāti tassa nigamassa aparena,",
  "tika-s0105t:184_1": "tato bahīti vuttaṃ hoti.",
  "tika-s0105t:184_2": "Tatoti mahāsālato.",
  "tika-s0105t:184_3": "Orato majjheti abbhantaraṃ majjhimapadeso.",
  "tika-s0105t:184_4": "Evaṃ paricchinneti pañcanimittabaddhā sīmā viya pañcahi yathāvuttanimittehi paricchinne.",
  "tika-s0105t:184_5": "Aḍḍhateyyayojanasateti paṇṇāsayojanehi ūnatiyojanasate.",
  "tika-s0105t:184_6": "Ayañhi majjhimajanapado mudiṅgasaṇṭhāno,",
  "tika-s0105t:184_7": "na samaparivaṭṭo,",
  "tika-s0105t:184_8": "na ca samacaturasso,",
  "tika-s0105t:184_9": "ujukena katthaci asītiyojano hoti,",
  "tika-s0105t:184_10": "katthaci yojanasatiko,",
  "tika-s0105t:184_11": "tathāpi cesa kuṭilaparicchedena miniyamāno pariyanta parikkhepato navayojanasatiko hoti.",
  "tika-s0105t:184_12": "Tena vuttaṃ “navayojanasate”ti.",
  "tika-s0105t:184_13": "Asītimahātherāti yebhuyyavasena vuttaṃ sunāparantakassa puṇṇattherassāpi mahāsāvakesu pariyāpannattā.",
  "tika-s0105t:184_14": "Sunāparantajanapado hi paccantavisayo.",
  "tika-s0105t:184_15": "Tathā hi “candanamaṇḍalamāḷapaṭiggahaṇe bhagavā na tattha aruṇaṃ uṭṭhapetī”ti majjhimāgama-",
  "tika-s0105t:184_16": "saṃyuttāgamaṭṭhakathāsu vuttaṃ.",
  "tika-s0105t:184_17": "Sārappattāti kulabhogissariyādivasena,",
  "tika-s0105t:184_18": "sīlasārādivasena ca sārabhūtā.",
  "tika-s0105t:184_19": "Brāhmaṇagahapatikātibrahmāyupokkharasātiādibrāhmaṇā ceva anāthapiṇḍikādigahapatikā ca.",
  "tika-s0105t:185_0": "Tatthāti majjhimapadese,",
  "tika-s0105t:185_1": "tasmiṃyeva “uppajjatī”ti vacane vā.",
  "tika-s0105t:185_2": "Sujātāyāti evaṃnāmikāya paṭhamaṃ saraṇagamanikāya yasattheramātuyā.",
  "tika-s0105t:185_3": "Catūsu panetesu vikappesu paṭhamo buddhabhāvāya āsannatarapaṭipattidassanavasena vutto.",
  "tika-s0105t:185_4": "Āsannatarāya hi paṭipattiyā ṭhitopi “uppajjatī”ti vuccati uppādassa ekantikattā,",
  "tika-s0105t:185_5": "pageva paṭipattiyā matthake ṭhito.",
  "tika-s0105t:185_6": "Dutiyo buddhabhāvāvahapabbajjato paṭṭhāya āsannamattapaṭipattidassanavasena,",
  "tika-s0105t:185_7": "tatiyo buddhakaradhammapāripūrito paṭṭhāya buddhabhāvāya paṭipattidassanavasena.",
  "tika-s0105t:185_8": "Na hi mahāsattānaṃ antimabhavūpapattito paṭṭhāya bodhisambhārasambharaṇaṃ nāma atthi buddhatthāya kālamāgamayamāneneva tattha patiṭṭhanato.",
  "tika-s0105t:185_9": "Catuttho buddhabhāvakaradhammasamārambhato paṭṭhāya bodhiyā niyatabhāvadassanena.",
  "tika-s0105t:185_10": "Bodhiyā hi niyatabhāvappattito pabhuti “buddho uppajjatī”ti viññūhi vattuṃ sakkā uppādassa ekantikattā.",
  "tika-s0105t:185_11": "Yathā pana “sandanti nadiyo”ti sandanakiriyāya avicchedamupādāya vattamānappayogo,",
  "tika-s0105t:185_12": "evaṃ uppādatthāya paṭipajjanakiriyāya avicchedamupādāya catūsupi vikappesu “uppajjati nāmā”ti vuttaṃ,",
  "tika-s0105t:185_13": "pavattāparatavattamānavacanañcetaṃ.",
  "tika-s0105t:185_14": "Catubbidhañhi vattamānalakkhaṇaṃ saddasatthe pakāsitaṃ –",
  "tika-s0105t:186_0": "“Niccapavatti samīpo, pavattuparato tathā;",
  "tika-s0105t:187_0": "Pavattāparato ceva, vattamāno catubbidho”ti.",
  "tika-s0105t:188_0": "Yasmā pana buddhānaṃ sāvakānaṃ viya na paṭipāṭiyā iddhividhañāṇādīni uppajjanti,",
  "tika-s0105t:188_1": "saheva pana arahattamaggena sakalopi sabbaññutaññāṇādiguṇarāsi āgato nāma hoti,",
  "tika-s0105t:188_2": "tasmā tesaṃ nipphattasabbakiccattā arahattaphalakkhaṇe uppanno nāmāti ekaṅguttaravaṇṇanāyaṃ vuttaṃ.",
  "tika-s0105t:188_3": "Asati hi nipphattasabbakiccatte na tāvatā “uppanno”ti vattumarahati.",
  "tika-s0105t:188_4": "Sabbapaṭhamaṃ uppannabhāvanti catūsu vikappesu sabbapaṭhamaṃ “tathāgato sujātāya…pe…",
  "tika-s0105t:188_5": "uppajjati nāmā”ti vuttaṃ tathāgatassa uppannatāsaṅkhātaṃ atthibhāvaṃ.",
  "tika-s0105t:188_6": "Tadeva sandhāya uppajjatīti vuttaṃ buddhabhāvāya āsannatarapaṭipattiyaṃ ṭhitasseva adhippetattā.",
  "tika-s0105t:188_7": "Ayameva hi attho mukhyato uppajjatīti vattabbo.",
  "tika-s0105t:188_8": "Tenāha “tathāgato…pe… attho”ti.",
  "tika-s0105t:189_0": "Ettha ca “uppanno”ti vutte atītakālavasena koci atthaṃ gaṇheyyāti tannivattanatthaṃ “uppanno hotī”ti vuttaṃ.",
  "tika-s0105t:189_1": "“Uppannā dhammā”tiādīsu viya hi idha uppannasaddo paccuppannakāliko.",
  "tika-s0105t:189_2": "Nanu ca arahattaphalasamaṅgīsaṅkhāto uppannoyeva tathāgato pavedanadesanādīni sādheti,",
  "tika-s0105t:189_3": "atha kasmā yathāvutto arahattamaggapariyosāno uppajjamānoyeva tathāgato adhippeto.",
  "tika-s0105t:189_4": "Na hi so pavedanadesanādīni sādheti madhupāyāsabhojanato yāva arahattamaggo,",
  "tika-s0105t:189_5": "tāva tesaṃ kiccānamasādhanatoti?",
  "tika-s0105t:189_6": "Na hevaṃ daṭṭhabbaṃ,",
  "tika-s0105t:189_7": "buddhabhāvāya āsannatarapaṭipattiyaṃ ṭhitassa uppajjamānassa gahaṇeneva arahattaphalasamaṅgīsaṅkhātassa uppannassāpi gahitattā.",
  "tika-s0105t:189_8": "Kāraṇaggahaṇeneva hi phalampi gahitaṃ tadavinābhāvittā.",
  "tika-s0105t:189_9": "Iti pavedanadesanādisādhakassa arahattaphalasamaṅginopi tathāgatassa gahetabbattā neyyatthamidaṃ “uppajjatī”ti vacanaṃ daṭṭhabbanti.",
  "tika-s0105t:189_10": "Tathā hi aṅguttaraṭṭhakathāyaṃ uppajjamāno,",
  "tika-s0105t:189_11": "uppajjati,",
  "tika-s0105t:189_12": "uppannoti tīhi kālehi atthavibhajane “dīpaṅkarapādamūle laddhabyākaraṇato yāva anāgāmiphalā uppajjamāno nāma,",
  "tika-s0105t:189_13": "arahattamaggakkhaṇe pana uppajjati nāma,",
  "tika-s0105t:189_14": "arahattaphalakkhaṇe uppanno nāmā”ti vuttaṃ.",
  "tika-s0105t:189_15": "Ayamettha ācariyadhammapālattherassa mati.",
  "tika-s0105t:189_16": "Yasmā pana ekaṅguttaraṭṭhakathāyaṃ “ekapuggalo bhikkhave loke uppajjamāno uppajjatī”ti suttapadavaṇṇanāyaṃ",
  "tika-s0105t:189_17": "“imasmimpi sutte arahattaphalakkhaṇaṃyeva sandhāya uppajjatī”ti vuttaṃ,",
  "tika-s0105t:189_18": "“uppanno hotīti ayañhettha attho”ti āgataṃ,",
  "tika-s0105t:189_19": "tasmā idhāpi arahattaphalakkhaṇameva sandhāya uppajjatīti vuttanti dasseti “sabbapaṭhamaṃ uppannabhāvaṃ sandhāyā”ti iminā.",
  "tika-s0105t:189_20": "Tenāha “uppanno hotīti ayañhettha attho”ti.",
  "tika-s0105t:189_21": "Sabbapaṭhamaṃ uppannabhāvanti ca sabbaveneyyānaṃ paṭhamataraṃ arahattaphalavasena uppannabhāvanti attho.",
  "tika-s0105t:189_22": "“Uppanno hotī”ti ca iminā arahattaphalakkhaṇavasena atītakālaṃ dassetīti.",
  "tika-s0105t:189_23": "Ayameva ca nayo aṅguttaraṭīkākārena ācariyasāriputtattherena adhippetoti.",
  "tika-s0105t:190_0": "So bhagavāti yo so tathāgato “araha”ntiādinā pakittitaguṇo,",
  "tika-s0105t:190_1": "so bhagavā.",
  "tika-s0105t:190_2": "Idāni vattabbaṃ imasaddena nidasseti vuccamānatthassa parāmasanato.",
  "tika-s0105t:190_3": "Idaṃ vuttaṃ hoti –",
  "tika-s0105t:190_4": "nayidaṃ mahājanassa sammukhamattaṃ sandhāya “imaṃ loka”nti vuttaṃ,",
  "tika-s0105t:190_5": "atha kho “sadevaka”ntiādinā vakkhamānaṃ anavasesapariyādānaṃ sandhāyāti.",
  "tika-s0105t:190_6": "“Saha devehi sadevaka”ntiādinā yathāvākyaṃ padanibbacanaṃ vuttaṃ,",
  "tika-s0105t:190_7": "yathāpadaṃ pana “sadevako”tiādinā vattabbaṃ,",
  "tika-s0105t:190_8": "ime ca tagguṇasaṃviññāṇabāhiratthasamāsā.",
  "tika-s0105t:190_9": "Ettha hi avayavena viggaho,",
  "tika-s0105t:190_10": "samudāyo samāsattho hoti lokāvayavena kataviggahena lokasamudāyassa yathārahaṃ labbhamānattā.",
  "tika-s0105t:190_11": "Samavāyajotakasahasaddayoge hi ayameva samāso viññāyati.",
  "tika-s0105t:190_12": "Devehīti ca pañcakāmāvacaradevehi,",
  "tika-s0105t:190_13": "arūpāvacaradevehi vā.",
  "tika-s0105t:190_14": "Brahmunāti rūpāvacarārūpāvacarabrahmunā,",
  "tika-s0105t:190_15": "rūpāvacarabrahmunā eva vā,",
  "tika-s0105t:190_16": "bahukattukādīnamiva nesaṃ siddhi.",
  "tika-s0105t:190_17": "Pajātattāti yathāsakaṃ kammakilesehi pakārena nibbattakattā.",
  "tika-s0105t:191_0": "Evaṃ vacanatthato atthaṃ dassetvā vacanīyatthato dassetuṃ “tatthā”tiādi vuttaṃ.",
  "tika-s0105t:191_1": "Pañcakāmāvacaradevaggahaṇaṃ pārisesañāyena itaresaṃ padantarehi visuṃ gahitattā.",
  "tika-s0105t:191_2": "Chaṭṭhakāmāvacaradevaggahaṇaṃ paccāsattiñāyena.",
  "tika-s0105t:191_3": "Tattha hi māro jāto,",
  "tika-s0105t:191_4": "tannivāsī ca.",
  "tika-s0105t:191_5": "Yasmā cesa dāmarikarājaputto viya tattha vasitattā pākaṭo,",
  "tika-s0105t:191_6": "tasmā santesupi aññesu vasavattimahārājādīsu pākaṭatarena teneva visesetvā vuttoti,",
  "tika-s0105t:191_7": "ayañca nayo majjhimāgamaṭṭhakathāyaṃ pakāsitova.",
  "tika-s0105t:191_8": "Māraggahaṇena cettha taṃsambandhino devāpi gahitā okāsalokena saddhiṃ sattalokassa gahaṇato.",
  "tika-s0105t:191_9": "Evañhi vasavattisattalokassa anavasesapariyādānaṃ hoti.",
  "tika-s0105t:191_10": "Brahmakāyikādibrahmaggahaṇampi paccāsattiñāyena.",
  "tika-s0105t:191_11": "Paccatthikapaccāmittasamaṇabrāhmaṇaggahaṇanti paccatthikā eva paccāmittā,",
  "tika-s0105t:191_12": "teyeva samaṇabrāhmaṇā,",
  "tika-s0105t:191_13": "tesaṃ gahaṇaṃ tathā,",
  "tika-s0105t:191_14": "tena bāhirakasamaṇabrāhmaṇaggahaṇaṃ vuttaṃ,",
  "tika-s0105t:191_15": "nidassanamattañcetaṃ apaccatthikapaccāmittānampi tesaṃ iminā gahaṇato.",
  "tika-s0105t:191_16": "Samitapāpabāhitapāpasamaṇabrāhmaṇaggahaṇanti pana sāsanikasamaṇabrāhmaṇānaṃ gahaṇaṃ veditabbaṃ.",
  "tika-s0105t:191_17": "Kāmaṃ “sadevaka”ntiādivisesanānaṃ vaseneva sattavisayopi lokasaddo viññāyati samavāyatthavasena tulyayogavisayattā tesaṃ,",
  "tika-s0105t:191_18": "“salomako sapakkhako”tiādīsu pana vijjamānatthavasena atulyayogavisayepi ayaṃ samāso labbhatīti byabhicāradassanato",
  "tika-s0105t:191_19": "abyabhicārenatthañāpakaṃ pajāgahaṇanti āha “pajāvacanena sattalokaggahaṇa”nti,",
  "tika-s0105t:191_20": "na pana lokasaddena sattalokassa aggahitattā evaṃ vuttaṃ.",
  "tika-s0105t:191_21": "Tenāha “tīhi padehi okāsalokena saddhiṃ sattaloko”ti.",
  "tika-s0105t:191_22": "Sadevakādivacanena upapattidevānaṃ,",
  "tika-s0105t:191_23": "sassamaṇabrāhmaṇīvacanena visuddhidevānañca gahitattā vuttaṃ “sadeva…pe…",
  "tika-s0105t:191_24": "manussaggahaṇa”nti.",
  "tika-s0105t:191_25": "Tattha sammutidevā rājāno.",
  "tika-s0105t:191_26": "Avasesamanussaggahaṇanti sammutidevehi,",
  "tika-s0105t:191_27": "samaṇabrāhmaṇehi ca avasiṭṭhamanussānaṃ gahaṇaṃ.",
  "tika-s0105t:191_28": "Etthāti etesu padesu.",
  "tika-s0105t:191_29": "Tīhi padehīti sadevakasamārakasabrahmakapadehi.",
  "tika-s0105t:191_30": "Dvīhīti sassamaṇabrāhmaṇīsadevamanussapadehi.",
  "tika-s0105t:191_31": "Samāsapadatthesu sattalokassapi vuttanayena gahitattā “okāsalokena saddhiṃ sattaloko”ti vuttaṃ.",
  "tika-s0105t:192_0": "“Aparo nayo”tiādinā aparampi vacanīyatthamāha.",
  "tika-s0105t:192_1": "Arūpinopi sattā attano āneñjavihārena viharanto “dibbantīti devā”ti idaṃ nibbacanaṃ laddhumarahantīti",
  "tika-s0105t:192_2": "āha “sadevakaggahaṇena arūpāvacaraloko gahito”ti.",
  "tika-s0105t:192_3": "Tenevāha bhagavā brahmajālādīsu “ākāsānañcāyatanūpagānaṃ devānaṃ sahabyata”ntiādi,",
  "tika-s0105t:192_4": "arūpāvacarabhūto okāsaloko,",
  "tika-s0105t:192_5": "sattaloko ca gahitoti attho.",
  "tika-s0105t:192_6": "Evaṃ chakāmāvacaradevaloko,",
  "tika-s0105t:192_7": "rūpī brahmalokoti etthāpi.",
  "tika-s0105t:192_8": "Chakāmāvacaradevalokassa savisesaṃ māravase pavattanato vuttaṃ “samārakaggahaṇena chakāmāvacaradevaloko”ti.",
  "tika-s0105t:192_9": "So hi tassa dāmarikassa viya vasapavattanokāso.",
  "tika-s0105t:192_10": "Rūpī brahmaloko gahito pārisesañāyena arūpībrahmalokassa visuṃ gahitattā.",
  "tika-s0105t:192_11": "Catuparisavasenāti khattiyabrāhmaṇagahapatisamaṇacātumahārājikatāvatiṃsamārabrahmasaṅkhātāsu aṭṭhasu",
  "tika-s0105t:192_12": "parisāsu khattiyādicatuparisavaseneva tadaññāsaṃ sadevakādiggahaṇena gahitattā.",
  "tika-s0105t:192_13": "Kathaṃ panettha catuparisavasena manussaloko gahitoti?",
  "tika-s0105t:192_14": "“Sassamaṇabrāhmaṇi”nti iminā samaṇaparisā,",
  "tika-s0105t:192_15": "brāhmaṇaparisā ca gahitā,",
  "tika-s0105t:192_16": "“sadevamanussa”nti iminā khattiyaparisā,",
  "tika-s0105t:192_17": "gahapatiparisā cāti.",
  "tika-s0105t:192_18": "“Paja”nti iminā pana imāyeva catasso parisā vuttā.",
  "tika-s0105t:192_19": "Catuparisasaṅkhātaṃ pajanti hi idha attho.",
  "tika-s0105t:193_0": "Aññathā gahetabbamāha “sammutidevehi vā saha manussaloko”ti.",
  "tika-s0105t:193_1": "Kathaṃ pana gahitoti?",
  "tika-s0105t:193_2": "“Sassamaṇabrāhmaṇi”nti iminā samaṇabrāhmaṇā gahitā,",
  "tika-s0105t:193_3": "“sadevamanussa”nti iminā sammutidevasaṅkhātā khattiyā,",
  "tika-s0105t:193_4": "gahapatisuddasaṅkhātā ca avasesamanussāti.",
  "tika-s0105t:193_5": "Ito pana aññesaṃ manussasattānamabhāvato “paja”nti iminā eteyeva catūhi pakārehi ṭhitā manussasattā vuttā.",
  "tika-s0105t:193_6": "Catukulappabhedaṃ pajanti hi idha attho.",
  "tika-s0105t:193_7": "Evaṃ vikappadvayepi pajāgahaṇena catuparisādivasena manussānaññeva gahitattā idāni avasesasattepi saṅgahetvā",
  "tika-s0105t:193_8": "dassetuṃ “avasesasabbasattaloko vā”ti vuttaṃ.",
  "tika-s0105t:193_9": "Etthāpi catuparisavasena gahitena manussalokena saha avasesasabbasattaloko gahito,",
  "tika-s0105t:193_10": "sammutidevehi vā saha avasesasabbasattalokoti yojetabbaṃ.",
  "tika-s0105t:193_11": "Nāgagaruḷādivasena ca avasesasabbasattaloko.",
  "tika-s0105t:193_12": "Idaṃ vuttaṃ hoti –",
  "tika-s0105t:193_13": "catuparisasahito avasesasuddanāgasupaṇṇanerayikādisattaloko,",
  "tika-s0105t:193_14": "catukulappabhedamanussasahito vā avasesanāgasupaṇṇanerayikādisattaloko gahitoti.",
  "tika-s0105t:194_0": "Ettāvatā bhāgaso lokaṃ gahetvā yojanaṃ dassetvā idāni tena tena visesena abhāgaso lokaṃ gahetvā yojanaṃ dassetuṃ “apicetthā”tiādi vuttaṃ.",
  "tika-s0105t:194_1": "Tattha ukkaṭṭhaparicchedatoti ukkaṃsagatiparicchedato,",
  "tika-s0105t:194_2": "tabbijānanenāti vuttaṃ hoti.",
  "tika-s0105t:194_3": "Paṭhamanayena hi pañcasu gatīsu devagatipariyāpannāva pañcakāmaguṇasamaṅgitāya,",
  "tika-s0105t:194_4": "dīghāyukatāyāti evamādīhi visesehi seṭṭhā.",
  "tika-s0105t:194_5": "Dutiyanayena pana arūpino dūrasamugghāṭitakilesadukkhatāya,",
  "tika-s0105t:194_6": "santapaṇītaāneñjavihārasamaṅgitāya,",
  "tika-s0105t:194_7": "ativiya dīghāyukatāyāti evamādīhi visesehi ativiya ukkaṭṭhā.",
  "tika-s0105t:194_8": "Ācariyehi pana dutiyanayameva sandhāya vuttaṃ.",
  "tika-s0105t:194_9": "Evaṃ paṭhamapadeneva padhānanayena sabbalokassa sacchikatabhāve siddhepi iminā kāraṇavisesena sesapadāni vuttānīti dasseti “tato yesa”ntiādinā.",
  "tika-s0105t:194_10": "Tatoti paṭhamapadato paraṃ āhāti sambandho.",
  "tika-s0105t:194_11": "“Chakāmāvacarissaro” tiyeva vutte sakkādīnampi tassa ādhipaccaṃ siyāti āsaṅkānivattanatthaṃ “vasavattī”ti vuttaṃ,",
  "tika-s0105t:194_12": "tena sāhasikakaraṇena vasavattāpanameva tassādhipaccanti dasseti.",
  "tika-s0105t:194_13": "So hi chaṭṭhadevalokepi anissaro tattha vasavattidevarājasseva issarattā.",
  "tika-s0105t:194_14": "Tenāha bhagavā aṅguttarāgamavare aṭṭhanipāte dānānisaṃsasutte “tatra bhikkhave vasavattī devaputto dānamayaṃ puññakiriyavatthuṃ atirekaṃ karitvā…pe…",
  "tika-s0105t:194_15": "paranimmitavasavattī deve dasahi ṭhānehi adhigaṇhātī”ti vitthāro.",
  "tika-s0105t:194_16": "Majjhimāgamaṭṭhakathāyampi vuttaṃ “tatra hi vasavattirājā rajjaṃ kāreti,",
  "tika-s0105t:194_17": "māro pana ekasmiṃ padese attano parisāya issariyaṃ pavattento rajjapaccante dāmarikarājaputto viya vasatī”ti",
  "tika-s0105t:194_18": "“brahmā mahānubhāvo”tiādi dasasahassiyaṃ mahābrahmuno vasena vadati.",
  "tika-s0105t:194_19": "“Ukkaṭṭhaparicchedato”ti hi heṭṭhā vuttameva.",
  "tika-s0105t:194_20": "“Ekaṅguliyā”tiādi ekadesena mahānubhāvatādassanaṃ.",
  "tika-s0105t:194_21": "Anuttaranti seṭṭhaṃ navalokuttaraṃ.",
  "tika-s0105t:194_22": "Puthūti bahukā,",
  "tika-s0105t:194_23": "visuṃ bhūtā vā.",
  "tika-s0105t:194_24": "Ukkaṭṭhaṭṭhānānanti ukkaṃsagatikānaṃ.",
  "tika-s0105t:194_25": "Bhāvānukkamoti bhāvavasena paresamajjhāsayānurūpaṃ “sadevaka”ntiādipadānaṃ anukkamo,",
  "tika-s0105t:194_26": "bhāvavasena anusandhikkamo vā bhāvānukkamo,",
  "tika-s0105t:194_27": "atthānañceva padānañca anusandhānapaṭipāṭīti attho,",
  "tika-s0105t:194_28": "ayameva vā pāṭho tathāyeva samantapāsādikāyaṃ diṭṭhattā,",
  "tika-s0105t:194_29": "ācariyasāriputtattherena ca vaṇṇitattā.",
  "tika-s0105t:194_30": "“Vibhāvanānukkamo”tipi pāṭho dissati,",
  "tika-s0105t:194_31": "so pana tesu adiṭṭhattā na sundaro.",
  "tika-s0105t:195_0": "Idāni porāṇakānaṃ saṃvaṇṇanānayaṃ dassetuṃ “porāṇā panāhū”tiādi vuttaṃ.",
  "tika-s0105t:195_1": "Tattha aññapadena niravasesasattalokassa gahitattā sabbattha avasesalokanti anavasesapariyādānaṃ vuttaṃ.",
  "tika-s0105t:195_2": "Tenāha “tibhavūpage satte”ti,",
  "tika-s0105t:195_3": "tedhātukasaṅkhāte tayo bhave upagatasatteti attho.",
  "tika-s0105t:195_4": "Tīhākārehīti devamārabrahmasahitatāsaṅkhātehi tīhi ākārehi.",
  "tika-s0105t:195_5": "Tīsu padesūti “sadevaka”ntiādīsu tīsu padesu.",
  "tika-s0105t:195_6": "Pakkhipitvāti atthavasena saṅgahetvā.",
  "tika-s0105t:195_7": "Teyeva tibhavūpage satte “sassamaṇabrāhmaṇiṃ,",
  "tika-s0105t:195_8": "sadevamanussa”nti padadvaye pakkhipatīti ñāpetuṃ “punā”ti vuttaṃ.",
  "tika-s0105t:195_9": "Tena tenākārenāti sadevakattādinā,",
  "tika-s0105t:195_10": "sassamaṇabrāhmaṇībhāvādinā ca tena tena pakārena.",
  "tika-s0105t:195_11": "“Tibhavūpage satte”ti vatvā “tedhātukamevā”ti vadantā okāsalokena saddhiṃ sattaloko gahitoti dassenti.",
  "tika-s0105t:195_12": "Tedhātukameva pariyādinnanti porāṇā panāhūti yojanā.",
  "tika-s0105t:196_0": "Sāmanti attanā.",
  "tika-s0105t:196_1": "Aññatthāpohanena,",
  "tika-s0105t:196_2": "antogadhāvadhāraṇena vā tappaṭisedhanamāha “aparaneyyo hutvā”ti,",
  "tika-s0105t:196_3": "aparehi anabhijānāpetabbo hutvāti attho.",
  "tika-s0105t:196_4": "Abhiññāti ya-",
  "tika-s0105t:196_5": "kāralopaniddeso yathā “paṭisaṅkhā yoniso”ti vuttaṃ “abhiññāyā”ti.",
  "tika-s0105t:196_6": "Abhisaddena na visesanamattaṃ jotitaṃ,",
  "tika-s0105t:196_7": "atha kho visesanamukhena karaṇampīti dasseti “adhikena ñāṇenā”ti iminā.",
  "tika-s0105t:196_8": "Anumānādipaṭikkhepoti ettha ādisaddena upamānaatthāpattisaddantarasannidhānasampayogavippayogasahacaraṇādinā",
  "tika-s0105t:196_9": "kāraṇalesamattena pavedanaṃ saṅgaṇhāti ekappamāṇattā.",
  "tika-s0105t:196_10": "Sabbattha appaṭihatañāṇacāratāya hi sabbadhammapaccakkhā buddhā bhagavanto.",
  "tika-s0105t:196_11": "Bodheti viññāpetīti saddato atthavacanaṃ.",
  "tika-s0105t:196_12": "Pakāsetīti adhippāyato.",
  "tika-s0105t:196_13": "Evaṃ sabbattha vivecitabbo.",
  "tika-s0105t:197_0": "Anuttaraṃ vivekasukhanti phalasamāpattisukhaṃ.",
  "tika-s0105t:197_1": "Hitvāpīti pi-",
  "tika-s0105t:197_2": "saddaggahaṇaṃ phalasamāpattiyā antarā ṭhitikāpi kadāci bhagavato desanā hotīti katvā kataṃ.",
  "tika-s0105t:197_3": "Bhagavā hi dhammaṃ desento yasmiṃ khaṇe parisā sādhukāraṃ vā deti,",
  "tika-s0105t:197_4": "yathāsutaṃ vā dhammaṃ paccavekkhati,",
  "tika-s0105t:197_5": "taṃ khaṇampi pubbābhogena paricchinditvā phalasamāpattiṃ samāpajjati,",
  "tika-s0105t:197_6": "yathāparicchedañca samāpattito vuṭṭhāya pubbe ṭhitaṭṭhānato paṭṭhāya dhammaṃ desetīti aṭṭhakathāsu vuttovāyamattho.",
  "tika-s0105t:197_7": "Appaṃ vā bahuṃ vā desentoti ugghaṭitaññussa vasena appaṃ vā vipañcitaññussa,",
  "tika-s0105t:197_8": "neyyassa ca vasena bahuṃ vā desento.",
  "tika-s0105t:197_9": "Kathaṃ desetīti āha “ādimhipī”tiādi.",
  "tika-s0105t:197_10": "Dhammassa kalyāṇatā niyyānikatāya,",
  "tika-s0105t:197_11": "niyyānikatā ca sabbaso anavajjabhāvenevāti vuttaṃ “anavajjameva katvā”ti.",
  "tika-s0105t:197_12": "Desanāyāti pariyattidhammassa desakāyattena hi āṇādividhinā atisajjanaṃ pabodhanaṃ desanāti pariyattidhammo vuccati.",
  "tika-s0105t:197_13": "Kiñcāpi avayavavinimutto samudāyo nāma paramatthato koci natthi,",
  "tika-s0105t:197_14": "yesu pana avayavesu samudāyarūpena avekkhitesu gāthādisamaññā,",
  "tika-s0105t:197_15": "taṃ tato bhinnaṃ viya katvā saṃsāmivohāramāropetvā dassento “atthi desanāya ādimajjhapariyosāna”nti āha.",
  "tika-s0105t:197_16": "Sāsanassāti paṭipattidhammassa.",
  "tika-s0105t:197_17": "Sāsitabbapuggalagatena hi yathāparādhādinā sāsitabbabhāvena anusāsanaṃ,",
  "tika-s0105t:197_18": "tadaṅgavinayādivasena vinayananti katvā paṭipattidhammo “sāsana”nti vuccati.",
  "tika-s0105t:197_19": "Atthi sāsanassa ādimajjhapariyosānanti sambandho.",
  "tika-s0105t:197_20": "Catuppadikāyapīti ettha pi-",
  "tika-s0105t:197_21": "saddo sambhāvane,",
  "tika-s0105t:197_22": "tena evaṃ appakatarāyapi ādimajjhapariyosānesu kalyāṇatā,",
  "tika-s0105t:197_23": "pageva bahutarāyāti sambhāveti.",
  "tika-s0105t:197_24": "Padañcettha gāthāya catutthaṃso,",
  "tika-s0105t:197_25": "yaṃ “pādo”tipi vuccati,",
  "tika-s0105t:197_26": "eteneva tipādikachapādikāsupi yathāsambhavaṃ vibhāgaṃ dasseti.",
  "tika-s0105t:197_27": "Evaṃ suttāvayave kalyāṇattayaṃ dassetvā sakalepi sutte dassetuṃ “ekānusandhikassā”tiādi vuttaṃ.",
  "tika-s0105t:197_28": "Tattha nātibahuvibhāgaṃ yathānusandhinā ekānusandhikaṃ sandhāya “ekānusandhikassā”ti āha.",
  "tika-s0105t:197_29": "Itarasmiṃ pana teneva dhammavibhāgena ādimajjhapariyosānā labbhantīti “anekānusandhikassā”tiādi vuttaṃ.",
  "tika-s0105t:197_30": "Nidānanti ānandattherena ṭhapitaṃ kāladesadesakaparisādiapadisanalakkhaṇaṃ nidānaganthaṃ.",
  "tika-s0105t:197_31": "Idamavocāti nigamanaṃ upalakkhaṇameva “iti yaṃ taṃ vuttaṃ,",
  "tika-s0105t:197_32": "idametaṃ paṭicca vutta”nti nigamanassapi gahetabbato.",
  "tika-s0105t:197_33": "Saṅgītikārakehi ṭhapitānipi hi nidānanigamanāni satthu desanāya anuvidhānato tadantogadhānevāti veditabbaṃ.",
  "tika-s0105t:197_34": "Ante anusandhīti sabbapacchimo anusandhi.",
  "tika-s0105t:198_0": "“Sīlasamādhivipassanā”tiādinā sāsanassa idha paṭipattidhammataṃ vibhāveti.",
  "tika-s0105t:198_1": "Vinayaṭṭhakathāyaṃ pana “sāsanadhammo”ti vuttattā –",
  "tika-s0105t:199_0": "“Sabbapāpassa akaraṇaṃ, kusalassa upasampadā;",
  "tika-s0105t:200_0": "Sacittapariyodapanaṃ, etaṃ buddhāna sāsana”nti. ;",
  "tika-s0105t:201_0": "Evaṃ vuttassa satthusāsanassa pakāsako pariyattidhammo eva sīlādiatthavasena kalyāṇattayavibhāvane vutto.",
  "tika-s0105t:201_1": "Idha pana paṭipattiyeva.",
  "tika-s0105t:201_2": "Tena vakkhati “idha desanāya ādimajjhapariyosānaṃ adhippeta”nti.",
  "tika-s0105t:201_3": "Sīlasamādhivipassanā ādi nāma sāsanasampattibhūtānaṃ uttarimanussadhammānaṃ mūlabhāvato.",
  "tika-s0105t:201_4": "Kusalānaṃ dhammānanti anavajjadhammānaṃ.",
  "tika-s0105t:201_5": "Diṭṭhīti vipassanā,",
  "tika-s0105t:201_6": "avinābhāvato panettha samādhiggahaṇaṃ.",
  "tika-s0105t:201_7": "Mahāvaggasaṃyutte bāhiyasuttapadamidaṃ.",
  "tika-s0105t:201_8": "Kāmaṃ sutte ariyamaggassa antadvayavigamena tesaṃ majjhimapaṭipadābhāvo vutto,",
  "tika-s0105t:201_9": "majjhimabhāvasāmaññato pana sammāpaṭipattiyā ārambhanipphattīnaṃ majjhimabhāvassāpi sādhakabhāve yuttanti āha “atthi bhikkhave,",
  "tika-s0105t:201_10": "majjhimā paṭipadā tathāgatena abhisambuddhāti evaṃ vutto ariyamaggo majjhaṃ nāmā”ti,",
  "tika-s0105t:201_11": "sīlasamādhivipassanāsaṅkhātānaṃ ārambhānaṃ,",
  "tika-s0105t:201_12": "phalanibbānasaṅkhātānañca nipphattīnaṃ vemajjhabhāvato ariyamaggo majjhaṃ nāmāti adhippāyo.",
  "tika-s0105t:201_13": "Saupādisesanibbānadhātuvasena phalaṃ pariyosānaṃ nāma,",
  "tika-s0105t:201_14": "anupādisesanibbānadhātuvasena pana nibbānaṃ.",
  "tika-s0105t:201_15": "Sāsanapariyosānā hi nibbānadhātu.",
  "tika-s0105t:201_16": "Maggassa nipphatti phalavasena,",
  "tika-s0105t:201_17": "nibbānasacchikiriyāya ca hoti tato paraṃ kattabbābhāvatoti vā evaṃ vuttaṃ.",
  "tika-s0105t:201_18": "Idāni tesaṃ dvinnampi sāsanassa pariyosānataṃ āgamena sādhetuṃ “etadatthaṃ ida”ntiādimāha.",
  "tika-s0105t:201_19": "Etadeva phalaṃ attho yassāti etadatthaṃ.",
  "tika-s0105t:201_20": "Brāhmaṇāti piṅgalakocchabrāhmaṇaṃ bhagavā ālapati.",
  "tika-s0105t:201_21": "Idañhi majjhimāgame mūlapaṇṇāsake cūḷasāropamasutta padaṃ.",
  "tika-s0105t:201_22": "Etadeva phalaṃ sāraṃ yassāti etaṃsāraṃ niggahitāgamena.",
  "tika-s0105t:201_23": "Tathā etaṃpariyosānaṃ.",
  "tika-s0105t:201_24": "Nibbānogadhanti nibbānantogadhaṃ.",
  "tika-s0105t:201_25": "Āvuso visākhāti dhammadinnāya theriyā visākhagahapatimālapanaṃ.",
  "tika-s0105t:201_26": "Idañhi cūḷavedallasutte “sātthaṃ sabyañjana”ntiādisaddantarasannidhānato “idha desanāya ādimajjhapariyosānaṃ adhippeta”nti vuttaṃ.",
  "tika-s0105t:202_0": "Evaṃ saddapabandhavasena desanāya kalyāṇattayavibhāgaṃ dassetvā tadatthavasenapi dassento “bhagavā hī”tiādimāha.",
  "tika-s0105t:202_1": "Atthatopi hi tassādhippetabhāvaṃ hi-",
  "tika-s0105t:202_2": "saddena samattheti.",
  "tika-s0105t:202_3": "Tathā samatthanamukhena ca atthavasena kalyāṇattayavibhāgaṃ dassetīti.",
  "tika-s0105t:202_4": "Atthato panetaṃ dassento yo tasmiṃ tasmiṃ atthe katavidhi saddapabandho gāthāsuttavasena vavatthito pariyattidhammoyeva idha desanāti vutto,",
  "tika-s0105t:202_5": "tassa cattho visesato sīlādi evāti āha “ādimhi sīla”ntiādi.",
  "tika-s0105t:202_6": "Visesakathanañhetaṃ.",
  "tika-s0105t:202_7": "Sāmaññato pana sīlaggahaṇena sasambhārasīlaṃ gahitaṃ,",
  "tika-s0105t:202_8": "tathā maggaggahaṇena sasambhāramaggoti atthattayavasena anavasesato pariyattiatthaṃ pariyādāya tiṭṭhati.",
  "tika-s0105t:202_9": "Itarathā hi kalyāṇattayavibhāgo asabbasādhāraṇo siyā.",
  "tika-s0105t:202_10": "Ettha ca sīlamūlakattā sāsanassa sīlena ādikalyāṇatā vuttā,",
  "tika-s0105t:202_11": "sāsanasampattiyā vemajjhabhāvato maggena majjhekalyāṇatā.",
  "tika-s0105t:202_12": "Nibbānādhigamato uttari karaṇīyābhāvato nibbānena pariyosānakalyāṇatā.",
  "tika-s0105t:202_13": "Tenāti sīlādidassanena.",
  "tika-s0105t:202_14": "Atthavasena hi idha desanāya ādikalyāṇādibhāvo vutto.",
  "tika-s0105t:202_15": "“Tasmā”tiādi yathāvuttānusārena sotūnamanusāsanīdassanaṃ.",
  "tika-s0105t:203_0": "Esāti yathāvuttākārena kathanā.",
  "tika-s0105t:203_1": "Kathikasaṇṭhitīti dhammakathikassa saṇṭhānaṃ kathanavasena samavaṭṭhānaṃ.",
  "tika-s0105t:204_0": "Vaṇṇanā atthavivaraṇā,",
  "tika-s0105t:204_1": "pasaṃsanā vā.",
  "tika-s0105t:204_2": "Na so sātthaṃ deseti niyyānatthavirahato tassā desanāya.",
  "tika-s0105t:204_3": "Tasmāti catusatipaṭṭhānādiniyyānatthadesanato.",
  "tika-s0105t:204_4": "Ekabyañjanādiyuttāti sithiladhanitādibhedesu dasasu byañjanesu ekappakāreneva,",
  "tika-s0105t:204_5": "dvippakāreneva vā byañjanena yuttā damiḷabhāsā viya.",
  "tika-s0105t:204_6": "Sabbaniroṭṭhabyañjanāti vivaṭakaraṇatāya oṭṭhe aphusāpetvā uccāretabbato sabbathā oṭṭhaphusanarahitavimuttabyañjanā kirātabhāsā viya.",
  "tika-s0105t:204_7": "Sabbavissaṭṭhabyañjanāti sabbasseva vissajjanīyayuttatāya sabbathā vissaggabyañjanā savarabhāsā viya.",
  "tika-s0105t:204_8": "Sabbaniggahitabyañjanāti sabbasseva sānusāratāya sabbathā bindusahitabyañjanā pārasikādimilakkhubhāsā viya.",
  "tika-s0105t:204_9": "Evaṃ “damiḷakirātasavaramilakkhūnaṃ bhāsā viyā”ti idaṃ paccekaṃ yojetabbaṃ.",
  "tika-s0105t:204_10": "Milakkhūti ca pārasikādayo.",
  "tika-s0105t:204_11": "Sabbāpesā byañjanekadesavaseneva pavattiyā aparipuṇṇabyañjanāti vuttaṃ “byañjanapāripūriyā abhāvato abyañjanā nāmā”ti.",
  "tika-s0105t:205_0": "Ṭhānakaraṇāni sithilāni katvā uccāretabbamakkharaṃ pañcasu vaggesu paṭhamatatiyaṃ sithilaṃ.",
  "tika-s0105t:205_1": "Tāni asithilāni katvā uccāretabbamakkharaṃ tesveva dutiyacatutthaṃ dhanitaṃ.",
  "tika-s0105t:205_2": "Dvimattakālamakkharaṃ dīghaṃ.",
  "tika-s0105t:205_3": "Ekamattakālaṃ rassaṃ.",
  "tika-s0105t:206_0": "Pamāṇaṃ ekamattassa, nimīsumīsato’ bravuṃ;",
  "tika-s0105t:207_0": "Aṅguliphoṭakālassa, pamāṇenāpi abravuṃ.",
  "tika-s0105t:208_0": "Saññogaparaṃ,",
  "tika-s0105t:208_1": "dīghañca garukaṃ.",
  "tika-s0105t:208_2": "Asaṃyogaparaṃ rassaṃ lahukaṃ.",
  "tika-s0105t:208_3": "Ṭhānakaraṇāni niggahetvā avivaṭena mukhena uccāretabbaṃ niggahitaṃ.",
  "tika-s0105t:208_4": "Parapadena sambajjhitvā uccāretabbaṃ sambandhaṃ.",
  "tika-s0105t:208_5": "Tathā asambajjhitabbaṃ vavatthitaṃ.",
  "tika-s0105t:208_6": "Ṭhānakaraṇāni vissaṭṭhāni katvā vivaṭena mukhena uccāretabbaṃ vimuttaṃ.",
  "tika-s0105t:208_7": "Dasadhātiādīsu evaṃ sithilādivasena byañjanabuddhisaṅkhātassa akkharuppādakacittassa dasahi pakārehi byañjanānaṃ pabhedoti attho.",
  "tika-s0105t:208_8": "Sabbāni hi akkharāni cittasamuṭṭhānāni,",
  "tika-s0105t:208_9": "yathādhippetatthassa ca byañjanato pakāsanato byañjanānīti,",
  "tika-s0105t:208_10": "byañjanabuddhiyā vā karaṇabhūtāya byañjanānaṃ dasadhā pabhedotipi yujjati.",
  "tika-s0105t:209_0": "Amakkhetvāti amilecchetvā avināsetvā,",
  "tika-s0105t:209_1": "ahāpetvāti attho.",
  "tika-s0105t:209_2": "Tadatthamāha “paripuṇṇabyañjanameva katvā”ti,",
  "tika-s0105t:209_3": "yamatthaṃ bhagavā ñāpetuṃ ekagāthaṃ,",
  "tika-s0105t:209_4": "ekavākyampi deseti,",
  "tika-s0105t:209_5": "tamatthaṃ parimaṇḍalapadabyañjanāya eva desanāya desetīti vuttaṃ hoti.",
  "tika-s0105t:209_6": "Tasmāti paripuṇṇabyañjanadhammadesanato.",
  "tika-s0105t:209_7": "Kevalasaddo idha anavasesavācako.",
  "tika-s0105t:209_8": "Na avomissatādivācakoti āha “sakalādhivacana”nti.",
  "tika-s0105t:209_9": "Paripuṇṇanti sabbaso puṇṇaṃ.",
  "tika-s0105t:209_10": "Taṃ panatthato ūnādhikanisedhananti vuttaṃ “anūnādhikavacana”nti.",
  "tika-s0105t:209_11": "Tattha yadatthaṃ desito,",
  "tika-s0105t:209_12": "tassa sādhakattā anūnatā veditabbā,",
  "tika-s0105t:209_13": "tabbidhurassa pana asādhakattā anadhikatā.",
  "tika-s0105t:209_14": "Upanetabbassa vā vodānatthassa avuttassa abhāvato anūnatā,",
  "tika-s0105t:209_15": "apanetabbassa saṃkilesatthassa vuttassa abhāvato anadhikatā.",
  "tika-s0105t:209_16": "Sakalanti sabbabhāgavantaṃ.",
  "tika-s0105t:209_17": "Paripuṇṇanti sabbaso puṇṇameva.",
  "tika-s0105t:209_18": "Tenāha “ekadesenāpi aparipuṇṇā natthī”ti.",
  "tika-s0105t:209_19": "Aparisuddhā desanā hoti taṇhāya saṃkiliṭṭhattā.",
  "tika-s0105t:209_20": "Lokehi taṇhāya āmasitabbato lokāmisā,",
  "tika-s0105t:209_21": "cīvarādayo paccayā,",
  "tika-s0105t:209_22": "tesu agadhitacittatāya lokāmisanirapekkho.",
  "tika-s0105t:209_23": "Hitapharaṇenāti hitato pharaṇena hitūpasaṃhārena visesanabhūtena.",
  "tika-s0105t:209_24": "Mettābhāvanāya karaṇabhūtāya muduhadayo.",
  "tika-s0105t:209_25": "Ullumpanasabhāvasaṇṭhitenāti sakalasaṃkilesato,",
  "tika-s0105t:209_26": "vaṭṭadukkhato ca uddharaṇākārasaṇṭhitena,",
  "tika-s0105t:209_27": "kāruññādhippāyenāti vuttaṃ hoti.",
  "tika-s0105t:210_0": "“Ito paṭṭhāya dassāmi,",
  "tika-s0105t:210_1": "evañca dassāmī”ti samādātabbaṭṭhena dānaṃ vataṃ.",
  "tika-s0105t:210_2": "Paṇḍitapaññattatāya seṭṭhaṭṭhena brahmaṃ,",
  "tika-s0105t:210_3": "brahmānaṃ vā seṭṭhānaṃ cariyanti dānameva brahmacariyaṃ.",
  "tika-s0105t:210_4": "Macchariyalobhādiniggahaṇena samāciṇṇattā dānameva suciṇṇaṃ.",
  "tika-s0105t:210_5": "Iddhīti deviddhi.",
  "tika-s0105t:210_6": "Jutīti pabhā,",
  "tika-s0105t:210_7": "ānubhāvo vā.",
  "tika-s0105t:210_8": "Balavīriyūpapattīti mahatā balena,",
  "tika-s0105t:210_9": "vīriyena ca samannāgamo.",
  "tika-s0105t:210_10": "Nāgāti varuṇanāgarājānaṃ vidhurapaṇḍitassa ālapanaṃ.",
  "tika-s0105t:211_0": "Dānapatīti dānasāmino. Opānabhūtanti udakatitthamiva bhūtaṃ.",
  "tika-s0105t:212_0": "Dhīrāti so vidhurapaṇḍitamālapati.",
  "tika-s0105t:213_0": "Madhussavoti madhurasasandanaṃ.",
  "tika-s0105t:213_1": "Puññanti puññaphalaṃ,",
  "tika-s0105t:213_2": "kāraṇavohārena vuttaṃ. Brahmaṃ,",
  "tika-s0105t:213_3": "brahmānaṃ vā cariyanti brahmacariyaṃ,",
  "tika-s0105t:213_4": "veyyāvaccaṃ.",
  "tika-s0105t:213_5": "Esa nayo sesesupi.",
  "tika-s0105t:214_0": "Tittiriyanti tittirasakuṇarājena bhāsitaṃ.",
  "tika-s0105t:215_0": "Aññatra tāhīti paradārabhūtāhi vajjetvā. Amhanti amhākaṃ.",
  "tika-s0105t:216_0": "Tapassī, lūkho, jegucchī,",
  "tika-s0105t:216_1": "pavivittoti catubbidhassa dukkarassa katattā caturaṅgasamannāgataṃ.",
  "tika-s0105t:216_2": "Sudanti nipātamattaṃ.",
  "tika-s0105t:216_3": "Lomahaṃsanasuttaṃ majjhimāgame mūlapaṇṇāsake,",
  "tika-s0105t:216_4": "“mahāsīhanādasutta”ntipi taṃ vadanti.",
  "tika-s0105t:217_0": "Iddhanti samiddhaṃ.",
  "tika-s0105t:217_1": "Phītanti phullitaṃ.",
  "tika-s0105t:217_2": "Vitthārikanti vitthārabhūtaṃ.",
  "tika-s0105t:217_3": "Bāhujaññanti bahūhi janehi niyyānikabhāvena ñātaṃ.",
  "tika-s0105t:217_4": "Puthubhūtanti bahubhūtaṃ.",
  "tika-s0105t:217_5": "Yāva devamanussehīti ettha devalokato yāva manussalokā supakāsitanti adhippāyavasena pāsādikasuttaṭṭhakathāyaṃ vuttaṃ,",
  "tika-s0105t:217_6": "yāva devā ca manussā cāti attho.",
  "tika-s0105t:217_7": "Tasmāti yasmā sikkhattayasaṅgahaṃ sakalasāsanaṃ idha “brahmacariya”nti adhippetaṃ, tasmā.",
  "tika-s0105t:217_8": "“Brahmacariya”nti iminā samānādhikaraṇāni sabbapadāni yojetvā atthaṃ dassento “so dhammaṃ desetī”tiādimāha.",
  "tika-s0105t:217_9": "“Evaṃ desento cā”ti hi iminā brahmacariyasaddena dhammasaddādīnaṃ samānatthataṃ dasseti,",
  "tika-s0105t:217_10": "“dhammaṃ desetī”ti vatvāpi “brahmacariyaṃ pakāsetī”ti vacanaṃ sarūpato atthappakāsanatthanti ca vibhāveti.",
  "tika-s0105t:218_0": "191.",
  "tika-s0105t:218_1": "Vuttappakārasampadanti yathāvuttaādikalyāṇatādippabhedaguṇasampadaṃ.",
  "tika-s0105t:218_2": "Dūrasamussāritamānasseva sāsane sammāpaṭipatti sambhavati,",
  "tika-s0105t:218_3": "na mānajātikassāti vuttaṃ “nihatamānattā”ti.",
  "tika-s0105t:218_4": "Ussannattāti bahulabhāvato.",
  "tika-s0105t:218_5": "Bhogarūpādivatthukā madā suppaheyyā honti nimittassa anavaṭṭhānato,",
  "tika-s0105t:218_6": "na tathā kulavijjādimadā nimittassa samavaṭṭhānato.",
  "tika-s0105t:218_7": "Tasmā khattiyabrāhmaṇakulīnānaṃ pabbajitānampi jātivijjaṃ nissāya mānajappanaṃ duppajahanti āha “yebhuyyena…pe…",
  "tika-s0105t:218_8": "mānaṃ karontī”ti.",
  "tika-s0105t:218_9": "Vijātitāyāti viparītajātitāya,",
  "tika-s0105t:218_10": "hīnajātitāyāti attho.",
  "tika-s0105t:218_11": "Yebhuyyena upanissayasampannā sujātikā eva,",
  "tika-s0105t:218_12": "na dujjātikāti evaṃ vuttaṃ.",
  "tika-s0105t:218_13": "Patiṭṭhātuṃ na sakkontīti sīle patiṭṭhahituṃ na ussahanti,",
  "tika-s0105t:218_14": "suvisuddhaṃ katvā sīlaṃ rakkhituṃ na sakkontīti vuttaṃ hoti.",
  "tika-s0105t:218_15": "Sīlameva hi sāsane patiṭṭhā,",
  "tika-s0105t:218_16": "patiṭṭhātunti vā saccapaṭivedhena lokuttarāya patiṭṭhāya patiṭṭhātuṃ.",
  "tika-s0105t:218_17": "Sā hi nippariyāyato sāsane patiṭṭhā nāma.",
  "tika-s0105t:219_0": "Evaṃ byatirekato atthaṃ vatvā anvayatopi vadati “gahapatidārakā panā”tiādinā.",
  "tika-s0105t:219_1": "Kacchehi sedaṃ muñcantehīti itthambhūtalakkhaṇe karaṇavacanaṃ.",
  "tika-s0105t:219_2": "Tathā piṭṭhiyā loṇaṃ pupphamānāyāti,",
  "tika-s0105t:219_3": "sedaṃ muñcantakacchā loṇaṃ pupphamānapiṭṭhikā hutvā,",
  "tika-s0105t:219_4": "tehi vā pakārehi lakkhitāti attho.",
  "tika-s0105t:219_5": "Bhūmiṃ kasitvāti bhūmiyā kassanato,",
  "tika-s0105t:219_6": "khettūpajīvanatoti vuttaṃ hoti.",
  "tika-s0105t:219_7": "Tādisassāti jātimantūpanissayassa.",
  "tika-s0105t:219_8": "Dubbalaṃ mānaṃ.",
  "tika-s0105t:219_9": "Balavaṃ dappaṃ.",
  "tika-s0105t:219_10": "Kammanti parikammaṃ.",
  "tika-s0105t:219_11": "“Itarehī”tiādinā “ussannattā”ti hetupadaṃ vivarati.",
  "tika-s0105t:219_12": "“Itī”ti vatvā tadaparāmasitabbaṃ dasseti “nihatamānattā”tiādinā,",
  "tika-s0105t:219_13": "itisaddo vā nidassane,",
  "tika-s0105t:219_14": "evaṃ yathāvuttanayenāti attho.",
  "tika-s0105t:219_15": "Esa nayo īdisesu.",
  "tika-s0105t:220_0": "Paccājātoti ettha ākāro upasaggamattanti āha “patijāto”ti.",
  "tika-s0105t:220_1": "Parisuddhanti rāgādīnaṃ accantameva pahānadīpanato nirupakkilesatāya sabbathā suddhaṃ.",
  "tika-s0105t:220_2": "Dhammassa sāmī taduppādakaṭṭhena,",
  "tika-s0105t:220_3": "dhammena vā sadevakassa lokassa sāmīti dhammassāmī.",
  "tika-s0105t:220_4": "Saddhanti pothujjanikasaddhāvasena saddahanaṃ.",
  "tika-s0105t:220_5": "Viññūjātikānañhi dhammasampattigahaṇapubbikā saddhāsiddhi catūsu puggalesu dhammappamāṇadhammappasannapuggalabhāvato.",
  "tika-s0105t:220_6": "“Yo evaṃ svākkhātadhammo,",
  "tika-s0105t:220_7": "sammāsambuddho vata so bhagavā”ti saddhaṃ paṭilabhati.",
  "tika-s0105t:220_8": "Yojanasatantarepi vā padese.",
  "tika-s0105t:220_9": "Jāyampatikāti jānipatikā.",
  "tika-s0105t:220_10": "Kāmaṃ “jāyampatikā”ti vutteyeva gharasāmikagharasāminīvasena dvinnameva gahaṇaṃ viññāyati,",
  "tika-s0105t:220_11": "yassa pana purisassa anekā pajāpatiyo,",
  "tika-s0105t:220_12": "tassa vattabbameva natthi.",
  "tika-s0105t:220_13": "Ekāyapi tāva saṃvāso sambādhoyevāti dassanatthaṃ “dve”ti vuttaṃ.",
  "tika-s0105t:220_14": "Rāgādinā kiñcanaṃ,",
  "tika-s0105t:220_15": "khettavatthādinā palibodhanaṃ,",
  "tika-s0105t:220_16": "tadubhayena saha vattatīti sakiñcanapalibodhano,",
  "tika-s0105t:220_17": "soyevattho tathā.",
  "tika-s0105t:220_18": "Rāgo eva rajo,",
  "tika-s0105t:220_19": "tadādikā dosamoharajā.",
  "tika-s0105t:220_20": "Vuttañhi “rāgo rajo na ca pana reṇu vuccatī”tiādi āgamanapathatāpi uṭṭhānaṭṭhānatā evāti dvepi saṃvaṇṇanā ekatthā,",
  "tika-s0105t:220_21": "byañjanameva nānaṃ.",
  "tika-s0105t:220_22": "Alagganaṭṭhenāti asajjanaṭṭhena appaṭibandhasabhāvena.",
  "tika-s0105t:220_23": "Rūpakavasena,",
  "tika-s0105t:220_24": "taddhitavasena vā abbhokāsoti dassetuṃ viya-",
  "tika-s0105t:220_25": "saddaggahaṇaṃ.",
  "tika-s0105t:220_26": "Evaṃ akusalakusalappavattīnaṃ ṭhānāṭhānabhāvena gharāvāsapabbajjānaṃ sambādhabbhokāsataṃ dassetvā idāni",
  "tika-s0105t:220_27": "kusalappavattiyā eva aṭṭhānaṭṭhānabhāvena tesaṃ tabbhāvaṃ dassetuṃ “apicā”tiādi vuttaṃ.",
  "tika-s0105t:220_28": "Rajānaṃ sannipātaṭṭhānaṃ viyāti sambandho.",
  "tika-s0105t:221_0": "Visuṃ visuṃ paduddhāramakatvā samāsato atthavaṇṇanā saṅkhepakathā.",
  "tika-s0105t:221_1": "Ekampi divasanti ekadivasamattampi.",
  "tika-s0105t:221_2": "Akhaṇḍaṃ katvāti dukkaṭamattassāpi anāpajjanena achiddaṃ katvā.",
  "tika-s0105t:221_3": "Carimakacittanti cuticittaṃ.",
  "tika-s0105t:221_4": "Kilesamalenāti taṇhāsaṃkilesādimalena.",
  "tika-s0105t:221_5": "Amalīnanti asaṃkiliṭṭhaṃ.",
  "tika-s0105t:221_6": "Pariyodātaṭṭhena nimmalabhāvena saṅkhaṃ viya likhitaṃ dhotanti saṅkhalikhitaṃ.",
  "tika-s0105t:221_7": "Atthamattaṃ pana dassetuṃ “likhitasaṅkhasadisa”nti vuttaṃ.",
  "tika-s0105t:221_8": "Dhotasaṅkhasappaṭibhāganti tadatthasseva vivaraṇaṃ.",
  "tika-s0105t:221_9": "Apica likhitaṃ saṅkhaṃ saṅkhalikhitaṃ yathā “agyāhito”ti,",
  "tika-s0105t:221_10": "tassadisattā pana idaṃ saṅkhalikhitantipi dasseti,",
  "tika-s0105t:221_11": "bhāvanapuṃsakañcetaṃ.",
  "tika-s0105t:221_12": "Ajjhāvasatāti ettha adhi-",
  "tika-s0105t:221_13": "saddena kammappavacanīyena yogato “agāra”nti etaṃ bhummatthe upayogavacananti āha “agāramajjhe”ti.",
  "tika-s0105t:221_14": "Yaṃ nūna yadi pana pabbajeyyaṃ,",
  "tika-s0105t:221_15": "sādhu vatāti sambandho.",
  "tika-s0105t:221_16": "Kasāyena rattāni kāsāyānīti dasseti “kasāyarasapītatāyā”ti iminā.",
  "tika-s0105t:221_17": "Kasmā cetāni gahitānīti āha “brahmacariyaṃ carantānaṃ anucchavikānī”ti.",
  "tika-s0105t:221_18": "Acchādetvāti vohāravacanamattaṃ,",
  "tika-s0105t:221_19": "paridahitvāti attho,",
  "tika-s0105t:221_20": "tañca kho nivāsanapārupanavasena.",
  "tika-s0105t:221_21": "Agāravāso agāraṃ uttarapadalopena,",
  "tika-s0105t:221_22": "tassa hitaṃ vuḍḍhiāvahaṃ kasivāṇijjādikammaṃ.",
  "tika-s0105t:221_23": "Taṃ anagāriyanti tasmiṃ anagāriye.",
  "tika-s0105t:222_0": "192.",
  "tika-s0105t:222_1": "Sahassatoti kahāpaṇasahassato.",
  "tika-s0105t:222_2": "Bhogakkhandho bhogarāsi.",
  "tika-s0105t:222_3": "Ābandhanaṭṭhenāti “putto nattā panattā”tiādinā pemavasena paricchedaṃ katvā bandhanaṭṭhena,",
  "tika-s0105t:222_4": "etena ābandhanattho parivaṭṭa-",
  "tika-s0105t:222_5": "saddoti dasseti.",
  "tika-s0105t:222_6": "Atha vā pitāmahapituputtādivasena parivattanaṭṭhena parivaṭṭotipi yujjati.",
  "tika-s0105t:222_7": "“Amhākamete”ti ñāyantīti ñātayo.",
  "tika-s0105t:223_0": "193.",
  "tika-s0105t:223_1": "Pātimokkhasaṃvarena pihitakāyavacīdvāro samāno tena saṃvarena upeto nāmāti katvā “pātimokkhasaṃvarena samannāgato”ti vuttaṃ.",
  "tika-s0105t:223_2": "Ācāragocarānaṃ vitthāro vibhaṅgaṭṭhakathādīsu gahetabbo.",
  "tika-s0105t:223_3": "“Ācāragocarasampanno”tiādi ca tasseva pātimokkhasaṃvarasaṃvutabhāvassa paccayadassanaṃ.",
  "tika-s0105t:223_4": "Aṇusadisatāya appamattakaṃ “aṇū”ti vuttanti āha “appamattakesū”ti.",
  "tika-s0105t:223_5": "Asañcicca āpannaanukhuddakāpattivasena,",
  "tika-s0105t:223_6": "sahasā uppannaakusalacittuppādavasena ca appamattakatā.",
  "tika-s0105t:223_7": "Bhayadassīti bhayadassanasīlo.",
  "tika-s0105t:223_8": "Sammāti aviparītaṃ,",
  "tika-s0105t:223_9": "sundaraṃ vā,",
  "tika-s0105t:223_10": "tabbhāvo ca sakkaccaṃ yāvajīvaṃ avītikkamavasena.",
  "tika-s0105t:223_11": "“Sikkhāpadesū”ti vutteyeva tadavayavabhūtaṃ “sikkhāpadaṃ samādāya sikkhatī”ti atthassa gamyamānattā kammapadaṃ",
  "tika-s0105t:223_12": "na vuttanti āha “taṃ taṃ sikkhāpada”nti,",
  "tika-s0105t:223_13": "taṃ taṃ sikkhākoṭṭhāsaṃ,",
  "tika-s0105t:223_14": "sikkhāya vā adhigamupāyaṃ,",
  "tika-s0105t:223_15": "tassā vā nissayanti attho.",
  "tika-s0105t:224_0": "Etthāti etasmiṃ “pātimokkhasaṃvarasaṃvuto”tiādivacane.",
  "tika-s0105t:224_1": "Ācāragocaraggahaṇenevāti “ācāragocarasampanno”ti vacaneneva.",
  "tika-s0105t:224_2": "Tenāha “kusale kāyakammavacīkamme gahitepī”ti.",
  "tika-s0105t:224_3": "Na hi ācāragocarasaddamattena kusalakāyavacīkammaggahaṇaṃ sambhavati,",
  "tika-s0105t:224_4": "iminā punaruttitāya codanālesaṃ dasseti.",
  "tika-s0105t:224_5": "Tassāti ājīvapārisuddhisīlassa.",
  "tika-s0105t:224_6": "Uppattidvāradassanatthanti uppattiyā kāyavacīviññattisaṅkhātassa dvārassa kammāpadesena dassanatthaṃ,",
  "tika-s0105t:224_7": "etena yathāvuttacodanāya sodhanaṃ dasseti.",
  "tika-s0105t:224_8": "Idaṃ vuttaṃ hoti –",
  "tika-s0105t:224_9": "siddhepi sati punārambho niyamāya vā hoti,",
  "tika-s0105t:224_10": "atthantarabodhanāya vā,",
  "tika-s0105t:224_11": "idha pana atthantaraṃ bodheti,",
  "tika-s0105t:224_12": "tasmā uppattidvāradassanatthaṃ vuttanti.",
  "tika-s0105t:224_13": "Kusalenāti ca sabbaso anesanapahānato anavajjena.",
  "tika-s0105t:224_14": "Kathaṃ tena uppattidvāradassananti āha “yasmā panā”tiādi.",
  "tika-s0105t:224_15": "Kāyavacīdvāresu uppannena anavajjena kāyakammavacīkammena samannāgatattā parisuddhājīvoti adhippāyo.",
  "tika-s0105t:224_16": "Tadubhayameva hi ājīvahetukaṃ ājīvapārisuddhisīlaṃ.",
  "tika-s0105t:225_0": "Idāni suttantarena saṃsandituṃ “muṇḍikaputtasuttantavasena vā evaṃ vutta”nti āha. Vā-",
  "tika-s0105t:225_1": "saddo cettha suttantarasaṃsandanāsaṅkhātaatthantaravikappanattho.",
  "tika-s0105t:225_2": "Muṇḍikaputtasuttantaṃ nāma majjhimāgamavare majjhimapaṇṇāsake,",
  "tika-s0105t:225_3": "yaṃ “samaṇamuṇḍikaputtasutta”ntipi vadanti.",
  "tika-s0105t:225_4": "Tattha thapatīti pañcakaṅgaṃ nāma vaḍḍhakiṃ bhagavā ālapati. Thapati-",
  "tika-s0105t:225_5": "saddo hi vaḍḍhakipariyāyo.",
  "tika-s0105t:225_6": "Idaṃ vuttaṃ hoti –",
  "tika-s0105t:225_7": "yasmā “katame ca thapati kusalā sīlā?",
  "tika-s0105t:225_8": "Kusalaṃ kāyakammaṃ kusalaṃ vacīkamma”nti sīlassa kusalakāyakammavacīkammabhāvaṃ dassetvā “ājīvapārisuddhampi",
  "tika-s0105t:225_9": "kho ahaṃ thapati sīlasmiṃ vadāmī”ti evaṃ pavattāya muṇḍikaputtasuttadesanāya “kāyakammavacīkammena samannāgato",
  "tika-s0105t:225_10": "kusalenā”ti sīlassa kusalakāyakammavacīkammabhāvaṃ dassetvā “parisuddhājīvo”ti evaṃ pavattā ayaṃ sāmaññaphalasuttadesanā",
  "tika-s0105t:225_11": "ekasaṅgahā aññadatthu saṃsandati sameti yathā taṃ gaṅgodakena yamunodakaṃ,",
  "tika-s0105t:225_12": "tasmā īdisīpi bhagavato desanāvibhūti atthevāti.",
  "tika-s0105t:225_13": "Sīlasmiṃ vadāmīti sīlanti vadāmi,",
  "tika-s0105t:225_14": "sīlasmiṃ vā ādhārabhūte antogadhaṃ pariyāpannaṃ,",
  "tika-s0105t:225_15": "niddhāraṇasamudāyabhūte vā ekaṃ sīlanti vadāmi.",
  "tika-s0105t:226_0": "Tividhenāti cūḷasīlamajjhimasīlamahāsīlato tividhena.",
  "tika-s0105t:226_1": "“Manacchaṭṭhesū”ti iminā kāyapañcamānameva gahaṇaṃ nivatteti.",
  "tika-s0105t:226_2": "Upari niddese vakkhamānesu sattasu ṭhānesu.",
  "tika-s0105t:226_3": "Tividhenāti catūsu paccekaṃ yathālābhayathābalayathāsāruppatāvasena tibbidhena.",
  "tika-s0105t:227_0": "Cūḷamajjhimamahāsīlavaṇṇanā",
  "tika-s0105t:228_0": "194- 211.",
  "tika-s0105t:228_1": "Evanti “so evaṃ pabbajito samāno pātimokkhasaṃvarasaṃvuto viharatī”tiādinā nayena.",
  "tika-s0105t:228_2": "“Sīlasmi”nti idaṃ niddhāraṇe bhummaṃ tato ekassa niddhāraṇīyattāti āha “ekaṃ sīla”nti.",
  "tika-s0105t:228_3": "Apica iminā ādhāre bhummaṃ dasseti samudāyassa avayavādhiṭṭhānattā yathā “rukkhe sākhā”ti.",
  "tika-s0105t:228_4": "“Ida”nti padena katvatthavasena samānādhikaraṇaṃ bhummavacanassa katvatthe pavattanato yathā “vanappagumbe",
  "tika-s0105t:228_5": "yatha phusitagge”ti dasseti “paccattavacanatthe vā etaṃ bhumma”nti iminā.",
  "tika-s0105t:228_6": "Ayamevatthoti paccattavacanattho eva.",
  "tika-s0105t:228_7": "Brahmajāleti brahmajālasuttavaṇṇanāyaṃ,",
  "tika-s0105t:228_8": "brahmajālasuttapade vā.",
  "tika-s0105t:228_9": "Saṃvaṇṇanāvasena vuttanayenāti attho.",
  "tika-s0105t:228_10": "“Idamassa hoti sīlasmi”nti ettha mahāsīlapariyosānena niddhāriyamānassa abhāvato paccattavacanatthoyeva",
  "tika-s0105t:228_11": "sambhavatīti āha “idaṃ assa sīlaṃ hotīti attho”ti,",
  "tika-s0105t:228_12": "tatoyeva ca pāḷiyaṃ apiggahaṇamakatanti daṭṭhabbaṃ.",
  "tika-s0105t:229_0": "212.",
  "tika-s0105t:229_1": "Attānuvādaparānuvādadaṇḍabhayādīni asaṃvaramūlakāni bhayāni.",
  "tika-s0105t:229_2": "“Sīlassāsaṃvaratoti sīlassa asaṃvaraṇato,",
  "tika-s0105t:229_3": "sīlasaṃvarābhāvatoti attho”ti ācariyena vuttaṃ,",
  "tika-s0105t:229_4": "“yadidaṃ sīlasaṃvarato”ti pana padassa “yaṃ idaṃ bhayaṃ sīlasaṃvarato bhaveyyā”ti atthavacanato,",
  "tika-s0105t:229_5": "“sīlasaṃvarahetu bhayaṃ na samanupassatī”ti ca atthassa upapattito sīlasaṃvarato sīlasaṃvarahetūti atthoyeva sambhavati.",
  "tika-s0105t:229_6": "“Yaṃ idaṃ bhayaṃ sīlasaṃvarato bhaveyyā”ti hi pāṭhopi dissati.",
  "tika-s0105t:229_7": "“Saṃvarato”ti hetuṃ vatvā tadadhigamitaatthavasena “asaṃvaramūlakassa bhayassa abhāvā”tipi hetuṃ vadati.",
  "tika-s0105t:229_8": "Yathāvidhānavihitenāti yathāvidhānaṃ sampāditena.",
  "tika-s0105t:229_9": "Khattiyābhisekenāti khattiyabhāvāvahena abhisekena.",
  "tika-s0105t:229_10": "Muddhani avasittoti matthakeyeva abhisitto.",
  "tika-s0105t:229_11": "Ettha ca “yathāvidhānavihitenā”ti iminā porāṇakāciṇṇavidhānasamaṅgitāsaṅkhātaṃ ekaṃ aṅgaṃ dasseti,",
  "tika-s0105t:229_12": "“khattiyābhisekenā”ti iminā khattiyabhāvāvahatāsaṅkhātaṃ,",
  "tika-s0105t:229_13": "“muddhani avasitto”ti iminā muddhaniyeva abhisiñcitabhāvasaṅkhātaṃ.",
  "tika-s0105t:229_14": "Iti tivaṅgasamannāgato khattiyābhiseko vutto hoti.",
  "tika-s0105t:229_15": "Yena abhisittarājūnaṃ rājānubhāvo samijjhati.",
  "tika-s0105t:229_16": "Kena panāyamattho viññāyatīti?",
  "tika-s0105t:229_17": "Porāṇakasatthāgatanayena.",
  "tika-s0105t:229_18": "Vuttañhi aggaññasuttaṭṭhakathāyaṃ mahāsammatābhisekavibhāvanāya “te panassa khettasāmino tīhi saṅkhehi",
  "tika-s0105t:229_19": "abhisekampi akaṃsū”ti majjhimāgamaṭṭhakathāyañca mahāsīhanādasuttavaṇṇanāyaṃ vuttaṃ “muddhāvasittenāti",
  "tika-s0105t:229_20": "tīhi saṅkhehi khattiyābhisekena muddhani abhisittenā”ti sīhaḷaṭṭhakathāyampi cūḷasīhanādasuttavaṇṇanāyaṃ",
  "tika-s0105t:229_21": "“paṭhamaṃ tāva abhisekaṃ gaṇhantānaṃ rājūnaṃ suvaṇṇamayādīni tīṇi saṅkhāni ca gaṅgodakañca khattiyakaññañca",
  "tika-s0105t:229_22": "laddhuṃ vaṭṭatī”tiādi vuttaṃ.",
  "tika-s0105t:230_0": "Ayaṃ pana tatthāgatanayena abhisekavidhānavinicchayo –",
  "tika-s0105t:230_1": "abhisekamaṅgalatthañhi alaṅkatapaṭiyattassa maṇḍapassa antokatassa udumbarasākhamaṇḍapassa majjhe suppatiṭṭhite",
  "tika-s0105t:230_2": "udumbarabhaddapīṭhamhi abhisekārahaṃ abhijaccaṃ khattiyaṃ nisīdāpetvā paṭhamaṃ tāva maṅgalābharaṇabhūsitā",
  "tika-s0105t:230_3": "jātisampannā khattiyakaññā gaṅgodakapuṇṇaṃ suvaṇṇamayasāmuddikadakkhiṇāvaṭṭasaṅkhaṃ ubhohi hatthehi sakkaccaṃ",
  "tika-s0105t:230_4": "gahetvā sīsopari ussāpetvā tena tassa muddhani abhisekodakaṃ abhisiñcati,",
  "tika-s0105t:230_5": "evañca vadeti “deva taṃ sabbepi khattiyagaṇā attānamārakkhatthaṃ iminā abhisekena abhisekikaṃ mahārājaṃ karonti,",
  "tika-s0105t:230_6": "tvaṃ rājadhammesu ṭhito dhammena samena rajjaṃ kārehi,",
  "tika-s0105t:230_7": "etesu khattiyagaṇesu tvaṃ puttasinehānukampāya sahitacitto,",
  "tika-s0105t:230_8": "hitasamamettacitto ca bhava,",
  "tika-s0105t:230_9": "rakkhāvaraṇaguttiyā tesaṃ rakkhito ca bhavāhī”ti.",
  "tika-s0105t:230_10": "Tato puna purohitopi porohiccaṭhānānurūpālaṅkārehi alaṅkatapaṭiyatto gaṅgodakapuṇṇaṃ rajatamayaṃ saṅkhaṃ",
  "tika-s0105t:230_11": "ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati,",
  "tika-s0105t:230_12": "evañca vadeti “deva taṃ sabbepi brāhmaṇagaṇā attānamārakkhatthaṃ iminā abhisekena abhisekikaṃ mahārājaṃ karonti,",
  "tika-s0105t:230_13": "tvaṃ rājadhammesu ṭhito dhammena samena rajjaṃ kārehi,",
  "tika-s0105t:230_14": "etesu brāhmaṇagaṇesu tvaṃ puttasinehānukampāya sahitacitto,",
  "tika-s0105t:230_15": "hitasamamettacitto ca bhava,",
  "tika-s0105t:230_16": "rakkhāvaraṇaguttiyā tesaṃ rakkhito ca bhavāhī”ti.",
  "tika-s0105t:230_17": "Tato puna seṭṭhipi seṭṭhiṭṭhānabhūsanabhūsito gaṅgodakapuṇṇaṃ ratanamayaṃ saṅkhaṃ ubhohi hatthehi sakkaccaṃ",
  "tika-s0105t:230_18": "gahetvā tassa sīsopari ussāpetvā tena tassa muddhani abhisekodakaṃ abhisiñcati,",
  "tika-s0105t:230_19": "evañca vadeti “deva taṃ sabbepi gahapatigaṇā attānamārakkhatthaṃ iminā abhisekena abhisekikaṃ mahārājaṃ karonti,",
  "tika-s0105t:230_20": "tvaṃ rājadhammesu ṭhito dhammena samena rajjaṃ kārehi,",
  "tika-s0105t:230_21": "etesu gahapatigaṇesu tvaṃ puttasinehānukampāya sahitacitto,",
  "tika-s0105t:230_22": "hitasamamettacitto ca bhava,",
  "tika-s0105t:230_23": "rakkhāvaraṇaguttiyā tesaṃ rakkhito ca bhavāhī”ti.",
  "tika-s0105t:230_24": "Te pana tassa evaṃ vadantā “sace tvaṃ amhākaṃ vacanānurūpaṃ rajjaṃ karissasi,",
  "tika-s0105t:230_25": "iccetaṃ kusalaṃ.",
  "tika-s0105t:230_26": "No ce karissasi,",
  "tika-s0105t:230_27": "tava muddhā sattadhā phalatū”ti evaṃ rañño abhisapanti viyāti daṭṭhabbanti.",
  "tika-s0105t:230_28": "Vaḍḍhakīsūkarajātakādīhi cāyamattho vibhāvetabbo,",
  "tika-s0105t:230_29": "abhisekopakaraṇānipi samantapāsādikādīsu gahetabbānīti.",
  "tika-s0105t:231_0": "Yasmā nihatapaccāmitto,",
  "tika-s0105t:231_1": "tasmā na samanupassatīti sambandho.",
  "tika-s0105t:231_2": "Anavajjatā kusalabhāvenāti āha “kusalaṃ sīlapadaṭṭhānehī”tiādi.",
  "tika-s0105t:231_3": "Idaṃ vuttaṃ hoti –",
  "tika-s0105t:231_4": "kusalasīlapadaṭṭhānā avippaṭisārapāmojjapītipassaddhidhammā,",
  "tika-s0105t:231_5": "avippaṭisārādinimittañca uppannaṃ cetasikasukhaṃ paṭisaṃvedeti,",
  "tika-s0105t:231_6": "cetasikasukhasamuṭṭhānehi ca paṇītarūpehi phuṭṭhasarīrassa uppannaṃ kāyikasukhanti.",
  "tika-s0105t:232_0": "Indriyasaṃvarakathāvaṇṇanā",
  "tika-s0105t:233_0": "213.",
  "tika-s0105t:233_1": "Sāmaññassa visesāpekkhatāya idhādhippetopi viseso tena apariccatto eva hotīti āha “cakkhusaddo katthaci buddhacakkhumhi vattatī”tiādi.",
  "tika-s0105t:233_2": "Vijjamānameva hi abhidheyyabhāvena visesatthaṃ visesantaranivattanena visesasaddo vibhāveti,",
  "tika-s0105t:233_3": "na avijjamānaṃ.",
  "tika-s0105t:233_4": "Sesapadesupi eseva nayo.",
  "tika-s0105t:233_5": "Aññehi asādhāraṇaṃ buddhānameva cakkhu dassananti buddhacakkhu,",
  "tika-s0105t:233_6": "āsayānusayañāṇaṃ,",
  "tika-s0105t:233_7": "indriyaparopariyattañāṇañca.",
  "tika-s0105t:233_8": "Samantato sabbaso dassanaṭṭhena cakkhūti samantacakkhu,",
  "tika-s0105t:233_9": "sabbaññutaññāṇaṃ.",
  "tika-s0105t:233_10": "Tathūpamanti pabbatamuddhūpamaṃ,",
  "tika-s0105t:233_11": "dhammamayaṃ pāsādanti sambandho.",
  "tika-s0105t:233_12": "Sumedha samantacakkhu tvaṃ janatamavekkhassūti attho.",
  "tika-s0105t:233_13": "Ariyamaggattayapaññāti heṭṭhimāriyamaggattayapaññā.",
  "tika-s0105t:233_14": "“Dhammacakkhu nāma heṭṭhimā tayo maggā,",
  "tika-s0105t:233_15": "tīṇi ca phalānī”ti saḷāyatanavaggaṭṭhakathāyaṃ vuttaṃ,",
  "tika-s0105t:233_16": "idha pana maggeheva phalāni saṅgahetvā dasseti.",
  "tika-s0105t:233_17": "Catusaccasaṅkhāte dhamme cakkhūti hi dhammacakkhu.",
  "tika-s0105t:233_18": "Paññāyeva dassanaṭṭhena cakkhūti paññācakkhu,",
  "tika-s0105t:233_19": "pubbenivāsāsavakkhayañāṇaṃ.",
  "tika-s0105t:233_20": "Dibbacakkhumhīti dutiyavijjāya.",
  "tika-s0105t:233_21": "Idhāti “cakkhunā rūpaṃ disvā”ti imasmiṃ pāṭhe.",
  "tika-s0105t:233_22": "Ayanti cakkhusaddo.",
  "tika-s0105t:233_23": "“Pasādacakkhuvohārenā”ti iminā idha cakkhusaddo cakkhupasādeyeva nippariyāyato vattati,",
  "tika-s0105t:233_24": "pariyāyato pana nissayavohārena nissitassa vattabbato cakkhuviññāṇepi yathā “mañcā ukkuṭṭhiṃ karontī”ti dasseti.",
  "tika-s0105t:233_25": "Idhāpi sasambhārakathā avasiṭṭhāti katvā sesapadesupīti pi-",
  "tika-s0105t:233_26": "saddaggahaṇaṃ,",
  "tika-s0105t:233_27": "“na nimittaggāhī”tiādipadesupīti attho.",
  "tika-s0105t:233_28": "Vividhaṃ asanaṃ khedanaṃ byāseko,",
  "tika-s0105t:233_29": "kileso eva byāseko,",
  "tika-s0105t:233_30": "tena virahito tathā,",
  "tika-s0105t:233_31": "virahitatā ca asammissatā,",
  "tika-s0105t:233_32": "asammissabhāvo ca sampayogābhāvato parisuddhatāti āha “asammissaṃ parisuddha”nti,",
  "tika-s0105t:233_33": "kilesadukkhena avomissaṃ,",
  "tika-s0105t:233_34": "tato ca suvisuddhanti attho.",
  "tika-s0105t:233_35": "Sati ca suvisuddhe indriyasaṃvare nīvaraṇesu padhānabhūtapāpadhammavigamena adhicittānuyogo hatthagato eva hoti,",
  "tika-s0105t:233_36": "tasmā adhicittasukhameva “abyāsekasukha”nti vuccatīti dasseti “adhicittasukha”nti iminā.",
  "tika-s0105t:234_0": "Satisampajaññakathāvaṇṇanā",
  "tika-s0105t:235_0": "214.",
  "tika-s0105t:235_1": "Samantato pakārehi,",
  "tika-s0105t:235_2": "pakaṭṭhaṃ vā savisesaṃ jānātīti sampajāno,",
  "tika-s0105t:235_3": "tassa bhāvo sampajaññaṃ,",
  "tika-s0105t:235_4": "tathāpavattañāṇaṃ,",
  "tika-s0105t:235_5": "tassa vibhajanaṃ sampajaññabhājanīyaṃ,",
  "tika-s0105t:235_6": "tasmiṃ sampajaññabhājanīyamhi.",
  "tika-s0105t:235_7": "“Gamana”nti iminā abhikkamanaṃ abhikkantanti bhāvasādhanamāha.",
  "tika-s0105t:235_8": "Tathā paṭikkamanaṃ paṭikkantanti vuttaṃ “nivattana”nti.",
  "tika-s0105t:235_9": "Gamanañcettha nivattetvā,",
  "tika-s0105t:235_10": "anivattetvā ca gamanaṃ,",
  "tika-s0105t:235_11": "nivattanaṃ pana nivattimattameva,",
  "tika-s0105t:235_12": "aññamaññamupādānakiriyāmattañcetaṃ dvayaṃ.",
  "tika-s0105t:235_13": "Kathaṃ labbhatīti āha “gamane”tiādi.",
  "tika-s0105t:235_14": "Abhiharantoti gamanavasena kāyaṃ upanento.",
  "tika-s0105t:235_15": "Paṭinivattentoti tato puna nivattento.",
  "tika-s0105t:235_16": "Apanāmentoti apakkamanavasena pariṇāmento.",
  "tika-s0105t:235_17": "Āsanassāti pīṭhakādiāsanassa.",
  "tika-s0105t:235_18": "Purimaaṅgābhimukhoti aṭanikādipurimāvayavābhimukho.",
  "tika-s0105t:235_19": "Saṃsarantoti saṃsappanto.",
  "tika-s0105t:235_20": "Pacchimaaṅgapadesanti aṭanikādipacchimāyavappadesaṃ.",
  "tika-s0105t:235_21": "Paccāsaṃsarantoti paṭiāsappanto.",
  "tika-s0105t:235_22": "“Eseva nayo”ti iminā nipannasseva abhimukhaṃ saṃsappanapaṭiāsappanāni dasseti.",
  "tika-s0105t:235_23": "Ṭhānanisajjāsayanesu hi yo gamanavidhuro kāyassa purato abhihāro,",
  "tika-s0105t:235_24": "so abhikkamo.",
  "tika-s0105t:235_25": "Pacchato apahāro paṭikkamoti lakkhaṇaṃ.",
  "tika-s0105t:236_0": "Sampajānanaṃ sampajānaṃ,",
  "tika-s0105t:236_1": "tena attanā kattabbakiccassa karaṇasīlo sampajānakārīti āha “sampajaññena sabbakiccakārī”ti.",
  "tika-s0105t:236_2": "“Sampajaññameva vā kārī”ti iminā sampajānassa karaṇasīlo sampajānakārīti dasseti.",
  "tika-s0105t:236_3": "“So hī”tiādi dutiyavikappassa samatthanaṃ.",
  "tika-s0105t:236_4": "“Sampajañña”nti ca iminā sampajāna-",
  "tika-s0105t:236_5": "saddassa sampajaññapariyāyatā vuttā.",
  "tika-s0105t:236_6": "Tathā hi ācariyānandattherena vuttaṃ “samantato, sammā,",
  "tika-s0105t:236_7": "samaṃ vā pajānanaṃ sampajānaṃ,",
  "tika-s0105t:236_8": "tadeva sampajañña”nti ayaṃ aṭṭhakathāto aparo nayo –",
  "tika-s0105t:236_9": "yathā atikkantādīsu asammohaṃ uppādeti,",
  "tika-s0105t:236_10": "tathā sampajānassa kāro karaṇaṃ sampajānakāro,",
  "tika-s0105t:236_11": "so etassa atthīti sampajānakārīti.",
  "tika-s0105t:237_0": "Dhammato vaḍḍhisaṅkhātena atthena saha vattatīti sātthakaṃ,",
  "tika-s0105t:237_1": "abhikkantādi,",
  "tika-s0105t:237_2": "sātthakassa sampajānanaṃ sātthakasampajaññaṃ.",
  "tika-s0105t:237_3": "Sappāyassa attano patirūpassa sampajānanaṃ sappāyasampajaññaṃ.",
  "tika-s0105t:237_4": "Abhikkamādīsu bhikkhācāragocare,",
  "tika-s0105t:237_5": "aññattha ca pavattesu avijahitakammaṭṭhānasaṅkhāte gocare sampajānanaṃ gocarasampajaññaṃ.",
  "tika-s0105t:237_6": "Sāmaññaniddesena,",
  "tika-s0105t:237_7": "hi ekasesanayena vā gocarasaddo tadatthadvayepi pavattati.",
  "tika-s0105t:237_8": "Atikkamādīsu asammuyhanasaṅkhātaṃ asammohameva sampajaññaṃ asammohasampajaññaṃ.",
  "tika-s0105t:237_9": "Cittavasenevāti cittassa vaseneva,",
  "tika-s0105t:237_10": "cittavasamanugatenevāti attho.",
  "tika-s0105t:237_11": "Pariggahetvāti tulayitvā tīretvā,",
  "tika-s0105t:237_12": "paṭisaṅkhāyāti attho.",
  "tika-s0105t:237_13": "Saṅghadassaneneva uposathapavāraṇādiatthāya gamanaṃ saṅgahitaṃ.",
  "tika-s0105t:237_14": "Ādisaddena kasiṇaparikammādīnaṃ saṅgaho.",
  "tika-s0105t:237_15": "Saṅkhepato vuttaṃ tadatthameva vivarituṃ “cetiyaṃ vā”tiādi vuttaṃ.",
  "tika-s0105t:237_16": "Arahattaṃ pāpuṇātīti ukkaṭṭhaniddeso esa.",
  "tika-s0105t:237_17": "Samathavipassanuppādanampi hi bhikkhuno vaḍḍhiyeva.",
  "tika-s0105t:237_18": "Tatthāti asubhārammaṇe.",
  "tika-s0105t:237_19": "Kecīti abhayagirivāsino.",
  "tika-s0105t:237_20": "Āmisatoti cīvarādiāmisapaccayato.",
  "tika-s0105t:237_21": "Kasmāti āha “taṃ nissāyā”tiādi.",
  "tika-s0105t:238_0": "Tasminti sātthakasampajaññavasena pariggahitaatthe.",
  "tika-s0105t:238_1": "Yasmā pana dhammato vaḍḍhiyeva attho nāma,",
  "tika-s0105t:238_2": "tasmā yaṃ “sātthaka”nti adhippetaṃ gamanaṃ,",
  "tika-s0105t:238_3": "taṃ sabbampi sappāyamevāti siyā avisesena kassaci āsaṅkāti tannivattanatthaṃ “cetiyadassanaṃ tāvā”tiādi āraddhaṃ.",
  "tika-s0105t:238_4": "Mahāpūjāyāti mahatiyā pūjāya,",
  "tika-s0105t:238_5": "bahūnaṃ pūjādivaseti vuttaṃ hoti.",
  "tika-s0105t:238_6": "Cittakammarūpakānī viyāti cittakammakatapaṭimāyo viya,",
  "tika-s0105t:238_7": "yantapayogena vā nānappakāravicittakiriyā paṭimāyo viya.",
  "tika-s0105t:238_8": "Tatrāti tāsu parisāsu.",
  "tika-s0105t:238_9": "Assāti bhikkhuno.",
  "tika-s0105t:238_10": "Asamapekkhanaṃ nāma gehassitaaññāṇupekkhāvasena ārammaṇassa ayoniso gahaṇaṃ.",
  "tika-s0105t:238_11": "Yaṃ sandhāya vuttaṃ “cakkhunā rūpaṃ disvā uppajjati upekkhā bālassa mūḷhassa puthujjanassā”tiādi mātugāmasamphassavasena kāyasaṃsaggāpatti.",
  "tika-s0105t:238_12": "Hatthiādisammaddena jīvitantarāyo.",
  "tika-s0105t:238_13": "Visabhāgarūpadassanādinā brahmacariyantarāyo.",
  "tika-s0105t:238_14": "“Dasadvādasayojanantare parisā sannipatantī”tiādinā vuttappakāreneva.",
  "tika-s0105t:238_15": "Mahāparisaparivārānanti kadāci dhammassavanādiatthāya itthipurisasammissaparivāre sandhāya vuttaṃ.",
  "tika-s0105t:239_0": "Tadatthadīpanatthanti asubhadassanassa sātthakabhāvasaṅkhātassa atthassa dīpanatthaṃ.",
  "tika-s0105t:239_1": "Pabbajitadivasato paṭṭhāya paṭivacanadānavasena bhikkhūnaṃ anuvattanakathā āciṇṇā,",
  "tika-s0105t:239_2": "tasmā paṭivacanassa adānavasena ananuvattanakathā tassa dutiyā nāma hotīti āha “dve kathā nāma na kathitapubbā”ti.",
  "tika-s0105t:239_3": "Dve kathāti hi vacanakaraṇākaraṇakathā.",
  "tika-s0105t:239_4": "Tattha vacanakaraṇakathāyeva kathitapubbā,",
  "tika-s0105t:239_5": "dutiyā na kathitapubbā.",
  "tika-s0105t:239_6": "Tasmā subbacattā paṭivacanamadāsīti attho.",
  "tika-s0105t:240_0": "Evanti iminā.",
  "tika-s0105t:240_1": "“Sace pana cetiyassa mahāpūjāyā”tiādikaṃ sabbampi vuttappakāraṃ paccāmasati,",
  "tika-s0105t:240_2": "na “purisassa mātugāmāsubha”ntiādikameva.",
  "tika-s0105t:240_3": "Pariggahitaṃ sātthakaṃ,",
  "tika-s0105t:240_4": "sappāyañca yena so pariggahitasātthakasappāyo, tassa,",
  "tika-s0105t:240_5": "tena yathānupubbikaṃ sampajaññapariggahaṇaṃ dasseti.",
  "tika-s0105t:240_6": "Vuccamānayogakammassa pavattiṭṭhānatāya bhāvanāya ārammaṇaṃ kammaṭṭhānaṃ,",
  "tika-s0105t:240_7": "tadeva bhāvanāya visayabhāvato gocaranti āha “kammaṭṭhānasaṅkhātaṃ gocara”nti.",
  "tika-s0105t:240_8": "Uggahetvāti yathā uggahanimittaṃ uppajjati,",
  "tika-s0105t:240_9": "evaṃ uggahakosallassa sampādanavasena uggahaṇaṃ katvā.",
  "tika-s0105t:240_10": "Bhikkhācāragocareti bhikkhācārasaṅkhāte gocare,",
  "tika-s0105t:240_11": "anena kammaṭṭhāne,",
  "tika-s0105t:240_12": "bhikkhācāre ca gocarasaddoti dasseti.",
  "tika-s0105t:241_0": "Idhāti sāsane.",
  "tika-s0105t:241_1": "Haratīti kammaṭṭhānaṃ pavattanavasena neti,",
  "tika-s0105t:241_2": "yāva piṇḍapātapaṭikkamā anuyuñjatīti attho.",
  "tika-s0105t:241_3": "Na paccāharatīti āhārūpayogato yāva divāṭhānupasaṅkamanā kammaṭṭhānaṃ na paṭineti.",
  "tika-s0105t:241_4": "Tatthāti tesu catūsu bhikkhūsu.",
  "tika-s0105t:241_5": "Āvaraṇīyehīti nīvaraṇehi.",
  "tika-s0105t:241_6": "Pagevāti pātoyeva.",
  "tika-s0105t:241_7": "Sarīraparikammanti mukhadhovanādisarīrapaṭijagganaṃ.",
  "tika-s0105t:241_8": "Dve tayo pallaṅketi dve tayo nisajjāvāre.",
  "tika-s0105t:241_9": "Ūrubaddhāsanañhettha pallaṅko.",
  "tika-s0105t:241_10": "Usumanti dve tīṇi uṇhāpanāni sandhāya vuttaṃ.",
  "tika-s0105t:241_11": "Kammaṭṭhānaṃ anuyuñjitvāti tadahe mūlabhūtaṃ kammaṭṭhānaṃ anuyuñjitvā.",
  "tika-s0105t:241_12": "Kammaṭṭhānasīsenevāti kammaṭṭhānamukheneva,",
  "tika-s0105t:241_13": "kammaṭṭhānamavijahanto evāti vuttaṃ hoti,",
  "tika-s0105t:241_14": "tena “patopi acetano”tiādinā vakkhamānaṃ kammaṭṭhānaṃ,",
  "tika-s0105t:241_15": "yathāparihariyamānaṃ vā avijahitvāti dasseti.",
  "tika-s0105t:242_0": "Gantvāti pāpuṇitvā.",
  "tika-s0105t:242_1": "Buddhānussatikammaṭṭhānaṃ ce,",
  "tika-s0105t:242_2": "tadeva nipaccakārasādhanaṃ. Aññañce,",
  "tika-s0105t:242_3": "anipaccakārakaraṇamiva hotīti dassetuṃ “sace”tiādi vuttaṃ.",
  "tika-s0105t:242_4": "Atabbisayena taṃ ṭhapetvā.",
  "tika-s0105t:242_5": "“Mahantaṃ cetiyaṃ ce”tiādinā kammaṭṭhānikassa mūlakammaṭṭhānamanasikārassa papañcābhāvadassanaṃ.",
  "tika-s0105t:242_6": "Aññena pana tathāpi aññathāpi vanditabbameva.",
  "tika-s0105t:242_7": "Tathevāti tikkhattumeva.",
  "tika-s0105t:242_8": "Paribhogacetiyato sārīrikacetiyaṃ garutaranti katvā “cetiyaṃ vanditvā”ti pubbakālakiriyāvasena vuttaṃ.",
  "tika-s0105t:242_9": "Yathāha aṭṭhakathāyaṃ “cetiyaṃ bādhayamānā bodhisākhā haritabbā”ti,",
  "tika-s0105t:242_10": "ayaṃ ācariyassa mati,",
  "tika-s0105t:242_11": "“bodhiyaṅgaṇaṃ pattenāpī”ti pana vacanato yadi cetiyaṅgaṇato gate bhikkhācāramagge bodhiyaṅgaṇaṃ bhaveyya,",
  "tika-s0105t:242_12": "sāpi vanditabbāti maggānukkameneva “cetiyaṃ vanditvā”ti pubbakālakiriyāvacanaṃ,",
  "tika-s0105t:242_13": "na tu garukātabbatānukkamena.",
  "tika-s0105t:242_14": "Evañhi sati bodhiyaṅgaṇaṃ paṭhamaṃ pattenāpi bodhiṃ vanditvā cetiyaṃ vanditabbaṃ,",
  "tika-s0105t:242_15": "ekameva pattenāpi tadeva vanditabbaṃ,",
  "tika-s0105t:242_16": "tadubhayampi appattena na vanditabbanti ayamattho suviññāto hoti.",
  "tika-s0105t:242_17": "Bhikkhācāragatamaggena hi pattaṭṭhāne kattabbaantarāvattadassanametaṃ,",
  "tika-s0105t:242_18": "na pana dhuvavattadassanaṃ.",
  "tika-s0105t:242_19": "Pubbe hesa katavattoyeva.",
  "tika-s0105t:242_20": "Tenāha “pageva cetiyaṅgaṇabodhiyaṅgaṇavattaṃ katvā”tiādi.",
  "tika-s0105t:242_21": "Buddhaguṇānussaraṇavaseneva bodhiādiparibhogacetiyepi nipaccakaraṇaṃ upapannanti dasseti “buddhassa bhagavato",
  "tika-s0105t:242_22": "sammukhā viya nipaccakāraṃ dassetvā”ti iminā.",
  "tika-s0105t:242_23": "Paṭisāmitaṭṭhānanti sopānamūlabhāvasāmaññena vuttaṃ,",
  "tika-s0105t:242_24": "buddhārammaṇapītivisayabhūtacetiyaṅgaṇabodhiyaṅgaṇato bāhiraṭṭhānaṃ patvāti vuttaṃ hoti.",
  "tika-s0105t:243_0": "Gāmasamīpeti gāmūpacāre.",
  "tika-s0105t:243_1": "Tāva pañhaṃ vā pucchanti,",
  "tika-s0105t:243_2": "dhammaṃ vā sotukāmā hontīti sambandho.",
  "tika-s0105t:243_3": "Janasaṅgahatthanti “mayi akathente etesaṃ ko kathessatī”ti dhammānuggahena mahājanassa saṅgahaṇatthaṃ.",
  "tika-s0105t:243_4": "Aṭṭhakathācariyānaṃ vacanaṃ samatthetuṃ “dhammakathā hi kammaṭṭhānavinimuttā nāma natthī”ti vuttaṃ.",
  "tika-s0105t:243_5": "Tasmāti yasmā “dhammakathā nāma kātabbāyevā”ti aṭṭhakathācariyā vadanti,",
  "tika-s0105t:243_6": "yasmā vā dhammakathā kammaṭṭhānavinimuttā nāma natthi,",
  "tika-s0105t:243_7": "tasmā dhammakathaṃ kathetvāti sambandho.",
  "tika-s0105t:243_8": "Ācariyānandattherena pana “tasmā”ti etassa “kathetabbāyevāti vadantī”ti etena sambandho vutto.",
  "tika-s0105t:243_9": "Kammaṭṭhānasīsenevāti attanā parihariyamānaṃ kammaṭṭhānaṃ avijahanavasena,",
  "tika-s0105t:243_10": "tadanuguṇaṃyeva dhammakathaṃ kathetvāti attho,",
  "tika-s0105t:243_11": "dutiyapadepi eseva nayo.",
  "tika-s0105t:243_12": "Anumodanaṃ katvāti etthāpi “kammaṭṭhānasīsenevā”ti adhikāro.",
  "tika-s0105t:243_13": "Tatthāti gāmato nikkhamanaṭṭhāneyeva.",
  "tika-s0105t:244_0": "“Porāṇakabhikkhū”tiādinā porāṇakāciṇṇadassanena yathāvuttamatthaṃ daḷhaṃ karoti.",
  "tika-s0105t:244_1": "Sampattaparicchedenevāti “paricito aparicito”tiādivibhāgaṃ akatvā sampattakoṭiyā eva,",
  "tika-s0105t:244_2": "samāgamamattenevāti attho.",
  "tika-s0105t:244_3": "Ānubhāvenāti anuggahabalena.",
  "tika-s0105t:244_4": "Bhayeti paracakkādibhaye.",
  "tika-s0105t:244_5": "Chātaketi dubbhikkhe.",
  "tika-s0105t:245_0": "“Pacchimayāmepi nisajjācaṅkamehi vītināmetvā”tiādinā vuttappakāraṃ.",
  "tika-s0105t:245_1": "Karontassāti karamānasseva,",
  "tika-s0105t:245_2": "anādare cetaṃ sāmivacanaṃ.",
  "tika-s0105t:245_3": "Kammajatejoti gahaṇiṃ sandhāyāha.",
  "tika-s0105t:245_4": "Pajjalatīti uṇhabhāvaṃ janeti.",
  "tika-s0105t:245_5": "Tatoyeva upādinnakaṃ gaṇhāti,",
  "tika-s0105t:245_6": "sedā muccanti.",
  "tika-s0105t:245_7": "Kammaṭṭhānaṃ vīthiṃ nārohati khudāparissamena kilantakāyassa samādhānābhāvato.",
  "tika-s0105t:245_8": "Anupādinnaṃ odanādivatthu.",
  "tika-s0105t:245_9": "Upādinnaṃ udarapaṭalaṃ.",
  "tika-s0105t:245_10": "Antokucchiyañhi odanādivatthusmiṃ asati kammajatejo uṭṭhahitvā udarapaṭalaṃ gaṇhāti,",
  "tika-s0105t:245_11": "“chātosmi,",
  "tika-s0105t:245_12": "āhāraṃ me dethā”ti vadāpeti,",
  "tika-s0105t:245_13": "bhuttakāle udarapaṭalaṃ muñcitvā vatthuṃ gaṇhāti,",
  "tika-s0105t:245_14": "atha satto ekaggo hoti,",
  "tika-s0105t:245_15": "yato “chāyārakkhaso viya kammajatejo”ti aṭṭhakathāsu vutto.",
  "tika-s0105t:245_16": "So pagevāti ettha “tasmā”ti seso.",
  "tika-s0105t:245_17": "Gorūpānanti gunnaṃ,",
  "tika-s0105t:245_18": "gosamūhānaṃ vā,",
  "tika-s0105t:245_19": "vajato gocaratthāya nikkhamanavelāyamevāti attho.",
  "tika-s0105t:245_20": "Vuttaviparītanayena upādinnakaṃ muñcitvā anupādinnakaṃ gaṇhāti.",
  "tika-s0105t:245_21": "Antarābhatteti bhattassa antare,",
  "tika-s0105t:245_22": "yāva bhattaṃ na bhuñjati,",
  "tika-s0105t:245_23": "tāvāti attho.",
  "tika-s0105t:245_24": "Tenāha “kammaṭṭhānasīsena āhārañca paribhuñjitvā”ti.",
  "tika-s0105t:245_25": "Avasesaṭṭhāneti yāguyā aggahitaṭṭhāne.",
  "tika-s0105t:245_26": "Tatoti bhuñjanato.",
  "tika-s0105t:245_27": "Poṅkhānupoṅkhanti kammaṭṭhānānupaṭṭhānassa anavacchedadassanametaṃ,",
  "tika-s0105t:245_28": "uttaruttarinti attho,",
  "tika-s0105t:245_29": "yathā poṅkhānupoṅkhaṃ pavattāya sarapaṭipāṭiyā anavacchedo,",
  "tika-s0105t:245_30": "evametassāpi kammaṭṭhānupaṭṭhānassāti vuttaṃ hoti.",
  "tika-s0105t:245_31": "“Edisā cā”tiādinā tathā kammaṭṭhānamanasikārassāpi sātthakabhāvaṃ dasseti.",
  "tika-s0105t:245_32": "Āsananti nisajjāsanaṃ.",
  "tika-s0105t:246_0": "Nikkhittadhuroti bhāvanānuyoge anukkhittadhuro anāraddhavīriyo.",
  "tika-s0105t:246_1": "Vattapaṭipattiyā aparipūraṇena sabbavattāni bhinditvā.",
  "tika-s0105t:246_2": "Pañcavidhacetokhīlavinibandhacittoti pañcavidhena cetokhīlena,",
  "tika-s0105t:246_3": "vinibandhena ca sampayuttacitto.",
  "tika-s0105t:246_4": "Vuttañhi majjhimāgame cetokhīlasutte –",
  "tika-s0105t:247_0": "“Katamassa pañca cetokhīlā appahīnā honti?",
  "tika-s0105t:247_1": "Idha bhikkhave bhikkhu satthari kaṅkhati,",
  "tika-s0105t:247_2": "dhamme kaṅkhati,",
  "tika-s0105t:247_3": "saṅghe kaṅkhati,",
  "tika-s0105t:247_4": "sikkhāya kaṅkhati,",
  "tika-s0105t:247_5": "sabrahmacārīsu kupito hotī”ti,",
  "tika-s0105t:248_0": "“Katamassa pañca cetaso vinibandhā asamucchinnā honti?",
  "tika-s0105t:248_1": "Idha bhikkhave bhikkhu kāme avītarāgo hoti,",
  "tika-s0105t:248_2": "kāye avītarāgo hoti,",
  "tika-s0105t:248_3": "rūpe avītarāgo hoti,",
  "tika-s0105t:248_4": "yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati,",
  "tika-s0105t:248_5": "aññataraṃ devanikāyaṃ paṇidhāya brahmacariyaṃ caratī”ti. Ca –",
  "tika-s0105t:249_0": "Vitthāro.",
  "tika-s0105t:249_1": "Ācariyena pana pañcavidhacetovinibandhacittabhāvoyeva padekadesamulliṅgetvā dassito.",
  "tika-s0105t:249_2": "Cittassa kacavarakhāṇukabhāvo hi cetokhīlo,",
  "tika-s0105t:249_3": "cittaṃ bandhitvā muṭṭhiyaṃ viya katvā gaṇhanabhāvo cetaso vinibandho.",
  "tika-s0105t:249_4": "Paṭhamo cettha vicikicchādosavasena,",
  "tika-s0105t:249_5": "dutiyo lobhavasenāti ayametesaṃ viseso.",
  "tika-s0105t:249_6": "Caritvāti vicaritvā.",
  "tika-s0105t:249_7": "Kammaṭṭhānavirahavasena tuccho.",
  "tika-s0105t:250_0": "Bhāvanāsahitameva bhikkhāya gataṃ,",
  "tika-s0105t:250_1": "paccāgatañca yassāti gatapaccāgatikaṃ,",
  "tika-s0105t:250_2": "tadeva vattaṃ,",
  "tika-s0105t:250_3": "tassa vasena.",
  "tika-s0105t:250_4": "Attakāmāti attano hitasukhamicchantā,",
  "tika-s0105t:250_5": "dhammacchandavantoti attho.",
  "tika-s0105t:250_6": "Dhammo hi hitaṃ,",
  "tika-s0105t:250_7": "sukhañca tannimittakanti.",
  "tika-s0105t:250_8": "Atha vā viññūnaṃ attato nibbisesattā,",
  "tika-s0105t:250_9": "attabhāvapariyāpannattā ca dhammo attā nāma,",
  "tika-s0105t:250_10": "taṃ kāmenti icchantīti attakāmā.",
  "tika-s0105t:250_11": "Adhunā pana atthakāmāti hitavācakena atthasaddena pāṭho dissati,",
  "tika-s0105t:250_12": "dhammasaññuttaṃ hitamicchantā,",
  "tika-s0105t:250_13": "hitabhūtaṃ vā dhammamicchantāti tassattho.",
  "tika-s0105t:250_14": "Iṇaṭṭāti iṇena pīḷitā.",
  "tika-s0105t:250_15": "Tathā sesapadadvayepi.",
  "tika-s0105t:250_16": "Etthāti sāsane.",
  "tika-s0105t:251_0": "Usabhaṃ nāma vīsati yaṭṭhiyo,",
  "tika-s0105t:251_1": "gāvutaṃ nāma asīti usabhā.",
  "tika-s0105t:251_2": "Tāya saññāyāti tādisāya pāsāṇasaññāya,",
  "tika-s0105t:251_3": "kammaṭṭhānamanasikārena “ettakaṃ ṭhānamāgatā”ti jānantā gacchantīti adhippāyo.",
  "tika-s0105t:251_4": "Nanti kilesaṃ.",
  "tika-s0105t:251_5": "Kammaṭṭhānavippayuttacittena pāduddhāraṇamakatthukāmato tiṭṭhati,",
  "tika-s0105t:251_6": "pacchāgato pana ṭhitimanatikkamitukāmato.",
  "tika-s0105t:251_7": "Soti uppannakileso bhikkhu.",
  "tika-s0105t:251_8": "Ayanti pacchāgato.",
  "tika-s0105t:251_9": "Etanti parassa jānanaṃ.",
  "tika-s0105t:251_10": "Tatthevāti patiṭṭhitaṭṭhāneyeva.",
  "tika-s0105t:251_11": "Soyeva nayoti “ayaṃ bhikkhū”tiādikā yo patiṭṭhāne vutto,",
  "tika-s0105t:251_12": "so eva nisajjāyapi nayo.",
  "tika-s0105t:251_13": "Pacchato āgacchantānaṃ chinnabhattabhāvabhayenāpi yonisomanasikāraṃ paribrūhetīti idampi parassa jānaneneva saṅgahitanti daṭṭhabbaṃ.",
  "tika-s0105t:251_14": "Purimapādeyevāti paṭhamaṃ kammaṭṭhānavippayuttacittena uddharitapādavaḷañjeyeva.",
  "tika-s0105t:251_15": "Etīti gacchati.",
  "tika-s0105t:251_16": "“Ālindakavāsī mahāphussadevatthero viyā”tiādinā aṭṭhāneyevetaṃ kathitaṃ.",
  "tika-s0105t:251_17": "“Kvāyaṃ evaṃ paṭipannapubbo”ti āsaṅkaṃ nivatteti.",
  "tika-s0105t:252_0": "Maddantāti dhaññakaraṇaṭṭhāne sālisīsādīni maddantā.",
  "tika-s0105t:252_1": "Assāti therassa,",
  "tika-s0105t:252_2": "ubhayāpekkhavacanametaṃ.",
  "tika-s0105t:252_3": "Assa arahattappattadivase caṅkamanakoṭiyanti ca.",
  "tika-s0105t:252_4": "Adhigamappicchatāya vikkhepaṃ katvā,",
  "tika-s0105t:252_5": "nibandhitvā ca paṭijānitvāyeva ārocesi.",
  "tika-s0105t:253_0": "Paṭhamaṃ tāvāti padasobhanatthaṃ pariyāyavacanaṃ.",
  "tika-s0105t:253_1": "Mahāpadhānanti bhagavato dukkaracariyaṃ,",
  "tika-s0105t:253_2": "amhākaṃ atthāya lokanāthena chabbassāni kataṃ dukkaracariyaṃ “evāhaṃ yathābalaṃ pūjessāmī”ti attho.",
  "tika-s0105t:253_3": "Paṭipattipūjāyeva hi pasatthatarā satthupūjā,",
  "tika-s0105t:253_4": "na tathā āmisapūjā.",
  "tika-s0105t:253_5": "Ṭhānacaṅkamamevāti adhiṭṭhātabbairiyāpathavasena vuttaṃ,",
  "tika-s0105t:253_6": "na bhojanakālādīsu avassaṃ kattabbanisajjāya paṭikkhepavasena.",
  "tika-s0105t:253_7": "Evasaddena hi itarāya nisajjāya,",
  "tika-s0105t:253_8": "sayanassa ca nivattanaṃ karoti.",
  "tika-s0105t:253_9": "Vippayuttena uddhaṭe paṭinivattentoti sampayuttena uddharitapādeyeva puna ṭhapanaṃ sandhāyāha.",
  "tika-s0105t:253_10": "“Gāmasamīpaṃ gantvā”ti vatvā tadatthaṃ vivarati “gāvī nū”tiādinā.",
  "tika-s0105t:253_11": "Kacchakantaratoti upakacchantarato,",
  "tika-s0105t:253_12": "upakacche laggitakamaṇḍalutoti vuttaṃ hoti.",
  "tika-s0105t:253_13": "Udakagaṇḍūsanti udakāvagaṇḍakārakaṃ.",
  "tika-s0105t:253_14": "Katinaṃ tithīnaṃ pūraṇī katimī,",
  "tika-s0105t:253_15": "“pañcamī nu kho pakkhassa,",
  "tika-s0105t:253_16": "aṭṭhamī”tiādinā divasaṃ vā pucchitoti attho.",
  "tika-s0105t:253_17": "Anārocanassa akattabbattā āroceti.",
  "tika-s0105t:253_18": "Tathā hi vuttaṃ “anujānāmi bhikkhave sabbeheva pakkhagaṇanaṃ uggahetu”ntiādi.",
  "tika-s0105t:254_0": "“Udakaṃ gilitvā ārocetī”ti vuttanayena.",
  "tika-s0105t:254_1": "Tatthāti gāmadvāre.",
  "tika-s0105t:254_2": "Niṭṭhubhananti udakaniṭṭhubhanaṭṭhānaṃ.",
  "tika-s0105t:254_3": "Tesūti manussesu.",
  "tika-s0105t:254_4": "Ñāṇacakkhusampannattā cakkhumā.",
  "tika-s0105t:254_5": "Īdisoti susammaṭṭhacetiyaṅgaṇādiko.",
  "tika-s0105t:254_6": "Visuddhipavāraṇanti khīṇāsavabhāvena pavāraṇaṃ.",
  "tika-s0105t:255_0": "Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha “vīthiyo sallakkhetvā”ti.",
  "tika-s0105t:255_1": "Yaṃ sandhāya vuttaṃ “pāsādikena abhikkantena paṭikkantenā”tiādi.",
  "tika-s0105t:255_2": "Taṃ gamanaṃ dassetuṃ “tattha cā”tiādimāha.",
  "tika-s0105t:255_3": "“Na hi javena piṇḍapātiyadhutaṅgaṃ nāma kiñci atthī”ti iminā javena gamane loluppacāritā viya asāruppataṃ dasseti.",
  "tika-s0105t:255_4": "Udakasakaṭanti udakasārasakaṭaṃ.",
  "tika-s0105t:255_5": "Tañhi visamabhūmibhāgappattaṃ niccalameva kātuṃ vaṭṭati.",
  "tika-s0105t:255_6": "Tadanurūpanti bhikkhādānānurūpaṃ.",
  "tika-s0105t:255_7": "“Āhāre paṭikūlasaññaṃ upaṭṭhapetvā”tiādīsu yaṃ vattabbaṃ,",
  "tika-s0105t:255_8": "taṃ parato āgamissati.",
  "tika-s0105t:255_9": "Rathassa akkhānaṃ telena abbhañjanaṃ,",
  "tika-s0105t:255_10": "vaṇassa lepanaṃ,",
  "tika-s0105t:255_11": "puttamaṃsassa khādanañca tidhā upamā yassa āharaṇassāti tathā.",
  "tika-s0105t:255_12": "Aṭṭhaṅgasamannāgatanti “yāvadeva imassa kāyassa ṭhitiyā,",
  "tika-s0105t:255_13": "yāpanāyā”tiādinā vuttehi aṭṭhahi aṅgehi samannāgataṃ katvā.",
  "tika-s0105t:255_14": "“Neva davāyā”tiādi pana paṭikkhepamattadassanaṃ.",
  "tika-s0105t:255_15": "Bhattakilamathanti bhattavasena uppannakilamathaṃ.",
  "tika-s0105t:255_16": "Purebhattādi divāvasena vuttaṃ.",
  "tika-s0105t:255_17": "Purimayāmādi rattivasena.",
  "tika-s0105t:256_0": "Gatapaccāgatesu kammaṭṭhānassa haraṇaṃ vattanti atthaṃ dassento “haraṇapaccāharaṇasaṅkhāta”nti āha.",
  "tika-s0105t:256_1": "“Yadi upanissayasampanno hotī”ti idaṃ “devaputto hutvā”tiādīsupi sabbattha sambajjhitabbaṃ.",
  "tika-s0105t:256_2": "Tattha paccekabodhiyā upanissayasampadā kappānaṃ dve asaṅkhyeyyāni,",
  "tika-s0105t:256_3": "satasahassañca tajjā puññañāṇasambhārasambharaṇaṃ,",
  "tika-s0105t:256_4": "sāvakabodhiyā aggasāvakānaṃ ekamasaṅkhyeyyaṃ,",
  "tika-s0105t:256_5": "kappasatasahassañca,",
  "tika-s0105t:256_6": "mahāsāvakānaṃ kappasatasahassameva,",
  "tika-s0105t:256_7": "itaresaṃ pana atītāsu jātīsu vivaṭṭupanissayavasena kālaniyamamantarena nibbattitaṃ nibbedhabhāgiyakusalaṃ.",
  "tika-s0105t:256_8": "“Seyyathāpī”tiādinā tasmiṃ tasmiṃ ṭhānantare etadaggaṭṭhapitānaṃ therānaṃ sakkhidassanaṃ.",
  "tika-s0105t:256_9": "Tattha thero bāhiyo dārucīriyoti bāhiyavisaye sañjātasaṃvaḍḍhatāya bāhiyo,",
  "tika-s0105t:256_10": "dārucīrapariharaṇato dārucīriyoti ca samaññito thero.",
  "tika-s0105t:256_11": "So hāyasmā –",
  "tika-s0105t:257_0": "“Tasmā tiha te bāhiya evaṃ sikkhitabbaṃ ‘diṭṭhe diṭṭhamattaṃ bhavissati, sute, mute,",
  "tika-s0105t:257_1": "viññāte viññātamattaṃ bhavissatī’ti,",
  "tika-s0105t:257_2": "evañhi te bāhiya sikkhitabbaṃ.",
  "tika-s0105t:257_3": "Yato kho te bāhiya diṭṭhe diṭṭhamattaṃ bhavissati, sute, mute,",
  "tika-s0105t:257_4": "viññāte viññātamattaṃ bhavissati,",
  "tika-s0105t:257_5": "tato tvaṃ bāhiya na tena.",
  "tika-s0105t:257_6": "Yato tvaṃ bāhiya na tena,",
  "tika-s0105t:257_7": "tato bāhiya na tattha.",
  "tika-s0105t:257_8": "Yato tvaṃ bāhiya na tattha,",
  "tika-s0105t:257_9": "tato tvaṃ bāhiya nevidha na huraṃ na ubhayamantarena,",
  "tika-s0105t:257_10": "esevanto dukkhassā’ti”.",
  "tika-s0105t:258_0": "Ettakāya desanāya arahattaṃ sacchākāsi.",
  "tika-s0105t:258_1": "Evaṃ sāriputtattherādīnampi mahāpaññatādidīpanāni suttapadāni vitthārato vattabbāni.",
  "tika-s0105t:258_2": "Visesato pana aṅguttarāgame etadaggasuttapadāni sikhāpattanti koṭippattaṃ niṭṭhānappattaṃ sabbathā paripuṇṇato.",
  "tika-s0105t:259_0": "Tanti asammuyhanaṃ.",
  "tika-s0105t:259_1": "Evanti idāni vuccamānākārena veditabbaṃ.",
  "tika-s0105t:259_2": "“Attā abhikkamatī”ti iminā diṭṭhigāhavasena,",
  "tika-s0105t:259_3": "“ahaṃ abhikkamāmī”ti iminā mānagāhavasena,",
  "tika-s0105t:259_4": "tadubhayassa pana vinā taṇhāya appavattanato taṇhāgāhavasenāti tīhipi maññanāhi andhabālaputhujjanassa abhikkame sammuyhanaṃ dasseti.",
  "tika-s0105t:259_5": "“Tathā asammuyhanto”ti vatvā tadeva asammuyhanaṃ yena ghanavinibbhogena hoti,",
  "tika-s0105t:259_6": "taṃ dassento “abhikkamāmī”tiādimāha.",
  "tika-s0105t:259_7": "Cittasamuṭṭhānavāyodhātūti teneva abhikkamanacittena samuṭṭhānā,",
  "tika-s0105t:259_8": "taṃcittasamuṭṭhānikā vā vāyodhātu.",
  "tika-s0105t:259_9": "Viññattinti kāyaviññattiṃ.",
  "tika-s0105t:259_10": "Janayamānā uppajjati tassā vikārabhāvato.",
  "tika-s0105t:259_11": "Itīti tasmā uppajjanato.",
  "tika-s0105t:259_12": "Cittakiriyavāyodhātuvipphāravasenāti kiriyamayacittasamuṭṭhānavāyodhātuyā vicalanākārasaṅkhātakāyaviññattivasena.",
  "tika-s0105t:259_13": "Tassāti aṭṭhisaṅghāṭassa.",
  "tika-s0105t:259_14": "Abhikkamatoti abhikkamantassa.",
  "tika-s0105t:259_15": "Omattāti avamattā lāmakappamāṇā.",
  "tika-s0105t:259_16": "Vāyodhātutejodhātuvasena itarā dve dhātuyo.",
  "tika-s0105t:260_0": "Idaṃ vuttaṃ hoti –",
  "tika-s0105t:260_1": "yasmā cettha vāyodhātuyā anugatā tejodhātu uddharaṇassa paccayo.",
  "tika-s0105t:260_2": "Uddharaṇagatikā hi tejodhātu,",
  "tika-s0105t:260_3": "tena tassā uddharaṇe vāyodhātuyā anugatabhāvo hoti,",
  "tika-s0105t:260_4": "tasmā imāsaṃ dvinnamettha sāmatthiyato adhimattatā,",
  "tika-s0105t:260_5": "tathā abhāvato pana itarāsaṃ omattatāti.",
  "tika-s0105t:260_6": "Yasmā pana tejodhātuyā anugatā vāyodhātu atiharaṇavītiharaṇānaṃ paccayo.",
  "tika-s0105t:260_7": "Kiriyagatikāya hi vāyodhātuyā atiharaṇavītiharaṇesu sātisayo byāpāro,",
  "tika-s0105t:260_8": "tena tassā tattha tejodhātuyā anugatabhāvo hoti,",
  "tika-s0105t:260_9": "tasmā imāsaṃ dvinnamettha sāmatthiyato adhimattatā,",
  "tika-s0105t:260_10": "itarāsañca tadabhāvato omattatāti dasseti “tathā atiharaṇavītiharaṇesū”ti iminā.",
  "tika-s0105t:260_11": "Satipi cettha anugamakānugantabbatāvisese tejodhātuvāyodhātubhāvamattaṃ sandhāya tathāsaddaggahaṇaṃ kataṃ.",
  "tika-s0105t:260_12": "Paṭhame hi naye tejodhātuyā anugamakatā,",
  "tika-s0105t:260_13": "vāyodhātuyā anugantabbatā,",
  "tika-s0105t:260_14": "dutiye pana vāyodhātuyā anugamakatā,",
  "tika-s0105t:260_15": "tejodhātuyā anugantabbatāti.",
  "tika-s0105t:260_16": "Tattha akkantaṭṭhānato pādassa ukkhipanaṃ uddharaṇaṃ,",
  "tika-s0105t:260_17": "ṭhitaṭṭhānaṃ atikkamitvā purato haraṇaṃ atiharaṇaṃ.",
  "tika-s0105t:260_18": "Khāṇuādipariharaṇatthaṃ,",
  "tika-s0105t:260_19": "patiṭṭhitapādaghaṭṭanāpariharaṇatthaṃ vā passena haraṇaṃ vītiharaṇaṃ,",
  "tika-s0105t:260_20": "yāva patiṭṭhitapādo,",
  "tika-s0105t:260_21": "tāva haraṇaṃ atiharaṇaṃ,",
  "tika-s0105t:260_22": "tato paraṃ haraṇaṃ vītiharaṇanti vā ayametesaṃ viseso.",
  "tika-s0105t:261_0": "Yasmā pathavīdhātuyā anugatā āpodhātu vossajjane paccayo.",
  "tika-s0105t:261_1": "Garutarasabhāvā hi āpodhātu,",
  "tika-s0105t:261_2": "tena tassā vossajjane pathavīdhātuyā anugatabhāvo hoti,",
  "tika-s0105t:261_3": "tasmā tāsaṃ dvinnamettha sāmatthiyato adhimattatā,",
  "tika-s0105t:261_4": "itarāsañca tadabhāvato omattatāti dassento āha “vossajjane…pe…",
  "tika-s0105t:261_5": "balavatiyo”ti.",
  "tika-s0105t:261_6": "Yasmā pana āpodhātuyā anugatā pathavīdhātu sannikkhepanassa paccayo.",
  "tika-s0105t:261_7": "Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo hoti,",
  "tika-s0105t:261_8": "tathā ghaṭṭanakiriyāya pathavīdhātuyā vasena sannirujjhanassa sijjhanato tassā sannirujjhanepi āpodhātuyā anugatabhāvo hoti,",
  "tika-s0105t:261_9": "tasmā vuttaṃ “tathā sannikkhepanasannirujjhanesū”ti.",
  "tika-s0105t:262_0": "Anugamakānugantabbatāvisesepi sati pathavīdhātuāpodhātubhāvamattaṃ sandhāya tathāsaddaggahaṇaṃ kataṃ.",
  "tika-s0105t:262_1": "Paṭhame hi naye pathavīdhātuyā anugamakatā,",
  "tika-s0105t:262_2": "āpodhātuyā anugantabbatā,",
  "tika-s0105t:262_3": "dutiye pana āpodhātuyā anugamakatā,",
  "tika-s0105t:262_4": "pathavīdhātuyā anugantabbatāti.",
  "tika-s0105t:262_5": "Vossajjanañcettha pādassa onāmanavasena vossaggo,",
  "tika-s0105t:262_6": "tato paraṃ bhūmiādīsu patiṭṭhāpanaṃ sannikkhepanaṃ,",
  "tika-s0105t:262_7": "patiṭṭhāpetvā nimmaddanavasena gamanassa sannirodho sannirujjhanaṃ.",
  "tika-s0105t:263_0": "Tatthāti tasmiṃ atikkamane,",
  "tika-s0105t:263_1": "tesu vā yathāvuttesu uddharaṇātiharaṇavītiharaṇavossajjanasannikkhepanasannirujjhanasaṅkhātesu chasu koṭṭhāsesu.",
  "tika-s0105t:263_2": "Uddharaṇeti uddharaṇakkhaṇe.",
  "tika-s0105t:263_3": "Rūpārūpadhammāti uddharaṇākārena pavattā rūpadhammā,",
  "tika-s0105t:263_4": "taṃsamuṭṭhāpakā ca arūpadhammā.",
  "tika-s0105t:263_5": "Atiharaṇaṃ na pāpuṇanti khaṇamattāvaṭṭhānato.",
  "tika-s0105t:263_6": "Sabbattha esa nayo.",
  "tika-s0105t:263_7": "Tattha tatthevāti yattha yattha uddharaṇādike uppannā,",
  "tika-s0105t:263_8": "tattha tattheva.",
  "tika-s0105t:263_9": "Na hi dhammānaṃ desantarasaṅkamanaṃ atthi lahuparivattanato.",
  "tika-s0105t:263_10": "Pabbaṃ pabbanti paricchedaṃ paricchedaṃ.",
  "tika-s0105t:263_11": "Sandhi sandhīti gaṇṭhi gaṇṭhi.",
  "tika-s0105t:263_12": "Odhi odhīti bhāgaṃ bhāgaṃ.",
  "tika-s0105t:263_13": "Sabbañcetaṃ uddharaṇādikoṭṭhāse sandhāya sabhāgasantativasena vuttanti veditabbaṃ.",
  "tika-s0105t:263_14": "Itaro eva hi rūpadhammānampi pavattikkhaṇo gamanayogagamanassādānaṃ devaputtānaṃ heṭṭhupariyena paṭimukhaṃ dhāvantānaṃ sirasi,",
  "tika-s0105t:263_15": "pāde ca bandhakhuradhārāsamāgamatopi sīghataro,",
  "tika-s0105t:263_16": "yathā tilānaṃ bhijjayamānānaṃ paṭapaṭāyanena bhedo lakkhīyati,",
  "tika-s0105t:263_17": "evaṃ saṅkhatadhammānaṃ uppādenāti dassanatthaṃ “paṭapaṭāyantā”ti vuttaṃ,",
  "tika-s0105t:263_18": "uppādavasena paṭapaṭa-",
  "tika-s0105t:263_19": "saddaṃ akarontāpi karontā viyāti attho.",
  "tika-s0105t:263_20": "Tilabhedalakkhaṇaṃ paṭapaṭāyanaṃ viya hi saṅkhatabhedalakkhaṇaṃ uppādo uppannānamekantato bhinnattā.",
  "tika-s0105t:263_21": "Tatthāti abhikkamane.",
  "tika-s0105t:263_22": "Ko eko abhikkamati nābhikkamatiyeva.",
  "tika-s0105t:263_23": "Kassa vā ekassa abhikkamanaṃ siyā,",
  "tika-s0105t:263_24": "na siyā eva. Kasmā?",
  "tika-s0105t:263_25": "Paramatthato hi…pe…",
  "tika-s0105t:263_26": "dhātūnaṃ sayanaṃ,",
  "tika-s0105t:263_27": "tasmāti attho.",
  "tika-s0105t:263_28": "Andhabālaputhujjanasammūḷhassa attano abhikkamananivattanañhetaṃ vacanaṃ.",
  "tika-s0105t:263_29": "Atha vā “ko eko…pe…",
  "tika-s0105t:263_30": "abhikkamana”nti codanāya “paramatthato hī”tiādinā sodhanā vuttā.",
  "tika-s0105t:264_0": "Tasmiṃ tasmiṃ koṭṭhāseti yathāvutte chabbidhepi koṭṭhāse gamanādikassa apaccāmaṭṭhattā.",
  "tika-s0105t:264_1": "“Saddhiṃ rūpena uppajjate,",
  "tika-s0105t:264_2": "nirujjhatī”ti ca silokapadena saha sambandho.",
  "tika-s0105t:264_3": "Tattha paṭhamapadasambandhe rūpenāti yena kenaci sahuppajjanakena rūpena.",
  "tika-s0105t:264_4": "Dutiyapadasambandhe pana “rūpenā”ti idaṃ yaṃ tato nirujjhamānacittato upari sattarasamacittassa uppādakkhaṇe uppannaṃ,",
  "tika-s0105t:264_5": "tadeva tassa nirujjhamānacittassa nirodhena saddhiṃ nirujjhanakaṃ sattarasacittakkhaṇāyukaṃ rūpaṃ sandhāya vuttaṃ,",
  "tika-s0105t:264_6": "aññathā rūpārūpadhammā samānāyukā siyuṃ.",
  "tika-s0105t:264_7": "Yadi ca siyuṃ,",
  "tika-s0105t:264_8": "atha “rūpaṃ garupariṇāmaṃ dandhanirodha”ntiādi aṭṭhakathāvacanehi,",
  "tika-s0105t:264_9": "“nāhaṃ bhikkhave aññaṃ ekadhammampi samanupassāmi,",
  "tika-s0105t:264_10": "yaṃ evaṃ lahuparivattaṃ,",
  "tika-s0105t:264_11": "yathayidaṃ citta”nti evamādipāḷivacanehi ca virodho siyā.",
  "tika-s0105t:264_12": "Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāvento eva uppajjanti,",
  "tika-s0105t:264_13": "tasmā tesaṃ taṃsabhāvanipphattianantaraṃ nirodho,",
  "tika-s0105t:264_14": "rūpadhammā pana anārammaṇā pakāsetabbā,",
  "tika-s0105t:264_15": "evaṃ tesaṃ pakāsetabbabhāvanipphatti soḷasahi cittehi hoti,",
  "tika-s0105t:264_16": "tasmā ekacittakkhaṇātītena saha sattarasacittakkhaṇāyukatā rūpadhammānamicchitāti.",
  "tika-s0105t:264_17": "Lahuparivattanaviññāṇavisesassa saṅgatimattapaccayatāya tiṇṇaṃ khandhānaṃ,",
  "tika-s0105t:264_18": "visayasaṅgatimattatāya ca viññāṇassa lahuparivattitā,",
  "tika-s0105t:264_19": "dandhamahābhūtapaccayatāya rūpassa garuparivattitā.",
  "tika-s0105t:264_20": "Yathābhūtaṃ nānādhātuñāṇaṃ kho pana tathāgatasseva,",
  "tika-s0105t:264_21": "tena ca purejātapaccayo rūpadhammova vutto,",
  "tika-s0105t:264_22": "pacchājātapaccayo ca tathevāti rūpārūpadhammānaṃ samānakkhaṇatā na yujjateva,",
  "tika-s0105t:264_23": "tasmā vuttanayenevettha attho veditabboti ācariyena vuttaṃ,",
  "tika-s0105t:264_24": "tadetaṃ cittānuparivattiyā viññattiyā ekanirodhabhāvassa suviññeyyattā evaṃ vuttaṃ.",
  "tika-s0105t:264_25": "Tato saviññattikena puretaraṃ sattarasamacittassa uppādakkhaṇe uppannena rūpena saddhiṃ aññaṃ cittaṃ nirujjhatīti attho veditabbo.",
  "tika-s0105t:264_26": "Aññaṃ cittaṃ nirujjhati,",
  "tika-s0105t:264_27": "aññaṃ uppajjate cittanti yojetabbaṃ.",
  "tika-s0105t:264_28": "Añño hi saddakkamo,",
  "tika-s0105t:264_29": "añño atthakkamoti.",
  "tika-s0105t:264_30": "Yañhi purimuppannaṃ cittaṃ,",
  "tika-s0105t:264_31": "taṃ nirujjhantaṃ aññassa pacchā uppajjamānassa anantarādipaccayabhāveneva nirujjhati,",
  "tika-s0105t:264_32": "tathā laddhapaccayameva aññampi uppajjate cittaṃ,",
  "tika-s0105t:264_33": "avatthāvisesato cettha aññathā.",
  "tika-s0105t:264_34": "Yadi evaṃ tesamubhinnaṃ antaro labbheyyāti codanaṃ “no”ti apanetumāha “avīci manusambandho”ti,",
  "tika-s0105t:264_35": "yathā vīci antaro na labbhati,",
  "tika-s0105t:264_36": "tadevedanti avisesaṃ vidū maññanti,",
  "tika-s0105t:264_37": "evaṃ anu anu sambandho cittasantāno,",
  "tika-s0105t:264_38": "rūpasantāno ca nadīsotova nadiyaṃ udakappavāho viya vattatīti attho.",
  "tika-s0105t:264_39": "Avīcīti hi nirantaratāvasena bhāvanapuṃsakavacanaṃ.",
  "tika-s0105t:265_0": "Abhimukhaṃ lokitaṃ ālokitanti āha “puratopekkhana”nti.",
  "tika-s0105t:265_1": "Yaṃdisābhimukho gacchati, tiṭṭhati, nisīdati,",
  "tika-s0105t:265_2": "sayati vā,",
  "tika-s0105t:265_3": "tadabhimukhaṃ pekkhananti vuttaṃ hoti.",
  "tika-s0105t:265_4": "Yasmā ca tādisamālokitaṃ nāma hoti,",
  "tika-s0105t:265_5": "tasmā tadanugatadisālokanaṃ vilokitanti āha “anudisāpekkhana”nti,",
  "tika-s0105t:265_6": "abhimukhadisānurūpagatesu vāmadakkhiṇapassesu vividhā pekkhananti vuttaṃ hoti.",
  "tika-s0105t:265_7": "Heṭṭhāuparipacchāpekkhanañhi “olokitaullokitāpalokitānī”ti gahitāni.",
  "tika-s0105t:265_8": "Sāruppavasenāti samaṇapatirūpavasena,",
  "tika-s0105t:265_9": "imināva asāruppavasena itaresamaggahaṇanti sijjhati.",
  "tika-s0105t:265_10": "Sammajjanaparibhaṇḍādikaraṇe olokitassa,",
  "tika-s0105t:265_11": "ullokaharaṇādīsu ullokitassa,",
  "tika-s0105t:265_12": "pacchato āgacchantaparissayaparivajjanādīsu apalokitassa ca siyā sambhavoti āha “iminā vā”tiādi,",
  "tika-s0105t:265_13": "etena upalakkhaṇamattañcetanti dasseti.",
  "tika-s0105t:266_0": "Kāyasakkhinti kāyena sacchikataṃ paccakkhakārinaṃ,",
  "tika-s0105t:266_1": "sādhakanti attho.",
  "tika-s0105t:266_2": "So hi āyasmā vipassanākāle “yamevāhaṃ indriyesu aguttadvārataṃ nissāya sāsane anabhiratiādivippakāraṃ patto,",
  "tika-s0105t:266_3": "tameva suṭṭhu niggahessāmī”ti ussāhajāto balavahirottappo,",
  "tika-s0105t:266_4": "tattha ca katādhikārattā indriyasaṃvare ukkaṃsapāramippatto,",
  "tika-s0105t:266_5": "teneva naṃ satthā “etadaggaṃ bhikkhave mama sāvakānaṃ bhikkhūnaṃ indriyesu guttadvārānaṃ,",
  "tika-s0105t:266_6": "yadidaṃ nando”ti etadagge ṭhapesi.",
  "tika-s0105t:266_7": "Nandassāti kattutthe sāmivacanaṃ.",
  "tika-s0105t:266_8": "Itīti iminā ālokanena.",
  "tika-s0105t:267_0": "Sātthakatā ca sappāyatā ca veditabbā ālokitavilokitassāti ajjhāharitvā sambandho.",
  "tika-s0105t:267_1": "Tasmāti kammaṭṭhānāvijahanasseva ālokitavilokite.",
  "tika-s0105t:267_2": "Gocarasampajaññabhāvato etthāti ālokitavilokite.",
  "tika-s0105t:267_3": "Attano kammaṭṭhānavasenevāti khandhādikammaṭṭhānavaseneva ālokanavilokanaṃ kātabbaṃ,",
  "tika-s0105t:267_4": "na añño upāyo gavesitabboti adhippāyo.",
  "tika-s0105t:267_5": "Kammaṭṭhānasīsenevāti vakkhamānakammaṭṭhānamukheneva.",
  "tika-s0105t:267_6": "Yasmā pana ālokitādi nāma dhammamattasseva pavattiviseso,",
  "tika-s0105t:267_7": "tasmā tassa yāthāvato jānanaṃ asammohasampajaññanti dassetuṃ “abbhantare”tiādi vuttaṃ.",
  "tika-s0105t:267_8": "Āloketāti ālokento.",
  "tika-s0105t:267_9": "Tathā viloketā.",
  "tika-s0105t:267_10": "Viññattinti kāyaviññattiṃ.",
  "tika-s0105t:267_11": "Itīti tasmā uppajjanato.",
  "tika-s0105t:267_12": "Cittakiriyavāyodhātuvipphāravasenāti kiriyamayacittasamuṭṭhānāya vāyodhātuyā vicalanākārasaṅkhātakāyaviññattivasena.",
  "tika-s0105t:267_13": "Akkhidalanti akkhipaṭalaṃ.",
  "tika-s0105t:267_14": "Adho sīdatīti osīdantaṃ viya heṭṭhā gacchati.",
  "tika-s0105t:267_15": "Uddhaṃ laṅghetīti laṅghentaṃ viya upari gacchati.",
  "tika-s0105t:267_16": "Yantakenāti akkhidalesu yojitarajjuyo gahetvā paribbhamanakacakkena.",
  "tika-s0105t:267_17": "Tatoti tathā akkhidalānamosīdanullaṅghanato.",
  "tika-s0105t:267_18": "Manodvārikajavanassa mūlakāraṇaparijānanaṃ mūlapariññā.",
  "tika-s0105t:267_19": "Āgantukassa abbhāgatassa,",
  "tika-s0105t:267_20": "tāvakālikassa ca taṅkhaṇamattapavattakassa bhāvo āgantukatāvakālikabhāvo,",
  "tika-s0105t:267_21": "tesaṃ vasena.",
  "tika-s0105t:268_0": "Tatthāti tesu gāthāya dassitesu sattasu cittesu.",
  "tika-s0105t:268_1": "Aṅgakiccaṃ sādhayamānanti padhānabhūtaaṅgakiccaṃ nipphādentaṃ,",
  "tika-s0105t:268_2": "sarīraṃ hutvāti vuttaṃ hoti.",
  "tika-s0105t:268_3": "Bhavaṅgañhi paṭisandhisadisattā padhānamaṅgaṃ,",
  "tika-s0105t:268_4": "padhānañca “sarīra”nti vuccati,",
  "tika-s0105t:268_5": "avicchedappavattihetubhāvena vā kāraṇakiccaṃ sādhayamānanti attho.",
  "tika-s0105t:268_6": "Taṃ āvaṭṭetvāti bhavaṅgasāmaññavasena vuttaṃ,",
  "tika-s0105t:268_7": "pavattākāravisesavasena pana atītādinā tibbidhaṃ,",
  "tika-s0105t:268_8": "tattha ca bhavaṅgupacchedasseva āvaṭṭanaṃ.",
  "tika-s0105t:268_9": "Tannirodhāti tassa nirujjhanato,",
  "tika-s0105t:268_10": "anantarapaccayavasena hetuvacanaṃ.",
  "tika-s0105t:268_11": "“Paṭhamajavanepi…pe…",
  "tika-s0105t:268_12": "sattamajavanepī”ti idaṃ pañcadvārikavīthiyaṃ “ayaṃ itthī,",
  "tika-s0105t:268_13": "ayaṃ puriso”ti rajjanadussanamuyhanānamabhāvaṃ sandhāya vuttaṃ.",
  "tika-s0105t:268_14": "Tattha hi āvajjanavoṭṭhabbanānaṃ puretaraṃ pavattāyonisomanasikāravasena ayoniso āvajjanavoṭṭhabbanākārena",
  "tika-s0105t:268_15": "pavattanato iṭṭhe itthirūpādimhi lobhasahagatamattaṃ javanaṃ uppajjati,",
  "tika-s0105t:268_16": "aniṭṭhe ca dosasahagatamattaṃ,",
  "tika-s0105t:268_17": "na panekantarajjanadussanādi,",
  "tika-s0105t:268_18": "manodvāre eva ekantarajjanadussanādi hoti,",
  "tika-s0105t:268_19": "tassa pana manodvārikassa rajjanadussanādino pañcadvārikajavanaṃ mūlaṃ,",
  "tika-s0105t:268_20": "yathāvuttaṃ vā sabbampi bhavaṅgādi,",
  "tika-s0105t:268_21": "evaṃ manodvārikajavanassa mūlakāraṇavasena mūlapariññā vuttā,",
  "tika-s0105t:268_22": "āgantukatāvakālikatā pana pañcadvārika javanasseva apubbabhāvavasena,",
  "tika-s0105t:268_23": "ittaratāvasena ca.",
  "tika-s0105t:268_24": "Yuddhamaṇḍaleti saṅgāmappadese.",
  "tika-s0105t:268_25": "Heṭṭhupariyavasenāti heṭṭhā ca upari ca parivattamānavasena,",
  "tika-s0105t:268_26": "aparāparaṃ bhavaṅguppattivasenāti attho.",
  "tika-s0105t:268_27": "Tathā bhavaṅguppādavasena hi tesaṃ bhijjitvā patanaṃ,",
  "tika-s0105t:268_28": "iminā pana heṭṭhimassa,",
  "tika-s0105t:268_29": "uparimassa ca bhavaṅgassa aparāparuppattivasena pañcadvārikajavanato visadisassa manodvārikajavanassa",
  "tika-s0105t:268_30": "uppādaṃ dasseti tassa vaseneva rajjanādipavattanato.",
  "tika-s0105t:268_31": "Tenevāha “rajjanādivasena ālokitavilokitaṃ hotī”ti.",
  "tika-s0105t:269_0": "Āpāthanti gocarabhāvaṃ.",
  "tika-s0105t:269_1": "Sakakiccanipphādanavasenāti āvajjanādikiccanipphādanavasena.",
  "tika-s0105t:269_2": "Tanti javanaṃ.",
  "tika-s0105t:269_3": "Cakkhudvāre rūpassa āpāthagamanena āvajjanādīnaṃ pavattanato pavattikāraṇavaseneva “gehabhūte”ti vuttaṃ,",
  "tika-s0105t:269_4": "na nissayavasena.",
  "tika-s0105t:269_5": "Āgantukapuriso viyāti abbhāgatapuriso viya.",
  "tika-s0105t:269_6": "Duvidhā hi āgantukā atithiabbhāgatavasena.",
  "tika-s0105t:269_7": "Tattha kataparicayo “atithī”ti vuccati,",
  "tika-s0105t:269_8": "akataparicayo “abbhāgato”ti,",
  "tika-s0105t:269_9": "ayamevidhādhippeto.",
  "tika-s0105t:269_10": "Tenāha “yathā paragehe”tiādi.",
  "tika-s0105t:269_11": "Tassāti javanassa rajjanadussanamuyhanaṃ ayuttanti sambandho.",
  "tika-s0105t:269_12": "Āsinesūti nisinnesu.",
  "tika-s0105t:269_13": "Āṇākaraṇanti attano vasakaraṇaṃ.",
  "tika-s0105t:270_0": "Saddhiṃ sampayuttadhammehi phassādīhi.",
  "tika-s0105t:270_1": "Tattha tattheva sakakiccanipphādanaṭṭhāne bhijjanti.",
  "tika-s0105t:270_2": "Itīti tasmā āvajjanādivoṭṭhabbanapariyosānānaṃ bhijjanato.",
  "tika-s0105t:270_3": "Ittarānīti aciraṭṭhitikāni.",
  "tika-s0105t:270_4": "Tatthāti tasmiṃ vacane ayaṃ upamāti attho.",
  "tika-s0105t:270_5": "Udayabbayaparicchinno tāva tattako kālo etesanti tāvakālikāni,",
  "tika-s0105t:270_6": "tassa bhāvo,",
  "tika-s0105t:270_7": "taṃvasena.",
  "tika-s0105t:271_0": "Etanti asammohasampajaññaṃ.",
  "tika-s0105t:271_1": "Etthāti etasmiṃ yathāvuttadhammasamudāye.",
  "tika-s0105t:271_2": "Dassanaṃ cakkhuviññāṇaṃ,",
  "tika-s0105t:271_3": "tassa vaseneva ālokanavilokanapaññāyanato āvajjanādīnamaggahaṇaṃ.",
  "tika-s0105t:272_0": "Samavāyeti sāmaggiyaṃ.",
  "tika-s0105t:272_1": "Tatthāti pañcakkhandhavasena ālokanavilokana paññāyamāne.",
  "tika-s0105t:272_2": "Nimittatthe cetaṃ bhummaṃ,",
  "tika-s0105t:272_3": "tabbinimuttako ko eko āloketi na tveva āloketi.",
  "tika-s0105t:272_4": "Ko ca eko viloketi natveva viloketīti attho.",
  "tika-s0105t:273_0": "“Tathā”tiādi āyatanavasena,",
  "tika-s0105t:273_1": "dhātuvasena ca dassanaṃ.",
  "tika-s0105t:273_2": "Cakkhurūpāni yathārahaṃ dassanassa nissayārammaṇapaccayo,",
  "tika-s0105t:273_3": "tathā āvajjanā anantarādipaccayo,",
  "tika-s0105t:273_4": "āloko upanissayapaccayoti dassanassa suttantanayena pariyāyato paccayatā vuttā.",
  "tika-s0105t:273_5": "Sahajātapaccayopi dassanasseva,",
  "tika-s0105t:273_6": "nidassanamattañcetaṃ aññamaññasampayuttaatthiavigatādipaccayānampi labbhanato,",
  "tika-s0105t:273_7": "“sahajātādipaccayā”tipi adhunā pāṭho dissati.",
  "tika-s0105t:273_8": "“Eva”ntiādi nigamanaṃ.",
  "tika-s0105t:274_0": "Idāni yathāpāṭhaṃ samiñjanapasāraṇesu sampajānaṃ vibhāvento “samiñjite pasārite”tiādimāha.",
  "tika-s0105t:274_1": "Tattha pabbānanti pabbabhūtānaṃ.",
  "tika-s0105t:274_2": "Taṃsamiñjanapasāraṇeneva hi sabbesaṃ hatthapādānaṃ samiñjanapasāraṇaṃ hoti,",
  "tika-s0105t:274_3": "pabbametesanti vā pabbā yathā “saddho”ti,",
  "tika-s0105t:274_4": "pabbavantānanti attho.",
  "tika-s0105t:274_5": "Cittavasenevāti cittaruciyā eva,",
  "tika-s0105t:274_6": "cittasāmatthiyā vā.",
  "tika-s0105t:274_7": "Yaṃ yaṃ cittaṃ uppajjati sātthepi anatthepi samiñjituṃ,",
  "tika-s0105t:274_8": "pasārituṃ vā,",
  "tika-s0105t:274_9": "taṃtaṃcittānugateneva samiñjanapasāraṇamakatvāti vuttaṃ hoti.",
  "tika-s0105t:274_10": "Tatthāti samiñjanapasāraṇesu atthānatthapariggaṇhanaṃ veditabbanti sambandho.",
  "tika-s0105t:274_11": "Khaṇe khaṇeti tathā ṭhitakkhaṇassa byāpanicchāvacanaṃ.",
  "tika-s0105t:274_12": "Vedanāti santhambhanādīhi rujjanā.",
  "tika-s0105t:274_13": "“Vedanā uppajjatī”tiādinā paramparapayojanaṃ dasseti.",
  "tika-s0105t:274_14": "Tathā “tā vedanā nuppajjantī”tiādināpi.",
  "tika-s0105t:274_15": "Purimaṃ purimañhi pacchimassa pacchimassa kāraṇavacanaṃ.",
  "tika-s0105t:274_16": "Kāleti samiñjituṃ,",
  "tika-s0105t:274_17": "pasārituṃ vā yuttakāle.",
  "tika-s0105t:274_18": "Phātinti vuddhiṃ.",
  "tika-s0105t:274_19": "Jhānādi pana viseso.",
  "tika-s0105t:275_0": "Tatrāyaṃ nayoti sappāyāsappāyaapariggaṇhane vatthusandassanasaṃṅkhāto nayo.",
  "tika-s0105t:275_1": "Tadapariggahaṇe ādīnavadassaneneva pariggahaṇepi ānisaṃso vibhāvitoti tesamidha udāharaṇaṃ veditabbaṃ.",
  "tika-s0105t:275_2": "Mahācetiyaṅgaṇeti duṭṭhagāmaṇiraññā katassa hemamālīnāmakassa mahācetiyassa aṅgaṇe.",
  "tika-s0105t:275_3": "Vuttañhi –",
  "tika-s0105t:276_0": "“Dīpappasādako thero, rājino ayyakassa me;",
  "tika-s0105t:277_0": "Evaṃ kirāha nattā te, duṭṭhagāmaṇi bhūpati.",
  "tika-s0105t:278_0": "Mahāpuñño mahāthūpaṃ, soṇṇamāliṃ manoramaṃ;",
  "tika-s0105t:279_0": "Vīsaṃ hatthasataṃ uccaṃ, kāressati anāgate”ti.",
  "tika-s0105t:280_0": "Bhūmippadeso cettha aṅgaṇaṃ “udaṅgaṇe tattha papaṃ avindu”ntiādisu viya,",
  "tika-s0105t:280_1": "tasmā upacārabhūte susaṅkhate bhūmippadeseti attho.",
  "tika-s0105t:280_2": "Teneva kāraṇena gihī jātoti kāyasaṃsaggasamāpajjanahetunā ukkaṇṭhito hutvā hīnāyāvatto.",
  "tika-s0105t:280_3": "Jhāyīti jhāyanaṃ ḍayhanamāpajji.",
  "tika-s0105t:280_4": "Mahācetiyaṅgaṇepi cīvarakuṭiṃ katvā tattha sajjhāyaṃ gaṇhantīti vuttaṃ “cīvarakuṭidaṇḍake”ti,",
  "tika-s0105t:280_5": "cīvarakuṭiyā cīvarachadanatthāya katadaṇḍaketi attho.",
  "tika-s0105t:280_6": "“Maṇisappo nāma sīhaḷadīpe vijjamānā ekā sappajātīti vadantī”ti ācariyānandattherena,",
  "tika-s0105t:280_7": "ācariyadhammapālattherena ca vuttaṃ. “Keci, apare,",
  "tika-s0105t:280_8": "aññe”ti vā avatvā “vadanti”cceva vacanañca sārato gahetabbatāviññāpanatthaṃ aññathā gahetabbassa avacanato,",
  "tika-s0105t:280_9": "tasmā na nīlasappādi idha “maṇisappo”ti veditabbo.",
  "tika-s0105t:281_0": "Mahātheravatthunāti evaṃnāmakassa therassa vatthunā.",
  "tika-s0105t:281_1": "Antevāsikehīti tattha nisinnesu bahūsu antevāsikesu ekena antevāsikena.",
  "tika-s0105t:281_2": "Tenāha “taṃ antevāsikā pucchiṃsū”ti.",
  "tika-s0105t:281_3": "Kammaṭṭhānanti “abbhantare attā nāmā”tiādinā vakkhamānappakāraṃ dhātukammaṭṭhānaṃ.",
  "tika-s0105t:281_4": "Pakaraṇatopi hi attho viññāyatīti.",
  "tika-s0105t:281_5": "Tattha ṭhitānaṃ pucchantānaṃ saṅgahaṇavasena “tumhehī”ti puna puthuvacanakaraṇaṃ.",
  "tika-s0105t:281_6": "Evaṃ rūpaṃ sabhāvo yassāti evarūpo niggahitalopavasena tena,",
  "tika-s0105t:281_7": "kammaṭṭhānamanasikārasabhāvenāti attho.",
  "tika-s0105t:281_8": "Evametthāpīti api-",
  "tika-s0105t:281_9": "saddena heṭṭhā vuttaṃ ālokitavilokitapakkhamapekkhanaṃ karoti.",
  "tika-s0105t:281_10": "Ayaṃ nayo uparipi.",
  "tika-s0105t:282_0": "Suttākaḍḍhanavasenāti yante yojitasuttānaṃ āviñchanavasena.",
  "tika-s0105t:282_1": "Dāruyantassāti dārunā katayantarūpassa.",
  "tika-s0105t:282_2": "Taṃ taṃ kiriyaṃ yāti pāpuṇāti,",
  "tika-s0105t:282_3": "hatthapādādīhi vā taṃ taṃ ākāraṃ kurumānaṃ yāti gacchatīti yantaṃ,",
  "tika-s0105t:282_4": "naṭakādipañcālikārūpaṃ,",
  "tika-s0105t:282_5": "dārunā kataṃ yantaṃ tathā,",
  "tika-s0105t:282_6": "nidassanamattañcetaṃ.",
  "tika-s0105t:282_7": "Tathā hi naṃ potthena vatthena alaṅkariyattā potthalikā,",
  "tika-s0105t:282_8": "pañca aṅgāni yassā sajīvassevāti pañcālikāti ca voharanti.",
  "tika-s0105t:282_9": "Hatthapādalaḷananti hatthapādānaṃ kampanaṃ,",
  "tika-s0105t:282_10": "hatthapādehi vā līḷākaraṇaṃ.",
  "tika-s0105t:283_0": "Saṅghāṭipattacīvaradhāraṇeti ettha saṅghāṭicīvarānaṃ samānadhāraṇatāya ekatodassanaṃ ganthagarutāpanayanatthaṃ,",
  "tika-s0105t:283_1": "antaravāsakassa nivāsanavasena,",
  "tika-s0105t:283_2": "sesānaṃ pārupanavasenāti yathārahamattho.",
  "tika-s0105t:283_3": "Tatthāti saṅghāṭicīvaradhāraṇapattadhāraṇesu.",
  "tika-s0105t:283_4": "Vuttappakāroti paccavekkhaṇavidhinā sutte vuttappabhedo.",
  "tika-s0105t:284_0": "Uṇhapakatikassāti uṇhālukassa pariḷāhabahulakāyassa.",
  "tika-s0105t:284_1": "Sītālukassāti sītabahulakāyassa.",
  "tika-s0105t:284_2": "Ghananti appitaṃ.",
  "tika-s0105t:284_3": "Dupaṭṭanti nidassanamattaṃ.",
  "tika-s0105t:284_4": "“Utuddhaṭānaṃ dussānaṃ catugguṇaṃ saṅghāṭiṃ,",
  "tika-s0105t:284_5": "diguṇaṃ uttarāsaṅgaṃ,",
  "tika-s0105t:284_6": "diguṇaṃ antaravāsakaṃ,",
  "tika-s0105t:284_7": "paṃsukūle yāvadattha”nti hi vuttaṃ.",
  "tika-s0105t:284_8": "Viparītanti tadubhayato viparītaṃ,",
  "tika-s0105t:284_9": "tesaṃ tiṇṇampi asappāyaṃ.",
  "tika-s0105t:284_10": "Kasmāti āha “aggaḷādidānenā”tiādi.",
  "tika-s0105t:284_11": "Uddharitvā allīyāpanakhaṇḍaṃ aggaḷaṃ.",
  "tika-s0105t:284_12": "Ādisaddena tunnakammādīni saṅgaṇhāti. Tathā-",
  "tika-s0105t:284_13": "saddo anukaḍḍhanattho,",
  "tika-s0105t:284_14": "asappāyamevāti.",
  "tika-s0105t:284_15": "Paṭṭuṇṇadese pāṇakehi sañjātavatthaṃ paṭṭuṇṇaṃ.",
  "tika-s0105t:284_16": "Vākavisesamayaṃ setavaṇṇaṃ dukūlaṃ.",
  "tika-s0105t:284_17": "Ādisaddena koseyyakambalādikaṃ sānulomaṃ kappiyacīvaraṃ saṅgaṇhāti.",
  "tika-s0105t:284_18": "Kasmāti vuttaṃ “tādisañhī”tiādi.",
  "tika-s0105t:284_19": "Araññe ekakassa nivāsantarāyakaranti brahmacariyantarāyekadesamāha.",
  "tika-s0105t:284_20": "Corādisādhāraṇato ca tathā vuttaṃ.",
  "tika-s0105t:284_21": "Nippariyāyena taṃ asappāyanti sambandho.",
  "tika-s0105t:284_22": "Aneneva yathāvuttamasappāyaṃ anekantaṃ tathārūpapaccayena kassaci kadāci sappāyasambhavato.",
  "tika-s0105t:284_23": "Idaṃ pana dvayaṃ ekantameva asappāyaṃ kassaci kadācipi sappāyābhāvatoti dasseti.",
  "tika-s0105t:284_24": "Micchā ājīvanti etenāti micchājīvo,",
  "tika-s0105t:284_25": "anesanavasena paccayapariyesanapayogo.",
  "tika-s0105t:284_26": "Nimittakammādīhi pavatto micchājīvo tathā,",
  "tika-s0105t:284_27": "etena ekavīsatividhaṃ anesanapayogamāha.",
  "tika-s0105t:284_28": "Vuttañhi suttanipātaṭṭhakathāyaṃ khuddakapāṭhaṭṭhakathāyañca mettasuttavaṇṇanāyaṃ –",
  "tika-s0105t:285_0": "“Yo imasmiṃ sāsane pabbajitvā attānaṃ na sammā payojeti,",
  "tika-s0105t:285_1": "khaṇḍasīlo hoti,",
  "tika-s0105t:285_2": "ekavīsatividhaṃ anesanaṃ nissāya jīvikaṃ kappeti.",
  "tika-s0105t:285_3": "Seyyathidaṃ?",
  "tika-s0105t:285_4": "Veḷudānaṃ,",
  "tika-s0105t:285_5": "pattadānaṃ, puppha, phala,",
  "tika-s0105t:285_6": "dantakaṭṭha,",
  "tika-s0105t:285_7": "mukhodaka, sināna, cuṇṇa,",
  "tika-s0105t:285_8": "mattikādānaṃ,",
  "tika-s0105t:285_9": "cāṭukamyataṃ,",
  "tika-s0105t:285_10": "muggasūpyataṃ,",
  "tika-s0105t:285_11": "pāribhaṭutaṃ,",
  "tika-s0105t:285_12": "jaṅghapesanikaṃ,",
  "tika-s0105t:285_13": "vejjakammaṃ,",
  "tika-s0105t:285_14": "dūtakammaṃ,",
  "tika-s0105t:285_15": "pahiṇagamanaṃ,",
  "tika-s0105t:285_16": "piṇḍapaṭipiṇḍaṃ,",
  "tika-s0105t:285_17": "dānānuppadānaṃ,",
  "tika-s0105t:285_18": "vatthuvijjaṃ,",
  "tika-s0105t:285_19": "nakkhattavijjaṃ,",
  "tika-s0105t:285_20": "aṅgavijja”nti.",
  "tika-s0105t:286_0": "Abhidhammaṭīkākārena pana ācariyānandattherena evaṃ vuttaṃ –",
  "tika-s0105t:287_0": "“Ekavīsati anesanā nāma vejjakammaṃ karoti,",
  "tika-s0105t:287_1": "dūtakammaṃ karoti,",
  "tika-s0105t:287_2": "pahiṇakammaṃ karoti,",
  "tika-s0105t:287_3": "gaṇḍaṃ phāleti,",
  "tika-s0105t:287_4": "arumakkhanaṃ deti,",
  "tika-s0105t:287_5": "uddhaṃvirecanaṃ deti,",
  "tika-s0105t:287_6": "adhovirecanaṃ deti,",
  "tika-s0105t:287_7": "natthutelaṃ pacati,",
  "tika-s0105t:287_8": "vaṇatelaṃ pacati,",
  "tika-s0105t:287_9": "veḷudānaṃ deti, patta, puppha, phala, sināna,",
  "tika-s0105t:287_10": "dantakaṭṭha,",
  "tika-s0105t:287_11": "mukhodaka, cuṇṇa,",
  "tika-s0105t:287_12": "mattikādānaṃ deti,",
  "tika-s0105t:287_13": "cāṭukammaṃ karoti,",
  "tika-s0105t:287_14": "muggasūpiyaṃ,",
  "tika-s0105t:287_15": "pāribhaṭuṃ,",
  "tika-s0105t:287_16": "jaṅghapesanikaṃ dvāvīsatimaṃ dūtakammena sadisaṃ,",
  "tika-s0105t:287_17": "tasmā ekavīsatī”ti.",
  "tika-s0105t:288_0": "Aṭṭhakathāvacanañcettha brahmajālādisuttantanayena vuttaṃ,",
  "tika-s0105t:288_1": "ṭīkāvacanaṃ pana khuddakavatthuvibhaṅgādiabhidhammanayena,",
  "tika-s0105t:288_2": "ato cettha kesañci visamatāti vadanti,",
  "tika-s0105t:288_3": "vīmaṃsitvā gahetabbaṃ.",
  "tika-s0105t:288_4": "Apica “nimittakammādī”ti iminā nimittobhāsaparikathāyo vuttā.",
  "tika-s0105t:288_5": "“Micchājīvo”ti pana yathāvuttapayogo,",
  "tika-s0105t:288_6": "tasmā nimittakammañca micchājīvo ca,",
  "tika-s0105t:288_7": "tabbasena uppannaṃ asappāyaṃ sīlavināsanena anatthāvahattāti attho.",
  "tika-s0105t:288_8": "Samāhāradvandepi hi katthaci pulliṅgapayogo dissati yathā “cittuppādo”ti.",
  "tika-s0105t:288_9": "Atiruciye rāgādayo,",
  "tika-s0105t:288_10": "atiaruciye ca dosādayoti āha “akusalā dhammā abhivaḍḍhantī”ti.",
  "tika-s0105t:288_11": "Tanti tadubhayaṃ.",
  "tika-s0105t:288_12": "Kammaṭṭhānāvijahanavasenāti vakkhamānakammaṭṭhānassa avijahanavasena.",
  "tika-s0105t:289_0": "“Abbhantare attā nāmā”tiādinā saṅkhepato asammohasampajaññaṃ dassetvā “tattha cīvarampi acetana”ntiādinā",
  "tika-s0105t:289_1": "cīvarassa viya “kāyopi acetano”ti kāyassa attasuññatāvibhāvanena tamatthaṃ paridīpento “tasmā neva sundaraṃ",
  "tika-s0105t:289_2": "cīvaraṃ labhitvā”tiādinā vuttassa itarītarasantosassa kāraṇaṃ vibhāvetīti daṭṭhabbaṃ.",
  "tika-s0105t:289_3": "Evañhi sambandho vattabbo –",
  "tika-s0105t:289_4": "asammohasampajaññaṃ dassento “abbhantare”tiādimāha.",
  "tika-s0105t:289_5": "Attasuññatāvibhāvanena pana tadatthaṃ paridīpituṃ vuttaṃ “tattha cīvara”ntiādi.",
  "tika-s0105t:289_6": "Idāni attasuññatāvibhāvanassa payojanabhūtaṃ itarītarasantosasaṅkhātaṃ laddhaguṇaṃ pakāsento āha “tasmā neva sundara”ntiādīti.",
  "tika-s0105t:290_0": "Tattha abbhantareti attano santāne.",
  "tika-s0105t:290_1": "Tatthāti tasmiṃ cīvarapārupane.",
  "tika-s0105t:290_2": "Tesu vā pārupakattapārupitabbacīvaresu.",
  "tika-s0105t:290_3": "Kāyopīti attapaññattimatto kāyopi.",
  "tika-s0105t:290_4": "“Tasmā”ti ajjhāharitabbaṃ,",
  "tika-s0105t:290_5": "acetanattāti attho.",
  "tika-s0105t:290_6": "Ahanti kammabhūto kāyo.",
  "tika-s0105t:290_7": "Dhātuyoti cīvarasaṅkhāto bāhirā dhātuyo.",
  "tika-s0105t:290_8": "Dhātusamūhanti kāyasaṅkhātaṃ ajjhattikaṃ dhātusamūhaṃ.",
  "tika-s0105t:290_9": "Potthakarūpapaṭicchādane dhātuyo dhātusamūhaṃ paṭicchādenti viyāti sambandho.",
  "tika-s0105t:290_10": "Pusanaṃ snehasecanaṃ,",
  "tika-s0105t:290_11": "pūraṇaṃ vā potthaṃ,",
  "tika-s0105t:290_12": "lepanakhananakiriyā,",
  "tika-s0105t:290_13": "tena katanti potthakaṃ,",
  "tika-s0105t:290_14": "tameva rūpaṃ tathā,",
  "tika-s0105t:290_15": "khananakammanibbattaṃ dārumattikādirūpamidhādhippetaṃ.",
  "tika-s0105t:290_16": "Tasmāti acetanattā,",
  "tika-s0105t:290_17": "attasuññabhāvato vā.",
  "tika-s0105t:291_0": "Nāgānaṃ nivāso vammiko nāgavammiko.",
  "tika-s0105t:291_1": "Cittīkaraṇaṭṭhānabhūto rukkho cetiyarukkho.",
  "tika-s0105t:291_2": "Kehici sakkatassāpi kehici asakkatassa kāyassa upamānabhāvena yogyattā tesamidha kathanaṃ.",
  "tika-s0105t:291_3": "Tehīti mālāgandhagūthamuttādīhi.",
  "tika-s0105t:291_4": "Attasuññatāya nāgavammikacetiyarukkhādīhi viya kāyasaṅkhātena attanā somanassaṃ vā domanassaṃ vā na kātabbanti vuttaṃ hoti.",
  "tika-s0105t:292_0": "“Labhissāmi vā,",
  "tika-s0105t:292_1": "no vā”ti paccavekkhaṇapubbakena “labhissāmī”ti atthasampassaneneva gahetabbaṃ.",
  "tika-s0105t:292_2": "Evañhi sātthakasampajaññaṃ bhavatīti āha “sahasāva aggahetvā”tiādi.",
  "tika-s0105t:293_0": "Garupattoti atibhārabhūto patto.",
  "tika-s0105t:293_1": "Cattāro vā pañca vā gaṇṭhikā catupañcagaṇṭhikā yathā “dvattipattā,",
  "tika-s0105t:293_2": "chappañcavācā”ti aññapadabhūtassa hi vā-",
  "tika-s0105t:293_3": "saddasseva attho idha padhāno catugaṇṭhikāhato vā pañcagaṇṭhikāhato vā patto dubbisodhanīyoti vikappanavasena atthassa gayhamānattā.",
  "tika-s0105t:293_4": "Āhatā catupañcagaṇṭhikā yassāti catupañcagaṇṭhikāhato yathā “agyāhito”ti,",
  "tika-s0105t:293_5": "catupañcagaṇṭhikāhi vā āhato tathā,",
  "tika-s0105t:293_6": "dubbisodhanīyabhāvassa hetugabbhavacanañcetaṃ.",
  "tika-s0105t:293_7": "Kāmañcaūnapañcabandhanasikkhāpade pañcagaṇṭhikāhatopi patto paribhuñjitabbabhāvena vutto,",
  "tika-s0105t:293_8": "dubbisodhanīyatāmattena pana palibodhakaraṇato idha asappāyoti daṭṭhabbaṃ.",
  "tika-s0105t:293_9": "Duddhotapattoti agaṇṭhikāhatampi pakatiyāva dubbisodhanīyapattaṃ sandhāyāha.",
  "tika-s0105t:293_10": "“Taṃ dhovantassevā”tiādi tadubhayassāpi asappāyabhāve kāraṇaṃ.",
  "tika-s0105t:293_11": "“Maṇivaṇṇapatto pana lobhanīyo”ti iminā kiñcāpi so vinayapariyāyena kappiyo,",
  "tika-s0105t:293_12": "suttantapariyāyena pana antarāyakaraṇato asappāyoti dasseti.",
  "tika-s0105t:293_13": "“Pattaṃ bhamaṃ āropetvā majjitvā pacanti ‘maṇivaṇṇaṃ karissāmā’ti,",
  "tika-s0105t:293_14": "na vaṭṭatī”ti hi vinayaṭṭhakathāsu pacanakiriyāmattameva paṭikkhittaṃ.",
  "tika-s0105t:293_15": "Tathā hi vadanti “maṇivaṇṇaṃ pana pattaṃ aññena kataṃ labhitvā paribhuñjituṃ vaṭṭatī”ti “tādisañhi araññe",
  "tika-s0105t:293_16": "ekakassa nivāsantarāyakara”ntiādinā cīvare vuttanayena “nimittakammādivasena laddho pana ekantaakappiyo",
  "tika-s0105t:293_17": "sīlavināsanena anatthāvahattā”tiādinā amhehi vuttanayopi yathārahaṃ netabbo.",
  "tika-s0105t:293_18": "Sevamānassāti hetvanto gadhavacanaṃ abhivaḍḍhanaparihāyanassa.",
  "tika-s0105t:294_0": "“Abbhantare”tiādi saṅkhepo.",
  "tika-s0105t:294_1": "“Tatthā”tiādi attasuññatāvibhāvanena vitthāro.",
  "tika-s0105t:294_2": "Saṇḍāsenāti kammārānaṃ ayogahaṇavisesena.",
  "tika-s0105t:294_3": "Aggivaṇṇapattaggahaṇeti agginā jhāpitattā aggivaṇṇabhūtapattassa gahaṇe.",
  "tika-s0105t:294_4": "Rāgādipariḷāhajanakapattassa īdisameva upamānaṃ yuttanti evaṃ vuttaṃ.",
  "tika-s0105t:295_0": "“Apicā”tiādinā saṅghāṭicīvarapattadhāraṇesu ekato asammohasampajaññaṃ dasseti.",
  "tika-s0105t:295_1": "Chinnahatthapāde anāthamanusseti sambandho.",
  "tika-s0105t:295_2": "Nīlamakkhikā nāma āsāṭikakārikā.",
  "tika-s0105t:295_3": "Gavādīnañhi vaṇesu nīlamakkhikāhi katā anayabyasanahetubhūtā aṇḍakā āsāṭikā nāma vuccati.",
  "tika-s0105t:295_4": "Anāthasālāyanti anāthānaṃ nivāsasālāyaṃ.",
  "tika-s0105t:295_5": "Dayālukāti karuṇābahulā.",
  "tika-s0105t:295_6": "Vaṇamattacoḷakānīti vaṇappamāṇena paṭicchādanatthāya chinnacoḷakhaṇḍakāni.",
  "tika-s0105t:295_7": "Kesañcīti bahūsu kesañci anāthamanussānaṃ.",
  "tika-s0105t:295_8": "Thūlānīti thaddhāni.",
  "tika-s0105t:295_9": "Tatthāti tasmiṃ pāpuṇane,",
  "tika-s0105t:295_10": "bhāvalakkhaṇe,",
  "tika-s0105t:295_11": "nimitte vā etaṃ bhummaṃ.",
  "tika-s0105t:295_12": "Kasmāti vuttaṃ “vaṇapaṭicchādanamattenevā”tiādi. Coḷakena,",
  "tika-s0105t:295_13": "kapālenāti ca atthayoge kammatthe tatiyā,",
  "tika-s0105t:295_14": "karaṇatthe vā.",
  "tika-s0105t:295_15": "Vaṇapaṭicchādanamatteneva bhesajjakaraṇamattenevāti pana visesanaṃ,",
  "tika-s0105t:295_16": "na pana maṇḍanānubhavanādippakārena atthoti.",
  "tika-s0105t:295_17": "Saṅkhāradukkhatādīhi niccāturassa kāyassa paribhogabhūtānaṃ pattacīvarānaṃ edisameva upamānamupapannanti tathā vacanaṃ daṭṭhabbaṃ.",
  "tika-s0105t:295_18": "Sukhumattasallakkhaṇena uttamassa sampajānassa karaṇasīlattā,",
  "tika-s0105t:295_19": "purimehi ca sampajānakārīhi uttamattā uttamasampajānakārī.",
  "tika-s0105t:296_0": "Asanādikiriyāya kammavisesayogato asitādipadeheva kammavisesasahito kiriyāviseso viññāyatīti vuttaṃ “asiteti piṇḍapātabhojane”tiādi.",
  "tika-s0105t:296_1": "Aṭṭhavidhopi atthoti aṭṭhappakāropi payojanaviseso.",
  "tika-s0105t:297_0": "Tattha piṇḍapātabhojanādīsu attho nāma iminā mahāsivattheravādavasena “imassa kāyassa ṭhitiyā”tiādinā sutte vuttaṃ aṭṭhavidhampi payojanaṃ dasseti.",
  "tika-s0105t:297_1": "Mahāsivatthero hi “heṭṭhā cattāri aṅgāni paṭikkhepo nāma,",
  "tika-s0105t:297_2": "upari pana aṭṭhaṅgāni payojanavasena samodhānetabbānī”ti vadati.",
  "tika-s0105t:297_3": "Tattha “yāvadeva imassa kāyassa ṭhitiyā”ti ekamaṅgaṃ,",
  "tika-s0105t:297_4": "“yāpanāyā”ti ekaṃ,",
  "tika-s0105t:297_5": "“vihiṃsūparatiyā”ti ekaṃ,",
  "tika-s0105t:297_6": "“brahmacariyānuggahāyā”ti ekaṃ,",
  "tika-s0105t:297_7": "“iti purāṇañca vedanaṃ paṭihaṅkhāmī”ti ekaṃ,",
  "tika-s0105t:297_8": "“navañca vedanaṃ na uppādessāmī”ti ekaṃ,",
  "tika-s0105t:297_9": "“yātrā ca me bhavissatī”ti ekaṃ,",
  "tika-s0105t:297_10": "“anavajjatā cā”ti ekaṃ,",
  "tika-s0105t:297_11": "phāsuvihāro pana bhojanānisaṃsamattanti evaṃ aṭṭha aṅgāni payojanavasena samodhānetabbāni.",
  "tika-s0105t:297_12": "Aññathā pana “neva davāyā”ti ekamaṅgaṃ,",
  "tika-s0105t:297_13": "“na madāyā”ti ekaṃ,",
  "tika-s0105t:297_14": "“na maṇḍanāyā”ti ekaṃ,",
  "tika-s0105t:297_15": "“na vibhūsanāyā”ti ekaṃ,",
  "tika-s0105t:297_16": "“yāvadeva imassa kāyassa ṭhitiyā yāpanāyā”ti ekaṃ,",
  "tika-s0105t:297_17": "“vihiṃsūparatiyā brahmacariyānuggahāyā”ti ekaṃ,",
  "tika-s0105t:297_18": "“iti purāṇañca vedanaṃ paṭihaṅkhāmi,",
  "tika-s0105t:297_19": "navañca vedanaṃ na uppādessāmī”ti ekaṃ,",
  "tika-s0105t:297_20": "“yātrā ca me bhavissatī”ti ekaṃ,",
  "tika-s0105t:297_21": "“anavajjatā ca phāsuvihāro cā”ti pana bhojanānisaṃsamattanti vuttāni aṭṭhaṅgāni idhānadhippetāni.",
  "tika-s0105t:297_22": "Kasmāti ce?",
  "tika-s0105t:297_23": "Payojanānameva abhāvato,",
  "tika-s0105t:297_24": "tesameva ca idha atthasaddena vuttattā.",
  "tika-s0105t:297_25": "Nanu ca “nevadavāyātiādinā nayena vutto”ti mariyādavacanena dutiyanayasseva idhādhippetabhāvo viññāyatīti? Na,",
  "tika-s0105t:297_26": "“neva davāyā”tiādinā paṭikkhepaṅgadassanamukhena paccavekkhaṇapāḷiyā desitattā,",
  "tika-s0105t:297_27": "yathādesitatantikkamasseva mariyādabhāvena dassanato.",
  "tika-s0105t:297_28": "Pāṭhakkameneva hi “neva davāyātiādinā nayenā”ti vuttaṃ,",
  "tika-s0105t:297_29": "na atthakkamena,",
  "tika-s0105t:297_30": "tena pana “imassa kāyassa ṭhitiyātiādinā nayenā”ti vattabbanti.",
  "tika-s0105t:298_0": "Tidhā dente dvidhā gāhaṃ sandhāya “paṭiggahaṇaṃ nāmā”ti vuttaṃ,",
  "tika-s0105t:298_1": "bhojanādigahaṇatthāya hatthaotāraṇaṃ bhuñjanādiatthāya ālopakaraṇantiādinā anukkamena bhuñjanādipayogo vāyodhātuvaseneva vibhāvito.",
  "tika-s0105t:298_2": "Vāyodhātuvipphārenevāti ettha eva-",
  "tika-s0105t:298_3": "saddena nivattetabbaṃ dasseti “na kocī”tiādinā.",
  "tika-s0105t:298_4": "Kuñcikā nāma avāpuraṇaṃ,",
  "tika-s0105t:298_5": "yaṃ “tāḷo”tipi vadanti.",
  "tika-s0105t:298_6": "Yantakenāti cakkayantakena.",
  "tika-s0105t:298_7": "Yatati ugghāṭananigghāṭanaukkhipananikkhipanādīsu vāyamati etenāti hi yantakaṃ.",
  "tika-s0105t:298_8": "Sañcuṇṇakaraṇaṃ musalakiccaṃ.",
  "tika-s0105t:298_9": "Antokatvā patiṭṭhāpanaṃ udukkhalakiccaṃ.",
  "tika-s0105t:298_10": "Āloḷitaviloḷitavasena parivattanaṃ hatthakiccaṃ.",
  "tika-s0105t:298_11": "Itīti evaṃ.",
  "tika-s0105t:298_12": "Tatthāti hatthakiccasādhane,",
  "tika-s0105t:298_13": "bhāvalakkhaṇe,",
  "tika-s0105t:298_14": "nimitte vā bhummaṃ.",
  "tika-s0105t:298_15": "Tanukakheḷoti pasannakheḷo.",
  "tika-s0105t:298_16": "Bahalakheḷoti āvilakheḷo.",
  "tika-s0105t:298_17": "Jivhāsaṅkhātena hatthena āloḷitaviloḷitavasena ito cito ca parivattakaṃ jivhāhatthaparivattakaṃ. Kaṭacchu,",
  "tika-s0105t:298_18": "dabbīti katthaci pariyāyavacanaṃ.",
  "tika-s0105t:298_19": "“Pume kaṭacchu dabbitthī”ti hi vuttaṃ.",
  "tika-s0105t:298_20": "Idha pana yena bhojanādīni antokatvā gaṇhāti,",
  "tika-s0105t:298_21": "so kaṭacchu,",
  "tika-s0105t:298_22": "yāya pana tesamuddharaṇādīni karoti,",
  "tika-s0105t:298_23": "sā dabbīti veditabbaṃ.",
  "tika-s0105t:298_24": "Palālasanthāranti patiṭṭhānabhūtaṃ palālādisanthāraṃ.",
  "tika-s0105t:298_25": "Nidassanamattañhetaṃ.",
  "tika-s0105t:298_26": "Dhārentoti patiṭṭhānabhāvena sampaṭicchanto.",
  "tika-s0105t:298_27": "Pathavīsandhārakajalassa taṃsandhārakavāyunā viya paribhuttāhārassa vāyodhātunāva āmāsaye avaṭṭhānanti dasseti “vāyodhātuvaseneva tiṭṭhatī”ti iminā.",
  "tika-s0105t:298_28": "Tathā paribhuttañhi āhāraṃ vāyodhātu heṭṭhā ca tiriyañca ghanaṃ parivaṭumaṃ katvā yāva pakkā sannirujjhanavasena āmāsaye patiṭṭhitaṃ karotīti.",
  "tika-s0105t:298_29": "Uddhanaṃ nāma yattha ukkhaliyādīni patiṭṭhāpetvā pacanti,",
  "tika-s0105t:298_30": "yā “cullī”tipi vuccati.",
  "tika-s0105t:298_31": "Rassadaṇḍo daṇḍako.",
  "tika-s0105t:298_32": "Patodo yaṭṭhi.",
  "tika-s0105t:298_33": "Itīti vuttappakāramatidisati.",
  "tika-s0105t:298_34": "Vuttappakārasseva hi dhātuvasena vibhāvanā.",
  "tika-s0105t:298_35": "Tattha atiharatīti yāva mukhā abhiharati.",
  "tika-s0105t:298_36": "Vītiharatīti tato kucchiyaṃ vimissaṃ karonto haratī”ti ācariyadhammapālatthero,",
  "tika-s0105t:298_37": "ācariyānandatthero pana “tato yāva kucchi,",
  "tika-s0105t:298_38": "tāva haratī”ti āha.",
  "tika-s0105t:298_39": "Tadubhayampi atthato ekameva ubhayatthāpi kucchisambandhamattaṃ haraṇasseva adhippetattā.",
  "tika-s0105t:299_0": "Apica atiharatīti mukhadvāraṃ atikkāmento harati.",
  "tika-s0105t:299_1": "Vītiharatīti kucchigataṃ passato harati.",
  "tika-s0105t:299_2": "Dhāretīti āmāsaye patiṭṭhitaṃ karoti.",
  "tika-s0105t:299_3": "Parivattetīti aparāparaṃ parivattanaṃ karoti.",
  "tika-s0105t:299_4": "Sañcuṇṇetīti musalena viya sañcuṇṇanaṃ karoti.",
  "tika-s0105t:299_5": "Visosetīti visosanaṃ nātisukkhaṃ karoti.",
  "tika-s0105t:299_6": "Nīharatīti kucchito bahi niddhāreti.",
  "tika-s0105t:299_7": "Pathavīdhātukiccesupi yathāvuttoyeva attho.",
  "tika-s0105t:299_8": "Tāni pana āhārassa dhāraṇaparivattanasañcuṇṇanavisosanāni pathavīsahitā eva vāyodhātu kātuṃ sakkoti,",
  "tika-s0105t:299_9": "na kevalā,",
  "tika-s0105t:299_10": "tasmā tāni pathavīdhātuyāpi kiccabhāvena vuttāni.",
  "tika-s0105t:299_11": "Sinehetīti temeti.",
  "tika-s0105t:299_12": "Allattañca anupāletīti yathā vāyodhātuādīhi ativiya sosanaṃ na hoti,",
  "tika-s0105t:299_13": "tathā allabhāvañca nātiallatākaraṇavasena anupāleti.",
  "tika-s0105t:299_14": "Añjasoti āhārassa pavisanaparivattananikkhamanādīnaṃ maggo.",
  "tika-s0105t:299_15": "Viññāṇadhātūti manoviññāṇadhātu pariyesanajjhoharaṇādivijānanassa adhippetattā.",
  "tika-s0105t:299_16": "Tattha tatthāti tasmiṃ tasmiṃ pariyesanajjhoharaṇādikicce.",
  "tika-s0105t:299_17": "Taṃtaṃvijānanassa paccayabhūto taṃnipphādakoyeva payogo sammāpayogo nāma.",
  "tika-s0105t:299_18": "Yena hi payogena pariyesanādi nipphajjati,.",
  "tika-s0105t:299_19": "So tabbisayavijānanampi nipphādeti nāma tadavinābhāvato.",
  "tika-s0105t:299_20": "Tamanvāya āgammāti attho.",
  "tika-s0105t:299_21": "Ābhujatīti pariyesanavasena,",
  "tika-s0105t:299_22": "ajjhāharaṇajiṇṇājiṇṇatādipaṭisaṃvedanavasena ca tāni pariyesanajjhoharaṇajiṇṇājiṇṇatādīni āvajjeti vijānāti.",
  "tika-s0105t:299_23": "Āvajjanapubbakattā vijānanassa vijānanampettha gahitanti veditabbaṃ.",
  "tika-s0105t:299_24": "Atha vā sammāpayogo nāma sammāpaṭipatti.",
  "tika-s0105t:299_25": "Tamanvāya āgamma.",
  "tika-s0105t:299_26": "“Abbhantare attā nāma koci bhuñjanako natthī”tiādinā ābhujati samannāharati,",
  "tika-s0105t:299_27": "vijānātīti attho.",
  "tika-s0105t:299_28": "Ābhogapubbako hi sabbo viññāṇabyāpāroti “ābhujati”cceva vuttaṃ.",
  "tika-s0105t:300_0": "Gamanatoti bhikkhācāravasena gocaragāmaṃ uddissa gamanato.",
  "tika-s0105t:300_1": "Paccāgamanampi gamanasabhāvattā imināva saṅgahitaṃ.",
  "tika-s0105t:300_2": "Pariyesanatoti gocaragāme bhikkhāya āhiṇḍanato.",
  "tika-s0105t:300_3": "Pariyesanasabhāvattā imināva paṭikkamanasālādiupasaṅkamanampi saṅgahitaṃ.",
  "tika-s0105t:300_4": "Paribhogatoti dantamusalehi sañcuṇṇetvā jivhāya samparivattanakkhaṇeyeva antarahitavaṇṇagandhasaṅkhāravisesaṃ",
  "tika-s0105t:300_5": "suvānadoṇiyaṃ suvānavamathu viya paramajegucchaṃ āhāraṃ paribhuñjanato.",
  "tika-s0105t:300_6": "Āsayatoti evaṃ paribhuttassa āhārassa pittasemhapubbalohitāsayabhāvūpagamanena paramajigucchanahetubhūtato",
  "tika-s0105t:300_7": "āmāsayassa upari patiṭṭhānakapittādicatubbidhāsayato.",
  "tika-s0105t:300_8": "Āsayati ekajjhaṃ pavattamānopi kammabalavavatthito hutvā mariyādavasena aññamaññaṃ asaṅkarato tiṭṭhati pavattati etthāti hi āsayo,",
  "tika-s0105t:300_9": "āmāsayassa upari patiṭṭhānako pittādi catubbidhāsayo.",
  "tika-s0105t:300_10": "Mariyādattho hi ayamākāro.",
  "tika-s0105t:300_11": "Nidhānatoti āmāsayato.",
  "tika-s0105t:300_12": "Nidheti yathābhutto āhāro nicito hutvā tiṭṭhati etthāti hi āmāsayo “nidhāna”nti vuccati.",
  "tika-s0105t:300_13": "Aparipakkatoti bhuttāhāraparipācanena gahaṇīsaṅkhātena kammajatejasā aparipākato.",
  "tika-s0105t:300_14": "Paripakkatoti yathāvuttakammajatejasāva paripākato.",
  "tika-s0105t:300_15": "Phalatoti nipphattito,",
  "tika-s0105t:300_16": "sammāparipaccamānassa,",
  "tika-s0105t:300_17": "asammāparipaccamānassa ca bhuttāhārassa yathākkamaṃ kesādikuṇapadadduādirogābhinipphattisaṅkhātapayojanatoti vā attho.",
  "tika-s0105t:300_18": "“Idamassa phala”nti hi vuttaṃ.",
  "tika-s0105t:300_19": "Nissandanatoti akkhikaṇṇādīsu anekadvāresu ito cito ca vissandanato.",
  "tika-s0105t:300_20": "Vuttañhi –",
  "tika-s0105t:301_0": "“Annaṃ pānaṃ khādanīyaṃ, bhojanañca mahārahaṃ;",
  "tika-s0105t:302_0": "Ekadvārena pavisitvā, navadvārehi sandatī”ti. ;",
  "tika-s0105t:303_0": "Sammakkhanatoti hatthaoṭṭhādiaṅgesu navasu dvāresu paribhogakāle,",
  "tika-s0105t:303_1": "paribhuttakāle ca yathārahaṃ sabbaso makkhanato.",
  "tika-s0105t:303_2": "Sabbattha āhāre paṭikkūlatā paccavekkhitabbāti saha pāṭhasesena yojanā.",
  "tika-s0105t:303_3": "Taṃtaṃkiriyānipphattipaṭipāṭivasena cāyaṃ “gamanato”tiādikā anupubbī ṭhapitā.",
  "tika-s0105t:303_4": "Sammakkhanaṃ pana paribhogādīsu labbhamānampi nissandavasena visesato paṭikkūlanti sabbapacchā ṭhapitanti daṭṭhabbaṃ.",
  "tika-s0105t:304_0": "Pattakāleti yuttakāle,",
  "tika-s0105t:304_1": "yathāvuttena vā tejena paripaccanato uccārapassāvabhāvaṃ pattakāle.",
  "tika-s0105t:304_2": "Vegasandhāraṇena uppannapariḷāhattā sakalasarīrato sedā muccanti.",
  "tika-s0105t:304_3": "Tatoyeva akkhīni paribbhamanti,",
  "tika-s0105t:304_4": "cittañca ekaggaṃ na hoti.",
  "tika-s0105t:304_5": "Aññe ca sūlabhagandarādayo rogā uppajjanti.",
  "tika-s0105t:304_6": "Sabbaṃ tanti sedamuccanādikaṃ.",
  "tika-s0105t:305_0": "Aṭṭhāneti manussāmanussapariggahite khettadevāyatanādike ayuttaṭṭhāne.",
  "tika-s0105t:305_1": "Tādise hi karontaṃ kuddhā manussā,",
  "tika-s0105t:305_2": "amanussā vā jīvitakkhayampi pāpenti.",
  "tika-s0105t:305_3": "Āpattīti pana bhikkhubhikkhunīnaṃ yathārahaṃ dukkaṭapācittiyā.",
  "tika-s0105t:305_4": "Patirūpe ṭhāneti vuttaviparīte ṭhāne.",
  "tika-s0105t:305_5": "Sabbaṃ tanti āpattiādikaṃ.",
  "tika-s0105t:306_0": "Nikkhamāpetā attā nāma atthi,",
  "tika-s0105t:306_1": "tassa kāmatāya nikkhamananti bālamaññanaṃ nivattetuṃ “akāmatāyā”ti vuttaṃ,",
  "tika-s0105t:306_2": "attano anicchāya apayogena vāyodhātuvipphāreneva nikkhamatīti vuttaṃ hoti.",
  "tika-s0105t:306_3": "Sannicitāti samuccayena ṭhitā.",
  "tika-s0105t:306_4": "Vāyuvegasamuppīḷitāti vāyodhātuyā vegena samantato avapīḷitā,",
  "tika-s0105t:306_5": "nikkhamanassa cetaṃ hetuvacanaṃ.",
  "tika-s0105t:306_6": "“Sannicitā uccārapassāvā”ti vatvā “so panāyaṃ uccārapassāvo”ti puna vacanaṃ samāhāradvandepi pulliṅgapayogassa sambhavatādassanatthaṃ.",
  "tika-s0105t:306_7": "Ekattameva hi tassa niyatalakkhaṇanti.",
  "tika-s0105t:306_8": "Attanā nirapekkhaṃ nissaṭṭhattā neva attano atthāya santakaṃ vā hoti,",
  "tika-s0105t:306_9": "kassacipi dīyanavasena anissajjitattā,",
  "tika-s0105t:306_10": "jigucchanīyattā ca na parassapīti attho.",
  "tika-s0105t:306_11": "Sarīranissandovāti sarīrato vissandanameva nikkhamanamattaṃ.",
  "tika-s0105t:306_12": "Sarīre sati so hoti,",
  "tika-s0105t:306_13": "nāsatīti sarīrassa ānisaṃsamattantipi vadanti.",
  "tika-s0105t:306_14": "Tadayuttameva nidassanena visamabhāvato.",
  "tika-s0105t:306_15": "Tattha hi “paṭijagganamattamevā”ti vuttaṃ,",
  "tika-s0105t:306_16": "paṭisodhanamattaṃ evāti cassa attho.",
  "tika-s0105t:306_17": "Veḷunāḷiādiudakabhājanaṃ udakatumbo.",
  "tika-s0105t:306_18": "Tanti chaḍḍitaudakaṃ.",
  "tika-s0105t:307_0": "“Gateti gamane”ti pubbe abhikkamapaṭikkamagahaṇena gamanepi purato,",
  "tika-s0105t:307_1": "pacchato ca kāyassa atiharaṇaṃ vuttanti idha gamanameva gahita”nti ācariyānandattherena vuttaṃ,",
  "tika-s0105t:307_2": "taṃ kecivādo nāma ācariyadhammapālattherena kataṃ.",
  "tika-s0105t:307_3": "Kasmāti ce?",
  "tika-s0105t:307_4": "Gamane pavattassa purato,",
  "tika-s0105t:307_5": "pacchato ca kāyātiharaṇassa tadavinābhāvato padavītihāraniyamitāya gamanakiriyāya eva saṅgahitattā,",
  "tika-s0105t:307_6": "vibhaṅgaṭṭhakathādīhi ca virodhanato.",
  "tika-s0105t:307_7": "Vuttañhi tattha gamanassa ubhayattha samavarodhattaṃ,",
  "tika-s0105t:307_8": "bhedattañca –",
  "tika-s0105t:308_0": "“Ettha ca eko iriyāpatho dvīsu ṭhānesu āgato.",
  "tika-s0105t:308_1": "So heṭṭhā ‘abhikkante paṭikkante’ti ettha bhikkhācāragāmaṃ gacchato ca āgacchato ca addhānagamanavasena kathito.",
  "tika-s0105t:308_2": "‘Gate ṭhite nisinne’ti ettha vihāre cuṇṇikapāduddhārairiyāpathavasena kathitoti veditabbo”ti.",
  "tika-s0105t:309_0": "“Gate”tiādīsu avatthābhedena kiriyābhedoyeva,",
  "tika-s0105t:309_1": "na pana atthabhedoti dassetuṃ “gacchanto vā”tiādi vuttaṃ.",
  "tika-s0105t:309_2": "Tenāha “tasmā”tiādi.",
  "tika-s0105t:309_3": "Tattha sutteti dīghanikāye,",
  "tika-s0105t:309_4": "majjhimanikāye ca saṅgīte satipaṭṭhānasutte addhānairiyāpathāti cirapavattakā dīghakālikā iriyāpathā",
  "tika-s0105t:309_5": "addhānasaddassa cirakālavacanato “addhaniyaṃ assa ciraṭṭhitika”ntiādīsu viya,",
  "tika-s0105t:309_6": "addhānagamanapavattakā vā dīghamaggikā iriyāpathā.",
  "tika-s0105t:309_7": "Addhānasaddo hi dīghamaggapariyāyo “addhānagamanasamayo”tiādīsu viya.",
  "tika-s0105t:309_8": "Majjhimāti bhikkhācārādivasena pavattā nāticirakālikā,",
  "tika-s0105t:309_9": "nātidīghamaggikā vā iriyāpathā.",
  "tika-s0105t:309_10": "Cuṇṇiyairiyāpathāti vihāre,",
  "tika-s0105t:309_11": "aññattha vā ito cito ca parivattanādivasena pavattā appamattakabhāvena cuṇṇavicuṇṇiyabhūtā iriyāpathā.",
  "tika-s0105t:309_12": "Appamattakampi hi “cuṇṇavicuṇṇa”nti loke vadanti.",
  "tika-s0105t:309_13": "“Khuddakacuṇṇikairiyāpathā”tipi pāṭho,",
  "tika-s0105t:309_14": "khuddakā hutvā vuttanayena cuṇṇikā iriyāpathāti attho.",
  "tika-s0105t:309_15": "Tasmāti evaṃ avatthābhedena iriyāpathabhedamattassa kathanato.",
  "tika-s0105t:309_16": "Tesupīti “gate ṭhite”tiādīsupi.",
  "tika-s0105t:309_17": "Vuttanayenāti “abhikkante”tiādīsu vuttanayena.",
  "tika-s0105t:310_0": "Aparabhāgeti gamanairiyāpathato aparabhāge.",
  "tika-s0105t:310_1": "Ṭhitoti ṭhitairiyāpathasampanno.",
  "tika-s0105t:310_2": "Etthevāti caṅkamaneyeva.",
  "tika-s0105t:310_3": "Evaṃ sabbattha yathārahaṃ.",
  "tika-s0105t:311_0": "Gamanaṭhānanisajjānaṃ viya nisīdanasayanassa kamavacanamayuttaṃ yebhuyyena tathā kamābhāvatoti “uṭṭhāya” micceva vuttaṃ.",
  "tika-s0105t:312_0": "Jāgaritasaddasannidhānato cettha bhavaṅgotaraṇavasena niddokkamanameva sayanaṃ,",
  "tika-s0105t:312_1": "na pana piṭṭhipasāraṇamattanti dasseti “kiriyāmayapavattāna”ntiādinā.",
  "tika-s0105t:312_2": "Divāseyyasikkhāpade viya piṭṭhipasāraṇassāpi sayanairiyāpathabhāvena ekalakkhaṇattā etthāvarodhanaṃ daṭṭhabbaṃ.",
  "tika-s0105t:312_3": "Karaṇaṃ kiriyā,",
  "tika-s0105t:312_4": "kāyādikiccaṃ,",
  "tika-s0105t:312_5": "taṃ nibbattentīti kiriyāmayāni taddhitasaddānamanekatthavuttito.",
  "tika-s0105t:312_6": "Atha vā āvajjanadvayakiccaṃ kiriyā,",
  "tika-s0105t:312_7": "tāya pakatāni,",
  "tika-s0105t:312_8": "nibbattāni vā kiriyāmayāni.",
  "tika-s0105t:312_9": "Āvajjanavasena hi bhavaṅgupacchede sati vīthicittāni uppajjantīti.",
  "tika-s0105t:312_10": "Aparāparuppattiyā nānappakārato vattanti parivattantīti pavattāni.",
  "tika-s0105t:312_11": "Katthaci pana “cittāna”nti pāṭho,",
  "tika-s0105t:312_12": "so abhidhammaṭṭhakathādīhi,",
  "tika-s0105t:312_13": "taṭṭīkāhi ca viruddhattā na porāṇapāṭhoti veditabbo.",
  "tika-s0105t:312_14": "Kiriyāmayāni eva pavattāni tathā, javanaṃ,",
  "tika-s0105t:312_15": "sabbampi vā chadvārikavīthicittaṃ.",
  "tika-s0105t:312_16": "Tenāha abhidhammaṭīkāyaṃ “kāyādikiriyāmayattā,",
  "tika-s0105t:312_17": "āvajjanakiriyāsamuṭṭhitattā ca javanaṃ,",
  "tika-s0105t:312_18": "sabbampi vā chadvārappavattaṃ kiriyāmayapavattaṃ nāmā”ti.",
  "tika-s0105t:312_19": "Appavattanti niddokkamanakāle anuppajjanaṃ suttaṃ nāmāti attho gahetabbo.",
  "tika-s0105t:312_20": "Neyyatthavacanañhi idaṃ,",
  "tika-s0105t:312_21": "itarathā chadvārikacittānaṃ purecarānucaravasena uppajjantānaṃ sabbesampi dvāravimuttacittānaṃ pavattaṃ suttaṃ nāma siyā,",
  "tika-s0105t:312_22": "evañca katvā niddokkamanakālato aññasmiṃ kāle uppajjantānaṃ dvāravimuttacittānampi pavattaṃ jāgarite saṅgayhatīti veditabbaṃ.",
  "tika-s0105t:313_0": "Cittassa payogakāraṇabhūte oṭṭhādike paṭicca yathāsakaṃ ṭhāne saddo jāyatīti āha “oṭṭhe ca paṭiccā”tiādi.",
  "tika-s0105t:313_1": "Kiñcāpi saddo yathāṭhānaṃ jāyati,",
  "tika-s0105t:313_2": "oṭṭhālanādinā pana payogeneva jāyati,",
  "tika-s0105t:313_3": "na vinā tena payogenāti adhippāyo.",
  "tika-s0105t:313_4": "Keci pana vadanti “oṭṭhe cātiādi sadduppattiṭṭhānanidassana”nti,",
  "tika-s0105t:313_5": "tadayuttameva tathā avacanato.",
  "tika-s0105t:313_6": "Na hi “oṭṭhe ca paṭiccā”tiādinā sasamuccayena kammavacanena ṭhānavacanaṃ sambhavatīti.",
  "tika-s0105t:313_7": "Tadanurūpanti tassa saddassa anurūpaṃ.",
  "tika-s0105t:313_8": "Bhāsanassa paṭisañcikkhanavirodhato tuṇhībhāvapakkhe “aparabhāge bhāsito iti paṭisañcikkhatī”ti na vuttaṃ,",
  "tika-s0105t:313_9": "tena ca viññāyati “tuṇhībhūtova paṭisañcikkhatīti attho”ti.",
  "tika-s0105t:314_0": "Bhāsanatuṇhībhāvānaṃ sabhāvato bhede sati ayaṃ vibhāgo yutto siyā,",
  "tika-s0105t:314_1": "nāsatīti anuyogenāha “upādārūpapavattiyañhī”tiādi.",
  "tika-s0105t:314_2": "Upādārūpassa saddāyatanassa pavatti tathā,",
  "tika-s0105t:314_3": "saddāyatanassa pavattanaṃ bhāsanaṃ,",
  "tika-s0105t:314_4": "appavattanaṃ tuṇhīti vuttaṃ hoti.",
  "tika-s0105t:315_0": "Yasmā pana mahāsivattheravāde anantare anantare iriyāpathe pavattarūpārūpadhammānaṃ tattha tattheva nirodhadassanavasena sampajānakāritā gahitā,",
  "tika-s0105t:315_1": "tasmā taṃ mahāsatipaṭṭhānasutte āgataasammohasampajaññavipassanāvāravasena veditabbaṃ,",
  "tika-s0105t:315_2": "na catubbidhasampajaññavibhāgavasena,",
  "tika-s0105t:315_3": "ato tattheva tamadhippetaṃ,",
  "tika-s0105t:315_4": "na idhāti dassento “tayida”ntiādimāha.",
  "tika-s0105t:315_5": "Asammohasaṅkhātaṃ dhuraṃ jeṭṭhakaṃ yassa vacanassāti asammohadhuraṃ,",
  "tika-s0105t:315_6": "mahāsatipaṭṭhānasutteyeva tassa vacanassa adhippetabhāvassa hetugabbhamidaṃ vacanaṃ.",
  "tika-s0105t:315_7": "Yasmā panettha sabbampi catubbidhaṃ sampajaññaṃ labbhati yāvadeva sāmaññaphalavisesadassanapadhānattā imissā desanāya,",
  "tika-s0105t:315_8": "tasmā taṃ idha adhippetanti dassetuṃ “imasmiṃ panā”tiādi vuttaṃ.",
  "tika-s0105t:315_9": "Vuttanayenevāti abhikkantādīsu vuttanayeneva.",
  "tika-s0105t:315_10": "Nanu “satisampajaññena samannāgato”ti etassa uddesassāyaṃ niddeso,",
  "tika-s0105t:315_11": "atha kasmā sampajaññavaseneva vitthāro katoti codanaṃ sodhento “sampajānakārīti cā”tiādimāha,",
  "tika-s0105t:315_12": "satisampayuttasseva sampajānassa vasena atthassa viditabbattā evaṃ vitthāro katoti vuttaṃ hoti.",
  "tika-s0105t:315_13": "“Satisampayuttassevā”ti ca iminā yathā sampajaññassa kiccato padhānatā gahitā,",
  "tika-s0105t:315_14": "evaṃ satiyāpīti atthaṃ dasseti,",
  "tika-s0105t:315_15": "na panetaṃ satiyā sampajaññena saha bhāvamattadassanaṃ.",
  "tika-s0105t:315_16": "Na hi kadāci satirahitā ñāṇappavatti atthīti.",
  "tika-s0105t:316_0": "Nanu ca sampajaññavasenevāyaṃ vitthāro,",
  "tika-s0105t:316_1": "atha kasmā satisampayuttassa sampajaññassa vasena attho veditabboti codanampi sodheti “satisampajaññena",
  "tika-s0105t:316_2": "samannāgatoti etassa hi padassa ayaṃ vitthāro”ti iminā.",
  "tika-s0105t:316_3": "Idaṃ vuttaṃ hoti –",
  "tika-s0105t:316_4": "“satisampajaññena samannāgato”ti evaṃ ekato uddiṭṭhassa atthassa vitthārattā uddese viya niddesepi tadubhayaṃ samadhurabhāveneva gahitanti.",
  "tika-s0105t:316_5": "Imināpi hi satiyā sampajaññena samadhurataṃyeva vibhāveti ekato uddiṭṭhassa atthassa vitthārabhāvadassanena tadatthassa siddhattā.",
  "tika-s0105t:316_6": "Idāni vibhaṅganayenāpi tadatthaṃ samatthetuṃ “vibhaṅgappakaraṇe panā”tiādi vuttaṃ.",
  "tika-s0105t:316_7": "Imināpi hi sampajaññassa viya satiyāpettha padhānataṃyeva vibhāveti.",
  "tika-s0105t:316_8": "Tattha etāni padānīti “abhikkante paṭikkante sampajānakārī hotī”tiādīni uddesapadāni.",
  "tika-s0105t:316_9": "Vibhattānevāti satiyā sampajaññena sampayogamakatvā sabbaṭṭhānesu visuṃ visuṃ vibhattāniyeva.",
  "tika-s0105t:317_0": "Majjhimabhāṇakā,",
  "tika-s0105t:317_1": "pana ābhidhammikā ca evaṃ vadanti –",
  "tika-s0105t:317_2": "eko bhikkhu gacchanto aññaṃ cintento aññaṃ vitakkento gacchati,",
  "tika-s0105t:317_3": "eko kammaṭṭhānaṃ avissajjetvāva gacchati.",
  "tika-s0105t:317_4": "Tathā eko tiṭṭhanto aññaṃ cintento aññaṃ vitakkento tiṭṭhati,",
  "tika-s0105t:317_5": "eko kammaṭṭhānaṃ avissajjetvāva tiṭṭhati.",
  "tika-s0105t:317_6": "Eko nisīdanto aññaṃ cintento aññaṃ vitakkento nisīdati,",
  "tika-s0105t:317_7": "eko kammaṭṭhānaṃ avissajjetvāva nisīdati.",
  "tika-s0105t:317_8": "Eko sayanto aññaṃ cintento aññaṃ vitakkento sayati,",
  "tika-s0105t:317_9": "eko kammaṭṭhānaṃ avissajjetvāva sayati.",
  "tika-s0105t:317_10": "Ettakena pana gocarasampajaññaṃ na pākaṭaṃ hotīti caṅkamanena dīpenti.",
  "tika-s0105t:317_11": "Yo hi bhikkhu caṅkamaṃ otaritvā caṅkamanakoṭiyaṃ ṭhito pariggaṇhāti “pācīnacaṅkamanakoṭiyaṃ pavattā rūpārūpadhammā",
  "tika-s0105t:317_12": "pacchimacaṅkamanakoṭiṃ appatvā ettheva niruddhā,",
  "tika-s0105t:317_13": "pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā,",
  "tika-s0105t:317_14": "caṅkamanavemajjhe pavattā ubho koṭiyo appatvā ettheva niruddhā,",
  "tika-s0105t:317_15": "caṅkamane pavattā rūpārūpadhammā ṭhānaṃ appatvā ettheva niruddhā,",
  "tika-s0105t:317_16": "ṭhāne pavattā nisajjaṃ,",
  "tika-s0105t:317_17": "nisajjāya pavattā sayanaṃ appatvā ettheva niruddhā”ti evaṃ pariggaṇhanto pariggaṇhantoyeva bhavaṅgaṃ otāreti,",
  "tika-s0105t:317_18": "uṭṭhahanto kammaṭṭhānaṃ gahetvāva uṭṭhahati.",
  "tika-s0105t:317_19": "Ayaṃ bhikkhu gatādīsu sampajānakārī nāma hoti.",
  "tika-s0105t:318_0": "Evaṃ pana sutte kammaṭṭhānaṃ avibhūtaṃ hoti,",
  "tika-s0105t:318_1": "kammaṭṭhānaṃ avibhūtaṃ na kātabbaṃ,",
  "tika-s0105t:318_2": "tasmā yo bhikkhu yāva sakkoti,",
  "tika-s0105t:318_3": "tāva caṅkamitvā ṭhatvā nisīditvā sayamāno evaṃ pariggahetvā sayati “kāyo acetano,",
  "tika-s0105t:318_4": "mañco acetano,",
  "tika-s0105t:318_5": "kāyo na jānāti ‘ahaṃ mañce sayito’ti,",
  "tika-s0105t:318_6": "mañcopi na jānāti ‘mayi kāyo sayito’ti.",
  "tika-s0105t:318_7": "Acetano kāyo acetane mañce sayito”ti.",
  "tika-s0105t:318_8": "Evaṃ pariggaṇhanto pariggaṇhantoyeva cittaṃ bhavaṅgaṃ otāreti,",
  "tika-s0105t:318_9": "pabujjhanto kammaṭṭhānaṃ gahetvāva pabujjhati,",
  "tika-s0105t:318_10": "ayaṃ sutte sampajānakārī nāma hoti.",
  "tika-s0105t:319_0": "“Kāyādikiriyānipphattanena tammayattā,",
  "tika-s0105t:319_1": "āvajjanakiriyāsamuṭṭhitattā ca javanaṃ,",
  "tika-s0105t:319_2": "sabbampi vā chadvārappavattaṃ kiriyāmayapavattaṃ nāma,",
  "tika-s0105t:319_3": "tasmiṃ sati jāgaritaṃ nāma hotī”ti pariggaṇhanto bhikkhu jāgarite sampajānakārī nāma.",
  "tika-s0105t:319_4": "Apica rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hoti.",
  "tika-s0105t:320_0": "Vimuttāyatanasīsena dhammaṃ desentopi,",
  "tika-s0105t:320_1": "bāttiṃsa tiracchānakathā pahāya dasakathāvatthunissitaṃ sappāyakathaṃ kathentopi bhāsite sampajānakārī nāma.",
  "tika-s0105t:321_0": "Aṭṭhatiṃsāya ārammaṇesu cittaruciyaṃ manasikāraṃ pavattentopi dutiyajjhānaṃ samāpannopi tuṇhībhāve sampajānakārī nāma.",
  "tika-s0105t:321_1": "Dutiyañhi jhānaṃ vacīsaṅkhāravirahato visesato tuṇhībhāvo nāmāti.",
  "tika-s0105t:321_2": "Ayampi nayo purimanayato visesanayattā idhāpi āharitvā vattabbo.",
  "tika-s0105t:321_3": "Tathā hesa abhidhammaṭṭhakathādīsu “ayaṃ panettha aparopi nayo”ti ārabhitvā yathāvuttanayo vibhāvitoti.",
  "tika-s0105t:321_4": "“Evaṃ kho mahārājā”tiādi yathāniddiṭṭhassa atthassa nigamanaṃ,",
  "tika-s0105t:321_5": "tasmā tattha niddesānurūpaṃ atthaṃ dassento “eva”ntiādimāha.",
  "tika-s0105t:321_6": "Satisampayuttassa sampajaññassāti hi niddesānurūpaṃ atthavacanaṃ.",
  "tika-s0105t:321_7": "Tattha vinicchayo vuttoyeva.",
  "tika-s0105t:321_8": "Evanti iminā vuttappakārena abhikkantapaṭikkantādīsu sattasu ṭhānesu paccekaṃ catubbidhena pakārenāti attho.",
  "tika-s0105t:322_0": "Santosakathāvaṇṇanā",
  "tika-s0105t:323_0": "215.",
  "tika-s0105t:323_1": "Atthadassanena padassapi viññāyamānattā padamanapekkhitvā santosassa attani atthitāya bhikkhu santuṭṭhoti",
  "tika-s0105t:323_2": "pavuccatīti atthamattaṃ dassetuṃ “itarītarapaccayasantosena samannāgato”ti vuttaṃ.",
  "tika-s0105t:323_3": "Santussati na luddho bhavatīti hi padanibbacanaṃ.",
  "tika-s0105t:323_4": "Apica padanibbacanavasena atthe vutte yassa santosassa attani atthibhāvato santuṭṭho nāma,",
  "tika-s0105t:323_5": "so apākaṭoti taṃ pākaṭakaraṇatthaṃ “itarītarapaccayasantosena samannāgato”ti atthamattamāha,",
  "tika-s0105t:323_6": "cīvarādike yattha katthaci kappiyapaccaye santosena samaṅgībhūtoti attho. Itara-",
  "tika-s0105t:323_7": "saddo hi aniyamavacano dvikkhattuṃ vuccamāno yaṃ kiñci-",
  "tika-s0105t:323_8": "saddena samānattho hoti.",
  "tika-s0105t:323_9": "Tena vuttaṃ “yattha katthaci kappiyapaccaye”ti.",
  "tika-s0105t:323_10": "Atha vā itaraṃ vuccati hīnaṃ paṇītato aññattā,",
  "tika-s0105t:323_11": "tathā paṇītampi hīnato aññattā.",
  "tika-s0105t:323_12": "Aññamaññāpekkhāsiddhā hi itaratā,",
  "tika-s0105t:323_13": "tasmā hīnena vā paṇītena vā cīvarādikappiyapaccayena santosena samaṅgībhūtoti attho daṭṭhabbo.",
  "tika-s0105t:323_14": "Santussati tena,",
  "tika-s0105t:323_15": "santussanamattanti vā santoso,",
  "tika-s0105t:323_16": "tathā pavatto alobho,",
  "tika-s0105t:323_17": "alobhapadhānā vā cattāro khandhā.",
  "tika-s0105t:323_18": "Labhanaṃ lābho,",
  "tika-s0105t:323_19": "attano lābhassa anurūpaṃ santoso yathālābhasantoso.",
  "tika-s0105t:323_20": "Balanti kāyabalaṃ,",
  "tika-s0105t:323_21": "attano balassa anurūpaṃ santoso yathābalasantoso.",
  "tika-s0105t:323_22": "Sāruppanti sappāyaṃ patirūpaṃ bhikkhuno anucchavikatā,",
  "tika-s0105t:323_23": "attano sāruppassa anurūpaṃ santoso yathāsāruppasantoso.",
  "tika-s0105t:324_0": "Aparo nayo –",
  "tika-s0105t:324_1": "labbhateti lābho,",
  "tika-s0105t:324_2": "yo yo lābho yathālābhaṃ,",
  "tika-s0105t:324_3": "itarītarapaccayo,",
  "tika-s0105t:324_4": "yathālābhena santoso yathālābhasantoso.",
  "tika-s0105t:324_5": "Balassa anurūpaṃ pavattatīti yathābalaṃ,",
  "tika-s0105t:324_6": "attano balānucchavikapaccayo, yathā-",
  "tika-s0105t:324_7": "saddo cettha sasādhanaṃ anurūpakiriyaṃ vadati,",
  "tika-s0105t:324_8": "yathā taṃ “adhicitta”nti ettha adhi-",
  "tika-s0105t:324_9": "saddo sasādhanaṃ adhikaraṇakiriyanti.",
  "tika-s0105t:324_10": "Yathābalena santoso yathābalasantoso.",
  "tika-s0105t:324_11": "Sāruppati patirūpaṃ bhavati,",
  "tika-s0105t:324_12": "sobhanaṃ vā āropetīti sāruppaṃ,",
  "tika-s0105t:324_13": "yaṃ yaṃ sāruppaṃ yathāsāruppaṃ,",
  "tika-s0105t:324_14": "bhikkhuno sappāyapaccayo,",
  "tika-s0105t:324_15": "yathāsāruppena santoso yathāsāruppasantoso.",
  "tika-s0105t:324_16": "Yathāvuttaṃ pabhedamanugatā vaṇṇanā pabhedavaṇṇanā.",
  "tika-s0105t:325_0": "Idhāti sāsane.",
  "tika-s0105t:325_1": "Aññaṃ na patthetīti appattapatthanabhāvamāha,",
  "tika-s0105t:325_2": "labhantopi na gaṇhātīti pattapatthanābhāvaṃ.",
  "tika-s0105t:325_3": "Paṭhamena appattapatthanābhāveyeva vutte yathāladdhato aññassa apatthanā nāma appicchatāyapi siyā pavattiākāroti",
  "tika-s0105t:325_4": "appicchatāpasaṅgabhāvato tatopi nivattameva santosassa sarūpaṃ dassetuṃ dutiyena pattapatthanābhāvo vuttoti",
  "tika-s0105t:325_5": "daṭṭhabbaṃ.",
  "tika-s0105t:325_6": "Evamuparipi.",
  "tika-s0105t:325_7": "Pakatidubbaloti ābādhādivirahepi sabhāvadubbalo.",
  "tika-s0105t:325_8": "Samāno sīlādibhāgo yassāti sabhāgo,",
  "tika-s0105t:325_9": "saha vā sīlādīhi guṇabhāgehi vattatīti sabhāgo,",
  "tika-s0105t:325_10": "lajjīpesalo bhikkhu, tena.",
  "tika-s0105t:325_11": "Taṃ parivattetvāti pakatidubbalādīnaṃ garucīvaraṃ na phāsubhāvāvahaṃ,",
  "tika-s0105t:325_12": "sarīrakhedāvahañca hotīti payojanavasena parivattanaṃ vuttaṃ,",
  "tika-s0105t:325_13": "na atricchatādivasena.",
  "tika-s0105t:325_14": "Atricchatādippakārena hi parivattetvā lahukacīvaraparibhogo santosavirodhī hoti,",
  "tika-s0105t:325_15": "tassa pana tadabhāvato yathāvuttappayojanavasena parivattetvā lahukacīvaraparibhogopi na santosavirodhīti āha “lahukena yāpentopi santuṭṭhova hotī”ti.",
  "tika-s0105t:325_16": "Payojanavasena parivattetvā lahukacīvaraparibhogopi na tāva santosavirodhī,",
  "tika-s0105t:325_17": "pageva tathā aparivattetvā paribhogeti sambhāvitassa atthassa dassanatthañhettha api-",
  "tika-s0105t:325_18": "saddaggahaṇaṃ.",
  "tika-s0105t:325_19": "Cīvaraniddesepi “pattacīvarādīnaṃ aññatara”nti vacanaṃ yathārutaṃ gahitāvasesapaccayasantosassa cīvarasantose samavarodhitādassanatthaṃ.",
  "tika-s0105t:325_20": "“Therako ayamāyasmā mallako”tiādīsu theravohārassa paññattimattepi pavattito dasavassato pabhuti ciravassapabbajitesveva",
  "tika-s0105t:325_21": "idha pavattiñāpanatthaṃ “therānaṃ cirapabbajitāna”nti vuttaṃ,",
  "tika-s0105t:325_22": "therānanti vā saṅghattheraṃ vadati.",
  "tika-s0105t:325_23": "Cirapabbajitānanti pana tadavasese vuḍḍhabhikkhū.",
  "tika-s0105t:325_24": "Saṅkārakūṭāditoti kacavararāsiādito.",
  "tika-s0105t:325_25": "Anantakānīti nantakāni pilotikāni. “A-",
  "tika-s0105t:325_26": "kāro cettha nipātamatta”nti vimānaṭṭhakathāyaṃ vuttaṃ.",
  "tika-s0105t:325_27": "Tathā cāhu “nantakaṃ kappaṭo jiṇṇavasanaṃ tu paṭaccara”nti natthi dasāsaṅkhāto anto koṭi yesanti hi nantakāni, na-",
  "tika-s0105t:325_28": "saddassa tu anādese anantakānītipi yujjati.",
  "tika-s0105t:325_29": "Saṅketakovidānaṃ pana ācariyānaṃ tathā avuttattā vīmaṃsitvā gahetabbaṃ.",
  "tika-s0105t:325_30": "“Sanantakānī”tipi pāṭho,",
  "tika-s0105t:325_31": "nantakena saha saṃsibbitāni paṃsukūlāni cīvarānīti attho.",
  "tika-s0105t:325_32": "Saṅghāṭinti tiṇṇaṃ cīvarānaṃ aññataraṃ cīvaraṃ.",
  "tika-s0105t:325_33": "Tīṇipi hi cīvarāni saṅghaṭitattā “saṅghāṭī”ti vuccanti.",
  "tika-s0105t:325_34": "Mahagghaṃ cīvaraṃ,",
  "tika-s0105t:325_35": "bahūni vā cīvarāni labhitvā tāni vissajjetvā tadaññassa gahaṇampi mahicchatādinaye aṭṭhatvā yathāsāruppanaye",
  "tika-s0105t:325_36": "eva ṭhitattā na santosavirodhīti āha “tesaṃ…pe…",
  "tika-s0105t:325_37": "dhārentopi santuṭṭhova hotī”ti.",
  "tika-s0105t:325_38": "Yathāsāruppanayena yathāladdhaṃ vissajjetvā tadaññagahaṇampi na tāva santosavirodhī,",
  "tika-s0105t:325_39": "pageva anaññagahaṇena yathāladdhasseva yathāsāruppaṃ paribhogeti sambhāvitassa atthassa dassanatthañhettha api-",
  "tika-s0105t:325_40": "saddaggahaṇaṃ,",
  "tika-s0105t:325_41": "evaṃ sesapaccayesupi yathābalayathāsāruppaniddesesu api-",
  "tika-s0105t:325_42": "saddaggahaṇe adhippāyo veditabbo.",
  "tika-s0105t:326_0": "Pakativiruddhanti sabhāveneva asappāyaṃ.",
  "tika-s0105t:326_1": "Samaṇadhammakaraṇasīsena sappāyapaccayapariyesanaṃ,",
  "tika-s0105t:326_2": "paribhuñjanañca visesato yuttataranti atthantaraṃ viññāpetuṃ “yāpentopī”ti avatvā “samaṇadhammaṃ karontopī”ti vuttaṃ.",
  "tika-s0105t:326_3": "Missakāhāranti taṇḍulamuggādīhi nānāvidhapubbaṇṇāparaṇṇehi missetvā kataṃ āhāraṃ.",
  "tika-s0105t:327_0": "Aññampi senāsane yathāsāruppasantosaṃ dassento āha “yo hī”tiādi.",
  "tika-s0105t:327_1": "Paṭhame hi naye yathāladdhassa vissajjanena,",
  "tika-s0105t:327_2": "dutiye pana yathāpattassa asampaṭicchanena yathāsāruppasantoso vuttoti ayametesaṃ viseso. Hi-",
  "tika-s0105t:327_3": "saddo cettha pakkhantarajotako.",
  "tika-s0105t:327_4": "Majjhimāgamaṭṭhakathāyaṃ pana pi-",
  "tika-s0105t:327_5": "saddo dissati.",
  "tika-s0105t:327_6": "“Uttamasenāsanaṃ nāma pamādaṭṭhāna”nti vatvā tabbhāvameva dassetuṃ “tattha nisinnassā”tiādi vuttaṃ.",
  "tika-s0105t:327_7": "Niddābhibhūtassāti thinamiddokkamanena cittacetasikagelaññabhāvato bhavaṅgasantatisaṅkhātāya niddāya abhibhūtassa,",
  "tika-s0105t:327_8": "niddāyantassāti attho.",
  "tika-s0105t:327_9": "Paṭibujjhatoti tathārūpena ārammaṇantarena paṭibujjhantassa paṭibujjhanahetu kāmavitakkā pātubhavantīti vuttaṃ hoti.",
  "tika-s0105t:327_10": "“Paṭibujjhanato”tipi hi katthaci pāṭho dissati.",
  "tika-s0105t:327_11": "Ayampīti paṭhamanayaṃ upādāya vuttaṃ.",
  "tika-s0105t:328_0": "Tesaṃ ābhatenāti tehi therādīhi ābhatena,",
  "tika-s0105t:328_1": "tesaṃ vā yena kenaci santakenāti ajjhāharitvā sambandho.",
  "tika-s0105t:328_2": "Muttaharītakanti gomuttaparibhāvitaṃ,",
  "tika-s0105t:328_3": "pūtibhāvena vā mocitaṃ chaḍḍitaṃ harītakaṃ,",
  "tika-s0105t:328_4": "idāni pana potthakesu “gomuttaharītaka”nti pāṭho,",
  "tika-s0105t:328_5": "so na porāṇapāṭho tabbaṇṇanāya viruddhattā.",
  "tika-s0105t:328_6": "Catumadhuranti majjhimāgamavare mahādhammasamādānasutte vuttaṃ dadhimadhusappiphāṇitasaṅkhātaṃ catumadhuraṃ,",
  "tika-s0105t:328_7": "ekasmiñca bhājane catumadhuraṃ ṭhapetvā tesu yadicchasi,",
  "tika-s0105t:328_8": "taṃ gaṇhāhi bhanteti attho.",
  "tika-s0105t:328_9": "“Sacassā”tiādinā tadubhayassa rogavūpasamanabhāvaṃ dasseti.",
  "tika-s0105t:328_10": "Buddhādīhi vaṇṇitanti “pūtimuttabhesajjaṃ nissāya pabbajjā”tiādinā sammāsambuddhādīhi pasatthaṃ.",
  "tika-s0105t:328_11": "Appicchatāvisiṭṭhāya santuṭṭhiyā niyojanato paramena ukkaṃsagatena santosena santussatīti paramasantuṭṭho.",
  "tika-s0105t:329_0": "Kāmañca santosappabhedā yathāvuttatopi adhikatarā cīvare vīsati santosā,",
  "tika-s0105t:329_1": "piṇḍapāte pannarasa,",
  "tika-s0105t:329_2": "senāsane ca pannarasa,",
  "tika-s0105t:329_3": "gilānapaccaye vīsatīti,",
  "tika-s0105t:329_4": "idha pana saṅkhepena dvādasavidhoyeva santoso vutto.",
  "tika-s0105t:329_5": "Tadadhikatarappabhedo pana caturaṅguttare mahāariyavaṃsasuttaṭṭhakathāya gahetabbo.",
  "tika-s0105t:329_6": "Tenāha “iminā panā”tiādi.",
  "tika-s0105t:329_7": "Evaṃ “idha mahārāja bhikkhu santuṭṭho hotī”ti ettha puggalādhiṭṭhānaniddiṭṭhena santuṭṭhapadeneva santosappabhedaṃ",
  "tika-s0105t:329_8": "dassetvā idāni “kāyaparihārikena cīvarena kucchiparihārikena piṇḍapātenā”tiādi desanānurūpaṃ tena santosena",
  "tika-s0105t:329_9": "santuṭṭhassa anucchavikaṃ paccayappabhedaṃ,",
  "tika-s0105t:329_10": "tassa ca kāyakucchiparihāriyabhāvaṃ vibhāvento evamāhāti ayamettha sambandho.",
  "tika-s0105t:329_11": "Kāmañcassa cīvarapiṇḍapāteheva yathākkamaṃ kāyakucchiparihāriyehi santuṭṭhatā pāḷiyaṃ vuttā,",
  "tika-s0105t:329_12": "tathāpi sesaparikkhāracatukkena ca vinā vicaraṇamayuttaṃ,",
  "tika-s0105t:329_13": "sabbattha ca kāyakucchiparihāriyatā laddhabbāti aṭṭhakathāyaṃ ayaṃ vinicchayo vuttoti daṭṭhabbaṃ.",
  "tika-s0105t:329_14": "Dantakaṭṭhacchedanavāsīti lakkhaṇamattaṃ tadaññakiccassāpi tāya sādhetabbattā,",
  "tika-s0105t:329_15": "tena vakkhati “mañcapīṭhānaṃ aṅgapādacīvarakuṭidaṇḍakasajjanakāle cā”tiādi.",
  "tika-s0105t:329_16": "Vuttampi cetaṃ porāṇaṭṭhakathāsu “na hetaṃ katthacipi pāḷiyamāgata”nti.",
  "tika-s0105t:330_0": "Bandhananti kāyabandhanaṃ.",
  "tika-s0105t:330_1": "Parissāvanena parissāvanañca,",
  "tika-s0105t:330_2": "tena sahāti vā attho.",
  "tika-s0105t:330_3": "Yutto kammaṭṭhānabhāvanāsaṅkhāto yogo yassa,",
  "tika-s0105t:330_4": "tasmiṃ vā yogo yuttoti yuttayogo, tassa.",
  "tika-s0105t:331_0": "Kāyaṃ pariharanti posenti,",
  "tika-s0105t:331_1": "kāyassa vā parihāro posanamattaṃ payojanametehīti kāyaparihāriyā ka-",
  "tika-s0105t:331_2": "kārassa ya-",
  "tika-s0105t:331_3": "kāraṃ katvā.",
  "tika-s0105t:331_4": "Posanañcettha vaḍḍhanaṃ,",
  "tika-s0105t:331_5": "bharaṇaṃ vā,",
  "tika-s0105t:331_6": "tathā kucchiparihāriyāpi veditabbā.",
  "tika-s0105t:331_7": "Bahiddhāva kāyassa upakārakabhāvena kāyaparihāriyatā,",
  "tika-s0105t:331_8": "ajjhoharaṇavasena sarīraṭṭhitiyā upakārakabhāvena kucchiparihāriyatāti ayametesaṃ viseso.",
  "tika-s0105t:331_9": "Tenāha “ticīvaraṃ tāvā”tiādi.",
  "tika-s0105t:331_10": "“Pariharatī”ti etassa posetīti atthavacanaṃ.",
  "tika-s0105t:331_11": "Itīti nidassane nipāto,",
  "tika-s0105t:331_12": "evaṃ vuttanayena kāyaparihāriyaṃ hotīti kāraṇajotane vā,",
  "tika-s0105t:331_13": "tasmā posanato kāyaparihāriyaṃ hotīti.",
  "tika-s0105t:331_14": "Evamuparipi.",
  "tika-s0105t:331_15": "Cīvarakaṇṇenāti cīvarapariyantena.",
  "tika-s0105t:332_0": "Kuṭiparibhaṇḍakaraṇakāleti kuṭiyā samantato vilimpanena sammaṭṭhakaraṇakāle.",
  "tika-s0105t:333_0": "Aṅgaṃ nāma mañcapīṭhānaṃ pādūpari ṭhapito padhānasambhāraviseso.",
  "tika-s0105t:333_1": "Yattha padarasañcinanapiṭṭhiapassayanādīni karonti,",
  "tika-s0105t:333_2": "yo “aṭanī”tipi vuccati.",
  "tika-s0105t:334_0": "Madhuddumapupphaṃ madhukaṃ nāma,",
  "tika-s0105t:334_1": "makkhikāmadhūhi katapūvaṃ vā.",
  "tika-s0105t:334_2": "Parikkhāramattā parikkhārapamāṇaṃ.",
  "tika-s0105t:334_3": "Seyyaṃ pavisantassāti paccattharaṇakuñcikānaṃ tādise kāle paribhuttabhāvaṃ sandhāya vuttaṃ.",
  "tika-s0105t:334_4": "Tenāha “tatraṭṭhakaṃ paccattharaṇa”nti.",
  "tika-s0105t:334_5": "Attano santakabhāvena paccattharaṇādhiṭṭhānena adhiṭṭhahitvā tattheva senāsane tiṭṭhanakañhi “tatraṭṭhaka”nti vuccati.",
  "tika-s0105t:334_6": "Vikappanavacanato pana tesamaññatarassa navamatā,",
  "tika-s0105t:334_7": "yathāvuttapaṭipāṭiyā cettha navamabhāvo,",
  "tika-s0105t:334_8": "na tu tesaṃ tathāpatiniyatabhāvena.",
  "tika-s0105t:334_9": "Kasmāti ce?",
  "tika-s0105t:334_10": "Tathāyeva tesamadhāraṇato.",
  "tika-s0105t:334_11": "Esa nayo dasamādīsupi.",
  "tika-s0105t:334_12": "Telaṃ paṭisāmetvā haritā veḷunāḷiādikā telanāḷi.",
  "tika-s0105t:334_13": "Nanu santuṭṭhapuggaladassane santuṭṭhova aṭṭhaparikkhāriko dassetabboti anuyoge yathārahaṃ tesampi santuṭṭhabhāvaṃ dassento “etesu cā”tiādimāha.",
  "tika-s0105t:334_14": "Mahanto parikkhārasaṅkhāto bhāro etesanti mahābhārā,",
  "tika-s0105t:334_15": "ayaṃ adhunā pāṭho,",
  "tika-s0105t:334_16": "ācariyadhammapālattherena pana “mahāgajā”ti pāṭhassa diṭṭhattā “dupposabhāvena mahāgajā viyāti mahāgajā”ti vuttaṃ,",
  "tika-s0105t:334_17": "na te ettakehi parikkhārehi “mahicchā,",
  "tika-s0105t:334_18": "asantuṭṭhā, dubbharā,",
  "tika-s0105t:334_19": "bāhullavuttino”ti ca vattabbāti adhippāyo.",
  "tika-s0105t:334_20": "Yadi itarepi santuṭṭhā appicchatādisabhāvā,",
  "tika-s0105t:334_21": "kimetesampi vasena ayaṃ desanā icchitāti codanaṃ sodhetuṃ “bhagavā panā”tiādi vuttaṃ.",
  "tika-s0105t:334_22": "Aṭṭhaparikkhārikassa vasena imissā desanāya icchitabhāvo kathaṃ viññāyatīti anuyogampi apaneti “so hī”tiādinā,",
  "tika-s0105t:334_23": "tasseva tathā pakkantabhāvena “kāyaparihārikena cīvarenā”tiādi pāḷiyā yogyato tassa vasena icchitabhāvo viññāyatīti vuttaṃ hoti.",
  "tika-s0105t:334_24": "Vacanīyassa hetubhāvadassanena hi vācakassāpi hetubhāvo dassitoti.",
  "tika-s0105t:334_25": "Evañca katvā “iti imassā”tiādi laddhaguṇavacanampi upapannaṃ hoti.",
  "tika-s0105t:334_26": "Sallahukā vutti jīvikā yassāti sallahukavutti,",
  "tika-s0105t:334_27": "tassa bhāvo sallahukavuttitā, taṃ.",
  "tika-s0105t:334_28": "Kāyapārihāriyenāti bhāvappadhānaniddeso,",
  "tika-s0105t:334_29": "bhāvalopaniddeso vāti dasseti “kāyaṃ pariharaṇamattakenā”ti iminā,",
  "tika-s0105t:334_30": "kāyaposanappamāṇenāti attho.",
  "tika-s0105t:334_31": "Tathā kucchiparihāriyenāti etthāpi.",
  "tika-s0105t:334_32": "Vuttanayena cettha dvidhā vacanattho,",
  "tika-s0105t:334_33": "ṭīkāyaṃ pana paṭhamassa vacanatthassa heṭṭhā vuttattā dutiyova idha vuttoti daṭṭhabbaṃ.",
  "tika-s0105t:334_34": "Mamāyanataṇhāya āsaṅgo.",
  "tika-s0105t:334_35": "Pariggahataṇhāya bandho.",
  "tika-s0105t:334_36": "Jiyāmuttoti dhanujiyāya mutto.",
  "tika-s0105t:334_37": "Yūthāti hatthigaṇato.",
  "tika-s0105t:334_38": "Tidhā pabhinnamado madahatthī.",
  "tika-s0105t:334_39": "Vanapabbhāranti vane pabbhāraṃ.",
  "tika-s0105t:335_0": "Catūsu disāsu sukhavihāritāya sukhavihāraṭṭhānabhūtā,",
  "tika-s0105t:335_1": "“ekaṃ disaṃ pharitvā”tiādinā vā nayena brahmavihārabhāvanāpharaṇaṭṭhānabhūtā catasso disā etassāti catuddiso,",
  "tika-s0105t:335_2": "so eva cātuddiso,",
  "tika-s0105t:335_3": "catasso vā disā catuddisaṃ,",
  "tika-s0105t:335_4": "vuttanayena tamassāti cātuddiso yathā “saddho”ti.",
  "tika-s0105t:335_5": "Tāsveva disāsu katthacipi satte vā saṅkhāre vā bhayena na paṭihanati,",
  "tika-s0105t:335_6": "sayaṃ vā tehi na paṭihaññateti appaṭigho.",
  "tika-s0105t:335_7": "Santussamānoti sakena,",
  "tika-s0105t:335_8": "santena vā,",
  "tika-s0105t:335_9": "samameva vā tussanako.",
  "tika-s0105t:335_10": "Itarītarenāti yena kenaci paccayena,",
  "tika-s0105t:335_11": "uccāvacena vā.",
  "tika-s0105t:335_12": "Paricca sayanti pavattanti kāyacittāni,",
  "tika-s0105t:335_13": "tāni vā parisayanti abhibhavantīti parissayā,",
  "tika-s0105t:335_14": "sīhabyagghādayo bāhirā,",
  "tika-s0105t:335_15": "kāmacchandādayo ca ajjhattikā kāyacittupaddavā,",
  "tika-s0105t:335_16": "upayogatthe cetaṃ sāmivacanaṃ.",
  "tika-s0105t:335_17": "Sahitāti adhivāsanakhantiyā,",
  "tika-s0105t:335_18": "vīriyādidhammehi ca yathārahaṃ khantā,",
  "tika-s0105t:335_19": "gahantā cāti attho.",
  "tika-s0105t:335_20": "Thaddhabhāvakarabhayābhāvena achambhī.",
  "tika-s0105t:335_21": "Eko careti asahāyo ekākī hutvā carituṃ viharituṃ sakkuṇeyya.",
  "tika-s0105t:335_22": "Samatthane hi eyya-",
  "tika-s0105t:335_23": "saddo yathā “ko imaṃ vijaṭaye jaṭa”nti khaggavisāṇakappatāya ekavihārīti dasseti “khaggavisāṇakappo”ti iminā.",
  "tika-s0105t:335_24": "Saṇṭhānena khaggasadisaṃ ekameva matthake uṭṭhitaṃ visāṇaṃ yassāti khaggo;",
  "tika-s0105t:335_25": "khaggasaddena taṃsadisavisāṇassa gahitattā,",
  "tika-s0105t:335_26": "mahiṃsappamāṇo migaviseso,",
  "tika-s0105t:335_27": "yo loke “palāsādo,",
  "tika-s0105t:335_28": "gaṇṭhako”ti ca vuccati,",
  "tika-s0105t:335_29": "tassa visāṇena ekībhāvena sadisoti attho.",
  "tika-s0105t:335_30": "Apica ekavihāritāya khaggavisāṇakappoti dassetumpi evaṃ vuttaṃ.",
  "tika-s0105t:335_31": "Vitthāro panassā attho khaggavisāṇasuttavaṇṇanāyaṃ,",
  "tika-s0105t:335_32": "cūḷaniddese ca vuttanayena veditabbo.",
  "tika-s0105t:336_0": "Evaṃ vaṇṇitanti khaggavisāṇasutte bhagavatā tathā desanāya vivaritaṃ,",
  "tika-s0105t:336_1": "thomitaṃ vā.",
  "tika-s0105t:336_2": "Khaggassa nāma migassa visāṇena kappo sadiso tathā. Kappa-",
  "tika-s0105t:336_3": "saddo hettha “satthukappena vata bho kira sāvakena saddhiṃ mantayamānā”tiādīsu viya paṭibhāge vattati,",
  "tika-s0105t:336_4": "tassa bhāvo khaggavisāṇakappatā,",
  "tika-s0105t:336_5": "taṃ so āpajjatīti sambandho.",
  "tika-s0105t:337_0": "Vātābhighātādīhi siyā sakuṇo chinnapakkho,",
  "tika-s0105t:337_1": "asañjātapakkho vā,",
  "tika-s0105t:337_2": "idha pana ḍetuṃ samattho sapakkhikova adhippetoti visesadassanatthaṃ pāḷiyaṃ “pakkhī sakuṇo”ti vuttaṃ,",
  "tika-s0105t:337_3": "na tu “ākāse antalikkhe caṅkamatī”tiādīsu viya pariyāyamattadassanatthanti āha “pakkhayutto sakuṇo”ti.",
  "tika-s0105t:337_4": "Uppatatīti uddhaṃ patati gacchati,",
  "tika-s0105t:337_5": "pakkhandatīti attho.",
  "tika-s0105t:337_6": "Vidhunantāti vibhindantā,",
  "tika-s0105t:337_7": "vicālentā vā.",
  "tika-s0105t:337_8": "Ajjatanāyāti ajjabhāvatthāya.",
  "tika-s0105t:337_9": "Tathā svātanāyāti etthāpi.",
  "tika-s0105t:337_10": "Attano pattaṃ eva bhāro yassāti sapattabhāro.",
  "tika-s0105t:337_11": "Mamāyanataṇhābhāvena nissaṅgo.",
  "tika-s0105t:337_12": "Pariggahataṇhābhāvena nirapekkho.",
  "tika-s0105t:337_13": "Yena kāmanti yattha attano ruci, tattha.",
  "tika-s0105t:337_14": "Bhāvanapuṃsakaṃ vā etaṃ.",
  "tika-s0105t:337_15": "Yena yathā pavatto kāmoti hi yenakāmo, taṃ,",
  "tika-s0105t:337_16": "yathākāmanti attho.",
  "tika-s0105t:338_0": "Nīvaraṇappahānakathāvaṇṇanā",
  "tika-s0105t:339_0": "216.",
  "tika-s0105t:339_1": "Pubbe vuttasseva atthacatukkassa puna sampiṇḍetvā kathanaṃ kimatthanti adhippāyena anuyogaṃ uddharitvā sodheti “so…pe…",
  "tika-s0105t:339_2": "kiṃ dassetī”tiādinā.",
  "tika-s0105t:339_3": "Paccayasampattinti sambhārapāripūriṃ.",
  "tika-s0105t:339_4": "Ime cattāroti sīlasaṃvaro indriyasaṃvaro sampajaññaṃ santosoti pubbe vuttā cattāro āraññikassa sambhārā.",
  "tika-s0105t:339_5": "Na ijjhatīti na sampajjati na saphalo bhavati.",
  "tika-s0105t:339_6": "Na kevalaṃ anijjhanamattaṃ,",
  "tika-s0105t:339_7": "atha kho ayampi dosoti dasseti “tiracchānagatehi vā”tiādinā.",
  "tika-s0105t:339_8": "Vattabbataṃ āpajjatīti “asukassa bhikkhuno araññe tiracchānagatānaṃ viya,",
  "tika-s0105t:339_9": "vanacarakānaṃ viya ca nivāsanamattameva,",
  "tika-s0105t:339_10": "na pana araññavāsānucchavikā kāci sammāpaṭipatti atthī”ti apavādavasena vacanīyabhāvamāpajjati,",
  "tika-s0105t:339_11": "imassatthassa pana dassanena virujjhanato saddhiṃ-",
  "tika-s0105t:339_12": "saddo na porāṇoti daṭṭhabbaṃ.",
  "tika-s0105t:339_13": "Atha vā āraññakehi tiracchānagatehi,",
  "tika-s0105t:339_14": "vanacaravisabhāgajanehi vā saddhiṃ vippaṭipattivasena vasanīyabhāvaṃ āpajjati.",
  "tika-s0105t:339_15": "“Na bhikkhave paṇidhāya araññe vatthabbaṃ,",
  "tika-s0105t:339_16": "yo vaseyya,",
  "tika-s0105t:339_17": "āpatti dukkaṭassā”tiādīsu viya hi vatthabba-",
  "tika-s0105t:339_18": "saddo vasitabbapariyāyo.",
  "tika-s0105t:339_19": "Tathā hi vibhaṅgaṭṭhakathāyampi vuttaṃ “evarūpassa hi araññavāso kāḷamakkaṭaacchataracchadīpimigānaṃ aṭavivāsasadiso hotī”ti adhivatthāti adhivasantā.",
  "tika-s0105t:339_20": "Paṭhamaṃ bheravasaddaṃ sāventi.",
  "tika-s0105t:339_21": "Tāvatā apalāyantassa hatthehipi sīsaṃ paharitvā palāpanākāraṃ karontīti ācariyasāriputtattherena kathitaṃ.",
  "tika-s0105t:339_22": "Evaṃ byatirekato paccayasampattiyā dassitabhāvaṃ pakāsetvā idāni anvayatopi pakāsetuṃ “yassa panete”tiādi vuttaṃ.",
  "tika-s0105t:339_23": "Kathaṃ ijjhatīti āha “so hī”tiādi.",
  "tika-s0105t:339_24": "Kāḷako tilakoti vaṇṇavikārāpanarogavasena aññattha pariyāyavacanaṃ.",
  "tika-s0105t:339_25": "Vuttañhi –",
  "tika-s0105t:340_0": "“Dunnāmakañca arisaṃ, chaddiko vamathūrito;",
  "tika-s0105t:341_0": "Davathu paritāpotha, tilako tilakāḷako”ti.",
  "tika-s0105t:342_0": "Tilasaṇṭhānaṃ viya jāyatīti hi tilako,",
  "tika-s0105t:342_1": "kāḷo hutvā jāyatīti kāḷako.",
  "tika-s0105t:342_2": "Idha pana paṇṇattivītikkamasaṅkhātaṃ thullavajjaṃ kāḷakasadisattā kāḷakaṃ,",
  "tika-s0105t:342_3": "micchāvītikkamasaṅkhātaṃ aṇumattavajjaṃ tilakasadisattā tilakanti ayaṃ viseso.",
  "tika-s0105t:342_4": "Tanti tathā uppāditaṃ pītiṃ.",
  "tika-s0105t:342_5": "Vigatabhāvena upaṭṭhānato khayavayavasena sammasanaṃ.",
  "tika-s0105t:342_6": "Khīyanaṭṭhena hi khayova vigato,",
  "tika-s0105t:342_7": "viparīto vā hutvā ayanaṭṭhena vayotipi vuccati.",
  "tika-s0105t:342_8": "Ariyabhūmi nāma lokuttarabhūmi.",
  "tika-s0105t:342_9": "Itīti ariyabhūmiokkamanato,",
  "tika-s0105t:342_10": "devatānaṃ vaṇṇabhaṇanato vā,",
  "tika-s0105t:342_11": "tattha tattha devatānaṃ vacanaṃ sutvā tassa yaso patthaṭoti vuttaṃ hoti,",
  "tika-s0105t:342_12": "evañca katvā heṭṭhā vuttaṃ ayasapattharaṇampi devatānamārocanavasenāti gahetabbaṃ.",
  "tika-s0105t:343_0": "Vivitta-",
  "tika-s0105t:343_1": "saddo janaviveketi āha “suñña”nti.",
  "tika-s0105t:343_2": "Taṃ pana janasaddanigghosābhāvena veditabbaṃ saddakaṇṭakattā jhānassāti dassetuṃ “appasaddaṃ appanigghosanti attho”ti vuttaṃ.",
  "tika-s0105t:343_3": "Janakaggahaṇeneva hi idha jaññaṃ gahitaṃ.",
  "tika-s0105t:343_4": "Tathā hi vuttaṃ vibhaṅge “yadeva taṃ appanigghosaṃ,",
  "tika-s0105t:343_5": "tadeva taṃ vijanavāta”nti.",
  "tika-s0105t:343_6": "Appasaddanti ca pakatisaddābhāvamāha.",
  "tika-s0105t:343_7": "Appanigghosanti nagaranigghosādisaddābhāvaṃ.",
  "tika-s0105t:343_8": "Īdisesu hi byañjanaṃ sāvasesaṃ viya,",
  "tika-s0105t:343_9": "attho pana niravasesoti aṭṭhakathāsu vuttaṃ.",
  "tika-s0105t:343_10": "Majjhimāgamaṭṭhakathāvaṇṇanāyaṃ pana ācariyadhammapālatthero evamāha “appasaddassa parittapariyāyaṃ manasi katvā vuttaṃ ‘byañjanaṃ sāvasesaṃ siyā’ti.",
  "tika-s0105t:343_11": "Tenāha ‘na hi tassā’tiādi.",
  "tika-s0105t:343_12": "Appasaddo panettha abhāvatthotipi sakkā viññātuṃ ‘appābādhatañca sañjānāmī’tiādīsu viyā”ti.",
  "tika-s0105t:343_13": "Tamatthaṃ vibhaṅgapāḷiyā saṃsandanto “etadevā”tiādimāha.",
  "tika-s0105t:343_14": "Etadevāti ca mayā saṃvaṇṇiyamānaṃ nissaddataṃ evāti attho.",
  "tika-s0105t:343_15": "Santikepīti gāmādīnaṃ samīpepi edisaṃ vivittaṃ nāma,",
  "tika-s0105t:343_16": "pageva dūreti attho.",
  "tika-s0105t:343_17": "Anākiṇṇanti asaṅkiṇṇaṃ asambādhaṃ.",
  "tika-s0105t:343_18": "Yassa senāsanassa samantā gāvutampi aḍḍhayojanampi pabbatagahanaṃ vanagahanaṃ nadīgahanaṃ hoti,",
  "tika-s0105t:343_19": "na koci avelāya upasaṅkamituṃ sakkoti,",
  "tika-s0105t:343_20": "idaṃ santikepi anākiṇṇaṃ nāma.",
  "tika-s0105t:343_21": "Setīti sayati.",
  "tika-s0105t:343_22": "Āsatīti nisīdati.",
  "tika-s0105t:343_23": "“Etthā”ti iminā sena- saddassa, āsana-",
  "tika-s0105t:343_24": "saddassa ca adhikaraṇatthabhāvaṃ dasseti, ca-",
  "tika-s0105t:343_25": "saddena ca tadubhayapadassa catthasamāsabhāvaṃ.",
  "tika-s0105t:343_26": "“Tenāhā”tiādinā vibhaṅgapāḷimeva āharati.",
  "tika-s0105t:344_0": "Idāni tassāyevatthaṃ senāsanappabhedadassanavasena vibhāvetuṃ “apicā”tiādi vuttaṃ.",
  "tika-s0105t:344_1": "Vibhaṅgapāḷiyaṃ nidassananayena sarūpato dassitasenāsanasseva hi ayaṃ vibhāgo.",
  "tika-s0105t:344_2": "Tattha vihāro pākāraparicchinno sakalo āvāso.",
  "tika-s0105t:344_3": "Aḍḍhayogo dīghapāsādo,",
  "tika-s0105t:344_4": "“garuḷasaṇṭhānapāsādo”tipi vadanti.",
  "tika-s0105t:344_5": "Pāsādo caturassapāsādo.",
  "tika-s0105t:344_6": "Hammiyaṃ muṇḍacchadanapāsādo.",
  "tika-s0105t:344_7": "Aṭṭo paṭirājūnaṃ paṭibāhanayoggo catupañcabhūmako patissayaviseso.",
  "tika-s0105t:344_8": "Māḷo ekakūṭasaṅgahito anekakoṇavanto patissayaviseso.",
  "tika-s0105t:344_9": "Aparo nayo –",
  "tika-s0105t:344_10": "vihāro dīghamukhapāsādo.",
  "tika-s0105t:344_11": "Aḍḍhayogo ekapassachadanakagehaṃ.",
  "tika-s0105t:344_12": "Tassa kira ekapasse bhitti uccatarā hoti,",
  "tika-s0105t:344_13": "itarapasse nīcā,",
  "tika-s0105t:344_14": "tena taṃ ekachadanakaṃ hoti.",
  "tika-s0105t:344_15": "Pāsādo āyatacaturassapāsādo.",
  "tika-s0105t:344_16": "Hammiyaṃ muṇḍacchadanakaṃ candikaṅgaṇayuttaṃ.",
  "tika-s0105t:344_17": "Guhā kevalā pabbataguhā.",
  "tika-s0105t:344_18": "Leṇaṃ dvārabandhaṃ pabbhāraṃ.",
  "tika-s0105t:344_19": "Sesaṃ vuttanayameva.",
  "tika-s0105t:344_20": "“Maṇḍapoti sākhāmaṇḍapo”ti evaṃ ācariyadhammapālattherena,",
  "tika-s0105t:344_21": "aṅguttaraṭīkākārena ca ācariyasāriputtattherena vuttaṃ.",
  "tika-s0105t:345_0": "Vibhaṅgaṭṭhakathāyaṃ pana vihāroti samantā parihārapathaṃ,",
  "tika-s0105t:345_1": "antoyeva ca rattiṭṭhānadivāṭṭhānāni dassetvā katasenāsanaṃ.",
  "tika-s0105t:345_2": "Aḍḍhayogoti supaṇṇavaṅkagehaṃ.",
  "tika-s0105t:345_3": "Pāsādoti dve kaṇṇikāni gahetvā kato dīghapāsādo.",
  "tika-s0105t:345_4": "Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmako patissayaviseso.",
  "tika-s0105t:345_5": "Māḷoti bhojanasālāsadiso maṇḍalamāḷo.",
  "tika-s0105t:345_6": "Vinayaṭṭhakathāyaṃ pana “ekakūṭasaṅgahito caturassapāsādo”ti vuttaṃ.",
  "tika-s0105t:345_7": "Leṇanti pabbataṃ khaṇitvā vā pabbhārassa appahonakaṭṭhāne kuṭṭaṃ uṭṭhāpetvā vā katasenāsanaṃ.",
  "tika-s0105t:345_8": "Guhāti bhūmidari vā yattha rattindivaṃ dīpaṃ laddhuṃ vaṭṭati,",
  "tika-s0105t:345_9": "pabbataguhā vā bhūmiguhā vāti vuttaṃ.",
  "tika-s0105t:346_0": "Taṃ āvasathabhūtaṃ patissayasenāsanaṃ viharitabbaṭṭhena,",
  "tika-s0105t:346_1": "vihāraṭṭhānaṭṭhena ca vihārasenāsanaṃ nāma.",
  "tika-s0105t:346_2": "Masārakādicatubbidho mañco.",
  "tika-s0105t:346_3": "Tathā pīṭhaṃ.",
  "tika-s0105t:346_4": "Uṇṇabhisiādipañcavidhā bhisi.",
  "tika-s0105t:346_5": "Sīsappamāṇaṃ bimbohanaṃ.",
  "tika-s0105t:346_6": "Vitthārato vidatthicaturaṅgulatā,",
  "tika-s0105t:346_7": "dīghato mañcavitthārappamāṇatā cettha sīsappamāṇaṃ.",
  "tika-s0105t:346_8": "Masārakādīni mañcapīṭhabhāvato,",
  "tika-s0105t:346_9": "bhisiupadhānañca mañcapīṭhasambandhato mañcapīṭhasenāsanaṃ.",
  "tika-s0105t:346_10": "Mañcapīṭhabhūtañhi senāsanaṃ,",
  "tika-s0105t:346_11": "mañcapīṭhasambandhañca sāmaññaniddesena,",
  "tika-s0105t:346_12": "ekasesena vā “mañcapīṭhasenāsana”nti vuccati.",
  "tika-s0105t:346_13": "Ācariyasāriputtattheropi evameva vadati.",
  "tika-s0105t:346_14": "Ācariyadhammapālattherena pana “mañcapīṭhasenāsananti mañcapīṭhañceva mañcapīṭhasambandhasenāsanañcā”ti vuttaṃ.",
  "tika-s0105t:346_15": "Cimilikā nāma sudhāparikammakatāya bhūmiyā vaṇṇānurakkhaṇatthaṃ paṭakhaṇḍādīhi sibbetvā katā.",
  "tika-s0105t:346_16": "Cammakhaṇḍo nāma sīhabyagghadīpitaracchacammādīsupi yaṃ kiñci cammaṃ.",
  "tika-s0105t:346_17": "Aṭṭhakathāsu hi senāsanaparibhoge paṭikkhittacammaṃ na dissati.",
  "tika-s0105t:346_18": "Tiṇasanthāroti yesaṃ kesañci tiṇānaṃ santhāro.",
  "tika-s0105t:346_19": "Eseva nayo paṇṇasanthārepi.",
  "tika-s0105t:346_20": "Cimilikādi bhūmiyaṃ santharitabbatāya santhatasenāsanaṃ.",
  "tika-s0105t:346_21": "Yattha vā pana bhikkhū paṭikkamantīti ṭhapetvā vā etāni mañcādīni yattha bhikkhū sannipatanti,",
  "tika-s0105t:346_22": "sabbametaṃ senāsanaṃ nāmāti evaṃ vuttaṃ avasesaṃ rukkhamūlādipaṭikkamitabbaṭṭhānaṃ abhisaṅkharaṇābhāvato kevalaṃ sayanassa,",
  "tika-s0105t:346_23": "nissajjāya ca okāsabhūtattā okāsasenāsanaṃ.",
  "tika-s0105t:346_24": "Senāsanaggahaṇenāti “vivittaṃ senāsana”nti iminā senāsanasaddena vivittasenāsanassa vā ādānena,",
  "tika-s0105t:346_25": "vacanena vā gahitameva sāmaññajotanāya visese avaṭṭhānato,",
  "tika-s0105t:346_26": "visesatthinā ca visesassa payujjitabbato.",
  "tika-s0105t:347_0": "Yadevaṃ kasmā “arañña”ntiādi puna vuttanti anuyogena “idha panassā”tiādimāha.",
  "tika-s0105t:347_1": "Evaṃ gahitesupi senāsanesu yathāvuttassa bhikkhuno anucchavikameva senāsanaṃ dassetukāmattā puna evaṃ vuttanti adhippāyo.",
  "tika-s0105t:347_2": "“Bhikkhunīnaṃ vasena āgata”nti idaṃ vinaye āgatameva sandhāya vuttaṃ,",
  "tika-s0105t:347_3": "na abhidhamme.",
  "tika-s0105t:347_4": "Vinaye hi gaṇamhāohīyanasikkhāpade bhikkhunīnaṃ āraññakadhutaṅgassa paṭikkhittattā idampi ca tāsaṃ araññaṃ nāma,",
  "tika-s0105t:347_5": "na pana pañcadhanusatikaṃ pacchimaṃ araññameva senāsanaṃ,",
  "tika-s0105t:347_6": "idampi ca tāsaṃ gaṇamhāohīyanāpattikaraṃ,",
  "tika-s0105t:347_7": "na tu pañcadhanusatikādimeva araññaṃ.",
  "tika-s0105t:347_8": "Vuttañhi tattha –",
  "tika-s0105t:348_0": "“Ekā vā gaṇamhā ohīyeyyāti agāmake araññe dutiyikāya bhikkhuniyā dassanūpacāraṃ vā savanūpacāraṃ vā vijahantiyā āpatti thullaccayassa,",
  "tika-s0105t:348_1": "vijahite āpatti saṅghādisesassā”ti.",
  "tika-s0105t:349_0": "Vinayaṭṭhakathāsupi hi tathāva attho vuttoti.",
  "tika-s0105t:349_1": "Abhidhamme pana “araññanti nikkhamitvā bahi indakhīlā sabbametaṃ arañña”nti āgataṃ.",
  "tika-s0105t:349_2": "Vinayasuttantā hi ubhopi pariyāyadesanā nāma,",
  "tika-s0105t:349_3": "abhidhammo pana nippariyāyadesanā,",
  "tika-s0105t:349_4": "tasmā yaṃ na gāmapadesantogadhaṃ,",
  "tika-s0105t:349_5": "taṃ araññanti nippariyāyena dassetuṃ tathā vuttaṃ.",
  "tika-s0105t:349_6": "Indakhīlā bahi nikkhamitvā yaṃ ṭhānaṃ pavattaṃ,",
  "tika-s0105t:349_7": "sabbametaṃ araññaṃ nāmāti cettha attho.",
  "tika-s0105t:349_8": "Āraññakaṃ nāma…pe…",
  "tika-s0105t:349_9": "pacchimanti idaṃ pana suttantanayena āraññakasikkhāpade āraññikaṃ bhikkhuṃ sandhāya vuttaṃ imassa bhikkhuno anurūpaṃ,",
  "tika-s0105t:349_10": "tasmā visuddhimagge dhutaṅganiddese yaṃ tassa lakkhaṇaṃ vuttaṃ,",
  "tika-s0105t:349_11": "taṃ yuttameva,",
  "tika-s0105t:349_12": "ato tattha vuttanayena gahetabbanti adhippāyo.",
  "tika-s0105t:350_0": "Sandacchāyanti sītacchāyaṃ.",
  "tika-s0105t:350_1": "Tenāha “tattha hī”tiādi.",
  "tika-s0105t:350_2": "Rukkhamūlanti rukkhasamīpaṃ.",
  "tika-s0105t:350_3": "Vuttañhetaṃ “yāvatā majjhanhike kāle samantā chāyā pharati,",
  "tika-s0105t:350_4": "nivāte paṇṇāni nipatanti,",
  "tika-s0105t:350_5": "ettāvatā rukkhamūla”nti.",
  "tika-s0105t:350_6": "Pabbatanti suddhapāsāṇasuddhapaṃsuubhayamissakavasena tividhopi pabbato adhippeto,",
  "tika-s0105t:350_7": "na silāmayo eva. Sela-",
  "tika-s0105t:350_8": "saddo pana avisesato pabbatapariyāyoti katvā evaṃ vuttaṃ.",
  "tika-s0105t:350_9": "“Tattha hī”tiādinā tadubhayassa anurūpataṃ dasseti.",
  "tika-s0105t:350_10": "Disāsu khāyamānāsūti dasasu disāsu abhimukhībhāvena dissamānāsu.",
  "tika-s0105t:350_11": "Tathārūpenapi kāraṇena siyā cittassa ekaggatāti etaṃ vuttaṃ,",
  "tika-s0105t:350_12": "sabbadisāhi āgatena vātena bījiyamānabhāvahetudassanatthanti keci.",
  "tika-s0105t:350_13": "Kaṃ vuccati udakaṃ pipāsavinodanassa kārakattā.",
  "tika-s0105t:350_14": "“Yaṃ nadītumbantipi nadīkuñjantipi vadanti,",
  "tika-s0105t:350_15": "taṃ kandaranti apabbatapadesepi vidugganadīnivattanapadesaṃ kandaranti dassetī”ti ācariyānandatthero,",
  "tika-s0105t:350_16": "teneva viññāyati “nadītumbanadīkuñjasaddā nadīnivattanapadesavācakā”ti.",
  "tika-s0105t:350_17": "Nadīnivattanapadeso ca nāma nadiyā nikkhamanaudakena puna nivattitvā gato viduggapadeso.",
  "tika-s0105t:350_18": "“Apabbatapadesepī”ti vadanto pana aṭṭhakathāyaṃ nidassanamattena paṭhamaṃ pabbatapadesanti vuttaṃ,",
  "tika-s0105t:350_19": "yathāvutto pana nadīpadesopi kandaro evāti dasseti.",
  "tika-s0105t:351_0": "“Tattha hī”tiādināpi nidassanamatteneva tassānurūpabhāvamāha.",
  "tika-s0105t:351_1": "Ussāpetvāti puñjaṃ katvā.",
  "tika-s0105t:351_2": "“Dvinnaṃ pabbatānampi āsannatare ṭhitānaṃ ovarakādisadisaṃ vivaraṃ hoti,",
  "tika-s0105t:351_3": "ekasmiṃyeva pana pabbate umaṅgasadisa”nti vadanti ācariyā.",
  "tika-s0105t:351_4": "Ekasmiṃyeva hi umaṅgasadisaṃ antoleṇaṃ hoti upari paṭicchannattā,",
  "tika-s0105t:351_5": "na dvīsu tathā appaṭicchannattā,",
  "tika-s0105t:351_6": "tasmā “umaṅgasadisa”nti idaṃ “ekasmiṃ yevā”ti iminā sambandhanīyaṃ.",
  "tika-s0105t:351_7": "“Mahāvivara”nti idaṃ pana ubhayehipi.",
  "tika-s0105t:351_8": "Umaṅgasadisanti ca “suduṅgāsadisa”nti ācariyena vuttaṃ.",
  "tika-s0105t:351_9": "Suduṅgāti hi bhūmigharassetaṃ adhivacanaṃ,",
  "tika-s0105t:351_10": "“taṃ gahetvā suduṅgāya ravantaṃ yakkhinī khipī”tiādīsu viya.",
  "tika-s0105t:351_11": "Manussānaṃ anupacāraṭṭhānanti pakatisañcāravasena manussehi na sañcaritabbaṭṭhānaṃ.",
  "tika-s0105t:351_12": "Kassanavappanādivasena hi pakatisañcārapaṭikkhepo idhādhippeto.",
  "tika-s0105t:351_13": "Tenāha “yattha na kasanti na vapantī”ti.",
  "tika-s0105t:351_14": "Ādisaddena pana “vanapatthanti vanasaṇṭhānametaṃ senāsanānaṃ adhivacanaṃ,",
  "tika-s0105t:351_15": "vanapatthanti bhīsanakānametaṃ,",
  "tika-s0105t:351_16": "vanapatthanti salomahaṃsānametaṃ,",
  "tika-s0105t:351_17": "vanapatthanti pariyantānametaṃ,",
  "tika-s0105t:351_18": "vanapatthanti na manussūpacārānametaṃ senāsanānaṃ adhivacana”nti imaṃ vibhaṅgapāḷisesaṃ saṅgaṇhāti.",
  "tika-s0105t:351_19": "Patthoti hi pabbatassa samānabhūmi,",
  "tika-s0105t:351_20": "yo “sānū”tipi vuccati,",
  "tika-s0105t:351_21": "tassadisattā pana manussānamasañcaraṇabhūtaṃ vanaṃ,",
  "tika-s0105t:351_22": "tasmā patthasadisaṃ vanaṃ vanapatthoti visesanaparanipāto daṭṭhabbo.",
  "tika-s0105t:351_23": "Sabbesaṃ sabbāsu disāsu abhimukho okāso abbhokāsoti āha “acchanna”nti,",
  "tika-s0105t:351_24": "kenaci chadanena antamaso rukkhasākhāyapi na chāditanti attho.",
  "tika-s0105t:351_25": "Daṇḍakānaṃ upari cīvaraṃ chādetvā katā cīvarakuṭi.",
  "tika-s0105t:351_26": "Nikkaḍḍhitvāti nīharitvā.",
  "tika-s0105t:351_27": "Antopabbhāraleṇasadiso palālarāsiyeva adhippeto,",
  "tika-s0105t:351_28": "itarathā tiṇapaṇṇasanthārasaṅgopi siyāti vuttaṃ “pabbhāraleṇasadise ālaye”ti,",
  "tika-s0105t:351_29": "pabbhārasadise,",
  "tika-s0105t:351_30": "leṇasadise vāti attho.",
  "tika-s0105t:351_31": "Gacchagumbādīnampīti pi-",
  "tika-s0105t:351_32": "saddena purimanayaṃ sampiṇḍeti.",
  "tika-s0105t:352_0": "Piṇḍapātassa pariyesanaṃ piṇḍapāto uttarapadalopena,",
  "tika-s0105t:352_1": "tato paṭikkanto piṇḍapātapaṭikkantoti āha “piṇḍapātapariyesanato paṭikkanto”ti.",
  "tika-s0105t:352_2": "Pallaṅkanti ettha pari-",
  "tika-s0105t:352_3": "saddo “samantato”ti etasmiṃ atthe,",
  "tika-s0105t:352_4": "tasmā parisamantato aṅkanaṃ āsanaṃ pallaṅko ra-",
  "tika-s0105t:352_5": "kārassa la- kāraṃ,",
  "tika-s0105t:352_6": "dvibhāvañca katvā yathā “palibuddho”ti,",
  "tika-s0105t:352_7": "samantabhāvo ca vāmoruṃ,",
  "tika-s0105t:352_8": "dakkhiṇoruñca samaṃ ṭhapetvā ubhinnaṃ pādānaṃ aññamaññasambandhanakaraṇaṃ.",
  "tika-s0105t:352_9": "Tenāha “samantato ūrubaddhāsana”nti.",
  "tika-s0105t:352_10": "Ūrūnaṃ bandhanavasena nisajjāva idha pallaṅko,",
  "tika-s0105t:352_11": "na āharimehi vāḷehi katoti vuttaṃ hoti.",
  "tika-s0105t:352_12": "Ābhujitvāti ca yathā pallaṅkavasena nisajjā hoti,",
  "tika-s0105t:352_13": "tathā ubho pāde ābhugge samiñjite katvā,",
  "tika-s0105t:352_14": "taṃ pana ubhinnaṃ pādānaṃ tathābandhatākaraṇamevāti āha “bandhitvā”ti.",
  "tika-s0105t:352_15": "Ujuṃ kāyanti ettha kāya-",
  "tika-s0105t:352_16": "saddo uparimakāyavisayo heṭṭhimakāyassa anujukaṃ ṭhapanassa nisajjāvacaneneva viññāpitattāti vuttaṃ “uparimaṃ sarīraṃ ujuṃ ṭhapetvā”ti.",
  "tika-s0105t:352_17": "Taṃ pana uparimakāyassa ujukaṃ ṭhapanaṃ sarūpato dasseti “aṭṭhārasā”tiādinā,",
  "tika-s0105t:352_18": "aṭṭhārasannaṃ piṭṭhikaṇṭakaṭṭhikānaṃ koṭiyā koṭiṃ paṭipādanameva tathā ṭhapananti adhippāyo.",
  "tika-s0105t:353_0": "Idāni tathā ṭhapanassa payojanaṃ dassento “evañhī”tiādimāha.",
  "tika-s0105t:353_1": "Tattha evanti tathā ṭhapane sati,",
  "tika-s0105t:353_2": "iminā vā tathāṭhapanahetunā.",
  "tika-s0105t:353_3": "Na paṇamantīti na onamanti.",
  "tika-s0105t:353_4": "“Athassā”tiādi pana paramparapayojanadassanaṃ.",
  "tika-s0105t:353_5": "Athāti evaṃ anonamane.",
  "tika-s0105t:353_6": "Vedanāti piṭṭhigilānādivedanā.",
  "tika-s0105t:353_7": "Na paripatatīti na vigacchati vīthiṃ na vilaṅgheti.",
  "tika-s0105t:353_8": "Tato eva pubbenāparaṃ visesappattiyā kammaṭṭhānaṃ vuddhiṃ phātiṃ vepullaṃ upagacchati.",
  "tika-s0105t:353_9": "Parisaddo cettha abhisaddapariyāyo abhimukhatthoti vuttaṃ “kammaṭṭhānābhimukha”nti,",
  "tika-s0105t:353_10": "bahiddhā puthuttārammaṇato nivāretvā kammaṭṭhānaṃyeva purakkhatvāti attho.",
  "tika-s0105t:353_11": "Parisaddassa samīpatthataṃ dasseti “mukhasamīpe vā katvā”ti iminā,",
  "tika-s0105t:353_12": "mukhassa samīpe viya citte nibaddhaṃ upaṭṭhāpanavasena katvāti vuttaṃ hoti.",
  "tika-s0105t:353_13": "Parisaddassa samīpatthataṃ vibhaṅgapāḷiyā sādhetuṃ “tenevā”tiādi vuttaṃ.",
  "tika-s0105t:353_14": "Nāsikaggeti nāsapuṭagge.",
  "tika-s0105t:353_15": "Mukhanimittaṃ nāma uttaroṭṭhassa vemajjhappadeso,",
  "tika-s0105t:353_16": "yattha nāsikavāto paṭihaññati.",
  "tika-s0105t:354_0": "Ettha ca yathā “vivittaṃ senāsanaṃ bhajatī”tiādinā bhāvanānurūpaṃ senāsanaṃ dassitaṃ,",
  "tika-s0105t:354_1": "evaṃ “nisīdatī”ti iminā alīnānuddhaccapakkhiko santo iriyāpatho dassito,",
  "tika-s0105t:354_2": "“pallaṅkaṃ ābhujitvā”ti iminā nisajjāya daḷhabhāvo,",
  "tika-s0105t:354_3": "“parimukhaṃ satiṃ upaṭṭhapetvā”ti iminā ārammaṇapariggahaṇūpāyoti. Pari-",
  "tika-s0105t:354_4": "saddo pariggahaṭṭho “pariṇāyikā”tiādīsu viya. Mukha-",
  "tika-s0105t:354_5": "saddo niyyānaṭṭho “suññatavimokkhamukha”ntiādīsu viya.",
  "tika-s0105t:354_6": "Paṭipakkhato nikkhamanameva hi niyyānaṃ.",
  "tika-s0105t:354_7": "Asammosanabhāvo upaṭṭhānaṭṭho.",
  "tika-s0105t:354_8": "Tatrāti paṭisambhidānaye.",
  "tika-s0105t:354_9": "Pariggahitaniyyānanti sabbathā gahitāsammosatāya pariggahitaṃ,",
  "tika-s0105t:354_10": "pariccattasammosapaṭipakkhatāya ca niyyānaṃ satiṃ katvā,",
  "tika-s0105t:354_11": "paramaṃ satinepakkaṃ upaṭṭhapetvāti vuttaṃ hoti.",
  "tika-s0105t:354_12": "Ayaṃ ācariyadhammapālattherassa,",
  "tika-s0105t:354_13": "ācariyasāriputtattherassa ca mati.",
  "tika-s0105t:354_14": "Atha vā “kāyādīsu suṭṭhupavattiyā pariggahitaṃ,",
  "tika-s0105t:354_15": "tato eva ca niyyānabhāvayuttaṃ,",
  "tika-s0105t:354_16": "kāyādipariggahaṇañāṇasampayuttatāya vā pariggahitaṃ,",
  "tika-s0105t:354_17": "tatoyeva ca niyyānabhūtaṃ upaṭṭhānaṃ katvāti attho”ti ayaṃ ācariyānandattherassa mati.",
  "tika-s0105t:355_0": "217.",
  "tika-s0105t:355_1": "Abhijjhāyati gijjhati abhikaṅkhati etāyāti abhijjhā,",
  "tika-s0105t:355_2": "kāmacchandanīvaraṇaṃ.",
  "tika-s0105t:355_3": "Luccanaṭṭhenāti bhijjanaṭṭhena,",
  "tika-s0105t:355_4": "khaṇe khaṇe bhijjanaṭṭhenāti atthoti ācariyadhammapālattherena,",
  "tika-s0105t:355_5": "aṅguttaraṭīkākārena ca ācariyasāriputtattherena vuttaṃ.",
  "tika-s0105t:355_6": "Suttesu ca dissati “luccatīti kho bhikkhu lokoti vuccati.",
  "tika-s0105t:355_7": "Kiñca luccati?",
  "tika-s0105t:355_8": "Cakkhu kho bhikkhu luccati,",
  "tika-s0105t:355_9": "rūpā luccanti,",
  "tika-s0105t:355_10": "cakkhuviññāṇaṃ luccatī”tiādi.",
  "tika-s0105t:355_11": "abhidhammaṭṭhakathāyaṃ,",
  "tika-s0105t:355_12": "pana idha ca adhunā potthake “luccanapaluccanaṭṭhenā”ti likhitaṃ.",
  "tika-s0105t:355_13": "Tattha luccanameva paluccanapariyāyena visesetvā vuttaṃ.",
  "tika-s0105t:355_14": "Lucasaddo hi apekkhanādiatthopi bhavati “oloketī”tiādīsu,",
  "tika-s0105t:355_15": "bhijjanapabhijjanaṭṭhenāti attho.",
  "tika-s0105t:355_16": "Vaṃsatthapakāsiniyaṃ pana vuttaṃ “khaṇabhaṅgavasena luccanasabhāvato,",
  "tika-s0105t:355_17": "cutibhaṅgavasena ca paluccanasabhāvato loko nāmā”ti (vaṃsatthapakāsiniyaṃ nāma mahāvaṃsaṭīkāyaṃ paṭhamaparicchede",
  "tika-s0105t:355_18": "pañcamagāthā vaṇṇanāyaṃ) keci pana “bhijjanauppajjanaṭṭhenā”ti atthaṃ vadanti.",
  "tika-s0105t:355_19": "Āhaccabhāsitavacanatthena virujjhanato,",
  "tika-s0105t:355_20": "lucasaddassa ca anuppādavācakattā ayuttamevetaṃ.",
  "tika-s0105t:355_21": "Apica ācariyehipi “luccanapaluccanaṭṭhenā”ti pāṭhameva ulliṅgetvā tathā attho vutto siyā,",
  "tika-s0105t:355_22": "pacchā pana paramparābhatavasena pamādalekhattā tattha tattha na diṭṭhoti daṭṭhabbaṃ,",
  "tika-s0105t:355_23": "na luccati na paluccatīti yo gahitopi tathā na hoti,",
  "tika-s0105t:355_24": "sveva loko,",
  "tika-s0105t:355_25": "aniccānupassanāya vā luccati bhijjati vinassatīti gahetabbova lokoti taṃgahaṇarahitānaṃ lokuttarānaṃ natthi lokatā,",
  "tika-s0105t:355_26": "dukkhasaccaṃ vā lokoti vuttaṃ “pañcupādānakkhandhā loko”ti.",
  "tika-s0105t:355_27": "Evaṃ tattha tattha vacanatopi yathāvutto kesañci attho na yuttoti.",
  "tika-s0105t:356_0": "Tasmāti pañcupādānakkhandhānameva lokabhāvato.",
  "tika-s0105t:356_1": "Vikkhambhanavasenāti ettha vikkhambhanaṃ tadaṅgappahānavaseneva anuppādanaṃ appavattanaṃ,",
  "tika-s0105t:356_2": "na pana vikkhambhanappahānavasena paṭipakkhānaṃ suṭṭhupahīnaṃ.",
  "tika-s0105t:356_3": "“Pahīnattā”ti hi tathāpahīnasadisataṃ eva sandhāya vuttaṃ.",
  "tika-s0105t:356_4": "Kasmāti ce?",
  "tika-s0105t:356_5": "Jhānassa anadhigatattā.",
  "tika-s0105t:356_6": "Evaṃ pana pubbabhāgabhāvanāya tathā pahānatoyevetaṃ cittaṃ vigatābhijjhaṃ nāma,",
  "tika-s0105t:356_7": "na tu cakkhuviññāṇamiva sabhāvato abhijjhāvirahitattāti dassetuṃ “na cakkhuviññāṇasadisenā”ti vuttaṃ.",
  "tika-s0105t:356_8": "Yathā tanti ettha tanti nipātamattaṃ,",
  "tika-s0105t:356_9": "taṃ cittaṃ vā.",
  "tika-s0105t:356_10": "Adhunā muñcanassa,",
  "tika-s0105t:356_11": "anāgate ca puna anādānassa karaṇaṃ parisodhanaṃ nāmāti vuttaṃ hoti.",
  "tika-s0105t:356_12": "Yathā ca imassa cittassa pubbabhāgabhāvanāya parisodhitattā vigatābhijjhatā,",
  "tika-s0105t:356_13": "evaṃ abyāpannatā,",
  "tika-s0105t:356_14": "vigatathinamiddhatā,",
  "tika-s0105t:356_15": "anuddhatatā,",
  "tika-s0105t:356_16": "nibbicikicchatā ca veditabbāti nidassento “byāpādapadosaṃ pahāyātiādīsupi eseva nayo”ti āha.",
  "tika-s0105t:356_17": "Pūtikummāsādayoti ābhidosikayavakummāsādayo.",
  "tika-s0105t:356_18": "Purimapakatinti parisuddhapaṇḍarasabhāvaṃ,",
  "tika-s0105t:356_19": "iminā vikāramāpajjatīti atthaṃ dasseti.",
  "tika-s0105t:356_20": "Vikārāpattiyāti purimapakativijahanasaṅkhātena vikāramāpajjanena.",
  "tika-s0105t:356_21": "“Ubhaya”ntiādinā tulyatthasamāsabhāvamāha.",
  "tika-s0105t:356_22": "“Yā tasmiṃ samaye cittassa akallatā”tiādinā thinassa,",
  "tika-s0105t:356_23": "“yā tasmiṃ samaye kāyassa akallatā”tiādinā ca middhassa abhidhamme niddiṭṭhattā “thinaṃ cittagelaññaṃ,",
  "tika-s0105t:356_24": "middhaṃ cetasikagelañña”nti vuttaṃ.",
  "tika-s0105t:356_25": "Satipi hi thinamiddhassa aññamaññaṃ avippayoge cittakāyalahutādīnaṃ viya cittacetasikānaṃ yathākkamaṃ",
  "tika-s0105t:356_26": "taṃtaṃvisesassa yā tesaṃ akallatādīnaṃ visesapaccayatā,",
  "tika-s0105t:356_27": "ayametesaṃ sabhāvoti daṭṭhabbaṃ.",
  "tika-s0105t:356_28": "Diṭṭhāloko nāma passito rattiṃ candālokadīpālokaukkālokādi,",
  "tika-s0105t:356_29": "divā ca sūriyālokādi.",
  "tika-s0105t:356_30": "Rattimpi divāpi tassa sañjānanasamatthā saññā ālokasaññā,",
  "tika-s0105t:356_31": "tassā ca vigatanīvaraṇāya parisuddhāya atthitā idha adhippetā.",
  "tika-s0105t:356_32": "Atisayatthavisiṭṭhassa hi atthiatthassa avabodhako ayamīkāroti dassento “rattimpī”tiādimāha,",
  "tika-s0105t:356_33": "vigatathinamiddhabhāvassa kāraṇattā cetaṃ vuttaṃ.",
  "tika-s0105t:356_34": "Suttesu pākaṭovāyamattho.",
  "tika-s0105t:357_0": "Saratīti sato,",
  "tika-s0105t:357_1": "sampajānātīti sampajānoti evaṃ puggalaniddesoti dasseti “satiyā ca ñāṇena ca samannāgato”ti iminā.",
  "tika-s0105t:357_2": "Santesupi aññesu vīriyasamādhiādīsu kasmā idameva ubhayaṃ vuttaṃ,",
  "tika-s0105t:357_3": "vigatābhijjhādīsu vā idaṃ ubhayaṃ avatvā kasmā idheva vuttanti anuyogamapanetuṃ “idaṃ ubhaya”ntiādi vuttaṃ,",
  "tika-s0105t:357_4": "puggalādhiṭṭhānena niddiṭṭhasatisampajaññasaṅkhātaṃ idaṃ ubhayanti attho.",
  "tika-s0105t:357_5": "Atikkamitvā ṭhitoti ta-",
  "tika-s0105t:357_6": "saddassa atītatthataṃ āha,",
  "tika-s0105t:357_7": "pubbabhāgabhāvanāya pajahanameva ca atikkamanaṃ.",
  "tika-s0105t:357_8": "“Kathaṃ idaṃ kathaṃ ida”nti pavattatīti kathaṃkathā,",
  "tika-s0105t:357_9": "vicikicchā,",
  "tika-s0105t:357_10": "sā etassa atthīti kathaṃkathī,",
  "tika-s0105t:357_11": "na kathaṃkathī akathaṃkathī,",
  "tika-s0105t:357_12": "nibbicikicchoti vacanattho,",
  "tika-s0105t:357_13": "atthamattaṃ pana dassetuṃ “kathaṃ idaṃ kathaṃ ida’nti evaṃ nappavattatīti akathaṃkathī”ti vuttaṃ.",
  "tika-s0105t:357_14": "“Kusalesu dhammesū”ti idaṃ “akathaṃkathī”ti iminā sambajjhitabbanti āha “na vicikicchati,",
  "tika-s0105t:357_15": "na kaṅkhatīti attho”ti.",
  "tika-s0105t:357_16": "Vacanatthalakkhaṇādibhedatoti ettha ādisaddena paccayapahānapahāyakādīnampi saṅgaho daṭṭhabbo.",
  "tika-s0105t:357_17": "Tepi hi pabhedato vattabbāti.",
  "tika-s0105t:358_0": "218.",
  "tika-s0105t:358_1": "Vaḍḍhiyā gahitaṃ dhanaṃ iṇaṃ nāmāti vuttaṃ “vaḍḍhiyā dhanaṃ gahetvā”ti.",
  "tika-s0105t:358_2": "Vigato anto byanto,",
  "tika-s0105t:358_3": "so yassāti byantī.",
  "tika-s0105t:358_4": "Tenāha “vigatanta”nti,",
  "tika-s0105t:358_5": "virahitadātabbaiṇapariyantaṃ kareyyāti cetassa attho.",
  "tika-s0105t:358_6": "Tesanti vaḍḍhiyā gahitānaṃ iṇadhanānaṃ.",
  "tika-s0105t:358_7": "Pariyanto nāma taduttari dātabbaiṇaseso.",
  "tika-s0105t:358_8": "Natthi iṇamassāti aṇaṇo.",
  "tika-s0105t:358_9": "Tassa bhāvo āṇaṇyaṃ.",
  "tika-s0105t:358_10": "Tameva nidānaṃ āṇaṇyanidānaṃ,",
  "tika-s0105t:358_11": "āṇaṇyahetu āṇaṇyakāraṇāti attho.",
  "tika-s0105t:358_12": "Āṇaṇyameva hi nidānaṃ kāraṇamassāti vā āṇaṇyanidānaṃ,",
  "tika-s0105t:358_13": "“pāmojjaṃ somanassa”nti imehi sambandho.",
  "tika-s0105t:358_14": "“Iṇapalibodhato muttomhī”ti balavapāmojjaṃ labhati.",
  "tika-s0105t:358_15": "“Jīvikānimittampi me avasiṭṭhaṃ atthī”ti somanassaṃ adhigacchati.",
  "tika-s0105t:359_0": "219.",
  "tika-s0105t:359_1": "Visabhāgavedanā nāma dukkhavedanā.",
  "tika-s0105t:359_2": "Sā hi kusalavipākasantānassa virodhibhāvato sukhavedanāya visabhāgā,",
  "tika-s0105t:359_3": "tassā uppattiyā karaṇabhūtāya.",
  "tika-s0105t:359_4": "Kakacenevāti kakacena iva.",
  "tika-s0105t:359_5": "Catuiriyāpathanti catubbidhampi iriyāpathaṃ.",
  "tika-s0105t:359_6": "Byādhito hi yathā ṭhānagamanesu asamattho,",
  "tika-s0105t:359_7": "evaṃ nisajjādīsupi.",
  "tika-s0105t:359_8": "Ābādhetīti pīḷeti.",
  "tika-s0105t:359_9": "Vātādīnaṃ vikārabhūtā visamāvatthāyeva “ābādho”ti vuccati.",
  "tika-s0105t:359_10": "Tenāha “taṃsamuṭṭhānena dukkhena dukkhito”ti,",
  "tika-s0105t:359_11": "ābādhasamuṭṭhānena dukkhavedanāsaṅkhātena dukkhena dukkhito dukkhasamannāgatoti attho.",
  "tika-s0105t:359_12": "Dukkhavedanāya pana ābādhabhāvena ādimhi bādhatīti ābādhoti katvā ābādhasaṅkhātena mūlabyādhinā ābādhiko,",
  "tika-s0105t:359_13": "aparāparaṃ sañjātadukkhasaṅkhātena anubandhabyādhinā dukkhitoti attho gahetabbo.",
  "tika-s0105t:359_14": "Evañhi sati dukkhavedanāvasena vuttassa dukkhitapadassa ābādhikapadena visesitabbatā pākaṭā hotīti ayamettha ācariyadhammapālattherena vuttanayo.",
  "tika-s0105t:359_15": "Adhikaṃ mattaṃ pamāṇaṃ adhimattaṃ, bāḷhaṃ,",
  "tika-s0105t:359_16": "adhimattaṃ gilāno dhātusaṅkhayena parikkhīṇasarīroti adhimattagilāno.",
  "tika-s0105t:359_17": "Adhimattabyādhiparetatāyāti adhimattabyādhipīḷitatāya.",
  "tika-s0105t:359_18": "Na rucceyyāti na ruccetha,",
  "tika-s0105t:359_19": "kammatthapadañcetaṃ “bhattañcassā”ti ettha “assā”ti kattudassanato.",
  "tika-s0105t:359_20": "Mattāsaddo anatthakoti vuttaṃ “balamattāti balamevā”ti,",
  "tika-s0105t:359_21": "appamattakaṃ vā balaṃ balamattā.",
  "tika-s0105t:359_22": "Tadubhayanti pāmojjaṃ,",
  "tika-s0105t:359_23": "somanassañca.",
  "tika-s0105t:359_24": "Labhetha pāmojjaṃ “rogato muttomhī”ti.",
  "tika-s0105t:359_25": "Adhigaccheyya somanassaṃ “atthi me kāyabala”nti pāḷiyā attho.",
  "tika-s0105t:360_0": "220.",
  "tika-s0105t:360_1": "Kākaṇikamattaṃ nāma “ekaguñjamatta”nti vadanti.",
  "tika-s0105t:360_2": "“Diyaḍḍhavīhimatta”nti vinayaṭīkāyaṃ vuttaṃ.",
  "tika-s0105t:360_3": "Apica kaṇa-",
  "tika-s0105t:360_4": "saddo kuṇḍake –",
  "tika-s0105t:361_0": "“Akaṇaṃ athusaṃ suddhaṃ, sugandhaṃ taṇḍulapphalaṃ;",
  "tika-s0105t:362_0": "Tuṇḍikīre pacitvāna, tato bhuñjanti bhojana”nti. ādīsu viya;",
  "tika-s0105t:363_0": "“Kaṇo tu kuṇḍako bhave”ti (abhidhāne bhakaṇḍe catubbaṇṇavagge 454 gāthā) hi vuttaṃ.",
  "tika-s0105t:363_1": "Appako pana kaṇo kākaṇoti vuccati yathā “kālavaṇa”nti,",
  "tika-s0105t:363_2": "tasmā kākaṇova pamāṇamassāti kākaṇikaṃ,",
  "tika-s0105t:363_3": "kākaṇikameva kākaṇikamattaṃ,",
  "tika-s0105t:363_4": "khuddakakuṇḍakappamāṇamevāti attho daṭṭhabbo.",
  "tika-s0105t:363_5": "Evañhi sati “rājadāyo nāma kākaṇikamattaṃ na vaṭṭati,",
  "tika-s0105t:363_6": "aḍḍhamāsagghanikaṃ maṃsaṃ detī”ti vuttena umaṅgajātakavacanena ca aviruddhaṃ hoti.",
  "tika-s0105t:363_7": "Vayoti khayo bhaṅgo,",
  "tika-s0105t:363_8": "tassa “bandhanā muttomhī”ti āvajjayato tadubhayaṃ hoti.",
  "tika-s0105t:363_9": "Tena vuttaṃ “labhetha pāmojjaṃ,",
  "tika-s0105t:363_10": "adhigaccheyya somanassa”nti.",
  "tika-s0105t:363_11": "Vacanāvasesaṃ sandhāya “sesaṃ vuttanayenevā”tiādi vuttaṃ.",
  "tika-s0105t:363_12": "Vuttanayenevāti ca paṭhamadutiyapadesu vuttanayeneva.",
  "tika-s0105t:363_13": "Sabbapadesūti tatiyādīsu tīsu koṭṭhāsesu.",
  "tika-s0105t:363_14": "Ekeko hi upamāpakkho “pada”nti vutto.",
  "tika-s0105t:364_0": "221- 222.",
  "tika-s0105t:364_1": "Adhīnoti āyatto,",
  "tika-s0105t:364_2": "na seribhāvayutto.",
  "tika-s0105t:364_3": "Tenāha “attano ruciyā kiñci kātuṃ na labhatī”ti.",
  "tika-s0105t:364_4": "Evamitarasmimpi.",
  "tika-s0105t:364_5": "Yena gantukāmo,",
  "tika-s0105t:364_6": "tena kāmaṃ gamo na hotīti sapāṭhasesayojanaṃ dassetuṃ “yenā”tiādi vuttaṃ.",
  "tika-s0105t:364_7": "Kāmanti cetaṃ bhāvanapuṃsakavacanaṃ,",
  "tika-s0105t:364_8": "kāmena vā icchāya gamo kāmaṃgamo niggahītāgamena.",
  "tika-s0105t:364_9": "Dāsabyāti ettha bya-",
  "tika-s0105t:364_10": "saddassa bhāvatthataṃ dasseti “dāsabhāvā”ti iminā.",
  "tika-s0105t:364_11": "Aparādhīnatāya attano bhujo viya sakicce esitabbo pesitabboti bhujisso,",
  "tika-s0105t:364_12": "sayaṃvasīti nibbacanaṃ.",
  "tika-s0105t:364_13": "“Bhujo nāma attano yathāsukhaṃ viniyogo,",
  "tika-s0105t:364_14": "so isso icchitabbo etthāti bhujisso,",
  "tika-s0105t:364_15": "assāmiko”ti mūlapaṇṇāsakaṭīkāyaṃ vuttaṃ.",
  "tika-s0105t:364_16": "Atthamattaṃ pana dassento “attano santako”ti āha,",
  "tika-s0105t:364_17": "attāva attano santako,",
  "tika-s0105t:364_18": "na parassāti vuttaṃ hoti.",
  "tika-s0105t:364_19": "Anudakatāya kaṃ pānīyaṃ tārenti etthāti kantāro,",
  "tika-s0105t:364_20": "addhānasaddo ca dīghapariyāyoti vuttaṃ “nirudakaṃ dīghamagga”nti.",
  "tika-s0105t:365_0": "223.",
  "tika-s0105t:365_1": "Sesānīti byāpādādīni.",
  "tika-s0105t:365_2": "Tatrāti dassane.",
  "tika-s0105t:365_3": "Ayanti idāni vuccamānā sadisatā,",
  "tika-s0105t:365_4": "yena iṇādīnaṃ upamābhāvo,",
  "tika-s0105t:365_5": "kāmacchandādīnañca upameyyabhāvo hoti,",
  "tika-s0105t:365_6": "so nesaṃ upamopameyyasambandho sadisatāti daṭṭhabbaṃ.",
  "tika-s0105t:365_7": "Tehīti parehi iṇasāmikehi.",
  "tika-s0105t:365_8": "Kiñci paṭibāhitunti pharusavacanādikaṃ kiñcipi paṭisedhetuṃ na sakkoti iṇaṃ dātumasakkuṇattā.",
  "tika-s0105t:365_9": "Kasmāti vuttaṃ “titikkhākāraṇa”ntiādi,",
  "tika-s0105t:365_10": "iṇassa titikkhākāraṇattāti attho.",
  "tika-s0105t:365_11": "Yo yamhi kāmacchandena rajjatīti yo puggalo yamhi kāmacchandassa vatthubhūte puggale kāmacchandena rajjati.",
  "tika-s0105t:365_12": "Taṇhāsahagatena taṃ vatthuṃ gaṇhātīti taṇhābhūtena kāmacchandena taṃ kāmacchandassa vatthubhūtaṃ puggalaṃ “mameta”nti gaṇhāti.",
  "tika-s0105t:365_13": "Sahagatasaddo hettha tabbhāvamatto “yāyaṃ taṇhā ponobhavikā nandīrāgasahagatā”tiādīsu viya.",
  "tika-s0105t:365_14": "Tenāti kāmacchandassa vatthubhūtena puggalena.",
  "tika-s0105t:365_15": "Kasmāti āha “titikkhākāraṇa”ntiādi,",
  "tika-s0105t:365_16": "kāmacchandassa titikkhākāraṇattāti attho.",
  "tika-s0105t:365_17": "Titikkhāsadiso cettha rāgapadhāno akusalacittuppādo “titikkhā”ti vutto,",
  "tika-s0105t:365_18": "na tu “khantī paramaṃ tapo titikkhā”tiādīsu viya tapabhūto adosapadhāno cittuppādo.",
  "tika-s0105t:365_19": "Gharasāmikehīti gharassa sāmikabhūtehi sassusasurasāmikehi.",
  "tika-s0105t:365_20": "Itthīnaṃ kāmacchando titikkhākāraṇaṃ hoti viyāti sambandho.",
  "tika-s0105t:366_0": "“Yathā panā”tiādinā sesānaṃ rogādisadisatā vuttā.",
  "tika-s0105t:366_1": "Tattha pittadosakopanavasena pittarogāturo.",
  "tika-s0105t:366_2": "Tassa pittakopanato sabbampi madhusakkarādikaṃ amadhurabhāvena sampajjatīti vuttaṃ “tittakaṃ tittakanti uggiratiyevā”ti.",
  "tika-s0105t:366_3": "Tumhe upaddavethāti ṭīkāyaṃ uddhaṭapāṭho,",
  "tika-s0105t:366_4": "“upaddavaṃ karothā”ti nāmadhātuvasena attho,",
  "tika-s0105t:366_5": "idāni pana “tumhehi upaddutā”ti pāṭho dissati.",
  "tika-s0105t:366_6": "Vibbhamatīti ito cito ca āhiṇḍati,",
  "tika-s0105t:366_7": "hīnāya vā āvattati.",
  "tika-s0105t:366_8": "Madhusakkarādīnaṃ rasaṃ na vindati nānubhavati na jānāti na labhati ca viyāti sambandho.",
  "tika-s0105t:366_9": "Sāsanarasanti sāsanassa rasaṃ,",
  "tika-s0105t:366_10": "sāsanameva vā rasaṃ.",
  "tika-s0105t:367_0": "Nakkhattachaṇaṃ nakkhattaṃ.",
  "tika-s0105t:367_1": "Tenāha “aho naccaṃ,",
  "tika-s0105t:367_2": "aho gīta”nti.",
  "tika-s0105t:367_3": "Muttoti bandhanato pamutto.",
  "tika-s0105t:367_4": "Dhammassavanassāti sotabbadhammassa.",
  "tika-s0105t:368_0": "Sīghaṃ pavattetabbakiccaṃ accāyikaṃ.",
  "tika-s0105t:368_1": "Sīghattho hi atisaddo “pāṇātipāto”tiādīsu viya.",
  "tika-s0105t:368_2": "Vinaye apakataññunāti vinayakkame akusalena.",
  "tika-s0105t:368_3": "Pakataṃ niṭṭhānaṃ vinicchayaṃ jānātīti pakataññū,",
  "tika-s0105t:368_4": "na pakataññū tathā.",
  "tika-s0105t:368_5": "So hi kappiyākappiyaṃ yāthāvato na jānāti.",
  "tika-s0105t:368_6": "Tenāha “kismiñcidevā”tiādi.",
  "tika-s0105t:368_7": "Kappiyamaṃsepīti sūkaramaṃsādikepi.",
  "tika-s0105t:368_8": "Akappiyamaṃsasaññāyāti acchamaṃsādisaññāya.",
  "tika-s0105t:369_0": "Daṇḍakasaddenāpīti sākhādaṇḍakasaddenapi.",
  "tika-s0105t:369_1": "Ussaṅkitaparisaṅkitoti avasaṅkito ceva samantato saṅkito ca,",
  "tika-s0105t:369_2": "ativiya saṅkitoti vuttaṃ hoti.",
  "tika-s0105t:369_3": "Tadākāradassanaṃ “gacchatipī”tiādi.",
  "tika-s0105t:369_4": "So hi thokaṃ gacchatipi.",
  "tika-s0105t:369_5": "Gacchanto pana tāya ussaṅkitaparisaṅkitatāya tattha tattha tiṭṭhatipi.",
  "tika-s0105t:369_6": "Īdise kantāre gate “ko jānāti,",
  "tika-s0105t:369_7": "kiṃ bhavissatī”ti nivattatipi,",
  "tika-s0105t:369_8": "tasmā ca gataṭṭhānato agataṭṭhānameva bahutaraṃ hoti,",
  "tika-s0105t:369_9": "tato eva ca so kicchena kasirena khemantabhūmiṃ pāpuṇāti vā,",
  "tika-s0105t:369_10": "na vā pāpuṇāti.",
  "tika-s0105t:369_11": "Kicchena kasirenāti pariyāyavacanaṃ,",
  "tika-s0105t:369_12": "kāyikadukkhena khedanaṃ vā kicchaṃ,",
  "tika-s0105t:369_13": "cetasikadukkhena pīḷanaṃ kasiraṃ.",
  "tika-s0105t:369_14": "Khemantabhūminti khemabhūtaṃ bhūmiṃ antasaddassa tabbhāvattā,",
  "tika-s0105t:369_15": "bhayassa khīyanaṃ vā khemo,",
  "tika-s0105t:369_16": "sova anto paricchedo yassā tathā,",
  "tika-s0105t:369_17": "sā eva bhūmīti khemantabhūmi,",
  "tika-s0105t:369_18": "taṃ nibbhayappadesanti attho.",
  "tika-s0105t:369_19": "Aṭṭhasu ṭhānesūti “tattha katamā vicikicchā?",
  "tika-s0105t:369_20": "Satthari kaṅkhati vicikicchati. Dhamme. Saṅghe. Sikkhāya. Pubbante. Aparante.",
  "tika-s0105t:369_21": "Pubbantāparante.",
  "tika-s0105t:369_22": "Idappaccayatāpaṭiccasamuppannesu dhammesu kaṅkhati vicikicchatī”ti vibhaṅge vuttesu aṭṭhasu ṭhānesu.",
  "tika-s0105t:369_23": "Adhimuccitvāti vinicchinitvā,",
  "tika-s0105t:369_24": "saddahitvā vā.",
  "tika-s0105t:369_25": "Saddhāya gaṇhitunti saddheyyavatthuṃ “idameva”nti saddahanavasena gaṇhituṃ,",
  "tika-s0105t:369_26": "saddahituṃ na sakkotīti attho.",
  "tika-s0105t:369_27": "Itīti tasmā vuttanayena asakkuṇanato antarāyaṃ karotīti sambandho.",
  "tika-s0105t:369_28": "“Atthi nu kho,",
  "tika-s0105t:369_29": "natthi nu kho”ti araññaṃ paviṭṭhassa ādimhi eva sappanaṃ saṃsayo āsappanaṃ.",
  "tika-s0105t:369_30": "Tato paraṃ samantato,",
  "tika-s0105t:369_31": "uparūpari vā sappanaṃ parisappanaṃ.",
  "tika-s0105t:369_32": "Ubhayenapi tattheva saṃsayavasena paribbhamanaṃ dasseti.",
  "tika-s0105t:369_33": "Tenāha “apariyogāhana”nti,",
  "tika-s0105t:369_34": "“evamida”nti samantato anogāhananti attho.",
  "tika-s0105t:369_35": "Chambhitattanti araññasaññāya uppannaṃ chambhitabhāvaṃ hadayamaṃsacalanaṃ,",
  "tika-s0105t:369_36": "utrāsanti vuttaṃ hoti.",
  "tika-s0105t:369_37": "Upameyyapakkhepi yathārahamesamattho.",
  "tika-s0105t:370_0": "224.",
  "tika-s0105t:370_1": "Tatrāyaṃ sadisatāti ettha pana appahīnapakkhe vuttanayānusārena sadisatā veditabbā.",
  "tika-s0105t:370_2": "Yadaggena hi kāmacchandādayo iṇādisadisā,",
  "tika-s0105t:370_3": "tadaggena ca tesaṃ pahānaṃ āṇaṇyādisadisatāti.",
  "tika-s0105t:370_4": "Idaṃ pana anuttānapadatthamattaṃ –",
  "tika-s0105t:370_5": "samiddhatanti aḍḍhataṃ.",
  "tika-s0105t:370_6": "Pubbe paṇṇamāropitāya vaḍḍhiyā saha vattatīti savaḍḍhikaṃ.",
  "tika-s0105t:370_7": "Paṇṇanti iṇadānaggahaṇe sallakkhaṇavasena likhitapaṇṇaṃ.",
  "tika-s0105t:370_8": "Puna paṇṇanti iṇayācanavasena sāsanalikhitapaṇṇaṃ.",
  "tika-s0105t:370_9": "Nillepatāyāti dhanasambandhābhāvena avilimpanatāya.",
  "tika-s0105t:370_10": "Tathā alaggatāya.",
  "tika-s0105t:370_11": "Pariyāyavacanañhetaṃ dvayaṃ.",
  "tika-s0105t:370_12": "Atha vā nillepatāyāti vuttanayena avilimpanabhāvena visesanabhūtena alaggatāyāti attho.",
  "tika-s0105t:370_13": "Cha dhammeti asubhanimittassa uggaho,",
  "tika-s0105t:370_14": "asubhabhāvanānuyogo,",
  "tika-s0105t:370_15": "indriyesu guttadvāratā,",
  "tika-s0105t:370_16": "bhojane mattaññutā,",
  "tika-s0105t:370_17": "kalyāṇamittatā,",
  "tika-s0105t:370_18": "sappāyakathāti ime cha dhamme.",
  "tika-s0105t:370_19": "Bhāvetvāti brūhetvā,",
  "tika-s0105t:370_20": "attani vā uppādetvā.",
  "tika-s0105t:370_21": "Anuppannaanuppādanauppannappahānādivibhāvanavasena mahāsatipaṭṭhānasutte savisesaṃ pāḷiyā āgatattā “mahāsatipaṭṭhāne vaṇṇayissāmā”ti vuttaṃ.",
  "tika-s0105t:370_22": "“Mahāsatipaṭṭhāne”ti ca imasmiṃ dīghāgame saṅgītamāha,",
  "tika-s0105t:370_23": "na majjhimāgame nikāyantarattā.",
  "tika-s0105t:370_24": "Nikāyantarāgatopi hi attho ācariyehi aññattha yebhuyyena vuttoti vadanti.",
  "tika-s0105t:370_25": "Esa nayo byāpādādippahānabhāgepi.",
  "tika-s0105t:370_26": "Paravatthumhīti ārammaṇabhūte parasmiṃ vatthusmiṃ.",
  "tika-s0105t:370_27": "Mamāyanābhāvena neva saṅgo.",
  "tika-s0105t:370_28": "Pariggahābhāvena na baddho.",
  "tika-s0105t:370_29": "Dibbānipi rūpāni passato kileso na samudācarati,",
  "tika-s0105t:370_30": "pageva mānusiyānīti sambhāvane api- saddo.",
  "tika-s0105t:371_0": "Anatthakaroti attano,",
  "tika-s0105t:371_1": "parassa ca ahitakaro.",
  "tika-s0105t:371_2": "Cha dhammeti mettānimittassa uggaho,",
  "tika-s0105t:371_3": "mettābhāvanānuyogo,",
  "tika-s0105t:371_4": "kammassakatā,",
  "tika-s0105t:371_5": "paṭisaṅkhānabahulatā,",
  "tika-s0105t:371_6": "kalyāṇamittatā,",
  "tika-s0105t:371_7": "sappāyakathāti ime cha dhamme.",
  "tika-s0105t:371_8": "Tatthevāti mahāsatipaṭṭhāneyeva.",
  "tika-s0105t:371_9": "Cārittasīlameva uddissa paññattasikkhāpadaṃ “ācārapaṇṇattī”ti vuttaṃ. Ādi-",
  "tika-s0105t:371_10": "saddena vārittapaṇṇattisikkhāpadaṃ saṅgaṇhāti.",
  "tika-s0105t:372_0": "Pavesitoti pavesāpito.",
  "tika-s0105t:372_1": "Bandhanāgāraṃ pavesāpitattā aladdhanakkhattānubhavano puriso hi “nakkhattadivase bandhanāgāraṃ pavesito puriso”ti vutto,",
  "tika-s0105t:372_2": "nakkhattadivase eva vā tadananubhavanatthaṃ tathā kato puriso evaṃ vuttotipi vaṭṭati.",
  "tika-s0105t:372_3": "Aparasminti tato pacchime,",
  "tika-s0105t:372_4": "aññasmiṃ vā nakkhattadivase.",
  "tika-s0105t:372_5": "Okāsanti kammakāraṇākāraṇaṃ,",
  "tika-s0105t:372_6": "kammakāraṇakkhaṇaṃ vā.",
  "tika-s0105t:372_7": "Mahānatthakaranti diṭṭhadhammikādiatthahāpanamukhena mahato anatthassa kārakaṃ.",
  "tika-s0105t:372_8": "Cha dhammeti atibhojane nimittaggāho,",
  "tika-s0105t:372_9": "iriyāpathasamparivattanatā,",
  "tika-s0105t:372_10": "ālokasaññāmanasikāro,",
  "tika-s0105t:372_11": "abbhokāsavāso,",
  "tika-s0105t:372_12": "kalyāṇamittatā,",
  "tika-s0105t:372_13": "sappāyakathāti ime cha dhamme,",
  "tika-s0105t:372_14": "dhammanakkhattassāti yathāvuttasotabbadhammasaṅkhātassa mahassa.",
  "tika-s0105t:372_15": "Sādhūnaṃ ratijananato hi dhammopi chaṇasadisaṭṭhena “nakkhatta”nti vutto.",
  "tika-s0105t:373_0": "Uddhaccakukkucce mahānatthakaranti parāyattatāpādanena vuttanayena mahato anatthassa kārakaṃ.",
  "tika-s0105t:373_1": "Cha dhammeti bahussutatā,",
  "tika-s0105t:373_2": "paripucchakatā,",
  "tika-s0105t:373_3": "vinaye pakataññutā,",
  "tika-s0105t:373_4": "vuḍḍhasevitā,",
  "tika-s0105t:373_5": "kalyāṇamittatā,",
  "tika-s0105t:373_6": "sappāyakathāti ime cha dhamme. Balassa,",
  "tika-s0105t:373_7": "balena vā attanā icchitassa karaṇaṃ balakkāro, tena.",
  "tika-s0105t:373_8": "Nekkhammapaṭipadanti nīvaraṇato nikkhamanapaṭipadaṃ upacārabhāvanameva,",
  "tika-s0105t:373_9": "na paṭhamaṃ jhānaṃ.",
  "tika-s0105t:373_10": "Ayañhi upacārabhāvanādhikāro.",
  "tika-s0105t:374_0": "Balavāti paccatthikavidhamanasamatthena balena balavā vantu-",
  "tika-s0105t:374_1": "saddassa abhisayatthavisiṭṭhassa atthiyatthassa bodhanato.",
  "tika-s0105t:374_2": "Hatthasāranti hatthagatadhanasāraṃ.",
  "tika-s0105t:374_3": "Sajjāvudhoti sajjitadhanvādiāvudho,",
  "tika-s0105t:374_4": "sannaddhapañcāvudhoti attho.",
  "tika-s0105t:374_5": "Sūravīrasevakajanavasena saparivāro.",
  "tika-s0105t:374_6": "Tanti yathāvuttaṃ purisaṃ.",
  "tika-s0105t:374_7": "Balavantatāya,",
  "tika-s0105t:374_8": "sajjāvudhatāya,",
  "tika-s0105t:374_9": "saparivāratāya ca corā dūratova disvā palāyeyyuṃ.",
  "tika-s0105t:374_10": "Anatthakārikāti sammāpaṭipattiyā vibandhakaraṇato vuttanayena ahitakārikā.",
  "tika-s0105t:374_11": "Cha dhammeti bahussutatā,",
  "tika-s0105t:374_12": "paripucchakatā,",
  "tika-s0105t:374_13": "vinaye pakataññutā,",
  "tika-s0105t:374_14": "adhimokkhabahulatā,",
  "tika-s0105t:374_15": "kalyāṇamittatā,",
  "tika-s0105t:374_16": "sappāyakathāti ime cha dhamme.",
  "tika-s0105t:374_17": "Yathā bāhusaccādīni uddhaccakukkuccassa pahānāya saṃvattanti,",
  "tika-s0105t:374_18": "evaṃ vicikicchāyapīti idhāpi bahussutatādayo tayopi dhammā gahitā,",
  "tika-s0105t:374_19": "kalyāṇamittatā,",
  "tika-s0105t:374_20": "pana sappāyakathā ca pañcannampi pahānāya saṃvattanti,",
  "tika-s0105t:374_21": "tasmā tāsu tassa tassa nīvaraṇassa anucchavikasevanatā daṭṭhabbā.",
  "tika-s0105t:374_22": "Tiṇaṃ viyāti tiṇaṃ bhayavasena na gaṇeti viya.",
  "tika-s0105t:374_23": "Duccaritakantāraṃ nittharitvāti duccaritacaraṇūpāyabhūtāya vicikicchāya nittharaṇavasena duccaritasaṅkhātaṃ kantāraṃ nittharitvā.",
  "tika-s0105t:374_24": "Vicikicchā hi sammāpaṭipattiyā appaṭipajjananimittatāmukhena micchāpaṭipattimeva paribrūhetīti tassā appahānaṃ duccaritacaraṇūpāyo,",
  "tika-s0105t:374_25": "pahānañca duccaritavidhūnanūpāyoti.",
  "tika-s0105t:375_0": "225.",
  "tika-s0105t:375_1": "“Tuṭṭhākāro”ti iminā pāmojjaṃ nāma taruṇapītiṃ dasseti.",
  "tika-s0105t:375_2": "Sā hi taruṇatāya kathañcipi tuṭṭhāvatthā tuṭṭhākāramattaṃ.",
  "tika-s0105t:375_3": "“Tuṭṭhassā”ti idaṃ “pamuditassā”ti etassa atthavacanaṃ,",
  "tika-s0105t:375_4": "tassattho “okkantikabhāvappattāya pītiyā vasena tuṭṭhassā”ti ṭīkāyaṃ vutto,",
  "tika-s0105t:375_5": "evaṃ sati pāmojjapadena okkantikā pītiyeva gahitā siyā.",
  "tika-s0105t:375_6": "“Sakalasarīraṃ khobhayamānā pīti jāyatī”ti etassā cattho “attano savipphārikatāya,",
  "tika-s0105t:375_7": "attasamuṭṭhānapaṇītarūpuppattiyā ca sakalasarīraṃ khobhayamānā pharaṇalakkhaṇā pīti jāyatī”ti vutto,",
  "tika-s0105t:375_8": "evañca sati pītipadena pharaṇā pītiyeva gahitā siyā,",
  "tika-s0105t:375_9": "kāraṇaṃ panettha gavesitabbaṃ. Idha,",
  "tika-s0105t:375_10": "pana aññattha ca taruṇabalavatāmattasāmaññena padadvayassa atthadīpanato yā kāci taruṇā pīti pāmojjaṃ,",
  "tika-s0105t:375_11": "balavatī pīti,",
  "tika-s0105t:375_12": "pañcavidhāya vā pītiyā yathākkamaṃ taruṇabalavatāsambhavato purimā purimā pāmojjaṃ,",
  "tika-s0105t:375_13": "pacchimā pacchimā pītītipi vadanti,",
  "tika-s0105t:375_14": "ayamettha tadanucchaviko attho.",
  "tika-s0105t:375_15": "Tuṭṭhassāti pāmojjasaṅkhātāya taruṇapītiyā vasena tuṭṭhassa. Ta-",
  "tika-s0105t:375_16": "saddo hi atītattho,",
  "tika-s0105t:375_17": "itarathā hetuphalasambandhābhāvāpattito,",
  "tika-s0105t:375_18": "hetuphalasambandhabhāvassa ca vuttattā.",
  "tika-s0105t:375_19": "“Sakalasarīraṃ khobhayamānā”ti iminā pīti nāma ettha balavapītīti dasseti.",
  "tika-s0105t:375_20": "Sā hi attano savipphārikatāya,",
  "tika-s0105t:375_21": "attasamuṭṭhānapaṇītarūpuppattiyā ca sakalasarīraṃ saṅkhobhayamānā jāyati.",
  "tika-s0105t:375_22": "Sakalasarīre pītivegassa pītivipphārassa uppādanañcettha saṅkhobhanaṃ.",
  "tika-s0105t:376_0": "Pītisahitaṃ pīti uttarapadalopena.",
  "tika-s0105t:376_1": "Kiṃ pana taṃ? Mano,",
  "tika-s0105t:376_2": "pīti mano etassāti samāso.",
  "tika-s0105t:376_3": "Pītiyā sampayuttaṃ mano yassātipi vaṭṭati, tassa.",
  "tika-s0105t:376_4": "Atthamattaṃ pana dassetuṃ “pītisampayuttacittassa puggalassā”ti vuttaṃ.",
  "tika-s0105t:376_5": "Kāyoti idha sabbopi arūpakalāpo adhippeto,",
  "tika-s0105t:376_6": "na pana kāyalahutādīsu viya vedanādikkhandhattayameva,",
  "tika-s0105t:376_7": "na ca kāyāyatanādīsu viya rūpakāyampīti dasseti “nāmakāyo”ti iminā.",
  "tika-s0105t:376_8": "Passaddhidvayavaseneva hettha passambhanamadhippetaṃ,",
  "tika-s0105t:376_9": "passambhanaṃ pana vigatakilesadarathatāti āha “vigatadaratho hotī”ti,",
  "tika-s0105t:376_10": "pahīnauddhaccādikilesadarathoti attho.",
  "tika-s0105t:376_11": "Vuttappakārāya pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭasarīratāya",
  "tika-s0105t:376_12": "kāyikampi sukhaṃ paṭisaṃvedetīti vuttaṃ “kāyikampi cetasikampi sukhaṃ vedayatī”ti.",
  "tika-s0105t:376_13": "Iminā nekkhammasukhenāti “sukhaṃ vedetī”ti evaṃ vuttena saṃkilesanīvaraṇapakkhato nikkhantattā,",
  "tika-s0105t:376_14": "paṭhamajjhānapakkhikattā ca yathārahaṃ nekkhammasaṅkhātena upacārasukhena appanāsukhena ca.",
  "tika-s0105t:376_15": "Samādhānampettha tadubhayenevāti vuttaṃ “upacāravasenāpi appanāvasenāpī”ti.",
  "tika-s0105t:377_0": "Ettha panāyamadhippāyo –",
  "tika-s0105t:377_1": "kāmacchandappahānato paṭṭhāya yāva passaddhakāyassa sukhapaṭisaṃvedanā,",
  "tika-s0105t:377_2": "tāva yathā pubbe,",
  "tika-s0105t:377_3": "tathā idhāpi pubbabhāgabhāvanāyeva vuttā,",
  "tika-s0105t:377_4": "na appanā.",
  "tika-s0105t:377_5": "Tathā hi kāmacchandappahāne ācariyadhammapālattherena vuttaṃ “vikkhambhanavasenāti ettha vikkhambhanaṃ anuppādanaṃ appavattanaṃ,",
  "tika-s0105t:377_6": "na paṭipakkhānaṃ suppahīnatā,",
  "tika-s0105t:377_7": "pahīnattāti ca pahīnasadisataṃ sandhāya vuttaṃ jhānassa anadhigatattā”ti.",
  "tika-s0105t:377_8": "Passaddhakāyassa sukhapaṭisaṃvedanāya ca vuttappakārāya pubbabhāgabhāvanāya vasena cetasikasukhaṃ paṭisaṃvedentoyeva",
  "tika-s0105t:377_9": "taṃsamuṭṭhānapaṇītarūpaphuṭasarīratāya kāyikampi sukhaṃ paṭisaṃvedetīti.",
  "tika-s0105t:377_10": "Apica kā nāma kathā aññehi vattabbā aṭṭhakathāyameva “cha dhamme bhāvetvā”ti tattha tattha pubbabhāgabhāvanāya vuttattā.",
  "tika-s0105t:377_11": "Sukhino cittasamādhāne pana sukhassa upacārabhāvanāya viya appanāyapi kāraṇattā,",
  "tika-s0105t:377_12": "“so vivicceva kāmehī”tiādinā ca vakkhamānāya appanāya hetuphalavasena sambajjhanato pubbabhāgasamādhi,",
  "tika-s0105t:377_13": "appanāsamādhi ca vutto,",
  "tika-s0105t:377_14": "pubbabhāgasukhamiva vā appanāsukhampi appanāsamādhissa kāraṇamevāti tampi appanāsukhaṃ appanāsamādhino",
  "tika-s0105t:377_15": "kāraṇabhāvena ācariyadhammapālattherena gahitanti imamatthamasallakkhentā nekkhammapadatthaṃ yathātathaṃ",
  "tika-s0105t:377_16": "aggahetvā pāḷiyaṃ,",
  "tika-s0105t:377_17": "aṭṭhakathāyampi saṃkiṇṇākulaṃ keci karontīti.",
  "tika-s0105t:378_0": "Paṭhamajjhānakathāvaṇṇanā",
  "tika-s0105t:379_0": "226.",
  "tika-s0105t:379_1": "Yadevaṃ “sukhino cittaṃ samādhiyatī”ti eteneva upacāravasenapi appanāvasenapi cittassa samādhānaṃ kathitaṃ siyā,",
  "tika-s0105t:379_2": "evaṃ sante “so vivicceva kāmehī”tiādikā desanā kimatthiyāti codanāya “so vivicceva…pe…",
  "tika-s0105t:379_3": "vuttanti veditabba”nti vuttaṃ.",
  "tika-s0105t:379_4": "Tattha “samāhite”ti padadvayaṃ “dassanatthaṃ vutta”nti imehi sambandhitvā samāhitattā tathā dassanatthaṃ vuttanti adhippāyo veditabbo.",
  "tika-s0105t:379_5": "Uparivisesadassanatthanti upacārasamādhito,",
  "tika-s0105t:379_6": "paṭhamajjhānādisamādhito ca upari pattabbassa paṭhamadutiyajjhānādivisesassa dassanatthaṃ.",
  "tika-s0105t:379_7": "Upacārasamādhisamadhigameneva hi paṭhamajjhānādiviseso samadhigantuṃ sakkā,",
  "tika-s0105t:379_8": "na pana tena vinā,",
  "tika-s0105t:379_9": "dutiyajjhānādisamadhigamepi pāmojjuppādādikāraṇaparamparā icchitabbā,",
  "tika-s0105t:379_10": "dutiyamaggādisamadhigame paṭipadāñāṇadassanavisuddhi viyāti daṭṭhabbaṃ.",
  "tika-s0105t:379_11": "Appanāsamādhināti paṭhamajjhānādiappanāsamādhinā.",
  "tika-s0105t:379_12": "Tassa samādhinoti yo appanālakkhaṇo samādhi “sukhino cittaṃ samādhiyatī”ti sabbasādhāraṇavasena vutto,",
  "tika-s0105t:379_13": "tassa samādhino.",
  "tika-s0105t:379_14": "Pabhedadassanatthanti dutiyajjhānādivibhāgassa ceva paṭhamābhiññādivibhāgassa ca pabhedadassanatthaṃ.",
  "tika-s0105t:379_15": "Karajakāyanti catusantatirūpasamudāyabhūtaṃ cātumahābhūtikakāyaṃ.",
  "tika-s0105t:379_16": "So hi gabbhāsaye karīyatīti katvā karasaṅkhātato pupphasambhavato jātattā karajoti vuccati.",
  "tika-s0105t:379_17": "Karoti hi mātu soṇitasaṅkhātapupphassa,",
  "tika-s0105t:379_18": "pitu sukkasaṅkhātasambhavassa ca nāmaṃ,",
  "tika-s0105t:379_19": "tato jāto pana aṇḍajajalābujavasena gabbhaseyyakakāyova.",
  "tika-s0105t:379_20": "Kāmaṃ opapātikādīnampi hetusampannānaṃ yathāvuttasamādhisamadhigamo sambhavati,",
  "tika-s0105t:379_21": "tathāpi yebhuyyattā,",
  "tika-s0105t:379_22": "pākaṭattā ca sveva kāyo vuttoti.",
  "tika-s0105t:379_23": "Karoti putte nibbattetīti karo,",
  "tika-s0105t:379_24": "sukkasoṇitaṃ,",
  "tika-s0105t:379_25": "karena jāto karajotipi vadanti.",
  "tika-s0105t:380_0": "Nanu ca nāmakāyopi vivekajena pītisukhena tathā laddhūpakārova siyā,",
  "tika-s0105t:380_1": "atha kasmā yathāvutto rūpakāyova idha gahitoti?",
  "tika-s0105t:380_2": "Saddantarābhisambandhena adhigatattā.",
  "tika-s0105t:380_3": "“Abhisandetī”tiādisaddantarābhisambandhato hi rūpakāyo eva idha bhagavatā vuttoti adhigamīyati tasseva abhisandanādikiriyāyogyattāti.",
  "tika-s0105t:380_4": "Abhisandetīti abhisandanaṃ karoti,",
  "tika-s0105t:380_5": "so imameva kāyaṃ vivekajena pītisukhenāti hi bhedavasena,",
  "tika-s0105t:380_6": "samudāyāvayavavasena ca parikappanāmattasiddhā hetukiriyā ettha labbhati,",
  "tika-s0105t:380_7": "abhisandanaṃ panetaṃ jhānamayena pītisukhena karajakāyassa tintabhāvāpādanaṃ,",
  "tika-s0105t:380_8": "sabbatthakameva ca lūkhabhāvassāpanayananti āha “temeti snehetī”ti,",
  "tika-s0105t:380_9": "avassutabhāvaṃ,",
  "tika-s0105t:380_10": "allabhāvañca karotīti attho.",
  "tika-s0105t:380_11": "Atthato pana abhisandanaṃ nāma yathāvuttapītisukhasamuṭṭhānehi paṇītarūpehi kāyassa parippharaṇaṃ daṭṭhabbaṃ.",
  "tika-s0105t:380_12": "Tenevāha “sabbattha pavattapīti sukhaṃ karotī”ti.",
  "tika-s0105t:380_13": "Taṃsamuṭṭhānarūpapharaṇavaseneva hi sabbattha pavattapītisukhatā.",
  "tika-s0105t:380_14": "Parisandetītiādīsupi eseva nayo.",
  "tika-s0105t:380_15": "Bhastaṃ nāma cammapasibbakaṃ.",
  "tika-s0105t:380_16": "Parippharatīti suddhakiriyāpadaṃ.",
  "tika-s0105t:380_17": "Tena vuttaṃ “samantato phusatī”ti,",
  "tika-s0105t:380_18": "so imameva kāyaṃ vivekajena pītisukhena samantato phuṭṭho bhavatīti attho.",
  "tika-s0105t:380_19": "Phusanakiriyāyevettha upapannā,",
  "tika-s0105t:380_20": "na byāpanakiriyā bhikkhusseva suddhakattubhāvato.",
  "tika-s0105t:380_21": "Sabbaṃ etassa atthīti sabbavā yathā “guṇavā”ti,",
  "tika-s0105t:380_22": "tassa sabbavato,",
  "tika-s0105t:380_23": "“avayavāvayavīsambandhe avayavini sāmivacana”nti saddalakkhaṇena panetassa “kiñcī”ti avayavena sambajjhanato",
  "tika-s0105t:380_24": "avayavīvisayoyevesa sabbasaddoti mantvā chavimaṃsādikoṭṭhāsasaṅkhātena avayavena avayavībhāvaṃ dassento",
  "tika-s0105t:380_25": "āha “sabbakoṭṭhāsavato kāyassā”ti.",
  "tika-s0105t:380_26": "“Kiñcī”ti etassa “upā…pe…",
  "tika-s0105t:380_27": "ṭhāna”nti atthavacanaṃ.",
  "tika-s0105t:380_28": "Upādinnakasantatipavattiṭṭhāneti kammajarūpasantatiyā pavattiṭṭhāne aphuṭaṃ nāma na hotīti sambandho.",
  "tika-s0105t:380_29": "Chavimaṃsalohitānugatanti chavimaṃsalohitādikammajarūpamanugataṃ.",
  "tika-s0105t:380_30": "Yattha yattha kammajarūpaṃ,",
  "tika-s0105t:380_31": "tattha tattha cittajarūpassāpi byāpanato tena tassa kāyassa phuṭabhāvaṃ sandhāya “aphuṭaṃ nāma na hotī”ti vuttaṃ.",
  "tika-s0105t:381_0": "227.",
  "tika-s0105t:381_1": "Chekoti kusalo,",
  "tika-s0105t:381_2": "taṃ pana kosallaṃ “kaṃsathāle nhāniyacuṇṇāni ākiritvā”tiādisaddantarasannidhānato,",
  "tika-s0105t:381_3": "pakaraṇato ca nhāniyacuṇṇānaṃ karaṇe, payojane,",
  "tika-s0105t:381_4": "piṇḍane ca samatthatāvasena veditabbanti dasseti “paṭibalo”tiādinā.",
  "tika-s0105t:381_5": "Kaṃsasaddo pana “mahatiyā kaṃsapātiyā”tiādīsu suvaṇṇe āgato,",
  "tika-s0105t:381_6": "“kaṃso upahato yathā”tiādīsu kittimalohe,",
  "tika-s0105t:381_7": "“upakaṃso nāma rājā mahākaṃsassa atrajo”tiādīsu [jā. aṭṭha.",
  "tika-s0105t:381_8": "4.10.164 (atthato samānaṃ)] paṇṇattimatte.",
  "tika-s0105t:381_9": "Idha pana yattha katthaci loheti āha “yena kenaci lohena katabhājane”ti.",
  "tika-s0105t:381_10": "Nanu upamākaraṇamattamevidaṃ,",
  "tika-s0105t:381_11": "atha kasmā kaṃsathālakassa savisesassa gahaṇaṃ katanti anuyogaṃ pariharati “mattikābhājana”ntiādinā.",
  "tika-s0105t:381_12": "“Sandentassā”ti parimaddetvā piṇḍaṃ karontasseva bhijjati,",
  "tika-s0105t:381_13": "na pana sandanakkhamaṃ hoti,",
  "tika-s0105t:381_14": "anādaralakkhaṇe cetaṃ sāmivacanaṃ.",
  "tika-s0105t:381_15": "Kiriyantarassa pavattanakkhaṇeyeva kiriyantarassa pavattanañhi anādaralakkhaṇaṃ.",
  "tika-s0105t:381_16": "“Paripphosakaṃ paripphosaka”nti idaṃ bhāvanapuṃsakanti dasseti “siñcitvā siñcitvā”ti iminā.",
  "tika-s0105t:381_17": "Phusasaddo cettha parisiñcane yathā taṃ vātavuṭṭhisamaye “devo ca thokaṃ thokaṃ phusāyatī”ti,",
  "tika-s0105t:381_18": "tasmā tato tato nhāniyacuṇṇato upari udakena byāpanakaraṇavasena parisiñcitvā parisiñcitvāti attho.",
  "tika-s0105t:381_19": "Anupasaggopi hi saddo saupasaggo viya pakaraṇādhigatassa atthassa dīpako,",
  "tika-s0105t:381_20": "“siñcitvā siñcitvā”ti pana vacanaṃ “paripphosakaṃ paripphosaka”nti etassa “sandeyyā”ti ettha visesanabhāvaviññāpanatthaṃ.",
  "tika-s0105t:381_21": "Evamīdisesu.",
  "tika-s0105t:381_22": "“Sandeyyā”ti ettha sanda-",
  "tika-s0105t:381_23": "saddo piṇḍakaraṇeti vuttaṃ “piṇḍaṃ kareyyā”ti.",
  "tika-s0105t:381_24": "Anugatāti anupavisanavasena gatā upagatā.",
  "tika-s0105t:381_25": "Pariggahitāti parito gahitā samantato phuṭṭhā.",
  "tika-s0105t:382_0": "Antaro ca bāhiro ca padeso,",
  "tika-s0105t:382_1": "tehi saha pavattatīti santarabāhirā,",
  "tika-s0105t:382_2": "nhāniyapiṇḍi,",
  "tika-s0105t:382_3": "“samantarabāhirā”tipi pāṭho, ma-",
  "tika-s0105t:382_4": "kāro padasandhivasena āgamo.",
  "tika-s0105t:382_5": "Yathāvuttena pariggahitatākāraṇeneva santarabāhiro nhāniyapiṇḍi phuṭā udakasnehenāti āha “sabbatthakameva udakasinehena phuṭā”ti.",
  "tika-s0105t:382_6": "Sabbattha pavattanaṃ sabbatthakaṃ,",
  "tika-s0105t:382_7": "bhāvanapuṃsakañcetaṃ,",
  "tika-s0105t:382_8": "sabbapadese hutvā eva phuṭāti attho.",
  "tika-s0105t:382_9": "“Santarabāhirā phuṭā”ti ca iminā nhāniyapiṇḍiyā sabbaso udakena temitabhāvamāha,",
  "tika-s0105t:382_10": "“na ca paggharaṇī”ti pana iminā tintāyapi tāya ghanathaddhabhāvaṃ.",
  "tika-s0105t:382_11": "Tenāha “na ca binduṃ bindu”ntiādi.",
  "tika-s0105t:382_12": "Udakassa phusitaṃ phusitaṃ,",
  "tika-s0105t:382_13": "na ca paggharaṇī sūdanīti attho,",
  "tika-s0105t:382_14": "“binduṃ udakaṃ” tipi katthaci pāṭho,",
  "tika-s0105t:382_15": "udakasaṅkhātaṃ bindunti tassattho.",
  "tika-s0105t:382_16": "Bindusaddo hi “byālambambudharabindū”tiādīsu viya dhārāvayave.",
  "tika-s0105t:382_17": "Evaṃ pana apaggharaṇato hatthenapi dvīhipi tīhipi aṅgulehi gahetuṃ,",
  "tika-s0105t:382_18": "ovaṭṭikāya vā kātuṃ sakkā.",
  "tika-s0105t:382_19": "Yadi hi sā paggharaṇī assa,",
  "tika-s0105t:382_20": "evaṃ sati snehavigamanena sukkhattā thaddhā hutvā tathā gahetuṃ,",
  "tika-s0105t:382_21": "kātuṃ vā na sakkāti vuttaṃ hoti.",
  "tika-s0105t:382_22": "Ovaṭṭikāyāti parivaṭṭulavasena,",
  "tika-s0105t:382_23": "guḷikāvasena sā piṇḍi kātuṃ sakkāti attho.",
  "tika-s0105t:383_0": "Dutiyajjhānakathāvaṇṇanā",
  "tika-s0105t:384_0": "229.",
  "tika-s0105t:384_1": "Tāhi tāhi udakasirāhi ubbhijjati uddhaṃ nikkhamatīti ubbhidaṃ,",
  "tika-s0105t:384_2": "tādisaṃ udakaṃ yassāti ubbhidodako, da-",
  "tika-s0105t:384_3": "kārassa pana ta-",
  "tika-s0105t:384_4": "kāre kate ubbhitodako,",
  "tika-s0105t:384_5": "imamatthaṃ dassetuṃ “ubbhinnaudako”ti vuttaṃ,",
  "tika-s0105t:384_6": "nadītīre khatakūpako viya ubbhijjanakaudakoti attho.",
  "tika-s0105t:384_7": "Ubbhijjanakampi udakaṃ katthaci heṭṭhā ubbhijjitvā dhārāvasena uṭṭhahitvā bahi gacchati,",
  "tika-s0105t:384_8": "na taṃ koci antoyeva patiṭṭhitaṃ kātuṃ sakkoti dhārāvasena uṭṭhahanato,",
  "tika-s0105t:384_9": "idha pana vālikātaṭe viya udakarahadassa antoyeva ubbhijjitvā tattheva tiṭṭhati,",
  "tika-s0105t:384_10": "na dhārāvasena uṭṭhahitvā bahi gacchatīti viññāyati akhobhakassa sannisinnasseva udakassa adhippetattāti imamatthaṃ sandhāyāha “na heṭṭhā”tiādi.",
  "tika-s0105t:384_11": "Heṭṭhāti udakarahadassa heṭṭhā mahāudakasirā,",
  "tika-s0105t:384_12": "lohitānugatā lohitasirā viya udakānugato pathavipadeso “udakasirā”ti vuccati.",
  "tika-s0105t:384_13": "Uggacchanakaudakoti dhārāvasena uṭṭhahanakaudako.",
  "tika-s0105t:384_14": "Antoyevāti udakarahadassa anto samatalapadese eva.",
  "tika-s0105t:384_15": "Ubbhijjanakaudakoti ubbhijjitvā tattheva tiṭṭhanakaudako.",
  "tika-s0105t:384_16": "Āgamanamaggoti bāhirato udakarahadābhimukhaṃ āgamanamaggo.",
  "tika-s0105t:384_17": "Kālena kālanti ruḷhīpadaṃ “eko ekāyā”tiādi viyāti vuttaṃ “kāle kāle”ti.",
  "tika-s0105t:384_18": "Anvaddhamāsanti ettha anusaddo byāpane.",
  "tika-s0105t:384_19": "Vassānassa addhamāsaṃ addhamāsanti attho.",
  "tika-s0105t:384_20": "Evaṃ anudasāhanti etthāpi.",
  "tika-s0105t:384_21": "Vuṭṭhinti vassanaṃ.",
  "tika-s0105t:384_22": "Anuppavaccheyyāti na upavaccheyya.",
  "tika-s0105t:384_23": "Vassasaddato cassa siddhīti dasseti “na vasseyyā”ti iminā.",
  "tika-s0105t:385_0": "“Sītā vāridhārā”ti itthiliṅgapadassa “sītaṃ dhāra”nti napuṃsakaliṅgena atthavacanaṃ dhārasaddassa dviliṅgikabhāvaviññāpanatthaṃ.",
  "tika-s0105t:385_1": "Sītanti khobhanābhāvena sītalaṃ,",
  "tika-s0105t:385_2": "purāṇapaṇṇatiṇakaṭṭhādisaṃkiṇṇābhāvena vā setaṃ parisuddhaṃ.",
  "tika-s0105t:385_3": "Setaṃ sītanti hi pariyāyo.",
  "tika-s0105t:385_4": "Kasmā panettha ubbhidodakoyeva rahado gahito,",
  "tika-s0105t:385_5": "na itareti anuyogamapaneti “heṭṭhā uggacchanaudakañhī”tiādinā.",
  "tika-s0105t:385_6": "Uggantvā uggantvā bhijjantanti uṭṭhahitvā uṭṭhahitvā dhārākiraṇavasena ubbhijjantaṃ,",
  "tika-s0105t:385_7": "vinassantaṃ vā.",
  "tika-s0105t:385_8": "Khobhetīti āloḷeti.",
  "tika-s0105t:385_9": "Vuṭṭhīti vassanaṃ.",
  "tika-s0105t:385_10": "Dhārānipātapubbuḷakehīti udakadhārānipātehi ca tatoyeva uṭṭhitaudakapubbuḷakasaṅkhātehi pheṇapaṭalehi ca.",
  "tika-s0105t:385_11": "Evaṃ yathākkamaṃ tiṇṇampi rahadānamagahetabbataṃ vatvā ubbhidodakasseva gahetabbataṃ vadati “sannisinnamevā”tiādinā.",
  "tika-s0105t:385_12": "Tattha sannisinnamevāti sammā,",
  "tika-s0105t:385_13": "samaṃ vā nisinnameva,",
  "tika-s0105t:385_14": "aparikkhobhatāya niccalameva,",
  "tika-s0105t:385_15": "suppasannamevāti adhippāyo.",
  "tika-s0105t:385_16": "Iddhinimmitamivāti iddhimatā iddhiyā tathā nimmitaṃ iva.",
  "tika-s0105t:385_17": "Tatthāti tasmiṃ upamopameyyavacane.",
  "tika-s0105t:385_18": "Sesanti “abhisandetī”tiādikaṃ.",
  "tika-s0105t:386_0": "Tatiyajjhānakathāvaṇṇanā",
  "tika-s0105t:387_0": "231.",
  "tika-s0105t:387_1": "“Uppalinī”tiādi gacchassapi vanassapi adhivacanaṃ.",
  "tika-s0105t:387_2": "Idha pana “yāva aggā,",
  "tika-s0105t:387_3": "yāva ca mūlā”ti vacanayogena “appekaccānī”tiādinā uppalagacchādīnameva gahetabbatāya vanamevādhippetaṃ,",
  "tika-s0105t:387_4": "tasmā “uppalānīti uppalagacchāni.",
  "tika-s0105t:387_5": "Etthāti uppalavane”tiādinā attho veditabbo.",
  "tika-s0105t:387_6": "Avayavena hi samudāyassa nibbacanaṃ kataṃ.",
  "tika-s0105t:387_7": "Ekañhi uppalagacchādi uppalādiyeva,",
  "tika-s0105t:387_8": "catupañcamattampi pana uppalādivananti voharīyati,",
  "tika-s0105t:387_9": "sāratthadīpaniyaṃ pana jalāsayopi uppaliniādibhāvena vutto.",
  "tika-s0105t:387_10": "Ettha cāti etasmiṃ padattaye,",
  "tika-s0105t:387_11": "etesu vā tīsu uppalapadumapuṇḍarīkasaṅkhātesu atthesu.",
  "tika-s0105t:387_12": "“Setarattanīlesū”ti uppalameva vuttaṃ,",
  "tika-s0105t:387_13": "setuppalarattuppalanīluppalesūti attho.",
  "tika-s0105t:387_14": "Yaṃ kiñci uppalaṃ uppalameva uppalasaddassa sāmaññanāmavasena tesu sabbesupi pavattanato.",
  "tika-s0105t:387_15": "Satapattanti ettha satasaddo bahupariyāyo “satagghī sataraṃsi sūriyo”tiādīsu viya anekasaṅkhyābhāvato.",
  "tika-s0105t:387_16": "Evañca katvā anekapattassāpi padumabhāve saṅgaho siddho hoti.",
  "tika-s0105t:387_17": "Pattanti ca pupphadalamadhippetaṃ.",
  "tika-s0105t:387_18": "Vaṇṇaniyamena setaṃ padumaṃ,",
  "tika-s0105t:387_19": "rattaṃ puṇḍarīkanti sāsanavohāro,",
  "tika-s0105t:387_20": "loke pana “rattaṃ padumaṃ,",
  "tika-s0105t:387_21": "setaṃ puṇḍarīka”nti vadanti.",
  "tika-s0105t:387_22": "Vuttañhi “puṇḍarīkaṃ sitaṃ rattaṃ,",
  "tika-s0105t:387_23": "kokanadaṃ kokāsako”ti.",
  "tika-s0105t:387_24": "Rattavaṇṇatāya hi kokanāmakānaṃ sunakhānaṃ nādayato saddāpayato,",
  "tika-s0105t:387_25": "tehi ca asitabbato “kokanadaṃ,",
  "tika-s0105t:387_26": "kokāsako”ti ca padumaṃ vuccati.",
  "tika-s0105t:387_27": "Yathāha “padmaṃ yathā kokanadaṃ sugandha”nti.",
  "tika-s0105t:387_28": "Ayaṃ panettha vacanattho udakaṃ pāti,",
  "tika-s0105t:387_29": "udake vā plavatīti uppalaṃ.",
  "tika-s0105t:387_30": "Paṅke davati gacchati,",
  "tika-s0105t:387_31": "pakārena vā davati viruhatīti padumaṃ.",
  "tika-s0105t:387_32": "Paṇḍaraṃ vaṇṇamassa,",
  "tika-s0105t:387_33": "mahantatāya vā muḍitabbaṃkhaṇḍetabbanti puṇḍarīkaṃ ma-",
  "tika-s0105t:387_34": "kārassa pa-",
  "tika-s0105t:387_35": "kārādivasena.",
  "tika-s0105t:387_36": "Muḍisaddañhi muḍarisaddaṃ vā khaṇḍanatthamicchanti saddavidū,",
  "tika-s0105t:387_37": "saddasatthato cettha padasiddhi.",
  "tika-s0105t:387_38": "Yāva aggā,",
  "tika-s0105t:387_39": "yāva ca mūlā udakena abhisandanādibhāvadassanatthaṃ pāḷiyaṃ “udakānuggatānī”ti vacanaṃ,",
  "tika-s0105t:387_40": "tasmā udakato na uggatānicceva attho,",
  "tika-s0105t:387_41": "na tu udake anurūpagatānīti āha “udakā…pe…",
  "tika-s0105t:387_42": "gatānī”ti.",
  "tika-s0105t:387_43": "Idha pana uppalādīni viya karajakāyo,",
  "tika-s0105t:387_44": "udakaṃ viya tatiyajjhānasukhaṃ daṭṭhabbaṃ.",
  "tika-s0105t:388_0": "Catutthajjhānakathāvaṇṇanā",
  "tika-s0105t:389_0": "233.",
  "tika-s0105t:389_1": "Yasmā pana catutthajjhānacittameva “cetasā”ti vuttaṃ,",
  "tika-s0105t:389_2": "tañca rāgādiupakkilesamalāpagamato nirupakkilesaṃ nimmalaṃ,",
  "tika-s0105t:389_3": "tasmā upakkilesavigamanameva parisuddhabhāvoti āha “nirupakkilesaṭṭhena parisuddha”nti.",
  "tika-s0105t:389_4": "Yasmā ca parisuddhasseva paccayavisesena pavattiviseso pariyodātatā suddhantasuvaṇṇassa nighaṃsanena pabhassaratā viya,",
  "tika-s0105t:389_5": "tasmā pabhassaratāyeva pariyodātatāti āha “pabhassaraṭṭhena pariyodāta”nti.",
  "tika-s0105t:389_6": "Vijju viya pabhāya ito cito ca niccharaṇaṃ pabhassaraṃ yathā “ābhassarā”ti.",
  "tika-s0105t:389_7": "Odātena vatthenāti ettha “odātenā”ti guṇavacanaṃ sandhāya “odātena…pe…",
  "tika-s0105t:389_8": "ida”nti vuttaṃ.",
  "tika-s0105t:389_9": "Utupharaṇatthanti uṇhassa utuno pharaṇadassanatthaṃ.",
  "tika-s0105t:389_10": "Kasmāti āha “kiliṭṭhavatthenā”tiādi.",
  "tika-s0105t:389_11": "Utupharaṇaṃ na hotīti odātavatthena viya savisesaṃ utupharaṇaṃ na hoti,",
  "tika-s0105t:389_12": "appakamattameva hotīti adhippāyo.",
  "tika-s0105t:389_13": "Tenāha “taṅkhaṇa…pe…",
  "tika-s0105t:389_14": "balavaṃ hotī”ti.",
  "tika-s0105t:389_15": "“Taṅkhaṇadhotaparisuddhenā”ti ca etena odātasaddo ettha parisuddhavacano eva “gihī odātavatthavasano”tiādīsu viya,",
  "tika-s0105t:389_16": "na setavacano yena kenaci taṅkhaṇadhotaparisuddheneva utupharaṇasambhavatoti dasseti.",
  "tika-s0105t:390_0": "Nanu ca pāḷiyaṃ “nāssa kiñci sabbāvato kāyassa odātena vatthena aphuṭaṃ assā”ti kāyassa odātavatthapharaṇaṃ vuttaṃ,",
  "tika-s0105t:390_1": "na pana vatthassa utupharaṇaṃ,",
  "tika-s0105t:390_2": "atha kasmā utupharaṇaṃ idha vuttanti anuyogenāha “imissāya hī”tiādi.",
  "tika-s0105t:390_3": "Yasmā vatthaṃ viya karajakāyo,",
  "tika-s0105t:390_4": "utupharaṇaṃ viya catutthajjhānasukhaṃ,",
  "tika-s0105t:390_5": "tasmā evamattho veditabboti vuttaṃ hoti,",
  "tika-s0105t:390_6": "etena ca odātena vatthena sabbāvato kāyassa pharaṇāsambhavato,",
  "tika-s0105t:390_7": "upameyyena ca ayuttattā kāyaggahaṇena tannissitavatthaṃ gahetabbaṃ,",
  "tika-s0105t:390_8": "vatthaggahaṇena ca tappaccayaṃ utupharaṇanti dasseti.",
  "tika-s0105t:390_9": "Neyyatthato hi ayaṃ upamā vuttā.",
  "tika-s0105t:390_10": "Vicitradesanā hi buddhā bhagavantoti.",
  "tika-s0105t:390_11": "Yogino hi karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā,",
  "tika-s0105t:390_12": "utupharaṇaṃ viya catutthajjhānasukhaṃ vatthassa viya tena karajakāyassa pharaṇato,",
  "tika-s0105t:390_13": "purisassa sarīraṃ viya catutthajjhānaṃ utupharaṇaṭṭhāniyassa sukhassa nissayabhāvato.",
  "tika-s0105t:390_14": "Tenāha “tasmā”tiādi.",
  "tika-s0105t:390_15": "Idañhi yathāvuttavacanassa guṇadassanaṃ.",
  "tika-s0105t:390_16": "Ettha ca pāḷiyaṃ “parisuddhena cetasā”ti cetogahaṇena catutthajjhānasukhaṃ bhagavatā vuttanti ñāpetuṃ “catutthajjhānasukhaṃ,",
  "tika-s0105t:390_17": "catutthajjhānasukhenā”ti ca vuttanti daṭṭhabbaṃ.",
  "tika-s0105t:390_18": "Nanu ca catutthajjhānasukhaṃ nāma sātalakkhaṇaṃ natthīti? Saccaṃ,",
  "tika-s0105t:390_19": "santasabhāvattā panettha upekkhāyeva “sukha”nti adhippetā.",
  "tika-s0105t:390_20": "Tena vuttaṃ sammohavinodaniyaṃ “upekkhā pana santattā,",
  "tika-s0105t:390_21": "sukhamicceva bhāsitā”ti.",
  "tika-s0105t:391_0": "Ettāvatāti paṭhamajjhānādhigamaparidīpanato paṭṭhāya yāva catutthajjhānādhigamaparidīpanā,",
  "tika-s0105t:391_1": "tāvatā vacanakkamena.",
  "tika-s0105t:391_2": "Labhanaṃ lābho,",
  "tika-s0105t:391_3": "so etassāti lābhī,",
  "tika-s0105t:391_4": "rūpajjhānānaṃ lābhī rūpajjhānalābhī yathā “lābhī cīvarapiṇḍapātasenāsanagilānapaccayabhesajjaparikkhārāna”nti,",
  "tika-s0105t:391_5": "labhanasīlo vā lābhī.",
  "tika-s0105t:391_6": "Kiṃ labhanasīlo?",
  "tika-s0105t:391_7": "Rūpajjhānānītipi yujjati.",
  "tika-s0105t:391_8": "Evamitarasmimpi.",
  "tika-s0105t:391_9": "Na arūpajjhānalābhīti na veditabboti yojetabbaṃ.",
  "tika-s0105t:391_10": "Kasmāti vuttaṃ “na hī”tiādi,",
  "tika-s0105t:391_11": "aṭṭhannampi samāpattīnaṃ upari abhiññādhigame avinābhāvatoti vuttaṃ hoti.",
  "tika-s0105t:391_12": "Cuddasahākārehīti “kasiṇānulomato,",
  "tika-s0105t:391_13": "kasiṇapaṭilomato kasiṇānulomapaṭilomato,",
  "tika-s0105t:391_14": "jhānānulomato,",
  "tika-s0105t:391_15": "jhānapaṭilomato,",
  "tika-s0105t:391_16": "jhānānulomapaṭilomato,",
  "tika-s0105t:391_17": "jhānukkantikato,",
  "tika-s0105t:391_18": "kasiṇukkantikato,",
  "tika-s0105t:391_19": "jhānakasiṇukkantikato,",
  "tika-s0105t:391_20": "aṅgasaṅkantito,",
  "tika-s0105t:391_21": "ārammaṇasaṅkantito,",
  "tika-s0105t:391_22": "aṅgārammaṇasaṅkantito aṅgavavatthānato,",
  "tika-s0105t:391_23": "ārammaṇavavatthānato”ti visuddhimagge vuttehi imehi cuddasahākārehi.",
  "tika-s0105t:391_24": "Satipi jhānesu āvajjanādipañcavidhavasībhāve ayameva cuddasavidho vasībhāvo abhiññā nibbattane ekantena",
  "tika-s0105t:391_25": "icchitabboti dassentena “cuddasahākārehi ciṇṇavasībhāva”nti vuttaṃ,",
  "tika-s0105t:391_26": "iminā ca arūpasamāpattīsu ciṇṇavasībhāvaṃ vinā rūpasamāpattīsu eva ciṇṇavasībhāvena samāpatti na ijjhatīti",
  "tika-s0105t:391_27": "tāsaṃ abhiññādhigame avinābhāvaṃ dassetīti veditabbaṃ.",
  "tika-s0105t:392_0": "Nanu yathāpāṭhameva vinicchayo vattabboti codanaṃ sodheti “pāḷiyaṃ panā”tiādinā,",
  "tika-s0105t:392_1": "sāvasesapāṭhabhāvato nīharitvā esa vinicchayo vattabboti vuttaṃ hoti.",
  "tika-s0105t:392_2": "Yajjevaṃ arūpajjhānānipi pāḷiyaṃ gahetabbāni,",
  "tika-s0105t:392_3": "atha kasmā tāni aggahetvā sāvasesapāṭho bhagavatā katoti?",
  "tika-s0105t:392_4": "Sabbābhiññānaṃ visesato rūpāvacaracatutthajjhānapādakattā.",
  "tika-s0105t:392_5": "Satipi hi tāsaṃ tathā avinābhāve visesato panetā rūpāvacaracatutthajjhānapādakā,",
  "tika-s0105t:392_6": "tasmā tāsaṃ tappādakabhāvaviññāpanatthaṃ tattheva ṭhatvā desanā katā,",
  "tika-s0105t:392_7": "na pana arūpāvacarajjhānānaṃ idha ananupayogato.",
  "tika-s0105t:392_8": "Tenāha “arūpajjhānāni āharitvā kathetabbānī”ti.",
  "tika-s0105t:393_0": "Vipassanāñāṇakathāvaṇṇanā",
  "tika-s0105t:394_0": "234.",
  "tika-s0105t:394_1": "“Puna caparaṃ mahārāja (pāḷiyaṃ natthi) bhikkhū”ti vatvāpi kimatthaṃ dassetuṃ “so”ti padaṃ puna vuttanti codanāyāha “so…pe…",
  "tika-s0105t:394_2": "dassetī”ti,",
  "tika-s0105t:394_3": "yathārutavasena,",
  "tika-s0105t:394_4": "neyyatthavasena ca vuttāsu aṭṭhasu samāpattīsu ciṇṇavasitāvisiṭṭhaṃ bhikkhuṃ dassetuṃ evaṃ vuttanti adhippāyo.",
  "tika-s0105t:394_5": "Sesanti “so”ti padatthato sesaṃ “evaṃ samāhite”tiādīsu vattabbaṃ sādhippāyamatthajātaṃ.",
  "tika-s0105t:394_6": "Ñeyyaṃ jānātīti ñāṇaṃ,",
  "tika-s0105t:394_7": "tadeva paccakkhaṃ katvā passatīti dassanaṃ,",
  "tika-s0105t:394_8": "ñāṇameva dassanaṃ na cakkhādikanti ñāṇadassanaṃ,",
  "tika-s0105t:394_9": "pañcavidhampi ñāṇaṃ,",
  "tika-s0105t:394_10": "tayidaṃ pana ñāṇadassanapadaṃ sāsane yesu ñāṇavisesesu niruḷhaṃ,",
  "tika-s0105t:394_11": "taṃ sabbaṃ atthuddhāravasena dassento “ñāṇadassananti maggañāṇampi vuccatī”tiādimāha.",
  "tika-s0105t:394_12": "Ñāṇadassanavisuddhatthanti ñāṇadassanassa visuddhipayojanāya.",
  "tika-s0105t:394_13": "Phāsuvihāroti ariyavihārabhūto sukhavihāro.",
  "tika-s0105t:394_14": "Bhagavatopīti na kevalaṃ devatārocanameva,",
  "tika-s0105t:394_15": "atha kho tadā bhagavatopi ñāṇadassanaṃ udapādīti attho.",
  "tika-s0105t:394_16": "Sattāhaṃ kālaṅkatassa assāti sattāhakālaṅkato.",
  "tika-s0105t:394_17": "“Kālāmo”ti gottavasena vuttaṃ.",
  "tika-s0105t:394_18": "Cetovimutti [vimutti (aṭṭhakathāyaṃ)] nāma arahattaphalasamāpatti.",
  "tika-s0105t:394_19": "Yasmā vipassanāñāṇaṃ ñeyyasaṅkhāte tebhūmakasaṅkhāre aniccādito jānāti,",
  "tika-s0105t:394_20": "bhaṅgānupassanato ca paṭṭhāya paccakkhato te passati,",
  "tika-s0105t:394_21": "tasmā yathāvuttaṭṭhena ñāṇadassanaṃ nāma jātanti dasseti “idha panā”tiādinā.",
  "tika-s0105t:395_0": "Abhinīharatīti vipassanābhimukhaṃ cittaṃ tadaññakaraṇīyato nīharitvā haratīti ayaṃ saddato attho,",
  "tika-s0105t:395_1": "adhippāyato pana taṃ dassetuṃ “vipassanāñāṇassā”tiādi vuttaṃ.",
  "tika-s0105t:395_2": "Tadabhimukhabhāvoyeva hissa tanninnatādikaraṇaṃ,",
  "tika-s0105t:395_3": "taṃ pana vuttanayena aṭṭhaṅgasamannāgate tasmiṃ citte vipassanākkamena jāte vipassanābhimukhaṃ cittapesanamevāti daṭṭhabbaṃ.",
  "tika-s0105t:395_4": "Tanninnanti tassaṃ vipassanāyaṃ ninnaṃ.",
  "tika-s0105t:395_5": "Itaradvayaṃ tasseva vevacanaṃ.",
  "tika-s0105t:395_6": "Tassaṃ poṇaṃ vaṅkaṃ pabbhāraṃ nīcanti attho.",
  "tika-s0105t:395_7": "Brahmajāle vuttoyeva.",
  "tika-s0105t:395_8": "Odanakummāsehi upacīyati vaḍḍhāpīyati,",
  "tika-s0105t:395_9": "upacayati vā vaḍḍhatīti atthaṃ sandhāya “odanenā”tiādi vuttaṃ.",
  "tika-s0105t:395_10": "Aniccucchādanaparimaddanabhedanaviddhaṃsanadhammoti ettha “aniccadhammo”tiādinā dhammasaddo paccekaṃ yojetabbo.",
  "tika-s0105t:395_11": "Tattha aniccadhammoti pabhaṅgutāya addhuvasabhāvo.",
  "tika-s0105t:395_12": "Duggandhavighātatthāyāti sarīre duggandhassa vigamāya.",
  "tika-s0105t:395_13": "Ucchādanadhammoti ucchādetabbatāsabhāvo,",
  "tika-s0105t:395_14": "imassa pūtikāyassa duggandhabhāvato gandhodakādīhi ubbaṭṭanavilimpanajātikoti attho.",
  "tika-s0105t:395_15": "Ucchādanena hi pūtikāye sedavātapittasemhādīhi garubhāvaduggandhānamapagamo hoti.",
  "tika-s0105t:395_16": "Mahāsambāhanaṃ mallādīnaṃ bāhuvaḍḍhanādiatthaṃva hoti,",
  "tika-s0105t:395_17": "aṅgapaccaṅgābādhavinodanatthaṃ pana khuddakasambāhanameva yuttanti āha “khuddakasambāhanenā”ti,",
  "tika-s0105t:395_18": "mandasambāhanenāti attho.",
  "tika-s0105t:395_19": "Parimaddanadhammoti parimadditabbatāsabhāvo.",
  "tika-s0105t:396_0": "Evaṃ aniyamitakālavasena atthaṃ vatvā idāni niyamitakālavasena atthaṃ vadati “daharakāle”tiādinā. Vā-",
  "tika-s0105t:396_1": "saddo cettha atthadassanavaseneva atthantaravikappanassa viññāyamānattā na payutto,",
  "tika-s0105t:396_2": "luttaniddiṭṭho vā.",
  "tika-s0105t:396_3": "Daharakāleti aciravijātakāle.",
  "tika-s0105t:396_4": "Sayāpetvā añchanapīḷanādivasena parimaddanadhammoti sambandho.",
  "tika-s0105t:396_5": "Mitanti bhāvanapuṃsakaniddeso,",
  "tika-s0105t:396_6": "tena yathāpamāṇaṃ,",
  "tika-s0105t:396_7": "mandaṃ vā añchanapīḷanādīni dasseti.",
  "tika-s0105t:396_8": "Añchanañcettha ākaḍḍhanaṃ.",
  "tika-s0105t:396_9": "Pīḷanaṃ sambāhanaṃ.",
  "tika-s0105t:396_10": "Ādisaddena samiñjanauggamanādīni saṅgaṇhāti.",
  "tika-s0105t:396_11": "Evaṃ pariharitopīti ucchādanādinā sukhedhitopi.",
  "tika-s0105t:396_12": "Bhijjati cevāti aniccatādivasena nassati ca.",
  "tika-s0105t:396_13": "Vikirati cāti evaṃ bhindanto ca kiñci payojanaṃ asādhento vippakiṇṇova hoti.",
  "tika-s0105t:396_14": "Evaṃ navahi padehi yathārahaṃ kāye samudayavayadhammānupassitā dassitāti imamatthaṃ vibhāvento “tatthā”tiādimāha.",
  "tika-s0105t:396_15": "Tattha chahi padehīti “rūpī,",
  "tika-s0105t:396_16": "cātumahābhūtiko,",
  "tika-s0105t:396_17": "mātāpettikasambhavo,",
  "tika-s0105t:396_18": "odanakummāsūpacayo,",
  "tika-s0105t:396_19": "ucchādanadhammo,",
  "tika-s0105t:396_20": "parimaddanadhammo”ti imehi chahi padehi.",
  "tika-s0105t:396_21": "Yuttaṃ tāva hotu majjhe tīhipi padehi kāyassa samudayakathanaṃ tesaṃ tadatthadīpanato, “rūpī,",
  "tika-s0105t:396_22": "ucchādanadhammo,",
  "tika-s0105t:396_23": "parimaddanadhammo”ti pana tīhi tpadehi kathaṃ tassa tathākathanaṃ yuttaṃ siyā tesaṃ tadatthassa adīpanatoti?",
  "tika-s0105t:396_24": "Yuttameva tesampi tadatthassa dīpitattā.",
  "tika-s0105t:396_25": "“Rūpī”ti hi idaṃ attano paccayabhūtena utuāhāralakkhaṇena rūpena rūpavāti atthassa dīpakaṃ.",
  "tika-s0105t:396_26": "Paccayasaṅgamavisiṭṭhe hi tadassatthiatthe ayamīkāro.",
  "tika-s0105t:396_27": "“Ucchādanadhammo,",
  "tika-s0105t:396_28": "parimaddanadhammo”ti ca idaṃ padadvayaṃ tathāvidharūpuppādanena saṇṭhānasampādanatthassa dīpakanti.",
  "tika-s0105t:396_29": "Dvīhīti “bhedanadhammo,",
  "tika-s0105t:396_30": "viddhaṃsanadhammo”ti dvīhi padehi.",
  "tika-s0105t:396_31": "Nissitañca kāyapariyāpanne hadayavatthumhi nissitattā vipassanācittassa.",
  "tika-s0105t:396_32": "Tadā pavattañhi vipassanācittameva “idañca me viññāṇa”nti āsannapaccakkhavasena vuttaṃ.",
  "tika-s0105t:396_33": "Paṭibaddhañca kāyena vinā appavattanato,",
  "tika-s0105t:396_34": "kāyasaññitānañca rūpadhammānaṃ ārammaṇakaraṇato.",
  "tika-s0105t:397_0": "235.",
  "tika-s0105t:397_1": "Suṭṭhu obhāsatīti subho,",
  "tika-s0105t:397_2": "pabhāsampanno maṇi,",
  "tika-s0105t:397_3": "tāya eva pabhāsampattiyā maṇino bhadratāti atthamattaṃ dassetuṃ “subhoti sundaro”ti vuttaṃ.",
  "tika-s0105t:397_4": "Parisuddhākarasamuṭṭhānameva maṇino suvisuddhajātitāti āha “jātimāti parisuddhākarasamuṭṭhito”ti.",
  "tika-s0105t:397_5": "Suvisuddharatanākarato samuṭṭhitoti attho.",
  "tika-s0105t:397_6": "Ākaraparivisuddhimūlako eva hi maṇino kuruvindajātiādijātivisesoti.",
  "tika-s0105t:397_7": "Idhādhippetassa pana veḷuriyamaṇino viḷūra pabbatassa,",
  "tika-s0105t:397_8": "viḷūra gāmassa ca avidūre parisuddhākaro.",
  "tika-s0105t:397_9": "Yebhuyyena hi so tato samuṭṭhito.",
  "tika-s0105t:397_10": "Tathā hesa viḷūranāmakassa pabbatassa,",
  "tika-s0105t:397_11": "gāmassa ca avidūre samuṭṭhitattā veḷuriyoti paññāyittha,",
  "tika-s0105t:397_12": "devaloke pavattassapi ca taṃsadisavaṇṇanibhatāya tadeva nāmaṃ jātaṃ yathā taṃ manussaloke laddhanāmavasena devaloke devatānaṃ,",
  "tika-s0105t:397_13": "so pana mayūragīvāvaṇṇo vā hoti vāyasapattavaṇṇo vā siniddhaveṇupattavaṇṇo vāti ācariyadhammapālattherena paramatthadīpaniyaṃ vuttaṃ.",
  "tika-s0105t:397_14": "Vinayasaṃvaṇṇanāsu pana “allaveḷuvaṇṇo”ti vadanti.",
  "tika-s0105t:397_15": "Tathā hissa “vaṃsavaṇṇo”tipi nāmaṃ jātaṃ.",
  "tika-s0105t:397_16": "“Mañjārakkhimaṇḍalavaṇṇo”ti ca vutto,",
  "tika-s0105t:397_17": "tatoyeva so idha padese mañjāramaṇīti pākaṭo hoti.",
  "tika-s0105t:397_18": "Cakkavattiparibhogārahapaṇītataramaṇibhāvato pana tasseva pāḷiyaṃ vacanaṃ daṭṭhabbaṃ.",
  "tika-s0105t:397_19": "Yathāha “puna caparaṃ ānanda rañño mahāsudassanassa maṇiratanaṃ pāturahosi,",
  "tika-s0105t:397_20": "so ahosi maṇi veḷuriyo subho jātimā aṭṭhaṃso”tiādi.",
  "tika-s0105t:397_21": "Pāsāṇasakkharādidosanīharaṇavaseneva parikammanipphattīti dasseti “apanītapāsāṇasakkharo”ti iminā.",
  "tika-s0105t:398_0": "Chaviyā eva saṇhabhāvena acchatā,",
  "tika-s0105t:398_1": "na saṅghātassāti āha “acchoti tanucchavī”ti.",
  "tika-s0105t:398_2": "Tato ceva visesena pasannoti dassetuṃ “suṭṭhu pasanno”ti vuttaṃ.",
  "tika-s0105t:398_3": "Paribhogamaṇiratanākārasampatti sabbākārasampannatā.",
  "tika-s0105t:398_4": "Tenāha “dhovanavedhanādīhī”tiādi.",
  "tika-s0105t:398_5": "Pāsāṇādīsu dhotatā dhovanaṃ,",
  "tika-s0105t:398_6": "kāḷakādiapaharaṇatthāya ceva suttena āvunatthāya ca vijjhitabbatā vedhanaṃ.",
  "tika-s0105t:398_7": "Ādisaddena tāpasaṇhakaraṇādīnaṃ saṅgaho.",
  "tika-s0105t:398_8": "Vaṇṇasampattinti āvunitasuttassa vaṇṇasampattiṃ.",
  "tika-s0105t:398_9": "Kasmāti vuttaṃ “tādisa”ntiādi,",
  "tika-s0105t:398_10": "tādisasseva āvutassa pākaṭabhāvatoti vuttaṃ hoti.",
  "tika-s0105t:399_0": "Maṇi viya karajakāyo paccavekkhitabbato.",
  "tika-s0105t:399_1": "Āvutasuttaṃ viya viññāṇaṃ anupavisitvā ṭhitattā.",
  "tika-s0105t:399_2": "Cakkhumā puriso viya vipassanālābhī bhikkhu sammadeva tassa dassanato,",
  "tika-s0105t:399_3": "tassa purisassa maṇino āvibhūtakālo viya tassa bhikkhuno kāyassa āvibhūtakālo tannissayassa pākaṭabhāvato.",
  "tika-s0105t:399_4": "Suttassāvibhūtakālo viya tesaṃ dhammānamāvibhūtakālo tannissitassa pākaṭabhāvatoti ayamettha upamāsampādane kāraṇavibhāvanā,",
  "tika-s0105t:399_5": "“āvutasuttaṃ viya vipassanāñāṇa”nti katthaci pāṭho,",
  "tika-s0105t:399_6": "“idañca viññāṇa”nti vacanato pana “viññāṇa”nti pāṭhova sundarataro,",
  "tika-s0105t:399_7": "“vipassanāviññāṇa”nti vā bhavitabbaṃ.",
  "tika-s0105t:399_8": "Vipassanāñāṇaṃ abhinīharitvāti vipassanāñāṇābhimukhaṃ cittaṃ nīharitvā.",
  "tika-s0105t:400_0": "Tatrāti veḷuriyamaṇimhi.",
  "tika-s0105t:400_1": "Tadārammaṇānanti kāyasaññitarūpadhammārammaṇānaṃ.",
  "tika-s0105t:400_2": "“Phassapañcamakāna”ntiādipadattayassetaṃ visesanaṃ atthavasā liṅgavibhattivacanavipariṇāmoti katvā pacchimapadassāpi visesanabhāvato.",
  "tika-s0105t:400_3": "Phassapañcamakaggahaṇena,",
  "tika-s0105t:400_4": "sabbacittacetasikaggahaṇena ca gahitadhammā vipassanācittuppādapariyāpannā evāti daṭṭhabbaṃ.",
  "tika-s0105t:400_5": "Evañhi tesaṃ vipassanāviññāṇagatikattā āvutasuttaṃ viya “vipassanāviññāṇa”nti heṭṭhā vuttavacanaṃ avirodhitaṃ hoti.",
  "tika-s0105t:400_6": "Kasmā pana vipassanāviññāṇasseva gahaṇanti?",
  "tika-s0105t:400_7": "“Idañca me viññāṇaṃ ettha sitaṃ ettha paṭibaddha”nti iminā tasseva vacanato.",
  "tika-s0105t:400_8": "“Ayaṃ kho me kāyo”tiādinā hi vipassanāñāṇena vipassitvā “tadeva vipassanāñāṇasampayuttaṃ viññāṇaṃ ettha",
  "tika-s0105t:400_9": "sitaṃ ettha paṭibaddha”nti nissayavisayādivasena manasi karoti,",
  "tika-s0105t:400_10": "tasmā tasseva idha gahaṇaṃ sambhavati,",
  "tika-s0105t:400_11": "nāññassāti daṭṭhabbaṃ.",
  "tika-s0105t:400_12": "Tenāha “vipassanāviññāṇasseva vā āvibhūtakālo”ti.",
  "tika-s0105t:400_13": "Dhammasaṅgahādīsu desitanayena pākaṭabhāvato cettha phassapañcamakānaṃ gahaṇaṃ,",
  "tika-s0105t:400_14": "niravasesapariggahaṇato sabbacittacetasikānaṃ,",
  "tika-s0105t:400_15": "yathārutaṃ desitavasena padhānabhāvato vipassanāviññāṇassāti veditabbaṃ.",
  "tika-s0105t:400_16": "Kiṃ panete paccavekkhaṇañāṇassa āvibhavanti,",
  "tika-s0105t:400_17": "udāhu puggalassāti?",
  "tika-s0105t:400_18": "Paccavekkhaṇañāṇasseva,",
  "tika-s0105t:400_19": "tassa pana āvibhūtattā puggalassāpi āvibhūtā nāma honti,",
  "tika-s0105t:400_20": "tasmā “bhikkhuno āvibhūtakālo”ti vuttanti.",
  "tika-s0105t:401_0": "Yasmā panidaṃ vipassanāñāṇaṃ maggañāṇānantaraṃ hoti,",
  "tika-s0105t:401_1": "tasmā lokiyābhiññānaṃ parato,",
  "tika-s0105t:401_2": "chaṭṭhabhiññāya ca purato vattabbaṃ,",
  "tika-s0105t:401_3": "atha kasmā sabbābhiññānaṃ puratova vuttanti codanālesaṃ dassetvā pariharanto “idañca vipassanāñāṇa”ntiādimāha.",
  "tika-s0105t:401_4": "“Idañca maggañāṇānantara”nti hi iminā yathāvuttaṃ codanālesaṃ dasseti.",
  "tika-s0105t:401_5": "Tattha “maggañāṇānantara”nti sikhāppattavipassanābhūtaṃ gotrabhuñāṇaṃ sandhāya vuttaṃ.",
  "tika-s0105t:401_6": "Tadeva hi arahattamaggassa,",
  "tika-s0105t:401_7": "sabbesaṃ vā maggaphalānamanantaraṃ hoti,",
  "tika-s0105t:401_8": "padhānato pana tabbacaneneva sabbassapi vipassanāñāṇassa gahaṇaṃ daṭṭhabbaṃ avisesato tassa idha vuttattā.",
  "tika-s0105t:401_9": "Maggasaddena ca arahattamaggasseva gahaṇaṃ tassevābhiññāpariyāpannattā,",
  "tika-s0105t:401_10": "abhiññāsambandhena ca codanāsambhavato.",
  "tika-s0105t:401_11": "Lokiyābhiññānaṃ purato vuttaṃ vipassanāñāṇaṃ tāsaṃ nānantaratāya anupakāraṃ,",
  "tika-s0105t:401_12": "āsavakkhayañāṇasaṅkhātāya pana lokuttarābhiññāya purato vuttaṃ tassā anantaratāya upakāraṃ,",
  "tika-s0105t:401_13": "tasmā idaṃ lokiyābhiññānaṃ parato,",
  "tika-s0105t:401_14": "chaṭṭhābhiññāya ca purato vattabbaṃ.",
  "tika-s0105t:401_15": "Kasmā pana upakāraṭṭhāne tathā avatvā anupakāraṭṭhāneva bhagavatā vuttanti hi codanā sambhavati.",
  "tika-s0105t:401_16": "“Evaṃ santepī”tiādi parihāradassanaṃ.",
  "tika-s0105t:401_17": "Tattha evaṃ santepīti yadipi ñāṇānupubbiyā maggañāṇassa anantaratāya upakāraṃ hoti,",
  "tika-s0105t:401_18": "evaṃ satipīti attho.",
  "tika-s0105t:402_0": "Abhiññāvāreti chaḷabhiññāvasena vutte desanāvāre.",
  "tika-s0105t:402_1": "Etassa antarā vāro natthīti pañcasu lokiyābhiññāsu kathitāsu ākaṅkheyyasuttādīsu viya chaṭṭhābhiññāpi",
  "tika-s0105t:402_2": "avassaṃ kathetabbā abhiññālakkhaṇabhāvena tappariyāpannato,",
  "tika-s0105t:402_3": "na ca vipassanāñāṇaṃ lokiyābhiññānaṃ,",
  "tika-s0105t:402_4": "chaṭṭhābhiññāya ca antarā pavesetvā kathetabbaṃ anabhiññālakkhaṇabhāvena tadapariyāpannato.",
  "tika-s0105t:402_5": "Iti etassa vipassanāñāṇassa tāsamabhiññānaṃ antarā vāro natthi,",
  "tika-s0105t:402_6": "tasmā tattha avasarābhāvato idheva rūpāvacaracatutthajjhānānantaraṃ vipassanāñāṇaṃ kathitanti adhippāyo.",
  "tika-s0105t:402_7": "“Yasmā cā”tiādinā atthantaramāha.",
  "tika-s0105t:402_8": "Tattha ca-",
  "tika-s0105t:402_9": "saddo samuccayattho,",
  "tika-s0105t:402_10": "tena na kevalaṃ vipassanāñāṇassa idha dassane tadeva kāraṇaṃ,",
  "tika-s0105t:402_11": "atha kho idampīti imamatthaṃ samuccinātīti ācariyena vuttaṃ.",
  "tika-s0105t:402_12": "Saddavidū pana īdise ṭhāne ca- saddo vā-",
  "tika-s0105t:402_13": "saddattho,",
  "tika-s0105t:402_14": "so ca vikappatthoti vadanti,",
  "tika-s0105t:402_15": "tampi yuttameva atthantaradassane payuttattā.",
  "tika-s0105t:402_16": "Attanā payujjitabbassa hi vijjamānatthasseva jotakā upasagganipātā yathā magganidassane sākhābhaṅgā,",
  "tika-s0105t:402_17": "yathā ca adissamānā jotane padīpāti evamīdisesu.",
  "tika-s0105t:402_18": "Hoti cettha –",
  "tika-s0105t:403_0": "“Atthantaradassanamhi, ca saddo yadi dissati;",
  "tika-s0105t:404_0": "Samuccaye vikappe so, gahetabbo vibhāvinā”ti.",
  "tika-s0105t:405_0": "Akatasammasanassāti hetugabbhapadaṃ.",
  "tika-s0105t:405_1": "Tathā katasammasanassāti ca.",
  "tika-s0105t:405_2": "“Dibbena cakkhunā bheravampi rūpaṃ passatoti ettha iddhividhañāṇena bheravaṃ rūpaṃ nimminitvā maṃsacakkhunā passatotipi vattabbaṃ.",
  "tika-s0105t:405_3": "Evampi hi abhiññālābhino apariññātavatthukassa bhayaṃ santāso uppajjati uccavālikavāsimahānāgattherassa viyā”ti ācariyena vuttaṃ.",
  "tika-s0105t:405_4": "Yathā cettha,",
  "tika-s0105t:405_5": "evaṃ dibbāya sotadhātuyā bheravaṃ saddaṃ suṇatoti etthāpi iddhividhañāṇena bheravaṃ saddaṃ nimminitvā maṃsasotena suṇatopīti vattabbameva.",
  "tika-s0105t:405_6": "Evampi hi abhiññālābhino apariññātavatthukassa bhayaṃ santāso uppajjati uccavālikavāsimahānāgattherassa viya.",
  "tika-s0105t:405_7": "Thero hi koñcanādasahitaṃ sabbasetaṃ hatthināgaṃ māpetvā disvā,",
  "tika-s0105t:405_8": "sutvā ca sañjātabhayasantāsoti aṭṭhakathāsu vutto.",
  "tika-s0105t:405_9": "Aniccādivasena katasammasanassa dibbāya…pe…",
  "tika-s0105t:405_10": "bhayaṃ santāso na uppajjatīti sambandho.",
  "tika-s0105t:405_11": "Bhayavinodanahetu nāma vipassanāñāṇena katasammasanatā, tassa,",
  "tika-s0105t:405_12": "tena vā sampādanatthanti attho.",
  "tika-s0105t:405_13": "Idhevāti catutthajjhānānantarameva.",
  "tika-s0105t:405_14": "“Apicā”tiādinā yathāpāṭhaṃ yuttataranayaṃ dasseti.",
  "tika-s0105t:405_15": "Vipassanāya pavattaṃ pāmojjapītipassaddhiparamparāgatasukhaṃ vipassanāsukhaṃ.",
  "tika-s0105t:405_16": "Pāṭiyekkanti jhānābhiññādīhi asammissaṃ visuṃ bhūtaṃ sandiṭṭhikaṃ sāmaññaphalaṃ.",
  "tika-s0105t:405_17": "Tenāha bhagavā dhammapade –",
  "tika-s0105t:406_0": "“Yato yato sammasati, khandhānaṃ udayabbayaṃ;",
  "tika-s0105t:407_0": "Labhatī pītipāmojjaṃ, amataṃ taṃ vijānata”ntiādi. ;",
  "tika-s0105t:408_0": "Idhāpi vuttaṃ “idampi kho mahārāja sandiṭṭhikaṃ sāmaññaphalaṃ…pe…",
  "tika-s0105t:408_1": "paṇītatarañcā”ti,",
  "tika-s0105t:408_2": "tasmā pāḷiyā saṃsandanato imameva nayaṃ yuttataranti vadanti.",
  "tika-s0105t:408_3": "Āditovāti abhiññānamādimhiyeva.",
  "tika-s0105t:409_0": "Manomayiddhiñāṇakathāvaṇṇanā",
  "tika-s0105t:410_0": "236- 7.",
  "tika-s0105t:410_1": "Manomayanti ettha pana mayasaddo aparapaññattivikārapadapūraṇanibbattiādīsu anekesvatthesu āgato.",
  "tika-s0105t:410_2": "Idha pana nibbattiattheti dassetuṃ “manena nibbattita”nti vuttaṃ.",
  "tika-s0105t:410_3": "“Abhiññāmanena nibbattita”nti atthoti ācariyenāti vuttaṃ.",
  "tika-s0105t:410_4": "Visuddhimagge pana “adhiṭṭhānamanena nimmitattā manomaya”nti āgataṃ,",
  "tika-s0105t:410_5": "abhiññāmanena,",
  "tika-s0105t:410_6": "adhiṭṭhānamanena cāti ubhayathāpi nibbattattā ubhayampetaṃ yuttameva.",
  "tika-s0105t:410_7": "Aṅgaṃ nāma hatthapādāditaṃtaṃsamudāyaṃ,",
  "tika-s0105t:410_8": "paccaṅgaṃ nāma kapparajaṇṇuādi tasmiṃ tasmiṃ samudāye avayavaṃ.",
  "tika-s0105t:410_9": "“Ahīnindriya”nti ettha paripuṇṇatāyeva ahīnatā,",
  "tika-s0105t:410_10": "na tu appaṇītatā,",
  "tika-s0105t:410_11": "paripuṇṇabhāvo ca cakkhusotādīnaṃ saṇṭhānavaseneva.",
  "tika-s0105t:410_12": "Nimmitarūpe hi pasādo nāma natthīti dassetuṃ “saṇṭhānavasena avikalindriya”nti vuttaṃ,",
  "tika-s0105t:410_13": "imināva tassa jīvitindriyādīnampi abhāvo vuttoti daṭṭhabbaṃ.",
  "tika-s0105t:410_14": "Saṇṭhānavasenāti ca kamaladalādisadisasaṇṭhānamattavasena,",
  "tika-s0105t:410_15": "na rūpābhighātārahabhūtappasādādiindriyavasena.",
  "tika-s0105t:410_16": "“Sabbaṅgapaccaṅgiṃ ahīnindriya”nti vuttamevatthaṃ samatthento “iddhimatā”tiādimāha.",
  "tika-s0105t:410_17": "Aviddhakaṇṇoti kulacārittavasena kaṇṇālaṅkārapiḷandhanatthaṃ avijjhitakaṇṇo,",
  "tika-s0105t:410_18": "nidassanamattametaṃ.",
  "tika-s0105t:410_19": "Tenāha “sabbākārehī”ti,",
  "tika-s0105t:410_20": "vaṇṇasaṇṭhānāvayavavisesādisabbākārehīti attho.",
  "tika-s0105t:410_21": "Tenāti iddhimatā.",
  "tika-s0105t:411_0": "Ayamevattho pāḷiyampi vibhāvitoti āha “muñjamhā īsikantiādiupamāttayampi hi…pe…",
  "tika-s0105t:411_1": "vutta”nti.",
  "tika-s0105t:411_2": "Katthaci pana “muñjamhā īsikantiādi upamāmattaṃ.",
  "tika-s0105t:411_3": "Yampi hi sadisabhāvadassanatthameva vutta”nti pāṭho dissati.",
  "tika-s0105t:411_4": "Tattha “upamāmatta”nti iminā atthantaradassanaṃ nivatteti,",
  "tika-s0105t:411_5": "“yampi hī”tiādinā pana tassa upamābhāvaṃ samattheti.",
  "tika-s0105t:411_6": "Niyatānapekkhena ca yaṃ-",
  "tika-s0105t:411_7": "saddena “muñjamhā īsika”ntiādivacanameva paccāmasati.",
  "tika-s0105t:411_8": "Sadisabhāvadassanatthamevāti saṇṭhānatopi vaṇṇatopi avayavavisesatopi sadisabhāvadassanatthaṃyeva.",
  "tika-s0105t:411_9": "Kathaṃ sadisabhāvoti vuttaṃ “muñjasadisā eva hī”tiādi.",
  "tika-s0105t:411_10": "Muñjaṃ nāma tiṇaviseso,",
  "tika-s0105t:411_11": "yena kocchādīni karonti.",
  "tika-s0105t:411_12": "“Pavāheyyā”ti vacanato anto ṭhitā eva īsikā adhippetāti dasseti “anto īsikā hotī”ti iminā.",
  "tika-s0105t:411_13": "Īsikāti ca kaḷīro.",
  "tika-s0105t:411_14": "Visuddhimaggaṭīkāyaṃ pana “kaṇḍa”nti vuttaṃ.",
  "tika-s0105t:411_15": "Vaṭṭāya kosiyāti parivaṭṭulāya asikosiyā.",
  "tika-s0105t:411_16": "Patthaṭāyāti paṭṭikāya.",
  "tika-s0105t:411_17": "Karaḍitabbo bhājetabboti karaṇḍo, peḷā.",
  "tika-s0105t:411_18": "Karaḍitabbo jigucchitabboti karaṇḍo, nimmokaṃ.",
  "tika-s0105t:411_19": "Idhāpi nimmokamevāti āha “karaṇḍāti idampī”tiādi.",
  "tika-s0105t:411_20": "Vilīvakaraṇḍo nāma peḷā.",
  "tika-s0105t:411_21": "Kasmā ahikañcukasseva nāmaṃ,",
  "tika-s0105t:411_22": "na vilīvakaraṇḍakassāti codanaṃ sodheti “ahikañcuko hī”tiādinā,",
  "tika-s0105t:411_23": "sveva ahinā sadiso,",
  "tika-s0105t:411_24": "tasmā tasseva nāmanti vuttaṃ hoti.",
  "tika-s0105t:411_25": "Visuddhimaggaṭīkāyaṃ pana “karaṇḍāyāti peḷāya,",
  "tika-s0105t:411_26": "nimmokatoti ca vadantī”ti vuttaṃ.",
  "tika-s0105t:411_27": "Tattha peḷāgahaṇaṃ ahinā asadisatāya vicāretabbaṃ.",
  "tika-s0105t:412_0": "Yajjevaṃ “seyyathāpi pana mahārāja puriso ahiṃ karaṇḍā uddhareyyā”ti purisassa karaṇḍato ahiuddharaṇūpamāya ayamattho virujjheyya.",
  "tika-s0105t:412_1": "Na hi so hatthena tato uddharituṃ sakkāti anuyogenāha “tatthā”tiādi.",
  "tika-s0105t:412_2": "“Uddhareyyā”ti hi aniyamavacanepi hatthena uddharaṇasseva pākaṭattā taṃdassanamiva jātaṃ.",
  "tika-s0105t:412_3": "Tenāha “hatthena uddharamāno viya dassito”ti.",
  "tika-s0105t:412_4": "“Ayañhī”tiādi cittena uddharaṇassa hetudassanaṃ.",
  "tika-s0105t:412_5": "Ahino nāma pañcasu ṭhānesu sajātiṃ nātivattanti upapattiyaṃ, cutiyaṃ,",
  "tika-s0105t:412_6": "vissaṭṭhaniddokkamane,",
  "tika-s0105t:412_7": "samānajātiyā methunapaṭisevane,",
  "tika-s0105t:412_8": "jiṇṇatacāpanayaneti vuttaṃ “sajātiyaṃ ṭhito”ti.",
  "tika-s0105t:412_9": "Uragajātiyameva ṭhito pajahati,",
  "tika-s0105t:412_10": "na nāgiddhiyā aññajātirūpoti attho.",
  "tika-s0105t:412_11": "Idañhi mahiddhike nāge sandhāya vuttaṃ.",
  "tika-s0105t:412_12": "Sarīraṃ khādayamānaṃ viyāti attanoyeva tacaṃ attano sarīraṃ khādayamānaṃ viya.",
  "tika-s0105t:412_13": "Purāṇatacaṃ jigucchantoti jiṇṇatāya katthaci muttaṃ katthaci olambitaṃ jiṇṇatacaṃ jigucchanto.",
  "tika-s0105t:412_14": "Catūhīti “sajātiyaṃ ṭhito, nissāya, thāmena,",
  "tika-s0105t:412_15": "jigucchanto”ti yathāvuttehi catūhi kāraṇehi.",
  "tika-s0105t:412_16": "Tatoti kañcukato.",
  "tika-s0105t:412_17": "Aññenāti attato aññena.",
  "tika-s0105t:412_18": "Cittenāti purisassa citteneva,",
  "tika-s0105t:412_19": "na hatthena.",
  "tika-s0105t:412_20": "Seyyathāpi nāma puriso ahiṃ passitvā “aho vatāhaṃ imaṃ ahiṃ kañcukato uddhareyya”nti ahiṃ karaṇḍā cittena uddhareyya,",
  "tika-s0105t:412_21": "tassa evamassa “ayaṃ ahi,",
  "tika-s0105t:412_22": "ayaṃ karaṇḍo, añño ahi,",
  "tika-s0105t:412_23": "añño karaṇḍo,",
  "tika-s0105t:412_24": "karaṇḍā tveva ahi ubbhato”ti,",
  "tika-s0105t:412_25": "evameva…pe…",
  "tika-s0105t:412_26": "so imamhā kāyā aññaṃ kāyaṃ abhinimmināti…pe…",
  "tika-s0105t:412_27": "ahīnindriyanti ayamettha adhippāyo.",
  "tika-s0105t:413_0": "Iddhividhañāṇādikathāvaṇṇanā",
  "tika-s0105t:414_0": "239.",
  "tika-s0105t:414_1": "Bhājanādivikatikiriyānissayabhūtā suparikammakatamattikādayo viya vikubbanakiriyānissayabhāvato iddhividhañāṇaṃ daṭṭhabbaṃ.",
  "tika-s0105t:415_0": "241.",
  "tika-s0105t:415_1": "Pubbe nīvaraṇappahānavāre viya kantāraggahaṇaṃ akatvā kevalaṃ addhānamaggaggahaṇaṃ khemamaggadassanatthaṃ.",
  "tika-s0105t:415_2": "Kasmā pana khemamaggasseva dassanaṃ,",
  "tika-s0105t:415_3": "na kantāramaggassa,",
  "tika-s0105t:415_4": "nanu upamādassanamattametanti codanaṃ pariharanto “yasmā”tiādimāha.",
  "tika-s0105t:415_5": "“Appaṭibhayañhī”tiādi pana khemamaggasseva gahaṇakāraṇadassanaṃ.",
  "tika-s0105t:415_6": "Vātātapādinivāraṇatthaṃ sīse sāṭakaṃ katvā.",
  "tika-s0105t:415_7": "Tathā tathā pana paripuṇṇavacanaṃ upamāsampattiyā upameyyasampādanatthaṃ,",
  "tika-s0105t:415_8": "adhippetassa ca upameyyatthassa suviññāpanatthaṃ,",
  "tika-s0105t:415_9": "hetudāharaṇabhedyabhedakādisampannavacanena ca viññūjātikānaṃ cittārādhanatthanti veditabbaṃ.",
  "tika-s0105t:415_10": "Evaṃ sabbattha.",
  "tika-s0105t:415_11": "Sukhaṃ vavatthapetīti akicchaṃ akasirena sallakkheti,",
  "tika-s0105t:415_12": "paricchindati ca.",
  "tika-s0105t:416_0": "243.",
  "tika-s0105t:416_1": "Mando uttānaseyyakadārakopi “daharo”ti vuccatīti tato visesanatthaṃ “yuvā”ti vuttanti mantvā yuvasaddena",
  "tika-s0105t:416_2": "visesitabbameva daharasaddassa atthaṃ dassetuṃ “taruṇo”ti vuttaṃ.",
  "tika-s0105t:416_3": "Tathā yuvāpi koci anicchanako,",
  "tika-s0105t:416_4": "anicchanato ca amaṇḍanajātikoti tato visesanatthaṃ “maṇḍanajātiko”tiādi vuttanti mantvā maṇḍanajātikādisaddena",
  "tika-s0105t:416_5": "visesitabbameva yuvasaddassa atthaṃ dassetuṃ “yobbannena samannāgato”ti vuttaṃ.",
  "tika-s0105t:416_6": "Pāḷiyañhi yathākkamaṃ padattayassa visesitabbavisesakabhāvena vacanato tathā saṃvaṇṇanā katā,",
  "tika-s0105t:416_7": "itarathā ekakenāpi padena adhippetatthādhigamikā saparivārā saṃvaṇṇanāva kātabbā siyāti.",
  "tika-s0105t:416_8": "“Maṇḍanapakatiko”ti vuttameva vivarituṃ “divasassā”tiādimāha.",
  "tika-s0105t:416_9": "Kaṇikasaddo dosapariyāyo,",
  "tika-s0105t:416_10": "doso ca nāma kāḷatilakādīti dasseti “kāḷatilakā”tiādinā.",
  "tika-s0105t:416_11": "Kāḷatilappamāṇā bindavo kāḷatilakāni,",
  "tika-s0105t:416_12": "kāḷā vā kammāsā,",
  "tika-s0105t:416_13": "ye “sāsapabījikā”tipi vuccanti.",
  "tika-s0105t:416_14": "Tilappamāṇā bindavo tilakāni.",
  "tika-s0105t:416_15": "Vaṅgaṃ nāma viyaṅgaṃ vipariṇāmitamaṅgaṃ.",
  "tika-s0105t:416_16": "Yobbannapīḷakādayo mukhadūsipīḷakā,",
  "tika-s0105t:416_17": "ye “kharapīḷakā” tipi vuccanti.",
  "tika-s0105t:416_18": "Mukhanimittanti mukhacchāyaṃ.",
  "tika-s0105t:416_19": "Mukhe gato doso mukhadoso.",
  "tika-s0105t:416_20": "Lakkhaṇavacanamattametaṃ mukhe adosassapi pākaṭabhāvassa adhippetattā,",
  "tika-s0105t:416_21": "yathā vā mukhe doso,",
  "tika-s0105t:416_22": "evaṃ mukhe adosopi mukhadosoti saralopena vutto sāmaññaniddesatopi anekatthassa viññātabbattā,",
  "tika-s0105t:416_23": "pisaddalopena vā ayamattho veditabbo.",
  "tika-s0105t:416_24": "Avuttopi hi attho sampiṇḍanavasena vutto viya viññāyati,",
  "tika-s0105t:416_25": "mukhadoso ca mukhaadoso ca mukhadosoti ekadesasarūpekasesanayenapettha attho daṭṭhabbo.",
  "tika-s0105t:416_26": "Evañhi atthassa paripuṇṇatāya “paresaṃ soḷasavidhaṃ cittaṃ pākaṭaṃ hotī”ti vacanaṃ samatthitaṃ hoti.",
  "tika-s0105t:416_27": "Tenetaṃ vuccati –",
  "tika-s0105t:417_0": "“Vattabbassāvasiṭṭhassa, gāho nidassanādinā;",
  "tika-s0105t:418_0": "Apisaddādilopena, ekasesanayena vā.",
  "tika-s0105t:419_0": "Asamāne sadde tidhā, catudhā ca samānake;",
  "tika-s0105t:420_0": "Sāmaññaniddesatopi, veditabbo vibhāvinā”ti.",
  "tika-s0105t:421_0": "“Sarāgaṃ vā citta”ntiādinā pāḷiyaṃ vuttaṃ soḷasavidhaṃ cittaṃ.",
  "tika-s0105t:422_0": "245.",
  "tika-s0105t:422_1": "Pubbenivāsañāṇūpamāyanti pubbenivāsañāṇassa,",
  "tika-s0105t:422_2": "pubbenivāsañāṇe vā dassitāya upamāya.",
  "tika-s0105t:422_3": "Kasmā pana pāḷiyaṃ gāmattayameva upamāne gahitanti codanaṃ sodhetuṃ “taṃ divasa”ntiādi vuttaṃ.",
  "tika-s0105t:422_4": "Taṃ divasaṃ katakiriyā nāma pākatikasattassāpi yebhuyyena pākaṭā hoti.",
  "tika-s0105t:422_5": "Tasmā taṃ divasaṃ gantuṃ sakkuṇeyyaṃ gāmattayameva bhagavatā gahitaṃ,",
  "tika-s0105t:422_6": "na taduttarīti adhippāyo.",
  "tika-s0105t:422_7": "Kiñcāpi pāḷiyaṃ taṃdivasaggahaṇaṃ natthi,",
  "tika-s0105t:422_8": "gāmattayaggahaṇena pana tadaheva katakiriyā adhippetāti mantvā aṭṭhakathāyaṃ taṃdivasaggahaṇaṃ katanti daṭṭhabbaṃ.",
  "tika-s0105t:422_9": "Taṃdivasagatagāmattayaggahaṇeneva ca mahābhinīhārehi aññesampi pubbenivāsañāṇalābhīnaṃ tīsupi bhavesu",
  "tika-s0105t:422_10": "katakiriyā yebhuyyena pākaṭā hotīti dīpitanti daṭṭhabbaṃ.",
  "tika-s0105t:422_11": "Etadatthampi hi gāmattayaggahaṇanti.",
  "tika-s0105t:422_12": "Tīsu bhavesu katakiriyāyāti abhisamparāyesu pubbe diṭṭhadhamme pana idāni,",
  "tika-s0105t:422_13": "pubbe ca katakiccassa.",
  "tika-s0105t:423_0": "247.",
  "tika-s0105t:423_1": "Pāḷiyaṃ rathikāya vīthiṃ sañcaranteti aññāya rathikāya aññaṃ rathiṃ sañcaranteti attho,",
  "tika-s0105t:423_2": "tena aparāparaṃ sañcaraṇaṃ dassitanti āha “aparāparaṃ sañcarante”ti,",
  "tika-s0105t:423_3": "taṃtaṃkiccavasena ito cito ca sañcaranteti vuttaṃ hoti,",
  "tika-s0105t:423_4": "ayamevattho rathivīthisaddānamekatthattā.",
  "tika-s0105t:423_5": "Siṅghāṭakamhīti vīthicatukke.",
  "tika-s0105t:423_6": "Pāsādo viya bhikkhussa karajakāyo daṭṭhabbo tattha patiṭṭhitassa daṭṭhabbadassanasiddhito.",
  "tika-s0105t:423_7": "Maṃsacakkhumato hi dibbacakkhusamadhigamo.",
  "tika-s0105t:423_8": "Yathāha “maṃsacakkhussa uppādo,",
  "tika-s0105t:423_9": "maggo dibbassa cakkhuno”ti.",
  "tika-s0105t:423_10": "Cakkhumā puriso viya ayameva dibbacakkhuṃ patvā ṭhito bhikkhu daṭṭhabbassa dassanato.",
  "tika-s0105t:423_11": "Gehaṃ pavisanto,",
  "tika-s0105t:423_12": "tato nikkhamanto viya ca mātukucchiṃ paṭisandhivasena pavisanto,",
  "tika-s0105t:423_13": "tato ca vijātivasena nikkhamanto mātukucchiyā gehasadisattā.",
  "tika-s0105t:423_14": "Tathā hi vuttaṃ “mātaraṃ kuṭikaṃ brūsi,",
  "tika-s0105t:423_15": "bhariyaṃ brūsi kulāvaka”nti.",
  "tika-s0105t:423_16": "Ayaṃ aṭṭhakathāmuttako nayo –",
  "tika-s0105t:423_17": "gehaṃ pavisanto viya attabhāvaṃ upapajjanavasena okkamanto,",
  "tika-s0105t:423_18": "gehā nikkhamanto viya ca attabhāvato cavanavasena apakkamanto attabhāvassa gehasadisattā.",
  "tika-s0105t:423_19": "Vuttañhi “gahakāraka diṭṭhosi,",
  "tika-s0105t:423_20": "puna gehaṃ na kāhasī”ti.",
  "tika-s0105t:424_0": "Aparāparaṃ sañcaraṇakasattāti punappunaṃ saṃsāre paribbhamanakasattā.",
  "tika-s0105t:424_1": "Abbhokāsaṭṭhāneti ajjhokāsadesabhūte.",
  "tika-s0105t:424_2": "Majjheti nagarassa majjhabhūte siṅghāṭake.",
  "tika-s0105t:424_3": "Tattha tatthāti tasmiṃ tasmiṃ bhavekadese.",
  "tika-s0105t:424_4": "Nibbattasattāti uppajjamānakasattā.",
  "tika-s0105t:424_5": "Iminā hi tasmiṃ tasmiṃ bhave jātasaṃvaddhe satte vadati,",
  "tika-s0105t:424_6": "“aparāparaṃ sañcaraṇakasattā”ti pana etena tathā aniyamitakālike sādhāraṇasatte.",
  "tika-s0105t:424_7": "Evañhi tesaṃ yathākkamaṃ sañcaraṇakasannisinnakajanopamatā upapannā hotīti.",
  "tika-s0105t:424_8": "Tīsu bhavesu nibbattasattānaṃ āvibhūtakāloti ettha pana vuttappakārānaṃ sabbesampi sattānaṃ aniyamato gahaṇaṃ veditabbaṃ.",
  "tika-s0105t:425_0": "Nanu cāyaṃ dibbacakkhukathā,",
  "tika-s0105t:425_1": "atha kasmā “tīsu bhavesū”ti catuvokārabhavassāpi saṅgaho kato.",
  "tika-s0105t:425_2": "Na hi so arūpadhammārammaṇoti anuyogaṃ pariharanto “idañcā”tiādimāha.",
  "tika-s0105t:425_3": "Tattha “idanti tīsu bhavesu nibbattasattānanti idaṃ vacana”nti ayamettha ācariyassa mati,",
  "tika-s0105t:425_4": "evaṃ sati aṭṭhakathācariyehi aṭṭhakathāyameva yathāvutto anuyogo pariharitoti.",
  "tika-s0105t:425_5": "Ayaṃ panettha amhākaṃ khanti –",
  "tika-s0105t:425_6": "nanu cāyaṃ dibbacakkhukathā,",
  "tika-s0105t:425_7": "atha kasmā “dibbena cakkhunā visuddhena atikkantamānusakena satte passati cavamāne upapajjamāne”tiādinā",
  "tika-s0105t:425_8": "avisesato catuvokārabhavūpagassāpi saṅgaho kato.",
  "tika-s0105t:425_9": "Na hi so arūpadhammārammaṇoti anuyogaṃ pariharanto “idañcā”tiādimāha.",
  "tika-s0105t:425_10": "Tattha idanti “satte passati cavamāne upapajjamāne”tiādivacanaṃ.",
  "tika-s0105t:425_11": "Evañhi sati aṭṭhakathācariyehi pāḷiyameva yathāvutto anuyogo pariharitoti.",
  "tika-s0105t:425_12": "Yadaggena so pāḷiyaṃ pariharito,",
  "tika-s0105t:425_13": "tadaggena aṭṭhakathāyampi tassā atthavaṇṇanābhāvato.",
  "tika-s0105t:425_14": "Desanāsukhatthamevāti kevalaṃ desanāsukhatthaṃ eva avisesena vuttaṃ,",
  "tika-s0105t:425_15": "na pana catuvokārabhavūpagānaṃ dibbacakkhussa āvibhāvasabbhāvato.",
  "tika-s0105t:425_16": "“Ṭhapetvā arūpabhava”nti vā “dvīsu bhavesū”ti vā satte passati kāmāvacarabhavato,",
  "tika-s0105t:425_17": "rūpāvacarabhavato ca cavamāneti vā kāmāvacarabhave,",
  "tika-s0105t:425_18": "rūpāvacarabhave ca upapajjamāneti vā vuccamānā hi desanā yathārahaṃ bhedyabhedakādivibhāvanena sukhāsukhāvabodhā ca na hoti,",
  "tika-s0105t:425_19": "avisesena pana evameva vuccamānā sukhāsukhāvabodhā ca. Desetuṃ,",
  "tika-s0105t:425_20": "avabodhetuñca sukaratāpayojanañhi “desanāsukhattha”nti vuttaṃ.",
  "tika-s0105t:425_21": "Kasmāti āha “āruppe…pe…",
  "tika-s0105t:425_22": "natthī”ti,",
  "tika-s0105t:425_23": "dibbacakkhugocarabhūtānaṃ rūpadhammānamabhāvatoti vuttaṃ hoti.",
  "tika-s0105t:426_0": "Āsavakkhayañāṇakathāvaṇṇanā",
  "tika-s0105t:427_0": "248.",
  "tika-s0105t:427_1": "Idha vipassanāpādakaṃ catutthajjhānacittaṃ veditabbaṃ,",
  "tika-s0105t:427_2": "na lokiyābhiññāsu viya abhiññāpādakaṃ.",
  "tika-s0105t:427_3": "Vipassanāpādakanti ca vipassanāya padaṭṭhānabhūtaṃ,",
  "tika-s0105t:427_4": "vipassanā ca nāmesā tividhā vipassakapuggalabhedena mahābodhisattānaṃ vipassanā,",
  "tika-s0105t:427_5": "paccekabodhisattānaṃ vipassanā,",
  "tika-s0105t:427_6": "sāvakānaṃ vipassanā cāti.",
  "tika-s0105t:427_7": "Tattha mahābodhisattānaṃ,",
  "tika-s0105t:427_8": "paccekabodhisattānañca vipassanā cintāmayañāṇasambandhikā sayambhuñāṇabhūtā,",
  "tika-s0105t:427_9": "sāvakānaṃ pana sutamayañāṇasambandhikā paropadesasambhūtā.",
  "tika-s0105t:427_10": "Sā “ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā”tiādinā anekadhā,",
  "tika-s0105t:427_11": "arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānañca aññataramukhavasena",
  "tika-s0105t:427_12": "anekadhā ca visuddhimagge nānānayato vibhāvitā,",
  "tika-s0105t:427_13": "mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutaññāṇasannissayassa",
  "tika-s0105t:427_14": "ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ paripākaṃ gacchantaṃ paramagambhīraṃ",
  "tika-s0105t:427_15": "saṇhasukhumataraṃ anaññasādhāraṇaṃ vipassanāñāṇaṃ hoti,",
  "tika-s0105t:427_16": "yaṃ aṭṭhakathāsu “mahāvajirañāṇa”nti vuccati,",
  "tika-s0105t:427_17": "yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā",
  "tika-s0105t:427_18": "devasikaṃ satthu vaḷañjanasamāpattiyo vuccanti.",
  "tika-s0105t:427_19": "Svāyaṃ buddhānaṃ vipassanācāro paramatthamañjusāyaṃ visuddhimaggavaṇṇanāyaṃ uddesato ācariyena dassito,",
  "tika-s0105t:427_20": "tato so atthikehi gahetabbo.",
  "tika-s0105t:427_21": "Idha pana sāvakānaṃ vipassanāva adhippetā.",
  "tika-s0105t:428_0": "“Āsavānaṃ khayañāṇāyā”ti idaṃ kiriyāpayojanabhūte tadatthe sampadānavacanaṃ,",
  "tika-s0105t:428_1": "tasmā asatipi payojanavācake payojanavaseneva attho veditabboti āha “khayañāṇanibbattanatthāyā”ti.",
  "tika-s0105t:428_2": "Evamīdisesu. Nibbānaṃ,",
  "tika-s0105t:428_3": "arahattamaggo ca ukkaṭṭhaniddesena idha khayo nāma,",
  "tika-s0105t:428_4": "tattha ñāṇaṃ khayañāṇaṃ,",
  "tika-s0105t:428_5": "tassa nibbattanasaṅkhāto attho payojanaṃ,",
  "tika-s0105t:428_6": "tadatthāyāti attho.",
  "tika-s0105t:428_7": "Khepeti pāpadhamme samucchindatīti khayo, maggo.",
  "tika-s0105t:428_8": "So pana pāpakkhayo āsavakkhayena vinā natthi,",
  "tika-s0105t:428_9": "tasmā “khaye ñāṇa”nti ettha khayaggahaṇena āsavakkhayova vuttoti dasseti “āsavānaṃ khayo”ti iminā.",
  "tika-s0105t:428_10": "Anuppāde ñāṇanti āsavānamanuppādabhūte ariyaphale ñāṇaṃ.",
  "tika-s0105t:428_11": "Khīyiṃsu āsavā etthāti khayo, phalaṃ.",
  "tika-s0105t:428_12": "Samitapāpatāya samaṇo,",
  "tika-s0105t:428_13": "samitapāpatā ca nippariyāyato arahattaphalenevāti āha “āsavānaṃ khayā samaṇo hotīti ettha phala”nti.",
  "tika-s0105t:428_14": "Khayāti ca khīṇattāti attho.",
  "tika-s0105t:428_15": "Khīyanti āsavā etthāti khayo, nibbānaṃ.",
  "tika-s0105t:428_16": "“Āsavakkhayā”ti pana samāsavasena dvibhāvaṃ katvā vuttattā “āsavānaṃ khayo”ti padassa atthuddhāre āsavakkhayapadaggahaṇaṃ.",
  "tika-s0105t:429_0": "“Paravajjānupassissā”tiādigāthā dhammapade.",
  "tika-s0105t:429_1": "Tattha ujjhānasaññinoti garahasaññino.",
  "tika-s0105t:429_2": "Arāti dūrā.",
  "tika-s0105t:429_3": "“Arā siṅghāmi vārija”ntiādīsu viya hi dūratthoyaṃ nipāto.",
  "tika-s0105t:429_4": "“Ārā”tipi pāṭho.",
  "tika-s0105t:429_5": "Arāsaddo viya ārāsaddopi dūratthe eko nipātoti veditabbo.",
  "tika-s0105t:429_6": "Tadeva hi padaṃ saddasatthe udāhaṭaṃ.",
  "tika-s0105t:429_7": "Kāmañca dhammapadaṭṭhakathāyaṃ “arahattamaggasaṅkhātā ārā dūraṃ gatova hotī”ti vuttaṃ,",
  "tika-s0105t:429_8": "tathāpi āsavavaḍḍhiyā saṅkhāre vaḍḍhento visaṅkhārato suvidūradūro,",
  "tika-s0105t:429_9": "tasmā “ārā so āsavakkhayā”ti ettha āsavakkhayapadaṃ visaṅkhārādhivacanampi sambhavatīti āha “nibbāna”nti.",
  "tika-s0105t:429_10": "Khayanaṃ khayo,",
  "tika-s0105t:429_11": "āsavānaṃ khaṇanirodho.",
  "tika-s0105t:429_12": "Sesaṃ tassa pariyāyavacanaṃ.",
  "tika-s0105t:429_13": "Bhaṅgo āsavānaṃ khayoti vuttoti yojanā.",
  "tika-s0105t:429_14": "Idha pana nibbānampi maggopi avinābhāvato.",
  "tika-s0105t:429_15": "Na hi nibbānamanārabbha maggeneva āsavānaṃ khayo hotīti.",
  "tika-s0105t:430_0": "Tanninnanti tasmiṃ āsavānaṃ khayañāṇe ninnaṃ.",
  "tika-s0105t:430_1": "Sesaṃ tasseva vevacanaṃ.",
  "tika-s0105t:430_2": "Pāḷiyaṃ idaṃ dukkhanti dukkhassa ariyasaccassa paricchinditvā,",
  "tika-s0105t:430_3": "anavasesetvā ca tadā tassa bhikkhuno paccakkhato gahitabhāvadassananti dassetuṃ “ettaka”ntiādi vuttaṃ.",
  "tika-s0105t:430_4": "Tattha hi ettakaṃ dukkhanti tassa paricchijja gahitabhāvadassanaṃ.",
  "tika-s0105t:430_5": "Na ito bhiyyoti anavasesetvā gahitabhāvadassanaṃ.",
  "tika-s0105t:430_6": "Tenāha “sabbampi dukkhasacca”ntiādi.",
  "tika-s0105t:430_7": "Sarasalakkhaṇapaṭivedhavasena pajānanameva yathābhūtaṃ pajānanaṃ nāmāti dasseti “sarasalakkhaṇapaṭivedhenā”ti iminā.",
  "tika-s0105t:430_8": "Rasoti sabhāvo rasitabbo jānitabboti katvā,",
  "tika-s0105t:430_9": "attano raso saraso,",
  "tika-s0105t:430_10": "so eva lakkhaṇaṃ,",
  "tika-s0105t:430_11": "tassa asammohato paṭivijjhanenāti attho.",
  "tika-s0105t:430_12": "Asammohato paṭivijjhanañca nāma yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti,",
  "tika-s0105t:430_13": "tathā tassa pavattiyeva.",
  "tika-s0105t:430_14": "Tena vuttaṃ “yathābhūtaṃ pajānātī”ti.",
  "tika-s0105t:430_15": "“Nibbattika”nti iminā “dukkhaṃ samudeti etasmāti dukkhasamudayo”ti nibbacanaṃ dasseti.",
  "tika-s0105t:430_16": "Tadubhayanti dukkhaṃ,",
  "tika-s0105t:430_17": "dukkhasamudayo ca.",
  "tika-s0105t:430_18": "Yaṃ ṭhānaṃ patvāti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma.",
  "tika-s0105t:430_19": "Ṭhānanti hi kāraṇaṃ vuccati tiṭṭhati ettha phalaṃ tadāyattatāyāti katvā.",
  "tika-s0105t:430_20": "Tadubhayaṃ patvāti ca tadubhayavato puggalassa tadubhayassa patti viya vuttā.",
  "tika-s0105t:430_21": "Puggalasseva hi ārammaṇakaraṇavasena nibbānappatti,",
  "tika-s0105t:430_22": "na tadubhayassa.",
  "tika-s0105t:430_23": "Apica patvāti pāpuṇanahetu,",
  "tika-s0105t:430_24": "puggalassa ārammaṇakaraṇavasena samāpajjanatoti attho.",
  "tika-s0105t:430_25": "Asamānakattuke viya hi samānakattukepi tvāpaccayassa hetvatthe pavatti saddasatthesu pākaṭā.",
  "tika-s0105t:430_26": "Appavattīti appavattinimittaṃ “na pavattati tadubhayametenā”ti katvā,",
  "tika-s0105t:430_27": "appavattiṭṭhānaṃ vā “na pavattati tadubhayametthā”ti katvā,",
  "tika-s0105t:430_28": "anena ca “dukkhaṃ nirujjhati ettha,",
  "tika-s0105t:430_29": "etenāti vā dukkhanirodho”ti nibbacanaṃ dasseti,",
  "tika-s0105t:430_30": "dukkhasamudayassa pana gahaṇaṃ taṃnibbattakassa nirujjhanato tassāpi nirujjhanadassanatthanti daṭṭhabbaṃ.",
  "tika-s0105t:430_31": "Nibbānapadeyeva ta-",
  "tika-s0105t:430_32": "saddo nivattatīti ayaṃ-",
  "tika-s0105t:430_33": "saddo puna vutto.",
  "tika-s0105t:430_34": "Sabbanāmikañhi padaṃ vuttassa vā liṅgassa gāhakaṃ,",
  "tika-s0105t:430_35": "vuccamānassa vā.",
  "tika-s0105t:430_36": "Tassāti dukkhanirodhassa.",
  "tika-s0105t:430_37": "Sampāpakanti sacchikaraṇavasena sammadeva pāpakaṃ,",
  "tika-s0105t:430_38": "etena ca “dukkhanirodhaṃ gamayati,",
  "tika-s0105t:430_39": "gacchati vā etāyāti dukkhanirodhagāminī,",
  "tika-s0105t:430_40": "sāyeva paṭipadā dukkhanirodhagāminipaṭipadā”ti nibbacanaṃ dasseti.",
  "tika-s0105t:431_0": "Kilesavasenāti āsavasaṅkhātakilesavasena.",
  "tika-s0105t:431_1": "Tadeva āsavapariyāyena dassento puna āha,",
  "tika-s0105t:431_2": "tasmā na ettha punaruttidosoti adhippāyo.",
  "tika-s0105t:431_3": "Pariyāyadesanābhāvo nāma hi āveṇiko buddhadhammoti heṭṭhā vuttovāyamattho.",
  "tika-s0105t:431_4": "Nanu ca āsavānaṃ dukkhasaccapariyāyova atthi,",
  "tika-s0105t:431_5": "na sesasaccapariyāyo,",
  "tika-s0105t:431_6": "atha kasmā sarūpato dassitasaccāniyeva kilesavasena pariyāyato puna dassento evamāhāti vuttanti? Saccaṃ,",
  "tika-s0105t:431_7": "taṃsambandhattā pana sesasaccānaṃ taṃsamudayādipariyāyopi labbhatīti katvā evaṃ vuttanti veditabbaṃ.",
  "tika-s0105t:431_8": "Dukkhasaccapariyāyabhūtaāsavasambandhāni hi āsavasamudayādīnīti,",
  "tika-s0105t:431_9": "saccāni dassentotipi yojetabbaṃ.",
  "tika-s0105t:431_10": "“Āsavānaṃ khayañāṇāyā”ti āraddhattā cettha āsavānameva gahaṇaṃ,",
  "tika-s0105t:431_11": "na sesakilesānaṃ tathā anāraddhattāti daṭṭhabbaṃ.",
  "tika-s0105t:431_12": "Tathā hi “kāmāsavāpi cittaṃ vimuccatī”tiādinā āsavavimuttasīseneva sabbakilesavimutti vuttā.",
  "tika-s0105t:431_13": "“Idaṃ dukkhanti yathābhūtaṃ pajānātī”tiādinā missakamaggova idha kathito lokiyavipassanāya lokuttaramaggassa",
  "tika-s0105t:431_14": "missakattāti vuttaṃ “saha vipassanāya koṭippattaṃ maggaṃ kathesī”ti.",
  "tika-s0105t:431_15": "“Jānato passato”ti iminā tayopi pariññāsacchikiriyābhāvanābhisamayā vuttā catusaccapajānanāya eva catukiccasiddhito,",
  "tika-s0105t:431_16": "pahānābhisamayo pana pārisesato “vimuccatī”ti iminā vuttoti āha “maggakkhaṇaṃ dassetī”ti.",
  "tika-s0105t:431_17": "Cattāri hi kiccāni catusaccapajānanāya eva siddhāni.",
  "tika-s0105t:431_18": "Yathāha “taṃ kho panidaṃ dukkhaṃ ariyasaccaṃ pariññātanti me bhikkhave pubbe ananussutesu dhammesu cakkhuṃ udapādī”tiādi.",
  "tika-s0105t:431_19": "Ayaṃ aṭṭhakathāmuttako nayo –",
  "tika-s0105t:431_20": "jānato passatoti ca hetuniddeso,",
  "tika-s0105t:431_21": "“jānanahetu passanahetu kāmāsavāpi cittaṃ vimuccatī”tiādinā yojanā.",
  "tika-s0105t:431_22": "Kāmañcettha jānanapassanakiriyānaṃ,",
  "tika-s0105t:431_23": "vimuccanakiriyāya ca samānakālatā,",
  "tika-s0105t:431_24": "tathāpi dhammānaṃ samānakālikānampi paccayapaccayuppannatā sahajātādikoṭiyā labbhatīti,",
  "tika-s0105t:431_25": "hetugabbhavisesanatādassanametantipi vadanti.",
  "tika-s0105t:432_0": "Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi saṅgaho daṭṭhabbo,",
  "tika-s0105t:432_1": "adhunā pana “diṭṭhāsavāpi cittaṃ vimuccatī”ti katthaci pāṭho dissati,",
  "tika-s0105t:432_2": "so na porāṇo,",
  "tika-s0105t:432_3": "pacchā pamādalikhitoti veditabbo.",
  "tika-s0105t:432_4": "Bhayabheravasuttasaṃvaṇṇanādīsu anekāsupi tatheva saṃvaṇṇitattā.",
  "tika-s0105t:432_5": "Ettha ca kiñcāpi pāḷiyaṃ saccapaṭivedho aniyamitapuggalassa aniyamitakālavasena vutto,",
  "tika-s0105t:432_6": "tathāpi abhisamayakāle tassa paccuppannataṃ upādāya “evaṃ jānato evaṃ passato”ti vattamānakālaniddeso kato,",
  "tika-s0105t:432_7": "so ca kāmaṃ kassaci maggakkhaṇato paraṃ yāvajjatanā atītakāliko eva,",
  "tika-s0105t:432_8": "sabbapaṭhamaṃ panassa atītakālikattaṃ phalakkhaṇena veditabbanti āha “vimuttasminti iminā phalakkhaṇa”nti.",
  "tika-s0105t:432_9": "Paccavekkhaṇañāṇanti phalapaccavekkhaṇañāṇaṃ tathā ceva vuttattā.",
  "tika-s0105t:432_10": "Taggahaṇena pana tadavinābhāvato sesāni niravasesāni gahetabbāni,",
  "tika-s0105t:432_11": "ekadesāni vā aparipuṇṇāyapi paccavekkhaṇāya sambhavato.",
  "tika-s0105t:432_12": "“Khīṇā jātī”tiādīhi padehi “nāparaṃ itthattāyā”ti padapariyosānehi.",
  "tika-s0105t:432_13": "Tassāti paccavekkhaṇañāṇassa.",
  "tika-s0105t:432_14": "Bhūminti pavattiṭṭhānaṃ.",
  "tika-s0105t:432_15": "Nanu ca “vimuttasmiṃ vimutta”nti vuttaṃ phalameva tassa ārammaṇasaṅkhātā bhūmi,",
  "tika-s0105t:432_16": "atha kathaṃ “khīṇā jātī”tiādīhi tassa bhūmidassananti codanaṃ sodhetuṃ “tena hī”tiādi vuttaṃ.",
  "tika-s0105t:432_17": "Yasmā pana pahīnakilesapaccavekkhaṇena vijjamānassāpi kammassa āyatiṃ appaṭisandhikabhāvato “khīṇā jātī”ti pajānāti,",
  "tika-s0105t:432_18": "yasmā ca maggapaccavekkhaṇādīhi “vusitaṃ brahmacariya”ntiādīni pajānāti,",
  "tika-s0105t:432_19": "tasmā “khīṇā jātī”tiādīhi tassa bhūmidassananti vuttaṃ hoti.",
  "tika-s0105t:432_20": "“Tena ñāṇenā”ti hi yathārutato,",
  "tika-s0105t:432_21": "avinābhāvato ca gahitena pañcavidhena paccavekkhaṇañāṇenāti attho.",
  "tika-s0105t:433_0": "“Khīṇā jātī”ti ettha sotujanānaṃ suviññāpanatthaṃ parammukhā viya codanaṃ samuṭṭhāpeti “katamā panā”tiādinā.",
  "tika-s0105t:433_1": "Yena panādhippāyena codanā katā,",
  "tika-s0105t:433_2": "tadadhippāyaṃ pakāsetvā parihāraṃ vattukāmo “na tāvassā”tiādimāha.",
  "tika-s0105t:433_3": "“Na tāva…pe…",
  "tika-s0105t:433_4": "vijjamānattā”ti vakkhamānameva hi atthaṃ manasi katvā ayaṃ codanā samuṭṭhāpitā,",
  "tika-s0105t:433_5": "tattha na tāvassa atītā jāti khīṇāti assa bhikkhuno atītā jāti,",
  "tika-s0105t:433_6": "na tāva maggabhāvanāya khīṇā.",
  "tika-s0105t:433_7": "Tattha kāraṇamāha “pubbeva khīṇattā”ti,",
  "tika-s0105t:433_8": "maggabhāvanāya purimatarameva nirujjhanavasena khīṇattāti adhippāyo.",
  "tika-s0105t:433_9": "Na anāgatā assa jāti khīṇā maggabhāvanāyāti yojanā.",
  "tika-s0105t:433_10": "Tattha kāraṇamāha “anāgate vāyāmābhāvato”ti,",
  "tika-s0105t:433_11": "idañca anāgatabhāvasāmaññameva gahetvā lesena codanādhippāyavibhāvanatthaṃ vadati,",
  "tika-s0105t:433_12": "na anāgatavisesaṃ anāgate maggabhāvanāya khepanapayogābhāvatoti attho.",
  "tika-s0105t:433_13": "Vijjamāneyeva hi payogo sambhavati,",
  "tika-s0105t:433_14": "na avijjamāneti vuttaṃ hoti.",
  "tika-s0105t:433_15": "Anāgataviseso panettha adhippeto,",
  "tika-s0105t:433_16": "tassa ca khepane vāyāmopi labbhateva.",
  "tika-s0105t:433_17": "Tenāha “yā pana maggassā”tiādi.",
  "tika-s0105t:433_18": "Anāgatavisesoti ca abhāvite magge uppajjanāraho anantarajātibhedo vuccati.",
  "tika-s0105t:433_19": "Na paccuppannā assa jāti khīṇā maggabhāvanāyāti yojanā.",
  "tika-s0105t:433_20": "Tattha kāraṇamāha “vijjamānattā”ti,",
  "tika-s0105t:433_21": "ekabhavapariyāpannatāya vijjamānattāti attho.",
  "tika-s0105t:433_22": "Tattha tattha bhave paṭhamābhinibbattilakkhaṇā hi jāti.",
  "tika-s0105t:433_23": "“Yā panā”tiādinā pana maggabhāvanāya kilesahetuvināsanamukhena anāgatajātiyā eva khīṇabhāvo pakāsitoti daṭṭhabbaṃ.",
  "tika-s0105t:433_24": "Ekacatupañcavokārabhavesūti bhavattayaggahaṇaṃ vuttanayena anavasesato jātiyā khīṇabhāvadassanatthaṃ,",
  "tika-s0105t:433_25": "pubbapadadvayepettha uttarapadalopo.",
  "tika-s0105t:433_26": "Ekacatupañcakkhandhappabhedāti etthāpi eseva nayo.",
  "tika-s0105t:433_27": "“Taṃ so”tiādi “kathañca naṃ pajānātī”ti codanāya sodhanāvacanaṃ.",
  "tika-s0105t:433_28": "Tattha tanti yathāvuttaṃ jātiṃ.",
  "tika-s0105t:433_29": "Soti khīṇāsavo bhikkhu.",
  "tika-s0105t:433_30": "Paccavekkhitvāti pajānanāya pubbabhāge pahīnakilesapaccavekkhaṇadassanaṃ.",
  "tika-s0105t:433_31": "Evañca katvā paccavekkhaṇaparamparāya tathā pajānanā siddhāti daṭṭhabbaṃ.",
  "tika-s0105t:433_32": "Paccavekkhaṇantaravibhāvanatthameva hi “jānanto pajānātī”ti vattamānavacanadvayaṃ vuttaṃ,",
  "tika-s0105t:433_33": "jānanto hutvā,",
  "tika-s0105t:433_34": "jānanahetu vā pajānāti nāmāti attho.",
  "tika-s0105t:434_0": "Brahmacariyavāso nāma ukkaṭṭhaniddesato maggabrahmacariyassa nibbattanamevāti āha “parivuttha”nti,",
  "tika-s0105t:434_1": "samantato niravasesena vasitaṃ pariciṇṇanti attho.",
  "tika-s0105t:434_2": "Kasmā panidaṃ so atītakālavasena pajānātīti anuyogenāha “puthujjanakalyāṇakena hi saddhi”ntiādi.",
  "tika-s0105t:434_3": "Puthujjanakalyāṇakopi hi heṭṭhā vuttalakkhaṇo sotāpattiphalasacchikiriyāya paṭipanno nāma dakkhiṇavibhaṅgasuttādīsu tathā eva vuttattā.",
  "tika-s0105t:434_4": "Vasanti nāmāti vasantā eva nāma honti,",
  "tika-s0105t:434_5": "na vutthavāsā.",
  "tika-s0105t:434_6": "Tasmāti vutthavāsattā.",
  "tika-s0105t:434_7": "Nanu ca “so ‘idaṃ dukkha”nti yathābhūtaṃ pajānātī”tiādinā pāḷiyaṃ sammādiṭṭhiyeva vuttā,",
  "tika-s0105t:434_8": "na sammāsaṅkappādayo,",
  "tika-s0105t:434_9": "atha kasmā “catūsu saccesu catūhi maggehi pariññāpahānasacchikiriyābhāvanāvasena soḷasavidhaṃ kiccaṃ",
  "tika-s0105t:434_10": "niṭṭhāpita”nti aṭṭhaṅgikassa maggassa sādhāraṇato vuttanti?",
  "tika-s0105t:434_11": "Sammāsaṅkappādīnampi catukiccasādhanavasena pavattito.",
  "tika-s0105t:434_12": "Sammādiṭṭhiyā hi catūsu saccesu pariññādikiccasādhanavasena pavattamānāya sammāsaṅkappādīnampi sesānaṃ dukkhasacce pariññābhisamayānuguṇāva pavatti,",
  "tika-s0105t:434_13": "itarasaccesu ca nesaṃ pahānābhisamayādivasena pavatti pākaṭā evāti.",
  "tika-s0105t:434_14": "Dukkhanirodhamaggesu yathākkamaṃ pariññāsacchikiriyābhāvanāpi yāvadeva samudayapahānatthāti katvā tadattheyeva",
  "tika-s0105t:434_15": "tāsaṃ pakkhipanena “kataṃ karaṇīya”nti padassa adhippāyaṃ vibhāvetuṃ “tenā”tiādi vuttaṃ.",
  "tika-s0105t:434_16": "“Dukkhamūlaṃ samucchinna”nti imināpi tadeva pakārantarena vibhāveti.",
  "tika-s0105t:435_0": "Kasmā panettha “kataṃ karaṇīya”nti atītaniddeso katoti āha “puthujjanakalyāṇakādayo”tiādi.",
  "tika-s0105t:435_1": "Ime pakārā itthaṃ,",
  "tika-s0105t:435_2": "tabbhāvo itthattanti dasseti “itthabhāvāyā”ti iminā, āya-",
  "tika-s0105t:435_3": "saddo ca sampadānatthe,",
  "tika-s0105t:435_4": "tadatthāyāti attho.",
  "tika-s0105t:435_5": "Te pana pakārā ariyamaggabyāpārabhūtā pariññādayo idhādhippetāti vuttaṃ “evaṃ soḷasakiccabhāvāyā”ti.",
  "tika-s0105t:435_6": "Te hi maggaṃ paccavekkhato maggānubhāvena pākaṭā hutvā upaṭṭhahanti magge paccavekkhite taṃkiccapaccavekkhaṇāyapi sukhena siddhito.",
  "tika-s0105t:435_7": "Evaṃ sādhāraṇato catūsu maggesu paccekaṃ catukiccavasena soḷasakiccabhāvaṃ pakāsetvā tesupi kiccesu pahānameva",
  "tika-s0105t:435_8": "padhānaṃ tadatthattā itaresaṃ pariññādīnanti tadeva visesato pakāsetuṃ “kilesakkhayabhāvāya vā”ti āha.",
  "tika-s0105t:436_0": "Apica purimanayena paccavekkhaṇaparamparāya paccavekkhaṇavidhiṃ dassetvā idāni padhānattā pahīnakilesapaccavekkhaṇavidhimeva",
  "tika-s0105t:436_1": "dassetuṃ evaṃ vuttantipi daṭṭhabbaṃ.",
  "tika-s0105t:436_2": "Dutiyavikappe ayaṃ pakāro itthaṃ,",
  "tika-s0105t:436_3": "tabbhāvo itthattaṃ,",
  "tika-s0105t:436_4": "āyasaddo cettha sampadānavacanassa kāriyabhūto nissakkattheti dasseti “itthabhāvato”ti iminā.",
  "tika-s0105t:436_5": "“Imasmā evaṃ pakārā”ti pana vadanto pakāro nāma pakāravantato atthato bhedo natthi.",
  "tika-s0105t:436_6": "Yadi hi so bhedo assa,",
  "tika-s0105t:436_7": "tasseva so pakāro na siyā,",
  "tika-s0105t:436_8": "tasmā itthaṃ-",
  "tika-s0105t:436_9": "saddo pakāravantavācako,",
  "tika-s0105t:436_10": "atthato pana abhedepi sati avayavāvayavitādinā bhedaparikappanāvasena siyā kiñci bhedamatthaṃ,",
  "tika-s0105t:436_11": "tasmā itthattasaddo pakāravācakoti dasseti.",
  "tika-s0105t:436_12": "Ayamidha ṭīkāyaṃ,",
  "tika-s0105t:436_13": "majjhimāgamaṭīkāvinayaṭīkādīsu ca āgatanayo.",
  "tika-s0105t:437_0": "Saddavidū pana pavattinimittānusārena evamicchanti –",
  "tika-s0105t:437_1": "ayaṃ pakāro assāti itthaṃ,",
  "tika-s0105t:437_2": "pakāravanto.",
  "tika-s0105t:437_3": "Vicitrā hi taddhitavutti.",
  "tika-s0105t:437_4": "Tassa bhāvo itthattaṃ, pakāro,",
  "tika-s0105t:437_5": "imamatthaṃ dassento “itthabhāvato imasmā evaṃ pakārā”ti āhāti.",
  "tika-s0105t:437_6": "Paṭhamavikappepi yathārahaṃ esa nayo.",
  "tika-s0105t:437_7": "Idāni vattamānakhandhasantānāti sarūpakathanaṃ.",
  "tika-s0105t:437_8": "Aparanti anāgataṃ.",
  "tika-s0105t:437_9": "“Ime pana pañcakkhandhā pariññātā tiṭṭhantī”ti idāni pāṭho,",
  "tika-s0105t:437_10": "“ime pana carimakattabhāvasaṅkhātā pañcakkhandhā pariññātā tiṭṭhantī”ti pana majjhimāgamavinayaṭīkādīsu,",
  "tika-s0105t:437_11": "idha ca ṭīkāyaṃ ulliṅgitapāṭho.",
  "tika-s0105t:437_12": "Tattha carimakattabhāvasaṅkhātāti ekasantatipariyāpannabhāvena pacchimakattabhāvakathitā.",
  "tika-s0105t:437_13": "Pariññātāti maggena paricchijja ñātā.",
  "tika-s0105t:437_14": "Tiṭṭhantīti appatiṭṭhā anokāsā tiṭṭhanti.",
  "tika-s0105t:437_15": "Etena hi tesaṃ khandhānaṃ apariññāmūlābhāvena apatiṭṭhābhāvaṃ dasseti.",
  "tika-s0105t:437_16": "Apariññāmūlikā hi patiṭṭhā,",
  "tika-s0105t:437_17": "tadabhāvato pana appatiṭṭhābhāvo.",
  "tika-s0105t:437_18": "Yathāha “kabaḷīkāre ce bhikkhave āhāre atthi rāgo,",
  "tika-s0105t:437_19": "atthi nandī,",
  "tika-s0105t:437_20": "atthi taṇhā,",
  "tika-s0105t:437_21": "patiṭṭhitaṃ tattha viññāṇaṃ viruḷha”ntiādi.",
  "tika-s0105t:437_22": "Tadupamaṃ vibhāveti “chinnamūlakā rukkhā viyā”ti iminā,",
  "tika-s0105t:437_23": "yathā chinnamūlakā rukkhā mūlābhāvato appatiṭṭhā anokāsā tiṭṭhanti,",
  "tika-s0105t:437_24": "evametepi apariññāmūlābhāvatoti.",
  "tika-s0105t:437_25": "Ayamettha opammasaṃsandanā.",
  "tika-s0105t:437_26": "Carimakacittanirodhenāti parinibbānacittanirodhena.",
  "tika-s0105t:437_27": "Anupādānoti anindhano.",
  "tika-s0105t:437_28": "Apaṇṇattikabhāvanti yesu khandhesu vijjamānesu tathā tathā parikappanāsiddhā paññatti,",
  "tika-s0105t:437_29": "tadabhāvato tassāpi dharamānakapaññattiyā abhāvena apaññattikabhāvaṃ gamissanti.",
  "tika-s0105t:437_30": "Paṇṇatti paññattīti hi atthato ekaṃ yathā “paññāsa paṇṇāsā”ti.",
  "tika-s0105t:437_31": "Paññāsa paṇṇādesoti hi akkharacintakā vadanti.",
  "tika-s0105t:438_0": "249.",
  "tika-s0105t:438_1": "Yebhuyyena saṃkhipati saṅkucito bhavatīti saṅkhepo,",
  "tika-s0105t:438_2": "pabbatamatthakaṃ.",
  "tika-s0105t:438_3": "Tañhi pabbatapādato anukkamena bahulaṃ saṃkhittaṃ saṅkucitaṃ hoti.",
  "tika-s0105t:438_4": "Tenāha “pabbatamatthake”ti,",
  "tika-s0105t:438_5": "pabbatasikhareti attho.",
  "tika-s0105t:438_6": "Ayaṃ aṭṭhakathāmuttako nayo –",
  "tika-s0105t:438_7": "saṅkhipīyati pabbatabhāvena gaṇīyatīti saṅkhepo,",
  "tika-s0105t:438_8": "pabbatapariyāpanno padeso,",
  "tika-s0105t:438_9": "tasmiṃ pabbatapariyāpanne padeseti atthoti.",
  "tika-s0105t:438_10": "Anāviloti akālusiyo,",
  "tika-s0105t:438_11": "sā cassa anāvilatā kaddamābhāvena hotīti āha “nikkaddamo”ti.",
  "tika-s0105t:438_12": "Sapati apadāpi samānā gacchatīti sippi,",
  "tika-s0105t:438_13": "khuddakā sippi sippiyo kā-",
  "tika-s0105t:438_14": "kārassa ya-",
  "tika-s0105t:438_15": "kāraṃ katvā,",
  "tika-s0105t:438_16": "yo “muttiko”tipi vuccati.",
  "tika-s0105t:438_17": "Savati pasavatīti sambuko,",
  "tika-s0105t:438_18": "yaṃ “jalasutti,",
  "tika-s0105t:438_19": "saṅkhalikā”ti ca voharanti.",
  "tika-s0105t:438_20": "Samāhāre yebhuyyato napuṃsakapayogoti vuttaṃ “sippiyasambuka”nti.",
  "tika-s0105t:438_21": "Evamīdisesu.",
  "tika-s0105t:438_22": "Sakkharāti muṭṭhippamāṇā pāsāṇā.",
  "tika-s0105t:438_23": "Kathalānīti kapālakhaṇḍāni.",
  "tika-s0105t:438_24": "Samūhavācakassa ghaṭāsaddassa itthi liṅgassāpi dissanato “gumba”nti padassatthaṃ dasseti “ghaṭā”ti iminā.",
  "tika-s0105t:439_0": "Kāmañca “sippiyasambukampi sakkharakathalampi macchagumbampi tiṭṭhantampi carantampī”ti ettha sakkharakathalaṃ tiṭṭhatiyeva,",
  "tika-s0105t:439_1": "sippiyasambukamacchagumbāni carantipi tiṭṭhantipi,",
  "tika-s0105t:439_2": "tathāpi sahacaraṇanayena sabbāneva caranti viya evaṃ vuttanti atthaṃ dassento “tiṭṭhantampi carantampīti etthā”tiādimāha.",
  "tika-s0105t:439_3": "Tattha hi “sakkharakathalaṃ tiṭṭhatiyevā”tiādinā yathāsambhavamatthaṃ dasseti,",
  "tika-s0105t:439_4": "“yathā panā”tiādinā pana sahacaraṇanayaṃ. Pana-",
  "tika-s0105t:439_5": "saddo arucisaṃsūcane,",
  "tika-s0105t:439_6": "tathāpīti attho.",
  "tika-s0105t:439_7": "Antarantarāti bahūnaṃ gāvīnamantarantarā ṭhitāsu gāvīsu vijjamānāsupi.",
  "tika-s0105t:439_8": "Gāvoti gāviyo.",
  "tika-s0105t:439_9": "Itarāpīti ṭhitāpi nisinnāpi.",
  "tika-s0105t:439_10": "Carantīti vuccanti sahacaraṇanayena.",
  "tika-s0105t:439_11": "Tiṭṭhantamevātiādīsu ayamadhippāyo –",
  "tika-s0105t:439_12": "sippiyasambukamacchagumbānaṃ caraṇakiriyāyapi yogato ṭhānakiriyāya anekantattā ekantato tiṭṭhantameva",
  "tika-s0105t:439_13": "na kadācipi carantaṃ sakkharakathalaṃ upādāya sippiyasambukampi macchagumbampi tiṭṭhantanti vuttaṃ,",
  "tika-s0105t:439_14": "na tu tesaṃ ṭhānakiriyamupādāya.",
  "tika-s0105t:439_15": "Tesaṃ pana caraṇakiriyamupādāya “carantampī”ti pi-",
  "tika-s0105t:439_16": "saddalopo hettha daṭṭhabbo.",
  "tika-s0105t:439_17": "Itarampi dvayanti sippiyasambukamacchagumbaṃ padavasena evaṃ vuttaṃ.",
  "tika-s0105t:439_18": "Itarañca dvayanti sippiyasambukamacchagumbameva.",
  "tika-s0105t:439_19": "Carantanti vuttanti etthāpi tesaṃ ṭhānakiriyamupādāya “tiṭṭhantampī”ti pi-",
  "tika-s0105t:439_20": "saddalopo,",
  "tika-s0105t:439_21": "evamettha aṭṭhakathācariyehi sahacaraṇanayo dassito,",
  "tika-s0105t:439_22": "ācariyadhammapālattherena pana yathālābhanayopi.",
  "tika-s0105t:439_23": "Tathā hi vuttaṃ “kiṃ vā imāya sahacariyāya,",
  "tika-s0105t:439_24": "yathālābhaggahaṇaṃ panettha daṭṭhabbaṃ.",
  "tika-s0105t:439_25": "Sakkharakathalassa hi vasena tiṭṭhantanti,",
  "tika-s0105t:439_26": "sippisambukassa macchagumbassa ca vasena tiṭṭhantampi carantampīti evaṃ yojanā kātabbā”ti.",
  "tika-s0105t:439_27": "Alabbhamānassāpi atthassa sahayogīvasena desanāmattaṃ pati sahacaraṇanayo,",
  "tika-s0105t:439_28": "sādhāraṇato desitassāpi atthassa sambhavavasena vivecanaṃ pati yathālābhanayoti ubhayathāpi yujjati.",
  "tika-s0105t:440_0": "Evampettha vadanti –",
  "tika-s0105t:440_1": "aṭṭhakathāyaṃ “sakkharakathalaṃ tiṭṭhatiyeva,",
  "tika-s0105t:440_2": "itarāni carantipi tiṭṭhantipī”ti iminā yathālābhanayo dassito yathāsambhavaṃ atthassa vivecitattā,",
  "tika-s0105t:440_3": "“yathā panā”tiādinā pana sahacaraṇanayo alabbhamānassāpi atthassa sahayogīvasena desanāmattassa vibhāvitattāti,",
  "tika-s0105t:440_4": "tadetampi anupavajjameva atthassa yuttattā,",
  "tika-s0105t:440_5": "aṭṭhakathāyañca tathā dassanassāpi sambhavatoti daṭṭhabbaṃ.",
  "tika-s0105t:440_6": "“Tatthā”tiādi upamāsaṃsandanaṃ.",
  "tika-s0105t:440_7": "Tīreti udakarahadassa tīre.",
  "tika-s0105t:440_8": "Udakarahado ca nāma katthaci samuddopi vuccati “rahadopi tattha gambhīro,",
  "tika-s0105t:440_9": "samuddo saritodako”tiādīsu.",
  "tika-s0105t:440_10": "Katthaci jalāsayopi “rahadopi tattha dharaṇī nāma,",
  "tika-s0105t:440_11": "yato meghā pavassanti,",
  "tika-s0105t:440_12": "vassā yato patāyantī”tiādīsu,",
  "tika-s0105t:440_13": "idhāpi jalāsayoyeva.",
  "tika-s0105t:440_14": "So hi udakavasena raho cakkhurahādikaṃ dadātīti udakarahado o-",
  "tika-s0105t:440_15": "kārassa a-",
  "tika-s0105t:440_16": "kāraṃ katvā.",
  "tika-s0105t:440_17": "Saddavidū pana “udakaṃ haratīti udakarahado niruttinayenā”ti vadanti.",
  "tika-s0105t:441_0": "“Ettāvatā”tiādinā catutthajjhānāntaraṃ dassitavipassanāñāṇato paṭṭhāya yathāvuttatthassa sampiṇḍanaṃ.",
  "tika-s0105t:441_1": "Tattha ettāvatāti “puna caparaṃ mahārāja bhikkhu evaṃ samāhite citte…pe…",
  "tika-s0105t:441_2": "ñāṇadassanāya cittaṃ abhinīharatī”tiādinā ettakena,",
  "tika-s0105t:441_3": "etaparimāṇavantena vā vacanakkamena.",
  "tika-s0105t:441_4": "Vipassanāñāṇanti ñāṇadassananāmena dassitaṃ vipassanāñāṇaṃ,",
  "tika-s0105t:441_5": "tassa ca visuṃ gaṇanadassanena heṭṭhā catutthajjhānānantaraṃ vattabbatākāraṇesu tīsu nayesu tatiyanayasseva yuttatarabhāvopi dīpitoti daṭṭhabbaṃ.",
  "tika-s0105t:441_6": "Manomayañāṇassa iddhividhasamavarodhitabhāve visuddhimagge vuttepi idha pāḷiyaṃ visuṃ desitattā visuṃ eva gahaṇaṃ,",
  "tika-s0105t:441_7": "tathā desanā ca pāṭiyekkasandiṭṭhikasāmaññaphalatthāti daṭṭhabbaṃ.",
  "tika-s0105t:441_8": "Anāgataṃsañāṇayathākammūpagañāṇadvayassa pāḷiyaṃ anāgatattā “dibbacakkhuvasena nipphanna”nti vuttaṃ,",
  "tika-s0105t:441_9": "tabbasena nipphannattā taggahaṇeneva gahitaṃ taṃ ñāṇadvayanti vuttaṃ hoti.",
  "tika-s0105t:441_10": "Dibbacakkhussa hi anāgataṃsañāṇaṃ,",
  "tika-s0105t:441_11": "yathākammūpagañāṇañcāti dvepi ñāṇāni paribhaṇḍāni hontīti.",
  "tika-s0105t:441_12": "Dibbacakkhuñāṇanti cutūpapātañāṇanāmena dassitaṃ dibbacakkhuñāṇaṃ.",
  "tika-s0105t:442_0": "Sabbesaṃ pana dasannaṃ ñāṇānaṃ ārammaṇavibhāgassa visuddhimagge anāgatattā tatthānāgatañāṇānaṃ ārammaṇavibhāgaṃ dassetuṃ “tesa”ntiādi vuttaṃ.",
  "tika-s0105t:442_1": "Tesanti dasannaṃ ñāṇānaṃ.",
  "tika-s0105t:442_2": "Tatthāti tasmiṃ ārammaṇavibhāge,",
  "tika-s0105t:442_3": "tesu vā dasasu ñāṇesu.",
  "tika-s0105t:442_4": "Bhūmibhedato parittamahaggataṃ,",
  "tika-s0105t:442_5": "kālabhedato atītānāgatapaccuppannaṃ,",
  "tika-s0105t:442_6": "santānabhedato ajjhattabahiddhā cāti vipassanāñāṇaṃ sattavidhārammaṇaṃ.",
  "tika-s0105t:442_7": "Parittārammaṇāditikattayeneva hi tassa ārammaṇavibhāgo,",
  "tika-s0105t:442_8": "na maggārammaṇatikena.",
  "tika-s0105t:442_9": "Nimmitarūpāyatanamattamevāti attanā nimmitaṃ rūpārammaṇameva,",
  "tika-s0105t:442_10": "attanā vā nimmite manomaye kāye vijjamānaṃ rūpāyatanamevātipi yujjati.",
  "tika-s0105t:442_11": "Idañhi tassa ñāṇassa abhinimmiyamāne manomaye kāye rūpāyatanamevārabbha pavattanato vuttaṃ,",
  "tika-s0105t:442_12": "na pana tattha gandhāyatanādīnamabhāvato.",
  "tika-s0105t:442_13": "Na hi rūpakalāpo gandhāyatanādivirahito atthīti sabbathā parinipphannameva nimmitarūpaṃ.",
  "tika-s0105t:442_14": "Tenāha “parittapaccuppannabahiddhārammaṇa”nti,",
  "tika-s0105t:442_15": "yathākkamaṃ bhūmikālasantānabhedato tibbidhārammaṇanti attho.",
  "tika-s0105t:442_16": "Nibbānavasena ekadhammārammaṇampi samānaṃ āsavakkhayañāṇaṃ parittārammaṇāditikavasena tividhārammaṇaṃ",
  "tika-s0105t:442_17": "dassetuṃ “appamāṇabahiddhānavattabbārammaṇa”nti vuttaṃ.",
  "tika-s0105t:442_18": "Tañhi parittatikavasena appamāṇārammaṇaṃ,",
  "tika-s0105t:442_19": "ajjhattikavasena bahiddhārammaṇaṃ,",
  "tika-s0105t:442_20": "atītatikavasena navattabbārammaṇañca hoti.",
  "tika-s0105t:443_0": "Uttaritarasaddo,",
  "tika-s0105t:443_1": "paṇītatarasaddo ca pariyāyoti dasseti “seṭṭhatara”nti iminā.",
  "tika-s0105t:443_2": "Ratanakūṭaṃ viya kūṭāgārassa arahattaṃ kūṭaṃ uttamaṅgabhūtaṃ bhagavato desanāya arahattapariyosānattāti āha “arahattanikūṭenā”ti.",
  "tika-s0105t:443_3": "Desanaṃ niṭṭhāpesīti titthakaramataharavibhāviniṃ nānāvidhakuhanalapanādimicchājīvaviddhaṃsiniṃ tividhasīlālaṅkataparamasallekhapaṭipattiparidīpiniṃ",
  "tika-s0105t:443_4": "jhānābhiññādiuttarimanussadhammavibhūsiniṃ cuddasavidhamahāsāmaññphalapaṭimaṇḍitaṃ anaññasādhāraṇaṃ sāmaññaphaladesanaṃ",
  "tika-s0105t:443_5": "ratanāgāraṃ viya ratanakūṭena arahattakūṭena niṭṭhāpesi “vimuttasmi”nti iminā,",
  "tika-s0105t:443_6": "arahattaphalassa desitattāti attho.",
  "tika-s0105t:444_0": "Ajātasattuupāsakattapaṭivedanākathāvaṇṇanā",
  "tika-s0105t:445_0": "250.",
  "tika-s0105t:445_1": "Ettāvatā bhagavatā desitassa sāmaññaphalasuttassa atthavaṇṇanaṃ katvā idāni dhammasaṅgāhakehi saṅgītassa",
  "tika-s0105t:445_2": "“evaṃ vutte”tiādipāṭhassapi atthavaṇṇanaṃ karonto paṭhamaṃ sambandhaṃ dassetuṃ “rājā”tiādimāha.",
  "tika-s0105t:445_3": "Tattha tatthāti tasmiṃ tasmiṃ sāmaññaphale,",
  "tika-s0105t:445_4": "suttapadese vā.",
  "tika-s0105t:445_5": "Karaṇaṃ kāro,",
  "tika-s0105t:445_6": "sādhu iti kāro tathā,",
  "tika-s0105t:445_7": "“sādhu bhagavā,",
  "tika-s0105t:445_8": "sādhu sugatā”tiādinā taṃ pavattento.",
  "tika-s0105t:445_9": "Ādimajjhapariyosānanti desanāya ādiñca majjhañca pariyosānañca.",
  "tika-s0105t:445_10": "Sakkaccaṃ sādaraṃ gāravaṃ sutvā,",
  "tika-s0105t:445_11": "“cintetvā”ti ettha idaṃ pubbakālakiriyāvacanaṃ.",
  "tika-s0105t:445_12": "Ime pañhe puthū samaṇabrāhmaṇe pucchanto ahaṃ ciraṃ vata amhi,",
  "tika-s0105t:445_13": "evaṃ pucchantopi ahaṃ thuse koṭṭento viya kañci sāraṃ nālatthanti yojanā.",
  "tika-s0105t:445_14": "Tathā yo…pe…",
  "tika-s0105t:445_15": "vissajjesi,",
  "tika-s0105t:445_16": "tassa bhagavato guṇasampadā aho vata.",
  "tika-s0105t:445_17": "Dasabalassa guṇānubhāvaṃ ajānanto ahaṃ vañcito suciraṃ vata amhīti.",
  "tika-s0105t:445_18": "Vañcitoti ca aññāṇena vañcito āvaṭṭito,",
  "tika-s0105t:445_19": "mohena paṭicchādito amhīti vuttaṃ hoti.",
  "tika-s0105t:445_20": "Tenāha “dasabalassa guṇānubhāvaṃ ajānanto”ti.",
  "tika-s0105t:445_21": "Sāmaññajotanā hi visese avatiṭṭhati.",
  "tika-s0105t:445_22": "Cintetvā āvikarontoti sambandho.",
  "tika-s0105t:445_23": "Ullaṅghanasamatthāyapi ubbegapītiyā anullaṅghanampi siyāti āha “pañcavidhāya pītiyā phuṭasarīro”ti.",
  "tika-s0105t:445_24": "Phuṭasarīroti ca phusitasarīroti attho,",
  "tika-s0105t:445_25": "na byāpitasarīroti sabbāya pītiyā abyāpitattā.",
  "tika-s0105t:445_26": "Tanti attano pasādassa āvikaraṇaṃ,",
  "tika-s0105t:445_27": "upāsakattapavedanañca.",
  "tika-s0105t:445_28": "Āraddhaṃ dhammasaṅgāhakehi.",
  "tika-s0105t:446_0": "Abhikkantāti atikkantā vigatā,",
  "tika-s0105t:446_1": "vigatabhāvo ca khayo evāti āha “khaye dissatī”ti.",
  "tika-s0105t:446_2": "Tathā hi vuttaṃ “nikkhanto paṭhamo yāmo”ti.",
  "tika-s0105t:446_3": "Abhikkantataroti ativiya kantataro manoramo,",
  "tika-s0105t:446_4": "tādiso ca sundaro bhaddako nāmāti vuttaṃ “sundare”ti.",
  "tika-s0105t:447_0": "“Ko me”tiādi gāthā vimānavatthumhi.",
  "tika-s0105t:447_1": "Tattha koti devanāgayakkhagandhabbādīsu katamo.",
  "tika-s0105t:447_2": "Meti mama.",
  "tika-s0105t:447_3": "Pādānīti pāde,",
  "tika-s0105t:447_4": "liṅgavipariyāyoyaṃ.",
  "tika-s0105t:447_5": "Iddhiyāti īdisāya deviddhiyā.",
  "tika-s0105t:447_6": "Yasasāti īdisena parivārena,",
  "tika-s0105t:447_7": "parijanena ca.",
  "tika-s0105t:447_8": "Jalanti jalanto vijjotamāno.",
  "tika-s0105t:447_9": "Abhikkantenāti ativiya kantena kamanīyena,",
  "tika-s0105t:447_10": "abhirūpenāti vuttaṃ hoti.",
  "tika-s0105t:447_11": "Vaṇṇenāti chavivaṇṇena sarīravaṇṇanibhāya.",
  "tika-s0105t:447_12": "Sabbā obhāsayaṃ disāti sabbā dasapi disā obhāsayanto.",
  "tika-s0105t:447_13": "Cando viya,",
  "tika-s0105t:447_14": "sūriyo viya ca ekobhāsaṃ ekālokaṃ karonto ko vandatīti sambandho.",
  "tika-s0105t:448_0": "Abhirūpeti atirekarūpe uḷāravaṇṇena sampannarūpe.",
  "tika-s0105t:448_1": "Abbhānumodaneti abhianumodane abhippamoditabhāve.",
  "tika-s0105t:448_2": "Kimatthiyaṃ “abbhānumodane”ti vacananti āha “tasmā”tiādi.",
  "tika-s0105t:448_3": "Yuttaṃ tāva hotu abbhānumodane,",
  "tika-s0105t:448_4": "kasmā panāyaṃ dvikkhattuṃ vuttoti codanāya sodhanāmukhena āmeḍitavisayaṃ niddhāreti “bhaye kodhe”tiādinā,",
  "tika-s0105t:448_5": "iminā saddalakkhaṇena hetubhūtena evaṃ vutto,",
  "tika-s0105t:448_6": "iminā ca iminā ca visayenāti vuttaṃ hoti.",
  "tika-s0105t:448_7": "“Sādhu sādhu bhante”ti āmeḍitavasena atthaṃ dassetvā tassa visayaṃ niddhārento evamāhātipi sambandhaṃ vadanti.",
  "tika-s0105t:448_8": "Tattha “coro coro,",
  "tika-s0105t:448_9": "sappo sappo”tiādīsu bhaye āmeḍitaṃ,",
  "tika-s0105t:448_10": "“vijjha vijjha,",
  "tika-s0105t:448_11": "pahara paharā”tiādīsu kodhe,",
  "tika-s0105t:448_12": "“sādhu sādhū”tiādīsu pasaṃsāyaṃ,",
  "tika-s0105t:448_13": "“gaccha gaccha,",
  "tika-s0105t:448_14": "lunāhi lunāhī”tiādīsu turite,",
  "tika-s0105t:448_15": "“āgaccha āgacchā”tiādīsu kotūhale,",
  "tika-s0105t:448_16": "“buddho buddhoti cintento”tiādīsu acchare,",
  "tika-s0105t:448_17": "“abhikkamathāyasmanto abhikkamathāyasmanto”tiādīsu hāse,",
  "tika-s0105t:448_18": "“kahaṃ ekaputtaka,",
  "tika-s0105t:448_19": "kahaṃ ekaputtakā”tiādīsu soke,",
  "tika-s0105t:448_20": "“aho sukhaṃ,",
  "tika-s0105t:448_21": "aho sukha”ntiādīsu pasāde.",
  "tika-s0105t:448_22": "Casaddo avuttasamuccayattho,",
  "tika-s0105t:448_23": "tena garahā asammānādīnaṃ saṅgaho daṭṭhabbo.",
  "tika-s0105t:448_24": "“Pāpo pāpo”tiādīsu hi garahāyaṃ,",
  "tika-s0105t:448_25": "“abhirūpaka abhirūpakā”tiādīsu asammāne.",
  "tika-s0105t:448_26": "Evametesu navasu,",
  "tika-s0105t:448_27": "aññesu ca visayesu āmeḍitavacanaṃ budho kareyya,",
  "tika-s0105t:448_28": "yojeyyāti attho.",
  "tika-s0105t:448_29": "Āmeḍanaṃ punappunamuccāraṇaṃ,",
  "tika-s0105t:448_30": "āmeḍīyati vā punappunamuccārīyatīti āmeḍitaṃ,",
  "tika-s0105t:448_31": "ekassevatthassa dvattikkhattuṃ vacanaṃ.",
  "tika-s0105t:448_32": "Meḍisaddo hi ummādane,",
  "tika-s0105t:448_33": "āpubbo tu dvattikkhattumuccāraṇe vattati yathā “etadeva yadā vākya-",
  "tika-s0105t:448_34": "māmeḍayati vāsavo”ti.",
  "tika-s0105t:449_0": "Evaṃ āmeḍitavasena dvikkhattuṃ vuttabhāvaṃ dassetvā idāni nayidaṃ āmeḍitavaseneva dvikkhattuṃ vuttaṃ,",
  "tika-s0105t:449_1": "atha kho paccekamatthadvayavasenapīti dassento “atha vā”tiādimāha.",
  "tika-s0105t:449_2": "Āmeḍitavasena atthaṃ dassetvā vicchāvasenāpi dassento evamāhātipi vadanti,",
  "tika-s0105t:449_3": "tadayuttameva byāpetabbassa dvikkhattumavuttattā.",
  "tika-s0105t:449_4": "Byāpetabbassa hi byāpakena guṇakiriyādabbena byāpanicchāya dvattikkhattuṃ vacanaṃ vicchā yathā “gāmo gāmo ramaṇīyo”ti.",
  "tika-s0105t:449_5": "Tattha abhikkantanti abhikkamanīyaṃ,",
  "tika-s0105t:449_6": "tabbhāvo ca atiiṭṭhatāyāti vuttaṃ “atiiṭṭha”ntiādi,",
  "tika-s0105t:449_7": "padattayañcetaṃ pariyāyavacanaṃ.",
  "tika-s0105t:449_8": "Etthāti dvīsu abhikkantasaddesu.",
  "tika-s0105t:449_9": "“Abhikkanta”nti vacanaṃ apekkhitvā napuṃsakaliṅgena vuttaṃ,",
  "tika-s0105t:449_10": "taṃ pana bhagavato vacanaṃ dhammadesanāyevāti katvā “yadidaṃ bhagavato dhammadesanā”ti āha,",
  "tika-s0105t:449_11": "yāyaṃ bhagavato dhammadesanā mayā sutā,",
  "tika-s0105t:449_12": "tadidaṃ bhagavato dhammadesanāsaṅkhātaṃ vacanaṃ abhikkantanti attho.",
  "tika-s0105t:449_13": "Evaṃ paṭiniddesopi hi atthato abhedattā yutto eva “yattha ca dinnaṃ mahapphalamāhū”tiādīsu viya.",
  "tika-s0105t:449_14": "“Abhikkanta”nti vuttassa vā atthamattadassanaṃ etaṃ,",
  "tika-s0105t:449_15": "tasmā atthavasena liṅgavibhattivipariṇāmo veditabbo,",
  "tika-s0105t:449_16": "kāriyavipariṇāmavasena cettha vibhattivipariṇāmatā.",
  "tika-s0105t:449_17": "Vacananti hettha seso,",
  "tika-s0105t:449_18": "abhikkantaṃ bhagavato vacanaṃ,",
  "tika-s0105t:449_19": "yāyaṃ bhagavato dhammadesanā mayā sutā,",
  "tika-s0105t:449_20": "sā abhikkantaṃ abhikkantāti attho.",
  "tika-s0105t:449_21": "Dutiyapadepi “abhikkantanti pasādanaṃ apekkhitvā napuṃsakaliṅgena vutta”ntiādinā yathārahamesa nayo netabbo.",
  "tika-s0105t:450_0": "“Bhagavato vacana”ntiādinā atthadvayasarūpaṃ dasseti.",
  "tika-s0105t:450_1": "Tattha dosanāsanatoti rāgādikilesadosaviddhaṃsanato.",
  "tika-s0105t:450_2": "Guṇādhigamanatoti sīlādiguṇānaṃ sampādanavasena adhigamāpanato.",
  "tika-s0105t:450_3": "Ye guṇe desanā adhigameti,",
  "tika-s0105t:450_4": "tesu “guṇādhigamanato”ti vuttesuyeva guṇesu padhānabhūtā guṇā dassetabbāti te padhānabhūte guṇe tāva dassetuṃ “saddhājananato paññājananato”ti vuttaṃ.",
  "tika-s0105t:450_5": "Saddhāpadhānā hi lokiyā guṇā,",
  "tika-s0105t:450_6": "paññāpadhānā lokuttarāti,",
  "tika-s0105t:450_7": "padhānaniddeso cesa desanāya adhigametabbehi sīlasamādhidukādīhipi yojanāsambhavato.",
  "tika-s0105t:450_8": "Aññampi atthadvayaṃ dasseti “sātthato”tiādinā.",
  "tika-s0105t:450_9": "Sīlādiatthasampattiyā sātthato.",
  "tika-s0105t:450_10": "Sabhāvaniruttisampattiyā sabyañjanato.",
  "tika-s0105t:450_11": "Suviññeyyasaddapayogatāya uttānapadato.",
  "tika-s0105t:450_12": "Saṇhasukhumabhāvena dubbiññeyyatthatāya gambhīratthato.",
  "tika-s0105t:450_13": "Siniddhamudumadhurasaddapayogatāya kaṇṇasukhato.",
  "tika-s0105t:450_14": "Vipulavisuddhapemanīyatthatāya hadayaṅgamato.",
  "tika-s0105t:450_15": "Mānātimānavidhamanena anattukkaṃsanato.",
  "tika-s0105t:450_16": "Thambhasārambhanimmaddanena aparavambhanato.",
  "tika-s0105t:450_17": "Hitādhippāyappavattiyā paresaṃ rāgapariḷāhādivūpasamanena karuṇāsītalato.",
  "tika-s0105t:450_18": "Kilesandhakāravidhamanena paññāvadātato. Avadātaṃ,",
  "tika-s0105t:450_19": "odātanti ca atthato ekaṃ.",
  "tika-s0105t:450_20": "Karavīkarutamañjutāya āpātharamaṇīyato.",
  "tika-s0105t:450_21": "Pubbāparāviruddhasuvisuddhatāya vimaddakkhamato.",
  "tika-s0105t:450_22": "Āpātharamaṇīyatāya eva suyyamānasukhato.",
  "tika-s0105t:450_23": "Vimaddakkhamatāya,",
  "tika-s0105t:450_24": "hitajjhāsayappavattitāya ca vīmaṃsiyamānahitatoti evamettha attho veditabbo.",
  "tika-s0105t:450_25": "Ādisaddena pana saṃsāracakkanivattanato,",
  "tika-s0105t:450_26": "saddhammacakkappavattanato,",
  "tika-s0105t:450_27": "micchāvādaviddhaṃsanato,",
  "tika-s0105t:450_28": "sammāvādapatiṭṭhāpanato,",
  "tika-s0105t:450_29": "akusalamūlasamuddharaṇato,",
  "tika-s0105t:450_30": "kusalamūlasaṃropanato,",
  "tika-s0105t:450_31": "apāyadvāravidhānato,",
  "tika-s0105t:450_32": "saggamaggadvāravivaraṇato,",
  "tika-s0105t:450_33": "pariyuṭṭhānavūpasamanato,",
  "tika-s0105t:450_34": "anusayasamugghāṭanatoti evamādīnaṃ saṅgaho daṭṭhabbo.",
  "tika-s0105t:451_0": "Na kevalaṃ padadvayeneva,",
  "tika-s0105t:451_1": "tato parampi catūhi upamāhīti pi-",
  "tika-s0105t:451_2": "saddo sampiṇḍanattho.",
  "tika-s0105t:451_3": "“Cakkhumanto rūpāni dakkhantī”ti idaṃ “telapajjotaṃ dhāreyyā”ti catutthaupamāya ākāramattadassanaṃ,",
  "tika-s0105t:451_4": "na pana upamantaradassananti āha “catūhi upamāhī”ti.",
  "tika-s0105t:451_5": "Adhomukhaṭṭhapitanti kenaci adhomukhaṃ ṭhapitaṃ.",
  "tika-s0105t:451_6": "Heṭṭhāmukhajātanti sabhāveneva heṭṭhāmukhaṃ jātaṃ.",
  "tika-s0105t:451_7": "Ugghāṭeyyāti vivaṭaṃ kareyya.",
  "tika-s0105t:451_8": "“Hatthe gahetvā”ti samācikkhaṇadassanatthaṃ vuttaṃ,",
  "tika-s0105t:451_9": "“puratthābhimukho,",
  "tika-s0105t:451_10": "uttarābhimukho vā gacchā”tiādinā vacanamattaṃ avatvā “esa maggo,",
  "tika-s0105t:451_11": "evaṃ gacchā”ti hatthe gahetvā nissandehaṃ dasseyyāti vuttaṃ hoti.",
  "tika-s0105t:451_12": "Kāḷapakkhe cātuddasī kāḷapakkhacātuddasī.",
  "tika-s0105t:451_13": "Nirantararukkhagahanena ekagghano vanasaṇḍo ghanavanasaṇḍo.",
  "tika-s0105t:451_14": "Meghassa paṭalaṃ meghapaṭalaṃ,",
  "tika-s0105t:451_15": "meghacchannatāti vuttaṃ hoti.",
  "tika-s0105t:451_16": "Nikkujjitaṃ ukkujjeyyāti kassacipi ādheyyassa anādhārabhūtaṃ kiñci bhājanaṃ ādhārabhāvāpādanavasena ukkujjeyya upari mukhaṃ ṭhapeyya.",
  "tika-s0105t:451_17": "Heṭṭhāmukhajātatāya vimukhaṃ,",
  "tika-s0105t:451_18": "adhomukhaṭṭhapitatāya asaddhamme patitanti evaṃ padadvayaṃ nikkujjitapadassa yathādassitena atthadvayena yathārahaṃ yojetabbaṃ,",
  "tika-s0105t:451_19": "na yathāsaṅkhyaṃ.",
  "tika-s0105t:451_20": "Attano sabhāveneva hi esa rājā saddhammavimukho,",
  "tika-s0105t:451_21": "pāpamittena pana devadattena pitughātādīsu uyyojitattā asaddhamme patitoti.",
  "tika-s0105t:451_22": "Vuṭṭhāpentena bhagavatāti sambandho.",
  "tika-s0105t:452_0": "“Kassapassa bhagavato”tiādinā tadā raññā avuttassāpi atthāpattimattadassanaṃ.",
  "tika-s0105t:452_1": "Kāmañca kāmacchandādayopi paṭicchādakā nīvaraṇabhāvato,",
  "tika-s0105t:452_2": "micchādiṭṭhi pana savisesaṃ paṭicchādikā satte micchābhinivesavasenāti āha “micchādiṭṭhigahanapaṭicchanna”nti.",
  "tika-s0105t:452_3": "Tenāha bhagavā “micchādiṭṭhiparamāhaṃ bhikkhave vajjaṃ vadāmī”ti, [a. ni.",
  "tika-s0105t:452_4": "1.310 (atthato samānaṃ)] micchādiṭṭhisaṅkhātagumbapaṭicchannanti attho.",
  "tika-s0105t:452_5": "“Micchādiṭṭhigahanapaṭicchannaṃ sāsanaṃ vivarantenā”ti vadanto sabbabuddhānaṃ ekāva anusandhi,",
  "tika-s0105t:452_6": "ekaṃva sāsananti katvā kassapassa bhagavato sāsanampi iminā saddhiṃ ekasāsanaṃ karotīti daṭṭhabbaṃ.",
  "tika-s0105t:452_7": "Aṅguttaraṭṭhakathādīsupi hi tathā ceva vuttaṃ,",
  "tika-s0105t:452_8": "evañca katvā micchādiṭṭhigahanapaṭicchannassa sāsanassa vivaraṇavacanaṃ upapannaṃ hotīti.",
  "tika-s0105t:453_0": "Sabbo akusaladhammasaṅkhāto apāyagāmimaggo kummaggo kucchito maggoti katvā.",
  "tika-s0105t:453_1": "Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggo mokkhamaggato micchā vitatho maggoti katvā.",
  "tika-s0105t:453_2": "Teneva hi tadubhayassa paṭipakkhataṃ sandhāya “saggamokkhamaggaṃ āvikarontenā”ti vuttaṃ.",
  "tika-s0105t:453_3": "Sabbo hi kusaladhammo saggamaggo.",
  "tika-s0105t:453_4": "Sammādiṭṭhiādayo aṭṭha sammattadhammā mokkhamaggo.",
  "tika-s0105t:453_5": "Sappiādisannissayo padīpo na tathā ujjalo,",
  "tika-s0105t:453_6": "yathā telasannissayoti telapajjotaggahaṇaṃ.",
  "tika-s0105t:453_7": "Dhāreyyāti dhareyya,",
  "tika-s0105t:453_8": "samāhareyya samādaheyyāti attho.",
  "tika-s0105t:453_9": "Buddhādiratanarūpānīti buddhādīnaṃ tiṇṇaṃ ratanānaṃ vaṇṇāyatanāni.",
  "tika-s0105t:453_10": "Tesaṃ buddhādiratanarūpānaṃ paṭicchādakassa mohandhakārassa viddhaṃsakaṃ tathā.",
  "tika-s0105t:453_11": "Desanāsaṅkhātaṃ pajjotaṃ tathā.",
  "tika-s0105t:453_12": "Tadubhayaṃ tulyādhikaraṇavasena viyūhitvā tassa dhārako samādahakoti atthena “tappaṭicchādakamohandhakāraviddhaṃsakadesanāpajjotadhārakenā”ti vuttaṃ.",
  "tika-s0105t:453_13": "Etehi pariyāyehīti yathāvuttehi nikkujjitukkujjanapaṭicchannavivaraṇamaggācikkhaṇatelapajjotadhāraṇa saṅkhāta catubbidhopamopamitabbappakārehi,",
  "tika-s0105t:453_14": "yathāvuttehi vā nānāvidhakuhanalapanādimicchājīvavidhamanādivibhāvanapariyāyehi.",
  "tika-s0105t:453_15": "Tenāha “anekapariyāyena dhammo pakāsito”ti.",
  "tika-s0105t:454_0": "“Eva”ntiādinā “esāha”ntiādipāṭhassa sambandhaṃ dasseti.",
  "tika-s0105t:454_1": "Pasannacittatāyapasannākāraṃ karoti.",
  "tika-s0105t:454_2": "Pasannacittatā ca imaṃ desanaṃ sutvā evāti atthaṃ ñāpetuṃ “imāya desanāyā”tiādi vuttaṃ.",
  "tika-s0105t:454_3": "Imāya desanāya hetubhūtāya.",
  "tika-s0105t:454_4": "Pasannākāranti pasannehi sādhujanehi kattabbasakkāraṃ.",
  "tika-s0105t:454_5": "Saraṇanti paṭisaraṇaṃ.",
  "tika-s0105t:454_6": "Tenāha “parāyaṇa”nti.",
  "tika-s0105t:454_7": "Parāyaṇatā pana anatthanisedhanena,",
  "tika-s0105t:454_8": "atthasampādanena cāti vuttaṃ “aghassa tātā,",
  "tika-s0105t:454_9": "hitassa ca vidhātā”ti.",
  "tika-s0105t:454_10": "Aghassāti nissakke sāmivacanaṃ,",
  "tika-s0105t:454_11": "pāpatoti attho.",
  "tika-s0105t:454_12": "Dukkhatotipi vadanti keci.",
  "tika-s0105t:454_13": "Tāyati avassayaṃ karotīti tātā.",
  "tika-s0105t:454_14": "Hitassāti upayogatthe sāmivacanaṃ.",
  "tika-s0105t:454_15": "Vidahati saṃvidhānaṃ karotīti vidhātā.",
  "tika-s0105t:454_16": "“Iti iminā adhippāyenā”ti vadanto “itisaddo cettha luttaniddiṭṭho,",
  "tika-s0105t:454_17": "so ca ākārattho”ti dasseti.",
  "tika-s0105t:454_18": "Saraṇanti gamanaṃ.",
  "tika-s0105t:454_19": "Hitādhippāyena bhajanaṃ,",
  "tika-s0105t:454_20": "jānanaṃ vā,",
  "tika-s0105t:454_21": "evañca katvā vinayaṭṭhakathādīsu “saraṇanti gacchāmī”ti saheva itisaddena attho vuttoti.",
  "tika-s0105t:454_22": "Ettha hi nāyaṃ gami- saddo nī-",
  "tika-s0105t:454_23": "saddādayo viya dvikammiko,",
  "tika-s0105t:454_24": "tasmā yathā “ajaṃ gāmaṃ netī”ti vuccati,",
  "tika-s0105t:454_25": "evaṃ “bhagavantaṃ saraṇaṃ gacchāmī”ti vattuṃ na sakkā,",
  "tika-s0105t:454_26": "“saraṇanti gacchāmī”ti pana vattabbaṃ,",
  "tika-s0105t:454_27": "tasmā ettha itisaddo luttaniddiṭṭhoti veditabbaṃ,",
  "tika-s0105t:454_28": "evañca katvā “yo buddhaṃ saraṇaṃ gacchati,",
  "tika-s0105t:454_29": "so buddhaṃ vā gaccheyya saraṇaṃ vā”ti khuddakanikāyaṭṭhakathāya uddhaṭā codanā anavakāsā.",
  "tika-s0105t:454_30": "Na hi gami-",
  "tika-s0105t:454_31": "saddaṃ duhādinyādigaṇikaṃ karonti akkharacintakāti.",
  "tika-s0105t:454_32": "Hotu tāva gami-",
  "tika-s0105t:454_33": "saddassa ekakammabhāvo,",
  "tika-s0105t:454_34": "tathāpi “gacchateva pubbaṃ disaṃ,",
  "tika-s0105t:454_35": "gacchati pacchimaṃ disa”ntiādīsu viya “bhagavantaṃ,",
  "tika-s0105t:454_36": "saraṇa”nti padadvayassa samānādhikaraṇatā yuttāti? Na,",
  "tika-s0105t:454_37": "tassa padadvayassa samānādhikaraṇabhāvānupapattito.",
  "tika-s0105t:454_38": "Tassa hi samānādhikaraṇabhāve adhippete paṭihatacittopi bhagavantaṃ upasaṅkamanto buddhaṃ saraṇaṃ gato nāma siyā.",
  "tika-s0105t:454_39": "Yañhi taṃ “buddho”ti visesitaṃ saraṇaṃ,",
  "tika-s0105t:454_40": "tamevesa gatoti,",
  "tika-s0105t:454_41": "na cettha anupapattikena atthena attho,",
  "tika-s0105t:454_42": "tasmā “bhagavanta”nti gamanīyatthassa dīpanaṃ,",
  "tika-s0105t:454_43": "“saraṇa”nti pana gamanākārassāti vuttanayena itilopavaseneva attho gahetabboti.",
  "tika-s0105t:454_44": "Dhammañca saṅghañcāti etthāpi eseva nayo.",
  "tika-s0105t:454_45": "Honti cettha –",
  "tika-s0105t:455_0": "“Gamissa ekakammattā, itilopaṃ vijāniyā;",
  "tika-s0105t:456_0": "Paṭighātappasaṅgattā, na ca tulyatthatā siyā.",
  "tika-s0105t:457_0": "Tasmā gamanīyatthassa, pubbapadaṃva jotakaṃ;",
  "tika-s0105t:458_0": "Gamanākārassa paraṃ, ityuttaṃ saraṇattaye”ti.",
  "tika-s0105t:459_0": "“Iti iminā adhippāyena bhagavantaṃ gacchāmī”ti pana vadanto aneneva adhippāyena bhajanaṃ,",
  "tika-s0105t:459_1": "jānanaṃ vā saraṇagamanaṃ nāmāti niyameti.",
  "tika-s0105t:459_2": "Tattha “gacchāmī”tiādīsu purimassa purimassa pacchimaṃ pacchimaṃ atthavacanaṃ,",
  "tika-s0105t:459_3": "“gacchāmī”ti etassa vā anaññasādhāraṇatādassanavasena pāṭiyekkameva atthavacanaṃ “bhajāmī”tiādipadattayaṃ.",
  "tika-s0105t:459_4": "Bhajanañhi saraṇādhippāyena upasaṅkamanaṃ,",
  "tika-s0105t:459_5": "sevanaṃ santikāvacarabhāvo,",
  "tika-s0105t:459_6": "payirupāsanaṃ vattapaṭivattakaraṇena upaṭṭhānanti evaṃ sabbathāpi anaññasādhāraṇataṃyeva dasseti.",
  "tika-s0105t:459_7": "Evaṃ “gacchāmī”ti padassa gatiatthaṃ dassetvā buddhiatthampi dassetuṃ “evaṃ vā”tiādimāha,",
  "tika-s0105t:459_8": "tattha evanti “bhagavā me saraṇa”ntiādinā adhippāyena.",
  "tika-s0105t:459_9": "Kasmā pana “gacchāmī”ti padassa “bujjhāmī”ti ayamattho labbhatīti codanaṃ sodheti “yesañhī”tiādinā,",
  "tika-s0105t:459_10": "anena ca niruttinayamantarena sabhāvatova gamudhātussa buddhiatthoti dīpeti.",
  "tika-s0105t:459_11": "Dhātūnanti mūlasaddasaṅkhātānaṃ i, yā, kamu,",
  "tika-s0105t:459_12": "gamuiccādīnaṃ.",
  "tika-s0105t:460_0": "“Adhigatamagge,",
  "tika-s0105t:460_1": "sacchikatanirodhe”ti padadvayenāpi phalaṭṭhā eva dassitā,",
  "tika-s0105t:460_2": "na maggaṭṭhāti te dassento “yathānusiṭṭhaṃ paṭipajjamāne cā”ti āha.",
  "tika-s0105t:460_3": "Nanu ca kalyāṇaputhujjanopi “yathānusiṭṭhaṃ paṭipajjatī”ti vuccatīti?",
  "tika-s0105t:460_4": "Kiñcāpi vuccati,",
  "tika-s0105t:460_5": "nippariyāyena pana maggaṭṭhā eva tathā vattabbā,",
  "tika-s0105t:460_6": "na itaro niyāmokkamanābhāvato.",
  "tika-s0105t:460_7": "Tathā hi te eva “apāyesu apatamāne dhāretī”ti vuttā.",
  "tika-s0105t:460_8": "Sammattaniyāmokkamanena hi apāyavinimuttisambhavoti.",
  "tika-s0105t:460_9": "Evaṃ anekehipi vinaya-",
  "tika-s0105t:460_10": "suttantaṭīkākārehī vuttaṃ,",
  "tika-s0105t:460_11": "tadetaṃ sammattaniyāmokkamanavasena nippariyāyato apāyavinimuttake sandhāya vuttaṃ,",
  "tika-s0105t:460_12": "tadanupapattivasena pana pariyāyato apāyavinimuttakaṃ kalyāṇaputhujjanampi “yathānusiṭṭhaṃ paṭipajjamāne”ti padena dassetīti daṭṭhabbaṃ.",
  "tika-s0105t:460_13": "Tathā hesa dakkhiṇavibhaṅgasuttādīsu sotāpattiphalasacchikiriyāya paṭipannabhāvena vuttoti,",
  "tika-s0105t:460_14": "chattavimāne chattamāṇavako cettha nidassanaṃ.",
  "tika-s0105t:460_15": "Adhigatamagge,",
  "tika-s0105t:460_16": "sacchikatanirodhe ca yathānusiṭṭhaṃ paṭipajjamāne ca puggale apāyesu apatamāne katvā dhāretīti sapāṭhasesayojanā.",
  "tika-s0105t:460_17": "Atītakālikena hi purimapadadvayena phalaṭṭhānameva gahaṇaṃ,",
  "tika-s0105t:460_18": "vattamānakālikena ca pacchimena padena saha kalyāṇaputhujjanena maggaṭṭhānameva.",
  "tika-s0105t:460_19": "“Apatamāne”ti pana padena dhāraṇākāradassanaṃ apatanakaraṇavaseneva dhāretīti,",
  "tika-s0105t:460_20": "dhāraṇasarūpadassanaṃ vā.",
  "tika-s0105t:460_21": "Dhāraṇaṃ nāma apatanakaraṇamevāti,",
  "tika-s0105t:460_22": "apatanakaraṇañca apāyādinibbattakakilesaviddhaṃsanavasena vaṭṭato niyyānameva.",
  "tika-s0105t:460_23": "“Apāyesū”ti hi dukkhabahulaṭṭhānatāya padhānavasena vuttaṃ,",
  "tika-s0105t:460_24": "vaṭṭadukkhesu pana sabbesupi apatamāne katvā dhāretīti attho veditabbo.",
  "tika-s0105t:460_25": "Tathā hi abhidhammaṭṭhakathāyaṃ vuttaṃ “sotāpattimaggo cettha apāyabhavato vuṭṭhāti,",
  "tika-s0105t:460_26": "sakadāgāmimaggo sugatikāmabhavekadesato,",
  "tika-s0105t:460_27": "anāgāmimaggo kāmabhavato,",
  "tika-s0105t:460_28": "arahattamaggo rūpārūpabhavato,",
  "tika-s0105t:460_29": "sabbabhavehipi vuṭṭhāti evāti vadantī”ti evañca katvā ariyamaggo niyyānikatāya,",
  "tika-s0105t:460_30": "nibbānañca tassa tadatthasiddhihetutāyāti ubhayameva nippariyāyena dhammo nāmāti sarūpato dassetuṃ “so atthato ariyamaggo ceva nibbānañcā”ti vuttaṃ.",
  "tika-s0105t:460_31": "Nibbānañhi ārammaṇaṃ labhitvā ariyamaggassa tadatthasiddhi,",
  "tika-s0105t:460_32": "svāyamattho ca pāḷiyā eva siddhoti āha “vuttañceta”ntiādi.",
  "tika-s0105t:460_33": "Yāvatāti yattakā.",
  "tika-s0105t:460_34": "Tesanti tattakānaṃ dhammānaṃ.",
  "tika-s0105t:460_35": "“Aggo akkhāyatī”ti vattabbe o-",
  "tika-s0105t:460_36": "kārassa a- kāraṃ, ma-",
  "tika-s0105t:460_37": "kārāgamañca katvā “aggamakkhāyatī”ti vuttaṃ.",
  "tika-s0105t:460_38": "“Akkhāyatī”ti cettha itisaddo ādiattho,",
  "tika-s0105t:460_39": "pakārattho vā,",
  "tika-s0105t:460_40": "tena “yāvatā bhikkhave dhammā saṅkhatā vā asaṅkhatā vā,",
  "tika-s0105t:460_41": "virāgo tesaṃ aggamakkhāyatī”tiādi suttapadaṃ saṅgaṇhāti,",
  "tika-s0105t:460_42": "“vitthāro”ti iminā vā tadavasesasaṅgaho.",
  "tika-s0105t:461_0": "Yasmā pana ariyaphalānaṃ “tāya saddhāya avūpasantāyā”tiādi vacanato maggena samucchinnānaṃ kilesānaṃ paṭippassaddhippahānakiccatāya niyyānānuguṇatā,",
  "tika-s0105t:461_1": "niyyānapariyosānatā ca,",
  "tika-s0105t:461_2": "pariyattiyā pana niyyānadhammasamadhigamahetutāya niyyānānuguṇatāti iminā pariyāyena vuttanayena dhammabhāvo labbhati,",
  "tika-s0105t:461_3": "tasmā tadubhayampi saṅgaṇhanto “na kevalañcā”tiādimāha.",
  "tika-s0105t:461_4": "Svāyamattho ca pāṭhāruḷho evāti dasseti “vuttañheta”ntiādinā.",
  "tika-s0105t:461_5": "Tattha chattamāṇavakavimāneti chatto kira nāma setabyāyaṃ brāhmaṇamāṇavako,",
  "tika-s0105t:461_6": "so ukkaṭṭhāyaṃ pokkharasātibrāhmaṇassa santike sippaṃ uggahetvā “garudakkhiṇaṃ dassāmī”ti ukkaṭṭhābhimukho gacchati,",
  "tika-s0105t:461_7": "athassa bhagavā antarāmagge corantarāyaṃ,",
  "tika-s0105t:461_8": "tāvatiṃsabhavane nibbattamānañca disvā gāthābandhavasena saraṇagamanavidhiṃ desesi,",
  "tika-s0105t:461_9": "tassa tāvatiṃsabhavanupagassa tiṃsayojanikaṃ vimānaṃ chattamāṇavakavimānaṃ.",
  "tika-s0105t:461_10": "Devalokepi hi tassa manussakāle samaññā yathā “maṇḍūko devaputto,",
  "tika-s0105t:461_11": "kuvero devarājā”ti,",
  "tika-s0105t:461_12": "idha pana chattamāṇavakavimānaṃ vatthu kāraṇaṃ etassāti katvā uttarapadalopena “na tathā tapati nabhe sūriyo,",
  "tika-s0105t:461_13": "cando ca na bhāsati na phusso,",
  "tika-s0105t:461_14": "yathā”tiādikā desanā “chattamāṇavakavimāna”nti vuccati,",
  "tika-s0105t:461_15": "tatrāyaṃ gāthā pariyāpannā,",
  "tika-s0105t:461_16": "tasmā chattamāṇavakavimānavatthudesanāyanti attho veditabbo.",
  "tika-s0105t:462_0": "Kāmarāgo bhavarāgoti evamādibhedo anādikālavibhāvito sabbopi rāgo virajjati pahīyati etenāti rāgavirāgo, maggo.",
  "tika-s0105t:462_1": "Ejāsaṅkhātāya taṇhāya,",
  "tika-s0105t:462_2": "antonijjhānalakkhaṇassa ca sokassa taduppattiyaṃ sabbaso parikkhīṇattā natthi ejā,",
  "tika-s0105t:462_3": "soko ca etasminti anejaṃ, asokañca, phalaṃ.",
  "tika-s0105t:462_4": "Tadaṭṭhakathāyaṃ pana “taṇhāvasiṭṭhānaṃ sokanimittānaṃ kilesānaṃ paṭippassambhanato asoka”nti vuttaṃ.",
  "tika-s0105t:462_5": "Dhammamasaṅkhatanti sampajja sambhūya paccayehi appaṭisaṅkhatattā asaṅkhataṃ attano sabhāvadhāraṇato paramatthadhammabhūtaṃ nibbānaṃ.",
  "tika-s0105t:462_6": "Tadaṭṭhakathāyaṃ pana “dhammanti sabhāvadhammaṃ.",
  "tika-s0105t:462_7": "Sabhāvato gahetabbadhammo hesa,",
  "tika-s0105t:462_8": "yadidaṃ maggaphalanibbānāni,",
  "tika-s0105t:462_9": "na pariyattidhammo viya paññattidhammavasenā”ti vuttaṃ,",
  "tika-s0105t:462_10": "evaṃ sati dhammasaddo tīsupi ṭhānesu yojetabbo.",
  "tika-s0105t:462_11": "Appaṭikūlasaddena ca tattha nibbānameva gahitaṃ “natthi ettha kiñcipi paṭikūla”nti katvā,",
  "tika-s0105t:462_12": "appaṭikūlanti ca avirodhadīpanato kiñci aviruddhaṃ,",
  "tika-s0105t:462_13": "iṭṭhaṃ paṇītanti vā attho.",
  "tika-s0105t:462_14": "Paguṇarūpena pavattitattā,",
  "tika-s0105t:462_15": "pakaṭṭhaguṇavibhāvanato vā paguṇaṃ.",
  "tika-s0105t:462_16": "Yathāha “vihiṃsasaññī paguṇaṃ na bhāsiṃ,",
  "tika-s0105t:462_17": "dhammaṃ paṇītaṃ manujesu brahme”ti.",
  "tika-s0105t:463_0": "Dhammakkhandhā kathitāti yojanā.",
  "tika-s0105t:463_1": "Evaṃ idha catūhipi padehi pariyattidhammoyeva gahito,",
  "tika-s0105t:463_2": "tadaṭṭhakathāyaṃ pana “savanavelāyaṃ,",
  "tika-s0105t:463_3": "upaparikkhaṇavelāyaṃ,",
  "tika-s0105t:463_4": "paṭipajjanavelāyanti sabbadāpi iṭṭhamevāti madhuraṃ,",
  "tika-s0105t:463_5": "sabbaññutaññāṇasannissayāya paṭibhānasampadāya pavattitattā suppavattibhāvato,",
  "tika-s0105t:463_6": "nipuṇabhāvato ca paguṇaṃ,",
  "tika-s0105t:463_7": "vibhajitabbassa atthassa khandhādivasena,",
  "tika-s0105t:463_8": "kusalādivasena,",
  "tika-s0105t:463_9": "uddesādivasena ca suṭṭhu vibhajanato suvibhattanti tīhipi padehi pariyattidhammameva vadatī”ti vuttaṃ.",
  "tika-s0105t:463_10": "Āpāthakāle viya majjanakālepi,",
  "tika-s0105t:463_11": "kathentassa viya suṇantassāpi sammukhībhāvato ubhatopaccakkhatādassanatthaṃ idheva “ima”nti āsannapaccakkhavacanamāha.",
  "tika-s0105t:463_12": "Puna “dhamma”nti idaṃ yathāvuttassa catubbidhassāpi dhammassa sādhāraṇavacanaṃ.",
  "tika-s0105t:463_13": "Pariyattidhammopi hi saraṇesu ca sīlesu ca patiṭṭhānamattāyapi yāthāvapaṭipattiyā apāyapatanato dhāreti,",
  "tika-s0105t:463_14": "imassa ca atthassa idameva chattamāṇavakavimānaṃ sādhakanti daṭṭhabbaṃ.",
  "tika-s0105t:463_15": "Sādhāraṇabhāvena yathāvuttaṃ dhammaṃ paccakkhaṃ katvā dassento puna “ima”nti āha.",
  "tika-s0105t:463_16": "Yasmā cesā bha-",
  "tika-s0105t:463_17": "kārattayena ca paṭimaṇḍitā dodhakagāthā,",
  "tika-s0105t:463_18": "tasmā tatiyapāde madhurasadde ma-",
  "tika-s0105t:463_19": "kāro adhikopi ariyacariyādipadehi viya anekakkharapadena yuttattā anupavajjoti daṭṭhabbaṃ.",
  "tika-s0105t:464_0": "Diṭṭhisīlasaṅghātenāti “yāyaṃ diṭṭhi ariyā niyyānikā niyyāti takkarassa sammā dukkhakkhayāya,",
  "tika-s0105t:464_1": "tathārūpāya diṭṭhiyā diṭṭhisāmaññagato viharatī”ti evaṃ vuttāya diṭṭhiyā ceva “yāni tāni sīlāni akhaṇḍāni",
  "tika-s0105t:464_2": "acchiddāni asabalāni akammāsāni bhujissāni viññupasatthāni aparāmaṭṭhāni samādhisaṃvattanikāni,",
  "tika-s0105t:464_3": "tathārūpehi sīlehi sīlasāmaññagato viharatī”ti evaṃ vuttānaṃ sīlānañca saṃhatabhāvena,",
  "tika-s0105t:464_4": "diṭṭhisīlasāmaññenāti attho.",
  "tika-s0105t:464_5": "Saṃhatoti saṅghaṭito,",
  "tika-s0105t:464_6": "sametoti vuttaṃ hoti.",
  "tika-s0105t:464_7": "Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva.",
  "tika-s0105t:464_8": "“Vuttañheta”ntiādinā āhaccapāṭhena samattheti.",
  "tika-s0105t:465_0": "Yatthāti yasmiṃ saṅghe.",
  "tika-s0105t:465_1": "Dinnanti pariccattaṃ annādideyyadhammaṃ,",
  "tika-s0105t:465_2": "gāthābandhattā cettha anunāsikalopo.",
  "tika-s0105t:465_3": "Dodhakagāthā hesā.",
  "tika-s0105t:465_4": "Mahapphalamāhūti “mahapphala”nti buddhādayo āhu.",
  "tika-s0105t:465_5": "Catūsūti cettha ca-",
  "tika-s0105t:465_6": "kāro adhikopi vuttanayena anupavajjo.",
  "tika-s0105t:465_7": "Accantameva kilesāsucito visuddhattā sucīsu.",
  "tika-s0105t:465_8": "“Sotāpanno sotāpattiphalasacchikiriyāya paṭipanno”tiādinā vuttesu catūsu purisayugesu.",
  "tika-s0105t:465_9": "Catusaccadhammassa,",
  "tika-s0105t:465_10": "nibbānadhammassa ca paccakkhato dassanena,",
  "tika-s0105t:465_11": "ariyadhammassa paccakkhadassāvitāya vā dhammadasā.",
  "tika-s0105t:465_12": "Te puggalā maggaṭṭhaphalaṭṭhe yugale akatvā visuṃ visuṃ puggalagaṇanena aṭṭha ca honti.",
  "tika-s0105t:465_13": "Imaṃ saṅghaṃ saraṇatthaṃ saraṇāya parāyaṇāya apāyadukkhavaṭṭadukkhaparitāṇāya upehi upagaccha bhaja seva,",
  "tika-s0105t:465_14": "evaṃ vā jānāhi bujjhassūti saha yojanāya attho.",
  "tika-s0105t:465_15": "Yattha yesu sucīsu catūsu purisayugesu dinnaṃ mahapphalamāhu,",
  "tika-s0105t:465_16": "dhammadasā te puggalā aṭṭha ca,",
  "tika-s0105t:465_17": "imaṃ saṅghaṃ saraṇatthamupehīti vā sambandho.",
  "tika-s0105t:465_18": "Evampi hi paṭiniddeso yutto eva atthato abhinnattāti daṭṭhabbaṃ.",
  "tika-s0105t:465_19": "Gāthāsukhatthañcettha purisapade īkāraṃ,",
  "tika-s0105t:465_20": "puggalāpade ca rassaṃ katvā niddeso.",
  "tika-s0105t:466_0": "Ettāvatāti “esāha”ntiādivacanakkamena.",
  "tika-s0105t:466_1": "Tīṇi vatthūni “saraṇa”nti gamanāni,",
  "tika-s0105t:466_2": "tikkhattuṃ vā “saraṇa”nti gamanānīti saraṇagamanāni.",
  "tika-s0105t:466_3": "Paṭivedesīti attano hadayagataṃ vācāya pavedesi.",
  "tika-s0105t:467_0": "Saraṇagamanakathāvaṇṇanā",
  "tika-s0105t:468_0": "Saraṇagamanassa visayappabhedaphalasaṃkilesabhedānaṃ viya,",
  "tika-s0105t:468_1": "kattu ca vibhāvanā tattha kosallāya hoti yevāti saha kattunā taṃ vidhiṃ dassetuṃ “idāni tesu saraṇagamanesu kosallatthaṃ…pe…",
  "tika-s0105t:468_2": "veditabbo”ti vuttaṃ.",
  "tika-s0105t:468_3": "“Yo ca saraṇaṃ gacchatī”ti iminā hi kattāraṃ vibhāveti tena vinā saraṇagamanasseva asambhavato,",
  "tika-s0105t:468_4": "“saraṇagamana”nti iminā ca saraṇagamanameva,",
  "tika-s0105t:468_5": "“saraṇa”ntiādīhi pana yathākkamaṃ visayādayo.",
  "tika-s0105t:468_6": "Kasmā panettha vodānaṃ na gahitaṃ,",
  "tika-s0105t:468_7": "nanu vodānavibhāvanāpi tattha kosallāya hotīti?",
  "tika-s0105t:468_8": "Saccametaṃ,",
  "tika-s0105t:468_9": "taṃ pana saṃkilesaggahaṇeneva atthato vibhāvitaṃ hotīti na gahitaṃ.",
  "tika-s0105t:468_10": "Yāni hi nesaṃ saṃkilesakāraṇāni aññāṇādīni,",
  "tika-s0105t:468_11": "tesaṃ sabbena sabbaṃ anuppannānaṃ anuppādanena,",
  "tika-s0105t:468_12": "uppannānañca pahānena vodānaṃ hotīti.",
  "tika-s0105t:468_13": "Atthatoti saraṇasaddatthato,",
  "tika-s0105t:468_14": "“saraṇatthato”tipi pāṭho,",
  "tika-s0105t:468_15": "ayamevattho.",
  "tika-s0105t:468_16": "Hiṃsatthassa sarasaddassa vasenetaṃ siddhanti dassento dhātvatthavasena “hiṃsatīti saraṇa”nti vatvā taṃ pana hiṃsanaṃ kesaṃ, kathaṃ,",
  "tika-s0105t:468_17": "kassa vāti codanaṃ sodheti “saraṇagatāna”ntiādinā.",
  "tika-s0105t:468_18": "Kesanti hi saraṇagatānaṃ.",
  "tika-s0105t:468_19": "Kathanti teneva saraṇagamanena.",
  "tika-s0105t:468_20": "Kassāti bhayādīnanti yathākkamaṃ sodhanā.",
  "tika-s0105t:468_21": "Tattha saraṇagatānanti “saraṇa”nti gatānaṃ.",
  "tika-s0105t:468_22": "Saraṇagamanenāti “saraṇa”nti gamanena kusaladhammena.",
  "tika-s0105t:468_23": "Bhayanti vaṭṭabhayaṃ.",
  "tika-s0105t:468_24": "Santāsanti cittutrāsaṃ teneva cetasikadukkhassa saṅgahitattā.",
  "tika-s0105t:468_25": "Dukkhanti kāyikadukkhaggahaṇaṃ.",
  "tika-s0105t:468_26": "Duggatiparikilesanti duggatipariyāpannaṃ sabbampi dukkhaṃ “duggatiyaṃ parikilissanaṃ saṃvibādhanaṃ,",
  "tika-s0105t:468_27": "samupatāpanaṃ vā”ti katvā,",
  "tika-s0105t:468_28": "tayidaṃ sabbaṃ parato phalakathāyaṃ āvi bhavissati.",
  "tika-s0105t:468_29": "Hiṃsanañcettha vināsanameva,",
  "tika-s0105t:468_30": "na pana sattahiṃsanamivāti dasseti “hanati vināsetī”ti iminā.",
  "tika-s0105t:468_31": "Etanti saraṇapadaṃ.",
  "tika-s0105t:468_32": "Adhivacananti nāmaṃ,",
  "tika-s0105t:468_33": "pasiddhavacanaṃ vā,",
  "tika-s0105t:468_34": "yathābhuccaṃ vā guṇaṃ adhikicca pavattavacanaṃ.",
  "tika-s0105t:468_35": "Tenāha “ratanattayassevā”ti.",
  "tika-s0105t:469_0": "Evaṃ hiṃsanatthavasena avisesato saraṇasaddatthaṃ dassetvā idāni tadatthavaseneva visesato dassetuṃ “atha vā”tiādi vuttaṃ.",
  "tika-s0105t:469_1": "Ratanattayassa paccekaṃ hiṃsanakāraṇadassanameva hi purimanayato imassa visesoti.",
  "tika-s0105t:469_2": "Tattha hite pavattanenāti “sampannasīlā bhikkhave viharathā”tiādinā atthe sattānaṃ niyojanena.",
  "tika-s0105t:469_3": "Ahitā ca nivattanenāti “pāṇātipātassa kho pāpako vipāko,",
  "tika-s0105t:469_4": "pāpakaṃ abhisamparāya”ntiādinā ādīnavadassanādimukhena anatthato ca sattānaṃ nivattanena.",
  "tika-s0105t:469_5": "Bhayaṃ hiṃsatīti hitāhitesu appavattipavattihetukaṃ byasanaṃ appavattikaraṇena vināseti.",
  "tika-s0105t:469_6": "Bhavakantārā uttāraṇena maggasaṅkhāto dhammo,",
  "tika-s0105t:469_7": "phalanibbānasaṅkhāto pana assāsadānena sattānaṃ bhayaṃ hiṃsatīti yojanā.",
  "tika-s0105t:469_8": "Kārānanti dānavasena,",
  "tika-s0105t:469_9": "pūjāvasena ca upanītānaṃ sakkārānaṃ.",
  "tika-s0105t:469_10": "Anupasaggopi hi saddo saupasaggo viya atthavisesavācako “appakampi kataṃ kāraṃ,",
  "tika-s0105t:469_11": "puññaṃ hoti mahapphala”ntiādīsu viya.",
  "tika-s0105t:469_12": "Anuttaradakkhiṇeyyabhāvato vipulaphalapaṭilābhakaraṇena sattānaṃ bhayaṃ hiṃ satīti yojetabbaṃ.",
  "tika-s0105t:469_13": "Imināpi pariyāyenāti ratanattayassa paccekaṃ hiṃsakabhāvakāraṇadassanavasena vibhajitvā vuttena imināpi kāraṇena.",
  "tika-s0105t:469_14": "Yasmā panidaṃ saraṇapadaṃ nāthapadaṃ viya suddhanāmapadattā dhātvatthaṃ antonītaṃ katvā saṅketatthampi vadati,",
  "tika-s0105t:469_15": "tasmā heṭṭhā saraṇaṃ parāyaṇanti attho vuttoti daṭṭhabbaṃ.",
  "tika-s0105t:470_0": "Evaṃ saraṇatthaṃ dassetvā idāni saraṇagamanatthaṃ dassento “tappasādā”tiādimāha.",
  "tika-s0105t:470_1": "Tattha “sammāsambuddho bhagavā,",
  "tika-s0105t:470_2": "svākkhāto dhammo,",
  "tika-s0105t:470_3": "suppaṭipanno saṅgho”ti evamādinā tasmiṃ ratanattaye pasādo tappasādo,",
  "tika-s0105t:470_4": "tadeva ratanattayaṃ garu etassāti taggaru,",
  "tika-s0105t:470_5": "tassa bhāvo taggarutā,",
  "tika-s0105t:470_6": "tappasādo ca taggarutā ca tappasādataggarutā, tāhi.",
  "tika-s0105t:470_7": "Vihatakileso vidhutavicikicchāsammohāsaddhiyādipāpadhammattā,",
  "tika-s0105t:470_8": "tadeva ratanattayaṃ parāyaṇaṃ parāgati tāṇaṃ leṇaṃ etassāti tapparāyaṇo,",
  "tika-s0105t:470_9": "tassa bhāvo tapparāyaṇatā,",
  "tika-s0105t:470_10": "sāyeva ākāro tapparāyaṇatākāro,",
  "tika-s0105t:470_11": "tena pavatto tapparāyaṇatākārappavatto.",
  "tika-s0105t:470_12": "Ettha ca pasādaggahaṇena lokiyaṃ saraṇagamanamāha.",
  "tika-s0105t:470_13": "Tañhi saddhāpadhānaṃ,",
  "tika-s0105t:470_14": "na ñāṇapadhānaṃ,",
  "tika-s0105t:470_15": "garutāgahaṇena pana lokuttaraṃ.",
  "tika-s0105t:470_16": "Ariyā hi ratanattayaṃ guṇābhiññatāya pāsāṇacchattaṃ viya garuṃ katvā passanti,",
  "tika-s0105t:470_17": "tasmā tappasādena tadaṅgappahānavasena vihatakileso,",
  "tika-s0105t:470_18": "taggarutāya ca agāravakaraṇahetūnaṃ samucchedavasenāti yojetabbaṃ.",
  "tika-s0105t:470_19": "Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ.",
  "tika-s0105t:470_20": "Avisesena vā pasādagarutā jotitāti pasādaggahaṇena anaveccappasādassa lokiyassa,",
  "tika-s0105t:470_21": "aveccappasādassa ca lokuttarassa gahaṇaṃ,",
  "tika-s0105t:470_22": "tathā garutāgahaṇena lokiyassa garukaraṇassa,",
  "tika-s0105t:470_23": "lokuttarassa cāti ubhayenapi padena ubhayampi lokiyalokuttarasaraṇagamanaṃ yojetabbaṃ.",
  "tika-s0105t:470_24": "Uppajjati cittametenāti uppādo,",
  "tika-s0105t:470_25": "sampayuttadhammasamūho,",
  "tika-s0105t:470_26": "cittañca taṃ uppādo cāti cittuppādo.",
  "tika-s0105t:470_27": "Samāhāradvandepi hi katthaci pulliṅgamicchanti saddavidū,",
  "tika-s0105t:470_28": "tadākārappavattaṃ saddhāpaññādisampayuttadhammasahitaṃ cittaṃ saraṇagamanaṃ nāma “saraṇanti gacchati etenāti katvā”ti vuttaṃ hoti.",
  "tika-s0105t:470_29": "“Taṃsamaṅgī”tiādi kattuvibhāvanā.",
  "tika-s0105t:470_30": "Tena yathāvuttacittuppādena samaṅgīti taṃsamaṅgī.",
  "tika-s0105t:470_31": "Tenāha “vuttappakārena cittuppādenā”ti.",
  "tika-s0105t:470_32": "Upetīti bhajati sevati payirupāsati,",
  "tika-s0105t:470_33": "jānāti vā,",
  "tika-s0105t:470_34": "bujjhatīti attho.",
  "tika-s0105t:471_0": "Lokuttaraṃ saraṇagamanaṃ kesanti āha “diṭṭhasaccāna”nti,",
  "tika-s0105t:471_1": "aṭṭhannaṃ ariyapuggalānanti attho.",
  "tika-s0105t:471_2": "Kadā taṃ ijjhatīti āha “maggakkhaṇe”ti,",
  "tika-s0105t:471_3": "“ijjhatī”ti padena cetassa sambandho.",
  "tika-s0105t:471_4": "Maggakkhaṇe ijjhamāneneva hi catusaccādhigamena phalaṭṭhānampi saraṇagamakatā sijjhati lokuttarasaraṇagamanassa bhedābhāvato,",
  "tika-s0105t:471_5": "tesañca ekasantānattā.",
  "tika-s0105t:471_6": "Kathaṃ taṃ ijjhatīti āha “saraṇagamanupakkilesasamucchedenā”tiādi,",
  "tika-s0105t:471_7": "upapakkilesasamucchedato,",
  "tika-s0105t:471_8": "ārammaṇato,",
  "tika-s0105t:471_9": "kiccato ca sakalepi ratanattaye ijjhatīti vuttaṃ hoti.",
  "tika-s0105t:471_10": "Saraṇagamanupakkilesasamucchedenāti cettha pahānābhisamayaṃ sandhāya vuttaṃ,",
  "tika-s0105t:471_11": "ārammaṇatoti sacchikiriyābhisamayaṃ.",
  "tika-s0105t:471_12": "Nibbānārammaṇaṃ hutvā ārammaṇato ijjhatīti hi yojetabbaṃ, tvā-",
  "tika-s0105t:471_13": "saddo ca hetutthavācako yathā “sakko hutvā nibbattī”ti.",
  "tika-s0105t:471_14": "Apica “ārammaṇato”ti vuttamevatthaṃ sarūpato niyameti “nibbānārammaṇaṃ hutvā”ti iminā.",
  "tika-s0105t:471_15": "“Kiccato”ti tadavasesaṃ bhāvanābhisamayaṃ pariññābhisamayañca sandhāya vuttaṃ.",
  "tika-s0105t:471_16": "“Ārammaṇato nibbānārammaṇaṃ hutvā”ti etena vā maggakkhaṇānurūpaṃ ekārammaṇataṃ dassetvā “kiccato”ti iminā",
  "tika-s0105t:471_17": "pahānato avasesaṃ kiccattayaṃ dassitanti daṭṭhabbaṃ.",
  "tika-s0105t:471_18": "“Maggakkhaṇe,",
  "tika-s0105t:471_19": "nibbānārammaṇaṃ hutvā”ti ca vuttattā atthato maggañāṇasaṅkhāto catusaccādhigamo eva lokuttarasaraṇagamananti viññāyati.",
  "tika-s0105t:471_20": "Tattha hi catusaccādhigamane saraṇagamanupakkilesassa pahānābhisamayavasena samucchindanaṃ bhavati,",
  "tika-s0105t:471_21": "nibbānadhammo pana sacchikiriyābhisamayavasena,",
  "tika-s0105t:471_22": "maggadhammo ca bhāvanābhisamayavasena paṭivijjhiyamānoyeva saraṇagamanatthaṃ sādheti,",
  "tika-s0105t:471_23": "buddhaguṇā pana sāvakagocarabhūtā pariññābhisamayavasena paṭivijjhiyamānā saraṇagamanatthaṃ sādhenti,",
  "tika-s0105t:471_24": "tathā ariyasaṅghaguṇā.",
  "tika-s0105t:471_25": "Tenāha “sakalepi ratanattaye ijjhatī”ti.",
  "tika-s0105t:472_0": "Phalapariyattīnampettha vuttanayena maggānuguṇappavattiyā gahaṇaṃ,",
  "tika-s0105t:472_1": "apariññeyyabhūtānañca buddhasaṅghaguṇānaṃ tagguṇasāmaññatāyāti daṭṭhabbaṃ.",
  "tika-s0105t:472_2": "Evañhi sakalabhāvavisiṭṭhavacanaṃ upapannaṃ hotīti.",
  "tika-s0105t:472_3": "Ijjhantañca saheva ijjhati,",
  "tika-s0105t:472_4": "na lokiyaṃ viya paṭipāṭiyā asammohapaṭivedhena paṭividdhattāti gahetabbaṃ.",
  "tika-s0105t:472_5": "Padīpassa viya hi ekakkhaṇeyeva maggassa catukiccasādhananti.",
  "tika-s0105t:472_6": "Ye pana vadanti “saraṇagamanaṃ nibbānārammaṇaṃ hutvā na pavattati,",
  "tika-s0105t:472_7": "maggassa adhigatattā pana adhigatameva taṃ hoti ekaccānaṃ tevijjādīnaṃ lokiyavijjādayo viyā”ti,",
  "tika-s0105t:472_8": "tesaṃ pana vacane lokiyameva saraṇagamanaṃ siyā,",
  "tika-s0105t:472_9": "na lokuttaraṃ,",
  "tika-s0105t:472_10": "tañca ayuttameva duvidhassāpi tassa icchitabbattā.",
  "tika-s0105t:472_11": "Tadaṅgappahānena saraṇagamanupakkilesavikkhambhanaṃ.",
  "tika-s0105t:472_12": "Ārammaṇato buddhādiguṇārammaṇaṃ hutvāti etthāpi vuttanayena attho,",
  "tika-s0105t:472_13": "saraṇagamanupakkilesavikkhambhanato,",
  "tika-s0105t:472_14": "ārammaṇato ca sakalepi ratanattaye ijjhatīti vuttaṃ hoti.",
  "tika-s0105t:473_0": "Tanti lokiyasaraṇagamanaṃ.",
  "tika-s0105t:473_1": "“Sammāsambuddho bhagavā”tiādinā saddhāpaṭilābho.",
  "tika-s0105t:473_2": "Saddhāmūlikāti yathāvuttasaddhāpubbaṅgamā.",
  "tika-s0105t:473_3": "Sahajātavasena pubbaṅgamatāyeva hi tammūlikatā saddhāvirahitassa buddhādīsu sammādassanassa asambhavato.",
  "tika-s0105t:473_4": "Sammādiṭṭhi nāma buddhasubuddhataṃ,",
  "tika-s0105t:473_5": "dhammasudhammataṃ saṅghasuppaṭipannatañca lokiyāvabodhavasena sammā ñāyena dassanato.",
  "tika-s0105t:473_6": "“Saddhāpaṭilābho”ti iminā sammādiṭṭhivirahitāpi saddhā lokiyasaraṇagamananti dasseti,",
  "tika-s0105t:473_7": "“saddhāmūlikā ca sammādiṭṭhī”ti pana etena saddhūpanissayā yathāvuttā paññāti.",
  "tika-s0105t:473_8": "Lokiyampi hi saraṇagamanaṃ duvidhaṃ ñāṇasampayuttaṃ,",
  "tika-s0105t:473_9": "ñāṇavippayuttañca.",
  "tika-s0105t:473_10": "Tattha paṭhamena padena mātādīhi ussāhitadārakādīnaṃ viya ñāṇavippayuttaṃ saraṇagamanaṃ gahitaṃ,",
  "tika-s0105t:473_11": "dutiyena pana ñāṇasampayuttaṃ.",
  "tika-s0105t:473_12": "Tadubhayameva puññakiriyavatthu visesabhāvena dassetuṃ “dasasu puññakiriyavatthūsu diṭṭhijukammanti vuccatī”ti āha.",
  "tika-s0105t:473_13": "Diṭṭhi eva attano paccayehi ujuṃ karīyatīti hi atthena sammādiṭṭhiyā diṭṭhijukammabhāvo,",
  "tika-s0105t:473_14": "diṭṭhi ujuṃ karīyati etenāti atthena pana saddhāyapi.",
  "tika-s0105t:473_15": "Saddhāsammādiṭṭhiggahaṇena cettha tappadhānassāpi cittuppādassa gahaṇaṃ,",
  "tika-s0105t:473_16": "diṭṭhijukammapadena ca yathāvuttena karaṇasādhanena,",
  "tika-s0105t:473_17": "evañca katvā “tapparāyaṇatākārappavatto cittuppādo”ti heṭṭhā vuttavacanaṃ samatthitaṃ hoti,",
  "tika-s0105t:473_18": "saddhāsammādiṭṭhīnaṃ pana visuṃ gahaṇaṃ taṃsampayuttacittuppādassa tappadhānatāyāti daṭṭhabbaṃ.",
  "tika-s0105t:474_0": "Tayidanti lokiyaṃ saraṇagamanameva paccāmasati lokuttarassa tathā bhedābhāvato.",
  "tika-s0105t:474_1": "Tassa hi maggakkhaṇeyeva vuttanayena ijjhanato tathāvidhassa samādānassa avijjamānattā esa bhedo na sambhavatīti.",
  "tika-s0105t:474_2": "Attā sanniyyātīyati appīyati pariccajīyati etenāti attasanniyyātanaṃ,",
  "tika-s0105t:474_3": "yathāvuttaṃ saraṇagamanasaṅkhātaṃ diṭṭhijukammaṃ.",
  "tika-s0105t:474_4": "Taṃ ratanattayaṃ parāyaṇaṃ paṭisaraṇametassāti tapparāyaṇo, puggalo,",
  "tika-s0105t:474_5": "cittuppādo vā,",
  "tika-s0105t:474_6": "tassa bhāvo tapparāyaṇatā,",
  "tika-s0105t:474_7": "tadeva diṭṭhijukammaṃ.",
  "tika-s0105t:474_8": "“Saraṇa”nti adhippāyena sissabhāvaṃ antevāsikabhāvasaṅkhātaṃ vattapaṭivattādikaraṇaṃ upagacchati etenāti sissabhāvūpagamanaṃ.",
  "tika-s0105t:474_9": "Saraṇagamanādhippāyeneva paṇipatati etenāti paṇipāto,",
  "tika-s0105t:474_10": "paṇipatanañcettha abhivādanapaccuṭṭhānaañjalikammasāmīcikammameva,",
  "tika-s0105t:474_11": "sabbattha ca atthato yathāvuttadiṭṭhijukammameva veditabbaṃ.",
  "tika-s0105t:475_0": "Saṃsāradukkhanittharaṇatthaṃ attano attabhāvassa pariccajanaṃ attapariccajanaṃ.",
  "tika-s0105t:475_1": "Tapparāyaṇatādīsupi eseva nayo.",
  "tika-s0105t:475_2": "Hitopadesakathāpariyāyena dhammassāpi ācariyabhāvo samudācarīyati “phalo ambo aphalo ca,",
  "tika-s0105t:475_3": "te satthāro ubho mamā”tiādīsu viyāti āha “dhammassa antevāsiko”ti.",
  "tika-s0105t:475_4": "“Abhivādanā”tiādi paṇipātassa atthadassanaṃ.",
  "tika-s0105t:475_5": "Buddhādīnaṃyevāti avadhāraṇassa attasanniyyātanādīsupi sīhagatikavasena adhikāro veditabbo.",
  "tika-s0105t:475_6": "Evañhi tadaññanivattanaṃ kataṃ hotīti.",
  "tika-s0105t:475_7": "“Imesañhī”tiādi catudhā pavattanassa samatthanaṃ,",
  "tika-s0105t:475_8": "kāraṇadassanaṃ vā.",
  "tika-s0105t:476_0": "Evaṃ attasanniyyātanādīni ekena pakārena dassetvā idāni aparehipi pakārehi dassetuṃ “apicā”tiādi āraddhaṃ,",
  "tika-s0105t:476_1": "etena attasanniyyātanatapparāyaṇatādīnaṃ catunnaṃ pariyāyantarehipi attasanniyyātanatapparāyaṇatādi katameva",
  "tika-s0105t:476_2": "hoti atthassa abhinnattā yathā taṃ “sikkhāpaccakkhānaabhūtārocanānī”ti dasseti.",
  "tika-s0105t:476_3": "Jīvitapariyantikanti bhāvanapuṃsakavacanaṃ,",
  "tika-s0105t:476_4": "yāvajīvaṃ gacchāmīti attho.",
  "tika-s0105t:476_5": "Mahākassapo kira sayameva pabbajitavesaṃ gahetvā mahātitthabrāhmaṇagāmato nikkhamitvā gacchanto tigāvutamaggaṃ",
  "tika-s0105t:476_6": "paccuggamanaṃ katvā antarā ca rājagahaṃ,",
  "tika-s0105t:476_7": "antarā ca nāḷandaṃ bahuputtakanigrodharukkhamūle ekakameva nisinnaṃ bhagavantaṃ passitvā “ayaṃ bhagavā",
  "tika-s0105t:476_8": "arahaṃ sammāsambuddho”ti ajānantoyeva “satthārañca vatāhaṃ passeyyaṃ,",
  "tika-s0105t:476_9": "bhagavantameva passeyya”ntiādinā saraṇagamanamakāsi.",
  "tika-s0105t:476_10": "Tena vuttaṃ “mahākassapassa saraṇagamanaṃ viyā”ti.",
  "tika-s0105t:476_11": "Vitthāro kassapasaṃyuttaṭṭhakathāyaṃ gahetabbo.",
  "tika-s0105t:476_12": "Tattha satthārañcavatāhaṃ passeyyaṃ,",
  "tika-s0105t:476_13": "bhagavantameva passeyyanti sace ahaṃ satthāraṃ passeyyaṃ,",
  "tika-s0105t:476_14": "imaṃ bhagavantaṃyeva passeyyaṃ.",
  "tika-s0105t:476_15": "Na hi me ito aññena satthārā bhavituṃ sakkā.",
  "tika-s0105t:476_16": "Sugatañca vatāhaṃ passeyyaṃ,",
  "tika-s0105t:476_17": "bhagavantameva passeyyanti sace ahaṃ sammāpaṭipattiyā suṭṭhu gatattā sugataṃ nāma passeyyaṃ,",
  "tika-s0105t:476_18": "imaṃ bhagavantaṃyeva passeyyaṃ.",
  "tika-s0105t:476_19": "Na hi me ito aññena sugatena bhavituṃ sakkā.",
  "tika-s0105t:476_20": "Sammāsambuddhañca vatāhaṃ passeyyaṃ,",
  "tika-s0105t:476_21": "bhagavantameva passeyyanti sace ahaṃ sammā sāmañca saccāni buddhattā sammāsambuddhaṃ nāma passeyyaṃ,",
  "tika-s0105t:476_22": "imaṃ bhagavantaṃyeva passeyyaṃ,",
  "tika-s0105t:476_23": "na hi me ito aññena sammāsambuddhena bhavituṃ sakkāti ayamettha aṭṭhakathā.",
  "tika-s0105t:476_24": "Sabbattha ca- saddo, vata-",
  "tika-s0105t:476_25": "saddo ca padapūraṇamattaṃ, ce-",
  "tika-s0105t:476_26": "saddena vā bhavitabbaṃ “sace”ti aṭṭhakathāyaṃ vuttattā. Vata-",
  "tika-s0105t:476_27": "saddo ca passitukāmatāya ekaṃsatthaṃ dīpetītipi yujjati.",
  "tika-s0105t:477_0": "“So aha”ntiādi suttanipāte āḷavakasutte.",
  "tika-s0105t:477_1": "Tattha kiñcāpi maggeneva tassa saraṇagamanamāgataṃ,",
  "tika-s0105t:477_2": "sotāpannabhāvadassanatthaṃ,",
  "tika-s0105t:477_3": "pana pasādānurūpadassanatthañca evaṃ vācaṃ bhindatīti tadaṭṭhakathāyaṃ vuttaṃ.",
  "tika-s0105t:477_4": "Gāmā gāmanti aññasmā devagāmā aññaṃ devagāmaṃ,",
  "tika-s0105t:477_5": "devatānaṃ vā khuddakaṃ,",
  "tika-s0105t:477_6": "mahantañca gāmantipi attho.",
  "tika-s0105t:477_7": "Purā puranti etthāpi eseva nayo.",
  "tika-s0105t:477_8": "Dhammassa ca sudhammatanti buddhassa subuddhataṃ,",
  "tika-s0105t:477_9": "dhammassa sudhammataṃ,",
  "tika-s0105t:477_10": "saṅghassa suppaṭipannatañca abhitthavitvāti saha samuccayena,",
  "tika-s0105t:477_11": "pāṭhasesena ca attho,",
  "tika-s0105t:477_12": "sambuddhaṃ namassamāno dhammaghosako hutvā vicarissāmīti vuttaṃ hoti.",
  "tika-s0105t:478_0": "Āḷavakādīnanti ādi-",
  "tika-s0105t:478_1": "saddena sātāgirahemavatādīnampi saṅgaho.",
  "tika-s0105t:478_2": "Nanu ca ete āḷavakādayo adhigatamaggattā maggeneva āgatasaraṇagamanā,",
  "tika-s0105t:478_3": "kasmā tesaṃ tapparāyaṇatāsaraṇagamanaṃ vuttanti?",
  "tika-s0105t:478_4": "Maggenāgatasaraṇagamanehipi tehi tapparāyaṇatākārassa paveditattā.",
  "tika-s0105t:478_5": "“So ahaṃ vicarissāmi…pe…",
  "tika-s0105t:478_6": "sudhammataṃ,",
  "tika-s0105t:478_7": "te mayaṃ vicarissāma,",
  "tika-s0105t:478_8": "gāmā gāmaṃ nagā nagaṃ…pe…",
  "tika-s0105t:478_9": "sudhammata”nti ca hi etehi tapparāyaṇatākāro pavedito.",
  "tika-s0105t:478_10": "Tasmā saraṇagamanavisesamanapekkhitvā pavedanākāramattaṃ upadisantena evaṃ vuttanti daṭṭhabbaṃ.",
  "tika-s0105t:478_11": "Athāti “kathaṃ kho brāhmaṇo hotī”tiādinā puṭṭhassa aṭṭhavidhapañhassa “pubbenivāsaṃ yo vedī”tiādinā byākaraṇapariyosānakāle.",
  "tika-s0105t:478_12": "Idañhi majjhimapaṇṇāsake brahmāyusutte paricumbatīti pariphusati.",
  "tika-s0105t:478_13": "Parisambāhatīti parimajjati.",
  "tika-s0105t:478_14": "Evampi paṇipāto daṭṭhabboti evampi paramanipaccakārena paṇipāto daṭṭhabbo.",
  "tika-s0105t:479_0": "So panesāti paṇipāto. Ñāti…pe…",
  "tika-s0105t:479_1": "vasenāti ettha ñātivasena,",
  "tika-s0105t:479_2": "bhayavasena,",
  "tika-s0105t:479_3": "ācariyavasena,",
  "tika-s0105t:479_4": "dakkhiṇeyyavasenāti paccekaṃ yojetabbaṃ dvandaparato suyyamānattā.",
  "tika-s0105t:479_5": "Tattha ñātivasenāti ñātibhāvavasena.",
  "tika-s0105t:479_6": "Bhāvappadhānaniddeso hi ayaṃ,",
  "tika-s0105t:479_7": "bhāvalopaniddeso vā tabbhāvasseva adhippetattā.",
  "tika-s0105t:479_8": "Evaṃ sesesupi paṇipātapadena cetesaṃ sambandho tabbasena paṇipātassa catubbidhattā.",
  "tika-s0105t:479_9": "Tenāha “dakkhiṇeyyapaṇipātenā”ti,",
  "tika-s0105t:479_10": "dakkhiṇeyyatāhetukena paṇipātenevāti attho.",
  "tika-s0105t:479_11": "Itarehīti ñātibhāvādihetukehi paṇipātehi.",
  "tika-s0105t:479_12": "“Seṭṭhavasenevā”tiādi tassevatthassa samatthanaṃ.",
  "tika-s0105t:479_13": "Idāni “na itarehī”tiādinā vuttameva atthattayaṃ yathākkamaṃ vitthārato dassetuṃ “tasmā”tiādi vuttaṃ.",
  "tika-s0105t:479_14": "“Sākiyo vā”ti pitupakkhato ñātikuladassanaṃ,",
  "tika-s0105t:479_15": "“koliyo vā”ti pana mātupakkhato.",
  "tika-s0105t:479_16": "Vandatīti paṇipātassa upalakkhaṇavacanaṃ.",
  "tika-s0105t:479_17": "Rājapūjitoti rājūhi,",
  "tika-s0105t:479_18": "rājūnaṃ vā pūjito yathā “gāmapūjito”ti.",
  "tika-s0105t:479_19": "Pūjāvacanapayoge hi kattari sāmivacanamicchanti saddavidū.",
  "tika-s0105t:479_20": "Bhagavatoti bodhisattabhūtassa,",
  "tika-s0105t:479_21": "buddhabhūtassa vā bhagavato.",
  "tika-s0105t:479_22": "Uggahitanti sikkhitasippaṃ.",
  "tika-s0105t:480_0": "“Catudhā”tiādi siṅgālovādasutte gharamāvasanti ghare vasanto,",
  "tika-s0105t:480_1": "kammappavacanīyayogato cettha bhummatthe upayogavacanaṃ.",
  "tika-s0105t:480_2": "Kammaṃ payojayeti kasivāṇijjādikammaṃ payojeyya.",
  "tika-s0105t:480_3": "Kulānañhi na sabbakālaṃ ekasadisaṃ vattati,",
  "tika-s0105t:480_4": "kadāci rājādivasena āpadāpi uppajjati,",
  "tika-s0105t:480_5": "tasmā “āpadāsu uppannāsu bhavissatī”ti evaṃ manasi katvā nidhāpeyyāti āha “āpadāsu bhavissatī”ti.",
  "tika-s0105t:480_6": "Imesu pana catūsu koṭṭhāsesu “ekena bhoge bhuñjeyyā”ti vuttakoṭṭhāsatoyeva gahetvā bhikkhūnampi kapaṇaddhikādīnampi dānaṃ dātabbaṃ,",
  "tika-s0105t:480_7": "pesakāranhāpitakādīnampi vetanaṃ dātabbanti ayaṃ bhogapariggahaṇānusāsanī,",
  "tika-s0105t:480_8": "evarūpaṃ anusāsaniṃ uggahetvāti attho.",
  "tika-s0105t:480_9": "Idañhi diṭṭhadhammikaṃyeva sandhāya vadati,",
  "tika-s0105t:480_10": "samparāyikaṃ,",
  "tika-s0105t:480_11": "pana niyyānikaṃ vā anusāsaniṃ paccāsisantopi dakkhiṇeyyapaṇipātameva karoti nāmāti daṭṭhabbaṃ.",
  "tika-s0105t:480_12": "“Yo panā”tiādi “seṭṭhavaseneva…pe…",
  "tika-s0105t:480_13": "gaṇhātī”ti vuttassatthassa vitthāravacanaṃ.",
  "tika-s0105t:481_0": "“Eva”ntiādi pana “seṭṭhavasena ca bhijjatī”ti vuttassa byatirekadassanaṃ.",
  "tika-s0105t:481_1": "Atthavasā liṅgavibhattivipariṇāmoti katvā gahitasaraṇāya upāsikāya vātipi yojetabbaṃ.",
  "tika-s0105t:481_2": "Evamīdisesu.",
  "tika-s0105t:481_3": "Pabbajitampīti pi-",
  "tika-s0105t:481_4": "saddo sambhāvanatthoti vuttaṃ “pageva apabbajita”nti.",
  "tika-s0105t:481_5": "Saraṇagamanaṃ na bhijjati seṭṭhavasena avanditattā.",
  "tika-s0105t:481_6": "Tathāti anukaḍḍhanatthe nipāto “saraṇagamanaṃ na bhijjatī”ti.",
  "tika-s0105t:481_7": "Raṭṭhapūjitattāti raṭṭhe,",
  "tika-s0105t:481_8": "raṭṭhavāsīnaṃ vā pūjitattā.",
  "tika-s0105t:481_9": "Tayidaṃ bhayavasena vanditabbabhāvasseva samatthanaṃ,",
  "tika-s0105t:481_10": "na tu abhedassa kāraṇadassanaṃ,",
  "tika-s0105t:481_11": "tassa pana kāraṇaṃ seṭṭhavasena avanditattāti veditabbaṃ.",
  "tika-s0105t:481_12": "Vuttañhi “seṭṭhavasena ca bhijjatī”ti.",
  "tika-s0105t:481_13": "Seṭṭhavasenāti loke aggadakkhiṇeyyatāya seṭṭhabhāvavasenāti attho.",
  "tika-s0105t:481_14": "Tenāha “ayaṃ loke aggadakkhiṇeyyoti vandatī”ti.",
  "tika-s0105t:481_15": "Titthiyampi vandato na bhijjati,",
  "tika-s0105t:481_16": "pageva itaraṃ.",
  "tika-s0105t:481_17": "Saraṇagamanappabhedoti saraṇagamanavibhāgo,",
  "tika-s0105t:481_18": "tabbibhāgasambandhato cettha sakkā abhedopi sukhena dassetunti abhedadassanaṃ kataṃ.",
  "tika-s0105t:482_0": "Ariyamaggo eva lokuttarasaraṇagamananti cattāri sāmaññaphalāni vipākaphalabhāvena vuttāni.",
  "tika-s0105t:482_1": "Sabbadukkhakkhayoti sakalassa vaṭṭadukkhassa anuppādanirodho nibbānaṃ.",
  "tika-s0105t:482_2": "Ettha ca kammasadisaṃ vipākaphalaṃ,",
  "tika-s0105t:482_3": "tabbiparītaṃ ānisaṃsaphalanti daṭṭhabbaṃ.",
  "tika-s0105t:482_4": "Yathā hi sālibījādīnaṃ phalāni taṃsadisāni vipakkāni nāma honti,",
  "tika-s0105t:482_5": "vipākaniruttiñca labhanti,",
  "tika-s0105t:482_6": "na mūlaṅkurapattakkhandhanāḷāni,",
  "tika-s0105t:482_7": "evaṃ kusalākusalānaṃ phalāni arūpadhammabhāvena,",
  "tika-s0105t:482_8": "sārammaṇabhāvena ca sadisāni vipakkāni nāma honti,",
  "tika-s0105t:482_9": "vipākaniruttiñca labhanti,",
  "tika-s0105t:482_10": "na tadaññāni kammanibbattānipi kammaasadisāni,",
  "tika-s0105t:482_11": "tāni pana ānisaṃsāni nāma honti,",
  "tika-s0105t:482_12": "ānisaṃsaniruttimattañca labhantīti.",
  "tika-s0105t:482_13": "“Vuttañheta”ntiādinā dhammapade aggidattabrāhmaṇavatthupāḷimāharitvā dasseti.",
  "tika-s0105t:483_0": "Yo cāti ettha ca-",
  "tika-s0105t:483_1": "saddo byatireke,",
  "tika-s0105t:483_2": "yo panāti attho.",
  "tika-s0105t:483_3": "Tatrāyamadhippāyo –",
  "tika-s0105t:483_4": "byatirekatthadīpane yadi “bahuṃ ve saraṇaṃ yanti,",
  "tika-s0105t:483_5": "pabbatāni vanāni cā”tiādinā vuttaṃ khemaṃ saraṇaṃ na hoti,",
  "tika-s0105t:483_6": "na uttamaṃ saraṇaṃ,",
  "tika-s0105t:483_7": "etañca saraṇamāgamma sabbadukkhā na pamuccati,",
  "tika-s0105t:483_8": "evaṃ sati kiṃ nāma vatthu khemaṃ saraṇaṃ hoti,",
  "tika-s0105t:483_9": "uttamaṃ saraṇaṃ,",
  "tika-s0105t:483_10": "kiṃ nāma vatthuṃ saraṇamāgamma sabbadukkhā pamuccatīti ce?",
  "tika-s0105t:484_0": "Yo ca buddhañca dhammañca, saṅghañca saraṇaṃ gato…pe…",
  "tika-s0105t:485_0": "Etaṃ kho saraṇaṃ khemaṃ, etaṃ saraṇamuttamaṃ;",
  "tika-s0105t:486_0": "Etaṃ saraṇamāgamma, sabbadukkhā pamuccatīti. ;",
  "tika-s0105t:487_0": "Evamīdisesu.",
  "tika-s0105t:487_1": "Lokiyassa saraṇagamanassa aññatitthiyāvandanādinā kuppanato,",
  "tika-s0105t:487_2": "calanato ca akuppaṃ acalaṃ lokuttarameva saraṇagamanaṃ pakāsetuṃ “cattāri ariyasaccāni,",
  "tika-s0105t:487_3": "sammappaññāya passatī”ti vuttaṃ.",
  "tika-s0105t:487_4": "Vācāsiliṭṭhatthañcettha sammāsaddassa rassattaṃ.",
  "tika-s0105t:487_5": "“Dukkha”ntiādi “cattāri ariyasaccānī”ti vuttassa sarūpadassanaṃ.",
  "tika-s0105t:487_6": "Dukkhassa ca atikkamanti dukkhanirodhaṃ.",
  "tika-s0105t:487_7": "Dukkhūpasamagāminanti dukkhanirodhagāmiṃ.",
  "tika-s0105t:487_8": "“Eta”nti “cattāri…pe…",
  "tika-s0105t:487_9": "passatī”ti evaṃ vuttaṃ lokuttarasaraṇagamanasaṅkhātaṃ ariyasaccadassanaṃ. Kho-",
  "tika-s0105t:487_10": "saddo avadhāraṇattho padattayepi yojetabbo.",
  "tika-s0105t:488_0": "Niccato anupagamanādivasenāti “nicca”nti aggahaṇādivasena,",
  "tika-s0105t:488_1": "itinā niddisitabbehi to-",
  "tika-s0105t:488_2": "saddamicchanti saddavidū.",
  "tika-s0105t:488_3": "“Vuttañheta”ntiādinā ñāṇavibhaṅgādīsu āgataṃ pāḷiṃ sādhakabhāvena āharati.",
  "tika-s0105t:488_4": "Aṭṭhānanti janakahetupaṭikkhepo.",
  "tika-s0105t:488_5": "Anavakāsoti paccayahetupaṭikkhepo.",
  "tika-s0105t:488_6": "Ubhayenāpi kāraṇameva paṭikkhipati.",
  "tika-s0105t:488_7": "Yanti yena kāraṇena.",
  "tika-s0105t:488_8": "Diṭṭhisampannoti maggadiṭṭhiyā sampanno sotāpanno.",
  "tika-s0105t:488_9": "Kañci saṅkhāranti catubhūmakesu saṅkhatasaṅkhāresu ekampi saṅkhāraṃ.",
  "tika-s0105t:488_10": "Niccato upagaccheyyāti “nicco”ti gaṇheyya.",
  "tika-s0105t:488_11": "Sukhato upagaccheyyāti “ekantasukhī attā hoti arogo paraṃ maraṇā”ti evaṃ attadiṭṭhivasena “sukho”ti gaṇheyya,",
  "tika-s0105t:488_12": "diṭṭhivippayuttacittena pana ariyasāvako pariḷāhavūpasamatthaṃ mattahatthiparittāsito cokkhabrāhmaṇo",
  "tika-s0105t:488_13": "viya ukkārabhūmiṃ kañci saṅkhāraṃ sukhato upagacchati.",
  "tika-s0105t:488_14": "Attavāre kasiṇādipaṇṇattisaṅgahaṇatthaṃ “saṅkhāra”nti avatvā “dhamma”nti vuttaṃ.",
  "tika-s0105t:488_15": "Yathāha parivāre –",
  "tika-s0105t:489_0": "“Aniccā sabbe saṅkhārā, dukkhānattā ca saṅkhatā;",
  "tika-s0105t:490_0": "Nibbānañceva paññatti, anattā iti nicchayā”ti. ;",
  "tika-s0105t:491_0": "Imesu pana tīsupi vāresu ariyasāvakassa catubhūmakavaseneva paricchedo veditabbo,",
  "tika-s0105t:491_1": "tebhūmakavaseneva vā.",
  "tika-s0105t:491_2": "Yaṃ yañhi puthujjano “niccaṃ sukhaṃ attā”ti gāhaṃ gaṇhāti,",
  "tika-s0105t:491_3": "taṃ taṃ ariyasāvako “aniccaṃ dukkhaṃ anattā”ti gaṇhanto gāhaṃ viniveṭheti.",
  "tika-s0105t:492_0": "“Mātara”ntiādīsu janikā mātā,",
  "tika-s0105t:492_1": "janako pitā,",
  "tika-s0105t:492_2": "manussabhūto khīṇāsavo arahāti adhippeto.",
  "tika-s0105t:492_3": "Kiṃ pana ariyasāvako tehi aññampi pāṇaṃ jīvitā voropeyyāti?",
  "tika-s0105t:492_4": "Etampi aṭṭhānameva.",
  "tika-s0105t:492_5": "Cakkavattirajjasakajīvitahetupi hi so taṃ jīvitā na voropeyya,",
  "tika-s0105t:492_6": "tathāpi puthujjanabhāvassa mahāsāvajjatādassanatthaṃ ariyabhāvassa ca balavatāpakāsanatthaṃ evaṃ vuttanti daṭṭhabbaṃ.",
  "tika-s0105t:492_7": "Paduṭṭhacittoti vadhakacittena padūsanacitto,",
  "tika-s0105t:492_8": "padūsitacitto vā.",
  "tika-s0105t:492_9": "Lohitaṃ uppādeyyāti jīvamānakasarīre khuddakamakkhikāya pivanamattampi lohitaṃ uppādeyya.",
  "tika-s0105t:492_10": "Saṅghaṃ bhindeyyāti samānasaṃvāsakaṃ samānasīmāyaṃ ṭhitaṃ saṅghaṃ pañcahi kāraṇehi bhindeyya,",
  "tika-s0105t:492_11": "vuttañhetaṃ “pañcahupāli ākārehi saṅgho bhijjati kammena, uddesena,",
  "tika-s0105t:492_12": "voharanto,",
  "tika-s0105t:492_13": "anussāvanena,",
  "tika-s0105t:492_14": "salākaggāhenā”ti aññaṃ satthāranti ito aññaṃ titthakaraṃ “ayaṃ me satthā”ti evaṃ gaṇheyya,",
  "tika-s0105t:492_15": "netaṃ ṭhānaṃ vijjatīti attho.",
  "tika-s0105t:492_16": "Bhavasampadāti sugatibhavena sampadā,",
  "tika-s0105t:492_17": "idaṃ vipākaphalaṃ.",
  "tika-s0105t:492_18": "Bhogasampadāti manussabhogadevabhogehi sampadā,",
  "tika-s0105t:492_19": "idaṃ pana ānisaṃsaphalaṃ.",
  "tika-s0105t:492_20": "“Vuttañheta”ntiādinā devatāsaṃyuttādipāḷiṃ sādhakabhāvena dasseti.",
  "tika-s0105t:493_0": "Gatā seti ettha se-",
  "tika-s0105t:493_1": "iti nipātamattaṃ.",
  "tika-s0105t:493_2": "Na te gamissanti apāyabhūminti te buddhaṃ saraṇaṃ gatā tannimittaṃ apāyaṃ na gamissanti.",
  "tika-s0105t:493_3": "Mānusanti ca gāthābandhavasena visaññoganiddeso,",
  "tika-s0105t:493_4": "manussesu jātanti attho.",
  "tika-s0105t:493_5": "Devakāyanti devasaṅghaṃ,",
  "tika-s0105t:493_6": "devapuraṃ vā “devānaṃ kāyo samūho etthā”ti katvā.",
  "tika-s0105t:494_0": "“Aparampī”tiādinā saḷāyatanavagge moggallānasaṃyutte āgataṃ aññampi phalamāha,",
  "tika-s0105t:494_1": "aparampi phalaṃ mahāmoggallānattherena vuttanti attho.",
  "tika-s0105t:494_2": "Aññe deveti asaraṇaṅgate deve.",
  "tika-s0105t:494_3": "Dasahi ṭhānehīti dasahi kāraṇehi.",
  "tika-s0105t:494_4": "“Dibbenā”tiādi tassarūpadassanaṃ.",
  "tika-s0105t:494_5": "Adhigaṇhantīti abhibhavanti atikkamitvā tiṭṭhanti.",
  "tika-s0105t:494_6": "“Esa nayo”ti iminā “sādhu kho devānaminda dhammasaraṇagamanaṃ hotī”ti suttapadaṃ atidisati.",
  "tika-s0105t:494_7": "Velāmasuttaṃ nāma aṅguttaranikāye navanipāte jātigottarūpabhogasaddhāpaññādīhi mariyādavelātikkantehi",
  "tika-s0105t:494_8": "uḷārehi guṇehi samannāgatattā velāmanāmakassa bodhisattabhūtassa caturāsītisahassarājūnaṃ ācariyabrāhmaṇassa",
  "tika-s0105t:494_9": "dānakathāpaṭisaññuttaṃ suttaṃ tattha hi karīsassa catutthabhāgappamāṇānaṃ caturāsītisahassasaṅkhyānaṃ",
  "tika-s0105t:494_10": "suvaṇṇapātirūpiyapātikaṃsapātīnaṃ yathākkamaṃ rūpiyasuvaṇṇa hiraññapūrānaṃ,",
  "tika-s0105t:494_11": "sabbālaṅkārapaṭimaṇḍitānaṃ,",
  "tika-s0105t:494_12": "caturāsītiyā hatthisahassānaṃ caturāsītiyā assasahassānaṃ,",
  "tika-s0105t:494_13": "caturāsītiyā rathasahassānaṃ,",
  "tika-s0105t:494_14": "caturāsītiyā dhenusahassānaṃ,",
  "tika-s0105t:494_15": "caturāsītiyā kaññāsahassānaṃ,",
  "tika-s0105t:494_16": "caturāsītiyā pallaṅkasahassānaṃ,",
  "tika-s0105t:494_17": "caturāsītiyā vatthakoṭisahassānaṃ,",
  "tika-s0105t:494_18": "aparimāṇassa ca khajjabhojjādibhedassa āhārassa pariccajanavasena sattamāsādhikāni sattasaṃvaccharāni",
  "tika-s0105t:494_19": "nirantaraṃ pavattavelāmamahādānato ekassa sotāpannassa dinnadānaṃ mahapphalataraṃ,",
  "tika-s0105t:494_20": "tato sataṃsotāpannānaṃ dinnadānato ekassa sakadāgāmino,",
  "tika-s0105t:494_21": "tato ekassa anāgāmino,",
  "tika-s0105t:494_22": "tato ekassa arahato,",
  "tika-s0105t:494_23": "tato ekassa paccekabuddhassa,",
  "tika-s0105t:494_24": "tato sammāsambuddhassa,",
  "tika-s0105t:494_25": "tato buddhappamukhassa saṅghassa dinnadānaṃ mahapphalataraṃ,",
  "tika-s0105t:494_26": "tato cātuddisaṃ saṅghaṃ uddissa vihārakaraṇaṃ,",
  "tika-s0105t:494_27": "tato saraṇagamanaṃ mahapphalataranti ayamattho pakāsito.",
  "tika-s0105t:494_28": "Vuttañhetaṃ –",
  "tika-s0105t:495_0": "“Yaṃ gahapati velāmo brāhmaṇo dānaṃ adāsi mahādānaṃ,",
  "tika-s0105t:495_1": "yo cekaṃ diṭṭhisampannaṃ bhojeyya,",
  "tika-s0105t:495_2": "idaṃ tato mahapphalataraṃ,",
  "tika-s0105t:495_3": "yo ca sataṃ diṭṭhisampannānaṃ bhojeyya,",
  "tika-s0105t:495_4": "yo cekaṃ sakadāgāmiṃ bhojeyya,",
  "tika-s0105t:495_5": "idaṃ tato mahapphalatara”ntiādi.",
  "tika-s0105t:496_0": "Iminā ca ukkaṭṭhaparicchedato lokuttarasseva saraṇagamanassa phalaṃ dassitanti veditabbaṃ.",
  "tika-s0105t:496_1": "Tathā hi velāmasuttaṭṭhakathāyaṃ vuttaṃ “saraṇaṃ gaccheyyāti ettha maggenāgataṃ anivattanasaraṇaṃ adhippetaṃ,",
  "tika-s0105t:496_2": "apare panāhu ‘attānaṃ niyyātetvā dinnattā saraṇagamanaṃ tato mahapphalatara’nti vutta”nti kūṭadantasuttaṭṭhakathāyaṃ",
  "tika-s0105t:496_3": "pana vakkhati “yasmā ca saraṇagamanaṃ nāma tiṇṇaṃ ratanānaṃ jīvitapariccāgamayaṃ puññakammaṃ saggasampattiṃ deti,",
  "tika-s0105t:496_4": "tasmā mahapphalatarañca mahānisaṃsatarañcāti veditabba”nti iminā pana nayena lokiyassāpi saraṇagamanassa phalaṃ idha dassitamevāti gahetabbaṃ.",
  "tika-s0105t:496_5": "Ācariyadhammapālattherenapi hi ayamevattho icchitoti viññāyati idha ceva aññāsu ca majjhimāgamaṭīkādīsu avisesatoyeva vuttattā,",
  "tika-s0105t:496_6": "ācariyasāriputtattherenāpi ayamattho abhimato siyā sāratthadīpaniyaṃ,",
  "tika-s0105t:496_7": "aṅguttaraṭīkāyañca tadubhayasādhāraṇavacanato.",
  "tika-s0105t:496_8": "Apare pana vadanti “kūṭadantasuttaṭṭhakathāyampi lokuttarasseva saraṇagamanassa phalaṃ vutta”nti,",
  "tika-s0105t:496_9": "tadayuttameva tathā avuttattā.",
  "tika-s0105t:496_10": "“Yasmā…pe…",
  "tika-s0105t:496_11": "detī”ti hi tadubhayasādhāraṇakāraṇavasena tadubhayassāpi phalaṃ tattha vuttanti.",
  "tika-s0105t:496_12": "Velāmasuttādīnanti ettha ādisaddena aggappasādasuttachattamāṇavakavimānādīnaṃ saṅgaho daṭṭhabbo.",
  "tika-s0105t:497_0": "Aññāṇaṃ nāma vatthuttayassa guṇānamajānanaṃ tattha sammoho.",
  "tika-s0105t:497_1": "Saṃsayo nāma “buddho nu kho,",
  "tika-s0105t:497_2": "na nu kho”tiādinā vicikicchā.",
  "tika-s0105t:497_3": "Micchāñāṇaṃ nāma vatthuttayassa guṇānaṃ aguṇabhāvaparikappanena viparītaggāho.",
  "tika-s0105t:497_4": "Ādisaddena anādarāgāravādīnaṃ saṅgaho.",
  "tika-s0105t:497_5": "Saṃkilissatīti saṃkiliṭṭhaṃ malīnaṃ bhavati.",
  "tika-s0105t:497_6": "Na mahājutikantiādipi saṃkilesapariyāyo eva.",
  "tika-s0105t:497_7": "Tattha na mahājutikanti na mahujjalaṃ,",
  "tika-s0105t:497_8": "aparisuddhaṃ apariyodātanti attho.",
  "tika-s0105t:497_9": "Na mahāvipphāranti na mahānubhāvaṃ,",
  "tika-s0105t:497_10": "apaṇītaṃ anuḷāranti attho.",
  "tika-s0105t:497_11": "Sāvajjoti taṇhādiṭṭhādivasena sadoso.",
  "tika-s0105t:497_12": "Tadeva phalavasena vibhāvetuṃ “aniṭṭhaphalo”ti vuttaṃ,",
  "tika-s0105t:497_13": "sāvajjattā akantiphalo hotīti attho.",
  "tika-s0105t:497_14": "Lokiyasaraṇagamanaṃ sikkhāsamādānaṃ viya agahitakālaparicchedaṃ jīvitapariyantameva hoti,",
  "tika-s0105t:497_15": "tasmā tassa khandhabhedena bhedo,",
  "tika-s0105t:497_16": "so ca taṇhādiṭṭhādivirahitattā adosoti āha “anavajjo kālakiriyāya hotī”ti.",
  "tika-s0105t:497_17": "Soti anavajjo saraṇagamanabhedo.",
  "tika-s0105t:497_18": "Satipi anavajjatte iṭṭhaphalopi na hoti,",
  "tika-s0105t:497_19": "pageva aniṭṭhaphalo avipākattā.",
  "tika-s0105t:497_20": "Na hi taṃ akusalaṃ hoti,",
  "tika-s0105t:497_21": "atha kho bhedanamattanti adhippāyo.",
  "tika-s0105t:497_22": "Bhavantarepīti aññasmimpi bhave.",
  "tika-s0105t:498_0": "Dharasaddassa dvikammikattā “upāsaka”nti idampi kammameva,",
  "tika-s0105t:498_1": "tañca kho ākāraṭṭhāneti atthamattaṃ dassetuṃ “upāsako ayanti evaṃ dhāretū”ti vuttaṃ.",
  "tika-s0105t:498_2": "Dhāretūti ca upadhāretūti attho.",
  "tika-s0105t:498_3": "Upadhāraṇañcettha jānanamevāti dasseti “jānātū”ti iminā.",
  "tika-s0105t:498_4": "Upāsakavidhikosallatthanti upāsakabhāvavidhānakosallatthaṃ.",
  "tika-s0105t:498_5": "Ko upāsakoti sarūpapucchā,",
  "tika-s0105t:498_6": "kiṃ lakkhaṇo upāsako nāmāti vuttaṃ hoti.",
  "tika-s0105t:498_7": "Kasmāti hetupucchā,",
  "tika-s0105t:498_8": "kena pavattinimittena upāsakasaddo tasmiṃ puggale niruḷhoti adhippāyo.",
  "tika-s0105t:498_9": "Tenāha “kasmā upāsakoti vuccatī”ti.",
  "tika-s0105t:498_10": "Saddassa hi abhidheyye pavattinimittameva tadatthassa tabbhāvakāraṇaṃ.",
  "tika-s0105t:498_11": "Kimassa sīlanti vatasamādānapucchā,",
  "tika-s0105t:498_12": "kīdisaṃ assa upāsakassa sīlaṃ,",
  "tika-s0105t:498_13": "kittakena vatasamādānenāyaṃ sīlasampanno nāma hotīti attho.",
  "tika-s0105t:498_14": "Ko ājīvoti kammasamādānapucchā,",
  "tika-s0105t:498_15": "ko assa sammāājīvo,",
  "tika-s0105t:498_16": "kena kammasamādānena assa ājīvo sambhavatīti pucchati,",
  "tika-s0105t:498_17": "so pana micchājīvassa parivajjanena hotīti micchājīvopi vibhajīyati.",
  "tika-s0105t:498_18": "Kā vipattīti tadubhayesaṃ vippaṭipattipucchā,",
  "tika-s0105t:498_19": "kā assa upāsakassa sīlassa,",
  "tika-s0105t:498_20": "ājīvassa ca vipattīti attho.",
  "tika-s0105t:498_21": "Sāmaññaniddiṭṭhe hi sati anantarasseva vidhi vā paṭisedho vāti anantarassa gahaṇaṃ.",
  "tika-s0105t:498_22": "Kā sampattīti tadubhayesameva sammāpaṭipattipucchā,",
  "tika-s0105t:498_23": "kā assa upāsakassa sīlassa,",
  "tika-s0105t:498_24": "ājīvassa ca sampattīti vuttanayena attho.",
  "tika-s0105t:498_25": "Sarūpavacanatthādisaṅkhātena pakārena kiratīti pakiṇṇaṃ,",
  "tika-s0105t:498_26": "tadeva pakiṇṇakaṃ,",
  "tika-s0105t:498_27": "anekākārena pavattaṃ atthavinicchayanti attho.",
  "tika-s0105t:499_0": "Yo kocīti khattiyabrāhmaṇādīsu yo koci,",
  "tika-s0105t:499_1": "iminā padena akāraṇamettha jātiādivisesoti dasseti,",
  "tika-s0105t:499_2": "“saraṇagato”ti iminā pana saraṇagamanamevettha pamāṇanti.",
  "tika-s0105t:499_3": "“Gahaṭṭho”ti ca iminā āgārikesveva upāsakasaddo niruḷho,",
  "tika-s0105t:499_4": "na pabbajjūpagatesūti.",
  "tika-s0105t:499_5": "Tamatthaṃ mahāvaggasaṃyutte mahānāmasuttena sādhento “vuttañheta”ntiādimāha.",
  "tika-s0105t:499_6": "Tattha yatoti buddhādisaraṇagamanato.",
  "tika-s0105t:499_7": "Mahānāmāti attano cūḷapituno sukkodanassa puttaṃ mahānāmaṃ nāma sakyarājānaṃ bhagavā ālapati.",
  "tika-s0105t:499_8": "Ettāvatāti ettakena buddhādisaraṇagamanena upāsako nāma hoti,",
  "tika-s0105t:499_9": "na jātiādīhi kāraṇehīti adhippāyo.",
  "tika-s0105t:499_10": "Kāmañca tapussabhallikānaṃ viya dvevācikaupāsakabhāvopi atthi,",
  "tika-s0105t:499_11": "so pana tadā vatthuttayābhāvato kadāciyeva hotīti sabbadā pavattaṃ tevācikaupāsakabhāvaṃ dassetuṃ “saraṇagato”ti vuttaṃ.",
  "tika-s0105t:499_12": "Tepi hi pacchā tisaraṇagatā eva,",
  "tika-s0105t:499_13": "na cettha sambhavati aññaṃ paṭikkhipitvā ekaṃ vā dve vā saraṇagato upāsako nāmāti imamatthampi ñāpetuṃ evaṃ vuttanti daṭṭhabbaṃ.",
  "tika-s0105t:500_0": "Upāsanatoti teneva saraṇagamanena,",
  "tika-s0105t:500_1": "tattha ca sakkaccakāritāya gāravabahumānādiyogena payirupāsanato,",
  "tika-s0105t:500_2": "iminā katvatthaṃ dasseti.",
  "tika-s0105t:500_3": "Tenāha “so hī”tiādi.",
  "tika-s0105t:501_0": "Veramaṇiyoti ettha veraṃ vuccati pāṇātipātādidussīlyaṃ,",
  "tika-s0105t:501_1": "tassa maṇanato hananato vināsanato veramaṇiyo nāma,",
  "tika-s0105t:501_2": "pañca viratiyo viratipadhānattā tassa sīlassa.",
  "tika-s0105t:501_3": "Tathā hi udāhaṭe mahānāmasutte vuttaṃ “pāṇātipātā paṭivirato hotī”tiādi “yathāhā”tiādinā sādhakaṃ,",
  "tika-s0105t:501_4": "sarūpañca dasseti yathā taṃ uyyānapālassa ekeneva udakapatiṭṭhānapayogena ambasecanaṃ,",
  "tika-s0105t:501_5": "garusinānañca.",
  "tika-s0105t:501_6": "Yathāha ambavimāne –",
  "tika-s0105t:502_0": "“Ambo ca sitto samaṇo ca nhāpito,",
  "tika-s0105t:503_0": "Mayā ca puññaṃ pasutaṃ anappakaṃ;",
  "tika-s0105t:504_0": "Iti so pītiyā kāyaṃ, sabbaṃ pharati attano”ti.",
  "tika-s0105t:505_0": "[“Ambo ca siñcato āsi, samaṇo ca nahāpito;",
  "tika-s0105t:506_0": "Bahuñca puññaṃ pasutaṃ, aho saphalaṃ jīvita”nti. (idha ṭīkāyaṃ mūlapāṭho)]",
  "tika-s0105t:507_0": "Evamīdisesu. Ettāvatāti ettakena pañcaveraviratimattena.",
  "tika-s0105t:508_0": "Micchāvaṇijjāti ayuttavaṇijjā,",
  "tika-s0105t:508_1": "na sammāvaṇijjā,",
  "tika-s0105t:508_2": "asāruppavaṇijjakammānīti attho.",
  "tika-s0105t:508_3": "Pahāyāti akaraṇeneva pajahitvā.",
  "tika-s0105t:508_4": "Dhammenāti dhammato anapetena,",
  "tika-s0105t:508_5": "tena micchāvaṇijjakammena ājīvanato aññampi adhammikaṃ ājīvanaṃ paṭikkhipati.",
  "tika-s0105t:508_6": "Samenāti avisamena,",
  "tika-s0105t:508_7": "tena kāyavisamādiduccaritaṃ vajjetvā kāyasamādinā sucaritena ājīvanaṃ dasseti.",
  "tika-s0105t:508_8": "“Vuttañheta”ntiādinā pañcaṅguttarapāḷimāharitvā sādhakaṃ,",
  "tika-s0105t:508_9": "sarūpañca dasseti.",
  "tika-s0105t:508_10": "Vāṇijānaṃ ayanti vaṇijjā,",
  "tika-s0105t:508_11": "yassa kassaci vikkayo,",
  "tika-s0105t:508_12": "itthiliṅgapadametaṃ.",
  "tika-s0105t:508_13": "Satthavaṇijjāti āvudhabhaṇḍaṃ katvā vā kāretvā vā yathākataṃ paṭilabhitvā vā tassa vikkayo.",
  "tika-s0105t:508_14": "Sattavaṇijjāti manussavikkayo.",
  "tika-s0105t:508_15": "Maṃsavaṇijjāti sūnakārādayo viya migasūkarādike posetvā maṃsaṃ sampādetvā vikkayo.",
  "tika-s0105t:508_16": "Majjavaṇijjāti yaṃ kiñci majjaṃ yojetvā tassa vikkayo.",
  "tika-s0105t:508_17": "Visavaṇijjāti visaṃ yojetvā,",
  "tika-s0105t:508_18": "saṅgahetvā vā tassa vikkayo.",
  "tika-s0105t:508_19": "Tattha satthavaṇijjā paroparodhanimittatāya akaraṇīyāti vuttā,",
  "tika-s0105t:508_20": "sattavaṇijjā abhujissabhāvakaraṇato,",
  "tika-s0105t:508_21": "maṃsavaṇijjā vadhahetuto,",
  "tika-s0105t:508_22": "majjavaṇijjā pamādaṭṭhānato,",
  "tika-s0105t:508_23": "visavaṇijjā parūpaghātakāraṇato.",
  "tika-s0105t:509_0": "Tassevāti yathāvuttassa pañcaveramaṇilakkhaṇassa sīlassa ceva pañcamicchāvaṇijjādippahānalakkhaṇassa ājīvassa ca paṭiniddeso.",
  "tika-s0105t:509_1": "Vipattīti bhedo,",
  "tika-s0105t:509_2": "pakopo ca.",
  "tika-s0105t:509_3": "Evaṃ sīlaājīvavipattivasena upāsakassa vipattiṃ dassetvā assaddhiyādivasenapi dassento “apicā”tiādimāha.",
  "tika-s0105t:509_4": "Yāyāti assaddhiyādivippaṭipattiyā.",
  "tika-s0105t:509_5": "Caṇḍāloti nīcadhammajātikaṭṭhena upāsakacaṇḍālo.",
  "tika-s0105t:509_6": "Malanti malīnaṭṭhena upāsakamalaṃ.",
  "tika-s0105t:509_7": "Patikiṭṭhoti lāmakaṭṭhena upāsakanihīno.",
  "tika-s0105t:509_8": "Sāpissāti sāpi assaddhiyādivippaṭipatti assa upāsakassa vipattīti veditabbā.",
  "tika-s0105t:509_9": "Kā panāyanti vuttaṃ “te cā”tiādi.",
  "tika-s0105t:509_10": "Upāsakacaṇḍālasuttaṃ,",
  "tika-s0105t:509_11": "upāsakaratanasuttañca pañcaṅguttare.",
  "tika-s0105t:509_12": "Tattha buddhādīsu,",
  "tika-s0105t:509_13": "kammakammaphalesu ca saddhāvipariyāyo micchāvimokkho assaddhiyaṃ,",
  "tika-s0105t:509_14": "tena samannāgato assaddho.",
  "tika-s0105t:509_15": "Yathāvuttasīlavipattiājīvavipattivasena dussīlo.",
  "tika-s0105t:509_16": "“Iminā diṭṭhādinā idaṃ nāma maṅgalaṃ hotī”ti evaṃ bālajanaparikappitena kotūhalasaṅkhātena diṭṭhasutamutamaṅgalena samannāgato kotūhalamaṅgaliko.",
  "tika-s0105t:509_17": "Maṅgalaṃ paccetīti diṭṭhamaṅgalādibhedaṃ maṅgalameva pattiyāyati no kammanti kammassakataṃ no pattiyāyati.",
  "tika-s0105t:509_18": "Ito ca bahiddhāti ito sabbaññubuddhasāsanato bahiddhā bāhirakasamaye. Ca-",
  "tika-s0105t:509_19": "saddo aṭṭhānapayutto,",
  "tika-s0105t:509_20": "sabbattha “assaddho”tiādīsu yojetabbo.",
  "tika-s0105t:509_21": "Dakkhiṇeyyaṃ pariyesatīti duppaṭipannaṃ dakkhiṇārahasaññī gavesati.",
  "tika-s0105t:509_22": "Tatthāti bahiddhā bāhirakasamaye.",
  "tika-s0105t:509_23": "Pubbakāraṃ karotīti paṭhamataraṃ dānamānanādikaṃ kusalakiriyaṃ karoti,",
  "tika-s0105t:509_24": "bāhirakasamaye paṭhamataraṃ kusalakiriyaṃ katvā pacchā sāsane karotīti vuttaṃ hotīti.",
  "tika-s0105t:509_25": "Tatthāti vā tesaṃ bāhirakānaṃ titthiyānantipi vadanti.",
  "tika-s0105t:509_26": "Ettha ca dakkhiṇeyyapariyesanapubbakāre ekaṃ katvā pañca dhammā veditabbā.",
  "tika-s0105t:510_0": "Assāti upāsakassa.",
  "tika-s0105t:510_1": "Sīlasampadāti yathāvuttena pañcaveramaṇilakkhaṇena sīlena sampadā.",
  "tika-s0105t:510_2": "Ājīvasampadāti pañcamicchāvaṇijjādippahānalakkhaṇena ājīvena sampadā.",
  "tika-s0105t:510_3": "Evaṃ sīlasampadāājīvasampadāvasena upāsakassa sampattiṃ dassetvā saddhādivasenapi dassento “ye cassā”tiādimāha.",
  "tika-s0105t:510_4": "Ye ca pañca dhammā,",
  "tika-s0105t:510_5": "tepi assa sampattīti yojanā.",
  "tika-s0105t:510_6": "Dhammehīti guṇehi.",
  "tika-s0105t:510_7": "Catunnaṃ parisānaṃ ratijananaṭṭhena upāsakova ratanaṃ upāsakaratanaṃ.",
  "tika-s0105t:510_8": "Guṇasobhākittisaddasugandhatādīhi upāsakova padumaṃ upāsakapadumaṃ.",
  "tika-s0105t:510_9": "Tathā upāsakapuṇḍarīkaṃ.",
  "tika-s0105t:510_10": "Sesaṃ vipattiyaṃ vuttavipariyāyena veditabbaṃ.",
  "tika-s0105t:511_0": "Nigaṇṭhīnanti nigaṇṭhasamaṇīnaṃ.",
  "tika-s0105t:511_1": "Ādimhīti paṭhamatthe.",
  "tika-s0105t:511_2": "Ucchagganti ucchuaggaṃ ucchukoṭi.",
  "tika-s0105t:511_3": "Tathā veḷagganti etthāpi.",
  "tika-s0105t:511_4": "Koṭiyanti pariyantakoṭiyaṃ,",
  "tika-s0105t:511_5": "pariyantattheti attho.",
  "tika-s0105t:511_6": "Ambilagganti ambilakoṭṭhāsaṃ.",
  "tika-s0105t:511_7": "Tathā tittakagganti etthāpi.",
  "tika-s0105t:511_8": "Vihāraggenāti ovarakakoṭṭhāsena “imasmiṃ gabbhe vasantānaṃ idaṃ nāma phalaṃ pāpuṇātī”tiādinā taṃtaṃvasanaṭṭhānakoṭṭhāsenāti attho.",
  "tika-s0105t:511_9": "Pariveṇaggenāti etthāpi eseva nayo.",
  "tika-s0105t:511_10": "Aggeti ettha upayogavacanassa ekārādeso,",
  "tika-s0105t:511_11": "vacanavipallāso vā, katvā-",
  "tika-s0105t:511_12": "saddo ca sesoti vuttaṃ “ādiṃ katvā”ti.",
  "tika-s0105t:511_13": "Bhāvatthe tā-",
  "tika-s0105t:511_14": "saddoti dasseti “ajjabhāva”nti iminā,",
  "tika-s0105t:511_15": "ajjabhāvo ca nāma tasmiṃ dhammassavanasamaye dharamānakatāpāpuṇakabhāvo.",
  "tika-s0105t:511_16": "Tadā hi taṃ nissayavasena dharamānataṃ nimittaṃ katvā taṃdivasanissitaaruṇuggamanato paṭṭhāya yāva puna aruṇuggamanā etthantare ajjasaddo pavattati,",
  "tika-s0105t:511_17": "tasmā tasmiṃ samaye dharamānakatāsaṅkhātaṃ ajjabhāvaṃ ādiṃ katvāti attho daṭṭhabbo.",
  "tika-s0105t:511_18": "Ajjatanti vā ajjaicceva attho tā-",
  "tika-s0105t:511_19": "saddassa sakatthavuttito yathā “devatā”ti,",
  "tika-s0105t:511_20": "ayaṃ ācariyānaṃ mati.",
  "tika-s0105t:511_21": "Evaṃ paṭhamakkharena dissamānapāṭhānurūpaṃ atthaṃ dassetvā idāni tatiyakkharena dissamānapāṭhānurūpaṃ",
  "tika-s0105t:511_22": "atthaṃ dassetuṃ “ajjadaggeti vā pāṭho”tiādi vuttaṃ.",
  "tika-s0105t:511_23": "Āgamamattattā dakāro padasandhikaro.",
  "tika-s0105t:511_24": "Ajjāti hi nepātikamidaṃ padaṃ.",
  "tika-s0105t:511_25": "Tenāha “ajja agganti attho”ti.",
  "tika-s0105t:512_0": "“Pāṇo”ti idaṃ paramatthato jīvitindriye eva,",
  "tika-s0105t:512_1": "“pāṇupeta”nti ca karaṇattheneva samāsoti ñāpetuṃ “yāva me jīvitaṃ pavattati,",
  "tika-s0105t:512_2": "tāva upeta”nti āha.",
  "tika-s0105t:512_3": "Upeti upagacchatīti hi upeto,",
  "tika-s0105t:512_4": "pāṇehi karaṇabhūtehi upeto pāṇupetoti attho ācariyehi abhimato.",
  "tika-s0105t:512_5": "Iminā ca “pāṇupetanti idaṃ padaṃ tassa saraṇagamanassa āpāṇakoṭikatādassana”nti imamatthaṃ vibhāveti.",
  "tika-s0105t:512_6": "“Pāṇupeta”nti hi iminā yāva me pāṇā dharanti,",
  "tika-s0105t:512_7": "tāva saraṇaṃ upeto,",
  "tika-s0105t:512_8": "upento ca na vācāmattena,",
  "tika-s0105t:512_9": "na ca ekavāraṃ cittuppādamattena,",
  "tika-s0105t:512_10": "atha kho pāṇānaṃ pariccajanavasena yāvajīvaṃ upetoti āpāṇakoṭikatā dassitā. “Tīhi…pe…",
  "tika-s0105t:512_11": "gata”nti idaṃ “saraṇaṃ gata”nti etassa atthavacanaṃ.",
  "tika-s0105t:512_12": "“Anaññasatthuka”nti idaṃ pana antogadhāvadhāraṇena,",
  "tika-s0105t:512_13": "aññatthāpohanena ca nivattetabbatthadassanaṃ.",
  "tika-s0105t:512_14": "Ekacco kappiyakārakasaddassa attho upāsakasaddassa vacanīyopi bhavatīti vuttaṃ “upāsakaṃ kappiyakāraka”nti,",
  "tika-s0105t:512_15": "attasanniyyātanasaraṇagamanaṃ vā sandhāya evaṃ vuttanti daṭṭhabbaṃ.",
  "tika-s0105t:512_16": "Evaṃ “pāṇupeta”nti iminā nītatthato dassitaṃ tassa saraṇagamanassa āpāṇakoṭikataṃ dassetvā evaṃ vadanto",
  "tika-s0105t:512_17": "panesa rājā “jīvitena saha vatthuttayaṃ paṭipūjento saraṇagamanaṃ rakkhāmī”ti adhippāyaṃ vibhāvetīti",
  "tika-s0105t:512_18": "neyyatthato vibhāvitaṃ tassa rañño adhippāyaṃ vibhāvento “ahañhī”tiādimāha.",
  "tika-s0105t:512_19": "Tattha hi-",
  "tika-s0105t:512_20": "saddo samatthane,",
  "tika-s0105t:512_21": "kāraṇatthe vā,",
  "tika-s0105t:512_22": "tena imāya yuttiyā,",
  "tika-s0105t:512_23": "iminā vā kāraṇena upāsakaṃ maṃ bhagavā dhāretūti ayamattho pakāsito.",
  "tika-s0105t:513_0": "Accayanaṃ sādhumariyādaṃ atikkamma madditvā pavattanaṃ accayo,",
  "tika-s0105t:513_1": "kāyikādiajjhācārasaṅkhāto dosoti āha “aparādho”ti,",
  "tika-s0105t:513_2": "acceti abhibhavitvā pavattati etenāti vā accayo,",
  "tika-s0105t:513_3": "kāyikādivītikkamassa pavattanako akusaladhammasaṅkhāto doso eva,",
  "tika-s0105t:513_4": "so ca aparajjhati etenāti aparādhoti vuccati.",
  "tika-s0105t:513_5": "So hi aparajjhantaṃ purisaṃ abhibhavitvā pavattati.",
  "tika-s0105t:513_6": "Tenāha “atikkamma abhibhavitvā pavatto”ti.",
  "tika-s0105t:513_7": "Dhammanti dasarājadhammaṃ.",
  "tika-s0105t:513_8": "Vitthāro panetassa mahāhaṃsajātakādīhi vibhāvetabbo.",
  "tika-s0105t:513_9": "Caratīti ācarati karoti.",
  "tika-s0105t:513_10": "Dhammenevāti dhammato anapeteneva,",
  "tika-s0105t:513_11": "anapetakusaladhammenevāti attho.",
  "tika-s0105t:513_12": "Tenāha “na pitughātanādinā adhammenā”ti.",
  "tika-s0105t:513_13": "“Paṭiggaṇhātū”ti etassa adhivāsanaṃ sampaṭicchatūti saddato attho,",
  "tika-s0105t:513_14": "adhippāyato pana atthaṃ dassetuṃ “khamatū”ti vuttaṃ.",
  "tika-s0105t:513_15": "Puna akaraṇamettha saṃvaroti dasseti “puna evarūpassā”tiādinā.",
  "tika-s0105t:513_16": "“Aparādhassā”tiādi aññamaññaṃ vevacanaṃ.",
  "tika-s0105t:514_0": "251.",
  "tika-s0105t:514_1": "“Yathādhammo ṭhito,",
  "tika-s0105t:514_2": "tathevā”ti imināpi yathā-",
  "tika-s0105t:514_3": "saddassa anurūpatthamāha,",
  "tika-s0105t:514_4": "sādhusamāciṇṇakusaladhammānurūpanti attho.",
  "tika-s0105t:514_5": "Paṭisaddassa anatthakataṃ dasseti “karosī”ti iminā.",
  "tika-s0105t:514_6": "Paṭikammaṃ karosītipi vadanti.",
  "tika-s0105t:514_7": "Yathādhammaṃ paṭikaraṇaṃ nāma katāparādhassa khamāpanamevāti āha “khamāpesīti vuttaṃ hotī”ti.",
  "tika-s0105t:514_8": "“Paṭiggaṇhāmā”ti etassa adhivāsanaṃ sampaṭicchāmāti atthaṃ dasseti “khamāmā”ti iminā.",
  "tika-s0105t:514_9": "Vuddhi hesāti ettha ha-",
  "tika-s0105t:514_10": "kāro padasiliṭṭhatāya āgamo, hi-",
  "tika-s0105t:514_11": "saddo vā nipātamattaṃ.",
  "tika-s0105t:514_12": "Esāti yathādhammaṃ paṭikiriyā,",
  "tika-s0105t:514_13": "āyatiṃ saṃvarāpajjanā ca.",
  "tika-s0105t:514_14": "Tenāha “yo accayaṃ…pe…",
  "tika-s0105t:514_15": "āpajjatī”ti.",
  "tika-s0105t:514_16": "Sadevakena lokena “saraṇa”nti araṇīyato upagantabbato tathāgato ariyo nāmāti vuttaṃ “buddhassa bhagavato”ti.",
  "tika-s0105t:514_17": "Vineti satte etenāti vinayo, sāsanaṃ.",
  "tika-s0105t:514_18": "Vaddhati saggamokkhasampatti etāyāti vuddhi.",
  "tika-s0105t:514_19": "Katamā pana sā,",
  "tika-s0105t:514_20": "yā “esā”ti niddiṭṭhā vuddhīti codanamapanetuṃ “yo accaya”ntiādi vuttanti sambandhaṃ dasseti “katamā”tiādinā,",
  "tika-s0105t:514_21": "yā ayaṃ saṃvarāpajjanā,",
  "tika-s0105t:514_22": "sā “esā”ti niddiṭṭhā vuddhi nāmāti attho.",
  "tika-s0105t:514_23": "“Yathādhammaṃ paṭikarotī”ti idaṃ āyatiṃ saṃvarāpajjanāya pubbakiriyādassananti viññāpanatthaṃ “yathādhammaṃ",
  "tika-s0105t:514_24": "paṭikaritvā āyatiṃ saṃvarāpajjanā”ti vuttaṃ.",
  "tika-s0105t:514_25": "Esā hi ācariyānaṃ pakati,",
  "tika-s0105t:514_26": "yadidaṃ yena kenaci pakārena adhippāyantaraviññāpanaṃ,",
  "tika-s0105t:514_27": "etapadena pana tassāpi paṭiniddeso sambhavati “yathādhammaṃ paṭikarotī” tipi paṭiniddisitabbassa dassanato.",
  "tika-s0105t:514_28": "Keci pana “yathādhammaṃ paṭikarotī’ti idaṃ pubbakiriyāmattasseva dassanaṃ,",
  "tika-s0105t:514_29": "na paṭiniddisitabbassa.",
  "tika-s0105t:514_30": "‘Āyatiñca saṃvaraṃ āpajjatī’ti idaṃ pana paṭiniddisitabbassevāti viññāpanatthaṃ evaṃ vutta”nti vadanti,",
  "tika-s0105t:514_31": "tadayuttameva khamāpanassāpi vuddhihetubhāvena ariyūpavāde vuttattā.",
  "tika-s0105t:514_32": "Itarathā hi khamāpanābhāvepi āyatiṃ saṃvarāpajjanāya eva ariyūpavādāpagamanaṃ vuttaṃ siyā,",
  "tika-s0105t:514_33": "na ca pana vuttaṃ,",
  "tika-s0105t:514_34": "tasmā vuttanayeneva attho veditabboti.",
  "tika-s0105t:515_0": "Kasmā pana “yāya”ntiādinā dhammaniddeso dassito,",
  "tika-s0105t:515_1": "nanu pāḷiyaṃ “yo accaya”ntiādinā puggalaniddeso katoti codanaṃ sodhetuṃ “desanaṃ panā”tiādi āraddhaṃ.",
  "tika-s0105t:515_2": "Puggalādhiṭṭhānaṃ karontoti puggalādhiṭṭhānadhammadesanaṃ karonto.",
  "tika-s0105t:515_3": "Puggalādhiṭṭhānāpi hi puggalādhiṭṭhānadhammadesanā,",
  "tika-s0105t:515_4": "puggalādhiṭṭhānapuggaladesanāti duvidhā hoti.",
  "tika-s0105t:515_5": "Ayametthādhippāyo –",
  "tika-s0105t:515_6": "kiñcāpi “vuddhi hesā”tiādinā dhammādhiṭṭhānadesanā āraddhā,",
  "tika-s0105t:515_7": "tathāpi puna puggalādhiṭṭhānaṃ karontena “yo accaya”ntiādinā puggalādhiṭṭhānadesanā āraddhā desanāvilāsavasena,",
  "tika-s0105t:515_8": "veneyyajjhāsayavasena cāti.",
  "tika-s0105t:515_9": "Tadubhayavaseneva hi dhammādhiṭṭhānādibhedena catubbidhā desanā.",
  "tika-s0105t:516_0": "252.",
  "tika-s0105t:516_1": "Vacasāyatteti vacasā āyatte.",
  "tika-s0105t:516_2": "Vācāpaṭibandhatteti vadanti,",
  "tika-s0105t:516_3": "taṃ “so hī”tiādinā viruddhaṃ viya dissati.",
  "tika-s0105t:516_4": "Vacasāyattheti pana vācāpariyosānattheti attho yutto osānakaraṇatthassa sāsaddassa vasena sāyasaddanipphattito yathā “dāyo”ti.",
  "tika-s0105t:516_5": "Evañhi samatthanavacanampi upapannaṃ hoti.",
  "tika-s0105t:516_6": "Gamanāya kataṃ vācāpariyosānaṃ katvā vuttattā tasmiṃyeva atthe vattatīti.",
  "tika-s0105t:516_7": "Handasaddañhi codanatthe,",
  "tika-s0105t:516_8": "vacasaggatthe ca icchanti.",
  "tika-s0105t:516_9": "“Handa dāni bhikkhave āmantayāmī”tiādīsu hi codanatthe,",
  "tika-s0105t:516_10": "“handa dāni apāyāmī”tiādīsu vacasaggatthe,",
  "tika-s0105t:516_11": "vacasaggo ca nāma vācāvissajjanaṃ,",
  "tika-s0105t:516_12": "tañca vācāpariyosānamevāti daṭṭhabbaṃ.",
  "tika-s0105t:516_13": "Dukkarakiccavasena bahukiccatāti āha “balavakiccā”ti.",
  "tika-s0105t:516_14": "“Avassaṃ kattabbaṃ kiccaṃ,",
  "tika-s0105t:516_15": "itaraṃ karaṇīyaṃ.",
  "tika-s0105t:516_16": "Paṭhamaṃ vā kattabbaṃ kiccaṃ,",
  "tika-s0105t:516_17": "pacchā kattabbaṃ karaṇīyaṃ.",
  "tika-s0105t:516_18": "Khuddakaṃ vā kiccaṃ,",
  "tika-s0105t:516_19": "mahantaṃ karaṇīya”ntipi udānaṭṭhakathādīsu vuttaṃ. Yaṃ- taṃ-",
  "tika-s0105t:516_20": "saddānaṃ niccasambandhattā,",
  "tika-s0105t:516_21": "gamanakālajānanato,",
  "tika-s0105t:516_22": "aññakiriyāya ca anupayuttattā “tassa kālaṃ tvameva jānāsī”ti vuttaṃ.",
  "tika-s0105t:516_23": "Idaṃ vuttaṃ hoti “tayā ñātaṃ gamanakālaṃ tvameva ñatvā gacchāhī”ti.",
  "tika-s0105t:516_24": "Atha vā yathā kattabbakiccaniyojane “imaṃ jāna,",
  "tika-s0105t:516_25": "imaṃ dehi,",
  "tika-s0105t:516_26": "imaṃ āharā”ti vuttaṃ,",
  "tika-s0105t:516_27": "tathā idhāpi tayā ñātaṃ kālaṃ tvameva jānāsi,",
  "tika-s0105t:516_28": "gamanavasena karohīti gamane niyojetīti dassetuṃ “tvameva jānāsī”ti pāṭhaseso vuttoti daṭṭhabbaṃ.",
  "tika-s0105t:516_29": "“Tikkhattuṃ padakkhiṇaṃ katvā”tiādi yathāsamāciṇṇaṃ pakaraṇādhigatamattaṃ dassetuṃ vuttaṃ.",
  "tika-s0105t:516_30": "Tattha padakkhiṇanti pakārato kataṃ dakkhiṇaṃ.",
  "tika-s0105t:516_31": "Tenāha “tikkhattu”nti.",
  "tika-s0105t:516_32": "Dasanakhasamodhānasamujjalanti dvīsu hatthesu jātānaṃ dasannaṃ nakhānaṃ samodhānena ekībhāvena samujjalantaṃ,",
  "tika-s0105t:516_33": "tena dvinnaṃ karatalānaṃ samaṭṭhapanaṃ dasseti.",
  "tika-s0105t:516_34": "Añjalinti hatthapuṭaṃ.",
  "tika-s0105t:516_35": "Añjati byattiṃ pakāseti etāyāti añjali. Añju-",
  "tika-s0105t:516_36": "saddañhi byattiyaṃ,",
  "tika-s0105t:516_37": "alipaccayañca icchanti saddavidū.",
  "tika-s0105t:516_38": "Abhimukhovāti sammukho eva,",
  "tika-s0105t:516_39": "na bhagavato piṭṭhiṃ dassetvāti attho.",
  "tika-s0105t:516_40": "Pañcappatiṭṭhitavandanānayo vutto eva.",
  "tika-s0105t:517_0": "253.",
  "tika-s0105t:517_1": "Imasmiṃyeva attabhāve vipaccanakānaṃ attano pubbe katakusalamūlānaṃ khaṇanena khato,",
  "tika-s0105t:517_2": "tesameva upahananena upahato,",
  "tika-s0105t:517_3": "padadvayenapi tassa kammāparādhameva dasseti pariyāyavacanattā padadvayassa.",
  "tika-s0105t:517_4": "Kusalamūlasaṅkhātapatiṭṭhābhedanena khatūpahatabhāvaṃ dassetuṃ “bhinnapatiṭṭho jāto”ti vuttaṃ. Patiṭṭhā,",
  "tika-s0105t:517_5": "mūlanti ca atthato ekaṃ.",
  "tika-s0105t:517_6": "Patiṭṭhahati sammattaniyāmokkamanaṃ etāyāti hi patiṭṭhā,",
  "tika-s0105t:517_7": "tassa kusalūpanissayasampadā,",
  "tika-s0105t:517_8": "sā kiriyāparādhena bhinnā vināsitā etenāti bhinnapatiṭṭho.",
  "tika-s0105t:517_9": "Tadeva vitthārento “tathā”tiādimāha.",
  "tika-s0105t:517_10": "Yathā kusalamūlasaṅkhātā attano patiṭṭhānajātā,",
  "tika-s0105t:517_11": "tathā anena raññā attanāva attā khato khanitoti yojanā.",
  "tika-s0105t:517_12": "Khatoti hi idaṃ idha kammavasena siddhaṃ,",
  "tika-s0105t:517_13": "pāḷiyaṃ pana kattuvasenāti daṭṭhabbaṃ.",
  "tika-s0105t:517_14": "Padadvayassa pariyāyattā “upahato”ti idha na vuttaṃ.",
  "tika-s0105t:518_0": "“Rāgo rajo na ca pana reṇu vuccatī”tiādi vacanato rāgadosamohāva idha rajo nāmāti vuttaṃ “rāgarajādivirahita”nti.",
  "tika-s0105t:518_1": "Vītasaddassa vigatapariyāyataṃ dasseti “vigatattā”ti iminā.",
  "tika-s0105t:518_2": "Dhammesu cakkhunti catusaccadhammesu pavattaṃ tesaṃ dassanaṭṭhena cakkhuṃ.",
  "tika-s0105t:518_3": "Dhammesūti vā heṭṭhimesu tīsu maggadhammesu.",
  "tika-s0105t:518_4": "Cakkhunti sotāpattimaggasaṅkhātaṃ ekaṃ cakkhuṃ,",
  "tika-s0105t:518_5": "samudāyekadesavasena ādhāratthasamāsoyaṃ,",
  "tika-s0105t:518_6": "na tu niddhāraṇatthasamāso.",
  "tika-s0105t:518_7": "So hi sāsanaganthesu,",
  "tika-s0105t:518_8": "sakkataganthesu ca sabbattha paṭisiddhoti.",
  "tika-s0105t:518_9": "Dhammamayanti samathavipassanādhammena nibbattaṃ,",
  "tika-s0105t:518_10": "iminā “dhammena nibbattaṃ cakkhu dhammacakkhū”ti atthamāha.",
  "tika-s0105t:518_11": "Apica dhammamayanti sīlāditividhadhammakkhandhoyeva maya-",
  "tika-s0105t:518_12": "saddassa sakatthe pavattanato,",
  "tika-s0105t:518_13": "anena “dhammoyeva cakkhu dhammacakkhū”ti atthamāha.",
  "tika-s0105t:518_14": "Aññesu ṭhānesūti aññesu suttapadesesu,",
  "tika-s0105t:518_15": "etena yathāpāṭhaṃ tividhatthataṃ dasseti.",
  "tika-s0105t:518_16": "Idha pana sotāpattimaggassevetaṃ adhivacanaṃ,",
  "tika-s0105t:518_17": "tasmimpi anadhigate aññesaṃ vattabbatāyeva abhāvatoti adhippāyo.",
  "tika-s0105t:519_0": "Idāni “khatāyaṃ bhikkhave rājā”tiādipāṭhassa suviññeyyamadhippāyaṃ dassento “idaṃ vuttaṃ hotī”tiādimāha.",
  "tika-s0105t:519_1": "Tattha nābhavissāti sace na abhavissatha,",
  "tika-s0105t:519_2": "evaṃ satīti attho.",
  "tika-s0105t:519_3": "Atīte hi idaṃ kālātipattivacanaṃ,",
  "tika-s0105t:519_4": "na anāgateti daṭṭhabbaṃ.",
  "tika-s0105t:519_5": "Esa nayo sotāpattimaggaṃ patto abhavissāti etthāpi.",
  "tika-s0105t:519_6": "Nanu ca maggapāpuṇanavacanaṃ bhavissamānattā anāgatakālikanti?",
  "tika-s0105t:519_7": "Saccaṃ aniyamite,",
  "tika-s0105t:519_8": "idha pana “idhevāsane nisinno”ti niyamitattā atītakālikamevāti veditabbaṃ.",
  "tika-s0105t:519_9": "Idañhi bhagavā rañño āsanā vuṭṭhāya acirapakkantasseva avocāti.",
  "tika-s0105t:519_10": "Pāpamittasaṃsaggenāti devadattena,",
  "tika-s0105t:519_11": "devadattaparisāsaṅkhātena ca pāpamittena saṃsaggato.",
  "tika-s0105t:519_12": "Assāti sotāpattimaggassa.",
  "tika-s0105t:519_13": "“Evaṃ santepī”tiādinā pāṭhānāruḷhaṃ vacanāvasesaṃ dasseti.",
  "tika-s0105t:519_14": "Tasmāti saraṇaṃ gatattā muccissatīti sambandho.",
  "tika-s0105t:519_15": "“Mama ca sāsanamahantatāyā”ti pāṭho yutto,",
  "tika-s0105t:519_16": "katthaci pana ca-",
  "tika-s0105t:519_17": "saddo na dissati,",
  "tika-s0105t:519_18": "tattha so luttaniddiṭṭhoti daṭṭhabbaṃ.",
  "tika-s0105t:519_19": "Na kevalaṃ saraṇaṃ gatattāyeva muccissati,",
  "tika-s0105t:519_20": "atha kho yattha esa pasanno,",
  "tika-s0105t:519_21": "pasannākārañca karoti,",
  "tika-s0105t:519_22": "tassa ca tividhassapi sāsanassa uttamatāyāti hi saha samuccayena attho adhippetoti.",
  "tika-s0105t:520_0": "“Yathā nāmā”tiādi dukkarakammavipākato sukarena muccanena upamādassanaṃ.",
  "tika-s0105t:520_1": "Kocīti koci puriso.",
  "tika-s0105t:520_2": "Kassacīti kassaci purisassa,",
  "tika-s0105t:520_3": "“vadha”nti ettha bhāvayoge kammatthe sāmivacanaṃ.",
  "tika-s0105t:520_4": "Pupphamuṭṭhimattena daṇḍenāti pupphamuṭṭhimattasaṅkhātena dhanadaṇḍena.",
  "tika-s0105t:520_5": "Mucceyyāti vadhakammadaṇḍato mucceyya,",
  "tika-s0105t:520_6": "daṇḍenāti vā nissakkatthe karaṇavacanaṃ “sumuttā mayaṃ tena mahāsamaṇenā”tiādīsu viya,",
  "tika-s0105t:520_7": "pupphamuṭṭhimattena dhanadaṇḍato,",
  "tika-s0105t:520_8": "vadhadaṇḍato ca mucceyyāti attho.",
  "tika-s0105t:520_9": "Lohakumbhiyanti lohakumbhinarake.",
  "tika-s0105t:520_10": "Tattha hi tadanubhavanakānaṃ sattānaṃ kammabalena lohamayā mahatī kumbhī nibbattā,",
  "tika-s0105t:520_11": "tasmā taṃ “lohakumbhī”ti vuccati.",
  "tika-s0105t:520_12": "Uparimatalato adho patanto,",
  "tika-s0105t:520_13": "heṭṭhimatalato uddhaṃ gacchanto,",
  "tika-s0105t:520_14": "ubhayathā pana saṭṭhivassasahassāni honti.",
  "tika-s0105t:520_15": "Vuttañca –",
  "tika-s0105t:521_0": "“Saṭṭhivassasahassāni, paripuṇṇāni sabbaso;",
  "tika-s0105t:522_0": "Niraye paccamānānaṃ, kadā anto bhavissatī”ti. ;",
  "tika-s0105t:523_0": "“Heṭṭhimatalaṃ patvā,",
  "tika-s0105t:523_1": "uparimatalaṃ pāpuṇitvā muccissatī”ti vadanto imamatthaṃ dīpeti –",
  "tika-s0105t:523_2": "yathā aññe seṭṭhiputtādayo aparāparaṃ adho patantā,",
  "tika-s0105t:523_3": "uddhaṃ gacchantā ca anekāni vassasatasahassāni tattha paccanti,",
  "tika-s0105t:523_4": "na tathā ayaṃ,",
  "tika-s0105t:523_5": "ayaṃ pana rājā yathāvuttakāraṇena ekavārameva adho patanto,",
  "tika-s0105t:523_6": "uddhañca gacchanto saṭṭhivassasahassāniyeva paccitvā muccissatīti.",
  "tika-s0105t:523_7": "Ayaṃ pana attho kuto laddhoti anuyogaṃ pariharanto “idampi kira bhagavatā vuttamevā”ti āha.",
  "tika-s0105t:523_8": "Kirasaddo cettha anussavanattho,",
  "tika-s0105t:523_9": "tena bhagavatā vuttabhāvassa ācariyaparamparato suyyamānataṃ,",
  "tika-s0105t:523_10": "imassa ca atthassa ācariyaparamparābhatabhāvaṃ dīpeti.",
  "tika-s0105t:523_11": "Atha pāḷiyaṃ saṅgītaṃ siyāti codanamapaneti “pāḷiyaṃ pana na āruḷha”nti iminā,",
  "tika-s0105t:523_12": "pakiṇṇakadesanābhāvena pāḷiyamanāruḷhattā pāṭhabhāvena na saṅgītanti adhippāyo.",
  "tika-s0105t:523_13": "Pakiṇṇakadesanā hi pāḷiyamanāruḷhāti aṭṭhakathāsu vuttaṃ.",
  "tika-s0105t:524_0": "Yadi anantare attabhāve narake paccati,",
  "tika-s0105t:524_1": "evaṃ sati imaṃ desanaṃ sutvā ko rañño ānisaṃso laddhoti kassaci āsaṅkā siyāti tadāsaṅkānivattanatthaṃ",
  "tika-s0105t:524_2": "codanaṃ uddharitvā pariharituṃ “idaṃ panā”tiādi vuttaṃ.",
  "tika-s0105t:524_3": "“Ayañhī”tiādinā niddālābhādikaṃ diṭṭhadhammikasamparāyikaṃ anekavidhaṃ mahānisaṃsaṃ sarūpato niyametvā dasseti.",
  "tika-s0105t:524_4": "Ettha hi “ayaṃ…pe…",
  "tika-s0105t:524_5": "niddaṃ labhatī”ti iminā niddālābhaṃ dasseti,",
  "tika-s0105t:524_6": "tadā kāyikacetasikadukkhāpagatabhāvañca niddālābhasīsena,",
  "tika-s0105t:524_7": "“tiṇṇaṃ…pe…",
  "tika-s0105t:524_8": "akāsī”ti iminā tiṇṇaṃ ratanānaṃ mahāsakkārakiriyaṃ,",
  "tika-s0105t:524_9": "“pothujjanikāya…pe…",
  "tika-s0105t:524_10": "nāhosī”ti iminā sātisayaṃ pothujjanikasaddhāpaṭilābhaṃ dassetīti evamādi diṭṭhadhammiko,",
  "tika-s0105t:524_11": "“anāgate…pe…",
  "tika-s0105t:524_12": "parinibbāyissatī”ti iminā pana ukkaṃsato samparāyiko dassito,",
  "tika-s0105t:524_13": "anavasesato pana aparāparesu bhavesu aparimāṇoyeva samparāyiko veditabbo.",
  "tika-s0105t:525_0": "Tattha madhurāyāti madhurarasabhūtāya.",
  "tika-s0105t:525_1": "Ojavantiyāti madhurarasassāpi sārabhūtāya ojāya ojavatiyā.",
  "tika-s0105t:525_2": "Puthujjane bhavā pothujjanikā.",
  "tika-s0105t:525_3": "Pañca māre visesato jitavāti vijitāvī,",
  "tika-s0105t:525_4": "parūpadesavirahatā cettha visesabhāvo.",
  "tika-s0105t:525_5": "Paccekaṃ abhisambuddhoti paccekabuddho,",
  "tika-s0105t:525_6": "anācariyako hutvā sāmaññeva sambodhiṃ abhisambuddhoti attho.",
  "tika-s0105t:525_7": "Tathā hi “paccekabuddhā sayameva bujjhanti,",
  "tika-s0105t:525_8": "na pare bodhenti,",
  "tika-s0105t:525_9": "attharasameva paṭivijjhanti,",
  "tika-s0105t:525_10": "na dhammarasaṃ.",
  "tika-s0105t:525_11": "Na hi te lokuttaradhammaṃ paññattiṃ āropetvā desetuṃ sakkonti,",
  "tika-s0105t:525_12": "mūgena diṭṭhasupino viya,",
  "tika-s0105t:525_13": "vanacarakena nagare sāyitabyañjanaraso viya ca nesaṃ dhammābhisamayo hoti,",
  "tika-s0105t:525_14": "sabbaṃ iddhisamāpattipaṭisambhidāpabhedaṃ pāpuṇantī”ti aṭṭhakathāsu vuttaṃ.",
  "tika-s0105t:526_0": "Etthāha –",
  "tika-s0105t:526_1": "yadi rañño kammantarāyābhāve tasmiṃyeva āsane dhammacakkhu uppajjissatha,",
  "tika-s0105t:526_2": "atha kathaṃ anāgate paccekabuddho hutvā parinibbāyissati.",
  "tika-s0105t:526_3": "Yadi ca anāgate paccekabuddho hutvā parinibbāyissati,",
  "tika-s0105t:526_4": "atha kathaṃ tasmiṃyeva āsane dhammacakkhu uppajjissatha,",
  "tika-s0105t:526_5": "nanu ime sāvakabodhipaccekabodhiupanissayā bhinnanissayā dvinnaṃ bodhīnaṃ asādhāraṇabhāvato.",
  "tika-s0105t:526_6": "Asādhāraṇā hi etā dve yathākkamaṃ pañcaṅgadvayaṅgasampattiyā,",
  "tika-s0105t:526_7": "abhinīhārasamiddhivasena,",
  "tika-s0105t:526_8": "pāramīsambharaṇakālavasena,",
  "tika-s0105t:526_9": "abhisambujjhanavasena cāti?",
  "tika-s0105t:526_10": "Nāyaṃ virodho ito paratoyevassa paccekabodhisambhārānaṃ sambharaṇīyattā.",
  "tika-s0105t:526_11": "Sāvakabodhiyā bujjhanakasattāpi hi asati tassā samavāye kālantare paccekabodhiyā bujjhissanti tathābhinīhārassa sambhavatoti.",
  "tika-s0105t:526_12": "Apare pana bhaṇanti –",
  "tika-s0105t:526_13": "“paccekabodhiyāyevāyaṃ rājā katābhinīhāro.",
  "tika-s0105t:526_14": "Katābhinīhārāpi hi tattha niyatimappattā tassa ñāṇassa paripākaṃ anupagatattā satthu sammukhībhāve sāvakabodhiṃ",
  "tika-s0105t:526_15": "pāpuṇissantīti bhagavā ‘sacāyaṃ bhikkhave rājā’tiādimavoca,",
  "tika-s0105t:526_16": "mahābodhisattānameva ca ānantariyaparimutti hoti,",
  "tika-s0105t:526_17": "na itaresaṃ bodhisattānaṃ.",
  "tika-s0105t:526_18": "Tathā hi paccekabodhiyaṃ niyato samāno devadatto cirakālasambhūtena lokanāthe āghātena garutarāni ānantariyakammāni pasavi,",
  "tika-s0105t:526_19": "tasmā kammantarāyena ayaṃ idāni asamavetadassanābhisamayo rājā paccekabodhiniyāmena anāgate vijitāvī",
  "tika-s0105t:526_20": "nāma paccekabuddho hutvā parinibbāyissatī”ti daṭṭhabbaṃ,",
  "tika-s0105t:526_21": "yuttataramettha vīmaṃsitvā gahetabbaṃ.",
  "tika-s0105t:527_0": "Yathāvuttaṃ pāḷimeva saṃvaṇṇanāya nigamavasena dassento “idamavocā”tiādimāha.",
  "tika-s0105t:527_1": "Tassattho hi heṭṭhā vuttoti.",
  "tika-s0105t:527_2": "Apica pāḷiyamanāruḷhampi atthaṃ saṅgahetuṃ “idamavocā”tiādinā nigamanaṃ karotīti daṭṭhabbaṃ.",
  "tika-s0105t:528_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:528_1": "ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhiravisāradañāṇacārinā",
  "tika-s0105t:528_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena",
  "tika-s0105t:528_3": "mahādhammarājādhirājagarunā katāya sādhuvilāsiniyā nāma līnatthappakāsaniyā sāmaññaphalasuttavaṇṇanāya",
  "tika-s0105t:528_4": "līnatthappakāsanā.",
  "tika-s0105t:529_0": "Sāmaññaphalasuttavaṇṇanā niṭṭhitā.",
  "tika-s0105t:530_0": "3. Ambaṭṭhasuttavaṇṇanā",
  "tika-s0105t:531_0": "Addhānagamanavaṇṇanā",
  "tika-s0105t:532_0": "254.",
  "tika-s0105t:532_1": "Evaṃ sāmaññaphalasuttaṃ saṃvaṇṇetvā idāni ambaṭṭhasuttaṃ saṃvaṇṇento yathānupubbaṃ saṃvaṇṇokāsassa pattabhāvaṃ vibhāvetuṃ,",
  "tika-s0105t:532_2": "sāmaññaphalasuttassānantaraṃ saṅgītassa suttassa ambaṭṭhasuttabhāvaṃ pakāsetuṃ “evaṃ me sutaṃ…pe…",
  "tika-s0105t:532_3": "kosalesūti ambaṭṭhasutta”nti āha.",
  "tika-s0105t:532_4": "Evamīdisesu.",
  "tika-s0105t:532_5": "Itisaddo cettha ādiattho,",
  "tika-s0105t:532_6": "padatthavipallāsajotako pana itisaddo luttaniddiṭṭho,",
  "tika-s0105t:532_7": "ādisaddalopo vā esa,",
  "tika-s0105t:532_8": "upalakkhaṇaniddeso vā.",
  "tika-s0105t:532_9": "Apubbapadavaṇṇanā nāma heṭṭhā aggahitatāya apubbassa padassa atthavibhajanā.",
  "tika-s0105t:532_10": "“Hitvā punappunāgata-",
  "tika-s0105t:532_11": "matthaṃ atthaṃ pakāsayissāmī”ti hi vuttaṃ,",
  "tika-s0105t:532_12": "“anupubbapadavaṇṇanā”ti katthaci pāṭho,",
  "tika-s0105t:532_13": "so ayuttova ṭīkāya anuddhaṭattā,",
  "tika-s0105t:532_14": "tathā asaṃvaṇṇitattā ca.",
  "tika-s0105t:533_0": "“Rājakumārā gottavasena kosalā nāmā”ti ācariyena vuttaṃ.",
  "tika-s0105t:533_1": "Akkharacintakā pana vadanti “kosaṃ lanti gaṇhanti,",
  "tika-s0105t:533_2": "kusalaṃ vā pucchantīti kosalā”ti.",
  "tika-s0105t:533_3": "Janapadinoti janapadavanto,",
  "tika-s0105t:533_4": "janapadassa vā issarā.",
  "tika-s0105t:533_5": "“Kosalā nāma rājakumārā”ti vutteyeva siddhepi “janapadino”ti vacanaṃ santesupi aññesu taṃtaṃnāmapaññātesu",
  "tika-s0105t:533_6": "tattha nivasantesu janapadibhāvato tesameva nivasanamupādāya janapadassāyaṃ samaññāti dassanatthaṃ.",
  "tika-s0105t:533_7": "“Tesaṃ nivāso”ti iminā “kosalānaṃ nivāsā kosalā”ti taddhitaṃ dasseti.",
  "tika-s0105t:533_8": "“Ekopi janapado”ti iminā pana saddatoyevetaṃ puthuvacanaṃ,",
  "tika-s0105t:533_9": "atthato panesa eko evāti vibhāveti. Api-",
  "tika-s0105t:533_10": "saddo cettha anuggahe,",
  "tika-s0105t:533_11": "tena kāmaṃ ekoyevesa janapado,",
  "tika-s0105t:533_12": "tathāpi iminā kāraṇena puthuvacanamupapannanti anuggaṇhāti.",
  "tika-s0105t:533_13": "Yadi ekova janapado,",
  "tika-s0105t:533_14": "kathaṃ tattha bahuvacananti āha “ruḷhisaddenā”tiādi,",
  "tika-s0105t:533_15": "ruḷhisaddattā bahuvacanamupapannanti vuttaṃ hoti.",
  "tika-s0105t:533_16": "Nissitesu payuttassa puthuvacanassa,",
  "tika-s0105t:533_17": "puthubhāvassa vā nissaye abhiniropanā idha ruḷhi,",
  "tika-s0105t:533_18": "tena vuttaṃ ācariyena idha ceva aññattha ca majjhimāgamaṭīkādīsu “akkharacintakā hi īdisesu ṭhānesu yutte viya īdisaliṅgavacanāni icchanti,",
  "tika-s0105t:533_19": "ayamettha ruḷhi yathā ‘aññatthāpi kurūsu viharati,",
  "tika-s0105t:533_20": "aṅgesu viharatī’ti cā”ti.",
  "tika-s0105t:533_21": "Keci pana kosalanāmābhiniropanamicchanti,",
  "tika-s0105t:533_22": "ayuttametaṃ puthuvacanassa appayujjitabbattā.",
  "tika-s0105t:533_23": "Nāmābhiniropanāya hi ekavacanampi bhavati yathā “sīho gāyatī”ti.",
  "tika-s0105t:533_24": "Tabbisesitepi janapadasadde jātisaddattā ekavacanameva.",
  "tika-s0105t:533_25": "Tenāha “tasmiṃ kosalesu janapade”ti,",
  "tika-s0105t:533_26": "kosalanāmake tasmiṃ janapadeti attho.",
  "tika-s0105t:533_27": "Abhūtato hi vohāramattaṃ ruḷhi,",
  "tika-s0105t:533_28": "bhūtatoyeva attho vinicchinitabbo.",
  "tika-s0105t:533_29": "Yathā hi –",
  "tika-s0105t:534_0": "“Santi puttā videhānaṃ, dīghāvu raṭṭhavaḍḍhano;",
  "tika-s0105t:535_0": "Te rajjaṃ kārayissanti, mithilāyaṃ pajāpatī”ti. ādīsu –",
  "tika-s0105t:536_0": "Taṃputtasaṅkhātassa ekatthassa ruḷhivasena “puttā”ti bahuvacanapayogo,",
  "tika-s0105t:536_1": "tathā idhāpi tannivāsasaṅkhātassa ekatthassa ruḷhivasena “kosalesū”ti bahuvacanapayogo hoti.",
  "tika-s0105t:536_2": "Yathā ca “pāṇaṃ na haññe,",
  "tika-s0105t:536_3": "na ca’dinnamādiye”tiādīsu jātivasena bahvatthānamekavacanapayogo,",
  "tika-s0105t:536_4": "tathā idhāpi jātivasena avayavappabhedena bahvatthassa “janapade”ti ekavacanapayogo hoti.",
  "tika-s0105t:536_5": "Vuttañca ācariyena majjhimāgamaṭīkāyaṃ “tabbisesanepi janapadasadde jātisadde ekavacanameva.",
  "tika-s0105t:536_6": "Tenāha ‘tasmiṃ aṅgesu janapade’ti”.",
  "tika-s0105t:537_0": "Evaṃ ruḷhivasena bahumhi viya vattabbe bahuvacanaṃ dassetvā idāni bahvatthavasena bahumpi eva vattabbe bahuvacanaṃ dassento “porāṇā panāhū”tiādimāha. Pana-",
  "tika-s0105t:537_1": "saddo cettha visesatthajotano,",
  "tika-s0105t:537_2": "tena puthuatthavisayatāya evetaṃ puthuvacanaṃ,",
  "tika-s0105t:537_3": "na ruḷhivasenāti vakkhamānaṃ visesaṃ joteti.",
  "tika-s0105t:537_4": "So hi padeso tiyojanasataparimāṇatāya bahuppabhedoti,",
  "tika-s0105t:537_5": "imasmiṃ pana naye tesu kosalesu janapadesūti attho veditabbo.",
  "tika-s0105t:537_6": "Mahāpanādanti mahāpanādajātaka surucijātakesu āgataṃ surucino nāma videharañño puttaṃ mahāpanādanāmakaṃ rājakumāraṃ.",
  "tika-s0105t:537_7": "Nānānāṭakānīti bhaṇḍukaṇḍapaṇḍukaṇḍapamukhāni chasatasahassāni nānāvidhanāṭakāni,",
  "tika-s0105t:537_8": "katthaci pana ādisaddopi diṭṭho,",
  "tika-s0105t:537_9": "so jātakaṭṭhakathāyaṃ na dissati,",
  "tika-s0105t:537_10": "yadi ca dissati,",
  "tika-s0105t:537_11": "tena naṭalaṅghakādīnaṃ saṅgaho daṭṭhabbo.",
  "tika-s0105t:537_12": "Sitamattampīti mihitamattampi.",
  "tika-s0105t:537_13": "Tassa kira dibbanāṭakānaṃ anantarabhaveyeva diṭṭhattā manussanāṭakānaṃ naccaṃ amanuññaṃ ahosi.",
  "tika-s0105t:537_14": "Naṅgalānipi chaḍḍetvāti kasikammappahānavasena naṅgalāni pahāya,",
  "tika-s0105t:537_15": "nidassanamattañcetaṃ.",
  "tika-s0105t:537_16": "Na hi kevalaṃ kassakā eva,",
  "tika-s0105t:537_17": "atha kho aññepi ubhayaraṭṭhavāsino manussā attano attano kiccaṃ pahāya tasmiṃ maṅgalaṭṭhāne sannipatiṃsu.",
  "tika-s0105t:537_18": "Tadā kira mahāpanādakumārassa pāsādamaṅgalaṃ,",
  "tika-s0105t:537_19": "chattamaṅgalaṃ,",
  "tika-s0105t:537_20": "āvāhamaṅgalanti tīṇi maṅgalāni ekato akaṃsu,",
  "tika-s0105t:537_21": "kāsivideharaṭṭhavāsinopi tattha sannipatitvā atirekasattavassāni chaṇamanubhaviṃsūti,",
  "tika-s0105t:537_22": "adhunā pana “naṅgalādīnī”ti pāṭho dissati,",
  "tika-s0105t:537_23": "so na porāṇapāṭho ṭīkāyamanuddhaṭattā.",
  "tika-s0105t:538_0": "Mahājanakāye sannipatiteti keci “pahaṃsanavidhiṃ dassetvā rājakumāraṃ hāsāpessāmā”ti,",
  "tika-s0105t:538_1": "keci “taṃ kīḷanaṃ passissāmā”ti evaṃ mahājanasamūhe sannipatite.",
  "tika-s0105t:538_2": "Atulambābhiruhanadārucitakapavesanādi nānākīḷāyo dassetvā.",
  "tika-s0105t:538_3": "Sakkapesito kira dibbanāṭako rājaṅgaṇe ākāse ṭhatvā upaḍḍhabhāgaṃ nāma dasseti,",
  "tika-s0105t:538_4": "ekova hattho, eko pādo,",
  "tika-s0105t:538_5": "ekaṃ akkhi,",
  "tika-s0105t:538_6": "ekā dāṭhā naccati calati,",
  "tika-s0105t:538_7": "upaḍḍhaṃ phandati,",
  "tika-s0105t:538_8": "sesaṃ niccalamahosi,",
  "tika-s0105t:538_9": "taṃ disvā mahāpanādo thokaṃ hasitamakāsi,",
  "tika-s0105t:538_10": "imamatthaṃ sandhāya “so dibbanāṭakaṃ dassetvā hasāpesī”ti vuttaṃ.",
  "tika-s0105t:538_11": "Suhajjā nāma vissāsikā “suṭṭhu hadayametesa”nti katvā.",
  "tika-s0105t:538_12": "Ādisaddena ñātakaparijanādīnaṃ saṅgaho.",
  "tika-s0105t:538_13": "Tasmāti tathā vacanato.",
  "tika-s0105t:538_14": "Taṃ kusalanti vacanaṃ upādāyāti ettha “kacci kusalaṃ?",
  "tika-s0105t:538_15": "Āma kusala”nti vacanapaṭivacanavasena pavattakusalavāditāya te manussā ādito “kusalā”ti samaññaṃ labhiṃsu,",
  "tika-s0105t:538_16": "tesaṃ kusalānaṃ issarāti rājakumārā kosalā nāma jātā,",
  "tika-s0105t:538_17": "tesaṃ nivāsaṭṭhānatāya pana padeso kosalāti pubbe vuttanayameva.",
  "tika-s0105t:538_18": "Tenāha “so padeso kosalāti vuccatī”ti.",
  "tika-s0105t:538_19": "Evaṃ majjhimāgamaṭīkāyaṃ ācariyeneva vuttaṃ.",
  "tika-s0105t:538_20": "Tatrāyamadhippāyo siyā –",
  "tika-s0105t:538_21": "“so padeso kosalāti vuccatī”ti saññīsaññā yathākkamaṃ ekavacanabahuvacanavasena vuttattā purimanaye viya idhāpi ruḷhivaseneva bahuvacanaṃ hoti.",
  "tika-s0105t:538_22": "Rājakumārānaṃ nāmalābhahetumattañhettha visesoti.",
  "tika-s0105t:538_23": "Idha pana ācariyena evaṃ vuttaṃ so padesoti padesasāmaññato vuttaṃ,",
  "tika-s0105t:538_24": "vacanavipallāsena vā,",
  "tika-s0105t:538_25": "te padesāti attho.",
  "tika-s0105t:538_26": "Kosalāti vuccati kusalā eva kosalāti katvā”ti tatrāyamadhippāyo siyā –",
  "tika-s0105t:538_27": "so padesoti jātisaddavasena,",
  "tika-s0105t:538_28": "vacanavipallāsena vā vuttattā puthuatthavisayatāya eva bahuvacanaṃ hoti.",
  "tika-s0105t:538_29": "Padesassa nāmalābhahetu hettha visesoti.",
  "tika-s0105t:538_30": "“Kusala”nti hi vacanamupādāya ruḷhināmavasena vuttanayena kosalā yathā “yevāpanakaṃ,",
  "tika-s0105t:538_31": "natumhākavaggo”ti.",
  "tika-s0105t:538_32": "Apica vacanapaṭivacanavasena “kusala”nti vadanti etthāti kosalā.",
  "tika-s0105t:538_33": "Vicitrā hi taddhitavuttīti.",
  "tika-s0105t:538_34": "Kusalanti ca ārogyaṃ “kacci nu bhoto kusalaṃ,",
  "tika-s0105t:538_35": "kacci bhoto anāmaya”ntiādīsu viya,",
  "tika-s0105t:538_36": "kacci tumhākaṃ ārogyaṃ hotīti attho,",
  "tika-s0105t:538_37": "chekaṃ vā “kusalā naccagītassa,",
  "tika-s0105t:538_38": "sikkhitā cāturitthiyo”tiādīsu viya,",
  "tika-s0105t:538_39": "kacci tesaṃ nāṭakānaṃ chekatā hotīti attho.",
  "tika-s0105t:539_0": "Caraṇaṃ cārikā,",
  "tika-s0105t:539_1": "caraṇaṃ vā cāro,",
  "tika-s0105t:539_2": "so eva cārikā,",
  "tika-s0105t:539_3": "tayidaṃ maggagamanameva idhādhippetaṃ,",
  "tika-s0105t:539_4": "na cuṇṇikagamanamattanti dassetuṃ “addhānagamana”nti vuttaṃ,",
  "tika-s0105t:539_5": "bhāvanapuṃsakañcetaṃ,",
  "tika-s0105t:539_6": "addhānagamanasaṅkhātāya cārikāya caramānoti vuttaṃ hoti,",
  "tika-s0105t:539_7": "abhedepi vā bhedavohārena vuttaṃ yathā “divāvihāraṃ nisīdī”ti,",
  "tika-s0105t:539_8": "addhānagamanasaṅkhātaṃ cārikaṃ caramāno,",
  "tika-s0105t:539_9": "caraṇaṃ karontoti attho.",
  "tika-s0105t:539_10": "Sabbatthako hi karabhūdhātūnamatthoti.",
  "tika-s0105t:539_11": "“Addhānamagga”ntipi katthaci pāṭho,",
  "tika-s0105t:539_12": "so na sundaro.",
  "tika-s0105t:539_13": "Na hi cārikāsaddo maggavācakoti.",
  "tika-s0105t:539_14": "Idāni taṃ vibhāgena dassetvā idhādhippetaṃ niyamento “cārikā ca nāmesā”tiādimāha.",
  "tika-s0105t:539_15": "Sāvakānampi ruḷhivasena cārikāya sambhavato tato viseseti “bhagavato”ti iminā.",
  "tika-s0105t:539_16": "Tathā hi majjhimāgamaṭṭhakathāyaṃ vuttaṃ “cārikaṃ caramānoti ettha kiñcāpi ayaṃ cārikā nāma mahājanasaṅgahatthaṃ buddhānaṃyeva labbhati,",
  "tika-s0105t:539_17": "buddhe upādāya pana ruḷhisaddena sāvakānampi vuccati kilañjādīhi katabījanīpi tālavaṇṭaṃ viyā”ti.",
  "tika-s0105t:539_18": "Dūrepīti ettha pi- saddena, api-",
  "tika-s0105t:539_19": "saddena vā nātidūrepīti sampiṇḍanaṃ tatthāpi cārikāsambhavato.",
  "tika-s0105t:539_20": "Bodhaneyyapuggalanti catusaccapaṭivedhavasena bodhanārahapuggalaṃ.",
  "tika-s0105t:539_21": "Sahasā gamananti sīghagamanaṃ.",
  "tika-s0105t:539_22": "“Mahākassapassa paccuggamanādīsū”ti vuttameva sarūpato dasseti “bhagavā hī”tiādinā.",
  "tika-s0105t:539_23": "Paccuggacchantoti paṭimukhaṃ gacchanto,",
  "tika-s0105t:539_24": "paccuṭṭhahantoti attho.",
  "tika-s0105t:539_25": "“Tathā”ti iminā “tiṃsayojana”nti padamanukaḍḍhati.",
  "tika-s0105t:539_26": "Pakkusāti nāma gandhārarājā.",
  "tika-s0105t:539_27": "Mahākappino nāma kukkuṭavatīrājā.",
  "tika-s0105t:539_28": "Dhaniyo nāma koraṇḍaseṭṭhiputto gopo.",
  "tika-s0105t:540_0": "Evaṃ dhammagarutākittanamukhena mahākassapapaccuggamanādīni ekadesena dassetvā idāni vanavāsitissasāmaṇerassa",
  "tika-s0105t:540_1": "vatthuṃ vitthāretvā cārikaṃ dassetuṃ “ekadivasa”ntiādi āraddhaṃ.",
  "tika-s0105t:540_2": "Ko panesa tissasāmaṇero nāma?",
  "tika-s0105t:540_3": "Sāvatthiyaṃ dhammasenāpatino upaṭṭhākakule jāto mahāpuñño “piṇḍapātadāyakatisso,",
  "tika-s0105t:540_4": "kambaladāyakatisso”ti ca pubbe laddhanāmo pacchā “vanavāsitisso”ti pākaṭo khīṇāsavasāmaṇero.",
  "tika-s0105t:540_5": "Vitthāro dhammapade.",
  "tika-s0105t:540_6": "Ākāsagāmīhi saddhiṃ ākāseneva gantukāmo bhagavā “chaḷabhiññānaṃ ārocehī”ti avoca.",
  "tika-s0105t:540_7": "Tassāti tissasāmaṇerassa.",
  "tika-s0105t:540_8": "Tanti bhagavantaṃ saddhiṃ bhikkhusaṅghena cīvaraṃ pārupantaṃ.",
  "tika-s0105t:540_9": "No thero no oramattako vatāti sambandho,",
  "tika-s0105t:540_10": "guṇena lāmakappamāṇiko no hotīti attho.",
  "tika-s0105t:541_0": "Attano pattāsaneti bhikkhūnaṃ āsanapariyante.",
  "tika-s0105t:541_1": "Tesaṃ gāmikānaṃ dānapaṭisaṃyuttaṃ maṅgalaṃ vatvā.",
  "tika-s0105t:541_2": "Kasmā pana sadevakassa lokassa maggadesakopi samāno bhagavā evamāhāti codanaṃ sodhetuṃ “bhagavā kirā”tiādi vuttaṃ.",
  "tika-s0105t:541_3": "Maggadesakoti nibbānamaggassa,",
  "tika-s0105t:541_4": "sugatimaggassa vā desako.",
  "tika-s0105t:542_0": "Tāyāti araññasaññāya.",
  "tika-s0105t:542_1": "Saṅghakammavasena sijjhamānāpi upasampadā satthu āṇāvasena sijjhanato “buddhadāyajjaṃ te dassāmī”ti vuttanti vadanti.",
  "tika-s0105t:542_2": "Apare pana “aparipuṇṇavīsativassasseva tassa upasampadaṃ anujānanto satthā ‘buddhadāyajjaṃ te dassāmī’ti avocā”ti vadanti.",
  "tika-s0105t:542_3": "Dhammasenāpatinā upajjhāyena upasampādetvā,",
  "tika-s0105t:542_4": "tatoyevesa dhammasenāpatino saddhivihārikoti aṭṭhakathāsu vutto.",
  "tika-s0105t:542_5": "Dhammapadaṭṭhakathāyaṃ pana dhammasenāpatiāditherānaṃ cattālīsabhikkhusahassaparivārānaṃ attano attano parivārehi saddhiṃ paccekaṃ gamanaṃ,",
  "tika-s0105t:542_6": "bhagavato ca ekakasseva gamanaṃ khuddakabhāṇakānaṃ matena vuttaṃ, idha,",
  "tika-s0105t:542_7": "pana majjhimāgamaṭṭhakathāyañca aññathā gamanaṃ dīghabhāṇakamajjhimabhāṇakānaṃ matenāti daṭṭhabbaṃ.",
  "tika-s0105t:542_8": "Ayanti mahākassapādīnamatthāya cārikā.",
  "tika-s0105t:542_9": "Yaṃ pana anuggaṇhantassa bhagavato gamanaṃ,",
  "tika-s0105t:542_10": "ayaṃ aturitacārikā nāmāti sambandho.",
  "tika-s0105t:543_0": "Imaṃ pana cārikanti aturitacārikaṃ.",
  "tika-s0105t:543_1": "Mahāmaṇḍalanti majjhimadesapariyāpanneneva bāhirimena pamāṇena paricchinnattā mahantataraṃ maṇḍalaṃ.",
  "tika-s0105t:543_2": "Majjhimamaṇḍalanti itaresaṃ ubhinnaṃ vemajjhe pavattaṃ maṇḍalaṃ.",
  "tika-s0105t:543_3": "Antomaṇḍalanti itarehi khuddakaṃ maṇḍalaṃ,",
  "tika-s0105t:543_4": "itaresaṃ vā antogadhattā antimaṃ maṇḍalaṃ,",
  "tika-s0105t:543_5": "abbhantarimaṃ maṇḍalanti vuttaṃ hoti.",
  "tika-s0105t:543_6": "Kiṃ panimesaṃ pamāṇanti āha “katthā”tiādi.",
  "tika-s0105t:543_7": "Tattha navayojanasatikatā majjhimadesapariyāpannavaseneva gahetabbā tato paraṃ aturitacārikāya agamanato.",
  "tika-s0105t:543_8": "Taduttari hi turitacārikāya eva tathāgato gacchati,",
  "tika-s0105t:543_9": "na aturitacārikāya.",
  "tika-s0105t:543_10": "Pavāretvāva cārikācaraṇaṃ buddhāciṇṇanti vuttaṃ “mahāpavāraṇāya pavāretvā”tiādi.",
  "tika-s0105t:543_11": "Pāṭipadadivaseti paṭhamakattikapuṇṇamiyā anantare pāṭipadavase.",
  "tika-s0105t:543_12": "Samantāti gatagataṭṭhānassa catūsu passesu samantato.",
  "tika-s0105t:543_13": "Mahājanakāyassa sannipatanato purimaṃ purimaṃ āgatā nimantetuṃ labhanti.",
  "tika-s0105t:543_14": "Tathā sannipatanameva dassetuṃ “itaresū”tiādi vuttaṃ.",
  "tika-s0105t:543_15": "Samathavipassanā taruṇā hontīti ettha samathassa taruṇabhāvo upacārasamādhivasena,",
  "tika-s0105t:543_16": "vipassanāya pana saṅkhāraparicchedañāṇaṃ,",
  "tika-s0105t:543_17": "kaṅkhāvitaraṇañāṇaṃ,",
  "tika-s0105t:543_18": "sammasanañāṇaṃ,",
  "tika-s0105t:543_19": "maggāmaggañāṇanti catunnaṃ ñāṇānaṃ vasena veditabbo.",
  "tika-s0105t:543_20": "Taruṇavipassanāti hi tesaṃ catunnaṃ ñāṇānamadhivacanaṃ.",
  "tika-s0105t:543_21": "Pavāraṇāsaṅgahaṃ datvāti anumatidānavasena datvā.",
  "tika-s0105t:543_22": "Kattikapuṇṇamāyanti pacchimakattikapuṇṇamiyaṃ.",
  "tika-s0105t:543_23": "“Migasirassa paṭhamapāṭipadadivase”ti idaṃ majjhimadesavohāravasena migasiramāsassa paṭhamaṃ pāṭipadadivasaṃ sandhāya vuttaṃ,",
  "tika-s0105t:543_24": "etarahi pavattavohāravasena pana pacchimakattikamāsassa kāḷapakkhapāṭipadadivaso veditabbo.",
  "tika-s0105t:544_0": "Aññenapi kāraṇenāti bhikkhūnaṃ samathavipassanātaruṇabhāvato aññenapi majjhimamaṇḍale veneyyānaṃ ñāṇaparipākādikāraṇena.",
  "tika-s0105t:544_1": "Catumāsanti āsaḷhīpuṇṇamiyā pāṭipadato yāva pacchimakattikapuṇṇamī,",
  "tika-s0105t:544_2": "tāva catumāsaṃ.",
  "tika-s0105t:544_3": "“Samantā yojanasata”ntiādinā vuttanayeneva.",
  "tika-s0105t:544_4": "Vasanaṃ vassaṃ,",
  "tika-s0105t:544_5": "vasanakiriyā,",
  "tika-s0105t:544_6": "vutthaṃ vasitaṃ vassamassāti vutthavasso, tassa.",
  "tika-s0105t:544_7": "Tathāgatena vinetabbattā “bhagavato veneyyasattā”ti sāminiddeso vutto,",
  "tika-s0105t:544_8": "kattuniddeso vā esa.",
  "tika-s0105t:544_9": "Veneyyasattāti ca caritānurūpaṃ vinetabbasattā.",
  "tika-s0105t:544_10": "Indriyaparipākaṃ āgamayamānoti saddhādiindriyānaṃ vimuttiparipācanabhāvena paripakkaṃ paṭimānento.",
  "tika-s0105t:544_11": "Phussamāghaphagguṇacittamāsānaṃ aññataramāsassa paṭhamadivase nikkhamanato māsaniyamo ettha na katoti daṭṭhabbaṃ.",
  "tika-s0105t:544_12": "Tenāha “ekamāsaṃ vā dviticatumāsaṃ vā tattheva vasitvā”ti.",
  "tika-s0105t:544_13": "Tatthevāti vassūpagamanaṭṭhāne eva.",
  "tika-s0105t:544_14": "“Sattahi vā”tiādi “ekamāsaṃ vā”tiādinā yathākkamaṃ yojetabbaṃ –",
  "tika-s0105t:544_15": "yadi aparampi ekamāsaṃ tattheva vasati,",
  "tika-s0105t:544_16": "sattahi māsehi cārikaṃ pariyosāpeti.",
  "tika-s0105t:544_17": "Yadi dvimāsaṃ chahi,",
  "tika-s0105t:544_18": "yadi timāsaṃ pañcahi,",
  "tika-s0105t:544_19": "yadi catumāsaṃ tattheva vasati,",
  "tika-s0105t:544_20": "catūhi māsehi cārikaṃ pariyosāpetīti.",
  "tika-s0105t:544_21": "Kasmā pana cārikāgamananti āsaṅkānivattanatthaṃ “itī”tiādi vuttaṃ.",
  "tika-s0105t:544_22": "Atirekaṃ jarādubbalo bāḷhajiṇṇo.",
  "tika-s0105t:544_23": "Te kadā passissanti,",
  "tika-s0105t:544_24": "na passissanti eva.",
  "tika-s0105t:544_25": "Lokānukampakāyāti lokānukampakāya eva.",
  "tika-s0105t:544_26": "Tena vuttaṃ “na cīvarādihetū”ti.",
  "tika-s0105t:545_0": "Jaṅghavihāravasenāti jaṅghāhi vicaraṇavasena,",
  "tika-s0105t:545_1": "jaṅghāhi vicaritvā tattha tattha katipāhaṃ nivasanavasena vā.",
  "tika-s0105t:545_2": "Sabbiriyāpathasādhāraṇañhi vihāravacanaṃ.",
  "tika-s0105t:545_3": "Sarīraphāsukatthāyāti ekasmiṃyeva ṭhāne nibaddhavāsavasena ussannadhātukassa sarīrassa vicaraṇena phāsubhāvatthāya.",
  "tika-s0105t:545_4": "Aṭṭhuppattikālābhikaṅkhanatthāyāti aggikkhandhopamasutta maghadevajātakādi desanānaṃ viya dhammadesanāya abhikaṅkhitabbaaṭṭhuppattikālatthāya,",
  "tika-s0105t:545_5": "aṭṭhuppattikālassa vā abhikaṅkhanatthāya,",
  "tika-s0105t:545_6": "aṭṭhuppattikāle dhammadesanatthāyāti vuttaṃ hoti.",
  "tika-s0105t:545_7": "Sikkhāpadapaññāpanatthāyāti surāpānasikkhāpadādi paññāpane viya sikkhāpadānaṃ paññāpanatthāya.",
  "tika-s0105t:545_8": "Bodhanatthāyāti aṅgulimālādayo viya bodhaneyyasatte catusaccabodhanatthāya.",
  "tika-s0105t:545_9": "Mahatāti mahatiyā. Kañci,",
  "tika-s0105t:545_10": "katipaye vā puggale uddissa cārikā nibaddhacārikā.",
  "tika-s0105t:545_11": "Tadaññā sambahule uddissa gāmanigamanagarapaṭipāṭiyā cārikā anibaddhacārikā.",
  "tika-s0105t:545_12": "Tenāha “tatthā”tiādi.",
  "tika-s0105t:545_13": "Yaṃ caratīti kiriyāparāmasanaṃ.",
  "tika-s0105t:546_0": "“Esā idha adhippetā”ti vuttameva vitthārato dassetuṃ “tadā kirā”tiādi vuttaṃ.",
  "tika-s0105t:546_1": "Dasasahassilokadhātuyāti jātikkhettabhūtaṃ dasasahassacakkavāḷaṃ sandhāya vuttaṃ.",
  "tika-s0105t:546_2": "Kasmāti ce?",
  "tika-s0105t:546_3": "Tattheva bhabbasattānaṃ sambhavato.",
  "tika-s0105t:546_4": "Tattha hi satte bhabbe paripakkindriye passituṃ buddhañāṇaṃ abhinīharitvā ṭhito bhagavā ñāṇajālaṃ pattharatīti vuccati,",
  "tika-s0105t:546_5": "idañca devabrahmānaṃ vasena vuttaṃ.",
  "tika-s0105t:546_6": "Manussā pana imasmiṃyeva cakkavāḷe,",
  "tika-s0105t:546_7": "imasmiṃyeva ca saparivāre jambudīpe bodhaneyyā honti.",
  "tika-s0105t:546_8": "Bodhaneyyabandhaveti bodhaneyyasattasaṅkhāte bhagavato bandhave.",
  "tika-s0105t:546_9": "Gottādisambandhā viya hi saccapaṭivedhasambandhā veneyyā bhagavato bandhavā nāmāti.",
  "tika-s0105t:546_10": "Gocarabhāvūpagamanaṃ sandhāya “sabbaññutaññāṇajālassa anto paviṭṭho”ti vuttaṃ.",
  "tika-s0105t:546_11": "Bhagavā kira mahākaruṇāsamāpattiṃ samāpajjitvā tato vuṭṭhāya “ye sattā bhabbā paripakkañāṇā,",
  "tika-s0105t:546_12": "te mayhaṃ ñāṇassa upaṭṭhahantū”ti cittaṃ adhiṭṭhāya samannāharati,",
  "tika-s0105t:546_13": "tassa sahasamannāhārā eko vā dve vā sambahulā vā tadā vinayūpagā veneyyā ñāṇassa āpāthamāgacchanti,",
  "tika-s0105t:546_14": "ayamettha buddhānubhāvo.",
  "tika-s0105t:546_15": "Evamāpāthagatānaṃ pana nesaṃ upanissayaṃ pubbacariyaṃ,",
  "tika-s0105t:546_16": "pubbahetuṃ,",
  "tika-s0105t:546_17": "sampati vattamānañca paṭipattiṃ oloketi.",
  "tika-s0105t:546_18": "Veneyyasattapariggaṇhanatthañhi samannāhāre kate paṭhamaṃ nesaṃ veneyyabhāvena upaṭṭhānaṃ hoti,",
  "tika-s0105t:546_19": "atha “kiṃ nu kho bhavissatī”ti saraṇagamanādivasena kañci nipphattiṃ vīmaṃsamāno pubbūpanissayādīni oloketi.",
  "tika-s0105t:546_20": "Tenāha “atha bhagavā”tiādi.",
  "tika-s0105t:546_21": "Soti ambaṭṭho.",
  "tika-s0105t:546_22": "Vādapaṭivādaṃ katvāti “evaṃ nu te ambaṭṭhā”tiādinā mayā vuttavacanassa “ye ca kho te bho gotama muṇḍakā samaṇakā”tiādinā paṭivacanaṃ datvā,",
  "tika-s0105t:546_23": "asabbhivākyanti asappurisavācaṃ,",
  "tika-s0105t:546_24": "tikkhattuṃ ibbhavādanipātanavasena nānappakāraṃ sādhusabhāvāya vācāya vattumayuttaṃ vākyaṃ vakkhatīti vuttaṃ hoti.",
  "tika-s0105t:546_25": "Nibbisevananti vigatatudanaṃ,",
  "tika-s0105t:546_26": "mānadappavasena apagataparinipphandananti attho.",
  "tika-s0105t:547_0": "Avasaritabbanti upagantabbaṃ.",
  "tika-s0105t:547_1": "Tassa gāmassa idaṃ nāmamattaṃ,",
  "tika-s0105t:547_2": "kimettha atthapariyesanāyāti vuttaṃ “ijjhānaṅgalantipi pāṭho”ti.",
  "tika-s0105t:547_3": "“Yena disābhāgenā”ti karaṇaniddesānurūpaṃ karaṇatthe upayogavacananti dasseti “tena avasarī”ti iminā.",
  "tika-s0105t:547_4": "“Yasmiṃ padese”ti pana bhummaniddesānurūpaṃ “taṃ vā avasarī”ti vuttaṃ.",
  "tika-s0105t:547_5": "Tadubhayamevatthaṃ vivarati “tena disābhāgenā”tiādinā.",
  "tika-s0105t:547_6": "Gatoti upagato,",
  "tika-s0105t:547_7": "agamāsīti attho.",
  "tika-s0105t:547_8": "Puna gatoti sampatto,",
  "tika-s0105t:547_9": "sampāpuṇīti attho.",
  "tika-s0105t:547_10": "“Icchānaṅgale”ti idaṃ tadā bhagavato gocaragāmanidassanaṃ,",
  "tika-s0105t:547_11": "samīpatthe cetaṃ bhummaṃ.",
  "tika-s0105t:547_12": "“Icchānaṅgalavanasaṇḍe”ti idaṃ pana nivāsaṭṭhānadassanaṃ,",
  "tika-s0105t:547_13": "nippariyāyato adhikaraṇe cetaṃ bhummanti tadubhayampi padaṃ visesatthadassanena vivaranto “icchānaṅgalaṃ upanissāyā”tiādimāha.",
  "tika-s0105t:547_14": "“Sīlakhandhāvāra”ntiādi vuttanayena veneyyahitasamapekkhanavaseneva bhagavato vihāradassanaṃ.",
  "tika-s0105t:547_15": "Tattha dhammarājassa bhagavato sabbaso adhammaniggaṇhanaparā eva paṭipatti,",
  "tika-s0105t:547_16": "sā ca sīlasamādhipaññāvasenāti sīlādittayasseva gahaṇaṃ.",
  "tika-s0105t:547_17": "Sīlakhandhāvāranti cakkavattirañño dāruiṭṭhakādikataṃ khandhāvārasadisaṃ sīlasaṅkhātaṃ khandhāvāraṃ bandhitvā viharatīti sambandho.",
  "tika-s0105t:547_18": "Dārukkhandhādīhi āsamantato varanti parikkhipanti etthāti hi khandhāvāro a-",
  "tika-s0105t:547_19": "kārassa dīghaṃ katvā,",
  "tika-s0105t:547_20": "rājūnaṃ aciranivāsaṭṭhānaṃ.",
  "tika-s0105t:547_21": "Tattha pana bhagavato aciranivasanakiriyāsambandhamattena bhayanivāraṇaṭṭhena taṃsadisatāya sīlampi tathā vuccati.",
  "tika-s0105t:547_22": "Samādhikontanti sammāsamādhisaṅkhātaṃ maṅgalasattiṃ.",
  "tika-s0105t:547_23": "Sabbaññutaññāṇapadanti sabbaññutaññāṇasaṅkhātaṃ jayamantapadaṃ.",
  "tika-s0105t:547_24": "Parivattayamānoti parijappamāno.",
  "tika-s0105t:547_25": "“Sabbaññutaññāṇasara”ntipi pāṭho,",
  "tika-s0105t:547_26": "sabbaññutaññāṇavajiraggasaraṃ aparāparaṃ samparivattamānoti attho.",
  "tika-s0105t:547_27": "Yathābhirucitena vihārenāti sabbavihārasādhāraṇadassanaṃ,",
  "tika-s0105t:547_28": "dibbavihārādīsu yena yena attanā abhirucitena vihārena viharatīti attho.",
  "tika-s0105t:548_0": "Pokkharasātivatthuvaṇṇanā",
  "tika-s0105t:549_0": "255.",
  "tika-s0105t:549_1": "Manteti iruvedādimantasatthe.",
  "tika-s0105t:549_2": "Iruvedādayo hi guttabhāsitabbaṭṭhena “mantā”ti vuccanti. Aṇa-",
  "tika-s0105t:549_3": "saddo saddeti āha “sajjhāyatī”ti.",
  "tika-s0105t:549_4": "Lokiyā pana vadanti “brahmuno apaccaṃ brāhmaṇo, nāgamo, ṇattaṃ,",
  "tika-s0105t:549_5": "dīghādī”ti.",
  "tika-s0105t:549_6": "Kasmā ayameva vacanattho vuttoti āha “idamevā”tiādi.",
  "tika-s0105t:549_7": "Atha kesaṃ itaro vacanatthoti codanamapaneti “ariyā panā”tiādinā.",
  "tika-s0105t:549_8": "Atha vā yaṃ lokiyā vadanti “brahmunā jāto brāhmaṇo”tiādiniruttiṃ,",
  "tika-s0105t:549_9": "taṃ paṭikkhipituṃ evaṃ vuttaṃ.",
  "tika-s0105t:549_10": "“Idamevā”ti hi avadhāraṇena taṃ paṭikkhipati.",
  "tika-s0105t:549_11": "“Jātibrāhmaṇāna”nti pana iminā saddantarena dassitesu jātibrāhmaṇavisuddhibrāhmaṇavasena duvidhesu brāhmaṇesu",
  "tika-s0105t:549_12": "visuddhibrāhmaṇānaṃ niruttiṃ dassento “ariyā panā”tiādimāha.",
  "tika-s0105t:549_13": "Bahanti pāpe bahi karontīti hi ariyā brāhmaṇā niruttinayena.",
  "tika-s0105t:549_14": "“Tassa kira kāyo setapokkharasadiso”ti idamevassa nāmalābhahetudassanaṃ,",
  "tika-s0105t:549_15": "sesaṃ pana tappasaṅgena yathāvijjamānavisesadassanameva.",
  "tika-s0105t:549_16": "Tenāha “iti naṃ pokkharasadisattā pokkharasātīti sañjānantī”ti.",
  "tika-s0105t:549_17": "Pokkharena sadiso kāyo yassāti hi pokkharasātī niruttinayena.",
  "tika-s0105t:549_18": "Sātasaddo vā sadisattho,",
  "tika-s0105t:549_19": "pokkharena sāto sadiso kāyo tathā,",
  "tika-s0105t:549_20": "so yassāti pokkharasātī.",
  "tika-s0105t:549_21": "Setapokkharasadisoti setapadumavaṇṇo.",
  "tika-s0105t:549_22": "Devanagareti ālakamandādidevapure.",
  "tika-s0105t:549_23": "Ussāpitarajatatoraṇanti gambhīranemanikhātaṃ accuggataṃ rajatamayaṃ indakhīlaṃ.",
  "tika-s0105t:549_24": "Kāḷamegharājīti kadāci dissamānā kāḷaabbhalekhā.",
  "tika-s0105t:549_25": "Rajatapanāḷikāti rajatamayatumbaṃ.",
  "tika-s0105t:549_26": "Suvaṭṭitāti vaṭṭabhāvassa yuttaṭṭhāne suṭṭhu vaṭṭulā.",
  "tika-s0105t:549_27": "Kāḷavaṅgatilakādīnamabhāvena suparisuddhā.",
  "tika-s0105t:549_28": "“Arājake”tiādināpi sobhaggappattabhāvameva nidasseti.",
  "tika-s0105t:550_0": "Idāni aparampi tassa nāmalābhahetuṃ dassento “ayaṃ panā”tiādimāha.",
  "tika-s0105t:550_1": "Tattha ca “himavantapadese mahāsare padumagabbhe nibbattī”ti idamevassa nāmalābhahetudassanaṃ.",
  "tika-s0105t:550_2": "Sesaṃ pana tappasaṅgena tathāpavattākāradassanameva.",
  "tika-s0105t:550_3": "Tenāha “iti naṃ pokkhare sayitattā pokkharasātīti sañjānantī”ti.",
  "tika-s0105t:550_4": "Pokkhare kamale sayatīti hi pokkharasātī,",
  "tika-s0105t:550_5": "sātaṃ vā vuccati samasaṇṭhānaṃ,",
  "tika-s0105t:550_6": "pokkhare jātaṃ samasaṇṭhānaṃ tathā,",
  "tika-s0105t:550_7": "tamassatthītipi pokkharasātī.",
  "tika-s0105t:550_8": "Yaṃ pana ācariyena vuttaṃ “imassa brāhmaṇassa kīdiso pubbayogo,",
  "tika-s0105t:550_9": "yena naṃ bhagavā anuggaṇhituṃ taṃ ṭhānaṃ upagatoti āhā”ti,",
  "tika-s0105t:550_10": "tadetaṃ “ayaṃ panā”tiādivacanaṃ ekadesameva sandhāya vuttaṃ.",
  "tika-s0105t:550_11": "“So tato manussaloka”ntiādivacanato devaloke nibbattīti ettha aparāparaṃ nibbatti eva vuttāti daṭṭhabbaṃ.",
  "tika-s0105t:550_12": "Tathārūpena kammena nibbattimeva sandhāya “mātukucchivāsaṃ jigucchitvā”tiādi vuttaṃ.",
  "tika-s0105t:550_13": "“Padumagabbhe nibbattī”ti iminā saṃsedajoyeva hutvā nibbattīti dasseti.",
  "tika-s0105t:550_14": "Na pupphatīti na vikasati.",
  "tika-s0105t:550_15": "Tenāti tāpasena.",
  "tika-s0105t:550_16": "Nāḷatoti pupphadaṇḍato.",
  "tika-s0105t:550_17": "Suvaṇṇacuṇṇehi piñjaraṃ hemavaṇṇo yassāti suvaṇṇacuṇṇapiñjaro, taṃ,",
  "tika-s0105t:550_18": "suvaṇṇacuṇṇehi vikiṇṇabhāvena hemavaṇṇanti attho.",
  "tika-s0105t:550_19": "Piñjarasaddo hi hemavaṇṇapariyāyoti sāratthadīpaniyaṃ vuttaṃ.",
  "tika-s0105t:550_20": "Esa nayo padumareṇupiñjaranti etthāpi.",
  "tika-s0105t:550_21": "Rajatabimbakanti rūpiyamayarūpakaṃ.",
  "tika-s0105t:550_22": "Paṭijaggāmīti posemi.",
  "tika-s0105t:550_23": "Pāranti pariyosānaṃ,",
  "tika-s0105t:550_24": "nipphatti vā vuccati nadīsamuddādīnaṃ pariyosānabhūtaṃ pāraṃ viyāti katvā.",
  "tika-s0105t:550_25": "Paṭisandhipaññāsaṅkhātena sabhāvañāṇena paṇḍito.",
  "tika-s0105t:550_26": "Iti kattabbesu,",
  "tika-s0105t:550_27": "vedesu vā visāradapaññāsaṅkhātena veyyattiyena byatto.",
  "tika-s0105t:550_28": "Aggabrāhmaṇoti disāpāmokkhabrāhmaṇo.",
  "tika-s0105t:550_29": "Sippanti vedasippaṃ tasseva pakaraṇādhigatattā.",
  "tika-s0105t:550_30": "Brahmadeyyaṃ adāsīti vakkhamānanayena brahmadeyyaṃ katvā adāsi.",
  "tika-s0105t:551_0": "“Ajjhāvasatī”ti ettha adhi- saddo, ā-",
  "tika-s0105t:551_1": "saddo ca upasaggamattaṃ,",
  "tika-s0105t:551_2": "tato “ukkaṭṭha”nti idaṃ ajjhāpubbavasayoge bhummatthe upayogavacanaṃ. Adhi-",
  "tika-s0105t:551_3": "saddo vā issariyattho, ā-",
  "tika-s0105t:551_4": "saddo mariyādattho tato “ukkaṭṭha”nti idaṃ kammappavacanīyayoge bhummatthe upayogavacananti dasseti “ukkaṭṭhanāmake”tiādinā.",
  "tika-s0105t:551_5": "Tadevatthaṃ vivarituṃ “tassā”tiādi vuttaṃ.",
  "tika-s0105t:551_6": "“Tassa nagarassa sāmiko hutvā”ti hi “abhibhavitvā”ti etassatthavivaraṇaṃ,",
  "tika-s0105t:551_7": "tenetaṃ dīpeti “sāmibhāvo abhibhavana”nti.",
  "tika-s0105t:551_8": "“Yāya mariyādāyā”tiādi pana ā-",
  "tika-s0105t:551_9": "saddassatthavivaraṇaṃ,",
  "tika-s0105t:551_10": "tenetaṃ dīpeti “āsaddo mariyādattho,",
  "tika-s0105t:551_11": "mariyādā ca nāma yāya tattha vasitabbaṃ,",
  "tika-s0105t:551_12": "sāyeva aparādhīnatā”ti.",
  "tika-s0105t:551_13": "Yāya mariyādāyāti hi yāya aparādhīnatāsaṅkhātāya anaññasādhāraṇāya avatthāyāti attho.",
  "tika-s0105t:551_14": "“Upasaggavasenā”tiādi pana “ukkaṭṭhanāmake”ti etassatthavivaraṇaṃ,",
  "tika-s0105t:551_15": "tenetaṃ dīpeti “satipi bhummavacanappasaṅge dhātvatthānuvattakavisesakabhūtehi duvidhehipi upasaggehi yuttattā upayogavacanamevettha vihita”nti.",
  "tika-s0105t:551_16": "“Tassa kirā”tiādi pana atthānugatasamaññāparidīpanaṃ.",
  "tika-s0105t:551_17": "Vatthu nāma nagaramāpanārahabhūmippadeso “ārāmavatthu,",
  "tika-s0105t:551_18": "vihāravatthū”tiādīsu viya.",
  "tika-s0105t:552_0": "Ukkāti daṇḍadīpikā.",
  "tika-s0105t:552_1": "Aggahesunti “ajja maṅgaladivaso,",
  "tika-s0105t:552_2": "tasmā sunakkhattaṃ,",
  "tika-s0105t:552_3": "tatthāpi ayaṃ sukhaṇo mā atikkamī”ti rattivibhāyanaṃ anurakkhantā,",
  "tika-s0105t:552_4": "rattiyaṃ ālokakaraṇatthāya ukkā ṭhapetvā ukkāsu jalamānāsu nagarassa vatthuṃ aggahesuṃ,",
  "tika-s0105t:552_5": "tenetaṃ dīpeti –",
  "tika-s0105t:552_6": "ukkāsu ṭhitāti ukkaṭṭhā.",
  "tika-s0105t:552_7": "Mūlavibhujādi ākatigaṇapakkhepena,",
  "tika-s0105t:552_8": "niruttinayena vā ukkāsu vijjotayantīsu ṭhitāti ukkaṭṭhā,",
  "tika-s0105t:552_9": "tathā ukkāsu ṭhitāsu ṭhitā āsītipi ukkaṭṭhāti.",
  "tika-s0105t:552_10": "Majjhimāgamaṭṭhakathāyaṃ pana evaṃ vuttaṃ “tañca nagaraṃ ‘maṅgaladivaso sukhaṇo,",
  "tika-s0105t:552_11": "sunakkhattaṃ mā atikkamī’ti rattimpi ukkāsu ṭhitāsu māpitattā ukkaṭṭhātipi vuccati,",
  "tika-s0105t:552_12": "daṇḍadīpikāsu jāletvā dhāriyamānāsu māpitattāti vuttaṃ hotī”ti,",
  "tika-s0105t:552_13": "tadapiminā saṃsandati ceva sameti ca nagaravatthupariggahassapi nagaramāpanapariyāpannattāti daṭṭhabbaṃ.",
  "tika-s0105t:552_14": "Apare pana bhaṇanti “bhūmibhāgasampattiyā,",
  "tika-s0105t:552_15": "upakaraṇasampattiyā,",
  "tika-s0105t:552_16": "manussasampattiyā ca taṃ nagaraṃ ukkaṭṭhaguṇayogato ukkaṭṭhāti nāmaṃ labhatī”ti.",
  "tika-s0105t:552_17": "Lokiyā pana vadanti “ukkā dhārīyati etassa māpitakāleti ukkaṭṭhā,",
  "tika-s0105t:552_18": "vaṇṇavikāroya”nti,",
  "tika-s0105t:552_19": "itthiliṅgavasena cāyaṃ samaññā,",
  "tika-s0105t:552_20": "tenevidha payogo dissati “yathā ca bhavaṃ gotamo ukkaṭṭhāya aññāni upāsakakulāni upasaṅkamatī”ti mūlapariyāyasuttādīsu",
  "tika-s0105t:552_21": "ca “ekaṃ samayaṃ bhagavā ukkaṭṭhāyaṃ viharati subhagavane sālarājamūle”tiādi.",
  "tika-s0105t:552_22": "Evamettha hotu upasaggavasena upayogavacanaṃ,",
  "tika-s0105t:552_23": "kathaṃ panetaṃ sesapadesu siyāti anuyogenāha “tassa anupayogattā sesapadesū”ti.",
  "tika-s0105t:552_24": "Tattha tassāti upasaggavasena upayogasaññuttassa “ukkaṭṭha”nti padassa.",
  "tika-s0105t:552_25": "Anupayogattāti visesanabhāvena anupayuttattā.",
  "tika-s0105t:552_26": "Sesapadesūti “sattussada”ntiādīsu sattasu padesu.",
  "tika-s0105t:553_0": "Kiṃ nu khvāyaṃ saddapayogo saddalakkhaṇānugatoti codanamapaneti “tattha…pe…",
  "tika-s0105t:553_1": "pariyesitabba”nti iminā.",
  "tika-s0105t:553_2": "Tatthāti upasaggavasena,",
  "tika-s0105t:553_3": "anupayogavasena ca upayogavacananti vutte dubbidhepi vidhāne.",
  "tika-s0105t:553_4": "Lakkhaṇanti gahaṇūpāyañāyabhūtaṃ saddalakkhaṇaṃ,",
  "tika-s0105t:553_5": "suttaṃ vā.",
  "tika-s0105t:553_6": "Pariyesitabbanti saddasatthesu vijjamānattā ñāṇena gavesitabbaṃ,",
  "tika-s0105t:553_7": "gahetabbanti vuttaṃ hoti.",
  "tika-s0105t:553_8": "Etena hi saddalakkhaṇānugatovāyaṃ saddapayogoti dasseti,",
  "tika-s0105t:553_9": "saddavidū ca icchanti “upaanuadhiāiccādipubbavasayoge sattamiyatthe upayogavacanaṃ pāpuṇāti,",
  "tika-s0105t:553_10": "visesitabbapade ca yathāvidhimanupayogo visesanapadānaṃ samānādhikaraṇabhūtāna”nti.",
  "tika-s0105t:553_11": "Tatra yadā adhi- saddo, ā-",
  "tika-s0105t:553_12": "saddo ca upasaggamattaṃ,",
  "tika-s0105t:553_13": "tadā “tatiyāsattamīnañcā”ti lakkhaṇena ajjhāpubbavasayoge upayogavacanaṃ.",
  "tika-s0105t:553_14": "Tathā hi vadanti “sattamiyatthe kāladisāsu upānvajjhāvasayoge,",
  "tika-s0105t:553_15": "adhipubbasiṭhāvasānaṃ payoge,",
  "tika-s0105t:553_16": "tappānacāresu ca dutiyā.",
  "tika-s0105t:553_17": "Kāle pubbaṇhasamayaṃ nivāsetvā,",
  "tika-s0105t:553_18": "ekaṃ samayaṃ bhagavā,",
  "tika-s0105t:553_19": "kañci kālaṃ purejātapaccayena paccayo,",
  "tika-s0105t:553_20": "imaṃ rattiṃ cattāro mahārājāno.",
  "tika-s0105t:553_21": "Disāyaṃ purimaṃ disaṃ dhataraṭṭho.",
  "tika-s0105t:553_22": "Upādipubbavasayoge gāmaṃ upavasati,",
  "tika-s0105t:553_23": "gāmaṃ anuvasati,",
  "tika-s0105t:553_24": "gāmaṃ āvasati,",
  "tika-s0105t:553_25": "agāraṃ ajjhāvasati,",
  "tika-s0105t:553_26": "adhipubbasiṭhāvasānaṃ payoge pathaviṃ adhisessati,",
  "tika-s0105t:553_27": "gāmaṃ adhitiṭṭhati,",
  "tika-s0105t:553_28": "gāmaṃ ajjhāvasati.",
  "tika-s0105t:553_29": "Tappānacāresu nadiṃ pivati,",
  "tika-s0105t:553_30": "gāmaṃ carati iccādīti.",
  "tika-s0105t:554_0": "Yadā pana adhi-",
  "tika-s0105t:554_1": "saddo issariyattho, ā-",
  "tika-s0105t:554_2": "saddo ca mariyādattho,",
  "tika-s0105t:554_3": "tadā “kammappavacanīyayutte”ti lakkhaṇena kammappavacanīyayoge upayogavacanaṃ.",
  "tika-s0105t:554_4": "Tathā hi vadanti “anuādayo upasaggā,",
  "tika-s0105t:554_5": "dhīādayo nipātā ca kammappavacanīyasaññā honti kiriyāsaṅkhātaṃ kammaṃ pavacanīyaṃ yesaṃ te kammappavacanīyā”ti.",
  "tika-s0105t:554_6": "Sesapadānaṃ pana yathāvidhimanupayoge katarena lakkhaṇena upayogavacananti?",
  "tika-s0105t:554_7": "Yathāvuttalakkhaṇeneva.",
  "tika-s0105t:554_8": "Yajjevaṃ tesampi ādhārabhāvato nānādhāratā siyāti? Na,",
  "tika-s0105t:554_9": "bahūnampi padānaṃ nagaravasena ekatthabhāvato.",
  "tika-s0105t:554_10": "Sakatthamattañhi tesaṃ nānākaraṇanti.",
  "tika-s0105t:554_11": "Aññe pana saddavidū evamicchanti “samānādhikaraṇapadānaṃ paccekaṃ kiriyāsambandhanena visesitabbapadena samānavacanatā yathā ‘kaṭaṃ karoti, vipulaṃ,",
  "tika-s0105t:554_12": "dassanīya’nti ettha ‘kaṭaṃ karoti,",
  "tika-s0105t:554_13": "vipulaṃ karoti,",
  "tika-s0105t:554_14": "dassanīyaṃ karotī’ti paccekaṃ kiriyāsambandhanena kammattheyeva dutiyā”ti,",
  "tika-s0105t:554_15": "tadetaṃ vicāretabbaṃ visesanapadānaṃ samānādhikaraṇānaṃ kiriyāsambajjhanābhāvato.",
  "tika-s0105t:554_16": "Yadā hi kiriyāsambajjhanaṃ,",
  "tika-s0105t:554_17": "tadā visesanameva na hotīti.",
  "tika-s0105t:555_0": "Ussadatā nāmettha bahulatāti vuttaṃ “bahujana”nti.",
  "tika-s0105t:555_1": "Taṃ pana bahulataṃ dasseti “ākiṇṇamanussa”ntiādinā.",
  "tika-s0105t:555_2": "Araññādīsu gahetvā posetabbā posāvaniyā,",
  "tika-s0105t:555_3": "etena tesaṃ dhammabhāvaṃ dasseti.",
  "tika-s0105t:555_4": "Āvijjhitvāti parikkhipitvā.",
  "tika-s0105t:555_5": "Khaṇitvā katā pokkharaṇī,",
  "tika-s0105t:555_6": "ābandhitvā kataṃ taḷākaṃ.",
  "tika-s0105t:555_7": "Acchinnūdakaṭṭhāneyeva jalajakusumāni jātānīti vuttaṃ “udakassa niccabharitānevā”ti.",
  "tika-s0105t:555_8": "Udakassāti ca pūraṇakiriyāyoge karaṇatthe sāmivacanaṃ “mahante mahante sāṇipasibbake kārāpetvā hiraññasuvaṇṇassa pūrāpetvā”tiādīsu viya.",
  "tika-s0105t:555_9": "Saha dhaññenāti sadhaññanti nagarasaddāpekkhāya napuṃsakaliṅgena vuttaṃ,",
  "tika-s0105t:555_10": "yathāvākyaṃ vā upayogavacanena.",
  "tika-s0105t:555_11": "Evaṃ sabbattha.",
  "tika-s0105t:555_12": "Pubbaṇṇāparaṇṇādibhedaṃ bahudhaññasannicayanti ettha ādisaddena tadubhayavinimuttaṃ alābukumbhaṇḍādisūpeyyaṃ saṅgaṇhāti.",
  "tika-s0105t:555_13": "Tenāyamattho viññāyati –",
  "tika-s0105t:555_14": "nayidha dhaññasaddo sāliādidhaññavisesavācako,",
  "tika-s0105t:555_15": "posane sādhuttamattena pana niravasesapubbaṇṇāparaṇṇasūpeyyavācako,",
  "tika-s0105t:555_16": "virūpekasesavasena vā payuttoti.",
  "tika-s0105t:555_17": "Ettāvatāti yathāvuttapadattayena.",
  "tika-s0105t:555_18": "Rājalīlāyāti rājūnaṃ vilāsena.",
  "tika-s0105t:555_19": "Samiddhiyā upabhogaparibhogasampuṇṇabhāvena sampatti samiddhisampatti.",
  "tika-s0105t:556_0": "“Rājabhogga”nti vutte “kena dinna”nti avassaṃ pucchitabbato evaṃ vuttanti dasseti “kenā”tiādinā.",
  "tika-s0105t:556_1": "Raññā viya bhuñjitabbanti vā rājabhogganti aṭṭhakathāto aparo nayo.",
  "tika-s0105t:556_2": "Yāva puttanattapanattaparamparā kulasantakabhāvena rājato laddhattā “rañño dāyabhūta”nti vuttaṃ.",
  "tika-s0105t:556_3": "“Dhammadāyādā me bhikkhave bhavathā”tiādīsu viya ca dāyasaddo dāyajjapariyāyoti āha “dāyajjanti attho”ti.",
  "tika-s0105t:556_4": "Kathaṃ dinnattā brahmadeyyaṃ nāmāti codanaṃ pariharati “chattaṃ ussāpetvā”tiādinā.",
  "tika-s0105t:556_5": "Rājanīhārena paribhuñjitabbato hi uddhaṃ paribhogalābhassa brahmadeyyatā nāma natthi,",
  "tika-s0105t:556_6": "idañca tathā dinnameva,",
  "tika-s0105t:556_7": "tasmā brahmadeyyaṃ nāmāti vuttaṃ hoti.",
  "tika-s0105t:556_8": "Chejjabhejjanti sarīradaṇḍadhanadaṇḍādibhedaṃ daṇḍamāha.",
  "tika-s0105t:556_9": "Nadītitthapabbatādīsūti nadītitthapabbatapādagāmadvāraaṭavimukhādīsu.",
  "tika-s0105t:556_10": "Setacchattaggahaṇena sesarājakakudhabhaṇḍampi gahitaṃ tappamukhattāti veditabbaṃ.",
  "tika-s0105t:556_11": "“Raññā bhuñjitabba”ntveva vutte idhādhippetattho na pākaṭoti hutvā-",
  "tika-s0105t:556_12": "saddaggahaṇaṃ kataṃ.",
  "tika-s0105t:556_13": "Tañhi so rājakulato asamudāgatopi rājā hutvā bhuñjituṃ labhatīti ayamidhādhippeto attho.",
  "tika-s0105t:556_14": "Dātabbanti dāyaṃ,",
  "tika-s0105t:556_15": "“rājadāya”nti imināva raññā dinnabhāve siddhe “raññā pasenadinā kosalena dinna”nti puna ca vacanaṃ kimatthiyanti āha “dāyakarājadīpanattha”ntiādi.",
  "tika-s0105t:556_16": "Asukena raññā dinnanti dāyakarājassa adīpitattā evaṃ vuttanti adhippāyo.",
  "tika-s0105t:556_17": "Ettha ca paṭhamanaye “rājabhogga”nti pade pucchāsambhavato idaṃ vuttaṃ,",
  "tika-s0105t:556_18": "dutiyanaye pana “rājadāya”nti padeti ayampi viseso daṭṭhabbo.",
  "tika-s0105t:556_19": "Tattha atibahulatāya purato ṭhapanokāsābhāvato passenapi odanasūpabyañjanādi dīyati etassāti pasenadi,",
  "tika-s0105t:556_20": "aluttasamāsavasena.",
  "tika-s0105t:556_21": "So hi rājā taṇḍuladoṇassa odanampi tadupiyena sūpabyañjanena bhuñjati.",
  "tika-s0105t:556_22": "Tathā hi naṃ bhuttapātarāsakāle satthu santikamāgantvā ito cito ca samparivattantaṃ niddāya abhibhuyyamānaṃ ujukaṃ nisīditumasakkontaṃ bhagavā –",
  "tika-s0105t:557_0": "“Middhī yadā hoti mahagghaso ca,",
  "tika-s0105t:558_0": "Niddāyitā samparivattasāyī;",
  "tika-s0105t:559_0": "Mahāvarāhova nivāpavuṭṭho,",
  "tika-s0105t:560_0": "Punappunaṃ gabbhamupeti mando”ti. ;",
  "tika-s0105t:561_0": "Imāya gāthāya ovadi. Bhāgineyyañca so sudassanaṃ nāma māṇavaṃ –",
  "tika-s0105t:562_0": "“Manujassa sadā satīmato,",
  "tika-s0105t:563_0": "Mattaṃ jānato laddhabhojane;",
  "tika-s0105t:564_0": "Tanukassa bhavanti vedanā,",
  "tika-s0105t:565_0": "Saṇikaṃ jīrati āyupālaya”nti. –",
  "tika-s0105t:566_0": "Imaṃ gāthaṃ bhagavato santike uggahāpetvā attano bhuñjantassa osānapiṇḍakāle devasikaṃ bhaṇāpeti,",
  "tika-s0105t:566_1": "so aparena samayena tassā gāthāya atthaṃ sallakkhetvā punappunaṃ osānapiṇḍapariharaṇena nāḷikodanamattāya",
  "tika-s0105t:566_2": "saṇṭhahitvā tanusarīro balavā sukhappatto ahosīti.",
  "tika-s0105t:566_3": "Udānaṭṭhakathāyaṃ pana evaṃ vuttaṃ “paccāmittaṃ parasenaṃ jinātīti pasenadī”ti.",
  "tika-s0105t:566_4": "Saddavidūpi hi ja-",
  "tika-s0105t:566_5": "kārassa da-",
  "tika-s0105t:566_6": "kāre idamudāharanti.",
  "tika-s0105t:566_7": "So hi attano bhāgineyyaṃ ajātasatturājānaṃ,",
  "tika-s0105t:566_8": "pañcacorasatādīni ca avaruddhakāni jinātīti.",
  "tika-s0105t:566_9": "Kosalaraṭṭhassādhipatibhāvato kosalo,",
  "tika-s0105t:566_10": "tasmā kosalādhipatinā pasenadi nāmakena raññā dinnanti attho veditabbo.",
  "tika-s0105t:566_11": "Nissaṭṭhapariccattatāsaṅkhātena puna aggahetabbabhāveneva dinnattā idha brahmadeyyaṃ nāma,",
  "tika-s0105t:566_12": "na tu purimanaye viya rājasaṅkhepena paribhuñjitabbabhāvena dinnattāti āha “yathā”tiādi.",
  "tika-s0105t:566_13": "Nissaṭṭhaṃ hutvā,",
  "tika-s0105t:566_14": "nissaṭṭhabhāvena vā pariccattaṃ nissaṭṭhapariccattaṃ,",
  "tika-s0105t:566_15": "muttacāgavasena cajitanti attho.",
  "tika-s0105t:567_0": "Savanaṃ upalabbhoti dasseti “upalabhī”ti iminā,",
  "tika-s0105t:567_1": "so cāyamupalabbho savanavaseneva jānananti vuttaṃ “sotadvārasampattavacananigghosānusārena aññāsī”ti.",
  "tika-s0105t:567_2": "Sotadvārānusāraviññāṇavīthivasena jānanameva hi idha savanaṃ teneva “samaṇo khalu bho gotamo”tiādinā vuttassatthassa adhigatattā,",
  "tika-s0105t:567_3": "na pana sotadvāravīthivasena sutamattaṃ tena tadatthassa anadhigatattā.",
  "tika-s0105t:567_4": "Avadhāraṇaphalattā saddapayogassa sabbampi vākyaṃ antogadhāvadhāraṇaṃ.",
  "tika-s0105t:567_5": "Tasmā tadatthajotakasaddena vināpi aññatthāpohanavasena assosi eva,",
  "tika-s0105t:567_6": "nāssa koci savanantarāyo ahosīti ayamattho viññāyatīti āha “padapūraṇamatte nipāto”ti,",
  "tika-s0105t:567_7": "antogadhāvadhāraṇepi ca sabbasmiṃ vākye nītatthato avadhāraṇatthaṃ kho-",
  "tika-s0105t:567_8": "saddaggahaṇaṃ “evā”ti sāmatthiyā sātisayaṃ etadatthassa viññāyamānattāti paṭhamavikappo vutto,",
  "tika-s0105t:567_9": "nītatthato avadhāraṇena ko attho ekantiko kato,",
  "tika-s0105t:567_10": "avadhārito cāti vuttaṃ “tatthā”tiādi.",
  "tika-s0105t:567_11": "Atha padapūraṇamattena kho-",
  "tika-s0105t:567_12": "saddena kiṃ payojananti codanamapaneti “padapūraṇenā”tiādinā,",
  "tika-s0105t:567_13": "akkharasamūhapadassa,",
  "tika-s0105t:567_14": "padasamūhavākyassa ca siliṭṭhatāpayojanamattamevāti attho.",
  "tika-s0105t:567_15": "“Assosī”ti hidaṃ padaṃ kho-",
  "tika-s0105t:567_16": "sadde gahite tena phullitaṃ maṇḍitaṃ vibhūsitaṃ viya hontaṃ pūritaṃ nāma hoti,",
  "tika-s0105t:567_17": "tena ca purimapacchimapadāni sukhuccāraṇavasena siliṭṭhāni honti,",
  "tika-s0105t:567_18": "na tasmiṃ aggahite,",
  "tika-s0105t:567_19": "tasmā padapūraṇamattampi padabyañjanasiliṭṭhatāpayojananti vuttaṃ hoti.",
  "tika-s0105t:567_20": "Mattasaddo cettha visesanivattiattho,",
  "tika-s0105t:567_21": "tenassa anatthantaradīpanatā dassitā, eva-",
  "tika-s0105t:567_22": "saddena pana padabyañjanasiliṭṭhatāya ekantikatā.",
  "tika-s0105t:568_0": "“Samaṇo khalū”tiādi yathāsutatthanidassananti dasseti “idānī”tiādinā.",
  "tika-s0105t:568_1": "Samitapāpattāti ettha accantaṃ anavasesato savāsanaṃ samitapāpattāti attho gahetabbo.",
  "tika-s0105t:568_2": "Evañhi bāhirakavītarāgasekkhāsekkhapāpasamanato bhagavato pāpasamanaṃ yathārahaṃ visesitaṃ hoti.",
  "tika-s0105t:568_3": "Tena vuttaṃ “bhagavā ca anuttarena ariyamaggena samitapāpo”ti.",
  "tika-s0105t:568_4": "Tadevatthaṃ niddesapāṭhena sādhetuṃ “vuttañheta”ntiādimāha.",
  "tika-s0105t:568_5": "Assāti anena bhikkhunā,",
  "tika-s0105t:568_6": "bhagavatā vā.",
  "tika-s0105t:568_7": "Samitāti samāpitā,",
  "tika-s0105t:568_8": "samabhāvaṃ vā āpādayitā,",
  "tika-s0105t:568_9": "assa vā sampadānabhūtassa santā hontīti attho.",
  "tika-s0105t:568_10": "Atthānugatā cāyaṃ bhagavati samaññāti vuttaṃ “bhagavā cā”tiādi.",
  "tika-s0105t:568_11": "Tenāti tathā samitapāpattā.",
  "tika-s0105t:568_12": "Yathābhūtaṃ pavatto yathābhuccaṃ,",
  "tika-s0105t:568_13": "tadeva guṇo,",
  "tika-s0105t:568_14": "tena adhigataṃ tathā.",
  "tika-s0105t:568_15": "“Khalū”ti idaṃ nepātikaṃ khalupacchābhattikapade viya, na nāmaṃ,",
  "tika-s0105t:568_16": "anekatthattā ca nipātānaṃ anussavanatthova idhādhippetoti āha “anussavanatthe nipāto”ti,",
  "tika-s0105t:568_17": "paramparasavanañcettha anussavanaṃ.",
  "tika-s0105t:568_18": "Brāhmaṇajātisamudāgatanti brāhmaṇajātiyā āgataṃ,",
  "tika-s0105t:568_19": "jātisiddhanti vuttaṃ hoti.",
  "tika-s0105t:568_20": "Ālapanamattanti piyālapanavacanamattaṃ,",
  "tika-s0105t:568_21": "na taduttari atthaparidīpanaṃ.",
  "tika-s0105t:568_22": "Piyasamudāhārā hete “bho”ti vā “āvuso”ti vā “devānaṃ piyā”ti vā.",
  "tika-s0105t:568_23": "Dhammapade brāhmaṇavatthupāṭhena,",
  "tika-s0105t:568_24": "suttanipāte ca vāseṭṭhasuttapadena brāhmaṇajātisamudāgatālapanabhāvaṃ samatthetuṃ “vuttampi ceta”ntiādimāha.",
  "tika-s0105t:569_0": "Tatrāyamattho –",
  "tika-s0105t:569_1": "sace rāgādikiñcanehi sakiñcano assa,",
  "tika-s0105t:569_2": "so āmantanādīsu “bho bho”ti vadanto hutvā vicaraṇato bhovādīyeva nāma hoti,",
  "tika-s0105t:569_3": "na brāhmaṇo.",
  "tika-s0105t:569_4": "“Akiñcanaṃ anādānaṃ,",
  "tika-s0105t:569_5": "tamahaṃ brūmi brāhmaṇa”nti sesagāthāpadaṃ.",
  "tika-s0105t:569_6": "Tattha rāgādayo satte kiñcanti maddanti palibuddhantīti kiñcanāni.",
  "tika-s0105t:569_7": "Manussā kira goṇehi khalaṃ maddāpentā “kiñcehi kapila,",
  "tika-s0105t:569_8": "kiñcehi kāḷakā”ti vadanti,",
  "tika-s0105t:569_9": "tasmā kiñcanasaddo maddanattho veditabbo.",
  "tika-s0105t:569_10": "Yathāha niddese “akiñcananti rāgakiñcanaṃ, dosa, moha, māna, diṭṭhi,",
  "tika-s0105t:569_11": "kilesakiñcanaṃ,",
  "tika-s0105t:569_12": "duccaritakiñcanaṃ,",
  "tika-s0105t:569_13": "yassete kiñcanā pahīnā samucchinnā vūpasantā paṭippassaddhā abhabbuppattikā ñāṇagginā daḍḍhā,",
  "tika-s0105t:569_14": "so vuccati akiñcano”ti.",
  "tika-s0105t:569_15": "Gotamoti gottavasena parikittanaṃ,",
  "tika-s0105t:569_16": "yaṃ “ādiccagotta”ntipi loke vadanti,",
  "tika-s0105t:569_17": "sakyaputtoti pana jātivasena sākiyoti ca tasseva vevacanaṃ.",
  "tika-s0105t:569_18": "Vuttañhetaṃ pabbajjāsutte –",
  "tika-s0105t:570_0": "“Ādiccā nāma gottena, sākiyā nāma jātiyā;",
  "tika-s0105t:571_0": "Tamhā kulā pabbajitomhi, na kāme abhipatthaya”nti. ;",
  "tika-s0105t:572_0": "Tathā cāha “gotamoti bhagavantaṃ gottavasena parikittetī”tiādi.",
  "tika-s0105t:572_1": "Tattha gaṃ tāyatīti gottaṃ,",
  "tika-s0105t:572_2": "“gotamo”ti pavattamānaṃ abhidhānaṃ,",
  "tika-s0105t:572_3": "buddhiñca ekaṃsikavisayatāya rakkhatīti attho.",
  "tika-s0105t:572_4": "Yathā hi buddhi ārammaṇabhūtena atthena vinā na vattati,",
  "tika-s0105t:572_5": "evaṃ abhidhānaṃ abhidheyyabhūtena,",
  "tika-s0105t:572_6": "tasmā so gottasaṅkhāto attho tāni rakkhatīti vuccati, go-",
  "tika-s0105t:572_7": "saddo cettha abhidhāne,",
  "tika-s0105t:572_8": "buddhiyañca vattati.",
  "tika-s0105t:572_9": "Tathā hi vadanti –",
  "tika-s0105t:573_0": "“Go goṇe cendriye bhumyaṃ, vacane ceva buddhiyaṃ;",
  "tika-s0105t:574_0": "Ādicce rasmiyañceva, pānīyepi ca vattate;",
  "tika-s0105t:575_0": "Tesu atthesu goṇe thī, pumā ca itare pumā”ti.",
  "tika-s0105t:576_0": "Tattha “gosu duyhamānāsu gato,",
  "tika-s0105t:576_1": "gopañcamo”tiādīsu gosaddo goṇe vattati.",
  "tika-s0105t:576_2": "“Gocaro”tiādīsu indriye.",
  "tika-s0105t:576_3": "“Gorakkha”ntiādīsu bhūmiyaṃ.",
  "tika-s0105t:576_4": "Tathā hi suttanipātaṭṭhakathāya vāseṭṭhasuttasaṃvaṇṇanāyaṃ vuttaṃ “gorakkhanti khettarakkhaṃ,",
  "tika-s0105t:576_5": "kasikammanti vuttaṃ hoti.",
  "tika-s0105t:576_6": "Pathavī hi ‘go’ti vuccati,",
  "tika-s0105t:576_7": "tappabhedo ca “khetta”nti.",
  "tika-s0105t:576_8": "“Gottaṃ nāma dve gottāni hīnañca gottaṃ,",
  "tika-s0105t:576_9": "ukkaṭṭhañca gotta”ntiādīsu vacane,",
  "tika-s0105t:576_10": "buddhiyañca vattati.",
  "tika-s0105t:576_11": "“Gogottaṃ gotamaṃ name”ti porāṇakaviracanāya ādicce,",
  "tika-s0105t:576_12": "ādiccabandhuṃ gotamaṃ sammāsambuddhaṃ namāmīti hi attho,",
  "tika-s0105t:576_13": "“uṇhagū”tiādīsu rasmiyaṃ,",
  "tika-s0105t:576_14": "uṇhā gāvo rasmiyo etassāti hi uṇhagu, sūriyo.",
  "tika-s0105t:576_15": "“Gosītacandana”ntiādīsu pānīye,",
  "tika-s0105t:576_16": "gosaṅkhātaṃ pānīyaṃ viya sītaṃ,",
  "tika-s0105t:576_17": "tadeva candanaṃ tathā.",
  "tika-s0105t:576_18": "Tasmiñhi uddhanato uddharitapakkuthitatelasmiṃ pakkhitte taṅkhaṇaññeva taṃ telaṃ sītalaṃ hotīti.",
  "tika-s0105t:576_19": "Etesu pana atthesu goṇe vattamāno go-",
  "tika-s0105t:576_20": "saddo yathārahaṃ itthiliṅgo ceva pulliṅgo ca,",
  "tika-s0105t:576_21": "sesesu pana pulliṅgoyeva.",
  "tika-s0105t:577_0": "Kiṃ panetaṃ gottaṃ nāmāti?",
  "tika-s0105t:577_1": "Aññakulaparamparāya asādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ.",
  "tika-s0105t:577_2": "Sādhāraṇameva hi idaṃ taṃkulapariyāpannānaṃ sādhāraṇato ca sāmaññarūpaṃ.",
  "tika-s0105t:577_3": "Tathā hi taṃkule jātā suddhodanamahārājādayopi “gotamo” tveva vuccanti,",
  "tika-s0105t:577_4": "teneva bhagavā attano pitaraṃ suddhodanamahārājānaṃ “atikkantavarā kho gotama tathāgatā”ti avoca,",
  "tika-s0105t:577_5": "vessavaṇopi mahārājā bhagavantaṃ “vijjācaraṇasampannaṃ,",
  "tika-s0105t:577_6": "buddhaṃ vandāma gotama”nti,",
  "tika-s0105t:577_7": "āyasmāpi vaṅgīso āyasmantaṃ ānandaṃ “sādhu nibbāpanaṃ brūhi,",
  "tika-s0105t:577_8": "anukampāya gotamā”ti.",
  "tika-s0105t:577_9": "Idha pana bhagavantameva.",
  "tika-s0105t:577_10": "Tenāha “bhagavantaṃ gottavasena parikittetī”ti.",
  "tika-s0105t:577_11": "Tasmāti yathāvuttamatthattayaṃ paccāmasati.",
  "tika-s0105t:577_12": "Ettha ca “samaṇo”ti iminā sarikkhakajanehi bhagavato bahumatabhāvo dassito tabbisayasamitapāpatāparikittanato,",
  "tika-s0105t:577_13": "“gotamo”ti iminā lokiyajanehi tabbisayauḷāragottasambhūtatāparikittanato.",
  "tika-s0105t:578_0": "Sakyassa suddhodanamahārājassa putto sakyaputto,",
  "tika-s0105t:578_1": "iminā pana uccākulaparidīpanaṃ uditoditavipulakhattiyakulasambhūtatāparikittanato.",
  "tika-s0105t:578_2": "Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ. Yathāha –",
  "tika-s0105t:579_0": "“Mahāsammatarājassa, vaṃsajo hi mahāmuni;",
  "tika-s0105t:580_0": "Kappādismiñhi rājāsi, mahāsammatanāmako”ti. (mahāvaṃse dutiyaparicchede paṭhamagāthā);",
  "tika-s0105t:581_0": "Kathaṃ saddhāpabbajitabhāvaparidīpananti āha “kenacī”tiādi.",
  "tika-s0105t:581_1": "Parijiyanaṃ parihāyanaṃ pārijuññaṃ,",
  "tika-s0105t:581_2": "parijiratīti vā parijiṇṇo,",
  "tika-s0105t:581_3": "tassa bhāvo pārijuññaṃ, tena.",
  "tika-s0105t:581_4": "Ñātipārijuññabhogapārijuññādinā kenaci pārijuññena parihāniyā anabhibhūto anajjhotthaṭo hutvā pabbajitoti attho.",
  "tika-s0105t:581_5": "Tadeva pariyāyantarena vibhāvetuṃ “aparikkhīṇaṃyeva taṃ kulaṃ pahāyā”ti vuttaṃ.",
  "tika-s0105t:581_6": "Aparikkhīṇanti hi ñātipārijuññabhogapārijuññādinā kenaci pārijuññena aparikkhayaṃ.",
  "tika-s0105t:581_7": "Saddhāya pabbajitoti saddhāya eva pabbajito.",
  "tika-s0105t:581_8": "Evañhi “kenacī”tiādinā nivattitavacanaṃ sūpapannaṃ hoti.",
  "tika-s0105t:581_9": "Nanu ca “sakyakulā pabbajito”ti idaṃ uccākulā pabbajitabhāvaparidīpanameva siyā tadatthasseva viññāyamānattā,",
  "tika-s0105t:581_10": "na saddhāpabbajitabhāvaparidīpanaṃ tadatthassa aviññāyamānattāti?",
  "tika-s0105t:581_11": "Na kho panevaṃ daṭṭhabbaṃ mahantaṃ ñātiparivaṭṭaṃ,",
  "tika-s0105t:581_12": "mahantañca bhogakkhandhaṃ pahāya saddhāpabbajitabhāvassa atthato siddhattā.",
  "tika-s0105t:581_13": "Tathā hi lokanāthassa abhijātiyaṃ tassa kulassa na kiñci pārijuññaṃ,",
  "tika-s0105t:581_14": "atha kho vuḍḍhiyeva,",
  "tika-s0105t:581_15": "tato tassa samiddhatamabhāvo loke pākaṭo paññāto hoti,",
  "tika-s0105t:581_16": "tasmā “sakyakulā pabbajito”ti ettakeyeva vutte tathā samiddhatamaṃ kulaṃ pahāya saddhāpabbajitabhāvo siddhoyevāti,",
  "tika-s0105t:581_17": "imaṃ parihāraṃ “kenaci pārijuññenā”tiādinā vibhāvetīti daṭṭhabbaṃ.",
  "tika-s0105t:581_18": "Tato paranti “kosalesu cārikaṃ caramāno”tiādivacanaṃ.",
  "tika-s0105t:582_0": "“Sādhu dhammaruci rājā, sādhu paññāṇavā naro;",
  "tika-s0105t:583_0": "Sādhu mittānamadubbho, pāpassākaraṇaṃ sukha”nti. ādīsu –",
  "tika-s0105t:584_0": "Viya sādhusaddo idha sundaratthoti āha “sundaraṃ kho panā”ti.",
  "tika-s0105t:584_1": "Khoti avadhāraṇatthe nipāto,",
  "tika-s0105t:584_2": "panāti pakkhantaratthe.",
  "tika-s0105t:584_3": "Evaṃ sātthakatāviññāpanatthañhi saṃvaṇṇanāyametesaṃ gahaṇaṃ.",
  "tika-s0105t:584_4": "Sundaranti ca bhaddakaṃ,",
  "tika-s0105t:584_5": "bhaddakatā ca passantānaṃ hitasukhāvahabhāvenāti vuttaṃ “atthāvahaṃ sukhāvaha”nti.",
  "tika-s0105t:584_6": "Attho cettha diṭṭhadhammikasamparāyikaparamatthavasena tividhaṃ hitaṃ sukhampi tatheva tividhaṃ sukhaṃ.",
  "tika-s0105t:585_0": "Tathārūpānanti tādisānaṃ,",
  "tika-s0105t:585_1": "ayaṃ saddato attho.",
  "tika-s0105t:585_2": "Atthamattaṃ pana dassetuṃ “evarūpāna”nti vuttaṃ.",
  "tika-s0105t:585_3": "Yādisehi ca guṇehi bhagavā samannāgato catuppamāṇikassa lokassa sabbakālampi-",
  "tika-s0105t:585_4": "accantāya- saddhāya-",
  "tika-s0105t:585_5": "pasādanīyo tesaṃ yathābhūtasabhāvattā,",
  "tika-s0105t:585_6": "tādisehi guṇehi samannāgatabhāvaṃ sandhāya “tathārūpānaṃ arahata”nti vuttanti dassento “yathārūpo”tiādimāha.",
  "tika-s0105t:585_7": "Laddhasaddhānanti laddhasaddahānaṃ,",
  "tika-s0105t:585_8": "parajanassa saddhaṃ paṭilabhantānanti vuttaṃ hoti.",
  "tika-s0105t:585_9": "Laddhasaddānanti vā paṭiladdhakittisaddānaṃ,",
  "tika-s0105t:585_10": "etena “arahata”nti padassa arahantānanti attho,",
  "tika-s0105t:585_11": "arahantasamaññāya ca pākaṭabhāvo dassito,",
  "tika-s0105t:585_12": "apica “yathārūpo so bhavaṃ gotamo”ti iminā “tathārūpāna”nti padassa aniyamavasena atthaṃ dassetvā sarūpaniyamavasenapi",
  "tika-s0105t:585_13": "dassetuṃ “yathābhuccaguṇādhigamena loke arahantoti laddhasaddhāna”nti vuttaṃ,",
  "tika-s0105t:585_14": "idampi hi “tathārūpāna”nti padasseva atthadassanaṃ,",
  "tika-s0105t:585_15": "ayameva ca nayo ācariyehi adhippeto idha ṭīkāyaṃ,",
  "tika-s0105t:585_16": "sāratthadīpaniyañca tatheva vuttattā.",
  "tika-s0105t:585_17": "“Yathārūpā te bhavanto arahanto”ti avatvā “yathārūpo so bhavaṃ gotamo”ti vacanaṃ bhagavatiyeva garugāravavasena",
  "tika-s0105t:585_18": "“tathārūpānaṃ arahata”nti puthuvacananiddiṭṭhabhāvaviññāpanatthaṃ. Attani,",
  "tika-s0105t:585_19": "garūsu ca hi bahuvacanaṃ icchanti saddavidū.",
  "tika-s0105t:585_20": "“Yathābhucca…pe…",
  "tika-s0105t:585_21": "arahata”nti iminā ca dhammappamāṇānaṃ,",
  "tika-s0105t:585_22": "lūkhappamāṇānañca sattānaṃ bhagavato pasādāvahataṃ yathārutato dasseti arahantabhāvassa tesaññeva yathārahaṃ visayattā,",
  "tika-s0105t:585_23": "taṃdassanena pana itaresampi rūpappamāṇaghosappamāṇānaṃ pasādāvahatā dassitāyeva tadavinābhāvatoti daṭṭhabbaṃ.",
  "tika-s0105t:586_0": "Pasādasommānīti pasannāni,",
  "tika-s0105t:586_1": "sītalāni ca,",
  "tika-s0105t:586_2": "pasādavasena vā sītalāni,",
  "tika-s0105t:586_3": "anena pasannamanataṃ dasseti.",
  "tika-s0105t:586_4": "“Dassana”nti vuttepi taduttari kattabbatāsambhavato ayaṃ sambhāvanattho labbhatīti āha “dassanamattampi sādhu hotī”ti.",
  "tika-s0105t:586_5": "Itarathā hi “dassanaññeva sādhu,",
  "tika-s0105t:586_6": "na taduttari karaṇa”nti anadhippetattho āpajjati,",
  "tika-s0105t:586_7": "sambhāvanattho cettha pi- saddo, api-",
  "tika-s0105t:586_8": "saddo vā luttaniddiṭṭho.",
  "tika-s0105t:586_9": "“Brahmacariyaṃ pakāsetī”ti ettha iti-",
  "tika-s0105t:586_10": "saddo “abbhuggato”ti iminā sambandhamupagato,",
  "tika-s0105t:586_11": "tasmā ayaṃ “sādhu hotī”ti idha iti-",
  "tika-s0105t:586_12": "saddo “brāhmaṇo pokkharasātī ambaṭṭhaṃ māṇavaṃ āmantesī”ti iminā sambajjhitabbo,",
  "tika-s0105t:586_13": "“ajjhāsayaṃ katvā”ti ca pāṭhaseso tadatthassa viññāyamānattā.",
  "tika-s0105t:586_14": "Yassa hi attho viññāyati,",
  "tika-s0105t:586_15": "saddo na payujjati,",
  "tika-s0105t:586_16": "so “pāṭhaseso”ti vuccati,",
  "tika-s0105t:586_17": "imamatthaṃ vibhāvento āha “dassanamattampi sādhu hotīti evaṃ ajjhāsayaṃ katvā”ti.",
  "tika-s0105t:586_18": "Mūlapaṇṇāsake cūḷasīhanādasuttaṭṭhakathāya āgataṃ kosiyasakuṇavatthu cettha kathetabbaṃ.",
  "tika-s0105t:587_0": "Ambaṭṭhamāṇavakathāvaṇṇanā",
  "tika-s0105t:588_0": "256.",
  "tika-s0105t:588_1": "“Ajjhāyako”ti idaṃ paṭhamapakatiyā garahāvacanameva,",
  "tika-s0105t:588_2": "dutiyapakatiyā pasaṃsāvacanaṃ katvā voharanti yathā taṃ “puriso naro”ti dassetuṃ aggaññasuttapada mudāhaṭaṃ.",
  "tika-s0105t:588_3": "Tattha imeti jhāyakanāmena samaññitā janā.",
  "tika-s0105t:588_4": "Na jhāyantīti paṇṇakuṭīsu jhānaṃ na appenti na nipphādenti,",
  "tika-s0105t:588_5": "gāmanigamasāmantaṃ osaritvā vedaganthe karontāva acchantīti attho.",
  "tika-s0105t:588_6": "Taṃ panetesaṃ brāhmaṇajhāyakasaṅkhātaṃ paṭhamadutiyanāmaṃ upādāya tatiyameva jātanti āha “ajjhāyakātveva tatiyaṃ akkharaṃ upanibbatta”nti,",
  "tika-s0105t:588_7": "akkharanti ca nirutti samaññā.",
  "tika-s0105t:588_8": "Sā hi tasmiṃyeva niruḷhabhāvena aññattha asañcaraṇato “akkhara”nti vuccati.",
  "tika-s0105t:588_9": "Mante parivattetīti vede sajjhāyati,",
  "tika-s0105t:588_10": "pariyāpuṇātīti attho.",
  "tika-s0105t:588_11": "Idha hi adhiāpubbai-",
  "tika-s0105t:588_12": "saddavasena padasandhi,",
  "tika-s0105t:588_13": "itarattha pana jhe-",
  "tika-s0105t:588_14": "saddavasena.",
  "tika-s0105t:588_15": "Mante dhāretīti yathāadhīte mante asammūḷhe katvā hadaye ṭhapeti.",
  "tika-s0105t:589_0": "Āthabbaṇavedo parūpaghātakarattā sādhūnamaparibhogoti katvā “iruvedayajuvedasāmavedāna”nti vuttaṃ.",
  "tika-s0105t:589_1": "Tattha iccante thomīyante devā etāyāti iru ica-",
  "tika-s0105t:589_2": "dhātuvasena ca-",
  "tika-s0105t:589_3": "kārassa ra-",
  "tika-s0105t:589_4": "kāraṃ katvā,",
  "tika-s0105t:589_5": "itthiliṅgoyaṃ.",
  "tika-s0105t:589_6": "Yajjante pujjante devā anenāti yaju punnapuṃsakaliṅgavasena.",
  "tika-s0105t:589_7": "Soyanti antaṃ karonti,",
  "tika-s0105t:589_8": "sāyanti vā tanuṃ karonti pāpamanenāti sāmaṃ so-",
  "tika-s0105t:589_9": "dhātupakkhe o-",
  "tika-s0105t:589_10": "kārassa ā-",
  "tika-s0105t:589_11": "kāraṃ katvā.",
  "tika-s0105t:589_12": "Vidanti dhammaṃ,",
  "tika-s0105t:589_13": "kammaṃ vā etehīti vedā,",
  "tika-s0105t:589_14": "te eva mantā “sugatiyopi munanti,",
  "tika-s0105t:589_15": "suyyanti ca etehī”ti katvā.",
  "tika-s0105t:589_16": "Paharaṇaṃ saṅghaṭṭanaṃ pahataṃ,",
  "tika-s0105t:589_17": "oṭṭhānaṃ pahataṃ tathā,",
  "tika-s0105t:589_18": "tassa karaṇavasena,",
  "tika-s0105t:589_19": "oṭṭhāni cāletvā paguṇabhāvakaraṇavasena pāraṃ gato,",
  "tika-s0105t:589_20": "na atthavibhāvanavasenāti vuttaṃ hoti.",
  "tika-s0105t:589_21": "Pāragūti ca niccasāpekkhatāya kitantasamāso.",
  "tika-s0105t:590_0": "“Saha nighaṇṭunā”tiādinā yathāvākyaṃ vibhatyantavasena nibbacanadassanaṃ.",
  "tika-s0105t:590_1": "Nighaṇṭurukkhādīnanti nighaṇṭu nāma rukkhaviseso,",
  "tika-s0105t:590_2": "tadādikānamatthānanti attho,",
  "tika-s0105t:590_3": "etena nighaṇṭurukkhapariyāyaṃ ādiṃ katvā tappamukhena sesapariyāyānaṃ tattha dassitattā so gantho nighaṇṭu nāma yathā taṃ “pārājikakaṇḍo,",
  "tika-s0105t:590_4": "kusalattiko”ti ayamattho dassito iminā yathārutameva tadatthassa adhigatattā.",
  "tika-s0105t:590_5": "Ācariyā pana evaṃ vadanti “vacanīyavācakabhāvena atthaṃ,",
  "tika-s0105t:590_6": "saddañca nikhaḍati bhindati vibhajja dassetīti nikhaṇḍu,",
  "tika-s0105t:590_7": "so eva kha-",
  "tika-s0105t:590_8": "kārassa gha-",
  "tika-s0105t:590_9": "kāraṃ katvā ‘nighaṇḍū’ti vutto”ti,",
  "tika-s0105t:590_10": "tadetaṃ aṭṭhakathānayato aññanayadassananti gahetabbaṃ.",
  "tika-s0105t:590_11": "Itarathā hi so aṭṭhakathāya virodho siyā,",
  "tika-s0105t:590_12": "vicāretabbametaṃ.",
  "tika-s0105t:590_13": "Akkharacintakā pana evamicchanti “tattha tatthāgatāni nāmāni nissesato ghaṭenti rāsiṃ karonti etthāti nighaṇṭu niggahitāgamenā”ti.",
  "tika-s0105t:590_14": "Vevacanappakāsakanti pariyāyasaddadīpakaṃ,",
  "tika-s0105t:590_15": "ekekassa atthassa anekapariyāyavacanavibhāvakanti attho.",
  "tika-s0105t:590_16": "Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā.",
  "tika-s0105t:590_17": "Ko panesoti?",
  "tika-s0105t:590_18": "Etarahi nāmaliṅgānusāsanaratanamālābhidhānappadīpikādi.",
  "tika-s0105t:590_19": "Vacībhedādilakkhaṇā kiriyā kappīyati etenāti kiriyākappo,",
  "tika-s0105t:590_20": "tatheva vividhaṃ kappīyati etenāti vikappo,",
  "tika-s0105t:590_21": "kiriyākappo ca so vikappo cāti kiriyākappavikappo.",
  "tika-s0105t:590_22": "So hi vaṇṇapadasambandhapadatthādivibhāgato bahuvikappoti katvā “kiriyākappavikappo”ti vuccati,",
  "tika-s0105t:590_23": "so ca ganthavisesoyevāti vuttaṃ “kavīnaṃ upakārāvahaṃ sattha”nti,",
  "tika-s0105t:590_24": "catunnampi kavīnaṃ kavibhāvasampadābhogasampadādipayojanavasena upakārāvaho ganthoti attho.",
  "tika-s0105t:590_25": "Ko panesoti?",
  "tika-s0105t:590_26": "Kabyabandhanavidhividhāyako kabyālaṅkāragītāsubodhālaṅkārādi.",
  "tika-s0105t:590_27": "Idaṃ pana mūlakiriyākappaganthaṃ sandhāya vuttaṃ.",
  "tika-s0105t:590_28": "So hi mahāvisayo satasahassagāthāparimāṇo,",
  "tika-s0105t:590_29": "yaṃ “nayacariyādipakaraṇa”ntipi vadanti.",
  "tika-s0105t:590_30": "Vacanatthato pana kiṭayati gameti ñāpeti kiriyādivibhāganti keṭubhaṃ kiṭa-",
  "tika-s0105t:590_31": "dhātuto abhapaccayavasena, a-",
  "tika-s0105t:590_32": "kārassa ca ukāro.",
  "tika-s0105t:590_33": "Atha vā kiriyādivibhāgaṃ anavasesapariyādānato kiṭento gamanto obheti pūretīti keṭubhaṃ kiṭa-",
  "tika-s0105t:590_34": "saddūpapadaubhadhātuvasena.",
  "tika-s0105t:590_35": "Apica kiṭanti gacchanti kavayo bandhesu kosallametenāti keṭubhaṃ,",
  "tika-s0105t:590_36": "purimanayenevettha padasiddhi.",
  "tika-s0105t:590_37": "Ṭhānakaraṇādivibhāgato,",
  "tika-s0105t:590_38": "nibbacanavibhāgato ca akkharā pabhedīyanti etenāti akkharappabhedo,",
  "tika-s0105t:590_39": "taṃ pana chasu vedaṅgesu pariyāpannaṃ pakaraṇadvayamevāti vuttaṃ “sikkhā ca nirutti cā”ti.",
  "tika-s0105t:590_40": "Tattha sikkhanti akkharasamayametāyāti sikkhā,",
  "tika-s0105t:590_41": "akārādivaṇṇānaṃ ṭhānakaraṇapayatanapaṭipādakasatthaṃ.",
  "tika-s0105t:590_42": "Nicchayena,",
  "tika-s0105t:590_43": "nissesato vā utti nirutti,",
  "tika-s0105t:590_44": "vaṇṇāgamavaṇṇavipariyāyādilakkhaṇaṃ.",
  "tika-s0105t:590_45": "Vuttañca –",
  "tika-s0105t:591_0": "“Vaṇṇāgamo vaṇṇavipariyāyo,",
  "tika-s0105t:592_0": "Dve cāpare vaṇṇavikāranāsā;",
  "tika-s0105t:593_0": "Dhātussa atthātisayena yogo,",
  "tika-s0105t:594_0": "Taduccate pañcavidhā niruttī”ti. ;",
  "tika-s0105t:595_0": "Idha pana tabbasena anekadhā nibbacanaparidīpakaṃ satthaṃ uttarapadalopena “niruttī”ti adhippetaṃ nibbacanavibhāgatopi",
  "tika-s0105t:595_1": "akkharapabhedabhāvassa ācariyehi vuttattā,",
  "tika-s0105t:595_2": "tamantarena nibbacanavibhāgassa ca byākaraṇaṅgena saṅgahitattā.",
  "tika-s0105t:595_3": "Byākaraṇaṃ,",
  "tika-s0105t:595_4": "nirutti ca hi paccekameva vedaṅgaṃ yathāhu –",
  "tika-s0105t:596_0": "“Kappo byākaraṇaṃ joti-satthaṃ sikkhā nirutti ca;",
  "tika-s0105t:597_0": "Chandoviciti cetāni, vedaṅgāni vadanti chā”ti.",
  "tika-s0105t:598_0": "Tasmā byākaraṇaṅgena asaṅkarabhūtameva niruttinayena nibbacanamidhādhippetaṃ,",
  "tika-s0105t:598_1": "na chasu byañjanapadesu viya tadubhayasādhāraṇanibbacanaṃ vedaṅgavisayattāti veditabbaṃ.",
  "tika-s0105t:598_2": "Ayaṃ panettha mahāniddesaṭṭhakathāya āgataniruttinayavinicchayo.",
  "tika-s0105t:598_3": "Tattha hi “nakkhattarājāriva tārakāna”nti ettha ra-",
  "tika-s0105t:598_4": "kārāgamo viya avijjamānassa akkharassa āgamo vaṇṇāgamo nāma.",
  "tika-s0105t:598_5": "Hiṃsanattā “hiṃso”ti vattabbe “sīho”ti parivattanaṃ viya vijjamānānamakkharānaṃ heṭṭhupariyavasena parivattanaṃ vaṇṇavipariyāyo nāma.",
  "tika-s0105t:598_6": "“Navachannakedāni diyyatī”ti ettha a-",
  "tika-s0105t:598_7": "kārassa e-",
  "tika-s0105t:598_8": "kārāpajjanaṃ viya aññakkharassa aññakkharāpajjanaṃ vaṇṇavikāro nāma.",
  "tika-s0105t:598_9": "“Jīvanassa mūto jīvanamūto”ti vattabbe “jīmūto”ti va- kāra na-",
  "tika-s0105t:598_10": "kārānaṃ vināso viya vijjamānakkharānaṃ vināso vaṇṇavināso nāma.",
  "tika-s0105t:598_11": "“Pharusāhi vācāhi pakubbamāno,",
  "tika-s0105t:598_12": "āsajja maṃ tvaṃ vadase kumārā”ti ettha “pakubbamāno”ti padassa abhibhavamānoti atthapaṭipādanaṃ viya",
  "tika-s0105t:598_13": "tattha tattha yathāyogaṃ visesatthapaṭipādanaṃ dhātūnamatthātisayena yogo nāmāti.",
  "tika-s0105t:599_0": "Yathāvuttappabhedānaṃ tiṇṇaṃ vedānaṃ ayaṃ catutthoyeva siyā,",
  "tika-s0105t:599_1": "atha kena saddhiṃ pañcamoti āha “āthabbaṇavedaṃ catutthaṃ katvā”ti.",
  "tika-s0105t:599_2": "Āthabbaṇavedo nāma āthabbaṇavedikehi vihito parūpaghātakaro manto,",
  "tika-s0105t:599_3": "so pana itihāsapañcamabhāvappakāsanatthaṃ gaṇitatāmattena gahito,",
  "tika-s0105t:599_4": "na sarūpavasena,",
  "tika-s0105t:599_5": "evañca katvā “etesa”nti padassa tesaṃ tiṇṇaṃ vedānantveva attho gahetabbo.",
  "tika-s0105t:599_6": "Tañhi “tiṇṇaṃ vedāna”nti etassa visesananti.",
  "tika-s0105t:599_7": "Itiha asāti evaṃ idha loke ahosi “āsā”tipi katthaci pāṭho,",
  "tika-s0105t:599_8": "soyevattho.",
  "tika-s0105t:599_9": "Iha ṭhāne iti evaṃ,",
  "tika-s0105t:599_10": "idaṃ vā kammaṃ,",
  "tika-s0105t:599_11": "vatthuṃ vā āsa icchāhītipi attho.",
  "tika-s0105t:599_12": "Tassa ganthassa mahāvisayatādīpanatthañcettha vicchāvacanaṃ,",
  "tika-s0105t:599_13": "iminā “itihāsā”ti vacanena paṭisaṃyutto itihāso taddhitavasenāti atthaṃ dasseti.",
  "tika-s0105t:599_14": "Itiha āsa,",
  "tika-s0105t:599_15": "itiha āsā”ti īdisavacanapaṭisaṃyutto itihāso niruttinayenāti atthadassanantipi vadanti.",
  "tika-s0105t:599_16": "Akkharacintakā pana evamicchanti “itiha-",
  "tika-s0105t:599_17": "saddo pārampariyopadese ekova nipāto,",
  "tika-s0105t:599_18": "asati vijjatīti aso,",
  "tika-s0105t:599_19": "itiha aso etasminti itihāso samāsavasenā”ti,",
  "tika-s0105t:599_20": "tesaṃ mate “itiha asā”ti ettha evaṃ pārampariyopadeso asa vijjamāno ahosīti attho.",
  "tika-s0105t:599_21": "“Purāṇakathāsaṅkhāto”ti iminā tassa ganthavisesabhāvamāha,",
  "tika-s0105t:599_22": "bhāratanāmakānaṃ dvebhātikarājūnaṃ yuddhakathā,",
  "tika-s0105t:599_23": "rāmarañño sītāharaṇakathā,",
  "tika-s0105t:599_24": "narasīharājuppattikathāti evamādipurāṇakathāsaṅkhāto bhāratapurāṇarāmapurāṇanarasīhapurāṇādigantho itihāso nāmāti vuttaṃ hoti.",
  "tika-s0105t:599_25": "“Tesaṃ itihāsapañcamānaṃ vedāna”nti iminā yathāvākyaṃ “tiṇṇaṃ vedāna”nti ettha visesanabhāvaṃ dasseti.",
  "tika-s0105t:600_0": "Pajjati attho etenāti padaṃ,",
  "tika-s0105t:600_1": "nāmākhyātopasagganipātādivasena anekavibhāgaṃ vibhattiyantapadaṃ.",
  "tika-s0105t:600_2": "Tadapi byākaraṇe āgatamevāti vuttaṃ “tadavasesa”nti,",
  "tika-s0105t:600_3": "padato avasesaṃ pakatipaccayādisaddalakkhaṇabhūtanti attho.",
  "tika-s0105t:600_4": "Taṃ taṃ saddaṃ,",
  "tika-s0105t:600_5": "tadatthañca byākaroti byācikkhati etenāti byākaraṇaṃ,",
  "tika-s0105t:600_6": "visesena vā ākarīyante pakatipaccayādayo abhinipphādīyante ettha,",
  "tika-s0105t:600_7": "anenāti vā byākaraṇaṃ,",
  "tika-s0105t:600_8": "sādhusaddānamanvākhyāyakaṃ muddhabodhabyākaraṇa sārassatabyākaraṇa pāṇinībyākaraṇacandrabyākaraṇādi adhunāpi vijjamānasatthaṃ.",
  "tika-s0105t:600_9": "Adhīyatīti ajjhāyati.",
  "tika-s0105t:600_10": "Vedetīti paresaṃ vāceti. Ca-",
  "tika-s0105t:600_11": "saddo atthadvayasamuccinanattho,",
  "tika-s0105t:600_12": "vikappanattho vā atthantarassa vikappitattā.",
  "tika-s0105t:600_13": "Vicitrā hi taddhitavutti.",
  "tika-s0105t:600_14": "Padakoti byākaraṇesu āgatapadakosallaṃ sandhāya vuttaṃ,",
  "tika-s0105t:600_15": "veyyākaraṇoti tadavasiṭṭhapakatipaccayādisaddavidhikosallanti imassatthassa viññāpanatthaṃ padadvayassa ekato atthavacanaṃ.",
  "tika-s0105t:600_16": "Esā hi ācariyānaṃ pakati,",
  "tika-s0105t:600_17": "yadidaṃ yena kenaci pakārena atthantaraviññāpanaṃ.",
  "tika-s0105t:600_18": "Ayaṃ aṭṭhakathāto aparo nayo –",
  "tika-s0105t:600_19": "te eva vede padaso kāyatīti padakoti.",
  "tika-s0105t:600_20": "Tattha padasoti gajjabandhapajjabandhapadena.",
  "tika-s0105t:600_21": "Kāyatīti katheti yathā “jātaka”nti,",
  "tika-s0105t:600_22": "iminā vedakārakasamatthataṃ dasseti.",
  "tika-s0105t:600_23": "Evañhi “ajjhāyako”tiādīhi imassa viseso pākaṭo hotīti.",
  "tika-s0105t:601_0": "Āyatiṃ hitaṃ bālajanasaṅkhāto loko na yatati na īhati anenāti lokāyataṃ.",
  "tika-s0105t:601_1": "Tañhi ganthaṃ nissāya sattā puññakiriyāya cittampi na uppādenti,",
  "tika-s0105t:601_2": "lokā vā bālajanā āyatanti ussahanti vādassādena etthāti lokāyataṃ.",
  "tika-s0105t:601_3": "Aññamaññaviruddhaṃ,",
  "tika-s0105t:601_4": "saggamokkhaviruddhaṃ vā tanonti etthāti vitaṇḍo ḍa-",
  "tika-s0105t:601_5": "paccayavasena, na-",
  "tika-s0105t:601_6": "kārassa ca ṇa-",
  "tika-s0105t:601_7": "kāraṃ katvā,",
  "tika-s0105t:601_8": "viruddhena vādadaṇḍena tāḷenti vādino etthāti vitaṇḍo taḍi-",
  "tika-s0105t:601_9": "dhātuvasena,",
  "tika-s0105t:601_10": "niggahītāgamañca katvā.",
  "tika-s0105t:601_11": "Adesampi yaṃ nissāya vādīnaṃ vādo pavatto,",
  "tika-s0105t:601_12": "taṃ tesaṃ desatopi upacāravasena vuccati yathā “cakkhuṃ loke piyarūpaṃ sātarūpaṃ,",
  "tika-s0105t:601_13": "etthesā taṇhā pahīyamānā pahīyati,",
  "tika-s0105t:601_14": "ettha nirujjhamānā nirujjhatī”ti,",
  "tika-s0105t:601_15": "visesena vā paṇḍitānaṃ manaṃ taḍenti cālenti etenāti vitaṇḍo,",
  "tika-s0105t:601_16": "taṃ vadanti,",
  "tika-s0105t:601_17": "so vādo vā etesanti vitaṇḍavādā,",
  "tika-s0105t:601_18": "tesaṃ satthaṃ tathā.",
  "tika-s0105t:601_19": "Lakkhaṇadīpakasatthaṃ uttarapadalopena,",
  "tika-s0105t:601_20": "taddhitavasena vā lakkhaṇanti dasseti “lakkhaṇadīpaka”ntiādinā.",
  "tika-s0105t:601_21": "Lakkhīyati buddhabhāvādi anenāti lakkhaṇaṃ,",
  "tika-s0105t:601_22": "nigrodhabimbatādi.",
  "tika-s0105t:601_23": "Tenāha “yesaṃ vasenā”tiādi.",
  "tika-s0105t:601_24": "Dvādasasahassaganthapamāṇanti ettha bhāṇavārappamāṇādīsu viya bāttiṃsakkharaganthova adhippeto.",
  "tika-s0105t:601_25": "Vuttañhi –",
  "tika-s0105t:602_0": "“Aṭṭhakkharā ekapadaṃ, ekā gāthā catuppadaṃ;",
  "tika-s0105t:603_0": "Gāthā cekā mato gantho, gantho bāttiṃsatakkharo”ti.",
  "tika-s0105t:604_0": "Dvādasahi guṇitasahassabāttiṃsakkharaganthappamāṇanti attho.",
  "tika-s0105t:604_1": "Yatthāti yasmiṃ lakkhaṇasatthe,",
  "tika-s0105t:604_2": "ādhāre cetaṃ bhummaṃ yathā “rukkhe sākhā”ti.",
  "tika-s0105t:604_3": "Soḷasa ca sahassañca soḷasasahassaṃ,",
  "tika-s0105t:604_4": "soḷasādhikasahassagāthāparimāṇāti attho.",
  "tika-s0105t:604_5": "Evañhi ādhārādheyyavacanaṃ sūpapannaṃ hotīti.",
  "tika-s0105t:604_6": "Padhānavasena buddhānaṃ lakkhaṇadīpanato buddhamantā nāma.",
  "tika-s0105t:604_7": "Paccekabuddhādīnampi hi lakkhaṇaṃ tattha dīpitameva.",
  "tika-s0105t:604_8": "Tena vuttaṃ “yesaṃ vasenā”tiādi.",
  "tika-s0105t:605_0": "“Anūno paripūrakārī”ti atthamattadassanaṃ,",
  "tika-s0105t:605_1": "saddato pana adhigatamatthaṃ dassetuṃ “avayo na hotī”ti vuttaṃ.",
  "tika-s0105t:605_2": "Ko panesa avayoti anuyogamapaneti “avayo nāmā”tiādinā.",
  "tika-s0105t:605_3": "Ayamettādhippāyo –",
  "tika-s0105t:605_4": "yo tāni sandhāretuṃ sakkoti,",
  "tika-s0105t:605_5": "so “vayo”ti vuccati.",
  "tika-s0105t:605_6": "Yo pana na sakkoti,",
  "tika-s0105t:605_7": "so avayo nāma.",
  "tika-s0105t:605_8": "Yo ca avayo na hoti,",
  "tika-s0105t:605_9": "so “dve paṭisedhā pakatiyatthagamakā”ti ñāyena vayo evāti.",
  "tika-s0105t:605_10": "Vayatīti hi vayo,",
  "tika-s0105t:605_11": "ādimajjhapariyosānesu katthacipi aparikilamanto avitthāyanto te ganthe santāne paṇeti byavaharatīti attho.",
  "tika-s0105t:605_12": "Ayaṃ pana vinayaṭṭhakathānayo –",
  "tika-s0105t:605_13": "anavayoti anu avayo,",
  "tika-s0105t:605_14": "sandhivasena u- kāralopo,",
  "tika-s0105t:605_15": "anu anu avayo anūno,",
  "tika-s0105t:605_16": "paripuṇṇasippoti attho.",
  "tika-s0105t:605_17": "Vayoti hi hāni “āyavayo”tiādīsu viya,",
  "tika-s0105t:605_18": "natthi etassa yathāvuttaganthesu vayo ūnatāti avayo,",
  "tika-s0105t:605_19": "anu anu avayo anavayoti.",
  "tika-s0105t:606_0": "“Anuññāto”ti padassa kammasādhanavasena,",
  "tika-s0105t:606_1": "“paṭiññāto”ti padassa ca kattusādhanavasena atthaṃ dassento “ācariyenā”tiādimāha.",
  "tika-s0105t:606_2": "Assāti ambaṭṭhassa.",
  "tika-s0105t:606_3": "Pāḷiyaṃ “yamahaṃ jānāmi,",
  "tika-s0105t:606_4": "taṃ tvaṃ jānāsī”ti idaṃ anujānanākāradassanaṃ,",
  "tika-s0105t:606_5": "“yaṃ tvaṃ jānāsi,",
  "tika-s0105t:606_6": "tamahaṃ jānāmī”ti idaṃ pana paṭijānanākāradassananti dasseti “yaṃ aha”ntiādinā.",
  "tika-s0105t:606_7": "“Āma ācariyā”ti hi yathāgataṃ paṭijānanavacanameva atthavasena vuttaṃ.",
  "tika-s0105t:606_8": "Yanti tevijjakaṃ pāvacanaṃ.",
  "tika-s0105t:606_9": "Tassāti ācariyassa.",
  "tika-s0105t:606_10": "Paṭivacanadānameva paṭiññā tathā,",
  "tika-s0105t:606_11": "tāya sayameva paṭiññātoti attho.",
  "tika-s0105t:606_12": "“Sake”tiādi anujānanapaṭijānanādhikāradassanaṃ.",
  "tika-s0105t:606_13": "Adesassapi desamiva kappanāmattenāti vuttaṃ “katarasmi”ntiādi.",
  "tika-s0105t:606_14": "Sassa attano santakaṃ sakaṃ.",
  "tika-s0105t:606_15": "Ācariyānaṃ paramparato,",
  "tika-s0105t:606_16": "paramparabhūtehi vā ācariyehi āgataṃ ācariyakaṃ.",
  "tika-s0105t:606_17": "Tisso vijjā,",
  "tika-s0105t:606_18": "tāsaṃ samūho tevijjakaṃ,",
  "tika-s0105t:606_19": "vedattayaṃ.",
  "tika-s0105t:606_20": "Padhānaṃ vacanaṃ,",
  "tika-s0105t:606_21": "pakaṭṭhānaṃ vā aṭṭhakādīnaṃ vacanaṃ pāvacanaṃ.",
  "tika-s0105t:607_0": "257.",
  "tika-s0105t:607_1": "Idāni yenādhippāyena brāhmaṇo pokkharasātī ambaṭṭhaṃ māṇavaṃ āmantetvā “ayaṃ tātā”tiādivacanamabrvi,",
  "tika-s0105t:607_2": "tadadhippāyaṃ vibhāvento “esa kirā”tiādimāha.",
  "tika-s0105t:607_3": "Tattha uggatassāti pubbe pākaṭassa kittimato porāṇajanassa.",
  "tika-s0105t:607_4": "Bahū janāti pūraṇakassapādayo sandhāya vuttaṃ.",
  "tika-s0105t:607_5": "Ekaccanti khattiyādijātimantaṃ,",
  "tika-s0105t:607_6": "lokasammataṃ vā janaṃ.",
  "tika-s0105t:607_7": "Garūti bhāriyaṃ,",
  "tika-s0105t:607_8": "attānaṃ tato mocetvā apagamanamattampi dukkaraṃ hoti,",
  "tika-s0105t:607_9": "pageva taduttari karaṇanti vuttaṃ hoti.",
  "tika-s0105t:607_10": "Anattho nāma tathāpagamanādinā nindābyārosaupārambhādi.",
  "tika-s0105t:608_0": "“Abbhuggato”ti ettha abhisaddayogena itthambhūtākhyānatthavaseneva “gotama”nti upayogavacanaṃ.",
  "tika-s0105t:608_1": "“Taṃ bhavantaṃ,",
  "tika-s0105t:608_2": "tathā santaṃyevā”ti padesupi tassa anupayogattā tadatthavasenevāti dasseti “tassa bhoto”tiādinā.",
  "tika-s0105t:608_3": "Tenāha “idhāpī”tiādi.",
  "tika-s0105t:608_4": "Tathā satoyevāti yenākārena arahatādinā saddo abbhuggato,",
  "tika-s0105t:608_5": "tenākārena santassa bhūtassa eva tassa bhavato gotamassa saddo yadi vā abbhuggatoti attho.",
  "tika-s0105t:608_6": "Apica taṃ bhavantaṃ gotamaṃ tathā santaṃyevāti ekassapi atthassa dvikkhattuṃ sambandhabhāvena vacanaṃ",
  "tika-s0105t:608_7": "sāmaññavisiṭṭhatāparikappanena atthavisesaviññāpanatthaṃ,",
  "tika-s0105t:608_8": "tasmā “tassa bhoto gotamassā”ti sāmaññasambandhabhāvena vicchinditvā “tathā satoyevā”ti visesasambandhabhāvena yojetabbaṃ. Yadi-",
  "tika-s0105t:608_9": "saddo cettha saṃsayattho dvinnampi atthānaṃ saṃsayitabbattā. Vā-",
  "tika-s0105t:608_10": "saddo ca vikappanattho tesu ekassa vikappetabbattā.",
  "tika-s0105t:608_11": "Saddavidū pana evaṃ vadanti –",
  "tika-s0105t:608_12": "“imassa vacanaṃ saccaṃ vā yadi vā musā”tiādīsu viya yadi- saddo vā-",
  "tika-s0105t:608_13": "saddo ca ubhopi vikappatthāyeva. Yadi-",
  "tika-s0105t:608_14": "saddopi hi “yaṃ yadeva parisaṃ upasaṅkamati yadi khattiyaparisaṃ yadi brāhmaṇaparisa”ntiādīsu vā-",
  "tika-s0105t:608_15": "saddattho dissati.",
  "tika-s0105t:608_16": "“Appaṃ vassasataṃ āyu,",
  "tika-s0105t:608_17": "idānetarahi vijjatī”tiādīsu viya ca idha samānatthasaddapayogoti.",
  "tika-s0105t:608_18": "Pāḷiyaṃ “yadi vā no tathā”ti idampi “santaṃyeva saddo abbhuggato”ti iminā sambajjhitvā yathāvuttanayeneva yojetabbaṃ.",
  "tika-s0105t:608_19": "Nanu “gotama”nti padeyeva upayogavacanaṃ siyā,",
  "tika-s0105t:608_20": "na etthāti codanāya “idhāpī”tiādi vuttaṃ,",
  "tika-s0105t:608_21": "tassa anupayogattā,",
  "tika-s0105t:608_22": "vicchinditvā sambandhavisesabhāvena yojetabbattā vā idhāpi itthambhūtākhyānatthavaseneva upayogavacanaṃ nāmāti vuttaṃ hoti.",
  "tika-s0105t:608_23": "Itthambhūtākhyānaṃ attho yassa tathā,",
  "tika-s0105t:608_24": "abhisaddo,",
  "tika-s0105t:608_25": "itthambhūtākhyānameva vā attho tathā,",
  "tika-s0105t:608_26": "soyevattho.",
  "tika-s0105t:608_27": "Yadaggena hi saddayogo hoti,",
  "tika-s0105t:608_28": "tadaggena atthayogopīti.",
  "tika-s0105t:609_0": "258.",
  "tika-s0105t:609_1": "Bhoti attano ācariyaṃ ālapati. Yathā-",
  "tika-s0105t:609_2": "saddaṃ sātthakaṃ katvā saha pāṭhasesena yojetuṃ “yathā sakkā”tiādi vuttaṃ.",
  "tika-s0105t:609_3": "Soti bhagavā.",
  "tika-s0105t:609_4": "Purimanaye ākāratthajotanayathā-",
  "tika-s0105t:609_5": "saddayogyato kathanti pucchāmattaṃ,",
  "tika-s0105t:609_6": "idha pana tadayogyato “ākārapucchā”ti vuttaṃ.",
  "tika-s0105t:609_7": "Bāhirakasamaye ācariyamhi upajjhāyasamudācāroti āha “atha naṃ upajjhāyo”ti,",
  "tika-s0105t:609_8": "upajjhāyasaññito ācariyabrāhmaṇoti attho.",
  "tika-s0105t:610_0": "Kāmañca manto, brahmaṃ,",
  "tika-s0105t:610_1": "kappoti tibbidho vedo,",
  "tika-s0105t:610_2": "tathāpi aṭṭhakādi vuttaṃ padhānabhūtaṃ mūlaṃ manto,",
  "tika-s0105t:610_3": "tadatthavivaraṇamatthaṃ brahmaṃ,",
  "tika-s0105t:610_4": "tattha vuttanayena yaññakiriyāvidhānaṃ kappoti mantasseva padhānabhāvato,",
  "tika-s0105t:610_5": "itaresañca tannissayeneva jātattā mantaggahaṇena brahmakappānampi gahaṇaṃ siddhamevāti dasseti “tīsu vedesū”ti iminā.",
  "tika-s0105t:610_6": "Mantoti hi aṭṭhakādīhi isīhi vuttamūlavedasseva nāmaṃ,",
  "tika-s0105t:610_7": "vedoti sabbassa,",
  "tika-s0105t:610_8": "tasmā “vedesū”ti vutte sabbesampi gahaṇaṃ sijjhatīti veditabbaṃ.",
  "tika-s0105t:610_9": "Lakkhaṇānīti lakkhaṇadīpakāni mantapadāni.",
  "tika-s0105t:610_10": "Pajjagajjabandhapavesanavasena pakkhipitvā.",
  "tika-s0105t:610_11": "Brāhmaṇavesenevāti vedavācakabrāhmaṇaliṅgeneva.",
  "tika-s0105t:610_12": "Vedeti mahāpurisalakkhaṇamante.",
  "tika-s0105t:610_13": "Mahesakkhā sattāti mahāpuññavanto paṇḍitasattā.",
  "tika-s0105t:610_14": "Jānissanti iti manasi katvā vācentīti sambandho.",
  "tika-s0105t:610_15": "Tenāti tathā vācanato.",
  "tika-s0105t:610_16": "Pubbeti “tathāgato uppajjissatī”ti vattabbakālato pabhuti tathāgatassa dharamānakāle.",
  "tika-s0105t:610_17": "Ajjhāyitabbavācetabbabhāvena āgacchanti pākaṭā bhavanti.",
  "tika-s0105t:610_18": "Ekagāthādvigāthādivasena anukkamena antaradhāyanti.",
  "tika-s0105t:610_19": "Na kevalaṃ lakkhaṇamantāyeva,",
  "tika-s0105t:610_20": "atha kho aññepi vedā brāhmaṇānaṃ aññāṇabhāvena anukkamena antaradhāyanti evāti ācariyena vuttaṃ.",
  "tika-s0105t:611_0": "Buddhabhāvapatthanā paṇidhi,",
  "tika-s0105t:611_1": "pāramīsambharaṇaṃ samādānaṃ,",
  "tika-s0105t:611_2": "kammassakatādipaññā ñāṇaṃ.",
  "tika-s0105t:611_3": "“Paṇidhimahato samādānamahatotiādinā paccekaṃ mahantasaddo yojetabbo”ti ācariyena vuttaṃ.",
  "tika-s0105t:611_4": "Evañca sati karuṇā ādi yesaṃ saddhāsīlādīnaṃ te karuṇādayo,",
  "tika-s0105t:611_5": "te eva guṇā karuṇādiguṇā,",
  "tika-s0105t:611_6": "paṇidhi ca samādānañca ñāṇañca karuṇādiguṇā ca,",
  "tika-s0105t:611_7": "tehi mahanto paṇidhisamādānañāṇakaruṇādiguṇamahantoti nibbacanaṃ kātabbaṃ.",
  "tika-s0105t:611_8": "Evañhi dvandatoparattā mahantasaddo paccekaṃ yojīyatīti.",
  "tika-s0105t:611_9": "Apica paṇidhi ca samādānañca ñāṇañca karuṇā ca,",
  "tika-s0105t:611_10": "tamādi yesaṃ te tathā,",
  "tika-s0105t:611_11": "teyeva guṇā,",
  "tika-s0105t:611_12": "tehi mahantoti nibbacanenapi attho sūpapanno hoti,",
  "tika-s0105t:611_13": "paṇidhimahantatādi cassa buddhavaṃsa cariyāpiṭakādi vasena veditabbo.",
  "tika-s0105t:611_14": "Mahāpadānasuttaṭṭhakathāyaṃ pana “mahāpurisassāti jātigottakulapadesādivasena mahantassa purisassā”ti vuttaṃ.",
  "tika-s0105t:611_15": "Tattha “khattiyo,",
  "tika-s0105t:611_16": "brāhmaṇo”ti evamādi jāti.",
  "tika-s0105t:611_17": "“Koṇḍañño,",
  "tika-s0105t:611_18": "gotamo”ti evamādi gottaṃ. “Poṇikā,",
  "tika-s0105t:611_19": "cikkhallikā, sākiyā,",
  "tika-s0105t:611_20": "koliyā”ti evamādi kulapadeso,",
  "tika-s0105t:611_21": "tadetaṃ sabbampi idha ādisaddena saṅgahitanti daṭṭhabbaṃ.",
  "tika-s0105t:611_22": "Evañhi sati “dveyeva gatiyo bhavantī”ti ubhinnaṃ sādhāraṇavacanaṃ samatthitaṃ hotīti.",
  "tika-s0105t:612_0": "Niṭṭhāti nipphattiyo siddhiyo.",
  "tika-s0105t:612_1": "Nanvāyaṃ gati-",
  "tika-s0105t:612_2": "saddo anekattho,",
  "tika-s0105t:612_3": "kasmā niṭṭhāyameva vuttoti āha“kāmañcāya”ntiādi.",
  "tika-s0105t:612_4": "Bhavabhedeti nirayādibhavavisese.",
  "tika-s0105t:612_5": "So hi sucaritaduccaritakammena sattehi upapajjanavasena gantabbāti gati.",
  "tika-s0105t:612_6": "Gacchati pavattati etthāti gati,",
  "tika-s0105t:612_7": "nivāsaṭṭhānaṃ.",
  "tika-s0105t:612_8": "Gamati yathāsabhāvaṃ jānātīti gati. Paññā,",
  "tika-s0105t:612_9": "gamanaṃ byāpanaṃ gati,",
  "tika-s0105t:612_10": "vissaṭabhāvo,",
  "tika-s0105t:612_11": "so pana ito ca etto ca byāpetvā ṭhitatāva.",
  "tika-s0105t:612_12": "Gamanaṃ nipphattanaṃ gati, niṭṭhā,",
  "tika-s0105t:612_13": "ajjhāsayapaṭisaraṇatthāpi nidassananayena gahitā.",
  "tika-s0105t:612_14": "Tathā hesa “imesaṃ kho ahaṃ bhikkhūnaṃ sīlavantānaṃ kalyāṇadhammānaṃ neva jānāmi āgatiṃ vā gatiṃ vā”ti ettha ajjhāsaye vattati,",
  "tika-s0105t:612_15": "“nibbānaṃ arahato gatī”ti ettha paṭisaraṇe,",
  "tika-s0105t:612_16": "parāyaṇe apassayeti attho.",
  "tika-s0105t:612_17": "Gacchati yathāruci pavattatīti gati,",
  "tika-s0105t:612_18": "ajjhāsayo.",
  "tika-s0105t:612_19": "Gacchati avacarati,",
  "tika-s0105t:612_20": "avacaraṇavasena vā pavattati etthāti gati,",
  "tika-s0105t:612_21": "paṭisaraṇaṃ.",
  "tika-s0105t:612_22": "Sabbasaṅkhatavisaññuttassa hi arahato nibbānameva paṭisaraṇaṃ,",
  "tika-s0105t:612_23": "idha pana niṭṭhāyaṃ vattatīti veditabbo tadaññesamavisayattā.",
  "tika-s0105t:613_0": "Nanu dvinnaṃ nipphattīnaṃ nimittabhūtāni lakkhaṇāni visadisāneva,",
  "tika-s0105t:613_1": "atha kasmā “yehi samannāgatassā”tiādinā tesaṃ sadisabhāvo vuttoti codanālesaṃ dassetvā sodhento “tattha kiñcāpī”tiādimāha.",
  "tika-s0105t:613_2": "Samānepi nigrodhabimbatādilakkhaṇabhāve attheva koci nesaṃ visesoti dassetuṃ “na teheva buddho hotī”ti vuttaṃ.",
  "tika-s0105t:613_3": "“Yathā hi buddhānaṃ lakkhaṇāni suvisadāni,",
  "tika-s0105t:613_4": "suparibyattāni,",
  "tika-s0105t:613_5": "paripuṇṇāni ca honti,",
  "tika-s0105t:613_6": "na evaṃ cakkavattīna”nti ayaṃ pana viseso ācariyadhammapālattherena pakāsito.",
  "tika-s0105t:613_7": "Jāyanti bhinnesupi atthesu abhinnadhīsaddā etāyāti jāti,",
  "tika-s0105t:613_8": "lakkhaṇabhāvamattaṃ.",
  "tika-s0105t:613_9": "Vuttañhi –",
  "tika-s0105t:614_0": "“Sabalādīsu bhinnesu, yāya vattantubhinnadhī;",
  "tika-s0105t:615_0": "Saddā sā jātiresā ca, mālāsuttamivanvitā”ti.",
  "tika-s0105t:616_0": "Tasmā lakkhaṇatāmattena samānabhāvato visadisānipi tāniyeva cakkavattinipphattinimittabhūtāni lakkhaṇāni",
  "tika-s0105t:616_1": "sadisāni viya katvā tāni buddhanipphattinimittabhūtāni lakkhaṇāni nāmāti idaṃ vacanaṃ vuccatīti attho.",
  "tika-s0105t:616_2": "Adhiāpubbavasayoge bhummatthe upayogavacananti āha “agāre vasatī”ti catūhi acchariyadhammehīti abhirūpatā,",
  "tika-s0105t:616_3": "dīghāyukatā,",
  "tika-s0105t:616_4": "appābādhatā,",
  "tika-s0105t:616_5": "brāhmaṇagahapatikānaṃ piyamanāpatāti imehi catūhi acchariyasabhāvabhūtāhi iddhīhi. Yathāha –",
  "tika-s0105t:617_0": "“Rājā ānanda,",
  "tika-s0105t:617_1": "mahāsudassano catūhi iddhīhi samannāgato ahosi.",
  "tika-s0105t:617_2": "Katamāhi catūhi iddhīhi?",
  "tika-s0105t:617_3": "Idhānanda,",
  "tika-s0105t:617_4": "rājā mahāsudassano abhirūpo ahosi dassanīyo pāsādiko”tiādi.",
  "tika-s0105t:618_0": "Cetiyajātake āgatanayaṃ gahetvāpi evaṃ vadanti “sarīrato candanagandho vāyati,",
  "tika-s0105t:618_1": "ayaṃ ekā iddhi.",
  "tika-s0105t:618_2": "Mukhato uppalagandho vāyati,",
  "tika-s0105t:618_3": "ayaṃ dutiyā.",
  "tika-s0105t:618_4": "Cattāro devaputtā catūsu disāsu sabbakālaṃ khaggahatthā ārakkhaṃ gaṇhanti,",
  "tika-s0105t:618_5": "ayaṃ tatiyā.",
  "tika-s0105t:618_6": "Ākāsena vicarati,",
  "tika-s0105t:618_7": "ayaṃ catutthī”ti.",
  "tika-s0105t:618_8": "Anāgatavaṃsasaṃvaṇṇanāyaṃ pana “abhirūpabhāvo ekā iddhi,",
  "tika-s0105t:618_9": "samavepākiniyā gahaṇiyā samannāgatabhāvo dutiyā,",
  "tika-s0105t:618_10": "yāvatāyukampi sakalalokassa dassanātittikabhāvo tatiyā,",
  "tika-s0105t:618_11": "ākāsacāribhāvo catutthī”ti vuttaṃ.",
  "tika-s0105t:618_12": "Tattha samavepākiniyā gahaṇiyā samannāgatabhāvoti samavipācaniyā kammajatejodhātuyā sampannatā.",
  "tika-s0105t:618_13": "Yassa hi bhuttamattova āhāro jīrati,",
  "tika-s0105t:618_14": "yassa vā pana puṭabhattaṃ viya tatheva tiṭṭhati,",
  "tika-s0105t:618_15": "ubhopete na samavepākiniyā samannāgatā.",
  "tika-s0105t:618_16": "Yassa pana puna bhattakāle bhattacchando uppajjateva,",
  "tika-s0105t:618_17": "ayaṃ samavepākiniyā samannāgato nāma,",
  "tika-s0105t:618_18": "tathārūpatāti attho.",
  "tika-s0105t:618_19": "Saṅgahavatthūhīti dānaṃ,",
  "tika-s0105t:618_20": "piyavacanaṃ,",
  "tika-s0105t:618_21": "atthacariyā,",
  "tika-s0105t:618_22": "samānattatāti imehi saṅgahopāyehi. Yathāha –",
  "tika-s0105t:619_0": "“Dānañca peyyavajjañca, atthacariyā ca yā idha;",
  "tika-s0105t:620_0": "Samānattatā ca dhammesu, tattha tattha yathārahaṃ;",
  "tika-s0105t:621_0": "Ete kho saṅgahā loke, rathassāṇīva yāyato.",
  "tika-s0105t:622_0": "Ete ca saṅgahā nāssu, na mātā puttakāraṇā;",
  "tika-s0105t:623_0": "Labhetha mānaṃ pūjaṃ vā, pitā vā puttakāraṇā.",
  "tika-s0105t:624_0": "Yasmā ca saṅgahā ete, samapekkhanti paṇḍitā;",
  "tika-s0105t:625_0": "Tasmā mahattaṃ papponti, pāsaṃsā ca bhavanti te”ti. ;",
  "tika-s0105t:626_0": "Rañjanatoti pītisomanassavasena rañjanato,",
  "tika-s0105t:626_1": "na rāgavasena,",
  "tika-s0105t:626_2": "pītisomanassānaṃ jananatoti vuttaṃ hoti.",
  "tika-s0105t:626_3": "Catūhi saṅgahavatthūhi rañjanaṭṭhena rājāti pana sabbesaṃ rājūnaṃ samaññā tathā akarontānampi vilīvabījanādīsu",
  "tika-s0105t:626_4": "tālavaṇṭavohāro viya ruḷhivasena pavattito,",
  "tika-s0105t:626_5": "tasmā “acchariyadhammehī”ti asādhāraṇanibbacanaṃ vuttanti daṭṭhabbaṃ.",
  "tika-s0105t:627_0": "Saddasāmatthiyato anekadhā cakkavattīsaddassa vacanatthaṃ dassento padhānabhūtaṃ vacanatthaṃ paṭhamaṃ dassetuṃ “cakkaratana”ntiādimāha.",
  "tika-s0105t:627_1": "Idameva hi padhānaṃ cakkaratanassa pavattanamantarena cakkavattibhāvānāpattito.",
  "tika-s0105t:627_2": "Tathā hi aṭṭhakathāsu vuttaṃ “kittāvatā cakkavattī hotīti?",
  "tika-s0105t:627_3": "Ekaṅguladvaṅgulamattampi cakkaratane ākāsaṃ abbhuggantvā pavatte”ti.",
  "tika-s0105t:627_4": "Yasmā pana rājā cakkavattī ekaṃsaṃ uttarāsaṅgaṃ karitvā vāmahatthena hatthisoṇḍasadisapanāḷiṃ suvaṇṇabhiṅkāraṃ",
  "tika-s0105t:627_5": "ukkhipitvā dakkhiṇahatthena cakkaratanaṃ udakena abbhukkiritvā “pavattatu bhavaṃ cakkaratanaṃ,",
  "tika-s0105t:627_6": "abhivijinātu bhavaṃ cakkaratana”nti vacanena cakkaratanaṃ vehāsaṃ abbhuggantvā pavattesi,",
  "tika-s0105t:627_7": "tasmā tādisaṃ pavattāpanaṃ sandhāya “cakkaratanaṃ vattetī”ti vuttaṃ.",
  "tika-s0105t:627_8": "Yathāha “atha kho ānanda rājā mahāsudassano uṭṭhāyāsanā…pe…",
  "tika-s0105t:627_9": "cakkaratanaṃ abbhukkiri ‘pavattatu bhavaṃ cakkaratana’nti”ādi.",
  "tika-s0105t:627_10": "Na kevalañca cakkasaddo cakkarataneyeva vattati atha kho sampatticakkādīsupi,",
  "tika-s0105t:627_11": "tasmā taṃtadatthavācakasaddasāmatthiyatopi vacanatthaṃ dasseti “sampatticakkehī”tiādinā.",
  "tika-s0105t:627_12": "Tattha sampatticakkehīti –",
  "tika-s0105t:628_0": "“Patirūpe vase dese, ariyamittakaro siyā;",
  "tika-s0105t:629_0": "Sammāpaṇidhisampanno, pubbe puññakato naro;",
  "tika-s0105t:630_0": "Dhaññaṃ dhanaṃ yaso kitti, sukhañcetaṃdhivattatī”ti. –",
  "tika-s0105t:631_0": "Vuttehi patirūpadesavāsādisampatticakkehi.",
  "tika-s0105t:631_1": "Vattatīti pavattati sampajjati,",
  "tika-s0105t:631_2": "uparūpari kusaladhammaṃ vā paṭipajjati.",
  "tika-s0105t:631_3": "Tehīti sampatticakkehi.",
  "tika-s0105t:631_4": "Paranti sattanikāyaṃ,",
  "tika-s0105t:631_5": "yathā sayaṃsaddo suddhakattutthassa jotako,",
  "tika-s0105t:631_6": "tathā paraṃsaddopi hetukattutthassāti veditabbaṃ.",
  "tika-s0105t:631_7": "Vattetīti pavatteti sampādeti,",
  "tika-s0105t:631_8": "uparūpari kusaladhammaṃ vā paṭipajjāpeti. Yathāha –",
  "tika-s0105t:632_0": "“Rājā mahāsudassano evamāha ‘pāṇo na hantabbo,",
  "tika-s0105t:632_1": "adinnaṃ na ādātabbaṃ,",
  "tika-s0105t:632_2": "kāmesu micchā na caritabbā,",
  "tika-s0105t:632_3": "musā na bhaṇitabbā,",
  "tika-s0105t:632_4": "majjaṃ na pātabbaṃ,",
  "tika-s0105t:632_5": "yathābhuttañca bhuñjathā’ti.",
  "tika-s0105t:632_6": "Ye kho panānanda puratthimāya disāya paṭirājāno,",
  "tika-s0105t:632_7": "te rañño mahāsudassanassa anuyantā ahesu”ntiādi.",
  "tika-s0105t:633_0": "Iriyāpathacakkānanti iriyāpathabhūtānaṃ cakkānaṃ.",
  "tika-s0105t:633_1": "Iriyāpathopi hi “cakka”nti vuccati “catucakkaṃ navadvāra”ntiādīsu. Yathāha –",
  "tika-s0105t:634_0": "“Rathaṅge lakkhaṇe dhammo-racakkesviriyāpathe;",
  "tika-s0105t:635_0": "Cakkaṃ sampattiyaṃ cakka-ratane maṇḍale bale;",
  "tika-s0105t:636_0": "Kulālabhaṇḍe āṇāya-māyudhe dānarāsisū”ti.",
  "tika-s0105t:637_0": "Vattoti pavattanaṃ uppajjanaṃ,",
  "tika-s0105t:637_1": "imināva iriyāpathacakkaṃ vatteti parahitāya uppādetīti nibbacanampi dasseti atthato samānattā.",
  "tika-s0105t:637_2": "Tathā cāha –",
  "tika-s0105t:638_0": "“Atha kho taṃ ānanda cakkaratanaṃ puratthimaṃ disaṃ pavatti,",
  "tika-s0105t:638_1": "anvadeva rājā mahāsudassano saddhiṃ caturaṅginiyā senāya.",
  "tika-s0105t:638_2": "Yasmiṃ kho panānanda,",
  "tika-s0105t:638_3": "padese cakkaratanaṃ patiṭṭhāsi,",
  "tika-s0105t:638_4": "tattha rājā mahāsudassano vāsaṃ upagacchi saddhiṃ caturaṅginiyā senāyā”tiādi.",
  "tika-s0105t:639_0": "Ayaṃ aṭṭhakathāto aparo nayo –",
  "tika-s0105t:639_1": "appaṭihataṃ āṇāsaṅkhātaṃ cakkaṃ vattetīti cakkavattī.",
  "tika-s0105t:639_2": "Tathā hi vuttaṃ –",
  "tika-s0105t:640_0": "“Pañcahi bhikkhave dhammehi samannāgato rājā cakkavattī dhammeneva cakkaṃ vatteti,",
  "tika-s0105t:640_1": "taṃ hoti cakkaṃ appaṭivattiyaṃ kenaci manussabhūtena paccatthikena pāṇinā.",
  "tika-s0105t:640_2": "Katamehi pañcahi?",
  "tika-s0105t:640_3": "Idha bhikkhave rājā cakkavattī atthaññū ca hoti,",
  "tika-s0105t:640_4": "dhammaññū ca mattaññū,",
  "tika-s0105t:640_5": "ca kālaññū ca parisaññū ca.",
  "tika-s0105t:640_6": "Imehi kho…pe…",
  "tika-s0105t:640_7": "pāṇinā”tiādi.",
  "tika-s0105t:641_0": "Khattiyamaṇḍalādisaññitaṃ cakkaṃ samūhaṃ attano vase vatteti anuvattetītipi cakkavattī.",
  "tika-s0105t:641_1": "Vuttañhi “ye kho panānanda puratthimāya disāya paṭirājāno,",
  "tika-s0105t:641_2": "te rañño mahāsudassanassa anuyantā ahesu”ntiādi.",
  "tika-s0105t:641_3": "Cakkalakkhaṇaṃ vattati etassātipi cakkavattī.",
  "tika-s0105t:641_4": "Tenāha “imassa deva kumārassa heṭṭhā pādatalesu cakkāni jātāni sahassārāni sanemikāni sanābhikāni sabbākāraparipūrānī”tiādi.",
  "tika-s0105t:641_5": "Cakkaṃ mahantaṃ kāyabalaṃ vattati etassātipi cakkavattī.",
  "tika-s0105t:641_6": "Vuttañhetaṃ “ayañhi deva kumāro sattussado…pe…",
  "tika-s0105t:641_7": "ayañhi deva kumāro sīhapubbaddhakāyo”tiādi.",
  "tika-s0105t:641_8": "Tena hissa lakkhaṇena mahabbalabhāvo viññāyati.",
  "tika-s0105t:641_9": "Cakkaṃ dasavidhaṃ,",
  "tika-s0105t:641_10": "dvādasavidhaṃ vā vattadhammaṃ vattati paṭipajjatīti cakkavattī.",
  "tika-s0105t:641_11": "Tena vuttaṃ “na hi te tāta dibbaṃ cakkaratanaṃ pettikaṃ dāyajjaṃ,",
  "tika-s0105t:641_12": "iṅgha tvaṃ tāta ariye cakkavattivatte vattāhī”tiādi.",
  "tika-s0105t:641_13": "Cakkaṃ mahantaṃ dānaṃ vatteti pavattetītipi cakkavattī.",
  "tika-s0105t:641_14": "Vuttañca –",
  "tika-s0105t:642_0": "“Paṭṭhapesi kho ānanda rājā mahāsudassano tāsaṃ pokkharaṇīnaṃ tīre evarūpaṃ dānaṃ annaṃ annatthikassa,",
  "tika-s0105t:642_1": "pānaṃ pānatthikassa,",
  "tika-s0105t:642_2": "vatthaṃ vatthatthikassa,",
  "tika-s0105t:642_3": "yānaṃ yānatthikassa,",
  "tika-s0105t:642_4": "sayanaṃ sayanatthikassa,",
  "tika-s0105t:642_5": "itthiṃ itthitthikassa,",
  "tika-s0105t:642_6": "hiraññaṃ hiraññatthikassa,",
  "tika-s0105t:642_7": "suvaṇṇaṃ suvaṇṇatthikassā”tiādi.",
  "tika-s0105t:643_0": "Rājāti sāmaññaṃ tadaññasādhāraṇato.",
  "tika-s0105t:643_1": "Cakkavattīti visesaṃ anaññasādhāraṇato.",
  "tika-s0105t:643_2": "Dhammasaddo ñāye,",
  "tika-s0105t:643_3": "samo eva ca ñāyo nāmāti āha “ñāyena samenā”ti.",
  "tika-s0105t:643_4": "Vattati uppajjati,",
  "tika-s0105t:643_5": "paṭipajjatīti vā attho.",
  "tika-s0105t:643_6": "“Idaṃ nāma caratī”ti avuttepi sāmaññajotanāya visese avaṭṭhānato,",
  "tika-s0105t:643_7": "visesatthinā ca visesassa payujjitabbattā “sadatthaparatthe”ti yojīyati.",
  "tika-s0105t:643_8": "Padesaggahaṇe hi asati gahetabbassa nippadesatā viññāyati yathā “dikkhito na dadātī”ti.",
  "tika-s0105t:643_9": "Yasmā cakkavattirājā dhammeneva rajjamadhigacchati,",
  "tika-s0105t:643_10": "na adhammena parūpaghātādinā.",
  "tika-s0105t:643_11": "Tasmā vuttaṃ “dhammena rajjaṃ labhitvā”tiādi,",
  "tika-s0105t:643_12": "dhammenāti ca ñāyena,",
  "tika-s0105t:643_13": "kusaladhammena vā.",
  "tika-s0105t:643_14": "Rañño bhāvo rajjaṃ,",
  "tika-s0105t:643_15": "issariyaṃ.",
  "tika-s0105t:644_0": "Paresaṃ hitopāyabhūtaṃ dhammaṃ karoti,",
  "tika-s0105t:644_1": "caratīti vā dhammiko.",
  "tika-s0105t:644_2": "Attano hitopāyabhūtassa dhammassa kārako,",
  "tika-s0105t:644_3": "carako vā rājāti dhammarājāti imaṃ savisesaṃ atthaṃ dasseti “parahitadhammakaraṇena vā”tiādinā.",
  "tika-s0105t:644_4": "Ayaṃ pana mahāpadānaṭṭhakathānayo –",
  "tika-s0105t:644_5": "dasavidhe kusaladhamme,",
  "tika-s0105t:644_6": "agatirahite vā rājadhamme niyuttoti dhammiko;",
  "tika-s0105t:644_7": "teneva dhammena lokaṃ rañjetīti dhammarājā.",
  "tika-s0105t:644_8": "Pariyāyavacanameva hi idaṃ padadvayanti.",
  "tika-s0105t:644_9": "Ācariyena pana evaṃ vuttaṃ “cakkavattivattasaṅkhātaṃ dhammaṃ carati,",
  "tika-s0105t:644_10": "cakkavattivattasaṅkhāto vā dhammo etassa,",
  "tika-s0105t:644_11": "etasmiṃ vā atthīti dhammiko,",
  "tika-s0105t:644_12": "dhammato anapetattā dhammo ca so rañjanaṭṭhena rājā cāti dhammarājā”ti.",
  "tika-s0105t:644_13": "“Rājā hoti cakkavattī”ti vacanato “cāturanto”ti idaṃ catudīpissarataṃ vibhāvetīti āha “cāturantāyā”tiādi.",
  "tika-s0105t:644_14": "Cattāro samuddā antā pariyosānā etissāti cāturantā, pathavī.",
  "tika-s0105t:644_15": "Sā hi catūsu disāsu puratthimasamuddādicatusamuddapariyosānattā evaṃ vuccati.",
  "tika-s0105t:644_16": "Tena vuttaṃ “catusamudda antāyā”ti,",
  "tika-s0105t:644_17": "sā pana avayavabhūtehi catubbidhehi dīpehi vibhūsitā ekalokadhātupariyāpannā pathavīyevāti dasseti “catubbidhadīpavibhūsitāya pathaviyā”ti iminā. Yathāha –",
  "tika-s0105t:645_0": "“Yāvatā candimasūriyā, pariharanti disā bhanti virocanā;",
  "tika-s0105t:646_0": "Sabbeva dāsā mandhātu, ye ca pāṇā pathavissitā”ti.",
  "tika-s0105t:647_0": "Ettha ca “catudīpavibhūsitāyā”ti avatvā catubbidhadīpavibhūsitāyāti vidhasaddaggahaṇaṃ paccekaṃ pañcasataparittadīpānampi",
  "tika-s0105t:647_1": "mahādīpeyeva saṅgahaṇatthaṃ saddātirittena atthātirittassa viññāyamānattā,",
  "tika-s0105t:647_2": "koṭṭhāsavācakena vā vidhasaddena samānabhāgānaṃ gahitattāti daṭṭhabbaṃ.",
  "tika-s0105t:647_3": "Kopādipaccatthiketi ettha ādisaddena kāmamohamānamadādike saṅgaṇhāti.",
  "tika-s0105t:647_4": "Vijetīti taṃkālāpekkhāya vattamānavacanaṃ,",
  "tika-s0105t:647_5": "vijitavāti attho.",
  "tika-s0105t:647_6": "Saddavidū hi atīte tāvīsaddamicchanti.",
  "tika-s0105t:647_7": "“Sabbarājāno vijetī”ti vadanto kāmaṃ cakkavattino kenaci yuddhaṃ nāma natthi,",
  "tika-s0105t:647_8": "yuddhena pana sādhetabbassa vijayassa siddhiyā “vijitasaṅgāmo” tveva vuttoti dasseti.",
  "tika-s0105t:648_0": "Thāvarassa dhuvassa bhāvo thāvariyaṃ,",
  "tika-s0105t:648_1": "yathā janapade thāvariyaṃ patto,",
  "tika-s0105t:648_2": "taṃ dassetuṃ “na sakkā kenacī”tiādi vuttaṃ,",
  "tika-s0105t:648_3": "iminā kenaci akampiyaṭṭhena janapade thāvariyappattoti tappurisasamāsaṃ dasseti,",
  "tika-s0105t:648_4": "itarena ca daḷhabhattibhāvato janapado thāvariyappatto etasminti aññapadatthasamāsaṃ.",
  "tika-s0105t:648_5": "Tamhīti asmiṃ rājini.",
  "tika-s0105t:648_6": "Yathā janapado tasmiṃ thāvariyaṃ patto,",
  "tika-s0105t:648_7": "tadāvikaronto “anuyutto”tiādimāha.",
  "tika-s0105t:648_8": "Tattha anuyuttoti niccapayutto.",
  "tika-s0105t:648_9": "Sakammaniratoti cakkavattino rajjakamme sadā pavatto.",
  "tika-s0105t:648_10": "Acalo asampavedhīti pariyāyavacanametaṃ,",
  "tika-s0105t:648_11": "corānaṃ vā vilopanamattena acalo,",
  "tika-s0105t:648_12": "dāmarikattena asampavedhī.",
  "tika-s0105t:648_13": "Corehi vā acalo,",
  "tika-s0105t:648_14": "paṭirājūhi asampavedhī.",
  "tika-s0105t:648_15": "Anatimudubhāvena vā acalo,",
  "tika-s0105t:648_16": "anaticaṇḍabhāvena asampavedhī.",
  "tika-s0105t:648_17": "Tathā hi aticaṇḍassa rañño balikhaṇḍādīhi lokaṃ pīḷayato manussā majjhimajanapadaṃ chaḍḍetvā pabbatasamuddatīrādīni nissāya paccante vāsaṃ kappenti,",
  "tika-s0105t:648_18": "atimudukassa ca rañño corasāhasikajanavilopapīḷitā manussā paccantaṃ pahāya janapadamajjhe vāsaṃ kappenti,",
  "tika-s0105t:648_19": "iti evarūpe rājini janapado thāvarabhāvaṃ na pāpuṇāti.",
  "tika-s0105t:648_20": "Etasmiṃ pana tadubhayavirahite suvaṇṇatulā viya samabhāvappatte rājini rajjaṃ kārayamāne janapado pāsāṇapiṭṭhiyaṃ",
  "tika-s0105t:648_21": "ṭhapetvā ayopaṭṭena parikkhitto viya acalo asampavedhī thāvariyappattoti.",
  "tika-s0105t:649_0": "Seyyathidanti ekova nipāto,",
  "tika-s0105t:649_1": "“so katamo,",
  "tika-s0105t:649_2": "taṃ katamaṃ,",
  "tika-s0105t:649_3": "sā katamā”tiādinā yathārahaṃ liṅgavibhattivacanavasena payojiyamānova hoti,",
  "tika-s0105t:649_4": "idha tāni katamānīti payuttoti āha “tassa cetānī”tiādi.",
  "tika-s0105t:649_5": "Cacati cakkavattino yathāruci ākāsādigamanāya paribbhamatīti cakkaṃ.",
  "tika-s0105t:649_6": "Cakkaratanañhi antosamuṭṭhitavāyodhātuvasena rañño cakkavattissa vacanasamanantarameva pavattati,",
  "tika-s0105t:649_7": "na candasūriyavimānādi viya bahisamuṭṭhitavāyodhātuvasenāti vimānaṭṭhakathāyaṃ vuttaṃ.",
  "tika-s0105t:649_8": "Ratijananaṭṭhenāti pītisomanassuppādanaṭṭhena.",
  "tika-s0105t:649_9": "Tañhi passantassa,",
  "tika-s0105t:649_10": "suṇantassa ca anappakaṃ pītisomanassaṃ uppajjati acchariyadhammattā.",
  "tika-s0105t:649_11": "Vacanatthato pana rameti ratiṃ karotīti ratanaṃ,",
  "tika-s0105t:649_12": "ramanaṃ vā rataṃ,",
  "tika-s0105t:649_13": "taṃ netīti ratanaṃ,",
  "tika-s0105t:649_14": "rataṃ vā janetīti ratanaṃ ja-",
  "tika-s0105t:649_15": "kāralopavasenātipi neruttikā.",
  "tika-s0105t:649_16": "Sabbatthāti hatthiratanādīsu.",
  "tika-s0105t:650_0": "Cittīkatabhāvādināpi cakkassa ratanaṭṭho veditabbo,",
  "tika-s0105t:650_1": "so pana ratijananaṭṭheneva ekasaṅgahatāya visuṃ na gahito.",
  "tika-s0105t:650_2": "Kasmā ekasaṅgahoti ce?",
  "tika-s0105t:650_3": "Cittīkatādibhāvassapi ratinimittattā.",
  "tika-s0105t:650_4": "Atha vā ganthabyāsaṃ pariharitukāmena cittīkatādibhāvo na gahitoti veditabbaṃ.",
  "tika-s0105t:650_5": "Aññāsu pana aṭṭhakathāsu evaṃ vuttaṃ –",
  "tika-s0105t:651_0": "“Ratijananaṭṭhena ratanaṃ. Apica –",
  "tika-s0105t:652_0": "Cittīkataṃ mahagghañca, atulaṃ dullabhadassanaṃ;",
  "tika-s0105t:653_0": "Anomasattaparibhogaṃ, ratanaṃ tena vuccati.",
  "tika-s0105t:654_0": "“Cakkaratanassa ca nibbattakālato paṭṭhāya aññaṃ devaṭṭhānaṃ nāma na hoti,",
  "tika-s0105t:654_1": "sabbepi gandhapupphādīhi tasseva pūjañca abhivādanādīni ca karontīti cittīkataṭṭhena ratanaṃ.",
  "tika-s0105t:654_2": "Cakkaratanassa ca ettakaṃ nāma dhanaṃ agghatīti aggho natthi,",
  "tika-s0105t:654_3": "iti mahagghaṭṭhenapi ratanaṃ.",
  "tika-s0105t:654_4": "Cakkaratanañca aññehi loke vijjamānaratanehi asadisanti atulaṭṭhena ratanaṃ.",
  "tika-s0105t:654_5": "Yasmā pana yasmiṃ kappe buddhā uppajjanti,",
  "tika-s0105t:654_6": "tasmiṃyeva cakkavattino uppajjanti,",
  "tika-s0105t:654_7": "buddhā ca kadāci karahaci uppajjanti,",
  "tika-s0105t:654_8": "tasmā dullabhadassanaṭṭhenapi ratanaṃ.",
  "tika-s0105t:654_9": "Tadetaṃ jātirūpakulaissariyādīhi anomassa uḷārasattasseva uppajjati,",
  "tika-s0105t:654_10": "na aññassāti anomasattaparibhogaṭṭhenapi ratanaṃ.",
  "tika-s0105t:654_11": "Yathā ca cakkaratanaṃ,",
  "tika-s0105t:654_12": "evaṃ sesānipī”ti.",
  "tika-s0105t:655_0": "Tatrāyaṃ taṭṭīkāya,",
  "tika-s0105t:655_1": "aññattha ca vuttanayena atthavibhāvanā –",
  "tika-s0105t:655_2": "idañhi “cittīkata”ntiādivacanaṃ nibbacanatthavasena vuttaṃ na hoti,",
  "tika-s0105t:655_3": "atha kinti ce?",
  "tika-s0105t:655_4": "Loke “ratana”nti sammatassa vatthuno garukātabbabhāvena vuttaṃ.",
  "tika-s0105t:655_5": "Sarūpato panetaṃ lokiyamahājanena sammataṃ hiraññasuvaṇṇādikaṃ,",
  "tika-s0105t:655_6": "cakkavattirañño uppannaṃ cakkaratanādikaṃ,",
  "tika-s0105t:655_7": "kataññukatavedipuggalādikaṃ,",
  "tika-s0105t:655_8": "sabbukkaṭṭhaparicchedavasena buddhādisaraṇattayañca daṭṭhabbaṃ.",
  "tika-s0105t:655_9": "“Aho manohara”nti citte kattabbatāya cittīkataṃ,",
  "tika-s0105t:655_10": "svāyaṃ cittīkāro tassa pūjanīyatāyāti katvā pūjanīyanti atthaṃ vadanti.",
  "tika-s0105t:655_11": "Keci pana “vicitrakataṭṭhena cittīkata”nti bhaṇanti,",
  "tika-s0105t:655_12": "taṃ na gahetabbaṃ idha cittasaddassa hadayavācakattā “cittīkatvā suṇātha me”ti āhaccabhāsitapāḷiyaṃ viya.",
  "tika-s0105t:655_13": "Tathā cāhu “yathārahamivaṇṇāgamo bhūkaresū”ti.",
  "tika-s0105t:655_14": "“Passa cittīkataṃ rūpaṃ,",
  "tika-s0105t:655_15": "maṇinā kuṇḍalena cā”tiādīsu pana pubbe avicitraṃ idāni vicitraṃ katanti cittīkatanti attho gahetabbo tattha cittasaddassa vicitravācakattā.",
  "tika-s0105t:655_16": "Mahantaṃ vipulaṃ aparimitaṃ agghatīti mahagghaṃ.",
  "tika-s0105t:655_17": "Natthi etassa tulā upamā,",
  "tika-s0105t:655_18": "tulaṃ vā sadisanti atulaṃ.",
  "tika-s0105t:655_19": "Kadācideva uppajjanato dukkhena laddhabbadassanattā dullabhadassanaṃ.",
  "tika-s0105t:655_20": "Anomehi uḷāraguṇeheva sattehi paribhuñjitabbato anomasattaparibhogaṃ.",
  "tika-s0105t:656_0": "Idāni nesaṃ cittīkatādiatthānaṃ savisesaṃ cakkaratane labbhamānataṃ dassetvā itaresupi te atidisituṃ “yathā ca cakkaratana”ntiādi āraddhaṃ.",
  "tika-s0105t:656_1": "Tattha aññaṃ devaṭṭhānaṃ nāma na hoti rañño anaññasādhāraṇissariyādisampattipaṭilābhahetuto,",
  "tika-s0105t:656_2": "aññesaṃ sattānaṃ yathicchitatthapaṭilābhahetuto ca.",
  "tika-s0105t:656_3": "Aggho natthi ativiya uḷārasamujjalaratanattā,",
  "tika-s0105t:656_4": "acchariyabbhutadhammatāya ca.",
  "tika-s0105t:656_5": "Yadaggena ca mahagghaṃ,",
  "tika-s0105t:656_6": "tadaggena atulaṃ.",
  "tika-s0105t:656_7": "Sattānaṃ pāpajigucchanena vigatakāḷako puññapasutatāya maṇḍabhūto yādiso kālo buddhuppādāraho,",
  "tika-s0105t:656_8": "tādise eva cakkavattīnampi sambhavoti āha “yasmā panā”tiādi.",
  "tika-s0105t:656_9": "Kadāci karahacīti pariyāyavacanaṃ,",
  "tika-s0105t:656_10": "“kadācī”ti vā yathāvuttakālaṃ sandhāya vuttaṃ,",
  "tika-s0105t:656_11": "“karahacī”ti jambusiridīpasaṅkhātaṃ desaṃ. Tenāha –",
  "tika-s0105t:657_0": "“Kālaṃ dīpañca desañca, kulaṃ mātarameva ca;",
  "tika-s0105t:658_0": "Ime pañca viloketvā, uppajjati mahāyaso”ti. ;",
  "tika-s0105t:659_0": "Upamāvasena cetaṃ vuttaṃ.",
  "tika-s0105t:659_1": "Upamopameyyānañca na accantameva sadisatā,",
  "tika-s0105t:659_2": "tasmā yathā buddhā kadāci karahaci uppajjanti,",
  "tika-s0105t:659_3": "na tathā cakkavattino,",
  "tika-s0105t:659_4": "cakkavattino pana anekadāpi buddhuppādakappe uppajjantīti attho gahetabbo.",
  "tika-s0105t:659_5": "Evaṃ santepi cakkavattivattapūraṇassa dukkarabhāvato dullabhuppādoyevāti iminā dullabhuppādatāsāmaññena tesaṃ dullabhadassanatā vuttāti veditabbaṃ.",
  "tika-s0105t:659_6": "Kāmaṃ cakkaratanānubhāvena samijjhamāno guṇo cakkavattiparivārajanasādhāraṇo,",
  "tika-s0105t:659_7": "tathāpi cakkavattī eva naṃ sāmibhāvena visavitāya paribhuñjatīti vattabbataṃ arahati tadatthameva uppajjanatoti dassento “tadeta”ntiādimāha.",
  "tika-s0105t:659_8": "Yathāvuttānaṃ pañcannaṃ,",
  "tika-s0105t:659_9": "channampi vā atthānaṃ sesaratanesupi labbhanato “evaṃ sesānipī”ti vuttaṃ.",
  "tika-s0105t:660_0": "Imehi pana ratanehi rājā cakkavattī kimatthaṃ paccanubhoti,",
  "tika-s0105t:660_1": "nanu vināpi tesu kenaci raññā cakkavattinā bhavitabbanti codanāya tassa tehi hathārahamatthapaccanubhavanadassanena",
  "tika-s0105t:660_2": "kenacipi avinābhāvitaṃ vibhāvetuṃ “imesu panā”tiādi āraddhaṃ.",
  "tika-s0105t:660_3": "Ajitaṃ puratthimādidisāya khattiyamaṇḍalaṃ jināti mahesakkhatāsaṃvattaniyakammanissandabhāvato.",
  "tika-s0105t:660_4": "Yathāsukhaṃ anuvicarati hatthiratanaṃ,",
  "tika-s0105t:660_5": "assaratanañca abhiruhitvā tesaṃ ānubhāvena antopātarāsaṃyeva samuddapariyantaṃ pathaviṃ anupariyāyitvā rājadhāniyā eva paccāgamanato.",
  "tika-s0105t:660_6": "Pariṇāyakaratanena vijitamanurakkhati tattha tattha kattabbakiccasaṃvidahanato.",
  "tika-s0105t:660_7": "Avasesehi maṇiratanaitthiratanagahapatiratanehi upabhuñjanena pavattaṃ upabhogasukhaṃ anubhavati yathārahaṃ tehi tathānubhavanasiddhito.",
  "tika-s0105t:660_8": "So hi maṇiratanena yojanappamāṇe padese andhakāraṃ vidhametvā ālokadassanādinā sukhamanubhavati,",
  "tika-s0105t:660_9": "itthiratanena atikkantamānusakarūpadassanādivasena,",
  "tika-s0105t:660_10": "gahapatiratanena icchiticchitamaṇikanakarajatādidhanapaṭilābhavasena sukhamanubhavati.",
  "tika-s0105t:661_0": "Idāni sattiyā,",
  "tika-s0105t:661_1": "sattiphalena ca yathāvuttamatthaṃ vibhāvetuṃ “paṭhamenā”tiādi vuttaṃ.",
  "tika-s0105t:661_2": "Tividhā hi sattiyo “sakkonti samatthenti rājāno etāyā”ti katvā. Yathāhu –",
  "tika-s0105t:662_0": "“Pabhāvussāhamantānaṃ, vasā tisso hi sattiyo;",
  "tika-s0105t:663_0": "Pabhāvo daṇḍajo tejo, patāpo tu ca kosajo.",
  "tika-s0105t:664_0": "Manto ca mantanaṃ so tu, catukkaṇṇo dvigocaro;",
  "tika-s0105t:665_0": "Tigocaro tu chakkaṇṇo, rahassaṃ guyhamuccate”ti.",
  "tika-s0105t:666_0": "Tattha vīriyabalaṃ ussāhasatti.",
  "tika-s0105t:666_1": "Paṭhamena cassa cakkaratanena tadanuyogo paripuṇṇo hoti.",
  "tika-s0105t:666_2": "Kasmāti ce?",
  "tika-s0105t:666_3": "Tena ussāhasattiyā pavattetabbassa appaṭihatāṇācakkabhāvassa siddhito.",
  "tika-s0105t:666_4": "Paññābalaṃ mantasatti.",
  "tika-s0105t:666_5": "Pacchimena cassa pariṇāyakaratanena tadanuyogo.",
  "tika-s0105t:666_6": "Kasmāti ce?",
  "tika-s0105t:666_7": "Tassa sabbarājakiccesu kusalabhāvena mantasattiyā viya avirajjhanapayogattā. Damanena,",
  "tika-s0105t:666_8": "dhanena ca pabhuttaṃ pabhūsatti.",
  "tika-s0105t:666_9": "Hatthiassagahapatiratanehi cassa tadanuyogo paripuṇṇo hoti.",
  "tika-s0105t:666_10": "Kasmāti ce?",
  "tika-s0105t:666_11": "Hatthiassaratanānaṃ mahānubhāvatāya,",
  "tika-s0105t:666_12": "gahapatiratanato paṭiladdhakosasampattiyā ca pabhāvasattiyā viya pabhāvasamiddhisiddhito.",
  "tika-s0105t:666_13": "Itthimaṇiratanehi tividhasattiyogaphalaṃ paripuṇṇaṃ hotīti sambandho,",
  "tika-s0105t:666_14": "yathāvuttāhi tividhāhi sattīhi payujjanato yaṃ phalaṃ laddhabbaṃ.",
  "tika-s0105t:666_15": "Taṃ sabbaṃ tehi paripuṇṇaṃ hotīti attho.",
  "tika-s0105t:666_16": "Kasmāti ce?",
  "tika-s0105t:666_17": "Teheva upabhogasukhassa sijjhanato.",
  "tika-s0105t:667_0": "Duvidhasukhavasenapi yathāvuttamatthaṃ vibhāvetuṃ “so itthimaṇiratanehī”tiādi kathitaṃ.",
  "tika-s0105t:667_1": "Bhogasukhanti samīpe katvā paribhogavasena pavattasukhaṃ.",
  "tika-s0105t:667_2": "Sesehīti tadavasesehi cakkādipañcaratanehi.",
  "tika-s0105t:667_3": "Apaccatthikatāvasena pavattasukhaṃ issariyasukhaṃ.",
  "tika-s0105t:667_4": "Idāni tesaṃ sampannahetuvasenapi kenaci avinābhāvitameva vibhāvetuṃ “visesato”tiādimāha.",
  "tika-s0105t:667_5": "Adosakusalamūlajanitakammānubhāvenāti adosasaṅkhātena kusalamūlena sahajātādipaccayavasena uppāditakammassa",
  "tika-s0105t:667_6": "ānubhāvena sampajjanti sommatararatanajātikattā.",
  "tika-s0105t:667_7": "Kammaphalañhi yebhuyyena kammasarikkhakaṃ.",
  "tika-s0105t:667_8": "Majjhimāni maṇiitthigahapatiratanāni alobhakusalamūlajanitakammānubhāvena sampajjanti uḷāradhanassa,",
  "tika-s0105t:667_9": "uḷāradhanapaṭilābhakāraṇassa ca pariccāgasampadāhetukattā.",
  "tika-s0105t:667_10": "Pacchimaṃ pariṇāyakaratanaṃ amohakusalamūlajanitakammānubhāvena sampajjati mahāpaññeneva cakkavattirājakiccassa parinetabbattā,",
  "tika-s0105t:667_11": "mahāpaññabhāvassa ca amohakusalamūlajanitakammanissandabhāvato.",
  "tika-s0105t:667_12": "Bojjhaṅgasaṃyutteti mahāvagge dutiye bojjhaṅgasaṃyutte.",
  "tika-s0105t:667_13": "Ratanasuttassāti tattha pañcamavagge saṅgītassa dutiyassa ratanasuttassa.",
  "tika-s0105t:667_14": "Upadeso nāma savisesaṃ sattannaṃ ratanānaṃ vicāraṇavasena pavatto nayo.",
  "tika-s0105t:668_0": "Saraṇato paṭipakkhavidhamanato sūrā sattivanto,",
  "tika-s0105t:668_1": "nibbhayāvahāti attho.",
  "tika-s0105t:668_2": "Tenāha “abhīrukajātikā”ti.",
  "tika-s0105t:668_3": "Asure vijinitvā ṭhitattā sakko devānamindo dhīro nāma,",
  "tika-s0105t:668_4": "tassa senaṅgabhāvato devaputto “aṅga”nti vuccati,",
  "tika-s0105t:668_5": "dhīrassa aṅgaṃ,",
  "tika-s0105t:668_6": "tassa rūpamiva rūpaṃ yesaṃ te dhīraṅgarūpā,",
  "tika-s0105t:668_7": "tena vuttaṃ “devaputtasadisakāyā”ti.",
  "tika-s0105t:668_8": "Eketi sārasamāsanāmakā ācariyā,",
  "tika-s0105t:668_9": "tadakkhamanto āha “ayaṃ panetthā”tiādi.",
  "tika-s0105t:668_10": "Sabhāvoti sabhāvabhūto attho.",
  "tika-s0105t:668_11": "Uttamasūrāti uttamayodhā.",
  "tika-s0105t:668_12": "Sūrasaddo hi idha yodhattho.",
  "tika-s0105t:668_13": "Evañhi purimanayato imassa visesatā hoti,",
  "tika-s0105t:668_14": "“uttamattho sūrasaddo”tipi vadanti,",
  "tika-s0105t:668_15": "“uttamā sūrā vuccantī”tipi hi pāṭho dissati.",
  "tika-s0105t:668_16": "Vīrānanti vīriyavantānaṃ.",
  "tika-s0105t:668_17": "Aṅganti kāraṇaṃ “aṅgīyati ñāyati phalametenā”ti katvā.",
  "tika-s0105t:668_18": "Yena vīriyena “dhīrā”ti vuccanti,",
  "tika-s0105t:668_19": "tadeva dhīraṅgaṃ nāmāti āha “vīriyanti vuttaṃ hotī”ti.",
  "tika-s0105t:668_20": "Rūpanti sarīraṃ.",
  "tika-s0105t:668_21": "Tena vuttaṃ “vīriyamayasarīrā viyā”ti.",
  "tika-s0105t:668_22": "Vīriyameva vīriyamayaṃ yathā “dānamaya”nti,",
  "tika-s0105t:668_23": "tasmā vīriyasaṅkhātasarīrā viyāti attho.",
  "tika-s0105t:668_24": "Vīriyaṃ pana na ekantarūpanti viya-",
  "tika-s0105t:668_25": "saddaggahaṇaṃ kataṃ.",
  "tika-s0105t:668_26": "Apica dhīraṅgena nibbattaṃ dhīraṅganti atthaṃ dassetuṃ “vīriyamayasarīrā viyā”ti vuttaṃ,",
  "tika-s0105t:668_27": "evampi vīriyato rūpaṃ na ekantaṃ nibbattanti viya-",
  "tika-s0105t:668_28": "saddena dasseti.",
  "tika-s0105t:668_29": "Atha vā rūpaṃ sarīrabhūtaṃ dhīraṅgaṃ vīriyametesanti yojetabbaṃ,",
  "tika-s0105t:668_30": "tathāpi vīriyaṃ nāma kiñci saviggahaṃ na hotīti dīpeti “vīriyamayasarīrā viyā”ti iminā,",
  "tika-s0105t:668_31": "idhāpi mayasaddo sakattheyeva daṭṭhabbo,",
  "tika-s0105t:668_32": "tasmā saviggahavīriyasadisāti attho.",
  "tika-s0105t:668_33": "Idaṃ vuttaṃ hoti –",
  "tika-s0105t:668_34": "saviggahaṃ ce vīriyaṃ nāma siyā,",
  "tika-s0105t:668_35": "te cassa puttā taṃsadisāyeva bhaveyyunti ayameva cattho ācariyena anumato.",
  "tika-s0105t:668_36": "Mahāpadānaṭṭhakathāyaṃ pana evaṃ vuttaṃ “dhīraṅgaṃ rūpametesanti dhīraṅgarūpā,",
  "tika-s0105t:668_37": "vīriyajātikā vīriyasabhāvā vīriyamayā akilāsuno ahesuṃ,",
  "tika-s0105t:668_38": "divasampi yujjhantā na kilamantīti vuttaṃ hotī”ti,",
  "tika-s0105t:668_39": "tadetaṃ rūpasaddassa sabhāvatthataṃ sandhāya vuttanti daṭṭhabbaṃ.",
  "tika-s0105t:668_40": "Idha ceva aññattha katthaci “dhitaṅgarūpā”ti pāṭho dissati.",
  "tika-s0105t:668_41": "Vīriyatthopi hi dhitisaddo hoti “saccaṃ dhammo dhiti cāgo,",
  "tika-s0105t:668_42": "diṭṭhaṃ so ativattatī”tiādīsu dhitisaddo viya.",
  "tika-s0105t:668_43": "Katthaci pana “vīraṅga”nti pāṭhova diṭṭho.",
  "tika-s0105t:668_44": "Yathā ruccati,",
  "tika-s0105t:668_45": "tathā gahetabbaṃ.",
  "tika-s0105t:669_0": "Nanu ca rañño cakkavattissa paṭisenā nāma natthi,",
  "tika-s0105t:669_1": "ya’massa puttā pamaddeyyuṃ,",
  "tika-s0105t:669_2": "atha kasmā “parasenappamaddanā”ti vuttanti codanaṃ sodhento “sace”tiādimāha,",
  "tika-s0105t:669_3": "parasenā hotu vā, mā vā,",
  "tika-s0105t:669_4": "“sace pana bhaveyyā”ti parikappanāmattena tesaṃ evamānubhāvataṃ dassetuṃ tathā vuttanti adhippāyo,",
  "tika-s0105t:669_5": "“parasenappamaddanā”ti vuttepi parasenaṃ pamaddituṃ samatthāti attho gahetabbo pakaraṇatopi atthantarassa viññāyamānattā,",
  "tika-s0105t:669_6": "yathā “sikkhamānena bhikkhave bhikkhunā aññātabbaṃ paripucchitabbaṃ paripañhitabba”nti etassa padabhājanīye",
  "tika-s0105t:669_7": "“sikkhitukāmenā”ti atthaggahaṇanti imamatthaṃ dassetuṃ “taṃ parimaddituṃ samatthā”ti vuttaṃ.",
  "tika-s0105t:669_8": "Na hi te parasenaṃ pamaddantā tiṭṭhanti,",
  "tika-s0105t:669_9": "atha kho pamaddanasamatthā eva honti.",
  "tika-s0105t:669_10": "Evamaññatrapi yathārahaṃ.",
  "tika-s0105t:669_11": "Parasenaṃ pamaddanāya samatthentīti parasenappamaddanāti atthaṃ dassetītipi vadanti.",
  "tika-s0105t:670_0": "Pubbe katūpacitassa etarahi vipaccamānakassa puññadhammassa cirataraṃ vipaccituṃ paccayabhūtaṃ cakkavattivattasamudāgataṃ",
  "tika-s0105t:670_1": "payogasampattisaṅkhātaṃ dhammaṃ dassetuṃ “dhammenā”ti padassa “pāṇo na hantabbotiādinā pañcasīladhammenā”ti",
  "tika-s0105t:670_2": "atthamāha.",
  "tika-s0105t:670_3": "Ayañhi attho “ye kho panānanda puratthimāya disāya paṭirājāno,",
  "tika-s0105t:670_4": "te rājānaṃ mahāsudassanaṃ upasaṅkamitvā evamāhaṃsu ‘ehi kho mahārāja,",
  "tika-s0105t:670_5": "svāgataṃ te mahārāja,",
  "tika-s0105t:670_6": "sakaṃ te mahārāja,",
  "tika-s0105t:670_7": "anusāsa mahārājā’ti.",
  "tika-s0105t:670_8": "Rājā mahāsudassano evamāha ‘pāṇo na hantabbo,",
  "tika-s0105t:670_9": "adinnaṃ na ādātabbaṃ,",
  "tika-s0105t:670_10": "kāmesu micchā na caritabbā,",
  "tika-s0105t:670_11": "musā na bhaṇitabbā,",
  "tika-s0105t:670_12": "majjaṃ na pātabbaṃ,",
  "tika-s0105t:670_13": "yathābhuttañca bhuñjathā’ti.",
  "tika-s0105t:670_14": "Ye kho panānanda puratthimāya disāya paṭirājāno,",
  "tika-s0105t:670_15": "te rañño mahāsudassanassa anuyantā ahesu”ntiādinā āgataṃ rañño ovādadhammaṃ sandhāya vutto.",
  "tika-s0105t:670_16": "Evañhi “adaṇḍena asatthenā”ti idampi visesanavacanaṃ susamatthitaṃ hoti.",
  "tika-s0105t:670_17": "Aññāsupi suttanipātaṭṭhakathādīsu ayamevattho vutto.",
  "tika-s0105t:671_0": "Mahāpadānaṭṭhakathāyaṃ pana “adaṇḍenāti ye katāparādhe satte satampi sahassampi gaṇhanti,",
  "tika-s0105t:671_1": "te dhanadaṇḍena rajjaṃ kārenti nāma,",
  "tika-s0105t:671_2": "ye chejjabhejjaṃ anusāsanti,",
  "tika-s0105t:671_3": "te satthadaṇḍena.",
  "tika-s0105t:671_4": "Ayaṃ pana duvidhampi daṇḍaṃ pahāya adaṇḍena ajjhāvasati.",
  "tika-s0105t:671_5": "Asatthenāti ye ekatodhārādinā satthena paraṃ vihesanti,",
  "tika-s0105t:671_6": "te satthena rajjaṃ kārenti nāma.",
  "tika-s0105t:671_7": "Ayaṃ pana satthena khuddakamakkhikāyapi pivanamattaṃ lohitaṃ kassaci anuppādetvā dhammeneva,",
  "tika-s0105t:671_8": "‘ehi kho mahārājā’ti evaṃ paṭirājūhi sampaṭicchitāgamano vuttappakāraṃ pathaviṃ abhivijinitvā ajjhāvasati",
  "tika-s0105t:671_9": "abhibhavitvā sāmī hutvā vasatīti attho”ti vuttaṃ,",
  "tika-s0105t:671_10": "tadetaṃ “dhammenā”ti padassa “pubbe katūpacitena etarahi vipaccamānakena yena kenaci puññadhammenā”ti atthaṃ sandhāya vuttaṃ.",
  "tika-s0105t:671_11": "Teneva hi “dhammena paṭirājūhi sampaṭicchitāgamano vuttappakāraṃ pathaviṃ abhivijinitvā ajjhāvasatī”ti.",
  "tika-s0105t:671_12": "Ācariyenapi vuttaṃ dhammenāti katūpacitena attano puññadhammena.",
  "tika-s0105t:671_13": "Tena hi sañcoditā pathaviyaṃ sabbarājāno paccuggantvā “svāgataṃ te mahārājā”tiādīni vatvā attano rajjaṃ rañño cakkavattissa niyyātenti.",
  "tika-s0105t:671_14": "Tena vuttaṃ “so imaṃ pathaviṃ sāgarapariyantaṃ adaṇḍena asatthena dhammena abhivijiya ajjhāvasatī”ti,",
  "tika-s0105t:671_15": "tenapi yathāvuttamevatthaṃ dasseti,",
  "tika-s0105t:671_16": "tasmā ubhayathāpi ettha attho yutto evāti daṭṭhabbaṃ.",
  "tika-s0105t:671_17": "Cakkavattivattapūraṇādipayogasampattimantarena hi pubbe katūpacitakammeneva evamajjhāvasanaṃ na sambhavati,",
  "tika-s0105t:671_18": "tathā pubbe katūpacitakammamantarena cakkavattivattapūraṇādipayogasampattiyā evāti.",
  "tika-s0105t:672_0": "Evaṃ ekaṃ nipphattiṃ kathetvā dutiyaṃ nipphattiṃ kathetuṃ yadetaṃ “sace kho panā”tiādivacanaṃ vuttaṃ,",
  "tika-s0105t:672_1": "tattha anuttānamatthaṃ dassento “arahaṃ…pe…",
  "tika-s0105t:672_2": "vivaṭṭacchadoti etthā”tiādimāha.",
  "tika-s0105t:672_3": "Yasmā rāgādayo satta pāpadhammā loke uppajjanti,",
  "tika-s0105t:672_4": "uppajjamānā ca te sattasantānaṃ chādetvā pariyonandhitvā kusalappavattiṃ nivārenti,",
  "tika-s0105t:672_5": "tasmā te idha chadasaddena vuttāti dasseti “rāgadosā”tiādinā.",
  "tika-s0105t:672_6": "Duccaritanti micchādiṭṭhito aññena manoduccaritena saha tīṇi duccaritāni,",
  "tika-s0105t:672_7": "micchādiṭṭhi pana visesena sattānaṃ chadanato,",
  "tika-s0105t:672_8": "paramasāvajjattā ca visuṃ gahitā.",
  "tika-s0105t:672_9": "Vuttañca “sabbe te imeheva dvāsaṭṭhiyā vatthūhi antojālīkatā,",
  "tika-s0105t:672_10": "ettha sitāva ummujjamānā ummujjantī”tiādi.",
  "tika-s0105t:672_11": "Tathā muyhanaṭṭhena moho,",
  "tika-s0105t:672_12": "aviditakaraṇaṭṭhena avijjāti pavattiākārabhedena aññāṇameva dvidhā vuttaṃ.",
  "tika-s0105t:672_13": "Tathā hissa dvidhāpi chadanattho kathito “andhatamaṃ tadā hoti,",
  "tika-s0105t:672_14": "yaṃ moho sahate nara”nti,",
  "tika-s0105t:672_15": "“avijjāya nivuto loko,",
  "tika-s0105t:672_16": "vevicchā pamādā nappakāsatī”ti ca.",
  "tika-s0105t:672_17": "Evaṃ rāgadosādīnampi chadanattho vattabbo.",
  "tika-s0105t:672_18": "Mahāpadānaṭṭhakathāyaṃ pana rāgadosamohamānadiṭṭhikilesataṇhāvasena satta pāpadhammā gahitā.",
  "tika-s0105t:672_19": "Tatra rañjanaṭṭhena rāgo,",
  "tika-s0105t:672_20": "taṇhāyanaṭṭhena taṇhāti pavattiākārabhedena lobho eva dvidhā vutto.",
  "tika-s0105t:672_21": "Tathā hissa dvidhāpi chadanattho ekantikova.",
  "tika-s0105t:672_22": "Yathāha “andhatamaṃ tadā hoti,",
  "tika-s0105t:672_23": "yaṃ rāgo sahate nara”nti,",
  "tika-s0105t:672_24": "“kāmandhā jālasañchannā,",
  "tika-s0105t:672_25": "taṇhāchadanachāditā”ti ca,",
  "tika-s0105t:672_26": "kilesaggahaṇena ca vuttāvasiṭṭhā vicikicchādayo vuttā.",
  "tika-s0105t:673_0": "Sattahi paṭicchanneti hetugabbhavacanaṃ,",
  "tika-s0105t:673_1": "sattahi pāpadhammehi paṭicchannattā kilesavasena andhakāre loketi attho.",
  "tika-s0105t:673_2": "Taṃ chadananti sattapāpadhammasaṅkhātaṃ chadanaṃ.",
  "tika-s0105t:673_3": "Vivaṭṭetvāti vivaṭṭaṃ katvā vigametvā.",
  "tika-s0105t:673_4": "Tadeva pariyāyantarena vuttaṃ “samantato sañjātāloko hutvā”ti.",
  "tika-s0105t:673_5": "Kilesachadanavigamo eva hi āloko,",
  "tika-s0105t:673_6": "etena vivaṭṭayitabbo vigametabboti vivaṭṭo,",
  "tika-s0105t:673_7": "chādeti paṭicchādetīti chado,",
  "tika-s0105t:673_8": "vivaṭṭo chado anenāti vivaṭṭacchadā,",
  "tika-s0105t:673_9": "vivaṭṭacchado vāti atthaṃ dasseti.",
  "tika-s0105t:673_10": "Ayañhi vivaṭṭacchadasaddo daḷhadhammapaccakkhadhammasaddādayo viya pulliṅgavasena ākāranto,",
  "tika-s0105t:673_11": "okāranto ca hoti.",
  "tika-s0105t:673_12": "Tathā hi mahāpadānaṭṭhakathāyaṃ vuttaṃ “rāgadosamohamānadiṭṭhikilesataṇhāsaṅkhātaṃ chadanaṃ āvaraṇaṃ",
  "tika-s0105t:673_13": "vivaṭaṃ viddhaṃsitaṃ vivaṭakaṃ etenāti vivaṭacchado,",
  "tika-s0105t:673_14": "‘vivaṭṭacchadā’tipi pāṭho,",
  "tika-s0105t:673_15": "ayamevattho”ti,",
  "tika-s0105t:673_16": "tassā līnatthappakāsaniyampi vuttaṃ “vivaṭṭacchadāti okārassa ākāraṃ katvā niddeso”ti.",
  "tika-s0105t:673_17": "Saddavidū pana “ādhanvāditoti lakkhaṇena samāsantagatehi dhanusaddādīhi kvaci āpaccayo”ti vatvā “kaṇḍivadhanvā,",
  "tika-s0105t:673_18": "paccakkhadhammā,",
  "tika-s0105t:673_19": "vivaṭṭacchadā”ti payogamudāharanti.",
  "tika-s0105t:674_0": "Kasmā padattayametaṃ vuttanti anuyogaṃ hetālaṅkāranayena pariharanto “tatthā”tiādimāha,",
  "tika-s0105t:674_1": "tatthāti ca tīsu padesūti attho.",
  "tika-s0105t:674_2": "Pūjāvisesaṃ paṭiggaṇhituṃ arahatīti arahanti atthena pūjārahatā vuttā.",
  "tika-s0105t:674_3": "Yasmā sammāsambuddho,",
  "tika-s0105t:674_4": "tasmā pūjārahatāti tassā pūjārahatāya hetu vutto.",
  "tika-s0105t:674_5": "Savāsanasabbakilesappahānapubbakattā buddhabhāvassa buddhattahetubhūtā vivaṭṭacchadatā vuttā.",
  "tika-s0105t:674_6": "Kammādivasena tividhaṃ vaṭṭañca rāgādivasena sattavidho chado ca vaṭṭacchadā,",
  "tika-s0105t:674_7": "vaṭṭacchadehi vigato,",
  "tika-s0105t:674_8": "vigatā vā vaṭṭacchadā yassāti vivaṭṭacchado,",
  "tika-s0105t:674_9": "vivaṭṭacchadā vā,",
  "tika-s0105t:674_10": "dvandapubbago pana vi-",
  "tika-s0105t:674_11": "saddo ubhayattha yojetabboti imamatthaṃ dassetuṃ “vivaṭṭo ca vicchado cā”ti vuttaṃ.",
  "tika-s0105t:674_12": "Evampi vadanti “vivaṭṭo ca so vicchado cāti vivaṭṭacchado,",
  "tika-s0105t:674_13": "uttarapade pubbapadalopoti atthaṃ dassetī”ti.",
  "tika-s0105t:674_14": "“Arahaṃ vaṭṭābhāvenā”ti idaṃ kilesehi ārakattā,",
  "tika-s0105t:674_15": "kilesārīnaṃ saṃsāracakkassārānañca hatattā,",
  "tika-s0105t:674_16": "pāpakaraṇe ca rahābhāvāti atthaṃ sandhāya vuttaṃ.",
  "tika-s0105t:674_17": "Idañhi phalena hetānumānadassanaṃ –",
  "tika-s0105t:674_18": "yathā taṃ dhūmena aggissa,",
  "tika-s0105t:674_19": "udakoghena upari vuṭṭhiyā,",
  "tika-s0105t:674_20": "etena ca atthena arahabhāvo hetu,",
  "tika-s0105t:674_21": "vaṭṭābhāvo phalanti ayaṃ ācariyamati.",
  "tika-s0105t:674_22": "“Paccayādīnaṃ,",
  "tika-s0105t:674_23": "pūjāvisesassa ca arahattā”ti pana hetunā phalānumānadassanampi siyā yathā taṃ agginā dhūmassa,",
  "tika-s0105t:674_24": "upari vuṭṭhiyā udakoghassa.",
  "tika-s0105t:674_25": "“Sammāsambuddho chadanābhāvenā”ti idaṃ pana hetunā phalānumānadassanaṃ savāsanasabbakilesacchadanābhāvapubbakattā sammāsambuddhabhāvassa.",
  "tika-s0105t:674_26": "Arahattamaggena hi vicchadatā,",
  "tika-s0105t:674_27": "sabbaññutaññāṇena sammāsambuddhabhāvo.",
  "tika-s0105t:674_28": "“Vivaṭṭo ca vicchado cā”ti idaṃ hetudvayaṃ.",
  "tika-s0105t:674_29": "Kāmañca ācariyamatiyā phalena hetuanumānadassane vivaṭṭatā phalameva hoti,",
  "tika-s0105t:674_30": "hetuanumānadassanassa,",
  "tika-s0105t:674_31": "pana tathāñāṇassa ca hetubhāvato hetuyeva nāmāti veditabbaṃ.",
  "tika-s0105t:675_0": "Evaṃ padattayavacane hetālaṅkāranayena payojanaṃ dassetvā idāni catuvesārajjavasenapi dassento “dutiyenā”tiādimāha.",
  "tika-s0105t:675_1": "Tattha dutiyena vesārajjenāti “cattārimāni bhikkhave tathāgatassa vesārajjāni,",
  "tika-s0105t:675_2": "yehi vesārajjehi samannāgato tathāgato āsabhaṃ ṭhānaṃ paṭijānāti,",
  "tika-s0105t:675_3": "parisāsu sīhanādaṃ nadati,",
  "tika-s0105t:675_4": "brahmacakkaṃ pavattetī”tiādinā bhagavatā vuttakkamena dutiyabhūtena “khīṇāsavassa te paṭijānato ‘ime āsavā aparikkhīṇā’ti,",
  "tika-s0105t:675_5": "tatra vata maṃ samaṇo vā brāhmaṇo vā devo vā māro vā brahmā vā koci vā lokasmiṃ saha dhammena paṭicodessatīti",
  "tika-s0105t:675_6": "nimittametaṃ bhikkhave na samanupassāmi,",
  "tika-s0105t:675_7": "etamahaṃ bhikkhave nimittaṃ asamanupassanto khemappatto abhayappatto vesārajjappatto viharāmī”ti paridīpitena vesārajjena.",
  "tika-s0105t:675_8": "Purimasiddhīti purimassa “araha”nti padassa atthasiddhi arahattasiddhi,",
  "tika-s0105t:675_9": "dutiyavesārajjassa tadatthabhāvato tena vesārajjena tadatthasiddhīti vuttaṃ hoti.",
  "tika-s0105t:675_10": "“Khīṇāsavassa te paṭijānato ‘ime āsavā aparikkhīṇā’ ti”ādinā vuttameva hi dutiyavesārajjaṃ “kilesehi",
  "tika-s0105t:675_11": "ārakattā”tiādinā vutto “araha”nti padassa atthoti.",
  "tika-s0105t:675_12": "Tato ca viññāyati “yathā dutiyena vesārajjena purimasiddhi,",
  "tika-s0105t:675_13": "evaṃ purimenapi atthena dutiyavesārajjasiddhī”ti.",
  "tika-s0105t:675_14": "Evañca katvā iminā nayena catuvesārajjavasena padattayavacane payojanadassanaṃ upapannaṃ hoti.",
  "tika-s0105t:675_15": "Itarathā hi kiñcipayojanābhāvato idaṃyeva vacanaṃ idha avattabbaṃ siyāti.",
  "tika-s0105t:675_16": "Esa nayo sesesupi.",
  "tika-s0105t:676_0": "Paṭhamenāti vuttanayena paṭhamabhūtena “sammāsambuddhassa te paṭijānato ‘ime dhammā anabhisambuddhā’ti, tatra…pe…",
  "tika-s0105t:676_1": "viharāmī”ti paridīpitena vesārajjena.",
  "tika-s0105t:676_2": "Dutiyasiddhīti dutiyassa “sammāsambuddho”ti padassa atthasiddhi buddhattasiddhi tassa tadatthabhāvato.",
  "tika-s0105t:676_3": "Tatiyacatutthehīti vuttanayeneva tatiyacatutthabhūtehi “ye kho pana te antarāyikā dhammā vuttā,",
  "tika-s0105t:676_4": "te paṭisevato nālaṃ antarāyāyāti, tatra…pe…",
  "tika-s0105t:676_5": "viharāmī”ti ca “yassa kho pana te atthāya dhammo desito,",
  "tika-s0105t:676_6": "so na niyyāti takkarassa sammā dukkhakkhayāyāti, tatra…pe…",
  "tika-s0105t:676_7": "viharāmī”ti ca paridīpitehi vesārajjehi.",
  "tika-s0105t:676_8": "Tatiyasiddhīti tatiyassa “vivaṭṭacchadā”ti padassa atthasiddhi vivaṭṭacchadatthasiddhi tehi tassa pākaṭabhāvatoti attho.",
  "tika-s0105t:676_9": "“Yāthāvato antarāyikaniyyānikadhammāpadesena hi satthu vivaṭṭacchadabhāvo loke pākaṭo ahosī”ti ācariyena vuttaṃ,",
  "tika-s0105t:676_10": "vivaṭṭacchadabhāveneva antarāyikaniyyānikadhammadesanāsiddhito “tatiyena tatiyacatutthasiddhī”tipi vattuṃ yujjati.",
  "tika-s0105t:677_0": "Evaṃ padattayavacane catuvesārajjavasena payojanaṃ dassetvā idāni cakkhuttayavasenapi dassento “purimañcā”tiādimāha.",
  "tika-s0105t:677_1": "Tattha ca-",
  "tika-s0105t:677_2": "saddo upanyāsattho.",
  "tika-s0105t:677_3": "Purimaṃ “araha”nti padaṃ bhagavato heṭṭhimamaggaphalattayañāṇasaṅkhātaṃ dhammacakkhuṃ sādheti kilesārīnaṃ,",
  "tika-s0105t:677_4": "saṃsāracakkassa arānañca hatabhāvadīpanato.",
  "tika-s0105t:677_5": "Dutiyaṃ “sammāsambuddho”ti padaṃ āsayānusayaindriyaparopariyattañāṇasaṅkhātaṃ buddhacakkhuṃ sādheti sammāsambuddhasseva taṃsambhavato.",
  "tika-s0105t:677_6": "Tadetañhi ñāṇadvayaṃ sāvakapaccekabuddhānaṃ na sambhavati.",
  "tika-s0105t:677_7": "Tatiyaṃ “vivaṭṭacchadā”ti padaṃ sabbaññutaññāṇasaṅkhātaṃ samantacakkhuṃ sādheti savāsanasabbakilesappahānadīpanato.",
  "tika-s0105t:677_8": "“Sammāsambuddho”ti hi vatvā “vivaṭṭacchadā”ti vacanaṃ sammāsambuddhabhāvāya savāsanasabbakilesappahānaṃ vibhāvetīti.",
  "tika-s0105t:677_9": "“Ahaṃ kho pana tāta ambaṭṭha mantānaṃ dātā”ti idaṃ appadhānaṃ,",
  "tika-s0105t:677_10": "“tvaṃ mantānaṃ paṭiggahetā”ti idameva padhānaṃ samuttejanāvacananti sandhāya “tvaṃ mantānaṃ paṭiggahetāti",
  "tika-s0105t:677_11": "iminā’ssa mantesu sūrabhāvaṃ janetī”ti vuttaṃ,",
  "tika-s0105t:677_12": "lakkhaṇavibhāvane visadañāṇatāsaṅkhātaṃ sūrabhāvaṃ janetīti attho.",
  "tika-s0105t:678_0": "259.",
  "tika-s0105t:678_1": "Evaṃ bhoti ettha evaṃ-",
  "tika-s0105t:678_2": "saddo vacanasampaṭicchane nipāto,",
  "tika-s0105t:678_3": "vacanasampaṭicchanañcettha tathā mayaṃ taṃ bhavantaṃ gotamaṃ vedissāma,",
  "tika-s0105t:678_4": "tvaṃ mantānaṃ paṭiggahetāti ca evaṃ pavattassa pokkharasātino vacanassa sampaṭiggaho.",
  "tika-s0105t:678_5": "“Tassattho”tiādināpi hi tadevatthaṃ dasseti.",
  "tika-s0105t:678_6": "Tathā ca vuttaṃ “brāhmaṇassa pokkharasātissa paṭissutvā”ti,",
  "tika-s0105t:678_7": "taṃ panesa ācariyassa samuttejanāya lakkhaṇesu vigatasammohabhāvena buddhamante sampassamānattā vadatīti dassento “sopī”tiādimāha.",
  "tika-s0105t:678_8": "Tattha “tāyāti tāya yathāvuttāya samuttejanāyā”ti ācariyena vuttaṃ,",
  "tika-s0105t:678_9": "adhunā pana potthakesu “tāya ācariyakathāyā”ti pāṭho dissati.",
  "tika-s0105t:678_10": "Atthato cesa aviruddhoyeva.",
  "tika-s0105t:678_11": "Mantesu satisamuppādikā hi kathā samuttejanāti.",
  "tika-s0105t:679_0": "Ayānabhūminti yānassa abhūmiṃ,",
  "tika-s0105t:679_1": "yānena yātumasakkuṇeyyaṭṭhānabhūtaṃ,",
  "tika-s0105t:679_2": "dvārakoṭṭhakasamīpaṃ gantvāti attho.",
  "tika-s0105t:680_0": "Avisesena vuttassapi vacanassa attho aṭṭhakathāpamāṇato visesena gahetabboti āha “ṭhitamajjhanhikasamaye”ti.",
  "tika-s0105t:680_1": "Sabbesamāciṇṇavasena paṭhamanayaṃ vatvā padhānikānameva āveṇikāciṇṇavasena dutiyanayo vutto.",
  "tika-s0105t:680_2": "Divāpadhānikāti divāpadhānānuyuñjanakā,",
  "tika-s0105t:680_3": "divasabhāge samaṇadhammakaraṇatthaṃ te evaṃ caṅkamantīti vuttaṃ hoti.",
  "tika-s0105t:680_4": "Tenāha “tādisānañhī”tiādi.",
  "tika-s0105t:680_5": "“Pariveṇato pariveṇamāgacchanto papañco hoti,",
  "tika-s0105t:680_6": "pucchitvāva pavisissāmī”ti ambaṭṭhassa tadupasaṅkamanādhippāyaṃ vibhāvento “so kirā”tiādimāha.",
  "tika-s0105t:681_0": "260.",
  "tika-s0105t:681_1": "Abhiññātakule jāto abhiññātakolañño.",
  "tika-s0105t:681_2": "Kāmañca vakkhamānanayena pubbe ambaṭṭhakulamapaññātaṃ,",
  "tika-s0105t:681_3": "tadā pana paññātanti āha “tadā kirā”tiādi.",
  "tika-s0105t:681_4": "Rūpajātimantakulāpadesehīti “ayamīdiso”ti apadisanahetubhūtehi catūhi rūpajātimantakulehi.",
  "tika-s0105t:681_5": "Yena te bhikkhū cintayiṃsu,",
  "tika-s0105t:681_6": "tadadhippāyaṃ āvi kātuṃ “yo hī”tiādi vuttaṃ.",
  "tika-s0105t:681_7": "Avisesato vuttampi visesato viññāyamānatthaṃ sandhāya bhāsitavacananti dasseti “gandhakuṭiṃ sandhāyā”ti iminā.",
  "tika-s0105t:681_8": "Evamīdisesu.",
  "tika-s0105t:682_0": "Aturitoti avegāyanto,",
  "tika-s0105t:682_1": "“aturanto”tipi pāṭho,",
  "tika-s0105t:682_2": "soyevattho.",
  "tika-s0105t:682_3": "Kathaṃ pavisanto ataramāno pavisati nāmāti āha “saṇika”ntiādi.",
  "tika-s0105t:682_4": "Tattha padappamāṇaṭṭhāneti dvinnaṃ padānaṃ antare muṭṭhiratanapamāṇaṭṭhāne.",
  "tika-s0105t:682_5": "Sinduvāro nāma eko pupphūpagarukkho,",
  "tika-s0105t:682_6": "yassa setaṃ pupphaṃ hoti,",
  "tika-s0105t:682_7": "yo “nigguṇḍī” tipi vuccati.",
  "tika-s0105t:682_8": "Pamukhanti gandhakuṭigabbhapamukhaṃ.",
  "tika-s0105t:682_9": "“Kuñcikacchiddasamīpe”ti vuttavacanaṃ samatthetuṃ “dvāraṃ kirā”tiādi vuttaṃ.",
  "tika-s0105t:683_0": "261. “Dānaṃ dadamānehī”ti iminā pāramitānubhāvena sayameva dvāravivaraṇaṃ dasseti.",
  "tika-s0105t:684_0": "Bhagavatā saddhiṃ sammodiṃsūti ettha samatthena saṃ-",
  "tika-s0105t:684_1": "saddena viññāyamānaṃ bhagavato tehi saddhiṃ paṭhamaṃ pavattamodatāsaṅkhātaṃ neyyatthaṃ dassento “yathā”tiādimāha.",
  "tika-s0105t:684_2": "Bhagavāpi hi “kacci bho māṇavā khamanīyaṃ,",
  "tika-s0105t:684_3": "kacci yāpanīya”ntiādīni pucchanto tehi māṇavehi saddhiṃ pubbabhāsitāya paṭhamaññeva pavattamodo ahosi.",
  "tika-s0105t:684_4": "Samappavattamodāti bhagavato tadanukaraṇena samaṃ pavattasaṃsandanā.",
  "tika-s0105t:684_5": "Tadatthaṃ saha upamāya dassetuṃ “sītodakaṃ viyā”tiādi vuttaṃ.",
  "tika-s0105t:684_6": "Tattha paramanibbutakilesadarathatāya bhagavato sītodakasadisatā,",
  "tika-s0105t:684_7": "anibbutakilesadarathatāya ca māṇavānaṃ uṇhodakasadisatā daṭṭhabbā.",
  "tika-s0105t:684_8": "Sammoditanti saṃsanditaṃ.",
  "tika-s0105t:684_9": "Mudasaddo hettha saṃsandaneyeva,",
  "tika-s0105t:684_10": "na pāmojje,",
  "tika-s0105t:684_11": "evañhi yathāvuttaupamāvacanaṃ samatthitaṃ hoti.",
  "tika-s0105t:684_12": "Tathā hi vuttaṃ “ekībhāva”nti,",
  "tika-s0105t:684_13": "sammodanakiriyāya samānataṃ ekarūpatanti attho.",
  "tika-s0105t:685_0": "Khamanīyanti “catucakkaṃ navadvāraṃ sarīrayantaṃ dukkhabahulatāya sabhāvato dussahaṃ kacci khamituṃ sakkuṇeyya”nti pucchanti,",
  "tika-s0105t:685_1": "yāpanīyanti āhārādipaccayapaṭibaddhavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ,",
  "tika-s0105t:685_2": "sīsarogādiābādhābhāvena kacci appābādhaṃ,",
  "tika-s0105t:685_3": "dukkhajīvikābhāvena kacci appātaṅkaṃ,",
  "tika-s0105t:685_4": "taṃtaṃkiccakaraṇe uṭṭhānasukhatāya kacci lahuṭṭhānaṃ,",
  "tika-s0105t:685_5": "tadanurūpabalayogato kacci balaṃ,",
  "tika-s0105t:685_6": "sukhavihāraphalasabbhāvena kacciphāsuvihāro atthīti sabbattha kacci-",
  "tika-s0105t:685_7": "saddaṃ yojetvā attho veditabbo.",
  "tika-s0105t:685_8": "Balappattā pīti pītiyeva.",
  "tika-s0105t:685_9": "Taruṇā pīti pāmojjaṃ.",
  "tika-s0105t:685_10": "Sammodanaṃ janeti karotīti sammodanikaṃ,",
  "tika-s0105t:685_11": "tadeva sammodaniyaṃ ka-",
  "tika-s0105t:685_12": "kārassa ya-",
  "tika-s0105t:685_13": "kāraṃ katvā.",
  "tika-s0105t:685_14": "Sammodetabbato sammodanīyanti imamatthaṃ dasseti “sammodituṃ yuttabhāvato”ti iminā.",
  "tika-s0105t:685_15": "Evaṃ ācariyehi vuttaṃ.",
  "tika-s0105t:685_16": "Sammodituṃ arahatīti sammodanikaṃ,",
  "tika-s0105t:685_17": "tadeva sammodaniyaṃ yathāvuttanayenāti imamatthampi dassetīti daṭṭhabbaṃ.",
  "tika-s0105t:685_18": "“Sāretu”nti etassa “nirantaraṃ pavattetu”nti atthavacanaṃ.",
  "tika-s0105t:685_19": "Saritabbabhāvatoti anussaritabbabhāvato.",
  "tika-s0105t:685_20": "“Sāretuṃ arahatī”ti atthe yathāpadaṃ dīghena “sāraṇīya”nti vuttaṃ.",
  "tika-s0105t:685_21": "“Saritabba”nti atthe pana “saraṇīya”nti vattabbe dīghaṃ katvā “sāraṇīya”nti vuttanti veditabbaṃ.",
  "tika-s0105t:685_22": "Evaṃ saddato atthaṃ dassetvā idāni atthamattato dassetuṃ “suyyamānasukhato”tiādi vuttaṃ.",
  "tika-s0105t:685_23": "Tattha suyyamānasukhatoti āpāthamadhurattamāha,",
  "tika-s0105t:685_24": "anussariyamānasukhatoti vimaddaramaṇīyattaṃ.",
  "tika-s0105t:685_25": "Byañjanaparisuddhatāyāti sabhāvaniruttibhāvena tassā kathāya vacanacāturiyaṃ,",
  "tika-s0105t:685_26": "atthaparisuddhatāyāti atthassa nirupakkilesattaṃ.",
  "tika-s0105t:685_27": "Anekehi pariyāyehīti anekehi kāraṇehi.",
  "tika-s0105t:686_0": "Apasādessāmīti maṅkuṃ karissāmi.",
  "tika-s0105t:686_1": "Ubhosu khandhesu sāṭakaṃ āsajjetvā kaṇṭhe olambanaṃ sandhāya “kaṇṭhe olambitvā”ti vuttaṃ.",
  "tika-s0105t:686_2": "Dussakaṇṇaṃ gahetvāti nivatthasāṭakassa koṭiṃ ekena hatthena gahetvā.",
  "tika-s0105t:686_3": "Caṅkamitumāruhanaṃ sandhāya “caṅkamaṃ abhiruhitvā”ti āha.",
  "tika-s0105t:686_4": "Dhātusamatāti rasādidhātūnaṃ samāvatthatā,",
  "tika-s0105t:686_5": "arogatāti attho.",
  "tika-s0105t:686_6": "Pāsādikatthanti pasādajananatthaṃ “gatagataṭṭhāne”ti iminā sambandho.",
  "tika-s0105t:686_7": "“Pāsādikattā”tipi pāṭho,",
  "tika-s0105t:686_8": "tassattho –",
  "tika-s0105t:686_9": "aṅgapaccaṅgānaṃ pasādāvahattāti,",
  "tika-s0105t:686_10": "“uppannabahumānā”ti iminā sambandho.",
  "tika-s0105t:686_11": "Uppaṇḍanakathanti avahasitabbatāyuttakathaṃ.",
  "tika-s0105t:686_12": "“Anācārabhāvasāraṇīya”nti tassa visesanaṃ,",
  "tika-s0105t:686_13": "anācārabhāvena sāraṇīyaṃ “anācāro vatāya”nti saritabbakanti attho.",
  "tika-s0105t:687_0": "262.",
  "tika-s0105t:687_1": "Kātuṃ dukkaramasakkuṇeyyaṃ kiccamayaṃ ārabhīti dassetuṃ “bhavaggaṃ gahetukāmo viyā”tiādi vuttaṃ.",
  "tika-s0105t:687_2": "Asakkuṇeyyañhetaṃ sadevakenapi lokena,",
  "tika-s0105t:687_3": "yadidaṃ bhagavato apasādanaṃ.",
  "tika-s0105t:687_4": "Tenāha “aṭṭhāne vāyamatī”ti.",
  "tika-s0105t:687_5": "Handa tena saddhiṃ mantemīti evaṃ aṭṭhāne vāyamantopi ayaṃ bālo “mayi kiñci akathente mayā saddhiṃ uttari",
  "tika-s0105t:687_6": "kathetumpi na visahatī”ti mānameva paggaṇhissati,",
  "tika-s0105t:687_7": "kathente pana kathāpasaṅgenassa jātigotte vibhāvite mānaniggaho bhavissati,",
  "tika-s0105t:687_8": "“handa tena saddhiṃ mantemī”ti bhagavā ambaṭṭhaṃ māṇavaṃ etadavocāti attho.",
  "tika-s0105t:687_9": "Ācārasamācārasikkhāpanena ācariyā,",
  "tika-s0105t:687_10": "tesaṃ pana ācariyānaṃ pakaṭṭhā ācariyāti pācariyā yathā “papitāmaho”ti imamatthaṃ dassetuṃ “ācariyehi ca tesaṃ ācariyehi cā”ti vuttaṃ.",
  "tika-s0105t:688_0": "Paṭhamaibbhavādavaṇṇanā",
  "tika-s0105t:689_0": "263.",
  "tika-s0105t:689_1": "Kiñcāpi “sayāno vā”tiādivacanaṃ na vattabbaṃ,",
  "tika-s0105t:689_2": "mānavasena pana yugaggāhaṃ karonto vadatīti dassento “kāmaṃ tīsū”tiādimāha.",
  "tika-s0105t:689_3": "Tattha tīsu iriyāpathesūti ṭhānagamananisajjāsu.",
  "tika-s0105t:689_4": "Tesveva hi ācariyena saddhiṃ sallapitumarahati,",
  "tika-s0105t:689_5": "na tu sayane garukaraṇīyānaṃ sayānānampi sammukhā garukārehi sayanassa akattabbabhāvato.",
  "tika-s0105t:689_6": "Kathāsallāpanti kathāvasena yugaggāhakaraṇatthaṃ sallapanaṃ.",
  "tika-s0105t:689_7": "Sayānena hi ācariyena saddhiṃ sayānassa kathā nāma ācāro na hoti,",
  "tika-s0105t:689_8": "tathāpetaṃ itarehi sadisaṃ katvā kathanaṃ idha kathāsallāpo.",
  "tika-s0105t:690_0": "Yaṃ panetaṃ “sayāno vā hi bho gotama brāhmaṇo sayānena brāhmaṇena saddhiṃ sallapitumarahatī”ti vuttassa",
  "tika-s0105t:690_1": "sallāpassa anācārabhāvavibhāvanaṃ satthārā ambaṭṭhena saddhiṃ kathentena kataṃ,",
  "tika-s0105t:690_2": "taṃ pāḷivasena saṅgītimanāruḷhampi agarahitāya ācariyaparamparāya yāvajjatanā samābhatanti “ye ca kho",
  "tika-s0105t:690_3": "te bho gotamā”tiādikāya uparipāḷiyā sambandhabhāvena dassento “tato kirā”tiādimāha.",
  "tika-s0105t:690_4": "Gorūpanti go nūna rūpakavasena vuttattā,",
  "tika-s0105t:690_5": "rūpasaddassa ca tabbhāvavuttito.",
  "tika-s0105t:690_6": "Yadi ahīḷento bhaveyya,",
  "tika-s0105t:690_7": "“muṇḍā samaṇā”ti vadeyya,",
  "tika-s0105t:690_8": "hīḷento pana garahatthena ka-",
  "tika-s0105t:690_9": "saddena padaṃ vaḍḍhetvā “muṇḍakā samaṇakā”ti vadatīti dassetuṃ “muṇḍe muṇḍā”tiādi vuttaṃ.",
  "tika-s0105t:690_10": "Ibbhāti gahapatikāti atthamattavacanaṃ,",
  "tika-s0105t:690_11": "saddato pana ibhassa payogo ibho uttarapadalopena,",
  "tika-s0105t:690_12": "taṃ ibhaṃ arahantīti ibbhā dvittaṃ katvā.",
  "tika-s0105t:690_13": "Kiṃ vuttaṃ hoti –",
  "tika-s0105t:690_14": "yathā sobhanaṃ gamanato ibhasaṅkhāto hatthivāhanabhūto parassa vasena pavattati,",
  "tika-s0105t:690_15": "na attano,",
  "tika-s0105t:690_16": "evametepi brāhmaṇānaṃ sussūsakā suddā parassa vasena pavattanti,",
  "tika-s0105t:690_17": "na attano,",
  "tika-s0105t:690_18": "tasmā ibhasadisapayogatāya ibbhāti.",
  "tika-s0105t:690_19": "Te pana kuṭumbikatāya gharavāsino gharasāmikā hontīti atthamattaṃ dasseti “gahapatikā”ti iminā.",
  "tika-s0105t:691_0": "Kaṇhāti kaṇhajātikā.",
  "tika-s0105t:691_1": "Dvijā eva hi suddhajātikā,",
  "tika-s0105t:691_2": "na itareti tassādhippāyo.",
  "tika-s0105t:691_3": "Tenāha “kāḷakā”ti.",
  "tika-s0105t:691_4": "Pitāmahabhāvena ñātibandhavattā bandhu.",
  "tika-s0105t:691_5": "Tenāha “pitāmahoti voharantī”ti.",
  "tika-s0105t:691_6": "Apaccāti puttā.",
  "tika-s0105t:691_7": "Mukhato nikkhantāti brāhmaṇānaṃ pubbapurisā brahmuno mukhato nikkhantā,",
  "tika-s0105t:691_8": "ayaṃ tesaṃ paṭhamuppattīti adhippāyo.",
  "tika-s0105t:691_9": "Sesapadesupi eseva nayo.",
  "tika-s0105t:691_10": "Ayaṃ panettha viseso –",
  "tika-s0105t:691_11": "“ibbhā kaṇhā”ti vatvā “bandhupādāpaccā”ti vadanto kulavasena samaṇā vessakulapariyāpannā,",
  "tika-s0105t:691_12": "paṭhamuppattivasena pana brahmuno piṭṭhipādato nikkhantā,",
  "tika-s0105t:691_13": "na pakativessā viya nābhitoti dassetīti,",
  "tika-s0105t:691_14": "idaṃ panassa “mukhato nikkhantā”tiādivacanatopi ativiya asamavekkhitapubbavacanaṃ catuvaṇṇapariyāpannasseva samaṇabhāvasambhavato.",
  "tika-s0105t:691_15": "Aniyametvāti avisesetvā,",
  "tika-s0105t:691_16": "anuddesikabhāvenāti attho.",
  "tika-s0105t:692_0": "Mānameva nissāya kathesīti mānamevāpassayaṃ katvā attānaṃ ukkaṃsento,",
  "tika-s0105t:692_1": "pare ca vambhento “muṇḍakā samaṇakā”tiādivacanaṃ kathesi.",
  "tika-s0105t:692_2": "Jānāpessāmīti attano gottapamāṇaṃ yāthāvato vibhāvanena viññāpessāmi.",
  "tika-s0105t:692_3": "Atthoti hitaṃ,",
  "tika-s0105t:692_4": "icchitavatthu vā,",
  "tika-s0105t:692_5": "taṃ pana kattabbakiccamevāti vuttaṃ “āgantvā kattabbakiccasaṅkhāto attho”ti,",
  "tika-s0105t:692_6": "so etassa atthīti atthikaṃ yathā “daṇḍiko”ti.",
  "tika-s0105t:692_7": "Dutiyassapi puggalavācakassa tadassatthipaccayassa vijjamānattā paṭhamena tadārammaṇikacittameva viññāyatīti āha “tassa māṇavassa citta”nti.",
  "tika-s0105t:692_8": "Atthikamassa atthīti atthikavā yathā “guṇavā”ti.",
  "tika-s0105t:693_0": "“Yāyeva kho panatthāyā”ti liṅgavipallāsavasena vuttanti dasseti “yeneva kho panatthenā”ti iminā.",
  "tika-s0105t:693_1": "Tenevāha “tameva atthanti idaṃ purisaliṅgavaseneva vutta”nti.",
  "tika-s0105t:693_2": "Tattha hi sābhāvikaliṅgatādassanena idha asābhāvikaliṅgatāsiddhīti.",
  "tika-s0105t:693_3": "Ayaṃ panettha aṭṭhakathāto aparo nayo –",
  "tika-s0105t:693_4": "yāya atthāyāti pulliṅgavaseneva tadatthe sampadānavacanaṃ,",
  "tika-s0105t:693_5": "yassa kattabbakiccasaṅkhātassa atthassa atthāyāti atthoti.",
  "tika-s0105t:693_6": "Assāti ambaṭṭhassa dassetvāti sambandho.",
  "tika-s0105t:693_7": "Aññesaṃ santikaṃ āgatānanti garuṭṭhāniyānaṃ santikamupagatānaṃ sādhurūpānaṃ.",
  "tika-s0105t:693_8": "Vattanti tesaṃ samāciṇṇaṃ.",
  "tika-s0105t:693_9": "Pakaraṇatoyeva “ācariyakule”ti attho viññāyati,",
  "tika-s0105t:693_10": "“avusitavā”ti ca asikkhitabhāvoyeva vohāravasena vutto yathā taṃ cīvaradānaṃ ticīvarena acchādesīti.",
  "tika-s0105t:693_11": "Tenāha “ācariyakule avusitavā asikkhito”ti.",
  "tika-s0105t:693_12": "Asikkhitattā eva appassuto,",
  "tika-s0105t:693_13": "“vusitamānī”ti ca padāpekkhāya apariyositavacanattā samānoti pāṭhasesoti dasseti “appassutova samāno”ti iminā.",
  "tika-s0105t:693_14": "Bāhusaccañhi nāma yāvadeva upasamatthaṃ icchitabbaṃ,",
  "tika-s0105t:693_15": "tadabhāvato panāyaṃ ambaṭṭho avusitavā asikkhito appassutoti viññāyatīti evampi atthāpattito kāraṇaṃ vibhāvento āha “kimaññatra avusitattā”ti.",
  "tika-s0105t:693_16": "Imampi sambandhaṃ dīpeti “etassa hī”tiādinā.",
  "tika-s0105t:693_17": "Yathārutato pana pharusavacanasamudācārena anupasamakāraṇadassanametaṃ.",
  "tika-s0105t:693_18": "Tatrāyaṃ yojanā –",
  "tika-s0105t:693_19": "“kimaññatra avusitattā”ti idaṃ kāraṇaṃ etassa ambaṭṭhassa pharusavacanasamudācāre kāraṇanti.",
  "tika-s0105t:693_20": "“Pharusavacanasamudācārenā”tipi pāṭho,",
  "tika-s0105t:693_21": "tathā samudācāravasena vuttaṃ kāraṇanti attho.",
  "tika-s0105t:693_22": "Evampi yojenti –",
  "tika-s0105t:693_23": "avusitattā avusitabhāvaṃ aññatra ṭhapetvā etassa evaṃ pharusavacanasamudācāre kāraṇaṃ kimaññaṃ atthīti.",
  "tika-s0105t:693_24": "Purimayojanāvettha yuttatarā yathāpāṭhaṃ yojetabbato.",
  "tika-s0105t:693_25": "“Aññatrā”ti nipātayogato avusitattāti upayogatthe nissakkavacanaṃ.",
  "tika-s0105t:693_26": "Tadeva kāraṇaṃ samattheti “ācariyakule”tiādinā.",
  "tika-s0105t:694_0": "264.",
  "tika-s0105t:694_1": "Kodhasaṅkhātassa parassa vasānugatacittatāya asakamano.",
  "tika-s0105t:694_2": "Mānanimmadanatthanti mānassa nimmadanatthaṃ abhimaddanatthaṃ,",
  "tika-s0105t:694_3": "amadanatthaṃ vā,",
  "tika-s0105t:694_4": "mānamadavirahatthanti attho.",
  "tika-s0105t:694_5": "Dosaṃ uggiletvāti sinehapānena kilinnaṃ vātapittasemhadosaṃ ubbamanaṃ katvā.",
  "tika-s0105t:694_6": "Gottena gottanti ambaṭṭheneva bhagavatā puṭṭhena vuttena sāvajjena purātanagottena adhunā anavajjasaññitaṃ gottaṃ.",
  "tika-s0105t:694_7": "Kulāpadesena kulāpadesanti etthāpi eseva nayo.",
  "tika-s0105t:694_8": "Uṭṭhāpetvāti sāvajjato uṭṭhahanaṃ katvā,",
  "tika-s0105t:694_9": "uddharitvāti vuttaṃ hoti.",
  "tika-s0105t:694_10": "Gottañcettha ādipurisavasena,",
  "tika-s0105t:694_11": "kulāpadeso pana tadanvaye uppannābhiññātapurisavasena gahetabbo yathā “ādicco māghavo”ti.",
  "tika-s0105t:694_12": "Sākiyānañhi ādiccagottaṃ aditiyā nāma devadhītāya puttabhūtaṃ ādipurisaṃ pati hoti,",
  "tika-s0105t:694_13": "taṃ “gotamagotta”ntipi vadanti.",
  "tika-s0105t:694_14": "Yathāha pabbajjāsutte –",
  "tika-s0105t:695_0": "“Ādiccā nāma gottena, sākiyā nāma jātiyā;",
  "tika-s0105t:696_0": "Tamhā kulā pabbajitomhi, na kāme abhipatthaya”nti. ;",
  "tika-s0105t:697_0": "Māghavakulaṃ pana tadanvaye abhiññātaṃ macalagāmikapurisaṃ pati hotīti.",
  "tika-s0105t:697_1": "Gottamūlassa gārayhatāya amānavatthubhāvapavedanato “mānaddhajaṃ mūle chetvā nipātessāmī”ti vuttaṃ.",
  "tika-s0105t:697_2": "Ghaṭṭentoti jātigottavasena omasanto.",
  "tika-s0105t:697_3": "Hīḷentoti hīḷanaṃ garahaṃ karonto.",
  "tika-s0105t:697_4": "“Caṇḍā bho gotama sakyajātī”tiādinā sākiyesu caṇḍabhāvādidosaṃ pāpitesu samaṇopi gotamo pāpito bhavissatīti adhippāyo.",
  "tika-s0105t:698_0": "Yasmiṃ mānussayakodhussayā aññamaññūpatthaddhā,",
  "tika-s0105t:698_1": "so “caṇḍo”ti vuccatīti dasseti “mānanissitakodhayuttā”ti iminā,",
  "tika-s0105t:698_2": "pakatūpanissayārammaṇavasena cettha nissitabhāvo,",
  "tika-s0105t:698_3": "na sahajātādivasena.",
  "tika-s0105t:698_4": "Kharāti cittena,",
  "tika-s0105t:698_5": "vācāya ca kakkhaḷā.",
  "tika-s0105t:698_6": "Lahukāti taruṇā avuddhakammā.",
  "tika-s0105t:698_7": "Tenāha “appakenevā”tiādi.",
  "tika-s0105t:698_8": "Alābukaṭāhanti lābuphalassa abhejjakapālaṃ.",
  "tika-s0105t:698_9": "Aṭṭhakathāmuttakanayaṃ dassetuṃ “bhassāti sāhasikāti keci vadanti,",
  "tika-s0105t:698_10": "sārambhakāti apare”ti ācariyena vuttaṃ.",
  "tika-s0105t:698_11": "Samānāti hontā bhavamānāti asasaddavasenatthoti āha “santāti purimapadasseva vevacana”nti.",
  "tika-s0105t:698_12": "Na sakkarontīti sakkāraṃ na karontīti atthameva viññāpeti “na brāhmaṇāna”ntiādinā.",
  "tika-s0105t:698_13": "Apacitikammanti paṇipātakammaṃ.",
  "tika-s0105t:698_14": "“Yadime sakyā”ti pacchimavākye ya-",
  "tika-s0105t:698_15": "saddassa kiriyāparāmasanassa aniyamassa “tayidaṃ bho gotamā”ti purimavākye ta-",
  "tika-s0105t:698_16": "saddena niyamanaṃ veditabbanti āha “yaṃ ime sakyā”tiādi.",
  "tika-s0105t:698_17": "Nānulomanti attano jātiyā na anucchavikaṃ.",
  "tika-s0105t:699_0": "Dutiyaibbhavādavaṇṇanā",
  "tika-s0105t:700_0": "265.",
  "tika-s0105t:700_1": "Sandhāgārapadanibbacanaṃ heṭṭhā vuttameva.",
  "tika-s0105t:700_2": "Tadā abhisittasakyarājūnampi bahutaṃ sandhāyāha “abhisittasakyarājāno”ti.",
  "tika-s0105t:700_3": "Kāmañhi sakyarājakule yo sabbesaṃ vuddhataro,",
  "tika-s0105t:700_4": "samattho ca,",
  "tika-s0105t:700_5": "so eva abhisekaṃ labhati.",
  "tika-s0105t:700_6": "Ekacco pana abhisitto samāno “idaṃ rajjaṃ nāma bahukiccaṃ bahubyāpāra”nti tato nibbijja rajjaṃ vayasā anantarassa niyyāteti,",
  "tika-s0105t:700_7": "kadāci sopi aññassāti evaṃ paramparāniyyātanavasena tadā bahū abhisittapubbā sakyarājāno hontīti idaṃ ācariyassābhimataṃ.",
  "tika-s0105t:700_8": "Apica yathārahaṃ ṭhānantaresu abhisittasakyarājūnampi bahutaṃ sandhāya evamāhātipi yujjati.",
  "tika-s0105t:700_9": "Te hi “rājāno”ti vuccanti. Yathāha –",
  "tika-s0105t:701_0": "“Rājāno nāma pathabyārājā,",
  "tika-s0105t:701_1": "padesarājā,",
  "tika-s0105t:701_2": "maṇḍalikā,",
  "tika-s0105t:701_3": "antarabhogikā,",
  "tika-s0105t:701_4": "akkhadassā,",
  "tika-s0105t:701_5": "mahāmattā,",
  "tika-s0105t:701_6": "ye vā pana chejjabhejjaṃ karontā anusāsanti,",
  "tika-s0105t:701_7": "ete rājāno nāmā”ti.",
  "tika-s0105t:702_0": "Saṃhārimehi vāḷarūpehi kato pallaṅko,",
  "tika-s0105t:702_1": "bhaddapīṭhaṃ vettāsanaṃ.",
  "tika-s0105t:702_2": "Mihitamattaṃ hasitamattaṃ.",
  "tika-s0105t:702_3": "Anuhasantīti mamuddesikaṃ mahāhasitaṃ karonti,",
  "tika-s0105t:702_4": "idañhi “anujagghantā”ti etassa saṃvaṇṇanāpadaṃ.",
  "tika-s0105t:702_5": "Jagghasaddo ca mahāhasane pavattati “na ujjagghikāya antaraghare gamissāmī”tiādīsu viya.",
  "tika-s0105t:703_0": "Kaṇhāyanato paṭṭhāya paramparāgataṃ kulavaṃsaṃ anussavavasena jānanti.",
  "tika-s0105t:703_1": "Kulābhimānino hi yebhuyyena paresaṃ uccāvacaṃ kulaṃ tathā tathā udāharanti,",
  "tika-s0105t:703_2": "attano ca kulavaṃsaṃ jānanti,",
  "tika-s0105t:703_3": "evaṃ ambaṭṭhopi,",
  "tika-s0105t:703_4": "tathā hesa parato bhagavatā pucchito vajirapāṇi bhayena attano kulavaṃsaṃ yāthāvato kathesīti.",
  "tika-s0105t:703_5": "Olambetvāti hatthisoṇḍasaṇṭhānādinā sāṭakaṃ avalambetvā.",
  "tika-s0105t:703_6": "Tatoti tathājānanato,",
  "tika-s0105t:703_7": "gamanato ca.",
  "tika-s0105t:703_8": "Mamaññeva maññeti mamameva anujagghantā maññe.",
  "tika-s0105t:704_0": "Tatiyaibbhavādavaṇṇanā",
  "tika-s0105t:705_0": "266.",
  "tika-s0105t:705_1": "Khettaleḍḍūnanti khette kasanavasena uṭṭhāpitamattikākhaṇḍānaṃ.",
  "tika-s0105t:705_2": "Leḍḍukānamantare nivāsitattā “leḍḍukikā” icceva saññātā khuddakasakuṇikā.",
  "tika-s0105t:705_3": "Majjhimapaṇṇāsake leḍḍukikopamasuttavaṇṇanāyaṃ “cātakasakuṇikā”ti vuttā,",
  "tika-s0105t:705_4": "nighaṇṭusatthesu pana taṃ “lāpasakuṇikā”ti vadanti.",
  "tika-s0105t:705_5": "Kodhavasena laggitunti upanayhituṃ,",
  "tika-s0105t:705_6": "āghātaṃ bandhitunti attho.",
  "tika-s0105t:706_0": "“Amhe haṃsakoñcamorasame karotī”ti vadanto heṭṭhā gahitaṃ “na taṃ koci haṃso vā koñco vā moro vā āgantvā",
  "tika-s0105t:706_1": "kiṃ tvaṃ lapasīti nisedhetī”ti idampi vacanaṃ saṅgītimanāruḷhaṃ tadā bhagavatā vuttamevāti dasseti.",
  "tika-s0105t:706_2": "Tadā vadantoyeva hi evaṃ karotīti vattumarahati.",
  "tika-s0105t:706_3": "“Evaṃ nu te”tiādivacanaṃ,",
  "tika-s0105t:706_4": "“avusitavāyevā”tiādivacanañca mānavasena samaṇena gotamena vuttanti ambaṭṭho maññatīti adhippāyenāha “nimmāno dāni jātoti maññamāno”ti.",
  "tika-s0105t:707_0": "Dāsiputtavādavaṇṇanā",
  "tika-s0105t:708_0": "267.",
  "tika-s0105t:708_1": "Nimmādetīti a-",
  "tika-s0105t:708_2": "kārassa ā-",
  "tika-s0105t:708_3": "kāraṃ katvā niddeso ummāde madasaddena nipphannattāti dasseti “nimmadetī”ti iminā.",
  "tika-s0105t:708_4": "Nimmāneti vigatamāne.",
  "tika-s0105t:708_5": "Yadi panāhaṃ gottaṃ puccheyyaṃ sādhu vatāti attho.",
  "tika-s0105t:708_6": "Pākaṭaṃ kātukamyatāya tikkhattuṃ mahāsaddena avoca.",
  "tika-s0105t:708_7": "Kasmā avocāti pana asuddhabhāvaṃ jānantassāpi tathāvacane kāraṇapucchā.",
  "tika-s0105t:708_8": "Gottabhūtaṃ nāmameva adhippetaṃ,",
  "tika-s0105t:708_9": "na visuṃ gottanti āha “mātāpettikanti mātāpitūnaṃ santaka”nti.",
  "tika-s0105t:708_10": "Gottañhi pitito laddhabbaṃ pettikameva,",
  "tika-s0105t:708_11": "na mātāpettikaṃ.",
  "tika-s0105t:708_12": "Na hi brāhmaṇānaṃ sagottāya eva āvāhavivāho icchito,",
  "tika-s0105t:708_13": "gottanāmaṃ pana jātisiddhaṃ,",
  "tika-s0105t:708_14": "na kittimaṃ,",
  "tika-s0105t:708_15": "na guṇanāmaṃ vā,",
  "tika-s0105t:708_16": "jāti ca ubhayasambandhinīti mātāpettikameva,",
  "tika-s0105t:708_17": "na pettikamattaṃ.",
  "tika-s0105t:708_18": "Nāmagottanti gottabhūtaṃ nāmaṃ,",
  "tika-s0105t:708_19": "na kittimaṃ,",
  "tika-s0105t:708_20": "na guṇanāmaṃ vā visesanaparanipātavasena vuttattā yathā “agyāhito”ti.",
  "tika-s0105t:708_21": "Nāmañca tadeva paveṇīvasena pavattattā gottañcāti hi nāmagottaṃ.",
  "tika-s0105t:708_22": "Tattha yā “kaṇhāyano”ti nāmapaṇṇatti niruḷhā,",
  "tika-s0105t:708_23": "taṃ sandhāyāha “paṇṇattivasena nāma”nti.",
  "tika-s0105t:708_24": "Taṃ panetaṃ nāmaṃ kaṇhaisito paṭṭhāya tasmiṃ kulaparamparāvasena āgataṃ,",
  "tika-s0105t:708_25": "na etasmiṃyeva niruḷhanti vuttaṃ “paveṇīvasena gotta”nti.",
  "tika-s0105t:708_26": "Gottapadassa vacanattho heṭṭhā vuttoyeva.",
  "tika-s0105t:709_0": "“Anussarato”ti ettha na kevalaṃ anussaraṇamattaṃ adhippetaṃ,",
  "tika-s0105t:709_1": "atha kho kulasuddhivīmaṃsanavasenevāti āha “kulakoṭiṃ sodhentassā”ti,",
  "tika-s0105t:709_2": "kulaggaṃ visodhentassāti attho.",
  "tika-s0105t:709_3": "“Ayyaputtā”ti ettha ayyasaddo ayyiraketi vuttaṃ “sāmino puttā”ti.",
  "tika-s0105t:709_4": "Catūsu dāsīsu disā okkākarañño antojātadāsī.",
  "tika-s0105t:709_5": "Tenāha “gharadāsiyā putto”ti.",
  "tika-s0105t:709_6": "Ettha ca yasmā ambaṭṭho jātiṃ nissāya mānathaddho,",
  "tika-s0105t:709_7": "na ca tassa yāthāvato jātiyā avibhāvitāya mānaniggaho karīyati,",
  "tika-s0105t:709_8": "akate ca mānaniggahe mānavasena ratanattayaṃ aparajjhissati,",
  "tika-s0105t:709_9": "kate pana mānaniggahe aparabhāge ratanattaye pasīdissati,",
  "tika-s0105t:709_10": "na cedisī vācā pharusavācā nāma hoti cittassa saṇhabhāvato.",
  "tika-s0105t:709_11": "Majjhimapaṇṇāsake abhayasuttañca ettha nidassanaṃ.",
  "tika-s0105t:709_12": "Keci ca janā kakkhaḷāya vācāya vuttā agginā viya lohādayo mudubhāvaṃ gacchanti,",
  "tika-s0105t:709_13": "tasmā bhagavā ambaṭṭhaṃ nibbisevanaṃ kattukāmo “ayyaputtā sakyā bhavanti,",
  "tika-s0105t:709_14": "dāsiputto tvamasi sakyāna”nti avoca.",
  "tika-s0105t:710_0": "“Idhekacco pāpabhikkhu tathāgatappaveditaṃ dhammavinayaṃ pariyāpuṇitvā attano dahatī”tiādīsu viya dahasaddo dhāraṇattho,",
  "tika-s0105t:710_1": "dhāraṇañcettha pubbapurisavasena saññāpananti āha “okkāko no pubbapuriso”tiādi.",
  "tika-s0105t:710_2": "Dahasaddañhi bhasmīkaraṇe,",
  "tika-s0105t:710_3": "dhāraṇe ca icchanti saddavidū.",
  "tika-s0105t:710_4": "Pabhā niccharatīti pabhassaraṃ hutvā nikkhamati tathārūpena puññakammena dantānaṃ pabhassarabhāvato.",
  "tika-s0105t:711_0": "Teti jeṭṭhakumāre.",
  "tika-s0105t:711_1": "Paṭhamakappikānanti paṭhamakappassa ādikāle nibbattānaṃ.",
  "tika-s0105t:711_2": "Kirasaddena cettha anussavatthena,",
  "tika-s0105t:711_3": "yo vuccamānāya rājaparamparāya kesañci matibhedo,",
  "tika-s0105t:711_4": "taṃ ulliṅgeti.",
  "tika-s0105t:711_5": "Anussavavacaneneva hi ananussuto uttaravihāravāsiādīnaṃ matibhedo nirākarīyatīti.",
  "tika-s0105t:711_6": "Mahāsammatassāti aggaññasutte vakkhamānanayena “ayaṃ no rājā”ti mahājanena sammannitvā ṭhapitattā “mahāsammato”ti evaṃ sammatassa.",
  "tika-s0105t:711_7": "Yaṃ sandhāya vadanti –",
  "tika-s0105t:712_0": "“Ādiccakulasambhūto, suvisuddhaguṇākaro;",
  "tika-s0105t:713_0": "Mahānubhāvo rājāsi, mahāsammatanāmako.",
  "tika-s0105t:714_0": "Yo cakkhubhūto lokassa, guṇaraṃsisamujjalo;",
  "tika-s0105t:715_0": "Tamonudo virocittha, dutiyo viya bhāṇumā.",
  "tika-s0105t:716_0": "Ṭhapitā yena mariyādā, loke lokahitesinā;",
  "tika-s0105t:717_0": "Vavatthitā sakkuṇanti, na vilaṅghayitu janā.",
  "tika-s0105t:718_0": "Yasassinaṃ tejassinaṃ, lokasīmānurakkhakaṃ;",
  "tika-s0105t:719_0": "Ādibhūtaṃ mahāvīraṃ, kathayanti ‘manū’ti ya”nti. ;",
  "tika-s0105t:720_0": "Tassa ca puttapaputtaparamparaṃ sandhāya evaṃ vadanti –",
  "tika-s0105t:721_0": "“Tassa putto mahātejo, rojo nāma mahīpati;",
  "tika-s0105t:722_0": "Tassa putto vararojo, pavaro rājamaṇḍale.",
  "tika-s0105t:723_0": "Tassāsi kalyāṇaguṇo, kalyāṇo nāma atrajo;",
  "tika-s0105t:724_0": "Rājā tassāsi tanayo, varakalyāṇanāmako.",
  "tika-s0105t:725_0": "Tassa putto mahāvīro, mandhātā kāmabhoginaṃ;",
  "tika-s0105t:726_0": "Aggabhūto mahindena, aḍḍharajjena pūjito.",
  "tika-s0105t:727_0": "Tassa sūnu mahātejo, varamandhātunāmako;",
  "tika-s0105t:728_0": "‘Uposatho’ti nāmena, tassa putto mahāyaso.",
  "tika-s0105t:729_0": "Varo nāma mahātejo, tassa putto mahāvaro;",
  "tika-s0105t:730_0": "Tassāsi upavaroti, putto rājā mahābalo.",
  "tika-s0105t:731_0": "Tassa putto maghadevo, devatulyo mahīpati;",
  "tika-s0105t:732_0": "Caturāsīti sahassāni, tassa puttaparamparā.",
  "tika-s0105t:733_0": "Tesaṃ pacchimako rājā, ‘okkāko’iti vissuto;",
  "tika-s0105t:734_0": "Mahāyaso mahātejo, akhuddo rājamaṇḍale”ti. ;",
  "tika-s0105t:735_0": "Idaṃ aṭṭhakathānuparodhavacanaṃ. Yaṃ pana dīpavaṃse vuttaṃ –",
  "tika-s0105t:736_0": "“Paṭhamābhisitto rājā, bhūmipālo jutindharo;",
  "tika-s0105t:737_0": "Mahāsammato nāmena, rajjaṃ kāresi khattiyo.",
  "tika-s0105t:738_0": "Tassa putto rojo nāma, vararojo ca khattiyo;",
  "tika-s0105t:739_0": "Kalyāṇo varakalyāṇo, uposatho mahissaro.",
  "tika-s0105t:740_0": "Mandhātā sattamo tesaṃ, catudīpamhi issaro;",
  "tika-s0105t:741_0": "Varo upavaro rājā, cetiyo ca mahissaro”tiādi.",
  "tika-s0105t:742_0": "Yañca mahāvaṃsādīsu vuttaṃ –",
  "tika-s0105t:743_0": "“Mahāsammatarājassa, vaṃsajo hi mahāmuni;",
  "tika-s0105t:744_0": "Kappādismiṃ rājāsi, mahāsammatanāmako.",
  "tika-s0105t:745_0": "Rojo ca vararojo ca, tathā kalyāṇakā duve;",
  "tika-s0105t:746_0": "Uposatho ca mandhātā, varako pavarā duve”tiādi.",
  "tika-s0105t:747_0": "Sabbametaṃ yebhuyyato aṭṭhakathāvirodhavacanaṃ.",
  "tika-s0105t:747_1": "Aṭṭhakathāyañhi mandhāturājā chaṭṭho vutto,",
  "tika-s0105t:747_2": "maghadevarājā ekādasamo,",
  "tika-s0105t:747_3": "tassa ca puttaparamparāya caturāsītisahassarājūnaṃ pacchimako okkākarājā,",
  "tika-s0105t:747_4": "tesu pana mandhāturājā sattamo vutto,",
  "tika-s0105t:747_5": "maghadevarājā anekesaṃ rājasahassānaṃ pacchimako,",
  "tika-s0105t:747_6": "tassa ca puttaparamparāya anekarājasahassānaṃ pacchimako okkākarājāti evamādinā anekadhā virodhavacanaṃ aṭṭhakathāyaṃ nirākaroti.",
  "tika-s0105t:747_7": "Nanu avocumha “kirasaddena cettha anussavatthena,",
  "tika-s0105t:747_8": "yo vuccamānāya rājaparamparāya kesañci matibhedo,",
  "tika-s0105t:747_9": "taṃ ulliṅgetī”ti.",
  "tika-s0105t:747_10": "Tesaṃ pacchatoti maghadevaparamparābhūtānaṃ kaḷārajanakapariyosānānaṃ caturāsītikhattiyasahassānaṃ aparabhāgeti yathānussutaṃ ācariyena vuttaṃ.",
  "tika-s0105t:747_11": "Dīpavaṃsādīsu pana “kaḷārajanakarañño puttaparamparāya anekakhattiyasahassānaṃ pacchimako rājā sujāto nāma,",
  "tika-s0105t:747_12": "tassa putto okkāko rājā”ti vuttaṃ.",
  "tika-s0105t:747_13": "Maghadevaparamparāya anekasahassarājūnaṃ aparabhāge paṭhamo okkāko nāma rājā ahosi,",
  "tika-s0105t:747_14": "tassa paramparābhūtānaṃ pana anekasahassarājūnaṃ aparabhāge dutiyo okkāko nāma rājā ahosi,",
  "tika-s0105t:747_15": "tassapi paramparāya anekasahassarājūnaṃ aparabhāge tatiyo okkāko nāma rājā ahosi.",
  "tika-s0105t:747_16": "Taṃ sandhāyāha “tayo okkākavaṃsā ahesu”ntiādi.",
  "tika-s0105t:748_0": "Jātiyā pañcamadivase nāmakammādimaṅgalaṃ lokāciṇṇanti vuttaṃ “pañcamadivase alaṅkaritvā”ti.",
  "tika-s0105t:748_1": "Sahasā varaṃ adāsinti puttadassanena balavasomanassappatto turitaṃ avīmaṃsitvā tuṭṭhidāyavasena varaṃ adāsiṃ “yaṃ icchasi,",
  "tika-s0105t:748_2": "taṃ gaṇhāhī”ti.",
  "tika-s0105t:748_3": "Sāti jantukumāramātā.",
  "tika-s0105t:748_4": "Rajjaṃ pariṇāmetuṃ icchatīti mama varadānaṃ antaraṃ katvā imaṃ rajjaṃ pariṇāmetuṃ icchati.",
  "tika-s0105t:749_0": "Rajjaṃ kāressantīti rājabhāvaṃ mahājanena mahājanaṃ vā kārāpessanti.",
  "tika-s0105t:749_1": "Nappasaheyyāti nivāsatthāya pariyatto na bhaveyya.",
  "tika-s0105t:750_0": "Kaḷāravaṇṇatāya kapilabrāhmaṇo nāma ahosi.",
  "tika-s0105t:750_1": "Nikkhammāti gharāvāsato kāmehi ca nikkhamitvā.",
  "tika-s0105t:750_2": "Sāko nāma sabbasāramayo rukkhaviseso,",
  "tika-s0105t:750_3": "yena pāsādādi karīyate,",
  "tika-s0105t:750_4": "taṃsamudāyabhūte vanasaṇḍeti attho.",
  "tika-s0105t:750_5": "Bhūmiyā pavattaṃ bhummaṃ,",
  "tika-s0105t:750_6": "taṃ guṇadosaṃ jāleti joteti,",
  "tika-s0105t:750_7": "taṃ vā jalati jotati pākaṭaṃ bhavati etāyāti bhummajālā.",
  "tika-s0105t:750_8": "Heṭṭhā cāti ettha ca-",
  "tika-s0105t:750_9": "saddena “asītihatthe”ti idamanukaḍḍhati.",
  "tika-s0105t:750_10": "Etasmiṃ padeseti sākavanasaṇḍamāha.",
  "tika-s0105t:750_11": "Khandhapantivasena dakkhiṇāvaṭṭā.",
  "tika-s0105t:750_12": "Sākhāpantivasena pācīnābhimukhā.",
  "tika-s0105t:750_13": "Tehīti migasūkarehi,",
  "tika-s0105t:750_14": "maṇḍūkamūsikehi ca.",
  "tika-s0105t:750_15": "Teti sīhabyagghādayo sappabiḷārā ca.",
  "tika-s0105t:751_0": "Etthāti evaṃ māpiyamāne nagare.",
  "tika-s0105t:751_1": "Tumhākaṃ purisesu pariyāpannaṃ ekekampi purisaṃ paccatthikabhūtaṃ aññaṃ purisasatampi purisasahassampi abhibhavituṃ na sakkhissatīti yojanā.",
  "tika-s0105t:751_2": "Cakkavattibalenāti cakkavattibalabhāvena.",
  "tika-s0105t:751_3": "Atiseyyoti ativiya uttamo bhaveyya.",
  "tika-s0105t:751_4": "Kapilassa isino vasanaṭṭhānattā kapilavatthu.",
  "tika-s0105t:752_0": "Nesaṃ santike bhaveyyāti sambandho.",
  "tika-s0105t:752_1": "Asadisasaṃyogeti jātiyā asadisānaṃ gharāvāsapayoge hetubhūte.",
  "tika-s0105t:752_2": "Avasesāhi attano attano kaṇiṭṭhāhi.",
  "tika-s0105t:753_0": "Vaḍḍhamānānanti anādare sāmivacanaṃ,",
  "tika-s0105t:753_1": "anantarāyikāya puttadhītuvaḍḍhanāya vaḍḍhamānesu eva udapādīti attho.",
  "tika-s0105t:753_2": "Lohitakatāya koviḷārapupphasadisāni.",
  "tika-s0105t:753_3": "Kuṭṭharogo nāma sāsamasūrīrogā viya yebhuyyena saṅkamanasabhāvoti vuttaṃ “ayaṃ rogo saṅkamatī”ti.",
  "tika-s0105t:753_4": "Upari padarena paṭicchādetvā paṃsuṃ rāsikaraṇena datvā.",
  "tika-s0105t:753_5": "Nāṭakitthiyo nāma naccantiyo.",
  "tika-s0105t:753_6": "Rājabhariyāyo orodhā nāma.",
  "tika-s0105t:753_7": "Tassāti susirassa.",
  "tika-s0105t:753_8": "Migasakuṇādīnanti ettha ādisaddena vanacarakapetādike saṅgaṇhāti.",
  "tika-s0105t:754_0": "Tasmiṃ rāmaraññe nisinneti sambandho.",
  "tika-s0105t:754_1": "Padareti dāruphalake.",
  "tika-s0105t:754_2": "Khattiyamāyārocanena attano khattiyabhāvaṃ jānāpetvā.",
  "tika-s0105t:755_0": "Mātikanti mātito āgataṃ.",
  "tika-s0105t:755_1": "Pābhatanti mūlabhaṇḍaṃ,",
  "tika-s0105t:755_2": "paṇṇākāro vā.",
  "tika-s0105t:755_3": "Raññoti rāmarājassa jeṭṭhaputtabhūtassa bārāṇasirañño.",
  "tika-s0105t:755_4": "Tatthāti bārāṇasiyaṃ.",
  "tika-s0105t:755_5": "Idhevāti himavantapasseyeva.",
  "tika-s0105t:755_6": "Nagaranti rājadhānībhūtaṃ mahānagaraṃ.",
  "tika-s0105t:755_7": "Kolarukkho nāma kuṭṭhabhesajjupago eko rukkhaviseso.",
  "tika-s0105t:755_8": "Byagghapatheti byagghamagge.",
  "tika-s0105t:756_0": "Mātulāti mātu bhātaro.",
  "tika-s0105t:756_1": "Kesaggahaṇanti kesaveṇibandhanaṃ.",
  "tika-s0105t:756_2": "Dussaggahaṇanti vatthassa nivasanākāro.",
  "tika-s0105t:756_3": "Nhānatitthanti yathāvuttāya pokkharaṇiyā udakanhānatitthaṃ.",
  "tika-s0105t:756_4": "Idānipi tesaṃ jātisambhedābhāvaṃ dassento “evaṃ tesa”ntiādimāha.",
  "tika-s0105t:756_5": "Āvāho dārikāharaṇaṃ.",
  "tika-s0105t:756_6": "Vivāho dārikādānaṃ.",
  "tika-s0105t:756_7": "Tatthāti tesu sakyakoliyesu.",
  "tika-s0105t:756_8": "Dhātusaddānamanekatthattā samusaddo nivāsatthoti vuttaṃ “vasantī”ti.",
  "tika-s0105t:756_9": "Aggeti upayogatthe bhummavacanaṃ,",
  "tika-s0105t:756_10": "ādyatthe ca aggasaddo,",
  "tika-s0105t:756_11": "kiriyāvisesoti ca dasseti “taṃ agga”ntiādinā.",
  "tika-s0105t:756_12": "Yadettha bhagavatā vuttaṃ “atha kho ambaṭṭha rājā okkāko udānaṃ udānesi ‘sakyā vata bho kumārā,",
  "tika-s0105t:756_13": "paramasakyā vata bho kumārā’ti,",
  "tika-s0105t:756_14": "tadagge kho pana ambaṭṭha sakyā paññāyantī”ti,",
  "tika-s0105t:756_15": "tadetaṃ saddato,",
  "tika-s0105t:756_16": "atthato ca sābhāvikanibbacananidassanaṃ “sakāhi bhaginīhipi saddhiṃ saṃvāsavasena jātisambhedamakatvā",
  "tika-s0105t:756_17": "kulavaṃsaṃ anurakkhituṃ sakkuṇanti samatthentīti sakyā”ti teyeva saddaracanāvisesena sākiyā.",
  "tika-s0105t:756_18": "Yaṃ panetaṃ sakkatanighaṇṭusatthesu vuttaṃ –",
  "tika-s0105t:757_0": "“Sākarukkhapaṭicchannaṃ, vāsaṃ yasmā purākaṃsu;",
  "tika-s0105t:758_0": "Tasmā diṭṭhā vaṃsajāte, bhuvi ‘sakyā’ti vissutā”ti.",
  "tika-s0105t:759_0": "Tadetaṃ saddamattaṃ pati asābhāvikanibbacananidassanaṃ “kapilamunino vasanaṭṭhāne sākavane vasantīti sakyā,",
  "tika-s0105t:759_1": "sākiyā”ti ca.",
  "tika-s0105t:760_0": "Kāḷavaṇṇatāya kaṇho nāmāti vuttaṃ “kāḷavaṇṇa”ntiādi.",
  "tika-s0105t:760_1": "Hanuyaṃ jātā massū,",
  "tika-s0105t:760_2": "uttaroṭṭhassa ubhosu passesu dāṭhākārena jātā dāṭhikā.",
  "tika-s0105t:760_3": "Idañca atthamattena vuttaṃ,",
  "tika-s0105t:760_4": "taddhitavasena pana yathā etarahi yakkhe “pisāco”ti samaññā,",
  "tika-s0105t:760_5": "evaṃ tadā “kaṇho”ti,",
  "tika-s0105t:760_6": "tasmā jātamatteyeva sabyāharaṇena pisācasadisatāya kaṇhoti.",
  "tika-s0105t:760_7": "Tathāhi vuttaṃ “yathā kho pana ambaṭṭha etarahi manussā pisāce disvā ‘pisācā’ti sañjānanti,",
  "tika-s0105t:760_8": "evameva kho ambaṭṭha tena kho pana samayena manussā pisāce ‘kaṇhā’ti sañjānantī”tiādi.",
  "tika-s0105t:760_9": "Tattha pisāco jātoti idāni pākaṭanāmena suviññāpanatthaṃ purimapadasseva vevacanaṃ vuttaṃ.",
  "tika-s0105t:760_10": "“Na sakabaḷena mukhena byāharissāmī”tiādīsu viya upasaggavasena saddakaraṇattho harasaddo,",
  "tika-s0105t:760_11": "puna dutiyopasaggena yutto uccāsaddakaraṇe vattatīti vuttaṃ “uccāsaddamakāsī”ti.",
  "tika-s0105t:761_0": "268.",
  "tika-s0105t:761_1": "Attano upārambhamocanatthāyāti ācariyena,",
  "tika-s0105t:761_2": "ambaṭṭhena ca attano attano upari pāpetabbopavādassa apanayanatthaṃ.",
  "tika-s0105t:761_3": "“Attano”ti hetaṃ vicchālopavacanaṃ.",
  "tika-s0105t:761_4": "Paribhindissatīti anatthakāmatāpavedanena paribhedaṃ karissati,",
  "tika-s0105t:761_5": "pesuññaṃ upasaṃharissatīti vuttaṃ hoti.",
  "tika-s0105t:761_6": "Atthaviññāpane sādhanatāya vācā eva karaṇaṃ vākkaraṇaṃ niruttinayena,",
  "tika-s0105t:761_7": "taṃ kalyāṇamassāti kalyāṇavākkaraṇo.",
  "tika-s0105t:761_8": "Asmiṃ vacaneti ettha tasaddena kāmaṃ “cattārome bho gotama vaṇṇā”tiādinā ambaṭṭhena heṭṭhā vutto jātivādo parāmasitabbo hoti,",
  "tika-s0105t:761_9": "tathāpesa jātivādo vede vuttavidhināyeva tena paṭimantetabbo,",
  "tika-s0105t:761_10": "tasmā paṭimantanahetubhāvena pasiddhaṃ vedattayavacanameva parāmasitabbanti dassetuṃ vuttaṃ “attanā uggahite vedattayavacane”ti.",
  "tika-s0105t:761_11": "Idāni “porāṇaṃ kho pana te ambaṭṭha mātāpettika”ntiādinā bhagavatā vuttavacanassapi parāmasanaṃ dassento “etasmiṃ vā dāsiputtavacane”ti āha.",
  "tika-s0105t:761_12": "Apica paṭimantetunti ettha paṭimantanā nāma pañhāvissajjanā,",
  "tika-s0105t:761_13": "uttarikathanā vā,",
  "tika-s0105t:761_14": "tasmā atthadvayānurūpaṃ tabbisayassa ta-",
  "tika-s0105t:761_15": "saddena parāmasanaṃ dassetīti daṭṭhabbaṃ.",
  "tika-s0105t:762_0": "269.",
  "tika-s0105t:762_1": "Tāvāti mantanāya paṭhamameva,",
  "tika-s0105t:762_2": "akatāya eva mantanāyāti vuttaṃ hoti.",
  "tika-s0105t:762_3": "Dujjānāti dubbiññeyyā,",
  "tika-s0105t:762_4": "paṭhamameva sīsamukkhipituṃ asamatthanato,",
  "tika-s0105t:762_5": "jātiyā ca dubbiññeyyattā,",
  "tika-s0105t:762_6": "aṭṭassa ca dukkaraṇato ambaṭṭho sayameva mocetūti adhippāyo.",
  "tika-s0105t:762_7": "Attanāva sakyesu ibbhavādanipātanena attano upari pāpuṇanaṃ sandhāya “attanā baddhaṃ puṭaka”nti vuttaṃ,",
  "tika-s0105t:762_8": "attanāva baddhaṃ puṭoḷinti attho.",
  "tika-s0105t:763_0": "270.",
  "tika-s0105t:763_1": "Dhammo nāma kāraṇaṃ “dhammapaṭisambhidā”tiādīsu viya,",
  "tika-s0105t:763_2": "dhammena saha vattatīti sahadhammo,",
  "tika-s0105t:763_3": "so eva sahadhammikoti āha “sahetuko”tiādi,",
  "tika-s0105t:763_4": "pariyāyavacanametaṃ.",
  "tika-s0105t:763_5": "Janako vā hetu,",
  "tika-s0105t:763_6": "upatthambhako kāraṇaṃ.",
  "tika-s0105t:763_7": "Aññena aṭṭhānagatena aññaṃ aṭṭhānagataṃ vacanaṃ.",
  "tika-s0105t:763_8": "Tenāha “yo hī”tiādi.",
  "tika-s0105t:764_0": "Tatoti dvikkhattuṃ codanāto paraṃ, tatiyacodanāya anāgatāya eva pakkamissāmīti vuttaṃ hoti.",
  "tika-s0105t:765_0": "271.",
  "tika-s0105t:765_1": "Pūjitabbato sakko devarājā yakkho nāma.",
  "tika-s0105t:765_2": "Yo aggissa pakativaṇṇo,",
  "tika-s0105t:765_3": "tena samannāgatanti vuttaṃ “ādittanti aggivaṇṇa”nti.",
  "tika-s0105t:765_4": "Kandalo nāma pupphūpagarukkhaviseso,",
  "tika-s0105t:765_5": "yassa setaṃ pupphaṃ pupphati,",
  "tika-s0105t:765_6": "makuḷampissa setavaṇṇaṃ dāṭhākāraṃ hoti.",
  "tika-s0105t:765_7": "Virūparūpanti viparītarūpasaṇṭhānaṃ.",
  "tika-s0105t:766_0": "Aṭṭhamasattāhe ajapālanigrodhamūle nisinnassa sabbabuddhassa āciṇṇasamāciṇṇaṃ appossukkataṃ sandhāya “ahañcevā”tiādi vuttaṃ.",
  "tika-s0105t:766_1": "Avattamāneti appaṭipajjamāne,",
  "tika-s0105t:766_2": "ananuvattamāne vā.",
  "tika-s0105t:766_3": "Tasmāti tadā tathāpaṭiññātattā.",
  "tika-s0105t:766_4": "Tāsetvā pañhaṃ vissajjāpessāmīti āgato yathā taṃ mūlapaṇṇāsake āgatassa saccakaparibbājakassa samāgame.",
  "tika-s0105t:767_0": "“Bhagavā ceva passati ambaṭṭho cā”ti ettha itaresamadassane duvidhampi kāraṇaṃ dassento “yadi hī”tiādimāha. Hi-",
  "tika-s0105t:767_1": "saddo kāraṇatthe nipāto.",
  "tika-s0105t:767_2": "Yasmā agaru,",
  "tika-s0105t:767_3": "yasmā ca vadeyyuṃ,",
  "tika-s0105t:767_4": "tasmāti sambandho.",
  "tika-s0105t:767_5": "Aññesampi sādhāraṇato agaru abhāriyaṃ.",
  "tika-s0105t:767_6": "Āvāhetvāti mantabalena avhānaṃ katvā.",
  "tika-s0105t:767_7": "Tassāti ambaṭṭhassa.",
  "tika-s0105t:767_8": "Antokucchi antaantaguṇādiko.",
  "tika-s0105t:767_9": "Vādasaṅghaṭṭeti vācāsaṅghaṭṭane.",
  "tika-s0105t:767_10": "Maññamānoti maññanato.",
  "tika-s0105t:767_11": "Sambandhadassanañhetaṃ.",
  "tika-s0105t:768_0": "272.",
  "tika-s0105t:768_1": "Tāṇaṃ gavesamānoti “ayameva samaṇo gotamo ito bhayato mama tāyako”ti bhagavantaṃyeva “tāṇa”nti pariyesanto,",
  "tika-s0105t:768_2": "upagacchantoti vuttaṃ hoti.",
  "tika-s0105t:768_3": "Sesapadadvayepi eseva nayo.",
  "tika-s0105t:768_4": "Tāyatīti yathūpaṭṭhitabhayato pāleti.",
  "tika-s0105t:768_5": "Tenāha “rakkhatī”ti,",
  "tika-s0105t:768_6": "kattusādhanametaṃ.",
  "tika-s0105t:768_7": "Nilīyatīti yathūpaṭṭhiteneva bhayena upadduto nilīno hoti,",
  "tika-s0105t:768_8": "adhikaraṇasādhanametaṃ.",
  "tika-s0105t:768_9": "Sarasaddo hiṃsane,",
  "tika-s0105t:768_10": "tañca viddhaṃsanameva adhippetanti vuttaṃ “bhayaṃ hiṃsati viddhaṃsetī”ti,",
  "tika-s0105t:768_11": "kattusādhanametaṃ.",
  "tika-s0105t:769_0": "Ambaṭṭhavaṃsakathāvaṇṇanā",
  "tika-s0105t:770_0": "274.",
  "tika-s0105t:770_1": "Gaṅgāya dakkhiṇatoti gaṅgāya nāma nadiyā dakkhiṇadisābhāge.",
  "tika-s0105t:770_2": "Brāhmaṇatāpasāti brahmakulino tāpasā.",
  "tika-s0105t:770_3": "Saraṃ vā sattiādayo vā parassa upari khipitukāmassa mantānubhāvena hatthaṃ na parivattati,",
  "tika-s0105t:770_4": "hatthe pana aparivattante kuto āvudhaṃ parivattissatīti tathā aparivattanaṃ sandhāya “āvudhaṃ na parivattatī”ti vuttaṃ.",
  "tika-s0105t:770_5": "Bhadraṃ bhoti sampaṭicchanaṃ,",
  "tika-s0105t:770_6": "sādhūti attho.",
  "tika-s0105t:770_7": "Dhanunā khittasarena agamanīyaṃ sasambhārakathānayena “dhanu agamanīya”nti vuttaṃ yathā “dhanunā vijjhati,",
  "tika-s0105t:770_8": "cakkhunā passatī”ti.",
  "tika-s0105t:770_9": "Ambaṭṭhaṃ nāma vijjanti sattānaṃ sarīre abbhaṅgaṃ ṭhapetīti ambaṭṭhā niruttinayena,",
  "tika-s0105t:770_10": "evaṃladdhanāmaṃ mantavijjanti attho.",
  "tika-s0105t:770_11": "Yato ambaṭṭhā vijjā etasmiṃ atthīti katvā kaṇho isi “ambaṭṭho”ti paññāyittha,",
  "tika-s0105t:770_12": "tabbaṃsajātatāya panāyaṃ māṇavo “ambaṭṭho”ti voharīyati.",
  "tika-s0105t:770_13": "So kira “kathaṃ nāmāhaṃ disāya dāsiyā kucchimhi nibbatto”ti taṃ hīnaṃ jātiṃ jigucchanto “handāhaṃ yathā tathā imaṃ jātiṃ sodhessāmī”ti niggato.",
  "tika-s0105t:770_14": "Tena vuttaṃ “idāni me manorathaṃ pūressāmī”ti.",
  "tika-s0105t:770_15": "Ayañhissa manoratho –",
  "tika-s0105t:770_16": "vijjābalena rājānaṃ tāsetvā tassa dhītaraṃ laddhakālato paṭṭhāya myāyaṃ dāsajāti sodhitā bhavissatīti.",
  "tika-s0105t:771_0": "Seṭṭhamanteti seṭṭhabhūte vedamante.",
  "tika-s0105t:771_1": "Ko nu kiṃ kāraṇā dāsiputto samāno maddarūpiṃ dhītaraṃ yācatīti attho.",
  "tika-s0105t:771_2": "Khurati chindati,",
  "tika-s0105t:771_3": "khuraṃ vā pāti pivatīti khurappo,",
  "tika-s0105t:771_4": "khuramassa agge appīyati ṭhapīyatīti vā khurappo, saro.",
  "tika-s0105t:771_5": "Mantānubhāvena rañño bāhukkhambhamattaṃ jātaṃ,",
  "tika-s0105t:771_6": "tena pana bāhukkhambhena “ko jānāti,",
  "tika-s0105t:771_7": "kiṃ bhavissatī”ti rājā bhīto ussaṅkī utrasto ahosi.",
  "tika-s0105t:771_8": "Tathā ca vuttaṃ “bhayena vedhamāno aṭṭhāsī”ti.",
  "tika-s0105t:772_0": "Sarabhaṅgajātake āgatānaṃ daṇḍakīrājādīnaṃ pacchā okkākarājā ahosi,",
  "tika-s0105t:772_1": "tesaṃ pavatti ca sabbattha cirakālaṃ pākaṭāti āha “daṇḍakīrañño”tiādi.",
  "tika-s0105t:772_2": "Aparaddhassa daṇḍakīrañño,",
  "tika-s0105t:772_3": "aparaddho nāḷikero,",
  "tika-s0105t:772_4": "ajjuno cāti sambandho.",
  "tika-s0105t:772_5": "Satipi vālukādivasse āvudhavasseneva vināsoti vuttaṃ “āvudhavuṭṭhiyā”ti.",
  "tika-s0105t:772_6": "“Ayampi īdiso mahānubhāvo”ti maññamānā evaṃ cintayantā bhayena avocunti daṭṭhabbaṃ.",
  "tika-s0105t:773_0": "Undriyissatīti bhindiyissati.",
  "tika-s0105t:773_1": "Kammarūpañhetaṃ “pathavī”ti kammakattuvasena vuttattā yathā “kusulo bhijjatī”ti.",
  "tika-s0105t:773_2": "Tenāha “bhijjissatī”ti.",
  "tika-s0105t:773_3": "Thusamuṭṭhīti palāsamuṭṭhi,",
  "tika-s0105t:773_4": "bhusamuṭṭhi vā.",
  "tika-s0105t:773_5": "Kasmāti āha “sarasanthambhanamatte”tiādi.",
  "tika-s0105t:774_0": "Bhītatasitā bhayavasena chambhitasarīrā uddhaggalomā honti haṭṭhalomā,",
  "tika-s0105t:774_1": "abhītatasitā pana bhayupaddavābhāvato acchambhitasarīrā patitalomā honti ahaṭṭhalomā,",
  "tika-s0105t:774_2": "khemena sotthinā tiṭṭhanti,",
  "tika-s0105t:774_3": "tāya pana patitalomatāya tassa sotthibhāvo pākaṭo hotīti phalena kāraṇaṃ vibhāvetuṃ pāḷiyaṃ “pallomo’ti vuttanti dasseti “pannalomo”tiādinā.",
  "tika-s0105t:774_4": "Niruttinayena padasiddhi yathā taṃ bhayabheravasutte “bhiyyo pallomamāpādiṃ araññe vihārāyā”ti.",
  "tika-s0105t:774_5": "Idanti osānavacanaṃ.",
  "tika-s0105t:774_6": "“Sace me rājā taṃ dārikaṃ dasseti,",
  "tika-s0105t:774_7": "kumāro sotthi pallomo bhavissatī”ti paṭiññākaraṇaṃ pakaraṇatoyeva pākaṭaṃ.",
  "tika-s0105t:774_8": "Tenāti kaṇhena.",
  "tika-s0105t:774_9": "Manteti bāhukkhambhakamantassa paṭippassambhakavijjāsaṅkhāte mante.",
  "tika-s0105t:774_10": "Evarūpānañhi bhayupaddavakarānaṃ mantānaṃ ekaṃseneva paṭippassambhakamantāhonti yathā taṃ kusumārakavijjādīnaṃ.",
  "tika-s0105t:774_11": "Parivattiteti pajappite.",
  "tika-s0105t:774_12": "Attano dhītuyā apavādamocanatthaṃ taṃ adāsaṃ bhujissaṃ karoti.",
  "tika-s0105t:774_13": "Tassā anurūpe issariye ṭhapanatthaṃ uḷāre ca naṃ ṭhāne ṭhapesi.",
  "tika-s0105t:774_14": "Ekena pakkhenāti mātupakkhena.",
  "tika-s0105t:774_15": "Karuṇāyanto samassāsanatthaṃ āha,",
  "tika-s0105t:774_16": "na pana uccākulīnabhāvadassanatthaṃ.",
  "tika-s0105t:774_17": "Tenāha “atha kho bhagavā”tiādi.",
  "tika-s0105t:775_0": "Khattiyaseṭṭhabhāvavaṇṇanā",
  "tika-s0105t:776_0": "275.",
  "tika-s0105t:776_1": "Brāhmaṇesūti vohāramattaṃ,",
  "tika-s0105t:776_2": "brāhmaṇānaṃ samīpe brāhmaṇehi laddhabbāni āsanādīni labhethāti vuttaṃ hoti.",
  "tika-s0105t:776_3": "Tena vuttaṃ “brāhmaṇānaṃ antare”ti.",
  "tika-s0105t:776_4": "Kevalaṃ vedasatthānurūpaṃ paralokagate saddhāya eva kātabbaṃ,",
  "tika-s0105t:776_5": "na tadaññaṃ kiñci abhipatthentenāti saddhanti nibbacanaṃ dassetuṃ “matake uddissa katabhatte”ti vuttaṃ.",
  "tika-s0105t:776_6": "Maṅgalādibhatteti ettha ādisaddena ussavadevatārādhanādibhatte saṅgaṇhāti.",
  "tika-s0105t:776_7": "Yaññabhatteti pāpasaññamādivasena katabhatte.",
  "tika-s0105t:776_8": "“Pāpasaññamādibhatto bhavissatī”tiādinā hi aggihomo idha yaññaṃ.",
  "tika-s0105t:776_9": "Pāhunakānanti atithīnaṃ.",
  "tika-s0105t:776_10": "Anāgantukānampi pāheṇakabhattaṃ “pāhuna”ntveva vuccatīti āha “paṇṇākārabhatte vā”ti.",
  "tika-s0105t:776_11": "Āvaṭaṃ nivāraṇaṃ.",
  "tika-s0105t:776_12": "Anāvaṭaṃ anivāraṇaṃ.",
  "tika-s0105t:776_13": "Khattiyabhāvaṃ appatto ubhatosujātābhāvato.",
  "tika-s0105t:776_14": "Tenāha “aparisuddho”ti.",
  "tika-s0105t:777_0": "276.",
  "tika-s0105t:777_1": "Itthiyā vā itthiṃ karitvāti ettha karaṇaṃ nāma kiriyāsāmaññavisayaṃ karabhūdhātūnaṃ atthavasena sabbadhātvantogadhattāti āha “pariyesitvā”ti.",
  "tika-s0105t:777_2": "Khattiyakumārassa bhariyābhūtaṃ brāhmaṇakaññaṃ itthiṃ pariyesitvā gahetvā brāhmaṇānaṃ itthiyā vā khattiyāva seṭṭhā,",
  "tika-s0105t:777_3": "“hīnā brāhmaṇā”ti pāḷimudāharitvā yojetabbaṃ.",
  "tika-s0105t:777_4": "“Purisena vā purisaṃ karitvāti etthāpi eseva nayo”ti ācariyena vuttaṃ.",
  "tika-s0105t:777_5": "Tatthāpi hi khattiyakaññāya patibhūtaṃ brāhmaṇakumāraṃ purisaṃ pariyesitvā gahetvā brāhmaṇānaṃ purisena vā khattiyāva seṭṭhā,",
  "tika-s0105t:777_6": "hīnā brāhmaṇāti yojanā.",
  "tika-s0105t:777_7": "Kismiñcideva pakaraṇeti ettha pakaraṇaṃ nāma kāraṇaṃ “etasmiṃ nidāne etasmiṃ pakaraṇe”tiādīsu viya,",
  "tika-s0105t:777_8": "tasmā rāgādivasena pakkhalite ṭhāne hetubhūteti attho,",
  "tika-s0105t:777_9": "taṃ pana atthato aparādhova,",
  "tika-s0105t:777_10": "so ca akattabbakaraṇanti āha “kismiñcideva dose”tiādi.",
  "tika-s0105t:777_11": "Bhassasaddo bhasmapariyāyo.",
  "tika-s0105t:777_12": "Bhasīyati niratthakabhāvena khipīyatīti hi bhassaṃ, chārikā.",
  "tika-s0105t:777_13": "“Vadhitvā”ti etassa atthavacanaṃ “okiritvā”ti.",
  "tika-s0105t:778_0": "277.",
  "tika-s0105t:778_1": "Kammakilesehi janetabbo,",
  "tika-s0105t:778_2": "tehi vā jāyatīti janito,",
  "tika-s0105t:778_3": "sveva janeto,",
  "tika-s0105t:778_4": "manussova.",
  "tika-s0105t:778_5": "Tathā hi vuttaṃ “ye gottapaṭisārino”ti.",
  "tika-s0105t:778_6": "Tadetaṃ pajāvacanaṃ viya jātisaddavasena bahumhi ekavacananti āha “pajāyāti attho”ti.",
  "tika-s0105t:778_7": "Etasmiṃ janetipi yujjati.",
  "tika-s0105t:778_8": "Paṭisarantīti gottaṃ paṭicca “ahaṃ gotamo,",
  "tika-s0105t:778_9": "ahaṃ kassapo”tiādinā saraṇaṃ karonti vicinanti.",
  "tika-s0105t:779_0": "Paṭhamabhāṇavāravaṇṇanā niṭṭhitā.",
  "tika-s0105t:780_0": "Vijjācaraṇakathāvaṇṇanā",
  "tika-s0105t:781_0": "278.",
  "tika-s0105t:781_1": "Imasmiṃ pana siloke āhariyamāne brahmagarukā saddheyyataṃ āpajjissanti,",
  "tika-s0105t:781_2": "ambaṭṭho ca “vijjācaraṇasampanno”ti padaṃ sutvā vijjācaraṇaṃ pucchissati,",
  "tika-s0105t:781_3": "evamayaṃ vijjācaraṇaparidīpanī desanā mahājanassa sātthikā bhavissatīti passitvā lokanātho imaṃ silokaṃ",
  "tika-s0105t:781_4": "sanaṅkumārabhāsitaṃ āharīti imamatthampi vibhāvento “imāya pana gāthāyā”tiādimāha.",
  "tika-s0105t:781_5": "Itarathā hi bhagavāpi asabbaññū parāvassayo bhaveyya,",
  "tika-s0105t:781_6": "na ca yujjati bhagavato parāvassayatā sammāsambuddhabhāvato.",
  "tika-s0105t:781_7": "Tenāha “ahampi hi, ambaṭṭha,",
  "tika-s0105t:781_8": "evaṃ vadāmī”tiādi.",
  "tika-s0105t:781_9": "Brāhmaṇasamaye siddhanti brāhmaṇaladdhiyā pākaṭaṃ.",
  "tika-s0105t:781_10": "Vakkhamānanayena jātivādādipaṭisaṃyuttaṃ.",
  "tika-s0105t:781_11": "“Saṃsanditvāti ghaṭetvā,",
  "tika-s0105t:781_12": "aviruddhaṃ katvāti attho”ti ācariyenavuttaṃ.",
  "tika-s0105t:781_13": "Idāni pana potthakesu “paṭikkhipitvā”ti pāṭho dissati,",
  "tika-s0105t:781_14": "so ayuttova.",
  "tika-s0105t:781_15": "Kasmāti ce?",
  "tika-s0105t:781_16": "Na hi pāḷiyaṃ brāhmaṇasamayasiddhaṃ vijjācaraṇaṃ paṭikkhipati,",
  "tika-s0105t:781_17": "tadeva ambaṭṭhena cintitaṃ vijjācaraṇaṃ ghaṭetvā aviruddhaṃ katvā anuttaraṃ vijjācaraṇaṃ desetīti.",
  "tika-s0105t:782_0": "Vādoti laddhi,",
  "tika-s0105t:782_1": "vacībhedo vā.",
  "tika-s0105t:782_2": "Tenāha “brāhmaṇa…pe…ādivacana”nti.",
  "tika-s0105t:782_3": "Laddhipi hi vattabbattā vacanameva.",
  "tika-s0105t:782_4": "Idanti ajjhenajjhāpanayajanayājanādikammaṃ,",
  "tika-s0105t:782_5": "na vessassa,",
  "tika-s0105t:782_6": "na khattiyassa,",
  "tika-s0105t:782_7": "na tadaññesanti atthaṃ ādisaddena saṅgaṇhāti.",
  "tika-s0105t:782_8": "Sabbatthāti gottavādamānavādesu.",
  "tika-s0105t:782_9": "Tatthāpi hi gottavādoti gottaṃ ārabbha vādo,",
  "tika-s0105t:782_10": "kassapassevidaṃ vaṭṭati,",
  "tika-s0105t:782_11": "na kosiyassātiādivacananti attho.",
  "tika-s0105t:782_12": "Mānavādoti mānaṃ ārabbha attukkaṃsanaparavambhanavasena vādo,",
  "tika-s0105t:782_13": "brāhmaṇassevidaṃ vaṭṭati,",
  "tika-s0105t:782_14": "na suddassātiādivacananti attho.",
  "tika-s0105t:782_15": "Jātivāde vinibaddhāti jātisannissitavāde paṭibaddhā.",
  "tika-s0105t:782_16": "Sabbatthāti gottavādavinibaddhādīsu.",
  "tika-s0105t:782_17": "Gottavādavinibaddhāti hi gottavāde vinibaddhā.",
  "tika-s0105t:782_18": "Mānavādavinibaddhāti mānavāde vinibaddhā,",
  "tika-s0105t:782_19": "ye hi brāhmaṇasseva ajjhenajjhāpanayajanayājanādayoti evaṃ attukkaṃsanaparavambhanavasena pavattā,",
  "tika-s0105t:782_20": "te mānavādavinibaddhā ca honti.",
  "tika-s0105t:782_21": "Āvāhavivāhavinibaddhāti āvāhavivāhesu vinibaddhā.",
  "tika-s0105t:782_22": "Ye hi vinibaddhattayavasena “arahasi vā maṃ tvaṃ,",
  "tika-s0105t:782_23": "na vā maṃ tvaṃ arahasī”ti evaṃ pavattanakā,",
  "tika-s0105t:782_24": "te āvāhavivāhavinibaddhā ca hontīti imamatthasesaṃ sandhāya “esa nayo”ti vuttaṃ.",
  "tika-s0105t:782_25": "Āvāhavivāhavinibaddhabhāvavibhāvanatthañhi “arahasi vā maṃ tvaṃ,",
  "tika-s0105t:782_26": "na vā maṃ tvaṃ arahasī”ti pāḷiyaṃ vuttaṃ,",
  "tika-s0105t:782_27": "tadetaṃ jātivādādīhi tīhi padehi yojetabbaṃ.",
  "tika-s0105t:782_28": "Āvuttiādinayena hi jātivādādayo dvikkhattumatthadīpakā.",
  "tika-s0105t:782_29": "Tathā hi ācariyena vuttaṃ “ye pana āvāhavivāhavinibaddhā,",
  "tika-s0105t:782_30": "te eva sambandhattayavasena ‘arahasi vā maṃ tvaṃ,",
  "tika-s0105t:782_31": "na vā maṃ tvaṃ arahasī’ti evaṃ pavattanakā”ti.",
  "tika-s0105t:783_0": "Nanu pubbe vijjācaraṇaṃ puṭṭhaṃ,",
  "tika-s0105t:783_1": "kasmā taṃ puna pucchatīti codanaṃ sodhento “tato ambaṭṭho”tiādimāha.",
  "tika-s0105t:783_2": "Tattha yatthāti yassaṃ vijjācaraṇasampattiyaṃ.",
  "tika-s0105t:783_3": "Brāhmaṇasamayasiddhaṃ sandhāya vuttaṃ.",
  "tika-s0105t:783_4": "Laggissāmāti olaggā antogadhā bhavissāma.",
  "tika-s0105t:783_5": "Tatoti tāya vijjācaraṇasampadāya.",
  "tika-s0105t:783_6": "Avakkhipīti avacāsi.",
  "tika-s0105t:783_7": "Paramatthato avijjācaraṇāniyeva “vijjācaraṇānī”ti gahetvā ṭhito hi paramatthato vijjācaraṇesu vibhajiyamānesu so tato dūrato apanīto nāma hoti.",
  "tika-s0105t:783_8": "Yatthāti yassaṃ pana vijjācaraṇasampattiyaṃ.",
  "tika-s0105t:783_9": "Anuttaravijjācaraṇaṃ sandhāya vuttaṃ.",
  "tika-s0105t:783_10": "Jānanakiriyāyoge kammampi yujjanakiriyāyoge kattāyeva upapanno.",
  "tika-s0105t:783_11": "Padhānakiriyāpekkhā hi kārakāti vuttaṃ “ayaṃ no vijjācaraṇasampadā ñātuṃ vaṭṭatī”ti.",
  "tika-s0105t:783_12": "Evamīdisesu.",
  "tika-s0105t:783_13": "Samudāgamatoti ādisamuṭṭhānato.",
  "tika-s0105t:784_0": "279.",
  "tika-s0105t:784_1": "Kāmaṃ caraṇapariyāpannattā caraṇavasena niyyātetuṃ vaṭṭati,",
  "tika-s0105t:784_2": "ambaṭṭhassa pana asamapathagamanaṃ nivārento sīlavaseneva niyyātetīti imamatthaṃ vibhāvetuṃ “caraṇapariyāpannampī”ti vuttaṃ.",
  "tika-s0105t:784_3": "Brahmajāle vuttanayena khuddakādibhedaṃ tividhaṃ sīlaṃ.",
  "tika-s0105t:784_4": "Sīlavasenevāti sīlapariyāyavaseneva.",
  "tika-s0105t:784_5": "Kiñci kiñci sīlanti brāhmaṇānaṃ jātisiddhaṃ ahiṃsanādiyamaniyamalakkhaṇaṃ appamattakaṃ sīlaṃ.",
  "tika-s0105t:784_6": "Tasmāti tathā vijjamānattā,",
  "tika-s0105t:784_7": "attani vijjamānaṃ sīlamattampi nissāya laggeyyāti adhippāyo.",
  "tika-s0105t:784_8": "“Tattha tattheva laggeyyāti tasmiṃ tasmiṃyeva brāhmaṇasamayasiddhe sīlamatte ‘caraṇa’nti laggeyyā”ti ācariyena vuttaṃ,",
  "tika-s0105t:784_9": "tadetaṃ aṭṭhakathāyameva sākāravacanassa vuttattā vicāretabbaṃ,",
  "tika-s0105t:784_10": "adhippāyamattadassanaṃ vā etaṃ.",
  "tika-s0105t:784_11": "Ayaṃ panettha attho –",
  "tika-s0105t:784_12": "tattha tattheva laggeyyāti tasmiṃ tasmiṃyeva attani vijjamānasīlamattapaṭisaṃyuttaṭṭhāne “mayampi caraṇasampannā”ti laggeyya,",
  "tika-s0105t:784_13": "tasmā sīlavaseneva niyyātetīti sambandho.",
  "tika-s0105t:784_14": "Tathāpasaṅgābhāvato pana upari caraṇavaseneva niyyātetīti dassento “yaṃ panā”tiādimāha.",
  "tika-s0105t:784_15": "Rūpāvacaracatutthajjhānaniddeseneva arūpāvacarajjhānānampi niddiṭṭhabhāvāpattito “aṭṭhapi samāpattiyo ‘caraṇa’nti niyyātitā”ti vuttaṃ.",
  "tika-s0105t:784_16": "Tānipi hi aṅgasamatāya catutthajjhānānevāti.",
  "tika-s0105t:784_17": "Niyyātitāti ca asesato nīharitvā gahitā,",
  "tika-s0105t:784_18": "nidassitāti attho.",
  "tika-s0105t:784_19": "Vipassanāñāṇato panāti “so evaṃ samāhite citte parisuddhe pariyodāte anaṅgaṇe vigatūpakkilese mudubhūte",
  "tika-s0105t:784_20": "kammanīye ṭhite āneñjappatte ñāṇadassanāya cittaṃ abhinīharati abhininnāmetī”tiādinā nayena vipassanāñāṇato paṭṭhāya.",
  "tika-s0105t:785_0": "Catuapāyamukhakathāvaṇṇanā",
  "tika-s0105t:786_0": "280.",
  "tika-s0105t:786_1": "Asampāpuṇantoti ārabhitvāpi sampajjitumasakkonto.",
  "tika-s0105t:786_2": "Avisahamānoti ārabhitumeva asakkonto.",
  "tika-s0105t:786_3": "“Khārī”ti tāpasaparikkhārassetaṃ adhivacanaṃ,",
  "tika-s0105t:786_4": "so ca anekabhedoti vibhajitvā dassetuṃ “araṇī”tiādi vuttaṃ.",
  "tika-s0105t:786_5": "Tattha araṇīti heṭṭhimuparimavasena aggidhamanakaṃ araṇīdvayaṃ.",
  "tika-s0105t:786_6": "Kamaṇḍalūti kuṇḍikā.",
  "tika-s0105t:786_7": "Sujāti homadabbi.",
  "tika-s0105t:786_8": "Sujāsaddo hi homakammani habyannādīnamuddharaṇatthaṃ katadabbiyaṃ vattati yathā taṃ kūṭadantasutte “paṭhamo vā dutiyo vā sujaṃ paggaṇhantāna”nti.",
  "tika-s0105t:786_9": "Tathā hi imasmiṃyeva ṭhāne ācariyena vuttaṃ “sujāti dabbī”ti.",
  "tika-s0105t:786_10": "Habyannādīnaṃ sukhaggahaṇatthaṃ jāyatīti hi sujā.",
  "tika-s0105t:786_11": "Keci pana imamatthamavicāretvā tunnatthameva gahetvā “sūcī”ti paṭhanti,",
  "tika-s0105t:786_12": "tadayuttameva ācariyena tathā avaṇṇitattā.",
  "tika-s0105t:786_13": "Camati adatīti camaro,",
  "tika-s0105t:786_14": "migaviseso,",
  "tika-s0105t:786_15": "tassa vālena katā bījanī cāmarā.",
  "tika-s0105t:786_16": "Ādisaddena tidaṇḍatighaṭikādīni saṅgaṇhāti.",
  "tika-s0105t:786_17": "Kucchitena vaṅkākārena jāyatīti kājo yathā “kālavaṇa”nti;",
  "tika-s0105t:786_18": "kacati bhāraṃ bandhati etthāti vā kāco.",
  "tika-s0105t:786_19": "Duvidhampi hi padamicchanti saddavidū.",
  "tika-s0105t:786_20": "Khāribharitanti khārīhi paripuṇṇaṃ. Ekena vi-",
  "tika-s0105t:786_21": "kārena padaṃ vaḍḍhetvā “khārivividha”nti paṭhantānaṃ vāde samuccayasamāsena atthaṃ dassento “ye panā”tiādimāha.",
  "tika-s0105t:787_0": "Nanu upasampannassa bhikkhuno sāsanikopi yo koci anupasampanno atthato paricārakova hoti api khīṇāsavasāmaṇero,",
  "tika-s0105t:787_1": "kimaṅgaṃ pana bāhirakapabbajiteti anuyogaṃ pati tattha visesaṃ dassetuṃ “kāmañcā”tiādi vuttaṃ.",
  "tika-s0105t:787_2": "Vuttanayenāti “kappiya…pe…",
  "tika-s0105t:787_3": "vattakaraṇavasenā”ti evaṃ vuttanayena.",
  "tika-s0105t:787_4": "Anekasatasahassasaṃvaravinayasamādānavasena upasampannabhāvassa visiṭṭhabhāvato khīṇāsavasāmaṇeropi puthujjanabhikkhuno paricārakoti vutto.",
  "tika-s0105t:788_0": "“Navakoṭisahassāni, asītisatakoṭiyo;",
  "tika-s0105t:789_0": "Paññāsasatasahassāni, chattiṃsa ca punāpare;",
  "tika-s0105t:790_0": "Ete saṃvaravinayā, sambuddhena pakāsitā;",
  "tika-s0105t:791_0": "Peyyālamukhena niddiṭṭhā, sikkhā vinayasaṃvare”ti. ;",
  "tika-s0105t:792_0": "Evaṃ vuttappabhedānaṃ anekasatasahassānaṃ saṃvaravinayānaṃ samādāya sikkhanena uparibhūtā aggabhūtā sampadāti hi upasampadā,",
  "tika-s0105t:792_1": "tāya cesa upasampadāya puthujjanabhikkhu upasampannoti.",
  "tika-s0105t:793_0": "Ayaṃ panāti yathāvuttalakkhaṇo tāpaso.",
  "tika-s0105t:793_1": "Tāpasā hi kammavādikiriyavādino,",
  "tika-s0105t:793_2": "na sāsanassa paṭāṇībhūtā,",
  "tika-s0105t:793_3": "yato nesaṃ pabbajitumāgatānaṃ vināva titthiyaparivāsena khandhake pabbajjā anuññātā.",
  "tika-s0105t:793_4": "Tapo etesamatthīti tāpasā ta-",
  "tika-s0105t:793_5": "kārassa dīghaṃ katvā.",
  "tika-s0105t:793_6": "“Lomasā”tiādīsu viya hi sa-",
  "tika-s0105t:793_7": "paccayamicchanti saddavidū.",
  "tika-s0105t:793_8": "Idaṃ vuttaṃ hoti –",
  "tika-s0105t:793_9": "kāmaṃ khīṇāsavopi sāmaṇero puthujjanassa bhikkhuno atthato paricārakova hoti,",
  "tika-s0105t:793_10": "so pana vattakaraṇamatteneva paricārako,",
  "tika-s0105t:793_11": "na lāmakabhāvena.",
  "tika-s0105t:793_12": "Tāpaso tu guṇavasena ceva veyyāvaccakaraṇavasena ca lāmakabhāveneva paricārako,",
  "tika-s0105t:793_13": "na vattakaraṇamattena,",
  "tika-s0105t:793_14": "evamimesaṃ nānākaraṇaṃ sandhāya tāpasasseva paricārakatā vuttāti.",
  "tika-s0105t:794_0": "“Kasmā”tiādinā codako kāraṇaṃ codeti.",
  "tika-s0105t:794_1": "“Yasmā”tiādinā ācariyo kāraṇaṃ dassetvā pariharati.",
  "tika-s0105t:794_2": "Evaṃ saṅkhepato pariharitamatthaṃ vivarituṃ “imasmiñhī”tiādi vuttaṃ.",
  "tika-s0105t:794_3": "Asakkontanti asamatthanena vippaṭipajjantaṃ alajjiṃ.",
  "tika-s0105t:794_4": "Khuradhārūpamanti khuradhārānaṃ matthakeneva akkamitvā gamanūpamaṃ.",
  "tika-s0105t:794_5": "Bahujanasammatāti mahājanena seṭṭhasammatā.",
  "tika-s0105t:794_6": "Aññeti apare bhikkhū.",
  "tika-s0105t:794_7": "Idhāti tāpasapabbajjāya.",
  "tika-s0105t:794_8": "Chandena saha carantīti sachandacārino,",
  "tika-s0105t:794_9": "yathākāmaṃ paṭipannakāti vuttaṃ hoti.",
  "tika-s0105t:794_10": "Anusikkhantoti diṭṭhānugatiyā sikkhanto.",
  "tika-s0105t:794_11": "Tāpasāva bahukā honti,",
  "tika-s0105t:794_12": "na bhikkhū.",
  "tika-s0105t:795_0": "Kudālapiṭakānaṃ nibbacanaṃ heṭṭhā vuttameva.",
  "tika-s0105t:795_1": "Bahujanakuhāpanatthanti bahuno janassa vimhāpanatthaṃ.",
  "tika-s0105t:795_2": "Aggisālanti aggihuttasālaṃ.",
  "tika-s0105t:795_3": "Nānādārūhīti palāsarukkhadaṇḍādīhi nānāvidhasamidhādārūhi.",
  "tika-s0105t:795_4": "Homakaraṇavasenāti yaññakaraṇavasena.",
  "tika-s0105t:796_0": "Udakavasenettha pānāgāraṃ.",
  "tika-s0105t:796_1": "Tenāha “pānīyaṃ upaṭṭhapetvā”tiādi.",
  "tika-s0105t:796_2": "Yaṃ bhattapuṭaṃ vā yāni taṇḍulādīni vāti sambandho.",
  "tika-s0105t:796_3": "Ambilayāgu nāma takkādiambilasaṃyuttā yāgu.",
  "tika-s0105t:796_4": "Taṇhādīhi āmasitabbato cīvarādi āmisaṃ nāma.",
  "tika-s0105t:796_5": "Vaḍḍhiyāti diguṇatiguṇādivaḍḍhiyā.",
  "tika-s0105t:796_6": "Kuṭumbaṃ saṇṭhapetīti dhanaṃ patiṭṭhāpeti.",
  "tika-s0105t:796_7": "Yathāvuttamatthaṃ pāḷiyaṃ nidassanamattena vuttanti āha “idaṃ panassa paṭipattimukha”nti,",
  "tika-s0105t:796_8": "idaṃ pana pāḷivacanaṃ assa catutthassa puggalassa kohaññapaṭipattiyā mukhamattanti attho.",
  "tika-s0105t:796_9": "Kasmāti ce?",
  "tika-s0105t:796_10": "So hi nānāvidhena kohaññena lokaṃ vimhāpayanto tattha acchati.",
  "tika-s0105t:796_11": "Tenāha “iminā hī”tiādi.",
  "tika-s0105t:796_12": "Evanti “tattha pānīyaṃ upaṭṭhapetvā”tiādinā vuttanayena.",
  "tika-s0105t:797_0": "“Sabbāpi tāpasapabbajjā niddiṭṭhā”ti dhammādhiṭṭhānanayena dassitameva puggalādhiṭṭhānanayena vivarituṃ “aṭṭhavidhā hī”tiādi vuttaṃ.",
  "tika-s0105t:797_1": "Khalādīsu manussānaṃ santike upatiṭṭhitvā vīhimuggamāsatilādīni bhikkhācariyaniyāmena saṅkaḍḍhitvā uñchanaṃ uñchā,",
  "tika-s0105t:797_2": "sā eva cariyā vutti etesanti uñchācariyā.",
  "tika-s0105t:797_3": "Aggipakkikāya bhattabhikkhāya jīvantīti aggipakkikā,",
  "tika-s0105t:797_4": "na aggipakkikā anaggipakkikā,",
  "tika-s0105t:797_5": "taṇḍulabhikkhāya eva jīvikāti vuttaṃ hoti.",
  "tika-s0105t:797_6": "Uñchācariyā hi khalādīni gantvā upatiṭṭhitvā manussehi diyyamānaṃ khalaggaṃ nāma dhaññaṃ paṭiggaṇhanti,",
  "tika-s0105t:797_7": "anaggipakkikā pana tādisamapaṭiggaṇhitvā taṇḍulameva paṭiggaṇhantīti ayametesaṃ viseso.",
  "tika-s0105t:797_8": "Na sayaṃ pacantīti asāmapākā,",
  "tika-s0105t:797_9": "pakkabhikkhāya eva jīvikā.",
  "tika-s0105t:797_10": "Ayo viya kaṭṭhino muṭṭhippamāṇo pāsāṇo ayamuṭṭhi nāma,",
  "tika-s0105t:797_11": "tena vattantīti ayamuṭṭhikā.",
  "tika-s0105t:797_12": "Dantena uppāṭitaṃ vakkalaṃ rukkhattaco dantavakkalaṃ,",
  "tika-s0105t:797_13": "tena vattantīti dantavakkalikā.",
  "tika-s0105t:797_14": "Pavattaṃ rukkhādito pātāpitaṃ phalaṃ bhuñjanti sīlenāti pavattaphalabhojino.",
  "tika-s0105t:797_15": "Paṇḍupalāsasaddassa ekasesanayena dvidhā attho,",
  "tika-s0105t:797_16": "jiṇṇatāya paṇḍubhūtaṃ palāsañceva jiṇṇapakkabhāvena taṃsadisaṃ pupphaphalādi cāti.",
  "tika-s0105t:797_17": "Tena vakkhati “sayaṃ patitāneva pupphaphalapaṇḍupalāsādīni khādantā yāpentī”ti,",
  "tika-s0105t:797_18": "tena vattantīti paṇḍupalāsikā,",
  "tika-s0105t:797_19": "sayaṃpatitapaṇṇapupphaphalabhojino.",
  "tika-s0105t:797_20": "Idāni te aṭṭhavidhepi sarūpato dassetuṃ “tatthā”tiādi vuttaṃ.",
  "tika-s0105t:797_21": "Keṇiyajaṭilavatthu khandhakavaṇṇanāya gahetabbaṃ.",
  "tika-s0105t:798_0": "Saṅkaḍḍhitvāti bhikkhācariyāvasena ekajjhaṃ katvā.",
  "tika-s0105t:799_0": "Taṇḍulabhikkhanti taṇḍulameva bhikkhaṃ.",
  "tika-s0105t:799_1": "Bhikkhitabbā yācitabbā,",
  "tika-s0105t:799_2": "bhikkhūnaṃ ayanti vā bhikkhāti hi bhikkhāsaddo taṇḍulādīsupi niruḷho.",
  "tika-s0105t:799_3": "Tena vuttaṃ “pacitvā paribhuñjantī”ti.",
  "tika-s0105t:800_0": "Bhikkhāpariyeṭṭhi nāma dukkhāti paresaṃ gehato gehaṃ gantvā bhikkhāya pariyesanā nāma dīnavuttibhāvena dukkhā.",
  "tika-s0105t:801_0": "Ye pana “pāsāṇassa pariggaho nāma dukkho pabbajitassā”ti danteheva uppāṭetvā khādanti,",
  "tika-s0105t:801_1": "te dantavakkalikā nāmāti ayaṃ aṭṭhakathāmuttakanayo.",
  "tika-s0105t:802_0": "Paṇḍupalāsasaddo pupphaphalavisayopi sadisatākappanenāti dasseti “pupphaphalapaṇḍupalāsādīnī”ti iminā.",
  "tika-s0105t:803_0": "Teti paṇḍupalāsikā.",
  "tika-s0105t:803_1": "Nidassanamattametaṃ aññesampi tathā bhedasambhavato.",
  "tika-s0105t:803_2": "Pāpuṇanaṭṭhāneti gahetuṃ sampāpuṇanaṭṭhāne.",
  "tika-s0105t:803_3": "Ekarukkhatoti paṭhamaṃ upagatarukkhato.",
  "tika-s0105t:804_0": "Kathamettāvatā sabbāpi tāpasapabbajjā niddiṭṭhāti codanā na tāva visodhitāti āha “imā panā”tiādi.",
  "tika-s0105t:804_1": "Catūhiyevāti “khārividhamādāyā”tiādinā vuttāhi pavattaphalabhojanikā,",
  "tika-s0105t:804_2": "kandamūlaphalabhojanikā,",
  "tika-s0105t:804_3": "agyāgārikā,",
  "tika-s0105t:804_4": "āgārikā ceti catūhi eva tāpasapabbajjāhi.",
  "tika-s0105t:804_5": "Agāraṃ bhajantīti agāraṃ nivāsabhāvena upagacchanti.",
  "tika-s0105t:804_6": "Iminā hi “catudvāraṃ agāraṃ karitvā acchatī”tiādinā idha vuttāya catutthāya tāpasapabbajjāya tesamavarodhataṃ dasseti.",
  "tika-s0105t:804_7": "Evamitaresupi paṭilomato yojanā veditabbā.",
  "tika-s0105t:804_8": "Aggiparicaraṇavasena agyāgāraṃ bhajanti.",
  "tika-s0105t:804_9": "Evaṃ pana tesamavarodhataṃ vadanto tadanurūpaṃ imesampi paccekaṃ duvidhataṃ dassetīti daṭṭhabbaṃ.",
  "tika-s0105t:805_0": "281.",
  "tika-s0105t:805_1": "Ācariyena pokkharasātinā saha pavattatīti sācariyako, tassa.",
  "tika-s0105t:805_2": "Apāyamukhampīti vināsakāraṇampi.",
  "tika-s0105t:805_3": "Pageva vijjācaraṇasampadāya sandissaneti pi-",
  "tika-s0105t:805_4": "saddo garahāyaṃ.",
  "tika-s0105t:805_5": "Tena vuttaṃ “api nu tvaṃ imāya anuttarāya vijjācaraṇasampadāya sandissasi sācariyako”tiādi.",
  "tika-s0105t:805_6": "Tatrāyamaṭṭhakathāmuttakanayo –",
  "tika-s0105t:805_7": "“no hidaṃ bho gotamā”ti sandissanaṃ paṭikkhipitvā asandissanākārameva vibhāvetuṃ “ko cāha”ntiādi vuttaṃ.",
  "tika-s0105t:805_8": "Sācariyako ahaṃ ko ca kīdiso hutvā anuttarāya vijjācaraṇasampadāya sandissāmi,",
  "tika-s0105t:805_9": "anuttarā vijjācaraṇasampadā kā ca kīdisā hutvā sācariyake mayi sandissati,",
  "tika-s0105t:805_10": "ārakā ahaṃ…pe…",
  "tika-s0105t:805_11": "sācariyakoti saha pāṭhasesena yojanā.",
  "tika-s0105t:806_0": "282.",
  "tika-s0105t:806_1": "Apāye vināsanupāye niyutto āpāyiko.",
  "tika-s0105t:806_2": "Tabbhāvaṃ na paripūreti paripūretuṃ na sakkotīti aparipūramāno,",
  "tika-s0105t:806_3": "tabbhāvena aparipuṇṇoti attho.",
  "tika-s0105t:806_4": "Attanā āpāyikena hontenāpi tabbhāvaṃ aparipūramānena pokkharasātinā esā vācā bhāsitāti atthato sambandhattā",
  "tika-s0105t:806_5": "katvatthe cetaṃ paccattavacananti āha “āpāyikenāpi aparipūramānenā”ti.",
  "tika-s0105t:806_6": "Apica attanā aparipūramānena āpāyikenāpi sayaṃ aparipūramānāpāyikena hutvāpi pokkharasātinā esā vācā",
  "tika-s0105t:806_7": "bhāsitāti atthayuttito itthambhūtalakkhaṇe cetaṃ paccattavacanantipi evaṃ vuttaṃ.",
  "tika-s0105t:806_8": "Añño hi saddakkamo,",
  "tika-s0105t:806_9": "añño atthakkamoti.",
  "tika-s0105t:806_10": "Keci pana “karaṇatthameva dassetuṃ evaṃ vutta”nti vadanti,",
  "tika-s0105t:806_11": "tadayuttameva padadvayassa kattupadena samānatthattā,",
  "tika-s0105t:806_12": "samānatthānañca padānaṃ aññamaññaṃ karaṇabhāvānupapattito,",
  "tika-s0105t:806_13": "alamatipapañcena.",
  "tika-s0105t:807_0": "Pubbakaisibhāvānuyogavaṇṇanā",
  "tika-s0105t:808_0": "283.",
  "tika-s0105t:808_1": "Dīyateti datti,",
  "tika-s0105t:808_2": "sā eva dattikanti āha “dinnaka”nti.",
  "tika-s0105t:808_3": "Adātukāmampi dātukāmaṃ katvā sammukhā paramāvaṭṭeti sammūḷhaṃ karoti etāyāti sammukhāvaṭṭanī.",
  "tika-s0105t:808_4": "Tenāha “na demīti vattuṃ na sakkotī”ti.",
  "tika-s0105t:808_5": "Puna tassāti brāhmaṇassa.",
  "tika-s0105t:808_6": "Kāraṇānurūpaṃ rājūnaṃ puṇṇapattanti āha “kasmā me dinno”ti.",
  "tika-s0105t:808_7": "Saṅkhapalitakuṭṭhanti dhotasaṅkhamiva setakuṭṭhaṃ.",
  "tika-s0105t:808_8": "Setapokkhararajatato guṇasamānakāyattā evamāha.",
  "tika-s0105t:808_9": "Anugacchatīti paramanubandhati.",
  "tika-s0105t:809_0": "Yadi duvidhenapi kāraṇena rājā brāhmaṇassa sammukhābhāvaṃ na deti,",
  "tika-s0105t:809_1": "atha kasmā tadupasaṅkamanaṃ na paṭikkhittanti āha “yasmā panā”tiādi.",
  "tika-s0105t:809_2": "“Khettavijjāyāti nītisatthe”ti ācariyena vuttaṃ.",
  "tika-s0105t:809_3": "Heṭṭhāpi brahmajālavaṇṇanāyaṃ evaṃ vuttaṃ “khettavijjāti abbheyyamāsurakkharājasatthādinītisattha”nti.",
  "tika-s0105t:809_4": "dussamettha tirokaraṇiyaṃ.",
  "tika-s0105t:809_5": "Tenāha “sāṇipākārassa anto ṭhatvā”ti.",
  "tika-s0105t:809_6": "Antasaddena pana tabbhāvena pade vaḍḍhiyamāne dussantaṃ yathā “vananto”ti.",
  "tika-s0105t:809_7": "“Payātanti saddhaṃ,",
  "tika-s0105t:809_8": "sassatikaṃ vā.",
  "tika-s0105t:809_9": "Tenāha abhiharitvā dinna”nti ācariyena vuttaṃ,",
  "tika-s0105t:809_10": "tasmā matakabhattasaṅkhepena vā niccabhattasaṅkhepena vā abhiharitvā dinnaṃ bhikkhanti attho veditabbo.",
  "tika-s0105t:809_11": "“Ayaṃ panā”tiādi atthāpattivacanaṃ.",
  "tika-s0105t:809_12": "Niṭṭhanti nicchayaṃ.",
  "tika-s0105t:809_13": "Kasmā pana bhagavā brāhmaṇassa evarūpaṃ amanāpaṃ mammavacanaṃ avocāti codanaṃ kāraṇaṃ dassetvā sodhetuṃ “idaṃ panā”tiādi vuttaṃ.",
  "tika-s0105t:809_14": "Rahassampi paṭicchannampi mammavacanaṃ pakāsesīti sambandho.",
  "tika-s0105t:810_0": "284.",
  "tika-s0105t:810_1": "Rājāsanaṃ nāma hatthikkhandhapadesaṃ sandhāya “hatthigīvāya vā nisinno”ti pāḷiyaṃ vuttaṃ.",
  "tika-s0105t:810_2": "Rathūpatthareti rathassa upari attharitapadese.",
  "tika-s0105t:810_3": "Tenāha “rathamhī”tiādi.",
  "tika-s0105t:810_4": "Uggatuggatehīti uggatānamatisayena uggatehi.",
  "tika-s0105t:810_5": "Na hi vicchāsamāso lokikehi abhimatoti.",
  "tika-s0105t:810_6": "Rañño apaccaṃ rājañño,",
  "tika-s0105t:810_7": "bahukattaṃ pati,",
  "tika-s0105t:810_8": "ekasesanayena vā “rājaññehī”ti vuttaṃ.",
  "tika-s0105t:810_9": "Pākaṭamantananti pakāsabhūtaṃ mantanaṃ.",
  "tika-s0105t:810_10": "Tadevidhādhippetaṃ,",
  "tika-s0105t:810_11": "na rahassamantanaṃ suddādīhipi suyyamānassa icchitattā.",
  "tika-s0105t:810_12": "Tena vuttaṃ “atha āgaccheyya suddo vā suddadāso vā”tiādi.",
  "tika-s0105t:810_13": "Tādisehiyevāti rañño ākārasadiseheva.",
  "tika-s0105t:810_14": "Tassatthassa sādhanasamatthaṃ vacanaṃ raññā bhaṇitaṃ yathā,",
  "tika-s0105t:810_15": "tathā sopi tassatthassa sādhanasamatthameva bhaṇitaṃ vacanaṃ apinu bhaṇatīti yojetabbaṃ.",
  "tika-s0105t:811_0": "285.",
  "tika-s0105t:811_1": "“Pavattāro”ti etassa pāvacanabhāvena vattāroti saddato attho.",
  "tika-s0105t:811_2": "Yasmā pana te tathābhūtā mantānaṃ pavattakā nāma,",
  "tika-s0105t:811_3": "tasmā adhippāyato atthaṃ dassetuṃ “pavattayitāro”ti vuttaṃ.",
  "tika-s0105t:811_4": "Vadasaddena,",
  "tika-s0105t:811_5": "hi tupaccayena ca “vattāro”ti padasiddhi,",
  "tika-s0105t:811_6": "tathā vatusaddena “pavattayitāro”ti.",
  "tika-s0105t:811_7": "Idaṃ ācariyassa ca ācariyasāriputtattherassa ca mataṃ.",
  "tika-s0105t:811_8": "Vatusaddeneva “pavattāro”ti padasiddhiṃ dassetītipi keci vadanti.",
  "tika-s0105t:811_9": "Padadvayassa tulyādhikaraṇattā “mantamevā”ti vuttaṃ.",
  "tika-s0105t:811_10": "“Sudde bahi katvā raho bhāsitabbaṭṭhena mantā eva taṃ taṃ atthapaṭipattihetutāya pada”nti hi tulyādhikaraṇaṃ hoti,",
  "tika-s0105t:811_11": "anupanītāsādhāraṇatāya rahassabhāvena vattabbāya mantanakiriyāya padamadhigamupāyantipi mantapadanti aṭṭhakathāmuttako nayo.",
  "tika-s0105t:811_12": "Gītanti gāyanavasena sajjhāyitaṃ,",
  "tika-s0105t:811_13": "gāyanampidha udattānudattādisarasampādanavaseneva adhippetanti vuttaṃ “sarasampattivasenā”ti.",
  "tika-s0105t:811_14": "Pāvacanabhāvena aññesaṃ vuttaṃ.",
  "tika-s0105t:811_15": "Tamaññesaṃ vādāpanavasena vācitaṃ.",
  "tika-s0105t:811_16": "Saṅgahetvā uparūpari saññūḷhāvasena samupabyūḷhaṃ.",
  "tika-s0105t:811_17": "Iruvedayajuvedasāmavedādivasena,",
  "tika-s0105t:811_18": "tatthāpi paccekaṃ mantabrahmādivasena,",
  "tika-s0105t:811_19": "ajjhāyānuvākādivasena ca rāsikataṃ.",
  "tika-s0105t:811_20": "Yathāvuttanayeneva piṇḍaṃ katvā ṭhapitaṃ.",
  "tika-s0105t:811_21": "Aññesaṃ vācitaṃ anuvācentīti aññesaṃ kammabhūtānaṃ tehi vācāpitaṃ mantapadaṃ etarahi brāhmaṇā aññesaṃ anuvācāpenti.",
  "tika-s0105t:812_0": "Tesanti mantakattūnaṃ.",
  "tika-s0105t:812_1": "Dibbacakkhuparibhaṇḍaṃ yathākammūpagañāṇaṃ,",
  "tika-s0105t:812_2": "paccakkhato dassanaṭṭhena dibbacakkhusadisañca pubbenivāsānussatiñāṇaṃ sandhāya “dibbena cakkhunā”ti vuttaṃ.",
  "tika-s0105t:812_3": "Ato dibbacakkhuparibhaṇḍena yathākammūpagañāṇena sattānaṃ kammassakatādīni ceva dibbacakkhusadisena pubbenivāsānussatiñāṇena",
  "tika-s0105t:812_4": "atītakappe brāhmaṇānaṃ mantajjhenavidhiñca oloketvāti attho gahetabbo.",
  "tika-s0105t:812_5": "Rūpameva hi paccuppannaṃ dibbacakkhussa ārammaṇanti tamidha aṭṭhānagataṃ hoti.",
  "tika-s0105t:812_6": "Pāvacanena saha saṃsanditvāti yaṃ kassapasammāsambuddhena vuttaṃ vaṭṭasannissitaṃ vacanaṃ,",
  "tika-s0105t:812_7": "tena saha saṃsanditvā aviruddhaṃ katvā.",
  "tika-s0105t:812_8": "Na hi tesaṃ vivaṭṭasannissito attho paccakkhato hoti.",
  "tika-s0105t:812_9": "Ganthiṃsūti pajjagajjabandhavasena sakkatabhāsāya bandhiṃsu.",
  "tika-s0105t:812_10": "Aparā pareti aṭṭhakādīhi aparā aññepi pare pacchimā okkākarājakālādīsu uppannā.",
  "tika-s0105t:812_11": "Pāṇātipātādīni pakkhipitvāti aṭṭhakādīhi ganthitamantapadesveva pāṇātipātādikilesasannissitapadānaṃ tattha tattha pakkhipanaṃ katvā.",
  "tika-s0105t:812_12": "Viruddhe akaṃsūti suttanipāte brāhmaṇadhammikasuttādīsu āgatanayena saṃkilesikatthadīpanato paccanīkabhūte akaṃsu.",
  "tika-s0105t:812_13": "Isīti nidassanamattaṃ.",
  "tika-s0105t:812_14": "“Isi vā isitthāya paṭipanno vā”ti hi vattabbaṃ.",
  "tika-s0105t:812_15": "Kasmā panettha paṭiññāgahaṇavasena desanāsotapatitaṃ na karotīti āha “idha bhagavā”tiādi.",
  "tika-s0105t:812_16": "Idhāti “tyāhaṃ mante adhīyāmi,",
  "tika-s0105t:812_17": "‘sācariyako’ti tvaṃ maññasī”ti vuttaṭṭhāne.",
  "tika-s0105t:812_18": "Paṭiññaṃ aggahetvāti yathā heṭṭhā paṭiññā gahitā,",
  "tika-s0105t:812_19": "tathā “taṃ kiṃ maññasi ambaṭṭha,",
  "tika-s0105t:812_20": "tāvatā tvaṃ bhavissasi isi vā isitthāya vā paṭipanno sācariyakoti,",
  "tika-s0105t:812_21": "no hidaṃ bho gotamā”ti evaṃ idha paṭiññaṃ aggahetvā.",
  "tika-s0105t:813_0": "286.",
  "tika-s0105t:813_1": "Nirāmagandhāti kilesāsucivasena vissagandharahitā.",
  "tika-s0105t:813_2": "Anitthigandhāti itthīnaṃ gandhamattassapi avisahanena itthigandharahitā.",
  "tika-s0105t:813_3": "Rajojalladharāti pakatirajasedādijalladharā.",
  "tika-s0105t:813_4": "Pākārapurisaguttīti pākārāvaraṇaṃ,",
  "tika-s0105t:813_5": "purisāvaraṇañca.",
  "tika-s0105t:813_6": "Ettha pana “nirāmagandhā”ti etena tesaṃ dasannaṃ brāhmaṇānaṃ vikkhambhitakilesataṃ dasseti,",
  "tika-s0105t:813_7": "“anitthigandhā,",
  "tika-s0105t:813_8": "brahmacārino”ti ca etena ekavihāritaṃ,",
  "tika-s0105t:813_9": "“rajojalladharā”ti etena maṇḍanavibhūsanābhāvaṃ,",
  "tika-s0105t:813_10": "“araññāyatane pabbatapādesu vasiṃsū”ti etena manussūpacāraṃ pahāya vivittavāsaṃ,",
  "tika-s0105t:813_11": "“vanamūlaphalāhārā vasiṃsū”ti etena sālimaṃsodanādipaṇītāhāra paṭikkhepaṃ,",
  "tika-s0105t:813_12": "“yadā”tiādinā yānavāhanapaṭikkhepaṃ,",
  "tika-s0105t:813_13": "“sabbadisāsū”tiādinā rakkhāvaraṇapaṭikkhepaṃ.",
  "tika-s0105t:813_14": "Evañca dassento micchāpaṭipadāpakkhikaṃ sācariyakassa ambaṭṭhassa vuttiṃ upādāya sammāpaṭipadāpakkhikāpi",
  "tika-s0105t:813_15": "tesaṃ brāhmaṇānaṃ vutti ariyavinaye sammāpaṭipattiṃ upādāya micchāpaṭipadāyeva.",
  "tika-s0105t:813_16": "Kathañhi nāma te bhavissati sallekhapaṭipattiyuttatāti.",
  "tika-s0105t:813_17": "“Evaṃ su te”tiādinā bhagavā ambaṭṭhaṃ santajjento niggaṇhātītipi vibhāveti.",
  "tika-s0105t:813_18": "Idañhi vakkhamānāya pāḷiyā piṇḍatthadassananti.",
  "tika-s0105t:814_0": "Dussapaṭṭikā dussapaṭṭaṃ.",
  "tika-s0105t:814_1": "Dussakalāpo dussaveṇī.",
  "tika-s0105t:814_2": "Veṭhakehīti veṭhakapaṭṭakehi,",
  "tika-s0105t:814_3": "dussehi saṃveṭhetvā katanamitaphāsukāhīti vuttaṃ hoti.",
  "tika-s0105t:814_4": "Kappetunti kattarikāya chindituṃ.",
  "tika-s0105t:814_5": "Kappitavālehīti etthāpi eseva nayo.",
  "tika-s0105t:814_6": "“Na bhikkhave massu kappāpetabba”ntiādīsu viya hi kapusaddo chedane vattati.",
  "tika-s0105t:814_7": "Yuttaṭṭhānesūti gīvāsīsavāladhīsu.",
  "tika-s0105t:814_8": "Vālāti tesu ṭhānesu jāyamānā lomā.",
  "tika-s0105t:814_9": "Sahacaraṇavasena,",
  "tika-s0105t:814_10": "ṭhānīnāmena vā “kuttavālā”ti vuttā.",
  "tika-s0105t:814_11": "Keci pana “vāḷayuttattā”ti pāṭhaṃ kappetvā vāḷarūpayuttattāti atthaṃ vadanti,",
  "tika-s0105t:814_12": "pāḷiyānapekkhanameva tesaṃ doso.",
  "tika-s0105t:814_13": "“Kuttavālehi vaḷavārathehī”ti pāḷiyaṃ vuttaṃ.",
  "tika-s0105t:814_14": "Samantānagaranti nagarassa samantato.",
  "tika-s0105t:814_15": "Pākārassa adhobhāge katasudhākammaṃ ṭhānaṃ nagarassa samīpe kattabbato,",
  "tika-s0105t:814_16": "upakārakaraṇato ca “upakārikā”ti vuccati.",
  "tika-s0105t:814_17": "Nagarassa upakārikā etāsanti nagarūpakārikāyo,",
  "tika-s0105t:814_18": "rājadhānīapekkhāya itthiliṅganiddeso.",
  "tika-s0105t:814_19": "Tenāha “idha panā”tiādi.",
  "tika-s0105t:814_20": "Matīti vicikicchāvasena anekaṃsikajānanā.",
  "tika-s0105t:814_21": "Upari desanāya avaḍḍhakāraṇaṃ dassento “idaṃ bhagavā”tiādimāha.",
  "tika-s0105t:814_22": "Pāḷiyaṃ so maṃ pañhenāti so jano maṃ pucchāvasena sodheyya.",
  "tika-s0105t:814_23": "Ahaṃ veyyākaraṇena sodhessāmīti ahampimaṃ vissajjanāvasena sodhessāmīti yathārahamadhikāravasena attho veditabbo.",
  "tika-s0105t:815_0": "Dvelakkhaṇadassanavaṇṇanā",
  "tika-s0105t:816_0": "287.",
  "tika-s0105t:816_1": "“Nisinnāna”ntiādi anādare sāmivacanaṃ,",
  "tika-s0105t:816_2": "visesanaṃ vā.",
  "tika-s0105t:816_3": "Saṅkucite iriyāpathe anavasesato lakkhaṇānaṃ dubbibhāvanato “na sakkotī”ti vuttaṃ,",
  "tika-s0105t:816_4": "tathā suvibhāvanato pana “sakkotī”ti.",
  "tika-s0105t:816_5": "Pariyesanasukhatthameva tadāciṇṇatā daṭṭhabbā.",
  "tika-s0105t:816_6": "Tenāti duvidhenapi kāraṇena.",
  "tika-s0105t:817_0": "Gavesīti ñāṇena pariyesanamakāsi.",
  "tika-s0105t:817_1": "Gaṇayantoti ñāṇeneva saṅkalayanto.",
  "tika-s0105t:817_2": "Samānayīti sammā ānayi samāhari.",
  "tika-s0105t:817_3": "“Kaṅkhatī”ti padassa ākaṅkhatīti atthoti āha “aho vatā”tiādi.",
  "tika-s0105t:817_4": "Anupasaggampi hi padaṃ katthaci saupasaggamiva atthavisesavācakaṃ yathā “gotrabhū”ti.",
  "tika-s0105t:817_5": "Tato tato sarīrappadesato.",
  "tika-s0105t:817_6": "Kicchatīti kilamati.",
  "tika-s0105t:817_7": "Tenāha “na sakkoti daṭṭhu”nti.",
  "tika-s0105t:817_8": "Tāyāti “vicinanto kicchatī”ti vuttāya vicikicchāya.",
  "tika-s0105t:817_9": "Tatoti sanniṭṭhānaṃ agamanato.",
  "tika-s0105t:817_10": "Evaṃ “kaṅkhatī”ti padassa āsisanatthataṃ dassetvā idāni saṃsayatthataṃ dassento “kaṅkhāya vā”tiādimāha.",
  "tika-s0105t:817_11": "Tattha kaṅkhāyāti “kaṅkhatī”ti padena vuttāya kaṅkhāya.",
  "tika-s0105t:817_12": "Asatvapadhānañhi ākhyātikaṃ.",
  "tika-s0105t:817_13": "Esa nayo sesesupi.",
  "tika-s0105t:817_14": "Avatthāpabhedagatā vimati eva “tīhi dhammehī”ti vuttā,",
  "tika-s0105t:817_15": "tippakārehi saṃsayadhammehīti attho.",
  "tika-s0105t:817_16": "Kālusiyabhāvoti appasannatāya hetubhūto āvilabhāvo.",
  "tika-s0105t:818_0": "Vatthikosenāti nābhiyā adhobhāgasaṅkhāte vatthimhi jātena liṅgapasibbakena.",
  "tika-s0105t:818_1": "“Aṇḍakoso”tiādīsu viya hi kosasaddo pariveṭhakapasibbake vattati.",
  "tika-s0105t:818_2": "Vatthena guhitabbattā vatthaguyhaṃ.",
  "tika-s0105t:818_3": "Yasmā bhagavato kosohitaṃ vatthaguyhaṃ sabbabuddhāveṇikaṃ aññehi asādhāraṇaṃ suvisuddhakañcanamaṇḍalasannibhaṃ,",
  "tika-s0105t:818_4": "attano saṇṭhānasannivesasundaratāya ājāneyyagandhahatthino varaṅgaparamacārubhāvaṃ,",
  "tika-s0105t:818_5": "vikasamānatapaniyāravindasamujjalakesarāvattavilāsaṃ,",
  "tika-s0105t:818_6": "sañjhāpabhānurañjitajalavanantarābhilakkhitasampuṇṇacandamaṇḍalasobhañca attano siriyā abhibhuyya virājati,",
  "tika-s0105t:818_7": "yaṃ bāhirabbhantaramalehi anupakkiliṭṭhatāya,",
  "tika-s0105t:818_8": "cirakālaparicitabrahmacariyādhikāratāya,",
  "tika-s0105t:818_9": "saṇṭhitasaṇṭhānasampattiyā ca kopīnampi samānaṃ akopīnameva jātaṃ.",
  "tika-s0105t:818_10": "Tena vuttaṃ “bhagavato hī”tiādi.",
  "tika-s0105t:818_11": "Varavāraṇassevāti varagandhahatthino iva.",
  "tika-s0105t:818_12": "Pahūtabhāvanti puthulabhāvaṃ.",
  "tika-s0105t:818_13": "Ettheva hi tassa saṃsayo.",
  "tika-s0105t:818_14": "Tanumudusukumārādīsu panassa guṇesu vicāraṇā eva nāhosi.",
  "tika-s0105t:819_0": "288.",
  "tika-s0105t:819_1": "“Tathārūpa”nti idaṃ samāsapadanti āha “taṃrūpa”nti.",
  "tika-s0105t:819_2": "Etthāti yathā ambaṭṭho kosohitaṃ vatthaguyhamaddassa,",
  "tika-s0105t:819_3": "tathā iddhābhisaṅkhāramabhisaṅkharaṇe.",
  "tika-s0105t:819_4": "Iminā hi “tathārūpaṃ iddhābhisaṅkhāraṃ abhisaṅkharī”tiādipāḷiparāmasanaṃ,",
  "tika-s0105t:819_5": "ato cettha saha iddhābhisaṅkhāranayena vatthaguyhadassanakāraṇaṃ milindapañhāpāṭhena vibhāvitaṃ hoti.",
  "tika-s0105t:819_6": "Keci pana “vatthaguyhadassane”ti parāmasanti,",
  "tika-s0105t:819_7": "tadayuttameva.",
  "tika-s0105t:819_8": "Na hi taṃ pāḷiyaṃ,",
  "tika-s0105t:819_9": "aṭṭhakathāyañca atthi,",
  "tika-s0105t:819_10": "yaṃ evaṃ parāmasitabbaṃ siyā,",
  "tika-s0105t:819_11": "iddhābhisaṅkhāranayo ca avibhāvito hoti.",
  "tika-s0105t:819_12": "Kimettha aññena vattabbaṃ catupaṭisambhidāpattena chaḷabhiññena vādīvarena bhadantanāgasenattherena vuttanayeneva sampaṭicchitabbattā.",
  "tika-s0105t:819_13": "Hirī karīyate etthāti hirikaraṇaṃ,",
  "tika-s0105t:819_14": "tadeva okāso tathā,",
  "tika-s0105t:819_15": "hiriyitabbaṭṭhānaṃ.",
  "tika-s0105t:819_16": "Uttarassāti suttanipāte āgatassa uttaramāṇavassa.",
  "tika-s0105t:819_17": "Sabbesampi cetesaṃ vatthu suttanipātato gahetabbaṃ.",
  "tika-s0105t:820_0": "Chāyanti paṭibimbaṃ.",
  "tika-s0105t:820_1": "Kathaṃ dassesi,",
  "tika-s0105t:820_2": "kīdisaṃ vāti āha “iddhiyā”tiādi.",
  "tika-s0105t:820_3": "Chāyārūpakamattanti bhagavato paṭibimbarūpakameva,",
  "tika-s0105t:820_4": "na pakativatthaguyhaṃ,",
  "tika-s0105t:820_5": "tañca buddhasantānato vinimuttattā rūpakamattaṃ bhagavatā sadisavaṇṇasaṇṭhānāvayavaṃ iddhimayaṃ bimbakameva hoti,",
  "tika-s0105t:820_6": "evañca katvā appakatthena ka-",
  "tika-s0105t:820_7": "kārena visesitavacanaṃ upapannaṃ hoti.",
  "tika-s0105t:820_8": "Chāyārūpakamattaṃ iddhiyā abhisaṅkharitvā dassesīti sambandho.",
  "tika-s0105t:820_9": "“Taṃ pana dassento bhagavā yathā attano buddharūpaṃ na dissati,",
  "tika-s0105t:820_10": "tathā katvā dassetī”ti ācariyā vadanti.",
  "tika-s0105t:820_11": "Tadetaṃ bhadantanāgasenattherena vuttena iddhābhisaṅkhatachāyārūpakamattadassanavacanena saṃsandati ceva sameti ca yathā taṃ “khīrena khīraṃ,",
  "tika-s0105t:820_12": "gaṅgodakena yamunodaka”nti daṭṭhabbaṃ.",
  "tika-s0105t:820_13": "Tathāvacaneneva hi sesabuddharūpassa taṅkhaṇe adassitabhāvo atthato āpanno hoti.",
  "tika-s0105t:820_14": "Nivāsananivatthatādivacanena panettha buddhasantānato vinimuttassapi chāyārūpakassa nivāsanādiabahigatabhāvo dassito,",
  "tika-s0105t:820_15": "na ca codetabbaṃ “kathaṃ nivāsanādiantaragataṃ chāyārūpakaṃ bhagavā dasseti,",
  "tika-s0105t:820_16": "kathañca ambaṭṭho passatī”ti.",
  "tika-s0105t:820_17": "Acinteyyo hi iddhivisayoti.",
  "tika-s0105t:820_18": "Chāyaṃ diṭṭheti chāyāya diṭṭhāya.",
  "tika-s0105t:820_19": "Etanti chāyārūpakaṃ.",
  "tika-s0105t:820_20": "Bujjhanake sati jīvitanimittampi hadayamaṃsaṃ dasseyyāti adhippāyo.",
  "tika-s0105t:820_21": "Ninnetvāti nīharitvā.",
  "tika-s0105t:820_22": "Ayameva vā pāṭho.",
  "tika-s0105t:820_23": "Kallosīti vissajjane tvaṃ kusalo cheko asi,",
  "tika-s0105t:820_24": "yathāvutto vā vissajjanāmaggo upapanno yutto asīti attho.",
  "tika-s0105t:820_25": "“Kusalo”ti keci paṭhanti,",
  "tika-s0105t:820_26": "ayuttametaṃ.",
  "tika-s0105t:820_27": "Milindapañhe hi sabbattha vissajjanāvasāne “kallo” icceva diṭṭhoti.",
  "tika-s0105t:821_0": "Ninnāmetvāti mukhato nīharaṇavasena kaṇṇasotādiabhimukhaṃ paṇāmetvā,",
  "tika-s0105t:821_1": "adhippāyameva dassetuṃ “nīharitvā”ti vuttaṃ.",
  "tika-s0105t:821_2": "Kathinasūciṃ viyāti ghanasukhumabhāvāpādanena kakkhaḷasūcimiva katvā.",
  "tika-s0105t:821_3": "Tathākaraṇenāti kathinasūciṃ viya karaṇena.",
  "tika-s0105t:821_4": "Etthāti pahūtajivhāya.",
  "tika-s0105t:821_5": "Mudubhāvo,",
  "tika-s0105t:821_6": "dīghabhāvo,",
  "tika-s0105t:821_7": "tanubhāvo ca dassito amuduno ghanasukhumabhāvāpādanatthamasakkuṇeyyattāti ācariyena vuttaṃ.",
  "tika-s0105t:821_8": "Tatrāyamadhippāyo –",
  "tika-s0105t:821_9": "yasmā mudumeva ghanasukhumabhāvāpādanatthaṃ sakkoti,",
  "tika-s0105t:821_10": "tasmā tathākaraṇena mudubhāvo dassito aggi viya dhūmena.",
  "tika-s0105t:821_11": "Yasmā ca muduyeva ghanasukhumabhāvāpajjanena dīghagāmi,",
  "tika-s0105t:821_12": "tasmā kaṇṇasotānumasanena dīghabhāvo dassito.",
  "tika-s0105t:821_13": "Yasmā pana mudu eva ghanasukhumabhāvāpajjanena tanu hoti,",
  "tika-s0105t:821_14": "tasmā nāsikāsotānumasanena tanubhāvo dassitoti.",
  "tika-s0105t:821_15": "Aputhulassa tathāpaṭicchādanatthamasakkuṇeyyattā nalāṭacchādanena puthulabhāvo dassito.",
  "tika-s0105t:822_0": "289. Patthento hutvā udikkhantoti yojetabbaṃ.",
  "tika-s0105t:823_0": "290. Mūlavacanaṃ kathā. Paṭivacanaṃ sallāpo.",
  "tika-s0105t:824_0": "291.",
  "tika-s0105t:824_1": "“Uddhumātaka”ntiādīsu viya ka-",
  "tika-s0105t:824_2": "saddo jigucchanatthoti vuttaṃ “tameva jigucchanto”ti.",
  "tika-s0105t:824_3": "Tamevāti paṇḍitabhāvameva,",
  "tika-s0105t:824_4": "ambaṭṭhamevātipi attho.",
  "tika-s0105t:824_5": "Ambaṭṭhañhi sandhāya evamāha.",
  "tika-s0105t:824_6": "Tathā hi pāḷiyaṃ vuttaṃ “evaṃ…pe…",
  "tika-s0105t:824_7": "ambaṭṭhaṃ māṇavaṃ etadavocā”ti.",
  "tika-s0105t:824_8": "Kāmañca ambaṭṭhaṃ sandhāya evaṃ vuttaṃ,",
  "tika-s0105t:824_9": "nāmagottavasena pana aniyamaṃ katvā garahanto puthuvacanena vadatīti veditabbaṃ.",
  "tika-s0105t:824_10": "“Yadeva kho tva”nti etassa aniyamavacanassa “evarūpenā”ti idaṃ niyamavacananti dasseti “yādiso”tiādinā.",
  "tika-s0105t:824_11": "Bhāvenabhāvalakkhaṇe bhummavacanatthe karaṇavacananti vuttaṃ “edise atthacarake”ti.",
  "tika-s0105t:824_12": "Na aññatrāti na aññattha sugatiyaṃ.",
  "tika-s0105t:824_13": "Ettha pana “atthacarakenā”ti iminā byatirekamukhena anatthacarakataṃyeva vibhāvetīti daṭṭhabbaṃ.",
  "tika-s0105t:824_14": "“Upaneyya upaneyyā”ti idaṃ tvādyantaṃ vicchāvacananti āha “brāhmaṇo kho panā”tiādi.",
  "tika-s0105t:824_15": "Evaṃ upanetvā upanetvāti taṃ taṃ dosaṃ upanīya upanīya.",
  "tika-s0105t:824_16": "Tenāha “suṭṭhu dāsādibhāvaṃ āropetvā”ti.",
  "tika-s0105t:824_17": "Pātesīti pavaṭṭanavasena pātesi.",
  "tika-s0105t:824_18": "Yañca agamāsi,",
  "tika-s0105t:824_19": "tampi assa tathāgamanasaṅkhātaṃ ṭhānaṃ acchinditvāti yojanā.",
  "tika-s0105t:825_0": "Pokkharasātibuddhūpasaṅkamanavaṇṇanā",
  "tika-s0105t:826_0": "292- 3- 6.",
  "tika-s0105t:826_1": "Kittako pana soti vuttaṃ “sammodanīyakathāyapi kālo natthī”ti.",
  "tika-s0105t:826_2": "Āgamā nūti āgato nu.",
  "tika-s0105t:826_3": "Khoti nipātamattaṃ.",
  "tika-s0105t:826_4": "Idhāti ettha,",
  "tika-s0105t:826_5": "tumhākaṃ santikanti attho.",
  "tika-s0105t:826_6": "Adhivāsetūti sādiyatu,",
  "tika-s0105t:826_7": "taṃ pana sādiyanaṃ idha manasāva sampaṭiggaho,",
  "tika-s0105t:826_8": "na kāyavācāhīti āha “sampaṭicchatū”ti.",
  "tika-s0105t:826_9": "Ajja pavattamānaṃ ajjatanaṃ, puññaṃ,",
  "tika-s0105t:826_10": "pītipāmojjañca,",
  "tika-s0105t:826_11": "imamatthaṃ dassetuṃ “yaṃ me”tiādi vuttaṃ.",
  "tika-s0105t:826_12": "Kāranti upakāraṃ,",
  "tika-s0105t:826_13": "sakkāraṃ vā.",
  "tika-s0105t:826_14": "Acopetvāti acāletvā.",
  "tika-s0105t:827_0": "297.",
  "tika-s0105t:827_1": "“Sahatthā”ti idaṃ karaṇatthe nissakkavacanaṃ.",
  "tika-s0105t:827_2": "Tenāha “sahatthenā”ti.",
  "tika-s0105t:827_3": "Suhitanti dhātaṃ,",
  "tika-s0105t:827_4": "jighacchādukkhābhāvena vā sukhitaṃ.",
  "tika-s0105t:827_5": "Yāvadatthanti yāva attho,",
  "tika-s0105t:827_6": "tāva bhojanena tadā kataṃ.",
  "tika-s0105t:827_7": "Paṭikkhepapavāraṇāvettha adhippetā,",
  "tika-s0105t:827_8": "na nimantanapavāraṇāti āha “ala”ntiādi.",
  "tika-s0105t:827_9": "“Hatthasaññāyā”ti nidassanamattaṃ aññattha mukhavikārena,",
  "tika-s0105t:827_10": "vacībhedena ca paṭikkhepassa vuttattā,",
  "tika-s0105t:827_11": "ekakkhaṇepi ca tathāpaṭikkhepassa labbhanato.",
  "tika-s0105t:827_12": "Onītā pattato pāṇi etassāti onītapattapāṇīti bhinnādhikaraṇavisayo tipado bāhiratthasamāso.",
  "tika-s0105t:827_13": "Muddhajaṇa- kārena,",
  "tika-s0105t:827_14": "pana saññogata-",
  "tika-s0105t:827_15": "kārena ca oṇittasaddo vinābhūteti dasseti “oṇittapattapāṇintipi pāṭho”tiādinā.",
  "tika-s0105t:827_16": "Sucikaraṇatthe vā oṇittasaddo.",
  "tika-s0105t:827_17": "Oṇittaṃ āmisāpanayanena sucikataṃ pattaṃ pāṇi ca assāti hi oṇittapattapāṇi.",
  "tika-s0105t:827_18": "Tenāha “hatthe ca pattañca dhovitvā”ti.",
  "tika-s0105t:827_19": "“Oṇittaṃ nānābhūtaṃ vinābhūtaṃ,",
  "tika-s0105t:827_20": "āmisāpanayanena vā sucikataṃ pattaṃ pāṇito assāti oṇittapattapāṇī”ti sāratthadīpaniyaṃ vuttaṃ.",
  "tika-s0105t:827_21": "Tattha pacchimavacanaṃ “hatthe ca pattañca dhovitvā”ti iminā asaṃsandanato vicāretabbaṃ.",
  "tika-s0105t:827_22": "Evaṃbhūtanti “bhuttāviṃ onītapattapāṇi”nti vuttappakārena bhūtaṃ.",
  "tika-s0105t:828_0": "298.",
  "tika-s0105t:828_1": "Anupubbiṃ kathanti anupubbaṃ kathetabbaṃ kathaṃ.",
  "tika-s0105t:828_2": "Tenāha “anupaṭipāṭikatha”nti.",
  "tika-s0105t:828_3": "Kā pana sāti āha “dānānantaraṃ sīla”ntiādi,",
  "tika-s0105t:828_4": "tenāyamattho bodhito hoti –",
  "tika-s0105t:828_5": "dānakathā tāva pacurajanesupi pavattiyā sabbasādhāraṇattā,",
  "tika-s0105t:828_6": "sukarattā,",
  "tika-s0105t:828_7": "sīle patiṭṭhānassa upāyabhāvato ca ādito kathetabbā.",
  "tika-s0105t:828_8": "Pariccāgasīlo hi puggalo pariggahavatthūsu vinissaṭabhāvato sukheneva sīlāni samādiyati,",
  "tika-s0105t:828_9": "tattha ca suppatiṭṭhito hoti,",
  "tika-s0105t:828_10": "sīlena dāyakapaṭiggāhakasuddhito parānuggahaṃ vatvā parapīḷānivattivacanato,",
  "tika-s0105t:828_11": "kiriyadhammaṃ vatvā akiriyadhammavacanato,",
  "tika-s0105t:828_12": "bhogasampattihetuṃ vatvā bhavasampattihetuvacanato ca dānakathānantaraṃ sīlakathā kathetabbā.",
  "tika-s0105t:828_13": "Tañce dānasīlaṃ vaṭṭanissitaṃ,",
  "tika-s0105t:828_14": "ayaṃ bhavasampatti tassa phalanti dassanatthaṃ sīlakathānantaraṃ saggakathā.",
  "tika-s0105t:828_15": "Tāya hi evaṃ dassitaṃ hoti “imehi dānasīlamayehi,",
  "tika-s0105t:828_16": "paṇītapaṇītatarādibhedabhinnehi ca puññakiriyavatthūhi etā cātumahārājikādīsu paṇītapaṇītatarādibhedabhinnā aparimeyyā dibbasampattiyo laddhabbā”ti.",
  "tika-s0105t:828_17": "Svāyaṃ saggo rāgādīhi upakkiliṭṭho,",
  "tika-s0105t:828_18": "sabbathā pana tehi anupakkiliṭṭho ariyamaggoti dassanatthaṃ saggakathānantaraṃ maggakathā.",
  "tika-s0105t:828_19": "Maggañca kathentena tadadhigamupāyadassanatthaṃ kāmānaṃ ādīnavo, okāro,",
  "tika-s0105t:828_20": "saṃkileso,",
  "tika-s0105t:828_21": "nekkhamme ānisaṃso ca kathetabbo.",
  "tika-s0105t:828_22": "Saggapariyāpannāpi hi sabbe kāmā nāma bahvādīnavā aniccā addhuvā vipariṇāmadhammā,",
  "tika-s0105t:828_23": "pageva itareti ādīnavo,",
  "tika-s0105t:828_24": "sabbepi kāmā hīnā gammā pothujjanikā anariyā anatthasaṃhitāti lāmakabhāvo okāro,",
  "tika-s0105t:828_25": "sabbepi bhavā kilesānaṃ vatthubhūtāti saṃkileso,",
  "tika-s0105t:828_26": "sabbasaṃkilesavippayuttaṃ nibbānanti nekkhamme ānisaṃso ca kathetabboti.",
  "tika-s0105t:828_27": "Ayampi attho bodhitoti veditabbo.",
  "tika-s0105t:828_28": "Maggoti hi ettha iti-",
  "tika-s0105t:828_29": "saddena ādyatthena kāmādīnavādīnampi saṅgahoti ayamatthavaṇṇanā katā.",
  "tika-s0105t:828_30": "Tenāha “seyyathidaṃ –",
  "tika-s0105t:828_31": "dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsetī”ti.",
  "tika-s0105t:828_32": "Vitthāro sāratthadīpaniyaṃ gahetabbo.",
  "tika-s0105t:829_0": "Kasi-",
  "tika-s0105t:829_1": "saddo ñāṇena gahaṇeti āha “gahitā”tiādi.",
  "tika-s0105t:829_2": "Sāmaṃsaddena nivattetabbamatthaṃ dasseti “asādhāraṇā aññesa”nti iminā,",
  "tika-s0105t:829_3": "lokuttaradhammādhigame parūpadesavigatattā,",
  "tika-s0105t:829_4": "ekeneva loke paṭhamaṃ anuttarāya sammāsambodhiyā abhisambuddhattā ca aññesamasādhāraṇāti vuttaṃ hoti.",
  "tika-s0105t:829_5": "Dhammacakkhunti ettha sotāpattimaggova adhippeto,",
  "tika-s0105t:829_6": "na brahmāyusutte viya heṭṭhimā tayo maggā,",
  "tika-s0105t:829_7": "na ca cūḷarāhulovādasutte viya āsavakkhayo.",
  "tika-s0105t:829_8": "“Tassa uppattiākāradassanattha”nti kasmā vuttaṃ,",
  "tika-s0105t:829_9": "nanu maggañāṇaṃ asaṅkhatadhammārammaṇameva,",
  "tika-s0105t:829_10": "na saṅkhatadhammārammaṇanti codanaṃ sodhento “tañhī”tiādimāha.",
  "tika-s0105t:829_11": "Kiccavasenāti asammohapaṭivedhakiccavasena.",
  "tika-s0105t:830_0": "Pokkharasātiupāsakattapaṭivedanākathāvaṇṇanā",
  "tika-s0105t:831_0": "299.",
  "tika-s0105t:831_1": "Pāḷiyaṃ “diṭṭhadhammo”tiādīsu dassanaṃ nāma ñāṇato aññampi cakkhādidassanaṃ atthīti tannivattanatthaṃ “pattadhammo”ti vuttaṃ.",
  "tika-s0105t:831_2": "Patti ca ñāṇapattito aññāpi kāyagamanādipatti vijjatīti tato visesadassanatthaṃ “viditadhammo”ti vuttaṃ.",
  "tika-s0105t:831_3": "Sā panesā viditadhammatā ekadesatopi hotīti nippadesato viditadhammataṃ dassetuṃ “pariyogāḷhadhammo”ti vuttaṃ,",
  "tika-s0105t:831_4": "tenassa saccābhisambodhameva dīpeti.",
  "tika-s0105t:831_5": "Maggañāṇañhi ekābhisamayavasena pariññādicatukiccaṃ sādhentaṃ nippadesena catusaccadhammaṃ samantato ogāḷhaṃ nāma hoti.",
  "tika-s0105t:831_6": "Tenāha “diṭṭho ariyasaccadhammo etenāti diṭṭhadhammo”ti.",
  "tika-s0105t:831_7": "“Kathaṃ pana ekameva ñāṇaṃ ekasmiṃ khaṇe cattāri kiccāni sādhentaṃ pavattati.",
  "tika-s0105t:831_8": "Na hi tādisaṃ loke diṭṭhaṃ,",
  "tika-s0105t:831_9": "na āgamo vā tādiso atthī”ti na vattabbaṃ.",
  "tika-s0105t:831_10": "Yathā hi padīpo ekasmiṃyeva khaṇe vaṭṭiṃ dahati,",
  "tika-s0105t:831_11": "snehaṃ pariyādiyati,",
  "tika-s0105t:831_12": "andhakāraṃ vidhamati,",
  "tika-s0105t:831_13": "ālokañcāpi dasseti,",
  "tika-s0105t:831_14": "evametaṃ ñāṇanti daṭṭhabbaṃ.",
  "tika-s0105t:831_15": "“Maggasamaṅgissa ñāṇaṃ dukkhepetaṃ ñāṇaṃ,",
  "tika-s0105t:831_16": "dukkhasamudayepetaṃ ñāṇaṃ,",
  "tika-s0105t:831_17": "dukkhanirodhepetaṃ ñāṇaṃ,",
  "tika-s0105t:831_18": "dukkhanirodhagāminiyā paṭipadāyapetaṃ ñāṇa”nti suttapadampettha udāharitabbanti.",
  "tika-s0105t:832_0": "Tiṇṇā vicikicchāti sappaṭibhayakantārasadisā soḷasavatthukā,",
  "tika-s0105t:832_1": "aṭṭhavatthukā ca vicikicchā anena vitiṇṇā.",
  "tika-s0105t:832_2": "Vigatā kathaṃkathāti pavattiādīsu “evaṃ nu kho,",
  "tika-s0105t:832_3": "na nu kho”ti evaṃ pavattikā kathaṃkathā assa vigatā samucchinnā.",
  "tika-s0105t:832_4": "Visāradabhāvaṃ pattoti sārajjakarānaṃ pāpadhammānaṃ pahīnattā,",
  "tika-s0105t:832_5": "tappaṭipakkhesu ca sīlādiguṇesu suppatiṭṭhitattā visāradabhāvaṃ veyyattiyaṃ patto adhigato.",
  "tika-s0105t:832_6": "Sāyaṃ vesārajjappatti suppatiṭṭhitatā katthāti codanāya “satthusāsane”ti vuttanti dassento “kattha?",
  "tika-s0105t:832_7": "Satthusāsane”ti āha.",
  "tika-s0105t:832_8": "Attanāva paccakkhato diṭṭhattā,",
  "tika-s0105t:832_9": "adhigatattā ca na assa paccayo paccetabbo paro atthīti attho.",
  "tika-s0105t:832_10": "Tatthādhippāyamāha “na parassā”tiādinā.",
  "tika-s0105t:832_11": "Na vattatīti na pavattati,",
  "tika-s0105t:832_12": "na paṭipajjati vā,",
  "tika-s0105t:832_13": "na paraṃ pacceti pattiyāyatīti aparappaccayotipi yujjati.",
  "tika-s0105t:832_14": "Yaṃ panettha vattabbampi avuttaṃ,",
  "tika-s0105t:832_15": "tadetaṃ pubbe vuttattā,",
  "tika-s0105t:832_16": "parato vuccamānattā ca avuttanti veditabbaṃ.",
  "tika-s0105t:833_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:833_1": "ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā",
  "tika-s0105t:833_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmattherena",
  "tika-s0105t:833_3": "mahādhammarājādhirājagarunā katāya sādhuvilāsiniyā nāma līnatthapakāsaniyā ambaṭṭhasuttavaṇṇanāya līnatthapakāsanā.",
  "tika-s0105t:834_0": "Ambaṭṭhasuttavaṇṇanā niṭṭhitā.",
  "tika-s0105t:835_0": "4. Soṇadaṇḍasuttavaṇṇanā",
  "tika-s0105t:836_0": "300.",
  "tika-s0105t:836_1": "Evaṃ ambaṭṭhasuttaṃ saṃvaṇṇetvā idāni soṇadaṇḍasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:836_2": "ambaṭṭhasuttassānantaraṃ saṅgītassa suttassa soṇadaṇḍasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:836_3": "aṅgesūti soṇadaṇḍasutta”nti āha.",
  "tika-s0105t:836_4": "Sundarabhāvena sātisayāni aṅgāni etesamatthīti aṅgā.",
  "tika-s0105t:836_5": "Taddhitapaccayassa atisayavisiṭṭhe atthitāatthe pavattito,",
  "tika-s0105t:836_6": "padhānato rājakumārā,",
  "tika-s0105t:836_7": "ruḷhivasena pana janapadoti vuttaṃ “aṅgā nāmā”tiādi.",
  "tika-s0105t:836_8": "Idhāpi adhippetā,",
  "tika-s0105t:836_9": "na ambaṭṭhasutte eva.",
  "tika-s0105t:836_10": "“Tadā kirā”tiādi tassā cārikāya kāraṇavacanaṃ.",
  "tika-s0105t:836_11": "Āgamane ādīnavaṃ dassetvā paṭikkhipanavasena āgantuṃ na dassanti,",
  "tika-s0105t:836_12": "nānujānissantīti adhippāyo.",
  "tika-s0105t:837_0": "Nīlāsokakaṇikārakoviḷārakundarājarukkhādisammissatāya taṃ campakavanaṃ nīlādipañcavaṇṇakusumapaṭimaṇḍitaṃ,",
  "tika-s0105t:837_1": "na campakarukkhānaññeva nīlādipañcavaṇṇakusumatāyāti vadanti,",
  "tika-s0105t:837_2": "tathārūpāya pana dhātuyā campakarukkhāva nīlādipañcavaṇṇampi kusumaṃ pupphanti.",
  "tika-s0105t:837_3": "Idānipi hi katthaci dese dissanti,",
  "tika-s0105t:837_4": "evañca yathārutampi aṭṭhakathāvacanaṃ upapannaṃ hoti.",
  "tika-s0105t:837_5": "Kusumagandhasugandheti vuttanayena sammissakānaṃ,",
  "tika-s0105t:837_6": "suddhacampakānaṃ vā kusumānaṃ gandhehi sugandhe.",
  "tika-s0105t:837_7": "Evaṃ pana vadanto na māpanakāleyeva tasmiṃ nagare campakarukkhā ussannā,",
  "tika-s0105t:837_8": "atha kho aparabhāgepīti dasseti.",
  "tika-s0105t:837_9": "Māpanakāle hi campakarukkhānamussannatāya taṃ nagaraṃ “campā”ti nāmaṃ labhi.",
  "tika-s0105t:837_10": "Issarattāti adhipatibhāvato.",
  "tika-s0105t:837_11": "Senā etassa atthīti seniko,",
  "tika-s0105t:837_12": "sveva seniyo.",
  "tika-s0105t:837_13": "Bahubhāvavisiṭṭhā cettha atthitā taddhitapaccayena jotitāti vuttaṃ “mahatiyā senāya samannāgatattā”ti.",
  "tika-s0105t:837_14": "Sārasuvaṇṇasadisatāyāti uttamajātisuvaṇṇasadisatāya.",
  "tika-s0105t:837_15": "Cūḷadukkhakkhandhasuttaṭṭhakathāyaṃ pana evaṃ vuttaṃ “seniyo”ti tassa nāmaṃ,",
  "tika-s0105t:837_16": "bimbīti attabhāvassa nāmaṃ vuccati,",
  "tika-s0105t:837_17": "so tassa sārabhūto dassanīyo pāsādiko attabhāvasamiddhiyā bimbisāroti vuccatī”ti.",
  "tika-s0105t:838_0": "301- 2.",
  "tika-s0105t:838_1": "Saṃhatāti sannipatanavasena saṅghaṭitā,",
  "tika-s0105t:838_2": "sannipatitāti vuttaṃ hoti.",
  "tika-s0105t:838_3": "Ekekissāya disāyāti ekekāya padesabhūtāya disāya.",
  "tika-s0105t:838_4": "Pāḷiyaṃ brāhmaṇagahapatikānamadhippetattā “saṅghino”ti vattabbe “saṅghī”ti puthutte ekavacanaṃ vuttanti dasseti “etesa”nti iminā.",
  "tika-s0105t:838_5": "Evaṃ ācariyena vuttaṃ,",
  "tika-s0105t:838_6": "saṅghīti pana dīghavasena bahuvacanampi dissati.",
  "tika-s0105t:838_7": "Agaṇāti asamūhabhūtā agaṇabandhā,",
  "tika-s0105t:838_8": "“agaṇanā”tipi pāṭho,",
  "tika-s0105t:838_9": "ayamevattho,",
  "tika-s0105t:838_10": "saṅkhyātthassa ayuttattā.",
  "tika-s0105t:838_11": "Na hi tesaṃ saṅkhyā atthīti.",
  "tika-s0105t:838_12": "Idaṃ vuttaṃ hoti –",
  "tika-s0105t:838_13": "pubbe antonagare agaṇāpi pacchā bahinagare gaṇaṃ bhūtā pattāti gaṇībhūtāti.",
  "tika-s0105t:838_14": "Abhūtatabbhāve hi karāsabhūyoge a-",
  "tika-s0105t:838_15": "kārassa ī- kārādeso,",
  "tika-s0105t:838_16": "īpaccayo vā.",
  "tika-s0105t:838_17": "Rājarājaññādīnaṃ daṇḍadharo purisova tato tato khattiyānaṃ tāyanato rakkhaṇato khattā niruttinayena.",
  "tika-s0105t:838_18": "So hi yattha tehi pesito,",
  "tika-s0105t:838_19": "tattha tesaṃ dosaṃ pariharanto yuttapattavasena pucchitamatthaṃ katheti.",
  "tika-s0105t:838_20": "Tenāha “pucchitapañhe byākaraṇasamattho”ti.",
  "tika-s0105t:838_21": "Kulāpadesādinā mahatī mattā pamāṇametassāti mahāmatto.",
  "tika-s0105t:839_0": "Soṇadaṇḍaguṇakathāvaṇṇanā",
  "tika-s0105t:840_0": "303.",
  "tika-s0105t:840_1": "Ekassa rañño āṇāpavattiṭṭhānāni rajjāni nāma,",
  "tika-s0105t:840_2": "visiṭṭhāni rajjāni virajjāni,",
  "tika-s0105t:840_3": "tāneva verajjāni,",
  "tika-s0105t:840_4": "nānāvidhāni verajjāni tathā,",
  "tika-s0105t:840_5": "tesu jātātiādinā tidhā taddhitanibbacanaṃ.",
  "tika-s0105t:840_6": "Vicitrā hi taddhitavuttīti.",
  "tika-s0105t:840_7": "Yaññānubhavanatthanti yassa kassaci yaññassa anubhavanatthaṃ.",
  "tika-s0105t:840_8": "Teti nānāverajjakā brāhmaṇā.",
  "tika-s0105t:840_9": "Tassāti soṇadaṇḍabrāhmaṇassa.",
  "tika-s0105t:840_10": "Uttamabrāhmaṇoti abhijanasampattiyā,",
  "tika-s0105t:840_11": "vittasampattiyā,",
  "tika-s0105t:840_12": "vijjāsampattiyā ca uggatataro,",
  "tika-s0105t:840_13": "uḷāro vā brāhmaṇo.",
  "tika-s0105t:840_14": "Āvaṭṭanīmāyā vuttāva.",
  "tika-s0105t:840_15": "Lābhamaccherena nippīḷitatāya asannipāto bhavissati.",
  "tika-s0105t:841_0": "Aṅgeti gameti attano phalaṃ ñāpeti,",
  "tika-s0105t:841_1": "sayaṃ vā aṅgīyati gamīyati ñāyatīti aṅgaṃ, hetu.",
  "tika-s0105t:841_2": "Tenāha “kāraṇenā”ti.",
  "tika-s0105t:841_3": "Lokadhammatānussaraṇena aparānipi kāraṇāni āhaṃsūti dassento “eva”ntiādimāha.",
  "tika-s0105t:842_0": "Dvīhi pakkhehīti mātupakkhena,",
  "tika-s0105t:842_1": "pitupakkhena cāti dvīhi ñātipakkhehi.",
  "tika-s0105t:842_2": "“Ubhato sujāto”ti hi etthakeyeva vutte yehi kehici dvīhi bhāgehi sujātattaṃ vijāneyya,",
  "tika-s0105t:842_3": "sujātasaddo ca “sujāto cārudassano”tiādīsu ārohasampattipariyāyopi hotīti jātivaseneva sujātattaṃ vibhāvetuṃ “mātito ca pitito cā”ti vuttaṃ.",
  "tika-s0105t:842_4": "Tenāha “bhoto mātā brāhmaṇī”tiādi.",
  "tika-s0105t:842_5": "Evanti vuttappakārena,",
  "tika-s0105t:842_6": "mātupakkhato ca pitupakkhato ca paccekaṃ tividhena ñātiparivaṭṭenāti vuttaṃ hoti.",
  "tika-s0105t:842_7": "“Saṃsuddhagahaṇiko”ti imināpi “mātito ca pitito cā”ti vuttamevatthaṃ samatthetīti āha “saṃsuddhā te mātugahaṇī”ti,",
  "tika-s0105t:842_8": "saṃsuddhāva anaññapurisasādhāraṇāti attho.",
  "tika-s0105t:842_9": "Anorasaputtavasenāpi hi loke mātāpitusamaññā dissati,",
  "tika-s0105t:842_10": "idha panassa orasaputtavaseneva icchitāti dassetuṃ “saṃsuddhagahaṇiko”ti vuttaṃ.",
  "tika-s0105t:842_11": "Gabbhaṃ gaṇhāti dhāretīti gahaṇī,",
  "tika-s0105t:842_12": "tatiyāvaṭṭasaṅkhāto gabbhāsayasaññito mātukucchipadeso samavepākiniyāti samavipācaniyā.",
  "tika-s0105t:842_13": "Etthāti mahāsudassanasutte.",
  "tika-s0105t:842_14": "Yathābhuttamāhāraṃ vipācanavasena gaṇhāti na chaḍḍetīti gahaṇī,",
  "tika-s0105t:842_15": "kammajatejodhātu,",
  "tika-s0105t:842_16": "yā “udaraggī”ti loke paññāyati.",
  "tika-s0105t:843_0": "Pitupitāti pituno pitā.",
  "tika-s0105t:843_1": "Pitāmahoti āmaha-",
  "tika-s0105t:843_2": "paccayena taddhitasiddhi.",
  "tika-s0105t:843_3": "“Catuyuga”ntiādīsu viya taṃ tadatthe yujjitabbato kālaviseso yugaṃ nāma.",
  "tika-s0105t:843_4": "Etaṃ yugasaddena āyuppamāṇavacanaṃ abhilāpamattaṃ lokavohāravacanamattameva,",
  "tika-s0105t:843_5": "adhippetatthato pana pitāmahoyeva pitāmahayugasaddena vutto tasseva padhānabhāvena adhippetattāti adhippāyo.",
  "tika-s0105t:843_6": "Tato uddhanti pitāmahato upari.",
  "tika-s0105t:843_7": "Tenāha “pubbapurisā”ti,",
  "tika-s0105t:843_8": "tadavasesā pubbakā cha purisāti attho.",
  "tika-s0105t:843_9": "Purisaggahaṇañcettha ukkaṭṭhaniddesena katanti daṭṭhabbaṃ.",
  "tika-s0105t:843_10": "Evañhi “mātito”ti pāḷivacanaṃ samatthitaṃ hoti.",
  "tika-s0105t:844_0": "Tatrāyamaṭṭhakathāmuttakanayo –",
  "tika-s0105t:844_1": "mātā ca pitā ca pitaro,",
  "tika-s0105t:844_2": "pitūnaṃ pitaro pitāmahā,",
  "tika-s0105t:844_3": "tesaṃ yugo dvando pitāmahayugo, tasmā,",
  "tika-s0105t:844_4": "yāva sattamā pitāmahayugā pitāmahadvandāti attho veditabbo,",
  "tika-s0105t:844_5": "evañca pitāmahaggahaṇeneva mātāmahopi gahito.",
  "tika-s0105t:844_6": "Yugasaddo cettha ekaseso “yugo ca yugo ca yugo”ti,",
  "tika-s0105t:844_7": "ato tattha tattha ñātiparivaṭṭe pitāmahadvandaṃ gahitaṃ hotīti.",
  "tika-s0105t:845_0": "“Yāva sattamā pitāmahayugā”ti idaṃ kākāpekkhanamiva ubhayattha sambandhagatanti āha “eva”ntiādi.",
  "tika-s0105t:845_1": "Yāva sattamo puriso,",
  "tika-s0105t:845_2": "tāva akkhitto anupakuṭṭho jātivādenāti sambandho.",
  "tika-s0105t:845_3": "Akkhittoti appattakhepo.",
  "tika-s0105t:845_4": "Anavakkhittoti saddhathālipākādīsu na chaḍḍito.",
  "tika-s0105t:845_5": "Na upakuṭṭhoti na upakkosito.",
  "tika-s0105t:845_6": "“Jātivādenā”ti idaṃ hetumhi karaṇavacananti dassetuṃ “kena kāraṇenā”tiādi vuttaṃ.",
  "tika-s0105t:845_7": "Itipīti imināpi kāraṇena.",
  "tika-s0105t:845_8": "Ettha ca “ubhato…pe…",
  "tika-s0105t:845_9": "yugā”ti etena brāhmaṇassa yonidosābhāvo dassito saṃsuddhagahaṇikabhāvakittanato,",
  "tika-s0105t:845_10": "“akkhitto”ti etena kiriyāparādhābhāvo.",
  "tika-s0105t:845_11": "Kiriyāparādhena hi sattā khepaṃ pāpuṇanti.",
  "tika-s0105t:845_12": "“Anupakuṭṭho”ti etena ayuttasaṃsaggābhāvo.",
  "tika-s0105t:845_13": "Ayuttasaṃsaggañhi paṭicca sattā akkosaṃ labhantīti.",
  "tika-s0105t:846_0": "Issaroti ādhipateyyasaṃvattaniyakammabalena īsanasīlo,",
  "tika-s0105t:846_1": "sā panassa issaratā vibhavasampattipaccayā pākaṭā jātā,",
  "tika-s0105t:846_2": "tasmā aḍḍhabhāvapariyāyena dassento “aḍḍhoti issaro”ti āha.",
  "tika-s0105t:846_3": "Mahantaṃ dhanamassa bhūmigataṃ,",
  "tika-s0105t:846_4": "vehāsagatañcāti mahaddhano.",
  "tika-s0105t:846_5": "Tassāti tassa tassa guṇassa,",
  "tika-s0105t:846_6": "ayameva ca pāṭho adhunā dissati.",
  "tika-s0105t:846_7": "Aguṇaṃyeva dassemāti anvayato tassa guṇaṃ vatvā byatirekato bhagavato anupasaṅkamanakāraṇaṃ aguṇameva dassema.",
  "tika-s0105t:847_0": "Adhikarūpoti visiṭṭharūpo uttamasarīro.",
  "tika-s0105t:847_1": "Dassanaṃ arahatīti dassanīyoti āha “dassanayoggo”ti.",
  "tika-s0105t:847_2": "Pasādaṃ āvahatīti pāsādiko.",
  "tika-s0105t:847_3": "Tenāha “pasādajananato”ti.",
  "tika-s0105t:847_4": "Pokkharasaddo idha sundaratthe,",
  "tika-s0105t:847_5": "sarīratthe ca niruḷho.",
  "tika-s0105t:847_6": "Vaṇṇassāti vaṇṇadhātuyā.",
  "tika-s0105t:847_7": "Pakāsaniyena parisuddhanimittena vaṇṇasaddassa vaṇṇadhātuyaṃ pavattanato tannimittameva vaṇṇatā,",
  "tika-s0105t:847_8": "sā ca vaṇṇanissitāti abhedavasena vuttaṃ “uttamena parisuddhena vaṇṇenā”ti.",
  "tika-s0105t:847_9": "Sarīraṃ pana sannivesavisiṭṭhaṃ karacaraṇagīvāsīsādisamudāyaṃ,",
  "tika-s0105t:847_10": "tañca avayavabhūtena saṇṭhānanimittena gayhati,",
  "tika-s0105t:847_11": "tasmā tannimittameva pokkharatāti vuttaṃ “sarīrasaṇṭhānasampattiyā”ti,",
  "tika-s0105t:847_12": "uttamāya sarīrasaṇṭhānasampattiyātipi yojetabbaṃ.",
  "tika-s0105t:847_13": "Atthavasā hi liṅgavibhattivipariṇāmo.",
  "tika-s0105t:847_14": "Sabbesu vaṇṇesu suvaṇṇavaṇṇova uttamoti āha “parisuddhavaṇṇesupi seṭṭhena suvaṇṇavaṇṇena samannāgato”ti.",
  "tika-s0105t:847_15": "Tathā hi buddhā,",
  "tika-s0105t:847_16": "cakkavattino ca suvaṇṇavaṇṇāva honti.",
  "tika-s0105t:847_17": "Yasmā pana vacchasasaddo sarīrābhe pavattati,",
  "tika-s0105t:847_18": "tasmā brahmavacchasīti uttamasarīrābho,",
  "tika-s0105t:847_19": "suvaṇṇābho icceva attho.",
  "tika-s0105t:847_20": "Imameva hi atthaṃ sandhāya “mahābrahmuno sarīrasadiseneva sarīrena samannāgato”ti vuttaṃ,",
  "tika-s0105t:847_21": "na brahmujugattataṃ.",
  "tika-s0105t:847_22": "Okāsoti sabbaṅgapaccaṅgaṭṭhānaṃ.",
  "tika-s0105t:847_23": "Ārohapariṇāhasampattiyā,",
  "tika-s0105t:847_24": "avayavapāripūriyā ca dassanassa okāso na khuddakoti attho.",
  "tika-s0105t:847_25": "Tenāha “sabbānevā”tiādi.",
  "tika-s0105t:848_0": "Sīlanti yamaniyamalakkhaṇaṃ sīlaṃ,",
  "tika-s0105t:848_1": "taṃ panassa rattaññutāya vuddhaṃ vaddhitanti visesato “vuddhasīlī”ti vuttaṃ.",
  "tika-s0105t:848_2": "Vuddhasīlenāti sabbadā sammāyogato vuddhena dhuvasīlena.",
  "tika-s0105t:848_3": "Evañca katvā padattayampetaṃ adhippetatthato visiṭṭhaṃ hoti,",
  "tika-s0105t:848_4": "saddatthamattaṃ pana sandhāya “idaṃ vuddhasīlīpadasseva vevacana”nti vuttaṃ.",
  "tika-s0105t:848_5": "Pañcasīlato paraṃ tattha sīlassa abhāvato,",
  "tika-s0105t:848_6": "tesamajānanato ca “pañcasīlamattamevā”ti āha.",
  "tika-s0105t:849_0": "Vācāya parimaṇḍalapadabyañjanatā eva sundarabhāvoti vuttaṃ “sundarā parimaṇḍalapadabyañjanā”ti.",
  "tika-s0105t:849_1": "Ṭhānakaraṇasampattiyā,",
  "tika-s0105t:849_2": "sikkhāsampattiyā ca kassacipi anūnatāya parimaṇḍalapadāni byañjanāni akkharāni etissāti parimaṇḍalapadabyañjanā.",
  "tika-s0105t:849_3": "Akkharameva hi taṃtadatthavācakabhāvena paricchinnaṃ padaṃ.",
  "tika-s0105t:849_4": "Atha vā padameva atthassa byañjakattā byañjanaṃ,",
  "tika-s0105t:849_5": "sithiladhanitādiakkharapāripūriyā ca padabyañjanassa parimaṇḍalatā,",
  "tika-s0105t:849_6": "parimaṇḍalaṃ padabyañjanametissāti tathā.",
  "tika-s0105t:849_7": "Apica pajjati attho etenāti padaṃ, nāmādi,",
  "tika-s0105t:849_8": "yathādhippetamatthaṃ byañjetīti byañjanaṃ, vākyaṃ,",
  "tika-s0105t:849_9": "tesaṃ paripuṇṇatāya parimaṇḍalapadabyañjanā.",
  "tika-s0105t:849_10": "Atthaviññāpane sādhanatāya vācāva karaṇaṃ vākkaraṇanti tulyādhikaraṇataṃ dassetuṃ “udāharaṇaghoso”ti vuttaṃ,",
  "tika-s0105t:849_11": "vacībhedasaddoti attho.",
  "tika-s0105t:849_12": "Tassa brāhmaṇassa,",
  "tika-s0105t:849_13": "tena vā bhāsitabbassa atthassa guṇaparipuṇṇabhāvena pūre guṇehi paripuṇṇabhāve bhavāti porī.",
  "tika-s0105t:849_14": "Puna pureti rājadhānīmahānagare.",
  "tika-s0105t:849_15": "Bhavattāti saṃvaḍḍhattā.",
  "tika-s0105t:849_16": "Sukhumālattanenāti sukhumālabhāvena,",
  "tika-s0105t:849_17": "iminā tassā vācāya mudusaṇhattamāha.",
  "tika-s0105t:849_18": "Apalibuddhāyāti pittasemhādīhi apariyonaddhāya,",
  "tika-s0105t:849_19": "hetugabbhapadametaṃ.",
  "tika-s0105t:849_20": "Tato eva hi yathāvuttadosābhāvoti.",
  "tika-s0105t:849_21": "Ḍaṃsetvā viya ekadesakathanaṃ sandiṭṭhaṃ,",
  "tika-s0105t:849_22": "saṇikaṃ cirāyitvā kathanaṃ vilambitaṃ,",
  "tika-s0105t:849_23": "“sanniddhavilambitādī”tipi pāṭho.",
  "tika-s0105t:849_24": "Saddena ajanakaṃ vacinaṃ,",
  "tika-s0105t:849_25": "mammakasaṅkhātaṃ vā ekakkharameva dvattikkhattumuccāraṇaṃ sanniddhaṃ.",
  "tika-s0105t:849_26": "Ādisaddena dukkhalitānukaḍḍhitādīni saṅgaṇhāti.",
  "tika-s0105t:849_27": "Eḷāgaḷenāti eḷāpaggharaṇena.",
  "tika-s0105t:849_28": "“Eḷā gaḷantī”ti vuttasseva dvidhā atthaṃ dassetuṃ “lālā vā paggharantī”tiādi vuttaṃ.",
  "tika-s0105t:849_29": "“Passe’ḷamūgaṃ uragaṃ dujivha”ntiādīsu viya hi eḷāsaddo lālāya,",
  "tika-s0105t:849_30": "kheḷe ca pavattati.",
  "tika-s0105t:849_31": "Kheḷaphusitānīti kheḷabindūni.",
  "tika-s0105t:850_0": "Tatrāyamaṭṭhakathāmuttakanayo –",
  "tika-s0105t:850_1": "elanti doso vuccati “yā sā vācā nelā kaṇṇasukhā”tiādīsu viya.",
  "tika-s0105t:850_2": "Duppaññā ca sadosameva kathaṃ kathentā elaṃ paggharāpenti,",
  "tika-s0105t:850_3": "tasmā tesaṃ vācā elagaḷā nāma hoti,",
  "tika-s0105t:850_4": "tabbiparītāyāti attho.",
  "tika-s0105t:850_5": "“Ādimajjhapariyosānaṃ pākaṭaṃ katvā”ti iminā tassā vācāya atthapāripūriṃ vadati.",
  "tika-s0105t:850_6": "Viññāpanasaddena etassa sambandho.",
  "tika-s0105t:851_0": "Jarājiṇṇatāya jiṇṇoti khaṇḍiccapāliccādibhāvamāpādito.",
  "tika-s0105t:851_1": "Vuddhimariyādappattoti vuddhiyā paricchedaṃ pariyantaṃ patto.",
  "tika-s0105t:851_2": "Jātimahallakatāyāti upapattiyā mahallakabhāvena.",
  "tika-s0105t:851_3": "Tenāha “cirakālappasuto”ti.",
  "tika-s0105t:851_4": "Addhasaddo addhānapariyāyo dīghakālavācako.",
  "tika-s0105t:851_5": "Kittako pana soti āha “dve tayo rājaparivaṭṭe”ti,",
  "tika-s0105t:851_6": "dvinnaṃ tiṇṇaṃ rājūnaṃ rajjapasāsanapaṭipāṭiyoti attho.",
  "tika-s0105t:851_7": "“Addhagato”ti vatvāpi kataṃ vayogahaṇaṃ osānavayāpekkhanti vuttaṃ “pacchimavayaṃ sampatto”ti.",
  "tika-s0105t:851_8": "Pacchimo tatiyabhāgoti vassasatassa tidhā katesu bhāgesu tatiyo osānabhāgo.",
  "tika-s0105t:851_9": "Paccekaṃ tettiṃsavassato ca adhikamāsapakkhādipi vibhajīyati,",
  "tika-s0105t:851_10": "tasmā sattasaṭṭhime vasse yathārahaṃ labbhamānamāsapakkhadivasato paṭṭhāya pacchimavayo veditabbo.",
  "tika-s0105t:851_11": "Ācariyasāriputtattherenapi hi imamevatthaṃ sandhāya “sattasaṭṭhivassato paṭṭhāya pacchimavayo koṭṭhāso”ti vuttaṃ.",
  "tika-s0105t:851_12": "Itarathā hi “pacchimavayo nāma vassasatassa pacchimo tatiyabhāgo”ti aṭṭhakathāvacanena virodho bhaveyyāti.",
  "tika-s0105t:852_0": "Evaṃ kevalajātivasena paṭhamavikappaṃ vatvā guṇamissakavasenapi dutiyavikappaṃ vadantena “apicā”tiādi āraddhaṃ.",
  "tika-s0105t:852_1": "Tattha nāyaṃ jiṇṇatā vayomattena,",
  "tika-s0105t:852_2": "atha kho kulaparivaṭṭena purāṇatāti āha “jiṇṇoti porāṇo”tiādi.",
  "tika-s0105t:852_3": "Cirakālappavattakulanvayoti cirakālaṃ pavattakulaparivaṭṭo,",
  "tika-s0105t:852_4": "tenāssa kulavasena uditoditabhāvamāha.",
  "tika-s0105t:852_5": "“Vayoanuppatto”ti iminā jātivuddhiyā vakkhamānattā,",
  "tika-s0105t:852_6": "guṇavuddhiyā ca tato sātisayattā “vuddhoti sīlācārādiguṇavuddhiyā yutto”ti vuttaṃ.",
  "tika-s0105t:852_7": "Vakkhamānaṃ pati pārisesaggahaṇañhetaṃ.",
  "tika-s0105t:852_8": "Tathā jātimahallakatāyapi teneva padena vakkhamānattā,",
  "tika-s0105t:852_9": "vibhavamahattatāya ca anavasesitattā “mahallakoti vibhavamahantatāya samannāgato”ti āha.",
  "tika-s0105t:852_10": "Maggapaṭipannoti brāhmaṇānaṃ yuttapaṭipattivīthiṃ avokkamma caraṇavasena upagatoti atthaṃ dasseti “brāhmaṇāna”ntiādinā.",
  "tika-s0105t:852_11": "Jātivuddhabhāvamanuppatto,",
  "tika-s0105t:852_12": "tampi antimavayaṃ pacchimavayameva anuppattoti sādhippāyayojanā.",
  "tika-s0105t:852_13": "Iminā hi pacchimavayavasena jātivuddhabhāvaṃ dassetīti.",
  "tika-s0105t:853_0": "Buddhaguṇakathāvaṇṇanā",
  "tika-s0105t:854_0": "304.",
  "tika-s0105t:854_1": "Tādisehi mahānubhāvehi saddhiṃ yugaggāhavasena ṭhapanampi na mādisānaṃ paṇḍitajātīnamanucchavikaṃ,",
  "tika-s0105t:854_2": "kuto pana ukkaṃsavasena ṭhapananti idaṃ brāhmaṇassa na yuttarūpanti dassento “na kho pana meta”ntiādimāha.",
  "tika-s0105t:854_3": "Tattha yepi guṇā attano guṇehi sadisā,",
  "tika-s0105t:854_4": "tepi guṇe uttaritareyeva maññamāno pakāsetīti sambandho.",
  "tika-s0105t:854_5": "Sadisāti ca ekadesena sadisā.",
  "tika-s0105t:854_6": "Na hi buddhānaṃ guṇehi sabbathā sadisā kecipi guṇā aññesu labbhanti.",
  "tika-s0105t:854_7": "“Ko cāha”ntiādi uttaritarākāradassanaṃ.",
  "tika-s0105t:854_8": "Ahañca kīdiso nāma hutvā sadiso bhavissāmi,",
  "tika-s0105t:854_9": "samaṇassa…pe…",
  "tika-s0105t:854_10": "guṇā ca kīdisā nāma hutvā sadisā bhavissantīti sādhippāyayojanā.",
  "tika-s0105t:854_11": "Keci navaṃ pāṭhaṃ karonti,",
  "tika-s0105t:854_12": "ayameva mūlapāṭho yathā taṃ ambaṭṭhasutte “ko cāhaṃ bho gotama sācariyako,",
  "tika-s0105t:854_13": "kā ca anuttarā vijjācaraṇasampadā”ti.",
  "tika-s0105t:854_14": "Itareti attano guṇehi asadise guṇe,",
  "tika-s0105t:854_15": "“pakāsetī”ti imināva sambandho.",
  "tika-s0105t:854_16": "Ekantenevāti sadisaguṇānaṃ viya pasaṅgābhāvena.",
  "tika-s0105t:855_0": "Evaṃ niyāmento soṇadaṇḍo idaṃ atthajātaṃ dīpeti.",
  "tika-s0105t:855_1": "Yathā hīti ettha hi-",
  "tika-s0105t:855_2": "saddo kāraṇe.",
  "tika-s0105t:855_3": "Tenāha “tasmā mayameva arahāmā”ti.",
  "tika-s0105t:855_4": "Gopadakanti gāviyā khuraṭṭhāne ṭhitaudakaṃ.",
  "tika-s0105t:855_5": "Guṇeti sadisaguṇepi,",
  "tika-s0105t:855_6": "pageva asadisaguṇe.",
  "tika-s0105t:856_0": "Saṭṭhikulasatasahassanti saṭṭhisahassādhikaṃ kulasatasahassaṃ.",
  "tika-s0105t:856_1": "Dhammapadaṭṭhakathādīsu pana katthaci bhagavato asītikulasahassatāvacanaṃ ekekapakkhameva sandhāyāti veditabbaṃ.",
  "tika-s0105t:857_0": "Sudhāmaṭṭhapokkharaṇiyoti sudhāya parikammakatā pokkharaṇiyo.",
  "tika-s0105t:857_1": "Sattaratanānanti sattahi ratanehi.",
  "tika-s0105t:857_2": "Pūrayoge hi karaṇatthe bahulaṃ chaṭṭhīvacanaṃ.",
  "tika-s0105t:857_3": "Pāsādaniyūhādayoti uparipāsāde ṭhitatulāsīsādayo.",
  "tika-s0105t:857_4": "“Sattaratanāna”nti adhikāro,",
  "tika-s0105t:857_5": "abhedepi bhedavohāro esa.",
  "tika-s0105t:857_6": "Kulapariyāyenāti suddhodanamahārājassa asambhinnakhattiyakulānukkamena.",
  "tika-s0105t:857_7": "Tesupīti catūsu nidhīsupi.",
  "tika-s0105t:857_8": "Gahitaṃ gahitaṃ ṭhānaṃ pūratiyeva dhanena pākatikameva hoti, na ūnaṃ.",
  "tika-s0105t:858_0": "Bhaddakenāti sundarena.",
  "tika-s0105t:858_1": "Pacchimavaye vuttanayena paṭhamavayo veditabbo.",
  "tika-s0105t:858_2": "Mātāpitūnaṃ anicchāya pabbajjāva anādaro tena yutte atthe sāmivacananti vuttaṃ hoti.",
  "tika-s0105t:858_3": "Etesanti mātāpitūnaṃ.",
  "tika-s0105t:858_4": "Kanditvāti “kahaṃ piyaputtakā”tiādinā paridevitvā.",
  "tika-s0105t:859_0": "Aparimāṇoyevāti “ettako eso”ti kenaci paricchinditumasakkuṇeyyatāya aparicchinnoyeva.",
  "tika-s0105t:859_1": "Dve veḷū adhokaṭimattakameva hontīti āha “dvinnaṃ veḷūnaṃ upari kaṭimattamevā”ti.",
  "tika-s0105t:859_2": "Pāramitānubhāvena brāhmaṇassa eva paññāyati,",
  "tika-s0105t:859_3": "bhagavā pana tadā pakatippamāṇovāti dassetuṃ “paññāyamāno”ti vuttamiva dissati,",
  "tika-s0105t:859_4": "vīmaṃsitvā gahetabbaṃ.",
  "tika-s0105t:859_5": "“Na hī”tiādinā pāramitābaleneva evaṃ aparimāṇatā,",
  "tika-s0105t:859_6": "na iddhibalenāti dassetī”ti vadanti.",
  "tika-s0105t:859_7": "Atuloti asadiso.",
  "tika-s0105t:859_8": "“Dhammapade gāthamāhā”ti katthaci pāṭho ayuttova.",
  "tika-s0105t:859_9": "Na hi dhammapade ayaṃ gāthā dissati.",
  "tika-s0105t:859_10": "Sudhāpiṇḍiyattherāpadānādīsu panāyaṃ gāthā āgatā,",
  "tika-s0105t:859_11": "sā ca kho aññavatthusmiṃ eva,",
  "tika-s0105t:859_12": "na imasmiṃ vatthumhi,",
  "tika-s0105t:859_13": "tasmā pāḷivasena saṅgītimanāruḷhā pakiṇṇakadesanāyevāyaṃ gāthāti daṭṭhabbaṃ.",
  "tika-s0105t:860_0": "Tattha te tādiseti pariyāyavacanametaṃ “appaṃ vassasataṃ āyu,",
  "tika-s0105t:860_1": "idānetarahi vijjatī”tiādīsu viya,",
  "tika-s0105t:860_2": "“etādise”tipi paṭhanti,",
  "tika-s0105t:860_3": "tadasundaraṃ apadānādīsu tathā adissanato.",
  "tika-s0105t:860_4": "Kilesaparinibbānena parinibbute kutocipi abhaye te tādise pūjayato ettha idaṃ puññaṃ kenaci mahānubhāvena api saṅkhātuṃ na sakkāti attho.",
  "tika-s0105t:861_0": "Bāhantaranti dvinnaṃ bāhūnamantaraṃ.",
  "tika-s0105t:861_1": "Dvādasa yojanasatānīti dvādasādhikāni yojanasatāni.",
  "tika-s0105t:861_2": "Bahalantarenāti samantā sarīrapariṇāhappamāṇena.",
  "tika-s0105t:861_3": "Puthulatoti vitthārato.",
  "tika-s0105t:861_4": "Aṅgulipabbānīti ekekāni aṅgulipabbāni.",
  "tika-s0105t:861_5": "Bhamukantaranti dvinnaṃ bhamukānamantaraṃ.",
  "tika-s0105t:861_6": "Mukhaṃ vitthārato dviyojanasataṃ parimaṇḍalato visuṃ vuttattā.",
  "tika-s0105t:861_7": "“Ediso bhagavā”ti yā parehi vuttā kathā,",
  "tika-s0105t:861_8": "tassā anurūpanti yathākathaṃ,",
  "tika-s0105t:861_9": "iminā aññehi vuttaṃ bhagavato vaṇṇakathaṃ sutvā oloketukāmatāya āgatoti dasseti,",
  "tika-s0105t:861_10": "yathākathanti vā kīdisaṃ.",
  "tika-s0105t:861_11": "“Yathākathaṃ pana tumhe bhikkhave samaggā sammodamānā avivadamānā phāsukaṃ vassaṃ vasitthā”tiādīsu viya hi pucchāyaṃ esa nipātasamudāyo,",
  "tika-s0105t:861_12": "eko vā nipāto.",
  "tika-s0105t:862_0": "Gandhakuṭipariveṇeti gandhakuṭiyā pariveṇe,",
  "tika-s0105t:862_1": "gandhakuṭito bahi pariveṇabbhantareti attho.",
  "tika-s0105t:862_2": "Tatthāti mañcake.",
  "tika-s0105t:862_3": "“Sīhaseyyaṃ kappesī”ti yathā rāhu asurindo āyāmato,",
  "tika-s0105t:862_4": "vitthārato,",
  "tika-s0105t:862_5": "ubbedhato ca bhagavato rūpakāyassa paricchedaṃ gahetuṃ na sakkoti,",
  "tika-s0105t:862_6": "tathā rūpaṃ iddhābhisaṅkhāraṃ abhisaṅkharonto sīhaseyyaṃ kappesī”ti evaṃ ācariyena vuttaṃ,",
  "tika-s0105t:862_7": "“tadetaṃ ‘na mayā asurinda adhomukhena pāramiyo pūritā,",
  "tika-s0105t:862_8": "uddhaggameva katvā dānaṃ dinna”nti aṭṭhakathāvacanena accantameva viruddhaṃ hoti.",
  "tika-s0105t:862_9": "Etañhi gandhakuṭidvāravivaraṇādīsu viya pāramitānubhāvasiddhidassanaṃ,",
  "tika-s0105t:862_10": "aññathā tadeva vacanaṃ vattabbaṃ bhaveyyā”ti vadanti,",
  "tika-s0105t:862_11": "vīmaṃsitvā sampaṭicchitabbaṃ.",
  "tika-s0105t:862_12": "Adhomukhenāti osakkitavīriyataṃ sandhāya vuttaṃ,",
  "tika-s0105t:862_13": "uddhaggamevāti anosakkitavīriyataṃ,",
  "tika-s0105t:862_14": "ubbhakoṭikaṃ katvāti attho.",
  "tika-s0105t:862_15": "Tadā rāhu upāsakabhāvaṃ paṭivedesīti āha “taṃ divasa”ntiādi.",
  "tika-s0105t:863_0": "Kilesehi ārakattā ariyaṃ niruttinayena,",
  "tika-s0105t:863_1": "atoyeva uttamatā parisuddhatāti vuttaṃ “uttamaṃ parisuddha”nti.",
  "tika-s0105t:863_2": "Anavajjaṭṭhena kusalaṃ,",
  "tika-s0105t:863_3": "na sukhavipākaṭṭhena tassa arahatamasambhavato.",
  "tika-s0105t:863_4": "Kusalasīlenāti anavajjeneva viddhastasavāsanakilesena sīlena.",
  "tika-s0105t:863_5": "Evañca katvā padacatukkampetaṃ adhippetatthato visiṭṭhaṃ hoti,",
  "tika-s0105t:863_6": "saddatthamattaṃ pana sandhāya “idamassa vevacana”nti vuttaṃ.",
  "tika-s0105t:864_0": "Katthaci caturāsītipāṇasahassāni,",
  "tika-s0105t:864_1": "katthaci aparimāṇāpi devamanussāti atthaṃ sandhāya “bhagavato ekekāya dhammadesanāyā”tiādimāha.",
  "tika-s0105t:864_2": "Mahāsamayasutta maṅgalasutta-",
  "tika-s0105t:864_3": "desanādīsu hi catuvīsatiyā ṭhānesu asaṅkhyeyyā aparimeyyā devamanussā maggaphalāmataṃ piviṃsu.",
  "tika-s0105t:864_4": "Koṭisatasahassādiparimāṇenapi bahū eva,",
  "tika-s0105t:864_5": "nidassanavasena panevaṃ vuttaṃ.",
  "tika-s0105t:864_6": "Tasmā anuttarasikkhāpakabhāvena bhagavā bahūnaṃ ācariyo,",
  "tika-s0105t:864_7": "tesaṃ ācariyabhūtānaṃ sāvakānamācariyabhāvena sāvakaveneyyānaṃ pācariyo.",
  "tika-s0105t:864_8": "Bhagavatā hi dinnanaye ṭhatvā sāvakā veneyyaṃ vinenti,",
  "tika-s0105t:864_9": "tasmā bhagavāva tesaṃ padhāno ācariyoti.",
  "tika-s0105t:865_0": "Vadantassādhippetova attho pamāṇaṃ,",
  "tika-s0105t:865_1": "na lakkhaṇahārādivisayoti āha “brāhmaṇo panā”tiādi.",
  "tika-s0105t:865_2": "“Imassa vā pūtikāyassā”ti pāṭhāvasāne peyyālaṃ katvā “kelanā paṭikelanā”ti vuttaṃ.",
  "tika-s0105t:865_3": "Ayañhi khuddakavatthuvibhaṅgapāḷi “bāhirānaṃ vā parikkhārānaṃ maṇḍanā”tiādi peyyālavasena gayhati.",
  "tika-s0105t:865_4": "Tattha imassa vā pūtikāyassāti imassa vā manussasarīrassa.",
  "tika-s0105t:865_5": "Yathā hi tadahujātopi siṅgālo “jarasiṅgālo” tveva,",
  "tika-s0105t:865_6": "ūruppamāṇāpi ca galocilatā “pūtilatā” tveva saṅkhyaṃ gacchati,",
  "tika-s0105t:865_7": "evaṃ suvaṇṇavaṇṇopi manussasarīro “pūtikāyo” tveva,",
  "tika-s0105t:865_8": "tassa maṇḍanāti attho.",
  "tika-s0105t:865_9": "Kelanāti kīḷanā.",
  "tika-s0105t:865_10": "“Kelāyanā”tipi paṭhanti.",
  "tika-s0105t:865_11": "Paṭikelanāti paṭikīḷanā.",
  "tika-s0105t:865_12": "Capalassa bhāvo cāpalyaṃ,",
  "tika-s0105t:865_13": "cāpallaṃ vā,",
  "tika-s0105t:865_14": "yena samannāgato puggalo vassasatikopi samāno tadahujātadārako viya hoti,",
  "tika-s0105t:865_15": "tassedamadhivacananti veditabbaṃ.",
  "tika-s0105t:866_0": "Apāpe pure karoti,",
  "tika-s0105t:866_1": "na vā pāpaṃ pure karotīti apāpapurekkhāroti yuttāyuttasamāsena duvidhamatthaṃ dassetuṃ “apāpe navalokuttaradhamme”tiādi vuttaṃ.",
  "tika-s0105t:866_2": "Apāpeti ca pāpapaṭipakkhe,",
  "tika-s0105t:866_3": "pāpavirahite vā.",
  "tika-s0105t:866_4": "Brahmani seṭṭhe bhagavati bhavā tassa dhammadesanāvasena ariyāya jātiyā jātattā,",
  "tika-s0105t:866_5": "brahmuno vā bhagavato apaccaṃ garukaraṇādinā,",
  "tika-s0105t:866_6": "yathānusiṭṭhaṃ paṭipattiyā ca,",
  "tika-s0105t:866_7": "brahmaṃ vā seṭṭhaṃ ariyamaggaṃ jānātīti brahmaññā,",
  "tika-s0105t:866_8": "ariyasāvakasaṅkhātā pajā.",
  "tika-s0105t:866_9": "Tenāha “sāriputtamoggallānā”tiādi.",
  "tika-s0105t:866_10": "Brāhmaṇapajāyāti bahitapāpapajāya.",
  "tika-s0105t:866_11": "“Apāpapurekkhāro”ti ettha “purekkhāro”ti padamadhikāroti dasseti “etissāya ca pajāya purekkhāro”ti iminā. Ca-",
  "tika-s0105t:866_12": "saddo samuccayattho “na kevalaṃ apāpapurekkhāro eva,",
  "tika-s0105t:866_13": "atha kho brahmaññāya ca pajāya sambandhabhūtāya purekkhāro”ti.",
  "tika-s0105t:866_14": "“Ayañhī”tiādi adhippāyamattadassanaṃ.",
  "tika-s0105t:866_15": "“Apāpapurekkhāro”ti idaṃ “brahmaññāya pajāyā”ti imināva sambandhitabbaṃ,",
  "tika-s0105t:866_16": "na ca paccekamatthadīpakaṃ,",
  "tika-s0105t:866_17": "pakatibrāhmaṇajātivasenapi cetassa attho veditabboti dassento “apicā”tiādimāha.",
  "tika-s0105t:866_18": "Ayuttasamāso cāyaṃ.",
  "tika-s0105t:866_19": "Pāpanti pāpakammaṃ,",
  "tika-s0105t:866_20": "ahitaṃ dukkhanti attho.",
  "tika-s0105t:866_21": "Tassa sambandhipekkhattā kassā apāpapurekkhāroti pucchāya evamāhāti dassetuṃ “kassā”tiādi vuttaṃ.",
  "tika-s0105t:866_22": "“Attanā”tiādi tadatthavivaraṇaṃ.",
  "tika-s0105t:866_23": "Brāhmaṇapajāyāti brāhmaṇajātipajāya.",
  "tika-s0105t:867_0": "Rañjanti aṭṭaṃ bhajanti rājāno etenāti raṭṭhaṃ,",
  "tika-s0105t:867_1": "ekassa rañño rajjabhūtakāsikosalādimahājanapadā.",
  "tika-s0105t:867_2": "Janā pajjanti sukhajīvikaṃ pāpuṇanti etthāti janapado,",
  "tika-s0105t:867_3": "ekassa rañño rajje ekekakoṭṭhāsabhūtā uttarapathadakkhiṇapathādikhuddakajanapadā.",
  "tika-s0105t:867_4": "Tatthāti tathā āgatesu.",
  "tika-s0105t:867_5": "Pucchāyāti attanā abhisaṅkhatāya pucchāya.",
  "tika-s0105t:867_6": "Vissajjanāsampaṭicchaneti vissajjanāya attano ñāṇena sampaṭiggahaṇe.",
  "tika-s0105t:867_7": "Kesañci upanissayasampattiṃ,",
  "tika-s0105t:867_8": "ñāṇaparipākaṃ,",
  "tika-s0105t:867_9": "cittācārañca ñatvā bhagavāva pucchāya ussāhaṃ janetvā vissajjetīti adhippāyo.",
  "tika-s0105t:868_0": "“Tattha katamaṃ sākhalya”ntiādi nikkhepakaṇḍapāḷi.",
  "tika-s0105t:868_1": "Addhānadarathanti dīghamaggāgamanaparissamaṃ.",
  "tika-s0105t:868_2": "Assāti bhagavato,",
  "tika-s0105t:868_3": "mukhapadumanti sambandho.",
  "tika-s0105t:868_4": "Bālātapasamphassanenevāti abhinavuggatasūriyaraṃsisamphassanena iva.",
  "tika-s0105t:868_5": "Tathā hi sūriyo “padmabandhū”ti loke pākaṭo,",
  "tika-s0105t:868_6": "cando pana “kumudabandhū”ti.",
  "tika-s0105t:868_7": "Puṇṇacandassa siriyā samānā sirī etassāti puṇṇacandasassirikaṃ.",
  "tika-s0105t:868_8": "Kathaṃ nikkujjitasadisatāti āha “sampattāyā”tiādi.",
  "tika-s0105t:868_9": "Ettha pana “ehi svāgatavādī”ti iminā sukhasambhāsapubbakaṃ piyavāditaṃ dasseti,",
  "tika-s0105t:868_10": "“sakhilo”ti iminā saṇhavācataṃ,",
  "tika-s0105t:868_11": "“sammodako”ti iminā paṭisandhārakusalataṃ,",
  "tika-s0105t:868_12": "“abbhākuṭiko”ti iminā sabbattheva vippasannamukhataṃ,",
  "tika-s0105t:868_13": "“uttānamukho”ti iminā sukhasallāpataṃ,",
  "tika-s0105t:868_14": "“pubbabhāsī”ti iminā dhammānuggahassa okāsakaraṇena hitajjhāsayataṃ dassetīti veditabbaṃ.",
  "tika-s0105t:869_0": "Yattha kirāti ettha kira-saddo arucisūcane –",
  "tika-s0105t:870_0": "“Khaṇavatthuparittattā, āpāthaṃ na vajanti ye;",
  "tika-s0105t:871_0": "Te dhammārammaṇā nāma, ye’saṃ rūpādayo kirā”ti. –",
  "tika-s0105t:872_0": "Ādīsu (abhidhammāvatāra-",
  "tika-s0105t:872_1": "aṭṭhakathāyaṃ ārammaṇavibhāge chaṭṭhaanucchede – 77) viya,",
  "tika-s0105t:872_2": "tena bhagavatā adhivutthapadese na devatānubhāvena manussānaṃ anupaddavatā,",
  "tika-s0105t:872_3": "atha kho buddhānubhāvenāti dasseti.",
  "tika-s0105t:872_4": "Buddhānubhāveneva hi tā ārakkhaṃ gaṇhanti.",
  "tika-s0105t:872_5": "Paṃsupisācakādayoti paṃsunissitapisācakādayo.",
  "tika-s0105t:872_6": "Ādisaddena bhūtarakkhasādīnaṃ gahaṇaṃ.",
  "tika-s0105t:872_7": "Idāni buddhānubhāvameva pākaṭaṃ katvā dassetuṃ “apicā”tiādi vuttaṃ.",
  "tika-s0105t:873_0": "Anusāsitabbo saṅgho nāma sabbopi veneyyajanasamūho.",
  "tika-s0105t:873_1": "Sayaṃ uppādito saṅgho nāma nibbattitaariyapuggalasamūho.",
  "tika-s0105t:873_2": "“Tādiso”ti iminā “sayaṃ vā uppādito”ti vuttavikappo eva paccāmaṭṭho anantarassa vidhi paṭisedhovāti katvā,",
  "tika-s0105t:873_3": "tasmā “purimapadasseva vā”ti vikappantaragahaṇanti ācariyena vuttaṃ.",
  "tika-s0105t:873_4": "Tatrāyamadhippāyo –",
  "tika-s0105t:873_5": "kāmaṃ “gaṇī”ti idaṃ “saṅghī”ti padasseva vevacanaṃ,",
  "tika-s0105t:873_6": "atthamattaṃ pana dassetuṃ yathāvuttavikappadvaye dutiyavikappameva paccāmasitvā “tādisovassa gaṇo atthī”ti",
  "tika-s0105t:873_7": "vuttattā avasiṭṭhassapi paṭhamavikappassa saṅgahaṇatthaṃ “purimapadasseva vā vevacanameta”nti vuttanti.",
  "tika-s0105t:873_8": "Evampi vadanti –",
  "tika-s0105t:873_9": "dhammasenāpatittherādīnaṃ paccekagaṇīnaṃ gaṇaṃ,",
  "tika-s0105t:873_10": "suttantikādigaṇaṃ vā sandhāya “tādiso”tiādi vuttaṃ.",
  "tika-s0105t:873_11": "Tatthāpi hi sabbova bhikkhugaṇo anusāsitabbo nāma,",
  "tika-s0105t:873_12": "nibbattitaariyagaṇo pana sayaṃ uppādito nāma,",
  "tika-s0105t:873_13": "tasmā “tādiso”ti iminā vikappadvayassāpi paccāmasanaṃ upapannaṃ hoti.",
  "tika-s0105t:873_14": "Evaṃ padadvayassa visesatthataṃ dassetvā sabbathā samānatthataṃ dassetuṃ “purimapadassevā”tiādi vuttanti.",
  "tika-s0105t:873_15": "Pūraṇamakkhaliādīnaṃ bahūnaṃ titthakarānaṃ,",
  "tika-s0105t:873_16": "niddhāraṇe cetaṃ sāmivacanaṃ.",
  "tika-s0105t:873_17": "Acelakādimattakenapi kāraṇenāti niccoḷatādimattakenapi appicchasantuṭṭhatādisamāropanalakkhaṇena kāraṇena.",
  "tika-s0105t:874_0": "Navakāti abhinavā.",
  "tika-s0105t:874_1": "Pāhunakāti paheṇakaṃ paṭiggaṇhitumanucchavikā,",
  "tika-s0105t:874_2": "etena duvidhesu āgantukesu puretaramāgatavasena idha atithino,",
  "tika-s0105t:874_3": "na bhojanavelāyamāgatavasena abbhāgatāti dasseti.",
  "tika-s0105t:874_4": "Pariyāpuṇāmīti paricchindituṃ jānāmi,",
  "tika-s0105t:874_5": "dhātvatthamattaṃ pana dassetuṃ “jānāmī”ti vuttaṃ.",
  "tika-s0105t:875_0": "Kappampīti āyukappampi,",
  "tika-s0105t:875_1": "bhaṇeyya ceti sambandho.",
  "tika-s0105t:875_2": "Ciraṃ cirakāle kappo khīyetha,",
  "tika-s0105t:875_3": "dīghamantare dīghakālantarepi tathāgatassa vaṇṇo na khīyethāti yojanā.",
  "tika-s0105t:875_4": "“Cira”nti cettha vattabbepi chandahānibhayā rassatthaṃ niggahitalopo,",
  "tika-s0105t:875_5": "atidīghakālaṃ vā sandhāya “ciradīghamantare”ti vuttaṃ,",
  "tika-s0105t:875_6": "ubhayattha sambandhitabbametaṃ,",
  "tika-s0105t:875_7": "kiriyārahādiyoge viya ca antarayoge adhikakkharapādo anupavajjo,",
  "tika-s0105t:875_8": "ayañca gāthā abhūtaparikappanāvasena aṭṭhakathāsu vuttā tathā bhāsamānassa abhāvato.",
  "tika-s0105t:876_0": "305.",
  "tika-s0105t:876_1": "Nanti ācariyaṃ. Alaṃ-",
  "tika-s0105t:876_2": "saddo idha arahattho “alameva nibbinditu”ntiādīsu viyāti āha “yuttamevā”ti.",
  "tika-s0105t:876_3": "Puṭena netvā asitabbato paribhuñjitabbato puṭosaṃ vuccati pātheyyaṃ.",
  "tika-s0105t:876_4": "Itthambhūtalakkhaṇe karaṇavacanaṃ dasseti “taṃ gahetvā”ti iminā.",
  "tika-s0105t:876_5": "Pāḷiyaṃ puṭaṃsenapi kulaputtenāti sambandhaṃ dassetuṃ “tena puṭaṃsenā”ti vuttaṃ.",
  "tika-s0105t:876_6": "“Aṃsenā”tiādi adhippāyamattadassanaṃ,",
  "tika-s0105t:876_7": "vahantena kulaputtena upasaṅkamituṃ alamevāti attho.",
  "tika-s0105t:877_0": "Soṇadaṇḍaparivitakkavaṇṇanā",
  "tika-s0105t:878_0": "306- 7.",
  "tika-s0105t:878_1": "Na idha tiro-",
  "tika-s0105t:878_2": "saddo “tirokuḍḍe vā tiropākāre vā chaḍḍeyya vā chaḍḍāpeyya vā”tiādīsu viya bahiatthoti āha “antovanasaṇḍe gatassā”ti.",
  "tika-s0105t:878_3": "Tattha vihāropi vanasaṇḍapariyāpannoti dasseti “vihārabbhantaraṃ paviṭṭhassā”ti iminā.",
  "tika-s0105t:878_4": "Ete añjaliṃ paṇāmetvā nisinnā micchādiṭṭhivasena ubhatopakkhikā,",
  "tika-s0105t:878_5": "“itare pana sammādiṭṭhivasena ekatopakkhikā”ti atthato āpanno hoti.",
  "tika-s0105t:878_6": "Daliddattā,",
  "tika-s0105t:878_7": "ñātipārijuññādinā jiṇṇattā ca nāmagottavasena apākaṭā hutvā pākaṭā bhavitukāmā evamakaṃsūti adhippāyo.",
  "tika-s0105t:878_8": "Kerāṭikāti saṭhā.",
  "tika-s0105t:878_9": "Tatthāti dvīsu janesu.",
  "tika-s0105t:878_10": "Tatoti vissāsato,",
  "tika-s0105t:878_11": "dānato vā.",
  "tika-s0105t:879_0": "Brāhmaṇapaññattivaṇṇanā",
  "tika-s0105t:880_0": "309.",
  "tika-s0105t:880_1": "Anonatakāyavasena thaddhagatto,",
  "tika-s0105t:880_2": "na mānavasena.",
  "tika-s0105t:880_3": "Tena pāḷiyaṃ vakkhati “abbhunnāmetvā”ti.",
  "tika-s0105t:880_4": "Cetovitakkaṃ sandhāya cittasīsena “cittaṃ aññāsī”ti vuttaṃ.",
  "tika-s0105t:880_5": "Vighātanti cittadukkhaṃ.",
  "tika-s0105t:881_0": "311.",
  "tika-s0105t:881_1": "Sakasamayeti brāhmaṇaladdhiyaṃ.",
  "tika-s0105t:881_2": "Mīyamānoti mariyamāno.",
  "tika-s0105t:881_3": "Diṭṭhisañjānanenevāti attano laddhisañjānaneneva.",
  "tika-s0105t:881_4": "Sujanti homadabbiṃ,",
  "tika-s0105t:881_5": "nibbacanaṃ vuttameva.",
  "tika-s0105t:881_6": "Gaṇhantesūti juhanatthaṃ gaṇhanakesu,",
  "tika-s0105t:881_7": "iruvijjesūti attho.",
  "tika-s0105t:881_8": "Iruvedavasena homakaraṇato hi yaññayajakā “iruvijjā”ti vuccanti.",
  "tika-s0105t:881_9": "Paṭhamo vāti tattha sannipatitesu sujākiriyāyaṃ sabbapadhāno vā.",
  "tika-s0105t:881_10": "Dutiyo vāti tadanantariko vā.",
  "tika-s0105t:881_11": "“Suja”nti idaṃ karaṇatthe upayogavacananti āha “sujāyā”ti.",
  "tika-s0105t:881_12": "Aggihuttamukhatāya yaññassa yaññe diyyamānaṃ sujāmukhena diyyati.",
  "tika-s0105t:881_13": "Vuttañca “aggihuttamukhā yaññā,",
  "tika-s0105t:881_14": "sāvittī chandaso mukha”nti.",
  "tika-s0105t:881_15": "Tasmā “diyyamāna”nti ayaṃ pāṭhaseso viññāyatīti ācariyena vuttaṃ.",
  "tika-s0105t:881_16": "Apica sujāya diyyamānaṃ sujanti taddhitavasena atthaṃ dassetuṃ evamāha.",
  "tika-s0105t:881_17": "Porāṇāti aṭṭhakathācariyā.",
  "tika-s0105t:881_18": "Purimavāde cettha dānavasena paṭhamo vā dutiyo vā,",
  "tika-s0105t:881_19": "pacchimavāde ādānavasenāti ayametesaṃ viseso.",
  "tika-s0105t:881_20": "Visesatoti vijjācaraṇavisesato,",
  "tika-s0105t:881_21": "na brāhmaṇehi icchitavijjācaraṇamattato.",
  "tika-s0105t:881_22": "Uttamabrāhmaṇassāti anuttaradakkhiṇeyyatāya ukkaṭṭhabrāhmaṇassa.",
  "tika-s0105t:881_23": "Yathādhippetassa hi vijjācaraṇavisesadīpakassa “katamaṃ pana taṃ brāhmaṇasīlaṃ,",
  "tika-s0105t:881_24": "katamā sā paññā”tiādivacanassa okāsakaraṇatthameva “imesaṃ pana brāhmaṇa pañcannaṃ aṅgāna”ntiādivacanaṃ bhagavā avoca,",
  "tika-s0105t:881_25": "tasmā padhānavacanānurūpamanusandhiṃ dassetuṃ “bhagavā panā”tiādi vuttanti daṭṭhabbaṃ.",
  "tika-s0105t:882_0": "313.",
  "tika-s0105t:882_1": "Apavadatīti vaṇṇādīni apanetvā vadati,",
  "tika-s0105t:882_2": "atthamattaṃ pana dassetuṃ “paṭikkhipatī”ti vuttaṃ.",
  "tika-s0105t:882_3": "Idanti “mā bhavaṃ soṇadaṇḍo evaṃ avacā”tiādivacanaṃ.",
  "tika-s0105t:882_4": "Brāhmaṇasamayanti brāhmaṇasiddhantaṃ.",
  "tika-s0105t:882_5": "Mā bhindīti mā vināsesi.",
  "tika-s0105t:883_0": "316.",
  "tika-s0105t:883_1": "Samoyeva hutvā samoti samasamo,",
  "tika-s0105t:883_2": "sabbathā samoti attho.",
  "tika-s0105t:883_3": "Pariyāyadvayañhi atisayatthadīpakaṃ yathā “dukkhadukkhaṃ,",
  "tika-s0105t:883_4": "rūparūpa”nti.",
  "tika-s0105t:883_5": "Ekadesamattato pana aṅgakena māṇavena tesaṃ samabhāvato taṃ nivattento “ṭhapetvā ekadesamatta”ntiādimāha.",
  "tika-s0105t:883_6": "Kulakoṭiparidīpananti kulassa ādiparidīpanaṃ.",
  "tika-s0105t:883_7": "Yasmā attano bhaginiyā…pe…",
  "tika-s0105t:883_8": "na jānissati,",
  "tika-s0105t:883_9": "tasmā na tassa mātāpitumattaṃ sandhāya vadati,",
  "tika-s0105t:883_10": "kulakoṭiparidīpanaṃ pana sandhāya vadatīti adhippāyo.",
  "tika-s0105t:883_11": "“Atthabhañjanaka”nti iminā kammapathapattaṃ vadati.",
  "tika-s0105t:883_12": "Guṇeti yathāvutte pañcasīle.",
  "tika-s0105t:883_13": "Athāpi siyāti yadipi tumhākaṃ evaṃ parivitakko siyā,",
  "tika-s0105t:883_14": "bhinnasīlassāpi puna pakatisīle ṭhitassa brāhmaṇabhāvaṃ vaṇṇādayo sādhentīti evaṃ siyāti attho.",
  "tika-s0105t:883_15": "“Sādhetī”ti pāṭhe “vaṇṇo”ti kattā ācariyena ajjhāhaṭo,",
  "tika-s0105t:883_16": "nidassanañcetaṃ.",
  "tika-s0105t:883_17": "Mantajātīsupi hi eseva nayo.",
  "tika-s0105t:883_18": "Sīlamevāti puna pakatibhūtaṃ sīlameva brāhmaṇabhāvaṃ sādhessati,",
  "tika-s0105t:883_19": "kasmāti ce “tasmiṃ hi…pe…",
  "tika-s0105t:883_20": "vaṇṇādayo”ti.",
  "tika-s0105t:883_21": "Tattha sammohamattaṃ vaṇṇādayoti vaṇṇamantajātiyo brāhmaṇabhāvassa aṅganti sammohamattametaṃ,",
  "tika-s0105t:883_22": "asamavekkhitvā kathitamidaṃ.",
  "tika-s0105t:884_0": "Sīlapaññākathāvaṇṇanā",
  "tika-s0105t:885_0": "317.",
  "tika-s0105t:885_1": "Kathito brāhmaṇena pañhoti “sīlavā ca hotī”tiādinā dvinnameva aṅgānaṃ vasena yathāpucchito pañho yāthāvato vissajjito.",
  "tika-s0105t:885_2": "Etthāti yathāvissajjite atthe,",
  "tika-s0105t:885_3": "aṅgadvaye vā.",
  "tika-s0105t:885_4": "Tassāti soṇadaṇḍassa.",
  "tika-s0105t:885_5": "Yadi ekamaṅgaṃ ṭhapeyya,",
  "tika-s0105t:885_6": "atha patiṭṭhātuṃ na sakkuṇeyya.",
  "tika-s0105t:885_7": "Yadi pana na ṭhapeyya,",
  "tika-s0105t:885_8": "atha sakkuṇeyya,",
  "tika-s0105t:885_9": "kiṃ panesa tathā sakkhissati nu kho,",
  "tika-s0105t:885_10": "noti vīmaṃsanatthameva evamāha,",
  "tika-s0105t:885_11": "na tu ekassa aṅgassa ṭhapanīyattāti vuttaṃ hoti.",
  "tika-s0105t:885_12": "Tathā cāha “evametaṃ brāhmaṇā”tiādi.",
  "tika-s0105t:885_13": "Dhovitattāva parisujjhananti āha “sīlaparisuddhā”ti,",
  "tika-s0105t:885_14": "sīlasampattiyā sabbaso suddhā anupakkiliṭṭhāti attho.",
  "tika-s0105t:885_15": "Kuto dussīle paññā asamāhitattā tassa.",
  "tika-s0105t:885_16": "Kuto vā paññārahite jaḷe eḷamūge sīlaṃ sīlavibhāgassa,",
  "tika-s0105t:885_17": "sīlaparisodhanūpāyassa ca ajānanato.",
  "tika-s0105t:885_18": "Eḷā mukhe gaḷati yassāti eḷamūgo kha-",
  "tika-s0105t:885_19": "kārassa ga-",
  "tika-s0105t:885_20": "kāraṃ katvā, elamukho,",
  "tika-s0105t:885_21": "elamūko vā.",
  "tika-s0105t:885_22": "Iti bahudhā pāṭhoti bhayabheravasuttaṭṭhakathāyaṃ vutto.",
  "tika-s0105t:885_23": "Pakaṭṭhaṃ ukkaṭṭhaṃ ñāṇaṃ paññāṇanti katvā pākatikaṃ ñāṇaṃ nivattetuṃ “paññāṇa”nti vuttaṃ.",
  "tika-s0105t:885_24": "Vipassanādiñāṇañhi idhādhippetaṃ,",
  "tika-s0105t:885_25": "tadetaṃ pakārehi jānanato paññāvāti āha “paññāyevā”ti.",
  "tika-s0105t:886_0": "Catupārisuddhisīlena dhotāti samādhipadaṭṭhānena catupārisuddhisīlena sakalasaṃkilesamalavisuddhiyā dhovitā visuddhā.",
  "tika-s0105t:886_1": "Tenāha “kathaṃ panā”tiādi.",
  "tika-s0105t:886_2": "Tattha dhovatīti sujjhati.",
  "tika-s0105t:886_3": "Saṭṭhiasītivassānīti saṭṭhivassāni vā asītivassāni vā.",
  "tika-s0105t:886_4": "Maraṇakālepi,",
  "tika-s0105t:886_5": "pageva aññasmiṃ kāle.",
  "tika-s0105t:886_6": "Mahāsaṭṭhivassatthero viyāti saṭṭhivassamahāthero viya.",
  "tika-s0105t:886_7": "Vedanāpariggahamattampīti ettha vedanāpariggaho nāma yathāuppannaṃ vedanaṃ sabhāvasarasato upadhāretvā",
  "tika-s0105t:886_8": "puna padaṭṭhānato “ayaṃ vedanā phassaṃ paṭicca uppajjati,",
  "tika-s0105t:886_9": "so ca phasso anicco dukkho vipariṇāmadhammo”ti lakkhaṇattayaṃ āropetvā pavattitavipassanā.",
  "tika-s0105t:886_10": "Evaṃ passantena hi sukhena sakkā sā vedanā adhivāsetuṃ “vedanā eva vedayatī”ti.",
  "tika-s0105t:886_11": "Vedanaṃ vikkhambhetvāti yathāuppannaṃ dukkhavedanaṃ anuvattitvā vipassanaṃ ārabhitvā vīthipaṭipannāya vipassanāya taṃ vinodetvā.",
  "tika-s0105t:886_12": "Saṃsumārapatitenāti kumbhīlena viya bhūmiyaṃ urena nipajjamānena.",
  "tika-s0105t:886_13": "“Nāha”ntiādiṃ tathā sīlarakkhaṇameva dukkaranti katvā vadati.",
  "tika-s0105t:886_14": "Sīle patiṭṭhitassa hi arahattaṃ hatthagataṃyeva.",
  "tika-s0105t:886_15": "Yathāha “sīle patiṭṭhāya…pe…",
  "tika-s0105t:886_16": "vijaṭaye jaṭa”nti catūsu puggalesu ugghāṭitaññuno evāyaṃ visayoti āha “ugghāṭitaññutāyā”ti.",
  "tika-s0105t:886_17": "Paññāya sīlaṃ dhovitvāti sīlaṃ ādimajjhapariyosānesu akhaṇḍādibhāvāpādanena paññāya suvisodhitaṃ katvā.",
  "tika-s0105t:886_18": "Santatimahāmattavatthu dhammapade.",
  "tika-s0105t:887_0": "318.",
  "tika-s0105t:887_1": "“Kasmā āhā”ti uparidesanāya kāraṇaṃ pucchati.",
  "tika-s0105t:887_2": "Lajjā nāma “sīlassa ca jātiyā ca guṇadosappakāsanena samaṇena gotamena pucchitapañhaṃ vissajjesī”ti parisāya paññātatā,",
  "tika-s0105t:887_3": "sā tathā vissajjitumasamatthatāya bhijjissatīti attho,",
  "tika-s0105t:887_4": "paṭhamaṃ alajjamānopi idāni lajjissāmīti vuttaṃ hoti.",
  "tika-s0105t:887_5": "Paramanti pamāṇaṃ.",
  "tika-s0105t:887_6": "“Ettakaparamā maya”nti padānaṃ tulyādhikaraṇataṃ dassetuṃ “te maya”nti vuttaṃ.",
  "tika-s0105t:887_7": "Idaṃ vuttaṃ hoti –",
  "tika-s0105t:887_8": "“sīlapaññāṇa”nti vacanameva amhākaṃ paramaṃ,",
  "tika-s0105t:887_9": "tadatthabhūtāni pañcasīlāni,",
  "tika-s0105t:887_10": "vedattayavibhāvanaṃ paññañca lakkhaṇādito niddhāretvā jānanaṃ natthi,",
  "tika-s0105t:887_11": "kevalaṃ tattha vacīparamāva mayanti.",
  "tika-s0105t:887_12": "Ayaṃ panettha aṭṭhakathāmuttakanayo –",
  "tika-s0105t:887_13": "ettakaparamāti ettakaukkaṃsakoṭikā,",
  "tika-s0105t:887_14": "paṭhamaṃ pañhāvissajjanāva amhākaṃ ukkaṃsakoṭīti attho.",
  "tika-s0105t:887_15": "Tenāha “mayā sakasamayavasena pañho vissajjito”ti.",
  "tika-s0105t:887_16": "Paranti atirekaṃ.",
  "tika-s0105t:887_17": "Bhāsitassāti vacanassa saddassa.",
  "tika-s0105t:888_0": "Ayaṃ pana visesoti sīlaniddese niyyātanamattaṃ apekkhitvā vuttaṃ.",
  "tika-s0105t:888_1": "Tenāha “sīlamicceva niyyātita”nti.",
  "tika-s0105t:888_2": "Sāmaññaphalasutte hi sīlaṃ niyyātetvāpi puna sāmaññaphalamicceva niyyātitaṃ.",
  "tika-s0105t:888_3": "Sabbesampi mahaggatacittānaṃ ñāṇasampayuttattā,",
  "tika-s0105t:888_4": "jhānānañca taṃ sampayogato “atthato paññāsampadā”ti vuttaṃ.",
  "tika-s0105t:888_5": "Paññāniddese hi jhānapaññaṃ adhiṭṭhānaṃ katvā paṭhamaṃ vipassanāpaññā niyyātitā.",
  "tika-s0105t:888_6": "Tenāha “vipassanāpaññāyā”tiādi.",
  "tika-s0105t:889_0": "Soṇadaṇḍaupāsakattapaṭivedanākathāvaṇṇanā",
  "tika-s0105t:890_0": "321.",
  "tika-s0105t:890_1": "Daharo yuvāti ettha daharavacanena paṭhamayobbanabhāvaṃ dasseti.",
  "tika-s0105t:890_2": "Paṭhamayobbanakālagato hi “daharo”ti vuccati.",
  "tika-s0105t:890_3": "Puttassa putto nattā nāma.",
  "tika-s0105t:890_4": "Nappahotīti na sampajjati,",
  "tika-s0105t:890_5": "puttanattappamāṇopi na hotīti attho.",
  "tika-s0105t:890_6": "“Āsanā me taṃ vuṭṭhāna”nti etassa atthāpattiṃ dassetuṃ “mama agāravenā”tiādi vuttaṃ.",
  "tika-s0105t:890_7": "Etanti añjalipaggahaṇaṃ.",
  "tika-s0105t:890_8": "Ayañhi yathā tathā attano mahājanassa sambhāvanaṃ uppādetvā kohaññena pare vimhāpetvā lābhuppādanaṃ nijigīsanto vicarati,",
  "tika-s0105t:890_9": "tasmāssa ativiya kuhakabhāvaṃ dassento “iminā kirā”tiādiṃ vadati.",
  "tika-s0105t:890_10": "Agāravaṃ nāma natthīti agāravavacanaṃ nāma natthi,",
  "tika-s0105t:890_11": "nāyaṃ bhagavati agāravena “ahañceva kho panā”tiādimāha,",
  "tika-s0105t:890_12": "atha kho attano lābhaparihānibhayenevāti vuttaṃ hoti.",
  "tika-s0105t:891_0": "322.",
  "tika-s0105t:891_1": "Taṅkhaṇānurūpāyāti yādisī tadā tassa ajjhāsayappavatti,",
  "tika-s0105t:891_2": "tadanurūpāyāti majjhepadalopena attho.",
  "tika-s0105t:891_3": "Tadā tassa vivaṭṭasannissitassa tādisassa ñāṇaparipākassa abhāvato kevalaṃ abbhudayasannissito eva attho",
  "tika-s0105t:891_4": "dassitoti āha “diṭṭhadhammikasamparāyikaṃ atthaṃ sandassetvā”ti,",
  "tika-s0105t:891_5": "paccakkhato vibhāvetvāti attho.",
  "tika-s0105t:891_6": "Kusale dhammeti tebhūmake kusaladhamme,",
  "tika-s0105t:891_7": "ayamettha nippariyāyato attho.",
  "tika-s0105t:891_8": "Pariyāyato pana “catubhūmake”tipi vattuṃ vaṭṭati lokuttarakusalassapi āyatiṃ labbhamānattā.",
  "tika-s0105t:891_9": "Tathā hi vakkhati “āyatiṃ nibbānatthāya,",
  "tika-s0105t:891_10": "vāsanābhāgiyāya vā”ti.",
  "tika-s0105t:891_11": "Tatthāti kusale dhamme yathāsamādapite.",
  "tika-s0105t:891_12": "Nanti soṇadaṇḍabrāhmaṇaṃ.",
  "tika-s0105t:891_13": "Samuttejetvāti sammadeva uparūpari nisānetvā puññakiriyāya tikkhavisadabhāvamāpādetvā.",
  "tika-s0105t:891_14": "Taṃ pana atthato tattha ussāhajananameva hotīti āha “saussāhaṃ katvā”ti.",
  "tika-s0105t:891_15": "Tāya ca saussāhatāyāti evaṃ puññakiriyāya saussāhatā niyamato diṭṭhadhammikādiatthasampādanīti yathāvuttāya saussāhatāya ca sampahaṃsetvāti sambandho.",
  "tika-s0105t:891_16": "Aññehi ca vijjamānaguṇehīti evarūpā te guṇasamaṅgitā ca ekantena diṭṭhadhammikādiatthanipphādanīti tasmiṃ vijjamānehi,",
  "tika-s0105t:891_17": "aññehi ca guṇehi sampahaṃsetvā sammadeva haṭṭhatuṭṭhabhāvamāpādetvāti attho.",
  "tika-s0105t:892_0": "Yadi bhagavā dhammaratanavassaṃ vassi,",
  "tika-s0105t:892_1": "atha kasmā so visesaṃ nādhigacchīti codanaṃ sodhetuṃ “brāhmaṇo panā”tiādi vuttaṃ.",
  "tika-s0105t:892_2": "Kuhakatāyāti vuttanayena kohaññakattā,",
  "tika-s0105t:892_3": "iminā payogasampattiabhāvaṃ dasseti.",
  "tika-s0105t:892_4": "Yajjevaṃ kasmā bhagavā tassa tathā dhammaratanavassaṃ vassīti paṭicodanampi sodhento “kevalamassā”tiādimāha.",
  "tika-s0105t:892_5": "Tattha kevalanti nibbedhāsekkhabhāgiyena asammissaṃ.",
  "tika-s0105t:892_6": "Nibbānatthāyāti nibbānādhigamatthāya,",
  "tika-s0105t:892_7": "parinibbānatthāya vā.",
  "tika-s0105t:892_8": "Āyatiṃ visesādhigamanūpāyabhūtā puññakiriyāsu paricayasaṅkhātā vāsanā eva bhāgo,",
  "tika-s0105t:892_9": "tasmiṃ upāyabhāvena pavattāti vāsanābhāgiyā.",
  "tika-s0105t:892_10": "Na hi bhagavato niratthakā catuppadikagāthāmattāpi dhammadesanā atthi.",
  "tika-s0105t:892_11": "Tenāha “sabbā purimapacchimakathā”ti.",
  "tika-s0105t:892_12": "Ādito cettha pabhuti yāva brāhmaṇassa vissajjanāpariyosānaṃ,",
  "tika-s0105t:892_13": "tāva purimakathā,",
  "tika-s0105t:892_14": "bhagavato pana sīlapaññāvissajjanā pacchimakathā.",
  "tika-s0105t:892_15": "Brāhmaṇena vuttāpi hi buddhaguṇādipaṭisaññuttā kathā āyatiṃ nibbānatthāya vāsanābhāgiyā evāti.",
  "tika-s0105t:892_16": "Sesaṃ suviññeyyameva.",
  "tika-s0105t:893_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:893_1": "sādhuvilāsiniyā nāma līnatthapakāsaniyā soṇadaṇḍasuttavaṇṇanāya līnatthapakāsanā.",
  "tika-s0105t:894_0": "Soṇadaṇḍasuttavaṇṇanā niṭṭhitā.",
  "tika-s0105t:895_0": "5. Kūṭadantasuttavaṇṇanā",
  "tika-s0105t:896_0": "323.",
  "tika-s0105t:896_1": "Evaṃ soṇadaṇḍasuttaṃ saṃvaṇṇetvā idāni kūṭadantasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:896_2": "soṇadaṇḍa suttassānantaraṃ saṅgītassa suttassa kūṭadantasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:896_3": "magadhesūti kūṭadantasutta”nti āha.",
  "tika-s0105t:896_4": "“Magadhā nāma janapadino rājakumārā”tiādīsu ambaṭṭhasutte kosalajanapadavaṇṇanāyaṃ amhehi vuttanayo yathārahaṃ netabbo.",
  "tika-s0105t:896_5": "Ayaṃ panettha viseso –",
  "tika-s0105t:896_6": "magena saddhiṃ dhāvantīti magadhā,",
  "tika-s0105t:896_7": "rājakumārā,",
  "tika-s0105t:896_8": "maṃsesu vā gijjhantīti magadhā niruttinayena. Ruḷhito,",
  "tika-s0105t:896_9": "paccayalopato ca tesaṃ nivāsabhūtepi janapade vuddhi na hotīti neruttikā.",
  "tika-s0105t:896_10": "Janapadanāmeyeva bahuvacanaṃ,",
  "tika-s0105t:896_11": "na janapadasadde jātisaddattāti vuttaṃ “tasmiṃ magadhesu janapade”ti.",
  "tika-s0105t:896_12": "Ito paranti “magadhesū”ti padato paraṃ “cārikaṃ caramāno”tiādivacanaṃ.",
  "tika-s0105t:896_13": "Purimasuttadvayeti ambaṭṭhasoṇadaṇḍasuttadvaye.",
  "tika-s0105t:896_14": "Vuttanayamevāti yaṃ tattha āgatasadisaṃ idhāgataṃ,",
  "tika-s0105t:896_15": "taṃ atthavaṇṇanāto vuttanayameva,",
  "tika-s0105t:896_16": "tattha vuttanayeneva veditabbanti vuttaṃ hoti.",
  "tika-s0105t:896_17": "“Taruṇo ambarukkho ambalaṭṭhikā”ti brahmajālasuttavaṇṇanāyaṃ vuttattā “ambalaṭṭhikā brahmajāle vuttasadisāvā”ti āha.",
  "tika-s0105t:897_0": "Yaññāvāṭaṃ sampādetvā mahāyaññaṃ uddissa saviññāṇakāni,",
  "tika-s0105t:897_1": "aviññāṇakāni ca yaññūpakaraṇāni upaṭṭhapitānīti atthaṃ sandhāya “mahāyañño upakkhaṭo”ti pāḷiyaṃ vuttaṃ,",
  "tika-s0105t:897_2": "taṃ panetaṃ upakaraṇaṃ tesaṃ tathā sajjanamevāti dasseti “sajjito”ti iminā.",
  "tika-s0105t:897_3": "Vacchatarasatānīti yuvabhāvappattāni balavavacchasatāni.",
  "tika-s0105t:897_4": "Vacchānaṃ visesāti hi vacchatarā,",
  "tika-s0105t:897_5": "te pana vacchā eva honti, na dammā,",
  "tika-s0105t:897_6": "na ca balībaddāti āha “vacchasatānī”ti.",
  "tika-s0105t:897_7": "Ayaṃ ācariyamati. Tara-",
  "tika-s0105t:897_8": "saddo vā anatthakoti vuttaṃ “vacchasatānī”ti.",
  "tika-s0105t:897_9": "Evañhi sabbopi vacchappabhedo saṅgahito hoti.",
  "tika-s0105t:897_10": "Eteti usabhādayo urabbhapariyosānā.",
  "tika-s0105t:897_11": "Anekesanti anekajātikānaṃ.",
  "tika-s0105t:897_12": "Migapakkhīnanti mahiṃsarurupasadakuruṅgagokaṇṇamigānañceva morakapiñjaravaṭṭakatittira lāpādipakkhīnañca.",
  "tika-s0105t:897_13": "Saṅkhyāvasena anekataṃ sattasataggahaṇena paricchindituṃ “sattasattasatānī”ti vuttaṃ,",
  "tika-s0105t:897_14": "sattasatāni,",
  "tika-s0105t:897_15": "sattasatāni cāti attho.",
  "tika-s0105t:897_16": "Thūṇanti yaññopakaraṇānaṃ migapakkhīnaṃ bandhanatthambhaṃ.",
  "tika-s0105t:897_17": "Yūpotipi tassa nāmaṃ.",
  "tika-s0105t:897_18": "Tenāha “yūpasaṅkhāta”nti.",
  "tika-s0105t:898_0": "328.",
  "tika-s0105t:898_1": "Vidhāti vippaṭisāravinodanā.",
  "tika-s0105t:898_2": "Yo hi yaññasaṅkhātassa puññassa upakkileso,",
  "tika-s0105t:898_3": "tassa vidhamanato nivāraṇato nirodhanato vidhā vuccanti vippaṭisāravinodanā,",
  "tika-s0105t:898_4": "tā eva puññābhisandaṃ avicchinditvā ṭhapentīti “ṭhapanā”ti ca vuttā.",
  "tika-s0105t:898_5": "Avippaṭisārato eva hi uparūpari puññābhisandappavattīti.",
  "tika-s0105t:898_6": "Ṭhapanā cetā yaññassa ādimajjhapariyosānavasena tīsu kālesu pavattiyā tippakārāti āha “tiṭṭhapana”nti.",
  "tika-s0105t:898_7": "Parikkhārasaddo cettha parivārapariyāyo “parikaronti yaññaṃ abhisaṅkharontī”ti katvā.",
  "tika-s0105t:898_8": "Tenāha “soḷasaparivāra”nti.",
  "tika-s0105t:899_0": "Mahāvijitarājayaññakathāvaṇṇanā",
  "tika-s0105t:900_0": "336.",
  "tika-s0105t:900_1": "Pubbe bhūtaṃ bhūtapubbaṃ yathā “diṭṭhapubba”nti āha “pubbacarita”nti,",
  "tika-s0105t:900_2": "attano purimajātisambhūtaṃ bodhisambhārabhūtaṃ puññacariyanti attho.",
  "tika-s0105t:900_3": "Tathā hi tassa anugāminidhissa thāvaranidhinā nidassanaṃ upapannaṃ hoti.",
  "tika-s0105t:900_4": "Saddavidū pana vadanti “bhūtapubbanti idaṃ kālasattamiyā nepātikapada”nti.",
  "tika-s0105t:900_5": "Atītakāleti hi tesaṃ matena attho.",
  "tika-s0105t:900_6": "Assāti anena.",
  "tika-s0105t:900_7": "Mahantaṃ pathavīmaṇḍalaṃ vijitanti sambandho.",
  "tika-s0105t:900_8": "Mahantaṃ vā vijitaṃ pathavīmaṇḍalamassa atthīti attho.",
  "tika-s0105t:900_9": "“Antoraṭṭheti yassa vijite viharati,",
  "tika-s0105t:900_10": "tassa raṭṭhe”tiādīsu viya hi vijitasaddo rajje pavattati,",
  "tika-s0105t:900_11": "iminā tassa ekarājabhāvaṃ dīpeti,",
  "tika-s0105t:900_12": "na cakkavattirājabhāvaṃ sattaratanasampannatāavacanato.",
  "tika-s0105t:900_13": "Pāḷiyaṃ na yena kenaci santakamattena aḍḍhatāti dassetuṃ “aḍḍho”ti vatvā “mahaddhano”ti vuttaṃ.",
  "tika-s0105t:900_14": "Tenāha “yo kocī”tiādi.",
  "tika-s0105t:900_15": "Aḍḍhatā hi nāma vibhavasampannattā sā ca taṃ tadupādāya vuccati.",
  "tika-s0105t:900_16": "Tathā mahaddhanatāpīti taṃ thāmappattaṃ ukkaṃsagataṃ dassetuṃ “aparimāṇasaṅkhyenā”ti āha.",
  "tika-s0105t:900_17": "Bhuñjitabbaṭṭhena visesato kāmā idha bhogā nāmāti dasseti.",
  "tika-s0105t:900_18": "“Pañcakāmaguṇavasenā”ti iminā.",
  "tika-s0105t:900_19": "Piṇḍapiṇḍavasenāti bhājanālaṅkārādivibhāgaṃ ahutvā kevalaṃ khaṇḍakhaṇḍavasena.",
  "tika-s0105t:901_0": "Rūpaṃ appetvā,",
  "tika-s0105t:901_1": "anappetvā vā māsappamāṇena kato māsako.",
  "tika-s0105t:901_2": "Ādisaddena thālakādīni saṅgaṇhāti.",
  "tika-s0105t:901_3": "Anekakoṭisaṅkhyenāti kahāpaṇānaṃ koṭisatādippamāṇaṃ sandhāya vuttaṃ heṭṭhimantena koṭisatappamāṇeneva khattiyamahāsālabhāvappattito.",
  "tika-s0105t:902_0": "Tuṭṭhīti sumanatā.",
  "tika-s0105t:902_1": "Upakaraṇasaddo cettha kāraṇapariyāyo.",
  "tika-s0105t:902_2": "Kiṃ pana tanti āha “nānāvidhālaṅkārasuvaṇṇarajatabhājanādibheda”nti.",
  "tika-s0105t:902_3": "Ādisaddena vatthaseyyāvasathādīni saṅgayhanti,",
  "tika-s0105t:902_4": "suvaṇṇarajatamaṇimuttāveḷuriyavajirapavāḷāni satta ratanānīti vadanti. Yathāhu –",
  "tika-s0105t:903_0": "“Suvaṇṇaṃ rajataṃ muttā, maṇiveḷuriyāni ca;",
  "tika-s0105t:904_0": "Vajirañca pavāḷanti, sattāhu ratanānime”ti.",
  "tika-s0105t:905_0": "Sālivīhiādi sattadhaññaṃ sānulomaṃ pubbannaṃ nāma purekkhataṃ sassaphalanti katvā.",
  "tika-s0105t:905_1": "Tabbipariyāyato muggamāsādi tadavasesaṃ aparannaṃ nāma.",
  "tika-s0105t:905_2": "Aparannato pubbe pavattamannaṃ pubbannaṃ,",
  "tika-s0105t:905_3": "tato aparasmiṃ pavattamannaṃ aparannaṃ. Nna-",
  "tika-s0105t:905_4": "kārassa pana ṇṇa-",
  "tika-s0105t:905_5": "kāre kate pubbaṇṇaṃ,",
  "tika-s0105t:905_6": "aparaṇṇañcāti neruttikā.",
  "tika-s0105t:905_7": "Pubbāparabhāvo panetesaṃ ādikappe sambhavāsambhavavasena veditabbo.",
  "tika-s0105t:905_8": "Purimaṃ “aḍḍho mahaddhano pahūtajātarūparajato”ti vacanaṃ devasikaṃ paribbayadānagahaṇādivasena,",
  "tika-s0105t:905_9": "parivattanadhanadhaññavasena ca vuttaṃ,",
  "tika-s0105t:905_10": "idaṃ pana “pahūtadhanadhañño”ti vacanaṃ nidhānagatadhanavasena,",
  "tika-s0105t:905_11": "saṅgahitadhaññavasena cāti imaṃ visesaṃ sandhāya ayaṃ nayo dassito.",
  "tika-s0105t:905_12": "Vīsakahāpaṇambaṇādidevasikavaḷañjanampi hi mahāsālalakkhaṇaṃ.",
  "tika-s0105t:906_0": "Idāni tabbiparītavasena visesaṃ dassetuṃ “atha vā”tiādinā dutiyanayo āraddho.",
  "tika-s0105t:906_1": "Iminā eva hi purimavacanaṃ nidhānagatadhanavasena,",
  "tika-s0105t:906_2": "saṅgahitadhaññavasena ca vuttanti atthato siddhaṃ hoti.",
  "tika-s0105t:906_3": "Tattha idanti “pahūtadhanadhañño”ti vacanaṃ.",
  "tika-s0105t:906_4": "Assāti mahāvijitarañño.",
  "tika-s0105t:906_5": "Divase divase paribhuñjitabbaṃ devasikaṃ,",
  "tika-s0105t:906_6": "bhāvanapuṃsakametaṃ.",
  "tika-s0105t:906_7": "Dāsakammakaraporisādīnaṃ vettanānuppadānaṃ paribbayadānaṃ.",
  "tika-s0105t:906_8": "Iṇasodhanādivasena dhanadhaññānamādānaṃ gahaṇaṃ.",
  "tika-s0105t:906_9": "Ādisaddena iṇadānādīnaṃ saṅgaho.",
  "tika-s0105t:906_10": "Parivattanadhanadhaññavasenāti kayavikkayakaraṇena parivattitabbānaṃ dhanadhaññānaṃ vasena.",
  "tika-s0105t:906_11": "Katthaci pana samuccayavirahitapāṭho dissati.",
  "tika-s0105t:906_12": "Tattha “paribbayadānaggahaṇādivasenā”ti idaṃ parivattanapadena sambandhaṃ katvā tādisena vidhinā ito",
  "tika-s0105t:906_13": "cito ca parivattetabbānaṃ dhanadhaññānaṃ vasenāti attho veditabbo.",
  "tika-s0105t:907_0": "Koṭṭhaṃ vuccati dhaññaṭṭhapanaṭṭhānaṃ,",
  "tika-s0105t:907_1": "tadeva agāraṃ tathā.",
  "tika-s0105t:907_2": "Tenāha “dhaññena paripuṇṇakoṭṭhāgāro”ti.",
  "tika-s0105t:907_3": "Evaṃ sāragabbhaṃ koso,",
  "tika-s0105t:907_4": "dhaññaṭṭhapanaṭṭhānaṃ koṭṭhāgāranti dassetvā idāni tato aññathāpi taṃ dassetuṃ “atha vā”tiādi vuttaṃ.",
  "tika-s0105t:907_5": "Tattha yathā asino tikkhabhāvaparihārato paricchado “koso”ti vuccati,",
  "tika-s0105t:907_6": "evaṃ rañño tikkhabhāvaparihārakattā caturaṅginī senā “koso”ti āha “catubbidho koso”tiādi.",
  "tika-s0105t:907_7": "“Dvādasapuriso hatthī”tiādinā vuttalakkhaṇena cettha hatthiādayo gahetabbā.",
  "tika-s0105t:907_8": "Vatthakoṭṭhāgāraggahaṇeneva sabbassapi kuppabhaṇḍaṭṭhapanaṭṭhānassa gahitattā “koṭṭhāgāraṃ tividha”ntiādi vuttaṃ.",
  "tika-s0105t:907_9": "Jātarūparajatato hi aññaṃ lohaayadāruvisāṇavatthādikamasāradabbaṃ gopetabbato ga-",
  "tika-s0105t:907_10": "kārassa ka-",
  "tika-s0105t:907_11": "kāraṃ katvā kuppaṃ vuccati.",
  "tika-s0105t:907_12": "Jātarūparajatanidhānaṃ dhanakoṭṭhāgāraṃ.",
  "tika-s0105t:907_13": "Tattha tattha ratanaṃ viloketvā caraṇaṃ ratanavilokanacārikā.",
  "tika-s0105t:907_14": "Kāmaṃ tamatthaṃ rājā jānāti,",
  "tika-s0105t:907_15": "bhaṇḍāgārikena pana kathāpetvā parisāya nissaddabhāvāpādanatthameva evaṃ pucchati.",
  "tika-s0105t:907_16": "Tathā kathāpane hi asati parisā saddaṃ karissati “kasmā rājā paramparāgataṃ kuladhanaṃ vināsetī”ti,",
  "tika-s0105t:907_17": "tato ca pakatikkhobho bhavissati,",
  "tika-s0105t:907_18": "sati pana tathā kathāpane “etaṃkāraṇā taṃ chaḍḍetī”ti nissaddabhāvamāpajjissati.",
  "tika-s0105t:907_19": "Tato ca pakatikkhobho na bhavissati,",
  "tika-s0105t:907_20": "tasmā tathā pucchatīti veditabbaṃ.",
  "tika-s0105t:907_21": "Maraṇavasanti maraṇassa,",
  "tika-s0105t:907_22": "maraṇasaṅkhātaṃ vā visayaṃ.",
  "tika-s0105t:908_0": "337.",
  "tika-s0105t:908_1": "Pāḷiyaṃ “āmantetvā”ti etassa mantitukāmo hutvāti atthaṃ viññāpetuṃ “ekena paṇḍitena saddhiṃ mantetvā”ti vuttaṃ.",
  "tika-s0105t:908_2": "Dhātvatthānuvattako hettha upasaggo,",
  "tika-s0105t:908_3": "pakaraṇādhigato ca katthaci atthaviseso yathā “sikkhamānena bhikkhave bhikkhunā aññātabbaṃ paripucchitabbaṃ paripañhitabba”nti.",
  "tika-s0105t:908_4": "Tathā hissa padabhājane vuttaṃ “sikkhamānenāti sikkhitukāmena.",
  "tika-s0105t:908_5": "Aññātabbanti jānitabba”ntiādi.",
  "tika-s0105t:908_6": "Āmantesīti mantitukāmosi.",
  "tika-s0105t:908_7": "Janapadassa anupaddavatthaṃ,",
  "tika-s0105t:908_8": "yaññassa ca cirānappavattanatthaṃ brāhmaṇo cintesīti āha “ayaṃ rājā”tiādi.",
  "tika-s0105t:908_9": "Āharantānaṃ manussānaṃ gehānīti sambandho,",
  "tika-s0105t:908_10": "anādare vā etaṃ sāmivacanaṃ.",
  "tika-s0105t:909_0": "338.",
  "tika-s0105t:909_1": "Sattānaṃ hitasukhassa vidūsanato,",
  "tika-s0105t:909_2": "ahitadukkhassa ca āvahanato kaṇṭakasadisatāya corā eva idha “kaṇṭakā”ti vuttaṃ “corakaṇṭakehi sakaṇṭako”ti.",
  "tika-s0105t:909_3": "Yathā gāmavāsīnaṃ ghātakā gāmaghātakā abhedavasena,",
  "tika-s0105t:909_4": "upacārena ca nissayanāmassa nissitepi pavattanato,",
  "tika-s0105t:909_5": "evaṃ panthikānaṃ duhanā bādhanā panthaduhā.",
  "tika-s0105t:909_6": "Dhammato apetassa ayuttassa karaṇasīlo adhammakārī,",
  "tika-s0105t:909_7": "yo vā attano vijite janapadādīnaṃ tato tato anatthato tāyanena khattiyena kattabbadhammo,",
  "tika-s0105t:909_8": "tassa akaraṇasīloti attho.",
  "tika-s0105t:909_9": "Dassūti corānametaṃ adhivacanaṃ.",
  "tika-s0105t:909_10": "Daṃsenti viddhaṃsentīti hi dassavo niggahītalopena,",
  "tika-s0105t:909_11": "te eva khīlasadisattā khīlanti dassukhīlaṃ.",
  "tika-s0105t:909_12": "Yathā hi khette khīlaṃ kasanādīnaṃ sukhappavattiṃ,",
  "tika-s0105t:909_13": "mūlasantānena sassaparibuddhiñca vibandhati,",
  "tika-s0105t:909_14": "evaṃ dassavopi rajje rājāṇāya sukhappavattiṃ,",
  "tika-s0105t:909_15": "mūlaviruḷhiyā janapadaparibuddhiñca vibandhantī.",
  "tika-s0105t:909_16": "Pāṇacāgaṃ dassetuṃ “māraṇenā”ti vuttaṃ,",
  "tika-s0105t:909_17": "hiṃsanaṃ dassetuṃ “koṭṭanenā”ti.",
  "tika-s0105t:909_18": "Vadhasaddo hi hiṃsanatthopi hoti “vadhati na rodati,",
  "tika-s0105t:909_19": "āpatti dukkaṭassā”tiādīsu viya,",
  "tika-s0105t:909_20": "kapparādīhi pothanenāti attho.",
  "tika-s0105t:909_21": "Addu nāma dārukkhandhena kato bandhanopakaraṇaviseso,",
  "tika-s0105t:909_22": "tena bandhanaṃ tathā.",
  "tika-s0105t:909_23": "Ādisaddena rajjubandhanasaṅkhalikabandhanagharabandhanādīni saṅgaṇhāti. Hā-",
  "tika-s0105t:909_24": "dhātuyā jānipadanipphattiṃ dasseti “hāniyā”ti iminā,",
  "tika-s0105t:909_25": "sā ca dhanahāyanamevāti vuttaṃ “sataṃ gaṇhathā”tiādi.",
  "tika-s0105t:910_0": "Pañcasikhamattaṃ ṭhapetvā muṇḍāpanaṃ pañcasikhamuṇḍakaraṇaṃ.",
  "tika-s0105t:910_1": "Taṃ “kākapakkhakaraṇa”ntipi voharanti.",
  "tika-s0105t:910_2": "Sīse chakaṇodakāvasecanaṃ gomayasiñcanaṃ.",
  "tika-s0105t:910_3": "Kudaṇḍako nāma catuhatthato ūno rassadaṇḍako,",
  "tika-s0105t:910_4": "yo “gaddulo”tipi vuccati,",
  "tika-s0105t:910_5": "tena bandhanaṃ kudaṇḍakabandhanaṃ.",
  "tika-s0105t:910_6": "Ādisaddena khuramuṇḍaṃ karitvā bhasmapuṭavadhanādīnaṃ saṅgaho.",
  "tika-s0105t:910_7": "Sammāsaddo ñāyatthoti āha “hetunā”tiādi,",
  "tika-s0105t:910_8": "pariyāyavacanametaṃ.",
  "tika-s0105t:910_9": "Ūhanissāmīti uddharissāmi,",
  "tika-s0105t:910_10": "apanessāmīti attho.",
  "tika-s0105t:910_11": "Pubbe tattha kataparicayatāya ussāhaṃ karonti.",
  "tika-s0105t:910_12": "“Anuppadetū”ti etassa anu anu padetūti atthaṃ sandhāya “dinne appahonte”tiādi vuttaṃ.",
  "tika-s0105t:910_13": "Kasiupakaraṇabhaṇḍaṃ phālapājanayuganaṅgalādi,",
  "tika-s0105t:910_14": "iminā pāḷiyaṃ bījabhattameva nidassanavasena vuttanti dasseti.",
  "tika-s0105t:910_15": "Sakkhikaraṇapaṇṇāropananibandhanaṃ vaḍḍhiyā saha vā vinā vā puna gahetukāmassa dāne hoti,",
  "tika-s0105t:910_16": "idha pana tadubhayampi natthi puna aggahetukāmattāti vuttaṃ “sakkhiṃ akatvā”tiādi.",
  "tika-s0105t:910_17": "Tenāha “mūlacchejjavasenā”ti.",
  "tika-s0105t:910_18": "Sakkhinti tadā paccakkhakajanaṃ.",
  "tika-s0105t:910_19": "Paṇṇe anāropetvāti tālādipaṇṇe yathāciṇṇaṃ likhanavasena anāropetvā.",
  "tika-s0105t:910_20": "Aññattha paṇṇākārepi pābhatasaddo,",
  "tika-s0105t:910_21": "idha pana bhaṇḍamūleyevāti āha “bhaṇḍamūlassā”tiādi.",
  "tika-s0105t:910_22": "Bhaṇḍamūlañhi pakārato udayabhaṇḍāni ābharati saṃharati etenāti pābhataṃ.",
  "tika-s0105t:910_23": "Udayadhanato pageva ābhataṃ pābhatanti saddavidū,",
  "tika-s0105t:910_24": "paṇṇākāro pana taṃ tadatthaṃ patthentehi ābharīyateti pābhataṃ.",
  "tika-s0105t:910_25": "Patthanatthajotako hi ayaṃ pa- saddo.",
  "tika-s0105t:911_0": "“Yathāhā”tiādinā pābhatasaddassa mūlabhaṇḍatthataṃ cūḷaseṭṭhijātakapāṭhena sādheti.",
  "tika-s0105t:911_1": "Tatrāyamaṭṭhakathā “appakenapīti thokenapi parittakenapi.",
  "tika-s0105t:911_2": "Medhāvīti paññavā.",
  "tika-s0105t:911_3": "Pābhatenāti bhaṇḍamūlena.",
  "tika-s0105t:911_4": "Vicakkhaṇoti vohārakusalo.",
  "tika-s0105t:911_5": "Samuṭṭhāpeti attānanti mahantaṃ dhanañca yasañca uppādetvā tattha attānaṃ saṇṭhāpeti patiṭṭhāpeti.",
  "tika-s0105t:911_6": "Yathā kiṃ?",
  "tika-s0105t:911_7": "Aṇuṃ aggiṃva sandhamaṃ,",
  "tika-s0105t:911_8": "yathā paṇḍitapuriso parittaṃ aggiṃ anukkamena gomayacuṇṇādīni pakkhipitvā mukhavātena dhamanto samuṭṭhāpeti vaḍḍheti mahantaṃ aggikkhandhaṃ karoti,",
  "tika-s0105t:911_9": "evameva paṇḍito thokampi pābhataṃ labhitvā nānāupāyehi payojetvā dhanañca yasañca vaḍḍheti,",
  "tika-s0105t:911_10": "vaḍḍhetvā ca pana tattha attānaṃ patiṭṭhāpeti,",
  "tika-s0105t:911_11": "tāya eva vā pana dhanayasamahantatāya attānaṃ samuṭṭhāpeti,",
  "tika-s0105t:911_12": "abhiññātaṃ pākaṭaṃ karotīti attho”ti.",
  "tika-s0105t:912_0": "Divase divase dātabbaṃ devasikaṃ.",
  "tika-s0105t:912_1": "Māse māse dātabbaṃ māsikaṃ.",
  "tika-s0105t:912_2": "Ādisaddena anuposathikādīni saṅgaṇhāti.",
  "tika-s0105t:912_3": "Tassa tassa purisassa.",
  "tika-s0105t:912_4": "Kusalānurūpena,",
  "tika-s0105t:912_5": "kammānurūpena sūrabhāvānurūpenāti dvandato paraṃ suyyamāno anurūpasaddo paccekaṃ yojetabbo.",
  "tika-s0105t:912_6": "Chekabhāvānurūpatā cettha kusalānurūpaṃ.",
  "tika-s0105t:912_7": "Katthaci kulasaddo dissati,",
  "tika-s0105t:912_8": "so ca jāṇusoṇiādikulānamiva kulānurūpampi dātabbato yujjateva.",
  "tika-s0105t:912_9": "Senāpaccādi ṭhānantaraṃ,",
  "tika-s0105t:912_10": "iminā bhattavetanaṃ niddiṭṭhamattanti dasseti.",
  "tika-s0105t:912_11": "Sakakammapasutattā,",
  "tika-s0105t:912_12": "anupaddavattā ca dhanadhaññānaṃ rāsiko rāsikārabhūto.",
  "tika-s0105t:912_13": "Khemena ṭhitāti anupaddavena pavattā.",
  "tika-s0105t:912_14": "Tenāha “abhayā”ti,",
  "tika-s0105t:912_15": "kutocipi bhayarahitāti attho.",
  "tika-s0105t:912_16": "Modā modamānāti modāya modamānā,",
  "tika-s0105t:912_17": "somanasseneva modamānā,",
  "tika-s0105t:912_18": "na saṃsandanamattenāti vuttaṃ hoti.",
  "tika-s0105t:912_19": "“Bhagavatā saddhiṃ sammodī”tiādīsu hi mudasaddo saṃsandanepi pavattati,",
  "tika-s0105t:912_20": "aññe modā hutvā aparepi modamānā viharantīti vā attho.",
  "tika-s0105t:912_21": "Tenāha “aññamaññaṃ pamuditacittāti,",
  "tika-s0105t:912_22": "asaññogepi vatticchāyeva vuddhīti dvidhā pāṭho vutto.",
  "tika-s0105t:912_23": "Iddhaphītabhāvanti samiddhavepullabhāvaṃ.",
  "tika-s0105t:913_0": "Catuparikkhāravaṇṇanā",
  "tika-s0105t:914_0": "339.",
  "tika-s0105t:914_1": "Tasmiṃ tasmiṃ kicce anuyanti anuvattantīti anuyantā.",
  "tika-s0105t:914_2": "Teyeva ānuyantā yathā “anubhāvo eva ānubhāvo”ti,",
  "tika-s0105t:914_3": "“ānuyuttā”tipi pāṭho,",
  "tika-s0105t:914_4": "tasmiṃ tasmiṃ kicce anuyujjantīti hi ānuyuttā vuttanayena.",
  "tika-s0105t:914_5": "Assāti rañño.",
  "tika-s0105t:914_6": "Teti ānuyantakhattiyādayo.",
  "tika-s0105t:914_7": "“Amhe ettha bahi karotī”ti attamanā na bhavissanti.",
  "tika-s0105t:914_8": "“Nibandhavipulāyāgamo gāmo nigamo.",
  "tika-s0105t:914_9": "Vivaḍḍhitamahāāyo mahāgāmo”ti ācariyena vuttaṃ.",
  "tika-s0105t:914_10": "“Apākāraparikkhepo sāpaṇo nigamo,",
  "tika-s0105t:914_11": "sapākārāpaṇaṃ nagaraṃ,",
  "tika-s0105t:914_12": "taṃ tabbiparīto gāmo”ti (kaṅkhāvitaraṇī abhinavaṭīkāyaṃ saṅghādisesakaṇḍe kuladūsakasikkhāpade passitabbaṃ) vinayaṭīkāsu.",
  "tika-s0105t:914_13": "Gasanti madanti etthāti gāmo,",
  "tika-s0105t:914_14": "sveva pākaṭo ce,",
  "tika-s0105t:914_15": "nigamo nāma atireko gāmoti katvā.",
  "tika-s0105t:914_16": "Bhusattho hettha nī- saddo,",
  "tika-s0105t:914_17": "saññāsaddattā ca rassoti saddavidū.",
  "tika-s0105t:914_18": "Janapadattho vuttova.",
  "tika-s0105t:914_19": "“Sāmyāmacco sakhā koso,",
  "tika-s0105t:914_20": "duggañca vijitaṃ bala”nti vuttāsu sattasu rājapakatīsu rañño tadavasesānaṃ channaṃ vasena hitasukhātivuddhi,",
  "tika-s0105t:914_21": "tadekadesā ca ānuyantādayoti āha “yaṃ tumhāka”ntiādi.",
  "tika-s0105t:915_0": "Taṃtaṃkiccesu raññā amā saha bhavantīti amaccā.",
  "tika-s0105t:915_1": "“Amāvāsī”tiādīsu viya hi samakiriyāya amāti abyayapadaṃ, ca-",
  "tika-s0105t:915_2": "paccayena taddhitasiddhīti neruttikā.",
  "tika-s0105t:915_3": "Rajjakiccavosāsanakāle pana te raññā piyā,",
  "tika-s0105t:915_4": "sahapavattanakā ca bhavantīti dasseti “piyasahāyakā”ti iminā.",
  "tika-s0105t:915_5": "Rañño parisati bhavā “pārisajjā.",
  "tika-s0105t:915_6": "Ke pana teti vuttaṃ “sesā āṇattikārakā”ti,",
  "tika-s0105t:915_7": "yathāvuttānuyuttakhattiyādīhi avasesā rañño āṇākarāti attho.",
  "tika-s0105t:915_8": "Satipi deyyadhamme ānubhāvasampattiyā,",
  "tika-s0105t:915_9": "parivārasampattiyā ca abhāve tādisaṃ dātuṃ na sakkā.",
  "tika-s0105t:915_10": "Vuddhakāle ca tādisānampi rājūnaṃ tadubhayaṃ hāyateva,",
  "tika-s0105t:915_11": "deyyadhamme pana asati pagevāti dassetuṃ “deyyadhammasmiñhī”tiādimāha.",
  "tika-s0105t:915_12": "Deyyadhammasmiṃ asati ca mahallakakāle ca dātuṃ na sakkāti yojanā.",
  "tika-s0105t:915_13": "Etenāti yathāvuttakāraṇadvayena.",
  "tika-s0105t:915_14": "Anumatiyāti anujānanena.",
  "tika-s0105t:915_15": "Pakkhāti sapakkhā yaññassa aṅgabhūtā.",
  "tika-s0105t:915_16": "Yaññaṃ parikarontīti parikkhārā, sambhārā,",
  "tika-s0105t:915_17": "te ca tassa yaññassa aṅgabhūtattā parivārā viya hontīti āha “parivārā bhavantī”ti.",
  "tika-s0105t:915_18": "“Ratho”tiādinā idhānadhippetamatthaṃ nisedheti.",
  "tika-s0105t:916_0": "“Ratho setaparikkhāro, jhānakkho cakkavīriyo;",
  "tika-s0105t:917_0": "Upekkhā dhurasamādhi, anicchā parivāraṇa”nti. ;",
  "tika-s0105t:918_0": "Hi saṃyuttamahāvaggapāḷi.",
  "tika-s0105t:918_1": "Tattha rathoti brahmayānasaññito aṭṭhaṅgikamaggaratho.",
  "tika-s0105t:918_2": "Setaparikkhāroti catupārisuddhisīlālaṅkāro.",
  "tika-s0105t:918_3": "“Sīlaparikkhāro”tipi pāṭho.",
  "tika-s0105t:918_4": "Jhānakkhoti vipassanāsampayuttānaṃ pañcannaṃ jhānaṅgānaṃ vasena jhānamayaakkho.",
  "tika-s0105t:918_5": "Cakkavīriyoti vīriyacakko.",
  "tika-s0105t:918_6": "Upekkhā dhurasamādhīti upekkhā dvinnaṃ dhurānaṃ samatā.",
  "tika-s0105t:918_7": "Anicchā parivāraṇanti alobho sīhadhammādīni viya parivāraṇaṃ.",
  "tika-s0105t:919_0": "Aṭṭhaparikkhāravaṇṇanā",
  "tika-s0105t:920_0": "340.",
  "tika-s0105t:920_1": "Ubhato sujātādīhi vuccamānehi.",
  "tika-s0105t:920_2": "Yasasāti pañcavidhena ānubhāvena.",
  "tika-s0105t:920_3": "Tenāha “āṇāṭhapanasamatthatāyā”ti.",
  "tika-s0105t:920_4": "“Saddho”ti etassa “dātādānassa phalaṃ paccanubhoti pattiyāyatī”ti atthaṃ dassetuṃ “dānassā”tiādi vuttaṃ.",
  "tika-s0105t:920_5": "Dāne sūroti dānasūro,",
  "tika-s0105t:920_6": "deyyadhamme īsakampi saṅgaṃ akatvā muttacāgo,",
  "tika-s0105t:920_7": "tabbhāvo pana kammassakatāñāṇassa tikkhavisadabhāvena veditabbo.",
  "tika-s0105t:920_8": "Tassa hi tikkhavisadabhāvaṃ vibhāvetuṃ “saddo”ti vatvā “dānasūro”ti vuttanti daṭṭhabbaṃ.",
  "tika-s0105t:920_9": "Tenāha “na saddhāmattakenā”tiādi.",
  "tika-s0105t:920_10": "Yassa hi kammassakatā paccakkhamiva upaṭṭhāti,",
  "tika-s0105t:920_11": "so evaṃ vutto.",
  "tika-s0105t:920_12": "Yaṃ dānaṃ detīti yaṃ deyyadhammaṃ parassa deti.",
  "tika-s0105t:920_13": "Tassa pati hutvāti tabbisayaṃ lobhaṃ suṭṭhumabhibhavanto tassa adhipati hutvā deti.",
  "tika-s0105t:920_14": "Kāraṇopacāravacanañhetaṃ.",
  "tika-s0105t:920_15": "Paratopi eseva nayo.",
  "tika-s0105t:920_16": "Tabbisayena lobhena anākaḍḍhanīyattā na dāso,",
  "tika-s0105t:920_17": "na sahāyo.",
  "tika-s0105t:921_0": "Tadevatthaṃ byatirekato,",
  "tika-s0105t:921_1": "anvayato ca vivaritvā dassento “yo hī”tiādimāha.",
  "tika-s0105t:921_2": "Idhānadhippetassa hi dāsādidvayassa byatirekato dassanaṃ.",
  "tika-s0105t:921_3": "Khādanīyabhojanīyādīsu madhurasseva paṇītattā “madhuraṃ bhuñjatī”ti vuttaṃ,",
  "tika-s0105t:921_4": "nidassanamattaṃ vā etaṃ,",
  "tika-s0105t:921_5": "paṇītaṃ paribhuñjatīti vuttaṃ hoti.",
  "tika-s0105t:921_6": "Dāso hutvā deti taṇhāya dāsabyataṃ upagatattā.",
  "tika-s0105t:921_7": "Sahāyo hutvā deti tassa piyabhāvānissajjanato.",
  "tika-s0105t:921_8": "Sāmī hutvā deti tattha taṇhādāsabyato attānaṃ mocetvā abhibhuyya pavattanato.",
  "tika-s0105t:921_9": "Yaṃ panetaṃ ācariyena vuttaṃ “sāmiparibhogasadisā”ti,",
  "tika-s0105t:921_10": "taṃ taṇhādāsabyamatikkantatāsāmaññaṃ sandhāya vuttaṃ.",
  "tika-s0105t:921_11": "Na hi khīṇāsavassa paribhogo sāmiparibhogo viya khīṇāsavasseva dānaṃ dānasāmīti attho upapanno hoti,",
  "tika-s0105t:921_12": "pacchā vā pamādalikhitametaṃ.",
  "tika-s0105t:921_13": "Tādisoti dānasāmisabhāvo.",
  "tika-s0105t:922_0": "Samitapāpasamaṇabāhitapāpabrāhmaṇā ukkaṭṭhaniddesenettha vuttā,",
  "tika-s0105t:922_1": "pabbajjāmattasamaṇajātimattabrāhmaṇā vā kapaṇādiggahaṇena gahitāti veditabbaṃ.",
  "tika-s0105t:922_2": "Duggatāti dukkaraṃ jīvikamupagatā kasiravuttikā.",
  "tika-s0105t:922_3": "Tenāha “daliddamanussā”ti.",
  "tika-s0105t:922_4": "Pathāvinoti maggagāmino.",
  "tika-s0105t:922_5": "Vaṇibbakāti dāyakānaṃ guṇakittanavasena,",
  "tika-s0105t:922_6": "kammaphalakittanamukhena ca yācanakā seyyathāpi naggacariyādayoti atthaṃ dassetuṃ “ye iṭṭhaṃ dinna”ntiādi vuttaṃ.",
  "tika-s0105t:922_7": "Tadubhayeneva hi dānassa vaṇṇathomanā sambhavati.",
  "tika-s0105t:922_8": "Ye vicaranti,",
  "tika-s0105t:922_9": "te vaṇibbakā nāmāti yojetabbaṃ.",
  "tika-s0105t:922_10": "Pasatamattanti vīhitaṇḍulādivasena vuttaṃ,",
  "tika-s0105t:922_11": "sarāvamattanti yāgubhattādivasena.",
  "tika-s0105t:922_12": "Opānaṃ vuccati ogāhetvā pātabbato nadītaḷākādīnaṃ sabbasādhāraṇaṃ titthaṃ,",
  "tika-s0105t:922_13": "opānamivabhūtoti opānabhūto.",
  "tika-s0105t:922_14": "Tenāha “udapānabhūto”tiādi.",
  "tika-s0105t:922_15": "Hutvāti bhāvato.",
  "tika-s0105t:922_16": "Sutameva sutajātanti jātasaddassa anatthantaravācakattamāha yathā “kosajāta”nti.",
  "tika-s0105t:923_0": "Atītādiatthacintanasamatthatā nāma tassa rañño anumānavasena,",
  "tika-s0105t:923_1": "itikattabbatāvasena ca veditabbā,",
  "tika-s0105t:923_2": "na buddhānaṃ viya tattha paccakkhadassitāyāti dassetuṃ “atīte”tiādi vuttaṃ.",
  "tika-s0105t:923_3": "Puññāpuññānisaṃsacintanañcettha pakaraṇādhigatavasena veditabbaṃ.",
  "tika-s0105t:923_4": "Puññassāti yaññapuññassa.",
  "tika-s0105t:923_5": "Dāyakacittampīti dāyakānaṃ,",
  "tika-s0105t:923_6": "dāyakaṃ vā cittampi,",
  "tika-s0105t:923_7": "dātukamyatācittampīti vuttaṃ hoti.",
  "tika-s0105t:923_8": "Imesu pana aṭṭhasu aṅgesu aḍḍhatādayo pañca yaññassa tāva parikkhārā hontu tehi vinā tassa asijjhanato, sujātatā,",
  "tika-s0105t:923_9": "pana sūrūpatā ca kathaṃ yaññassa parikkhāro siyā tadubhayena vināpi tassa sijjhanatoti codanāya sabbesampi",
  "tika-s0105t:923_10": "aṭṭhannamaṅgānaṃ parikkhārabhāvaṃ anvayato,",
  "tika-s0105t:923_11": "byatirekato ca dassento “ete hi kirā”tiādimāha.",
  "tika-s0105t:923_12": "Ettha ca keci evaṃ vadanti “yathā aḍḍhatādayo pañca yaññassa ekaṃsatova aṅgāni,",
  "tika-s0105t:923_13": "na evaṃ sujātatā,",
  "tika-s0105t:923_14": "surūpatā ca,",
  "tika-s0105t:923_15": "tadubhayaṃ pana anekaṃsatova aṅganti dīpetuṃ arucisūcakassa kirasaddassa gahaṇaṃ kata”nti.",
  "tika-s0105t:923_16": "Te hi “ayaṃ dujjātotiādivacanassa anekaṃsikataṃ maññamānā tathā vadanti,",
  "tika-s0105t:923_17": "tayidaṃ asāraṃ.",
  "tika-s0105t:923_18": "Sabbasādhāraṇavasena hetaṃ byatirekato yaññassa aṅgabhāvadassanaṃ tattha siyā kesañci tathā parivitakko”ti",
  "tika-s0105t:923_19": "tassāpi avakāsābhāvadassanatthameva evaṃ vuttattā,",
  "tika-s0105t:923_20": "tadubhayasādhāraṇavaseneva anekaṃsato aṅgabhāvassa adassanato ca.",
  "tika-s0105t:923_21": "Kirasaddo panettha tadā brāhmaṇassa cintitākārasūcanattho daṭṭhabbo.",
  "tika-s0105t:923_22": "Evamanena cintetvā “imānipi aṭṭhaṅgāni tasseva yaññassa parikkhārā bhavantīti vuttānī”ti kirasaddena tassa cintitākāro sūcito hoti.",
  "tika-s0105t:923_23": "Evamādīnīti ettha ādisaddena “ayaṃ virūpo kittakaṃ…pe…",
  "tika-s0105t:923_24": "upacchindissati,",
  "tika-s0105t:923_25": "ayaṃ daliddo,",
  "tika-s0105t:923_26": "appesakkho, assaddho,",
  "tika-s0105t:923_27": "appassuto,",
  "tika-s0105t:923_28": "na atthaññū,",
  "tika-s0105t:923_29": "na medhāvī kittakaṃ…pe…",
  "tika-s0105t:923_30": "upacchindissatī”ti etesaṃ saṅgaho veditabbo.",
  "tika-s0105t:924_0": "Catuparikkhārādivaṇṇanā",
  "tika-s0105t:925_0": "341.",
  "tika-s0105t:925_1": "“Sujaṃ paggaṇhantāna”nti ettha soṇadaṇḍasuttavaṇṇanāyaṃ vuttesu dvīsu vikappesu dutiyavikappaṃ nisedhento “mahāyāga”ntiādimāha,",
  "tika-s0105t:925_2": "tena ca purohitassa sayameva kaṭacchuggahaṇajotanena evaṃ sahatthā sakkaccaṃ dāne yuttapayuttatā icchitabbāti dasseti.",
  "tika-s0105t:925_3": "Evaṃ dujjātassāti etthāpi “sujātatāya anekaṃsato aṅgabhāvadassanamevida”nti aggahetvā heṭṭhā vuttanayena sabbasādhāraṇavaseneva attho gahetabbo.",
  "tika-s0105t:925_4": "Ādisaddena hi “evaṃ anajjhāyakassa…pe…",
  "tika-s0105t:925_5": "dussīlassa…pe…",
  "tika-s0105t:925_6": "duppaññassa saṃvidhānena pavattadānaṃ kittakaṃ kālaṃ pavattissatī”ti etesaṃ saṅgaho daṭṭhabbo.",
  "tika-s0105t:925_7": "Tasmāti tadubhayakāraṇato.",
  "tika-s0105t:926_0": "Tissovidhāvaṇṇanā",
  "tika-s0105t:927_0": "342.",
  "tika-s0105t:927_1": "Tiṇṇaṃ ṭhānānanti dānassa ādimajjhapariyosānasaṅkhātānaṃ tissannaṃ bhūmīnaṃ,",
  "tika-s0105t:927_2": "avatthānānanti attho.",
  "tika-s0105t:927_3": "Calantīti kampanti purimākārena na tiṭṭhanti.",
  "tika-s0105t:927_4": "Karaṇattheti tatiyāvibhattiatthe.",
  "tika-s0105t:927_5": "Karaṇīyasaddāpekkhāya hi kattari eva etaṃ sāmivacanaṃ,",
  "tika-s0105t:927_6": "na karaṇe.",
  "tika-s0105t:927_7": "Yebhuyyena hi karaṇajotakavacanassa atthabhāvato anuttakattāva karaṇatthoti idhādhippeto.",
  "tika-s0105t:927_8": "Pacchānutāpassa akaraṇūpāyaṃ dassetuṃ “pubba…pe…",
  "tika-s0105t:927_9": "patiṭṭhapetabbā”ti vuttaṃ.",
  "tika-s0105t:927_10": "Tattha acalāti daḷhā kenaci asaṃhīrā.",
  "tika-s0105t:927_11": "Patiṭṭhapetabbāti suppatiṭṭhitā kātabbā.",
  "tika-s0105t:927_12": "Tathā patiṭṭhāpanūpāyampi dassento “evañhī”tiādimāha.",
  "tika-s0105t:927_13": "Tathā patiṭṭhāpanena hi yathā taṃ dānaṃ sampati yathādhippāyaṃ nippajjati,",
  "tika-s0105t:927_14": "evaṃ āyatimpi vipulaphalatāya mahapphalaṃ hoti vippaṭisārena anupakkiliṭṭhabhāvato.",
  "tika-s0105t:927_15": "Dvīsu ṭhānesūti yajamānayiṭṭhaṭṭhānesu.",
  "tika-s0105t:927_16": "Vippaṭisāro…pe…",
  "tika-s0105t:927_17": "na kattabboti atthaṃ sandhāya “eseva nayo”ti vuttaṃ.",
  "tika-s0105t:927_18": "Muñcacetanāti pariccāgacetanā,",
  "tika-s0105t:927_19": "tassā niccalabhāvo nāma muttacāgatā pubbābhisaṅkhāravasena uḷārabhāvo.",
  "tika-s0105t:927_20": "Pacchāsamanussaraṇacetanāti paracetanā,",
  "tika-s0105t:927_21": "tassā pana niccalabhāvo “aho mayā dānaṃ dinnaṃ sādhu suṭṭhū”ti dānassa sakkaccaṃ paccavekkhaṇavasena veditabbo.",
  "tika-s0105t:927_22": "Tadubhayacetanānaṃ niccalakaraṇūpāyaṃ byatirekato dassetuṃ “tathā…pe…",
  "tika-s0105t:927_23": "hotī”ti vuttaṃ.",
  "tika-s0105t:927_24": "Tattha tathā akarontassāti muñcacetanaṃ,",
  "tika-s0105t:927_25": "pacchāsamanussaraṇacetanañca niccalamakarontassa,",
  "tika-s0105t:927_26": "vippaṭisāraṃ,",
  "tika-s0105t:927_27": "uppādentassāti vuttaṃ hoti.",
  "tika-s0105t:927_28": "“Nāpi uḷāresu bhogesu cittaṃ namatī”ti idaṃ pana pacchāsamanussaraṇacetanāya eva byatirekato niccalakaraṇūpāyadassanaṃ.",
  "tika-s0105t:927_29": "Evañhi yathāniddiṭṭhanidassanaṃ upapannaṃ hoti.",
  "tika-s0105t:927_30": "Tattha uḷāresu bhogesūti khettavisese pariccāgassa katattā laddhesupi uḷāresu bhogesu.",
  "tika-s0105t:927_31": "Nāpi cittaṃ namati pacchā vippaṭisārena upakkiliṭṭhabhāvato.",
  "tika-s0105t:927_32": "Yathā kathanti āha “mahāroruva”ntiādi.",
  "tika-s0105t:927_33": "Tassa hi seṭṭhissa gahapatino vatthu kosalasaṃyutte,",
  "tika-s0105t:927_34": "mayhakajātake ca āgataṃ.",
  "tika-s0105t:927_35": "Tathā hi vuttaṃ –",
  "tika-s0105t:928_0": "“Bhūtapubbaṃ so mahārāja seṭṭhi gahapati tagarasikhiṃ nāma paccekasambuddhaṃ piṇḍapātena paṭipādesi,",
  "tika-s0105t:928_1": "‘detha samaṇassa piṇḍapāta’nti vatvā uṭṭhāyāsanā pakkāmi,",
  "tika-s0105t:928_2": "datvā ca pana pacchā vippaṭisārī ahosi “varametaṃ piṇḍapātaṃ dāsā vā kammakarā vā bhuñjeyyu”’ntiādi.",
  "tika-s0105t:929_0": "So kira aññesupi divasesu taṃ paccekabuddhaṃ passati,",
  "tika-s0105t:929_1": "dātuṃ panassa cittaṃ na uppajjati,",
  "tika-s0105t:929_2": "tasmiṃ pana divase ayaṃ padumavatiyā deviyā tatiyaputto tagarasikhī paccekabuddho gandhamādanapabbate",
  "tika-s0105t:929_3": "phalasamāpattisukhena vītināmetvā pubbaṇhasamaye vuṭṭhāya anotattadahe mukhaṃ dhovitvā manosilātale nivāsetvā",
  "tika-s0105t:929_4": "kāyabandhanaṃ bandhitvā pattacīvaramādāya abhiññāpādakaṃ jhānaṃ samāpajjitvā iddhiyā vehāsaṃ abbhuggantvā",
  "tika-s0105t:929_5": "nagaradvāre oruyha cīvaraṃ pārupitvā pattamādāya nagaravāsīnaṃ gharadvāresu sahassabhaṇḍikaṃ ṭhapento",
  "tika-s0105t:929_6": "viya pāsādikehi abhikkamanādīhi anupubbena seṭṭhino gharadvāraṃ sampatto,",
  "tika-s0105t:929_7": "taṃ divasañca seṭṭhi pātova uṭṭhāya paṇītaṃ bhojanaṃ bhuñjitvā gharadvārakoṭṭhake āsanaṃ paññapetvā dantantarāni sodhento nisinno hoti.",
  "tika-s0105t:929_8": "So paccekabuddhaṃ disvā taṃ divasaṃ pātova bhutvā nisinnattā dānacittaṃ uppādetvā bhariyaṃ pakkosāpetvā",
  "tika-s0105t:929_9": "“imassa samaṇassa piṇḍapātaṃ dehī”ti vatvā rājupaṭṭhānatthaṃ pakkāmi.",
  "tika-s0105t:929_10": "Seṭṭhibhariyā sampajaññajātikā cintesi “mayā ettakena kālena imassa ‘dethā’ti vacanaṃ na sutapubbaṃ,",
  "tika-s0105t:929_11": "dāpentopi ca ajja na yassa vā tassa vā dāpeti,",
  "tika-s0105t:929_12": "vītarāgadosamohassa vantakilesassa ohitabhārassa paccekabuddhassa dāpeti,",
  "tika-s0105t:929_13": "yaṃ vā taṃ vā adatvā paṇītaṃ piṇḍapātaṃ dassāmī”ti gharā nikkhamma paccekabuddhaṃ pañcapatiṭṭhitena vanditvā",
  "tika-s0105t:929_14": "pattaṃ ādāya antonivesane paññattāsane nisīdāpetvā suparisuddhehi sālitaṇḍulehi bhattaṃ sampādetvā tadanurūpaṃ",
  "tika-s0105t:929_15": "khādanīyaṃ,",
  "tika-s0105t:929_16": "byañjanaṃ,",
  "tika-s0105t:929_17": "sūpeyyañca abhisaṅkharitvā pattaṃ pūretvā bahi gandhehi alaṅkaritvā paccekabuddhassa hatthesu patiṭṭhapetvā vandi.",
  "tika-s0105t:929_18": "Paccekabuddho “aññesampi paccekabuddhānaṃ saṅgahaṃ karissāmī”ti aparibhuñjitvāva anumodanaṃ vatvā pakkāmi.",
  "tika-s0105t:929_19": "Sopi kho seṭṭhi rājupaṭṭhānaṃ katvā āgacchanto paccekabuddhaṃ disvā āha “mayaṃ tumhākaṃ piṇḍapātaṃ dethā”ti vatvā pakkantā,",
  "tika-s0105t:929_20": "api vo laddho piṇḍapāto”ti? Āma,",
  "tika-s0105t:929_21": "seṭṭhi laddhoti.",
  "tika-s0105t:929_22": "“Passāmā”ti gīvaṃ ukkhipitvā olokesi,",
  "tika-s0105t:929_23": "athassa piṇḍapātagandho uṭṭhahitvā nāsapuṭaṃ pahari.",
  "tika-s0105t:929_24": "So cittaṃ saṃyametuṃ asakkonto pacchā vippaṭisārī ahosi,",
  "tika-s0105t:929_25": "tassa pana vippaṭisārassa uppannākāro “varameta”ntiādinā pāḷiyaṃ vuttoyeva.",
  "tika-s0105t:929_26": "Piṇḍapātadānena panesa sattakkhattuṃ sugatiṃ saggaṃ lokaṃ upapanno,",
  "tika-s0105t:929_27": "sattakkhattumeva ca sāvatthiyaṃ seṭṭhikule nibbatto,",
  "tika-s0105t:929_28": "ayañcassa sattamo bhavo,",
  "tika-s0105t:929_29": "pacchā vippaṭisārena pana nāpi uḷāresu bhogesu cittaṃ namati.",
  "tika-s0105t:929_30": "Vuttañhetaṃ saṃyuttavaralañchake –",
  "tika-s0105t:930_0": "“Yaṃ kho so mahārāja seṭṭhi gahapati datvā pacchā vippaṭisārī ahosi ‘varametaṃ piṇḍapātaṃ dāsā vā kammakarā vā bhuñjeyyu’nti,",
  "tika-s0105t:930_1": "tassa kammassa vipākena nāssuḷārāya bhattabhogāya cittaṃ namati,",
  "tika-s0105t:930_2": "nāssuḷārāya vatthabhogāya,",
  "tika-s0105t:930_3": "yānabhogāya,",
  "tika-s0105t:930_4": "nāssuḷārānaṃ pañcannaṃ kāmaguṇānaṃ bhogāya cittaṃ namatī”ti.",
  "tika-s0105t:931_0": "Mayhakajātakepi vuttaṃ –",
  "tika-s0105t:932_0": "“Iti mahārāja āgantukaseṭṭhi tagarasikhipaccekabuddhassa dinnapaccayena bahuṃ dhanaṃ labhi,",
  "tika-s0105t:932_1": "datvā aparacetanaṃ paṇītaṃ kātuṃ asamatthatāya paṇīte bhoge bhuñjituṃ nāsakkhī”ti.",
  "tika-s0105t:933_0": "Bhātu panesa ekaṃ puttaṃ sāpateyyassa kāraṇā jīvitaṃ voropesi,",
  "tika-s0105t:933_1": "tena kammena bahūni vassāni niraye paccittha,",
  "tika-s0105t:933_2": "sattakkhattuñca aputtako jāto,",
  "tika-s0105t:933_3": "idānipi teneva kammena mahāroruvaṃ upapanno.",
  "tika-s0105t:933_4": "Tena vuttaṃ “mahāroruvaṃ upapannassa seṭṭhigahapatino viyā”ti,",
  "tika-s0105t:933_5": "purimapacchimacetanāvasena cettha attho veditabbo.",
  "tika-s0105t:933_6": "Ekā hi cetanā dve paṭisandhiyo na detīti.",
  "tika-s0105t:934_0": "Dasaākāravaṇṇanā",
  "tika-s0105t:935_0": "343.",
  "tika-s0105t:935_1": "Ākaroti attano anurūpatāya samariyādaparicchedaṃ phalaṃ nibbattetīti ākāro,",
  "tika-s0105t:935_2": "kāraṇanti āha “dasahi kāraṇehī”ti.",
  "tika-s0105t:935_3": "Mariyādattho hettha ā- saddo.",
  "tika-s0105t:935_4": "Na dussīlesveva,",
  "tika-s0105t:935_5": "atha kho sīlavantesupi vippaṭisāraṃ uppādessati.",
  "tika-s0105t:935_6": "Tadubhayepi na uppādetabboti hi dassetuṃ api- saddena, pi-",
  "tika-s0105t:935_7": "saddena vā sampiṇḍanaṃ karoti.",
  "tika-s0105t:935_8": "Paṭiggāhakatova uppajjatīti balavataraṃ vippaṭisāraṃ sandhāya vuttaṃ,",
  "tika-s0105t:935_9": "dubbalo pana deyyadhammato,",
  "tika-s0105t:935_10": "parivārajanatopi uppajjateva.",
  "tika-s0105t:935_11": "Uppajjituṃ yuttanti uppajjanārahaṃ.",
  "tika-s0105t:935_12": "Vippaṭisārampi vinodesīti sambandho.",
  "tika-s0105t:935_13": "Tesaṃyevāti pāṇātipātīnameva.",
  "tika-s0105t:935_14": "Yajanaṃ nāmettha dānamevādhippetaṃ,",
  "tika-s0105t:935_15": "na aggijuhananti āha “detu bhava”nti.",
  "tika-s0105t:935_16": "Vissajjatūti muttacāgavasena cajatu.",
  "tika-s0105t:935_17": "Abbhantaranti ajjhattaṃ sakasantāne.",
  "tika-s0105t:936_0": "Soḷasākāravaṇṇanā",
  "tika-s0105t:937_0": "344.",
  "tika-s0105t:937_1": "Anumatipakkhādayo eva heṭṭhā yaññassa vatthuṃ katvā “soḷasaparikkhārā”ti vuttā,",
  "tika-s0105t:937_2": "idha pana sandassanādivasena anumodanāya āraddhattā vuttaṃ “soḷasahi ākārehī”ti.",
  "tika-s0105t:937_3": "Dassetvāti attano desanānubhāvena paccakkhamiva phalaṃ dassetvā,",
  "tika-s0105t:937_4": "anekavāraṃ pana dassanato “dassetvā dassetvā”ti byāpanavacanaṃ,",
  "tika-s0105t:937_5": "tadeva ābhuso meḍanaṭṭhena āmeḍitavacananti ācariyena vuttaṃ.",
  "tika-s0105t:937_6": "“Samādapetvā samādapetvā”tiādīsupi eseva nayo.",
  "tika-s0105t:937_7": "Tamatthanti dānaphalavasena kammaphalasambandhamatthaṃ.",
  "tika-s0105t:937_8": "Samādapetvāti sutamattaṃ akatvā yathā rājā tamatthaṃ sammadeva ādiyati citte karonto suggahitaṃ katvā gaṇhāti,",
  "tika-s0105t:937_9": "tathā sakkaccaṃ ādāpetvā.",
  "tika-s0105t:938_0": "“Vippaṭisāravinodanenā”ti idaṃ nidassanamattaṃ.",
  "tika-s0105t:938_1": "Lobhadosamohaissāmacchariyamānādayopi hi dānacittassa upakkilesā,",
  "tika-s0105t:938_2": "tesaṃ vinodanenapi taṃ vodāpitaṃ samuttejitaṃ nāma hoti tikkhavisadabhāvāpattito,",
  "tika-s0105t:938_3": "āsannatarabhāvato pana vippaṭisāravinodanameva gahitaṃ.",
  "tika-s0105t:938_4": "Pavattite hi dāne tassa sambhavoti.",
  "tika-s0105t:938_5": "Yāthāvato vijjamānehi guṇehi haṭṭhapahaṭṭhabhāvāpādanaṃ sampahaṃsananti āha “sundara”ntiādi.",
  "tika-s0105t:938_6": "Dhammatoti saccato.",
  "tika-s0105t:938_7": "Tadatthameva dassetuṃ “dhammena samena kāraṇenā”ti vuttaṃ.",
  "tika-s0105t:938_8": "Saccañhi dhammato anapetattā dhammaṃ,",
  "tika-s0105t:938_9": "upasamacariyabhāvato samaṃ,",
  "tika-s0105t:938_10": "yuttabhāvena kāraṇanti ca vuccati.",
  "tika-s0105t:939_0": "345.",
  "tika-s0105t:939_1": "Tasmiṃ yaññe rukkhatiṇacchedopi nāma nāhosi,",
  "tika-s0105t:939_2": "kuto pāṇavadhoti pāṇavadhābhāvasseva daḷhīkaraṇatthaṃ,",
  "tika-s0105t:939_3": "sabbaso viparītaggāhehi avidūsitatādassanatthañca pāḷiyaṃ “neva gāvo haññiṃsū”tiādīni vatvāpi “na rukkhā",
  "tika-s0105t:939_4": "chijjiṃsū”tiādi vuttanti dassento “ye yūpanāmake”tiādimāha.",
  "tika-s0105t:939_5": "Barihisatthāyāti paricchedatthāya.",
  "tika-s0105t:939_6": "Vanamālāsaṅkhepenāti vanapupphehi gandhitamālāniyāmena.",
  "tika-s0105t:939_7": "Evaṃ ācariyena vuttaṃ,",
  "tika-s0105t:939_8": "vanapantiākārenāti attho.",
  "tika-s0105t:939_9": "Bhūmiyaṃ vā pattharantīti vedibhūmiṃ parikkhipantā tattha tattha pattharanti.",
  "tika-s0105t:939_10": "Mantādinā hi parisaṅkhatā bhūmi vindati assa lābhasakkāreti katvā “vedī”ti vuccati.",
  "tika-s0105t:939_11": "Tepi rukkhā tepi dabbāti sambandho,",
  "tika-s0105t:939_12": "kammakattā cetaṃ dvayaṃ,",
  "tika-s0105t:939_13": "abhihitakammaṃ vā.",
  "tika-s0105t:939_14": "Vatticchāya hi yathāsattiṃ kārakā bhavanti.",
  "tika-s0105t:939_15": "Vuttanayena pāṇavadhābhāvassa daḷhīkaraṇatthaṃ,",
  "tika-s0105t:939_16": "viparītaggāhena avidūsitabhāvadassanatthañcetanti dasseti kiṃ panā”tiādinā.",
  "tika-s0105t:939_17": "Antogehadāso antojāto.",
  "tika-s0105t:939_18": "Ādisaddena dhanakkītakaramarānītasāmaṃdāsabyūpagatānaṃ saṅgaho.",
  "tika-s0105t:939_19": "Pubbamevāti bhatikaraṇato pageva.",
  "tika-s0105t:939_20": "Dhanaṃ gahetvāti divase divase yathākammaṃ gahetvā.",
  "tika-s0105t:939_21": "Bhattavetananti devasikaṃ bhattañceva māsikādiparibbayañca.",
  "tika-s0105t:939_22": "Vuttovāyamattho.",
  "tika-s0105t:939_23": "Tajjitāti santajjitā.",
  "tika-s0105t:939_24": "Parikammānīti sabbabhāgiyāni kammāni,",
  "tika-s0105t:939_25": "uccāvacāni kammānīti attho.",
  "tika-s0105t:939_26": "Piyasamudācārenevāti iṭṭhavacaneneva.",
  "tika-s0105t:939_27": "Yathānāmavasenevāti pākaṭanāmānurūpeneva.",
  "tika-s0105t:939_28": "Sappitelanavanītadadhimadhuphāṇitena cevāti ettha ca-",
  "tika-s0105t:939_29": "saddo avuttasamuccayattho,",
  "tika-s0105t:939_30": "tena paṇītapaṇītānaṃ nānappakārānaṃ khādanīyabhojanīyādīnañceva vatthayānamālāgandhavilepanaseyyāvasathādīnañca saṅgaho daṭṭhabbo,",
  "tika-s0105t:939_31": "tenāha “paṇītehi sappitelādisammissehevā”tiādi.",
  "tika-s0105t:939_32": "Tassa tassa kālassa anurūpehi yāgu…pe…",
  "tika-s0105t:939_33": "pānakādīhīti sambandho.",
  "tika-s0105t:939_34": "Sappiādīnanti sappiādīhi.",
  "tika-s0105t:940_0": "346.",
  "tika-s0105t:940_1": "Paṭisāmetabbato,",
  "tika-s0105t:940_2": "attano attano santakabhāvato ca saṃ nāma dhanaṃ vuccati,",
  "tika-s0105t:940_3": "tassa patīti sapati niggahitalopena, dhanavā,",
  "tika-s0105t:940_4": "diṭṭhadhammikasamparāyikahitāvahattā tassa hitanti sāpateyyaṃ,",
  "tika-s0105t:940_5": "tadeva dhanaṃ.",
  "tika-s0105t:940_6": "Tenāha “pahūtaṃ dhana”nti.",
  "tika-s0105t:940_7": "Akkhayadhammamevāti akhayasabhāvameva.",
  "tika-s0105t:940_8": "Gāmabhāgenāti saṃkittanavasena gāme vā gahetabbabhāgena,",
  "tika-s0105t:940_9": "evaṃ ācariyena vuttaṃ,",
  "tika-s0105t:940_10": "paccekaṃ sabhāgagāmakoṭṭhāsenātipi attho.",
  "tika-s0105t:940_11": "Sesesupi eseva nayo.",
  "tika-s0105t:941_0": "347.",
  "tika-s0105t:941_1": "Yaññāvāṭoti khaṇitāvāṭassa assamedhādiyaññayajanaṭṭhānassetaṃ adhivacanaṃ,",
  "tika-s0105t:941_2": "tabbohārena pana idha dānasālāya eva,",
  "tika-s0105t:941_3": "tāya ca puratthimanagaradvāre katāya puratthimabhāge evāti atthaṃ dasseti “puratthimato nagaradvāre”tiādinā.",
  "tika-s0105t:941_4": "Taṃ pana ṭhānaṃ rañño dānasālāya nātidūre evāti āha “yathā”tiādi.",
  "tika-s0105t:941_5": "Yato tattha pātarāsaṃ bhuñjitvā akilantarūpāyeva sāyanhe rañño dānasālaṃ sampāpuṇanti.",
  "tika-s0105t:941_6": "“Dakkhiṇena yaññāvāṭassā”tiādīsupi eseva nayo.",
  "tika-s0105t:941_7": "Yāguṃ pivitvāti hi yāgusīsena pātarāsabhojanamāha.",
  "tika-s0105t:942_0": "348.",
  "tika-s0105t:942_1": "Madhuranti sādurasaṃ.",
  "tika-s0105t:942_2": "Upari vattabbamatthanti “apica me bho evaṃ hotī”tiādinā vuccamānamatthaṃ.",
  "tika-s0105t:942_3": "Parihārenāti bhagavantaṃ garuṃ katvā agāravaparihārena,",
  "tika-s0105t:942_4": "ujukabhāvāpanayanena vā,",
  "tika-s0105t:942_5": "ujukavuttiṃ pariharitvā vaṅkavuttiyāva yathācintitamatthaṃ pucchanto evamāhāti vuttaṃ hoti.",
  "tika-s0105t:942_6": "Tenāha “ujukameva pucchayamāno agāravo viya hotī”ti.",
  "tika-s0105t:943_0": "Niccadānaanukulayaññavaṇṇanā",
  "tika-s0105t:944_0": "349.",
  "tika-s0105t:944_1": "Uṭṭhāyāti dāne uṭṭhānavīriyamāha,",
  "tika-s0105t:944_2": "samuṭṭhāyāti tassa sātaccakiriyaṃ.",
  "tika-s0105t:944_3": "Kasivāṇijjādikammāni akaronto daliddiyādianatthāpattiyā nassissatīti adhippāyo.",
  "tika-s0105t:944_4": "Appasambhārataro ceva mahapphalataro cāti saṅkhepato aṭṭhakathāyaṃ vutto pāḷiyaṃ pana “appatthataro ca",
  "tika-s0105t:944_5": "appasamārambhataro ca mahapphalataro ca mahānisaṃsataro cā”ti pāṭho.",
  "tika-s0105t:944_6": "Tattha appasambhārataroti ativiya parittasambhāro,",
  "tika-s0105t:944_7": "asamārabbhiyasambhāro.",
  "tika-s0105t:944_8": "Appatthataroti pana ativiya appakicco,",
  "tika-s0105t:944_9": "attho cettha kiccaṃ, ttha-",
  "tika-s0105t:944_10": "kārassa ṭṭha-",
  "tika-s0105t:944_11": "kāraṃ katvā “appaṭṭhataro”tipi pāṭho.",
  "tika-s0105t:944_12": "Sammā ārabhīyati yañño etenāti samārambho,",
  "tika-s0105t:944_13": "sambhārasambharaṇavasena pavattasattapīḷā,",
  "tika-s0105t:944_14": "appo samārambho etassāti tathā,",
  "tika-s0105t:944_15": "ayaṃ panātisayenāti appasamārambhataro.",
  "tika-s0105t:944_16": "Vipākasaññitaṃ mahantaṃ sadisaṃ phalametassāti mahapphalo,",
  "tika-s0105t:944_17": "ayaṃ panātisayenāti mahapphalataro.",
  "tika-s0105t:944_18": "Udayasaññitaṃ mahantaṃ nissandādiphalametassāti mahānisaṃso,",
  "tika-s0105t:944_19": "ayaṃ panātisayenāti mahānisaṃsataro.",
  "tika-s0105t:944_20": "Dhuvadānānīti dhuvāni thirāni avicchinnāni katvā dātabbadānāni.",
  "tika-s0105t:944_21": "Niccabhattānīti ettha bhattasīsena catupaccayaggahaṇaṃ.",
  "tika-s0105t:944_22": "Anukulayaññānīti anukulaṃ kulānukkamaṃ upādāya dātabbadānāni.",
  "tika-s0105t:944_23": "Tenāha “amhāka”ntiādi.",
  "tika-s0105t:944_24": "Yāni pavattetabbāni,",
  "tika-s0105t:944_25": "tāni anukulayaññāni nāmāti yojetabbaṃ.",
  "tika-s0105t:944_26": "Nibaddhadānānīti nibandhetvā niyametvā paveṇīvasena pavattitadānāni.",
  "tika-s0105t:945_0": "Hatthidantena katā dantamayasalākā,",
  "tika-s0105t:945_1": "yattha dāyakānaṃ nāmaṃ aṅkanti,",
  "tika-s0105t:945_2": "iminā taṃ niccabhattaṃ salākadānavasenāti dasseti.",
  "tika-s0105t:945_3": "Taṃ kulanti anāthapiṇḍikakulaṃ.",
  "tika-s0105t:945_4": "Dāliddiyenāti daliddabhāvena.",
  "tika-s0105t:945_5": "“Ekasalākato uddhaṃ dātuṃ nāsakkhī”ti iminā ekenapi salākadānena nibaddhadānaṃ upacchinditumadatvā anurakkhaṇamāha.",
  "tika-s0105t:945_6": "Raññoti setavāhanarañño.",
  "tika-s0105t:946_0": "Ādīni vatvāti ettha ādisaddena “kasmā seno viya maṃsapesiṃ pakkhanditvā gaṇhāsī”ti evamādīnaṃ samasamadāne ussukkanavacanānaṃ saṅgaho.",
  "tika-s0105t:946_1": "Galaggāhāti galaggahaṇā.",
  "tika-s0105t:946_2": "“Kammacchedavasenā”ti iminā attano attano kammokāsādānampi pīḷāyevāti dasseti.",
  "tika-s0105t:946_3": "Samārambhasaddo cettha pīḷanatthoti āha “pīḷāsaṅkhāto samārambho”ti.",
  "tika-s0105t:946_4": "Pubbacetanāmuñcacetanāaparacetanāsampattiyā dāyakavasena tīṇi aṅgāni,",
  "tika-s0105t:946_5": "vītarāgatāvītadosatāvītamohatāpaṭipattiyā dakkhiṇeyyavasena ca tīṇīti evaṃ chaḷaṅgasamannāgatā hoti dakkhiṇā,",
  "tika-s0105t:946_6": "chaḷaṅguttare nandamātāsuttañca tassatthassa sādhakaṃ.",
  "tika-s0105t:946_7": "Aparāparaṃ uppajjanakacetanāvasena mahānadī viya,",
  "tika-s0105t:946_8": "mahogho viya ca ito cito ca abhisanditvā pakkhanditvā pavattito puññameva puññābhisando.",
  "tika-s0105t:946_9": "Tathāvidhanti pamāṇassa kātuṃ asukarattamāha.",
  "tika-s0105t:946_10": "Kāraṇamahattena phalamahattampi veditabbaṃ upari najjā vuṭṭhiyā mahogho viyāti vuttaṃ “tasmā”tiādi.",
  "tika-s0105t:947_0": "350.",
  "tika-s0105t:947_1": "Navanavoti sabbadā abhinavo,",
  "tika-s0105t:947_2": "divase divase dāyakassa byāpārāpajjanato kiccapariyosānaṃ natthīti vuttaṃ “ekenā”tiādi.",
  "tika-s0105t:947_3": "Yathāraddhassa āvāsassa katipayenāpi kālena parisamāpetabbato kiccapariyosānaṃ atthīti āha “paṇṇasāla”ntiādi.",
  "tika-s0105t:947_4": "Mahāvihārepi kiccapariyosānassa atthitāupāyaṃ dassetuṃ “ekavāraṃ dhanapariccāgaṃ katvā”ti vuttaṃ.",
  "tika-s0105t:947_5": "Suttantapariyāyenāti sabbāsavasuttantādipāḷinayena.",
  "tika-s0105t:947_6": "Navānisaṃsāti sītapaṭighātādayo paṭisallānārāmapariyosānā yathāpaccavekkhaṇaṃ gaṇitā nava udayā,",
  "tika-s0105t:947_7": "appamattatāya cete vuttā.",
  "tika-s0105t:948_0": "Yasmā pana āvāsaṃ dentena nāma sabbampi paccayajātaṃ dinnameva hoti.",
  "tika-s0105t:948_1": "Yathāha saṃyuttāgamavaralañchake “so ca sabbadado hoti yo dadāti upassaya”nti,",
  "tika-s0105t:948_2": "sadā puññapavaḍḍhanūpāyañca etaṃ.",
  "tika-s0105t:948_3": "Vuttañhi tattheva “ye dadanti upassayaṃ,",
  "tika-s0105t:948_4": "tesaṃ divā ca ratto ca,",
  "tika-s0105t:948_5": "sadā puññaṃ pavaḍḍhatī”ti tathā hi dve tayo gāme piṇḍāya caritvā kiñci aladdhā āgatassāpi chāyūdakasampannaṃ",
  "tika-s0105t:948_6": "ārāmaṃ pavisitvā nahāyitvā patissaye muhuttaṃ nipajjitvā uṭṭhāya nisinnassa kāye balaṃ āharitvā pakkhittaṃ",
  "tika-s0105t:948_7": "viya hoti.",
  "tika-s0105t:948_8": "Bahi vicarantassa ca kāye vaṇṇadhātu vātātapehi kilamati,",
  "tika-s0105t:948_9": "patissayaṃ pavisitvā dvāraṃ pidhāya muhuttaṃ nipannassa visabhāgasantati vūpasammati,",
  "tika-s0105t:948_10": "sabhāgasantati patiṭṭhāti,",
  "tika-s0105t:948_11": "vaṇṇadhātu āharitvā pakkhittā viya hoti.",
  "tika-s0105t:948_12": "Bahi vicarantassa ca pāde kaṇṭako vijjhati,",
  "tika-s0105t:948_13": "khāṇu paharati,",
  "tika-s0105t:948_14": "sarīsapādiparissayā ceva corabhayañca uppajjati,",
  "tika-s0105t:948_15": "patissayaṃ pavisitvā dvāraṃ pidhāya nipannassa sabbe te parissayā na honti,",
  "tika-s0105t:948_16": "sajjhāyantassa dhammapītisukhaṃ,",
  "tika-s0105t:948_17": "kammaṭṭhānaṃ manasi karontassa upasamasukhañca uppajjati bahiddhā vikkhepābhāvato.",
  "tika-s0105t:948_18": "Bahi vicarantassa ca kāye sedā muccanti akkhīni phandanti,",
  "tika-s0105t:948_19": "senāsanaṃ pavisanakkhaṇe mañcapīṭhādīni na paññāyanti,",
  "tika-s0105t:948_20": "muhuttaṃ nipannassa pana akkhipasādo āharitvā pakkhitto viya hoti,",
  "tika-s0105t:948_21": "dvāravātapānamañcapīṭhādīni paññāyanti.",
  "tika-s0105t:948_22": "Etasmiñca āvāse vasantaṃ disvā manussā catūhi paccayehi sakkaccaṃ upaṭṭhahanti.",
  "tika-s0105t:948_23": "Tena vuttaṃ “āvāsaṃ dentena…pe…",
  "tika-s0105t:948_24": "hotī”ti “sadā puññapavaḍḍhanūpāyañca eta”nti ca,",
  "tika-s0105t:948_25": "tasmā ete yathāvuttā sabbepi ānisaṃsā veditabbā.",
  "tika-s0105t:949_0": "Khandhakapariyāyenāti senāsanakkhandhake āgatavinayapāḷinayena. Tattha hi āgatā –",
  "tika-s0105t:950_0": "“Sītaṃ uṇhaṃ paṭihanti, tato vāḷamigāni ca;",
  "tika-s0105t:951_0": "Sarīsape ca makase, sisire cāpi vuṭṭhiyo.",
  "tika-s0105t:952_0": "Tato vātātapo ghoro, sañjāto paṭihaññati;",
  "tika-s0105t:953_0": "Leṇatthañca sukhatthañca, jhāyituñca vipassituṃ.",
  "tika-s0105t:954_0": "Vihāradānaṃ saṅghassa, aggaṃ buddhena vaṇṇitaṃ;",
  "tika-s0105t:955_0": "Tasmā hi paṇḍito poso, sampassaṃ atthamattano.",
  "tika-s0105t:956_0": "Vihāre kāraye ramme, vāsayettha bahussute;",
  "tika-s0105t:957_0": "Tesaṃ annañca pānañca, vatthasenāsanāni ca.",
  "tika-s0105t:958_0": "Dadeyya ujubhūtesu, vippasannena cetasā;",
  "tika-s0105t:959_0": "Te tassa dhammaṃ desenti, sabbadukkhapanūdanaṃ;",
  "tika-s0105t:960_0": "Yaṃ so dhammaṃ idhaññāya, parinibbāti anāsavo”ti. –",
  "tika-s0105t:961_0": "Rājagahaseṭṭhādīnaṃ vihāradānena anumodanāgāthāyo peyyālavasena dassitā.",
  "tika-s0105t:961_1": "Tattha sītaṃ uṇhanti utuvisabhāgavasena vuttaṃ.",
  "tika-s0105t:961_2": "Sisire cāpi vuṭṭhiyoti ettha sisiroti samphusitakavāto vuccati.",
  "tika-s0105t:961_3": "Vuṭṭhiyoti ujukameghavuṭṭhiyo eva.",
  "tika-s0105t:961_4": "Etāni sabbāni “paṭihantī”ti imināva padena yojetabbāni.",
  "tika-s0105t:962_0": "Paṭihaññatīti vihārena paṭihaññati.",
  "tika-s0105t:962_1": "Leṇatthanti nilīyanatthaṃ.",
  "tika-s0105t:962_2": "Sukhatthanti sītādiparissayābhāvena sukhavihāratthaṃ.",
  "tika-s0105t:962_3": "“Jhāyituñca vipassitu”nti idampi padadvayaṃ “sukhatthañcā”ti imināva padena yojetabbaṃ.",
  "tika-s0105t:962_4": "Idañhi vuttaṃ hoti –",
  "tika-s0105t:962_5": "sukhatthañca vihāradānaṃ,",
  "tika-s0105t:962_6": "katamasukhatthaṃ? Jhāyituṃ,",
  "tika-s0105t:962_7": "vipassituñca yaṃ sukhaṃ tadatthaṃ.",
  "tika-s0105t:962_8": "Atha vā parapadenapi yojetabbaṃ –",
  "tika-s0105t:962_9": "jhāyituñca vipassituñca vihāradānaṃ,",
  "tika-s0105t:962_10": "“idha jhāyissati vipassissatī”ti dadato vihāradānaṃ saṅghassa aggaṃ buddhena vaṇṇitaṃ.",
  "tika-s0105t:962_11": "Vuttañhetaṃ “so ca sabbadado hoti,",
  "tika-s0105t:962_12": "yo dadāti upassaya”nti.",
  "tika-s0105t:963_0": "Yasmā ca aggaṃ vaṇṇitaṃ,",
  "tika-s0105t:963_1": "tasmā hi paṇḍito posoti gāthā.",
  "tika-s0105t:963_2": "Vāsayettha bahussuteti ettha vihāre pariyattibahussute ca paṭivedhabahussute ca vāseyya.",
  "tika-s0105t:963_3": "Tesaṃ annañcāti yaṃ tesaṃ anucchavikaṃ annañca pānañca vatthāni ca mañcapīṭhādisenāsanāni ca,",
  "tika-s0105t:963_4": "taṃ sabbaṃ tesu ujubhūtesu akuṭilacittesu.",
  "tika-s0105t:963_5": "Dadeyyāti nidaheyya.",
  "tika-s0105t:963_6": "Tañca kho vippasannena cetasā,",
  "tika-s0105t:963_7": "na cittappasādaṃ virādhetvā.",
  "tika-s0105t:963_8": "Evaṃ vippasannacittassa hi te tassa dhammaṃ desenti…pe…",
  "tika-s0105t:963_9": "parinibbāti anāsavoti ayamettha aṭṭhakathānayo.",
  "tika-s0105t:964_0": "Ayaṃ pana ācariyadhammapālattherena ceva ācariyasāriputtattherena ca saṃvaṇṇito ṭīkānayo –",
  "tika-s0105t:964_1": "sītanti ajjhattaṃ dhātukkhobhavasena vā bahiddhā utuvipariṇāmavasena vā uppajjanakasītaṃ.",
  "tika-s0105t:964_2": "Uṇhanti aggisantāpaṃ,",
  "tika-s0105t:964_3": "tassa vanaḍāhādīsu sambhavo daṭṭhabbo.",
  "tika-s0105t:964_4": "Paṭihantīti paṭibādhati yathā tadubhayavasena kāyacittānaṃ bādhanaṃ na hoti,",
  "tika-s0105t:964_5": "evaṃ karoti.",
  "tika-s0105t:964_6": "Sītuṇhabbhāhate hi sarīre vikkhittacitto bhikkhu yoniso padahituṃ na sakkoti,",
  "tika-s0105t:964_7": "vāḷamigānīti sīhabyagghādicaṇḍamige.",
  "tika-s0105t:964_8": "Guttasenāsanañhi āraññakampi pavisitvā dvāraṃ pidhāya nisinnassa te parissayā na honti.",
  "tika-s0105t:964_9": "Sarīsapeti ye keci sarante gacchante dīghajātike sappādike.",
  "tika-s0105t:964_10": "Makaseti nidassanamattametaṃ,",
  "tika-s0105t:964_11": "ṭaṃsādīnampi eteneva saṅgaho daṭṭhabbo.",
  "tika-s0105t:964_12": "Sisireti sisirakālavasena,",
  "tika-s0105t:964_13": "sattāhavaddalikādivasena ca uppanne sisirasamphasse.",
  "tika-s0105t:964_14": "Vuṭṭhiyoti yadā tadā uppannā vassavuṭṭhiyo paṭihantīti yojanā.",
  "tika-s0105t:965_0": "Vātātapo ghoroti rukkhagacchādīnaṃ ummūlabhañjanādivasena pavattiyā ghoro sarajaarajādibhedo vāto ceva",
  "tika-s0105t:965_1": "gimhapariḷāhasamayesu uppattiyā ghoro sūriyātapo ca paṭihaññati paṭibāhīyati.",
  "tika-s0105t:965_2": "Leṇatthanti nānārammaṇato cittaṃ nivattetvā paṭisallānārāmatthaṃ.",
  "tika-s0105t:965_3": "Sukhatthanti vuttaparissayābhāvena phāsuvihāratthaṃ.",
  "tika-s0105t:965_4": "Jhāyitunti aṭṭhatiṃsāya ārammaṇesu yattha katthaci cittaṃ upanibandhitvā upanijjhāyituṃ.",
  "tika-s0105t:965_5": "Vipassitunti aniccādito saṅkhāre sammasituṃ.",
  "tika-s0105t:966_0": "Vihāreti patissaye.",
  "tika-s0105t:966_1": "Kārayeti kārāpeyya.",
  "tika-s0105t:966_2": "Rammeti manorame nivāsasukhe.",
  "tika-s0105t:966_3": "Vāsayettha bahussuteti kāretvā pana ettha vihāre bahussute sīlavante kalyāṇadhamme nivāseyya,",
  "tika-s0105t:966_4": "te nivāsento pana tesaṃ bahussutānaṃ yathā paccayehi kilamatho na hoti,",
  "tika-s0105t:966_5": "evaṃ annañca pānañca vatthasenāsanāni ca dadeyya ujubhūtesu ajjhāsayasampannesu kammakammaphalānaṃ,",
  "tika-s0105t:966_6": "ratanattayaguṇānañca saddahanena vippasannena cetasā.",
  "tika-s0105t:967_0": "Idāni gahaṭṭhapabbajitānaṃ aññamaññūpakāritaṃ dassetuṃ “te tassā”ti gāthamāha.",
  "tika-s0105t:967_1": "Tattha teti bahussutā.",
  "tika-s0105t:967_2": "Tassāti upāsakassa.",
  "tika-s0105t:967_3": "Dhammaṃ desentīti sakalavaṭṭadukkhapanūdanaṃ saddhammaṃ desenti.",
  "tika-s0105t:967_4": "Yaṃ so dhammaṃ idhaññāyāti so upāsako yaṃ saddhammaṃ imasmiṃ sāsane sammāpaṭipajjanena jānitvā aggamaggādhigamanena",
  "tika-s0105t:967_5": "anāsavo hutvā parinibbāti ekādasaggivūpasamena sīti bhavatīti.",
  "tika-s0105t:968_0": "Sītapaṭighātādikā vipassanāvasānā terasa,",
  "tika-s0105t:968_1": "annādilābho,",
  "tika-s0105t:968_2": "dhammassavanaṃ,",
  "tika-s0105t:968_3": "dhammāvabodho,",
  "tika-s0105t:968_4": "parinibbānanti evamettha sattarasa ānisaṃsā vuttā.",
  "tika-s0105t:969_0": "Paṭiggahaṇakānaṃ vihāravasena uppannaphalānurūpampi dāyakānaṃ vihāradānaphalaṃ veditabbaṃ.",
  "tika-s0105t:969_1": "Yebhuyyena hi kammasarikkhakaphalaṃ labhantīti āha “tasmā”tiādi.",
  "tika-s0105t:969_2": "“Saṅghassa pana pariccattattā”ti iminā saṅghikavihārameva padhānavasena vadati,",
  "tika-s0105t:969_3": "saṅghikavihāro nāmesa cātuddisaṃ saṅghaṃ uddissa katavihāro,",
  "tika-s0105t:969_4": "yaṃ sandhāya padabhājaniyaṃ vuttaṃ “saṅghiko nāma vihāro saṅghassa dinno hoti pariccatto”ti.",
  "tika-s0105t:969_5": "Yattha hi cetiyaṃ patiṭṭhitaṃ hoti,",
  "tika-s0105t:969_6": "dhammassavanaṃ karīyati,",
  "tika-s0105t:969_7": "catūhi disāhi bhikkhū āgantvā appaṭipucchitvāyeva pāde dhovitvā kuñcikāya dvāraṃ vivaritvā senāsanaṃ paṭijaggitvā yathāphāsukaṃ gacchanti,",
  "tika-s0105t:969_8": "so antamaso caturatanikāpi paṇṇasālā hotu,",
  "tika-s0105t:969_9": "cātuddisaṃ saṅghaṃ uddissa katavihārotveva vuccati.",
  "tika-s0105t:970_0": "351.",
  "tika-s0105t:970_1": "Lobhaṃ niggaṇhituṃ asakkontassa duppariccajā.",
  "tika-s0105t:970_2": "“Ekabhikkhussa vā’tiādi upāsakānaṃ tathā samādāne āciṇṇaṃ,",
  "tika-s0105t:970_3": "daḷhataraṃ samādānañca dassetuṃ vuttaṃ,",
  "tika-s0105t:970_4": "saraṇaṃ pana tesaṃ sāmaṃ samādinnampi samādinnameva hotī”ti vadanti.",
  "tika-s0105t:970_5": "Saṅghassa vā gaṇassa vā santiketi yojanā.",
  "tika-s0105t:970_6": "Tatthāti yathāgahite saraṇe,",
  "tika-s0105t:970_7": "“tassā”tipi pāṭho,",
  "tika-s0105t:970_8": "yathāgahitasaraṇassāti attho.",
  "tika-s0105t:970_9": "Natthi punappunaṃ kattabbatāti viññūjātike sandhāya vuttaṃ.",
  "tika-s0105t:970_10": "Viññūjātikānameva hi saraṇādiatthakosallānaṃ suvaṇṇaghaṭe sīhavasā viya akuppaṃ saraṇagamanaṃ tiṭṭhati.",
  "tika-s0105t:970_11": "“Jīvitapariccāgamayaṃ puñña”nti ca idaṃ “sace tvaṃ yathāgahitaṃ saraṇaṃ na bhindissati,",
  "tika-s0105t:970_12": "evāhaṃ taṃ māremī”ti kāmaṃ koci tiṇhena satthena jīvitā voropeyya,",
  "tika-s0105t:970_13": "tathāpi “nevāhaṃ buddhaṃ ‘na buddho’ti,",
  "tika-s0105t:970_14": "dhammaṃ ‘na dhammo’ti,",
  "tika-s0105t:970_15": "saṅghaṃ ‘na saṅgho’ti vadāmī”ti daḷhataraṃ katvā gahitasaraṇassa vasena vuttaṃ.",
  "tika-s0105t:970_16": "“Saggasampattiṃ detī”ti nidassanamattametaṃ.",
  "tika-s0105t:970_17": "Phalānisaṃsāni panassa saraṇagamanavaṇṇanāyaṃ vuttāneva.",
  "tika-s0105t:971_0": "352.",
  "tika-s0105t:971_1": "Vakkhamānanayena verahetutāya veraṃ vuccati pāṇātipātādipāpadhammo,",
  "tika-s0105t:971_2": "taṃ maṇati “mayi idha ṭhitāya kathamāgacchasī”ti tajjentī viya nivāretīti veramaṇī,",
  "tika-s0105t:971_3": "tato vā pāpadhammato viramati etāyāti “viramaṇī”ti vattabbe niruttinayena i-",
  "tika-s0105t:971_4": "kārassa e-",
  "tika-s0105t:971_5": "kāraṃ katvā “veramaṇī”ti vuttaṃ.",
  "tika-s0105t:971_6": "Khuddakapāṭhaṭṭhakathāyaṃ panāha “veramaṇisikkhāpadaṃ,",
  "tika-s0105t:971_7": "viramaṇisikkhāpadanti dvidhāsajjhāyaṃ karontī”ti kusalacittasampayuttāvettha virati adhippetā,",
  "tika-s0105t:971_8": "na phalasampayuttā yaññādhikaraṇato.",
  "tika-s0105t:971_9": "Asamādinnasīlassa sampattato yathūpaṭṭhitavītikkamitabbavatthuto virati sampattavirati.",
  "tika-s0105t:971_10": "Samādānavasena uppannā virati samādānavirati.",
  "tika-s0105t:971_11": "Setu vuccati ariyamaggo,",
  "tika-s0105t:971_12": "tappariyāpannā hutvā pāpadhammānaṃ samucchedavasena ghātanappavattā virati setughātavirati.",
  "tika-s0105t:971_13": "Aññatra “samucchedaviratī”tipi vuttā.",
  "tika-s0105t:971_14": "Idāni tā sarūpato dassetuṃ “tatthā”tiādi vuttaṃ. Jāti…pe…",
  "tika-s0105t:971_15": "dīnīti apadisitabbajātigottakulādīni.",
  "tika-s0105t:971_16": "Ādisaddena vayabāhusaccādīnaṃ saṅgaho.",
  "tika-s0105t:971_17": "Pariharatīti avītikkamavasena parivajjeti,",
  "tika-s0105t:971_18": "sīhaḷadīpe cakkanaupāsakassa viya sampattavirati veditabbā.",
  "tika-s0105t:972_0": "“Pāṇaṃ na hanāmī”tiādīsu ādayatthena iti- saddena,",
  "tika-s0105t:972_1": "vikappatthena vā-",
  "tika-s0105t:972_2": "saddena vā “adinnaṃ nādiyāmi,",
  "tika-s0105t:972_3": "adinnādānā viramāmi,",
  "tika-s0105t:972_4": "veramaṇiṃ samādiyāmī”ti evamādīnaṃ paccekamatthānaṃ saṅgaho daṭṭhabbo.",
  "tika-s0105t:972_5": "Evañca katvā “sikkhāpada” micceva avatvā “sikkhāpadānī”ti vuttaṃ.",
  "tika-s0105t:972_6": "Pāṇātipātā veramaṇinti sambandho.",
  "tika-s0105t:972_7": "Samādiyāmīti sammā ādiyāmi,",
  "tika-s0105t:972_8": "avītikkamādhippāyena,",
  "tika-s0105t:972_9": "akhaṇḍā’ chiddā’ kammāsā’ sabalakāritāya ca gaṇhāmīti vuttaṃ hoti.",
  "tika-s0105t:972_10": "Uttaravaḍḍhamānapabbatavāsiupāsakassa viya samādānavirati veditabbā.",
  "tika-s0105t:973_0": "Maggasampayuttāti sammādiṭṭhiyādimaggasampayuttā.",
  "tika-s0105t:973_1": "Idāni tatthā tatthāgatesu dhammato,",
  "tika-s0105t:973_2": "koṭṭhāsato,",
  "tika-s0105t:973_3": "ārammaṇato, vedanāto, mūlato, ādānato,",
  "tika-s0105t:973_4": "bhedatotiādinā anekadhā vinicchayesu saṅkhepeneva ārammaṇato vinicchayaṃ dassetuṃ “tatthā”tiādi vuttaṃ.",
  "tika-s0105t:973_5": "Purimā dveti sampattasamādānaviratiyo.",
  "tika-s0105t:973_6": "“Jīvitindriyādivatthū”ti paramatthato pāṇo vutto,",
  "tika-s0105t:973_7": "paññattito pana “sattādivatthū”ti vattabbaṃ,",
  "tika-s0105t:973_8": "evañhi “satteyeva ārabhitvā pāṇātipātā,",
  "tika-s0105t:973_9": "abrahmacariyā ca viramatī”ti khuddakāgamaṭṭhakathāvacanena saṃsandati sametīti.",
  "tika-s0105t:973_10": "Ādisaddena cettha sattasaṅkhāravasena adinnavatthu,",
  "tika-s0105t:973_11": "tathā phoṭṭhabbavatthu,",
  "tika-s0105t:973_12": "vitathavatthu,",
  "tika-s0105t:973_13": "saṅkhāravaseneva surāmerayavatthūti etesaṃ saṅgaho daṭṭhabbo.",
  "tika-s0105t:973_14": "Taṃ ārammaṇaṃ katvā pavattantīti yathāvuttaṃ vītikkamavatthuṃ ālambitvā vītikkamanacetanāsaṅkhātaviramitabbavatthuto viramaṇavasena pavattanti.",
  "tika-s0105t:973_15": "Pacchimāti setughātavirati.",
  "tika-s0105t:973_16": "Nibbānārammaṇāva tathāpi kiccasādhanato.",
  "tika-s0105t:973_17": "Iminā pana tattheva āgatesu tīsu ācariyavādesu dve paṭibāhitvā ekassevānujānanaṃ veditabbaṃ.",
  "tika-s0105t:974_0": "“Sampattavirati,",
  "tika-s0105t:974_1": "hi samādānavirati ca yadeva pajahati,",
  "tika-s0105t:974_2": "taṃ attano pāṇātipātādiakusalamevārammaṇaṃ katvā pavattatī”ti keci vadanti.",
  "tika-s0105t:974_3": "“Samādānavirati yato viramati,",
  "tika-s0105t:974_4": "taṃ attano vā paresaṃ vā pāṇātipātādiakusalamevālambaṇaṃ katvā pavattati.",
  "tika-s0105t:974_5": "Sampattavirati pana yato viramati,",
  "tika-s0105t:974_6": "tesaṃ pāṇātipātādīnaṃ ālambaṇāneva ārammaṇaṃ katvā pavattatī”ti apare.",
  "tika-s0105t:974_7": "“Dvayampi cetaṃ yato pāṇātipātādiakusalato viramati,",
  "tika-s0105t:974_8": "tesamārammaṇabhūtaṃ vītikkamitabbavatthumevālambaṇaṃ katvā pavattati.",
  "tika-s0105t:974_9": "Purimapurimapadatthañhi vītikkamavatthumālambaṇaṃ katvā pacchimapacchimapadatthato viramitabbavatthuto viramatī”ti aññe.",
  "tika-s0105t:974_10": "Paṭhamavādo cettha ayuttoyeva. Kasmā?",
  "tika-s0105t:974_11": "Tassa attano pāṇātipātādiakusalassa paccuppannābhāvato,",
  "tika-s0105t:974_12": "abahiddhābhāvato ca.",
  "tika-s0105t:974_13": "Sikkhāpadavibhaṅge hi pañcannaṃ sikkhāpadānaṃ paccuppannārammaṇatā,",
  "tika-s0105t:974_14": "bahiddhārammaṇatā ca vuttā.",
  "tika-s0105t:974_15": "Tathā dutiyavādopi ayuttoyeva. Kasmā?",
  "tika-s0105t:974_16": "Purimavādena sammissattā,",
  "tika-s0105t:974_17": "paresaṃ pāṇātipātādiakusalārammaṇabhāve ca anekanti kattā,",
  "tika-s0105t:974_18": "dvinnaṃ ālambaṇappabhedavacanato ca.",
  "tika-s0105t:974_19": "Tatiyavādo pana yutto sabbabhāṇakānamabhimato,",
  "tika-s0105t:974_20": "tasmā tadeva anujānātīti daṭṭhabbaṃ.",
  "tika-s0105t:974_21": "Tena vuttaṃ “tīsu ācariyavādesu dve paṭibāhitvā ekassevānujānanaṃ veditabba”nti.",
  "tika-s0105t:975_0": "Etthāha –",
  "tika-s0105t:975_1": "yajjetaṃ viratidvayaṃ jīvitindriyādivītikkamitabbavatthumevālambaṇaṃ katvā pavatteyya,",
  "tika-s0105t:975_2": "evaṃ sati aññaṃ cintento aññaṃ kareyya,",
  "tika-s0105t:975_3": "yañca pajahati,",
  "tika-s0105t:975_4": "taṃ na jāneyyāti aya’manadhippeto attho āpajjatīti? Vuccate –",
  "tika-s0105t:975_5": "na hi kiccasādhanavasena pavattento “aññaṃ cintento aññaṃ karotī”ti vā “yañca pajahati,",
  "tika-s0105t:975_6": "taṃ na jānātī”ti vā vuccati.",
  "tika-s0105t:975_7": "Yathā pana ariyamaggo nibbānārammaṇova kilese pajahati,",
  "tika-s0105t:975_8": "evaṃ jīvitindriyādivatthārammaṇampetaṃ viratidvayaṃ pāṇātipātādīni dussīlyāni pajahati.",
  "tika-s0105t:975_9": "Tenāhu porāṇā –",
  "tika-s0105t:976_0": "“Ārabhitvāna amataṃ, jahanto sabbapāpake;",
  "tika-s0105t:977_0": "Nidassanañcettha bhave, maggaṭṭhoriyapuggalo”ti. ;",
  "tika-s0105t:978_0": "Idāni saṅkhepeneva ādānato,",
  "tika-s0105t:978_1": "bhedato vā vinicchayaṃ dassetuṃ “etthā”tiādi vuttaṃ.",
  "tika-s0105t:978_2": "“Pañcaṅgasamannāgataṃ sīlaṃ samādiyāmī”tiādinā ekato ekajjhaṃ gaṇhāti.",
  "tika-s0105t:978_3": "Evampi hi kiccavasena etāsaṃ pañcavidhatā viññāyati.",
  "tika-s0105t:978_4": "Sabbānipi bhinnāni honti ekajjhaṃ samādinnattā.",
  "tika-s0105t:978_5": "Na hi tadā pañcaṅgikattaṃ sīlassa sampajjati.",
  "tika-s0105t:978_6": "Yaṃ tu vītikkantaṃ,",
  "tika-s0105t:978_7": "teneva kammabaddho.",
  "tika-s0105t:978_8": "“Pāṇātipātā veramaṇisikkhāpadaṃ samādiyāmī”tiādinā ekekaṃ visuṃ visuṃ gaṇhāti.",
  "tika-s0105t:978_9": "“Veramaṇisikkhāpada”nti ca idaṃ samāsabhāvena khuddakapāṭhaṭṭhakathāyaṃ vuttaṃ,",
  "tika-s0105t:978_10": "pāḷipotthakesu pana “veramaṇi”nti niggahitantameva byāsabhāvena dissati.",
  "tika-s0105t:978_11": "Gahaṭṭhavasena cetaṃ vuttaṃ.",
  "tika-s0105t:978_12": "Sāmaṇerānaṃ pana yathā tathā vā samādāne ekasmiṃ bhinne sabbānipi bhinnāni honti pārājikāpattito.",
  "tika-s0105t:978_13": "Iti ekajjhaṃ,",
  "tika-s0105t:978_14": "paccekañca samādāne viseso idha vutto,",
  "tika-s0105t:978_15": "khuddakāgamaṭṭhakathāyaṃ pana “ekajjhaṃ samādiyato ekāyeva virati ekāva cetanā hoti,",
  "tika-s0105t:978_16": "kiccavasena panetāsaṃ pañcavidhattaṃ viññāyati.",
  "tika-s0105t:978_17": "Paccekaṃ samādiyato pana pañceva viratiyo,",
  "tika-s0105t:978_18": "pañca ca cetanā hontī”ti ayaṃ viseso vutto.",
  "tika-s0105t:978_19": "Bhedepi “yathā tathā vā samādiyantu,",
  "tika-s0105t:978_20": "sāmaṇerānaṃ ekasmiṃ bhinne sabbānipi bhinnāni honti.",
  "tika-s0105t:978_21": "Pārājikaṭṭhāniyāni hi tāni tesaṃ.",
  "tika-s0105t:978_22": "Yaṃ tu vītikkantaṃ hoti,",
  "tika-s0105t:978_23": "teneva kammabaddho.",
  "tika-s0105t:978_24": "Gahaṭṭhānaṃ pana ekasmiṃ bhinne ekameva bhinnaṃ hoti,",
  "tika-s0105t:978_25": "yato tesaṃ taṃsamādāneneva puna pañcaṅgikattaṃ sīlassa sampajjatī”ti vuttaṃ.",
  "tika-s0105t:978_26": "Yathāvuttopi dīghabhāṇakānaṃ vādo aparevādo nāma tattha kato.",
  "tika-s0105t:979_0": "Setughātaviratiyā pana bhedo nāma natthi paṭipakkhasamucchindanena akuppasabhāvattā.",
  "tika-s0105t:979_1": "Tadevatthaṃ dassentena “bhavantarepī”tiādi vuttaṃ.",
  "tika-s0105t:979_2": "Tattha “bhavantarepī”ti iminā attano ariyabhāvaṃ ajānantopīti atthaṃ viññāpeti.",
  "tika-s0105t:979_3": "Jīvitahetupi,",
  "tika-s0105t:979_4": "pageva aññahetu.",
  "tika-s0105t:979_5": "“Neva pāṇaṃ hanati,",
  "tika-s0105t:979_6": "na suraṃ pivatī”ti idaṃ majjhepeyyālaniddiṭṭhaṃ,",
  "tika-s0105t:979_7": "migapadavaḷañjananayena vā vuttaṃ.",
  "tika-s0105t:979_8": "Suranti ca nidassanamattaṃ.",
  "tika-s0105t:979_9": "Sabbampi hi surāmerayamajjapamādaṭṭhānānuyogaṃ na karoti.",
  "tika-s0105t:979_10": "“Majjanti tadeva ubhayaṃ,",
  "tika-s0105t:979_11": "yaṃ vā panaññampi surāsavavinimuttaṃ madanīya”nti saṃyuttamahāvaggaṭṭhakathāyaṃ vuttaṃ.",
  "tika-s0105t:979_12": "Khuddakapāṭhaṭṭhakathāyañca “tadubhayameva madanīyaṭṭhena majjaṃ,",
  "tika-s0105t:979_13": "yaṃ vā panaññampi kiñci atthi madanīyaṃ,",
  "tika-s0105t:979_14": "yena pītena matto hoti pamatto,",
  "tika-s0105t:979_15": "idaṃ vuccati majja”nti “sace pissā”tiādinā tattheva visesadassanaṃ,",
  "tika-s0105t:979_16": "ajānantassapi khīrameva mukhaṃ pavisati, na surā,",
  "tika-s0105t:979_17": "pageva jānantassa.",
  "tika-s0105t:979_18": "Koñcasakuṇānanti kuntasakuṇānaṃ.",
  "tika-s0105t:979_19": "Sacepi mukhe khīramissake udake pakkhipantīti yojetabbaṃ.",
  "tika-s0105t:979_20": "“Na cettha upamopameyyānaṃ sambaddhatā siyā koñcasakuṇānaṃ yonisiddhattā”ti koci vadeyyāti āha “ida”ntiādi.",
  "tika-s0105t:979_21": "Yonisiddhanti manussatiracchānānaṃ uddhaṃ tiriyameva dīghatā viya,",
  "tika-s0105t:979_22": "bakānaṃ meghasaddena,",
  "tika-s0105t:979_23": "kukkuṭīnaṃ vātena gabbhaggahaṇaṃ viya ca jātisiddhaṃ,",
  "tika-s0105t:979_24": "iti koci vadeyya ceti attho.",
  "tika-s0105t:979_25": "“Cevā”tipi pāṭhaṃ vatvā samuccayatthamicchanti keci.",
  "tika-s0105t:979_26": "Dhammatāsiddhanti bodhisatte kucchigate bodhisattamātu sīlaṃ viya,",
  "tika-s0105t:979_27": "vijāte tassā divaṅgamanaṃ viya ca sabhāvena siddhaṃ,",
  "tika-s0105t:979_28": "maggadhammatāya vā ariyamaggānubhāvena siddhanti veditabbanti vissajjeyyāti attho.",
  "tika-s0105t:980_0": "Diṭṭhijukaraṇaṃ nāma bhāriyaṃ dukkaraṃ,",
  "tika-s0105t:980_1": "tasmā saraṇagamanaṃ sikkhāpadasamādānato mahaṭṭhatarameva,",
  "tika-s0105t:980_2": "na appaṭṭhataranti adhippāyo.",
  "tika-s0105t:980_3": "Etanti sikkhāpadaṃ.",
  "tika-s0105t:980_4": "Yathā vā tathā vā gaṇhantassāpīti ādaraṃ gāravamakatvā samādiyantassāpi.",
  "tika-s0105t:980_5": "Sādhukaṃ gaṇhantassāpīti sakkaccaṃ sīlāni samādiyantassāpi appaṭṭhatarameva,",
  "tika-s0105t:980_6": "appasamārambhatarañca,",
  "tika-s0105t:980_7": "na diguṇaṃ ussāho karaṇīyoti vuttaṃ hoti.",
  "tika-s0105t:980_8": "Sīlaṃ idha abhayadānatāya dānaṃ,",
  "tika-s0105t:980_9": "anavasesaṃ vā sattanikāyaṃ dayati rakkhatīti dānaṃ.",
  "tika-s0105t:980_10": "Ayamettha aṭṭhakathāmuttakanayo –",
  "tika-s0105t:980_11": "saraṇaṃ upagatena kāyavācācittehi sakkaccaṃ vatthuttayapūjā kātabbā,",
  "tika-s0105t:980_12": "tattha ca saṃkileso sādhukaṃ pariharitabbo,",
  "tika-s0105t:980_13": "sikkhāpadāni pana samādānamattaṃ,",
  "tika-s0105t:980_14": "sampattavatthuto viramaṇamattañcāti saraṇagamanato sīlassa appaṭṭhataratā,",
  "tika-s0105t:980_15": "appasamārambhataratā ca veditabbā.",
  "tika-s0105t:980_16": "Sabbesaṃ sattānaṃ jīvitadānādinā daṇḍanidhānato,",
  "tika-s0105t:980_17": "sakalalokiyalokuttara guṇādhiṭṭhānato cassa mahapphalataratā,",
  "tika-s0105t:980_18": "mahānisaṃsataratā ca daṭṭhabbāti.",
  "tika-s0105t:981_0": "Tamatthaṃ pāḷiyā sādhento “vuttañheta”ntiādimāha.",
  "tika-s0105t:981_1": "Tattha “aggānī”ti ñātattā aggaññāni.",
  "tika-s0105t:981_2": "Cirarattatāya ñātattā rattaññāni.",
  "tika-s0105t:981_3": "“Ariyānaṃ sādhūnaṃ vaṃsānī”ti ñātattā vaṃsaññāni.",
  "tika-s0105t:981_4": "Purimakānaṃ ādipurisānaṃ etānīti porāṇāni.",
  "tika-s0105t:981_5": "Sabbaso kenacipi pakārena sādhūhi na kiṇṇāni na chaḍḍitānīti asaṃkiṇṇāni.",
  "tika-s0105t:981_6": "Ayañca nayo nesaṃ yathā atīte,",
  "tika-s0105t:981_7": "evaṃ etarahi,",
  "tika-s0105t:981_8": "anāgate cāti āha “asaṃkiṇṇapubbānī”tiādi.",
  "tika-s0105t:981_9": "Atīte hi kāle asaṃkiṇṇabhāvassa “asaṃkiṇṇapubbānī”ti nidassanaṃ,",
  "tika-s0105t:981_10": "paccuppanne “na saṅkiyantī”ti,",
  "tika-s0105t:981_11": "anāgate “na saṅkiyissantī”ti.",
  "tika-s0105t:981_12": "Atoyeva appaṭikuṭṭhāni na paṭikkhittāni.",
  "tika-s0105t:981_13": "Na hi kadācipi viññū samaṇabrāhmaṇā hiṃsādipāpadhammaṃ anujānanti.",
  "tika-s0105t:981_14": "Aparimāṇānaṃ sattānaṃ abhayaṃ detīti sabbesu bhūtesu nihitadaṇḍattā sakalassapi sattanikāyassa bhayābhāvaṃ deti.",
  "tika-s0105t:981_15": "Na hi ariyasāvakato kassaci bhayaṃ hoti.",
  "tika-s0105t:981_16": "Averanti verābhāvaṃ.",
  "tika-s0105t:981_17": "Abyāpajjhanti niddukkhataṃ.",
  "tika-s0105t:981_18": "“Aparimāṇānaṃ sattānaṃ abhayaṃ datvā”tiādi ānisaṃsadassanaṃ,",
  "tika-s0105t:981_19": "hetumpi cettha tvā-",
  "tika-s0105t:981_20": "saddo yathā “mātaraṃ saritvā rodatī”ti.",
  "tika-s0105t:982_0": "Yaṃ kiñci cajanalakkhaṇaṃ,",
  "tika-s0105t:982_1": "sabbaṃ taṃ yaññoti āha “idañca panā”tiādi.",
  "tika-s0105t:982_2": "Na nu ca pañcasīlaṃ sabbakālikaṃ.",
  "tika-s0105t:982_3": "Abuddhuppādakālepi hi viññū taṃ samādiyanti,",
  "tika-s0105t:982_4": "na ca ekantato vimuttāyatanaṃ bāhirakānampi samādinnattā.",
  "tika-s0105t:982_5": "Saraṇagamanaṃ pana buddhuppādahetukaṃ,",
  "tika-s0105t:982_6": "ekantato ca vimuttāyatanaṃ,",
  "tika-s0105t:982_7": "kathaṃ tattha saraṇagamanato pañcasīlassa mahapphalatāti āha “kiñcāpī”tiādi.",
  "tika-s0105t:982_8": "Jeṭṭhakanti mahapphalabhāvena uttamaṃ.",
  "tika-s0105t:982_9": "“Saraṇagamaneyeva patiṭṭhāyā”ti iminā tassa sīlassa saraṇagamanena abhisaṅkhatattā tato mahapphalataṃ,",
  "tika-s0105t:982_10": "tathā anabhisaṅkhatassa ca sīlassa appaphalataṃ dasseti.",
  "tika-s0105t:983_0": "353.",
  "tika-s0105t:983_1": "Īdisamevāti evaṃ saṃkilesapaṭipakkhameva hutvā.",
  "tika-s0105t:983_2": "Nanu ca paṭhamajjhānādiyaññāyeva desetabbā,",
  "tika-s0105t:983_3": "kasmā buddhuppādato paṭṭhāya desanamārabhatīti anuyogaṃ pariharituṃ “tividha…pe…",
  "tika-s0105t:983_4": "dassetukāmo”ti vuttaṃ.",
  "tika-s0105t:983_5": "Tividhasīlapāripūriyaṃ ṭhitassa hi nesaṃ yaññānaṃ appaṭṭhataratā,",
  "tika-s0105t:983_6": "mahapphalataratā ca hoti,",
  "tika-s0105t:983_7": "tasmā taṃ dassetukāmattā buddhuppādato paṭṭhāya desanaṃ ārabhatīti vuttaṃ hoti.",
  "tika-s0105t:983_8": "Tenāha “tatthā”tiādi.",
  "tika-s0105t:983_9": "Heṭṭhā vuttehi guṇehīti ettha “so taṃ dhammaṃ sutvā tathāgate saddhaṃ paṭilabhatī”tiādinā heṭṭhā vuttā saraṇagamanaṃ,",
  "tika-s0105t:983_10": "sīlasampadā,",
  "tika-s0105t:983_11": "indriyesu guttadvāratāti evamādayo guṇā veditabbā.",
  "tika-s0105t:983_12": "Paṭhamaṃ jhānaṃ nibbattento na kilamatīti yojanā.",
  "tika-s0105t:983_13": "Tānīti paṭhamajjhānādīni.",
  "tika-s0105t:983_14": "“Paṭhamaṃ jhāna”ntiādinā pāḷiyaṃ paṇītānameva jhānānaṃ ukkaṭṭhaniddeso katoti mantavā “ekaṃ kappaṃ,",
  "tika-s0105t:983_15": "aṭṭha kappe”tiādi vuttaṃ,",
  "tika-s0105t:983_16": "mahākappavasena cettha attho.",
  "tika-s0105t:983_17": "Hīnaṃ pana paṭhamaṃ jhānaṃ asaṅkhyeyyakappassa tatiyabhāgaṃ āyuṃ deti.",
  "tika-s0105t:983_18": "Majjhimaṃ upaḍḍhakappaṃ.",
  "tika-s0105t:983_19": "Hīnaṃ dutiyaṃ jhānaṃ dve kappāni,",
  "tika-s0105t:983_20": "majjhimaṃ cattārītiādinā attho netabbo.",
  "tika-s0105t:983_21": "Apica yasmā paṇītāniyevettha jhānāni adhippetāni mahapphalatarabhāvadassanaparattā desanāya,",
  "tika-s0105t:983_22": "tasmā “paṭhamaṃ jhānaṃ ekaṃ kappa”ntiādinā paṇītāneva jhānāni niddiṭṭhānīti daṭṭhabbaṃ.",
  "tika-s0105t:984_0": "Tadevāti catutthajjhānameva.",
  "tika-s0105t:984_1": "Catukkanayena hi desanā āgatā.",
  "tika-s0105t:984_2": "Yadi evaṃ kathaṃ āruppatāti āha “ākāsānañcāyatanādisamāpattivasena bhāvita”nti,",
  "tika-s0105t:984_3": "tathā bhāvitattā catutthajjhānameva āruppaṃ hutvā vīsatikappasahassādīni āyuṃ detīti adhippāyo.",
  "tika-s0105t:984_4": "Ayaṃ ācariyassa mati.",
  "tika-s0105t:984_5": "Atha vā tadevāti āruppasaṅkhātaṃ catutthajjhānameva,",
  "tika-s0105t:984_6": "taṃ pana kasmā vīsatikappasahassādīni āyuṃ detīti vuttaṃ “ākāsānañcāyatanādisamāpattivasena bhāvita”nti,",
  "tika-s0105t:984_7": "tathā bhāvitattā evaṃ detīti adhippāyo.",
  "tika-s0105t:984_8": "Aparo nayo “tadevā”ti vutte rūpāvacaracatutthajjhānamevāti attho āpajjeyyāti taṃ nivattetuṃ “ākāsānañcāyatanādisamāpattivasena bhāvita”nti āha,",
  "tika-s0105t:984_9": "tathā bhāvitaṃ aṅgasamatāya catutthajjhānasaṅkhātaṃ āruppajjhānamevādhippetanti vuttaṃ hoti.",
  "tika-s0105t:985_0": "Sammadeva niccasaññādipaṭipakkhavidhamanavasena pavattamānā pubbabhāgiye eva bodhipakkhiyadhamme samānentī",
  "tika-s0105t:985_1": "vipassanā vipassakapuggalassa anappakaṃ pītisomanassaṃ samāvahatīti vuttaṃ “vipassanāsukhasadisassa pana",
  "tika-s0105t:985_2": "sukhassa abhāvā mahapphala”nti.",
  "tika-s0105t:985_3": "Yathāha dhammarājā dhammapade –",
  "tika-s0105t:986_0": "“Yato yato sammasati, khandhānaṃ udayabbayaṃ;",
  "tika-s0105t:987_0": "Labhatī pītipāmojjaṃ, amataṃ taṃ vijānata”nti. ;",
  "tika-s0105t:988_0": "Yasmā panāyaṃ desanā iminā anukkamena imāni ñāṇāni nibbattentassa vasena pavattitā,",
  "tika-s0105t:988_1": "tasmā “vipassanāñāṇe patiṭṭhāyā”tiādinā heṭṭhimaṃ heṭṭhimaṃ uparimassa uparimassa patiṭṭhābhūtaṃ katvā vuttaṃ.",
  "tika-s0105t:988_2": "Samānarūpanimmānaṃ nāma manomayiddhiyā aññehi asādhāraṇakiccanti āha “attano…pe…",
  "tika-s0105t:988_3": "mahapphalā”ti.",
  "tika-s0105t:988_4": "Hatthiassādivividharūpakaraṇaṃ vikubbanaṃ,",
  "tika-s0105t:988_5": "tassa dassanasamatthatāya.",
  "tika-s0105t:988_6": "Icchiticchitaṭṭhānaṃ nāma purimajātīsu icchiticchito khandhapadeso.",
  "tika-s0105t:988_7": "Arahattamaggeneva maggasukhaṃ niṭṭhitanti vuttaṃ “ati…pe…",
  "tika-s0105t:988_8": "mahapphala”nti.",
  "tika-s0105t:988_9": "Samāpentoti pariyosāpento.",
  "tika-s0105t:989_0": "Kūṭadantaupāsakattapaṭivedanādikathāvaṇṇanā",
  "tika-s0105t:990_0": "354- 8.",
  "tika-s0105t:990_1": "“Abhikkantaṃ bho gotamā”tiādi desanāya pasādavacanaṃ,",
  "tika-s0105t:990_2": "“esāhaṃ bhavanta”ntiādi pana saraṇagamanavacananti tadubhayasambandhaṃ dassento “desanāyā”tiādimāha.",
  "tika-s0105t:990_3": "Tanūti mando kāyikacetasikasukhasamupabyūhato.",
  "tika-s0105t:990_4": "Sabbe te pāṇayoti “satta ca usabhasatānī”tiādinā vutte sabbe te pāṇino.",
  "tika-s0105t:990_5": "Taṃ pavattinti tesaṃ pāṇīnaṃ mocanākāraṃ.",
  "tika-s0105t:990_6": "Ākulabhāvoti bhagavato santike dhammassa sutattā pāṇīsu anuddayaṃ upaṭṭhapetvā ṭhitassa “kathañhi nāma",
  "tika-s0105t:990_7": "mayā tāva bahū pāṇino māraṇatthāya bandhāpitā”ti citte paribyākulabhāvo,",
  "tika-s0105t:990_8": "yasmā atthi,",
  "tika-s0105t:990_9": "tasmā na desetīti yojanā,",
  "tika-s0105t:990_10": "“udapādī”tipi pāṭho.",
  "tika-s0105t:990_11": "Sutvāti “muttā bho te pāṇayo”ti ārocitavacanaṃ sutvā.",
  "tika-s0105t:990_12": "Cittacāroti cittappavatti.",
  "tika-s0105t:990_13": "“Kallacittaṃ muducittaṃ vinīvaraṇacittaṃ udaggacittaṃ pasannacitta”nti idaṃ padapañcakaṃ sandhāya“kallacittantiādī”ti vuttaṃ.",
  "tika-s0105t:990_14": "Tattha “dānakathaṃ sīlakatha”ntiādinā vuttāya anupubbikathāya ānubhāvena.",
  "tika-s0105t:990_15": "Kāmacchandavigamena kallacittatā arogacittatā,",
  "tika-s0105t:990_16": "byāpādavigamena mettāvasena muducittatā akathinacittatā,",
  "tika-s0105t:990_17": "uddhaccakukkuccavigamena vikkhepābhāvato vinīvaraṇacittatā tehi amalīnacittatā,",
  "tika-s0105t:990_18": "thinamiddhavigamena sampaggahaṇavasena udaggacittatā amalīnacittatā,",
  "tika-s0105t:990_19": "vicikicchāvigamena sammāpaṭipattiyā avimuttatāya pasannacittatā anāvilacittatā ca hotīti āha “anupubbikathānubhāvena",
  "tika-s0105t:990_20": "vikkhambhitanīvaraṇataṃ sandhāya vutta”nti.",
  "tika-s0105t:990_21": "Yaṃ panettha atthato avibhattaṃ,",
  "tika-s0105t:990_22": "taṃ suviññeyyameva.",
  "tika-s0105t:991_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:991_1": "sādhuvilāsiniyā nāma līnatthapakāsaniyā kūṭadantasuttavaṇṇanāya līnatthapakāsanā.",
  "tika-s0105t:992_0": "Kūṭadantasuttavaṇṇanā niṭṭhitā.",
  "tika-s0105t:993_0": "6. Mahālisuttavaṇṇanā",
  "tika-s0105t:994_0": "Brāhmaṇadūtavatthuvaṇṇanā",
  "tika-s0105t:995_0": "359.",
  "tika-s0105t:995_1": "Evaṃ kūṭadantasuttaṃ saṃvaṇṇetvā idāni mahālisuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:995_2": "kūṭadantasuttassānantaraṃ saṅgītassa suttassa mahālisuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:995_3": "vesāliyanti mahālisutta”nti āha.",
  "tika-s0105t:995_4": "Punappunaṃ visālabhāvūpagamanatoti etthāyaṃ saṅkhepo –",
  "tika-s0105t:995_5": "bārāṇasirañño kira aggamahesiyā maṃsapesigabbhena dve dārakā nibbattā dhītā ca putto ca,",
  "tika-s0105t:995_6": "tesaṃ aññamaññaṃ vivāhena soḷasakkhattuṃ puttadhītuvasena dve dve dārakā vijātā.",
  "tika-s0105t:995_7": "Tato tesaṃ dārakānaṃ yathākkamaṃ vaḍḍhentānaṃ paccekaṃ saparivārānaṃ ārāmuyyānanivāsaṭṭhānaparivārasampattiṃ",
  "tika-s0105t:995_8": "gahetuṃ appahonakatāya nagaraṃ tikkhattuṃ gāvutantarena gāvutantarena parikkhipiṃsu,",
  "tika-s0105t:995_9": "evaṃ tassa punappunaṃ tipākāraparikkhepena visālabhāvamupagatattā “vesālī”tveva nāmaṃ jātaṃ.",
  "tika-s0105t:995_10": "Tena vuttaṃ “punappunaṃ visālabhāvūpagamanato vesālīti laddhanāmake nagare”ti.",
  "tika-s0105t:995_11": "Vitthārakathā cettha mahāsīhanādasuttavaṇṇanāya,",
  "tika-s0105t:995_12": "ratanasuttavaṇṇanāya ca gahetabbā.",
  "tika-s0105t:995_13": "Bahinagareti nagarato bahi,",
  "tika-s0105t:995_14": "na ambapālivanaṃ viya antonagarasmiṃ.",
  "tika-s0105t:995_15": "Sayaṃjātanti sayameva jātaṃ aropimaṃ.",
  "tika-s0105t:995_16": "Mahantabhāvenāti rukkhagacchānaṃ,",
  "tika-s0105t:995_17": "ṭhitokāsassa ca mahantabhāvena.",
  "tika-s0105t:995_18": "Tenevāha “himavantena saddhiṃ ekābaddhaṃ hutvā”ti.",
  "tika-s0105t:995_19": "Yaṃ pana venayikānaṃ matena vinayaṭṭhakathāyaṃ vuttaṃ –",
  "tika-s0105t:996_0": "“Tattha mahāvanaṃ nāma sayaṃjātaṃ aropimaṃ saparicchedaṃ mahantaṃ vanaṃ.",
  "tika-s0105t:996_1": "Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ,",
  "tika-s0105t:996_2": "idaṃ tādisaṃ na hotī”ti.",
  "tika-s0105t:997_0": "Taṃ majjhimabhāṇakasaṃyuttabhāṇakānampi samānakathā.",
  "tika-s0105t:997_1": "Majjhimaṭṭhakathāyañhi saṃyuttaṭṭhakathāyañca tatheva vuttaṃ.",
  "tika-s0105t:997_2": "Idha pana dīghabhāṇakānaṃ matena evaṃ vuttanti daṭṭhabbaṃ.",
  "tika-s0105t:997_3": "Yadi ca “ahutvā”ti katthaci pāṭho dissati,",
  "tika-s0105t:997_4": "evaṃ sati sabbesampi samānavādo siyāti.",
  "tika-s0105t:997_5": "Kūṭāgārasālāsaṅkhepenāti haṃsamaṇḍalākārasaṅkhātahaṃsavaṭṭakacchannena kūṭāgārasālāniyāmena,",
  "tika-s0105t:997_6": "tathā katattā pāsādoyeva “kūṭāgārasālā”ti vutto,",
  "tika-s0105t:997_7": "tabbohārena pana sakalopi saṅghārāmoti vuttaṃ hoti.",
  "tika-s0105t:997_8": "Vinayaṭṭhakathāyaṃ tu evaṃ vuttaṃ –",
  "tika-s0105t:998_0": "“Kūṭāgārasālā pana mahāvanaṃ nissāya kate ārāme kūṭāgāraṃ antokatvā haṃsavaṭṭakacchadanena katā sabbākārasampannā",
  "tika-s0105t:998_1": "buddhassa bhagavato gandhakuṭi veditabbā”ti.",
  "tika-s0105t:999_0": "Kosalesu jātā, bhavā,",
  "tika-s0105t:999_1": "te vā nivāso etesanti kosalakā.",
  "tika-s0105t:999_2": "Evaṃ māgadhakā.",
  "tika-s0105t:999_3": "Janapadavācino hi pāyato pulliṅgaputhuvacanā.",
  "tika-s0105t:999_4": "Yassa akaraṇe puggalo mahājāniyo hoti,",
  "tika-s0105t:999_5": "taṃ karaṇaṃ arahatīti karaṇīyanti vuccati.",
  "tika-s0105t:999_6": "Tenāha “avassaṃ kattabbakammenā”ti.",
  "tika-s0105t:999_7": "Akātumpi vaṭṭati asati samavāye,",
  "tika-s0105t:999_8": "tasmā samavāye sati kattabbato taṃ kiccanti vuccatīti adhippāyo.",
  "tika-s0105t:1000_0": "360.",
  "tika-s0105t:1000_1": "Yā buddhānaṃ uppajjanārahā nānattasaññā,",
  "tika-s0105t:1000_2": "tāsaṃ vasena “nānārammaṇacārato”ti vuttaṃ,",
  "tika-s0105t:1000_3": "nānārammaṇappavattitoti attho.",
  "tika-s0105t:1000_4": "Sambhavantasseva hi paṭisedho,",
  "tika-s0105t:1000_5": "na asambhavantassa.",
  "tika-s0105t:1000_6": "Paṭikkammāti nivattetvā tathā cittaṃ anuppādetvā.",
  "tika-s0105t:1000_7": "Sallīnoti jhānasamāpattiyā ekattārammaṇaṃ allīno.",
  "tika-s0105t:1000_8": "Nilīnoti tasseva vevacanaṃ.",
  "tika-s0105t:1000_9": "Tena vuttaṃ “ekībhāva”ntiādi.",
  "tika-s0105t:1000_10": "Saparivārattā anekopi tadā eko viya bhavatīti ekībhāvo,",
  "tika-s0105t:1000_11": "taṃ ekībhāvaṃ.",
  "tika-s0105t:1000_12": "Yenāyasmā nāgito,",
  "tika-s0105t:1000_13": "taṃ sandhāya “tasmā ṭhānā”ti vuttaṃ.",
  "tika-s0105t:1001_0": "Oṭṭhaddhalicchavivatthuvaṇṇanā",
  "tika-s0105t:1002_0": "361.",
  "tika-s0105t:1002_1": "Addhoṭṭhatāyāti upaḍḍhoṭṭhatāya.",
  "tika-s0105t:1002_2": "Tassa kira uttaroṭṭhassa appakatāya tiriyaṃ phāletvā addhamapanītaṃ viya khāyati cattāro dante,",
  "tika-s0105t:1002_3": "dve ca dāṭhā na chādeti,",
  "tika-s0105t:1002_4": "tena naṃ “oṭṭhaddho”ti voharati.",
  "tika-s0105t:1002_5": "Keci pana “adho-",
  "tika-s0105t:1002_6": "saddena pāṭhaṃ parikappetvā heṭṭhā oṭṭhassa olambakatāya “oṭṭhādho”ti atthaṃ vadanti,",
  "tika-s0105t:1002_7": "tadayuttameva tathā pāṭhassa adissanato,",
  "tika-s0105t:1002_8": "ācariyena ca avaṇṇitattā.",
  "tika-s0105t:1002_9": "Ayaṃ kira uposathiko dāyako dānapati saddho pasanno buddhamāmako dhammasaṅghamāmako.",
  "tika-s0105t:1002_10": "Tenāha “purebhatta”ntiādi.",
  "tika-s0105t:1002_11": "Khandhake,",
  "tika-s0105t:1002_12": "mahāparinibbānasutte ca āgatanayena “nīlapītādi…pe…",
  "tika-s0105t:1002_13": "tāvatiṃsaparisasappaṭibhāgāyā”ti vuttaṃ.",
  "tika-s0105t:1002_14": "Ayaṃ pana vesālī bhagavato kāle iddhā ceva vepullappattā ca ahosi.",
  "tika-s0105t:1002_15": "Tattha hi rājūnameva satta sahassāni,",
  "tika-s0105t:1002_16": "satta satāni,",
  "tika-s0105t:1002_17": "satta ca rājāno ahesuṃ,",
  "tika-s0105t:1002_18": "tathā yuvarājasenāpatibhaṇḍāgārikapabhutīnampi,",
  "tika-s0105t:1002_19": "pāsādakūṭāgāraārāmapokkharaṇiādayopi tapparimāṇāyeva, bahujanā,",
  "tika-s0105t:1002_20": "ākiṇṇamanussā,",
  "tika-s0105t:1002_21": "subhikkhā ca.",
  "tika-s0105t:1002_22": "Tena vuttaṃ “mahatiyā licchaviparisāyā”ti.",
  "tika-s0105t:1002_23": "Tassa pana kulassa ādibhūtānaṃ yathāvuttānaṃ maṃsapesiyā nibbattadārakānaṃ tāpasena pāyitaṃ yaṃ khīraṃ udaraṃ pavisati,",
  "tika-s0105t:1002_24": "sabbaṃ taṃ maṇibhājanagataṃ viya dissati,",
  "tika-s0105t:1002_25": "carimakabhave bodhisatte kucchigate bodhisattamātu viya udaracchaviyā ativippasannatāya te nicchavī ahesuṃ.",
  "tika-s0105t:1002_26": "Apare panāhu “sibbetvā ṭhapitā viya nesaṃ aññamaññaṃ līnā chavi ahosī”ti.",
  "tika-s0105t:1002_27": "Evaṃ te nicchavitāya vā līnacchavitāya vā licchavīti paññāyiṃsu,",
  "tika-s0105t:1002_28": "niruttinayena cettha padasiddhi,",
  "tika-s0105t:1002_29": "tabbaṃse uppannā sabbepi licchavayo nāma jātā.",
  "tika-s0105t:1002_30": "Tenāha “licchaviparisāyā”ti,",
  "tika-s0105t:1002_31": "licchavirājūnaṃ,",
  "tika-s0105t:1002_32": "licchavivaṃsabhūtāya vā parisāyāti attho.",
  "tika-s0105t:1002_33": "Mahantaṃ yasaṃ lāti gaṇhātīti mahāli yathā “bhaddālī”ti.",
  "tika-s0105t:1002_34": "Mūlanāmanti mātāpitūhi katanāmaṃ.",
  "tika-s0105t:1003_0": "362.",
  "tika-s0105t:1003_1": "Sāsane yuttapayuttoti bhāvanamanuyutto.",
  "tika-s0105t:1003_2": "Sabbattha sīhasamānavuttinopi bhagavato parisāya mahatte sati tadajjhāsayānurūpaṃ pavattiyamānāya dhammadesanāya",
  "tika-s0105t:1003_3": "viseso hotīti āha “mahantena ussāhena dhammaṃ desessatī”ti.",
  "tika-s0105t:1004_0": "“Vissāsiko”ti vatvā tamassa vissāsikabhāvaṃ vibhāvetuṃ “ayañhī”tiādi vuttaṃ.",
  "tika-s0105t:1004_1": "Thūlasarīroti vaṭharasarīro.",
  "tika-s0105t:1004_2": "Therassa khīṇāsavabhāvato “ālasiyabhāvo appahīno”ti na vattabbo,",
  "tika-s0105t:1004_3": "vāsanālesaṃ pana upādāya “īsakaṃ appahīno viya hotī”ti vuttaṃ.",
  "tika-s0105t:1004_4": "Na hi sāvakānaṃ buddhānamiva savāsanā kilesā pahīyanti.",
  "tika-s0105t:1004_5": "Yathāvuttaṃ pāsādameva sandhāya “kūṭāgāramahāgehā”ti vuttaṃ.",
  "tika-s0105t:1004_6": "Pācīnamukhāti pācīnapamukhā.",
  "tika-s0105t:1005_0": "363.",
  "tika-s0105t:1005_1": "Vineyyajanānuparodhena buddhānaṃ bhagavantānaṃ paṭihāriyavijambhanaṃ hotīti āha “atha kho”tiādi.",
  "tika-s0105t:1005_2": "Gandhakuṭito nikkhamanavelāyañhi chabbaṇṇā buddharasmiyo āveḷāveḷā yamalā yamalā hutvā savisesaṃ pabhassarā vinicchariṃsu.",
  "tika-s0105t:1005_3": "Tāhi “bhagavā nikkhamatī”ti samārocitamiva nikkhamanaṃ sañjāniṃsu.",
  "tika-s0105t:1005_4": "Tena vuttaṃ “saṃsūcitanikkhamano”ti.",
  "tika-s0105t:1006_0": "364.",
  "tika-s0105t:1006_1": "“Ajjā”ti vuttadivasato atītamanantaraṃ hiyyodivasaṃ purimaṃ nāma,",
  "tika-s0105t:1006_2": "tathā “hiyyo”ti vuttadivasato paraṃ purimataraṃ atisayena purimattā.",
  "tika-s0105t:1006_3": "Iti imesu dvīsu divasesu vavatthito yathākkamaṃ purimapurimatarabhāvo.",
  "tika-s0105t:1006_4": "Evaṃ santepi yadettha “purimatara”nti vuttaṃ,",
  "tika-s0105t:1006_5": "tato pabhuti yaṃ yaṃ oraṃ,",
  "tika-s0105t:1006_6": "taṃ taṃ purimaṃ.",
  "tika-s0105t:1006_7": "Yaṃ yaṃ paraṃ,",
  "tika-s0105t:1006_8": "taṃ taṃ purimataranti dassento “tato paṭṭhāyā”tiādimāha.",
  "tika-s0105t:1006_9": "Orapārabhāvassa viya,",
  "tika-s0105t:1006_10": "hi disāvidisābhāvassa viya ca purimapurimatarabhāvassa apekkhāsiddhi.",
  "tika-s0105t:1006_11": "Mūladivasatotiādidivasato.",
  "tika-s0105t:1006_12": "Aggeti upayogatthe bhummavacanaṃ,",
  "tika-s0105t:1006_13": "upayogavacanassa vā e-",
  "tika-s0105t:1006_14": "kārādesoti dasseti “agga”nti iminā,",
  "tika-s0105t:1006_15": "paṭhamanti attho.",
  "tika-s0105t:1006_16": "Taṃ panettha parā atītā koṭiyevāti āha “parakoṭiṃ katvā”ti. Yaṃ-",
  "tika-s0105t:1006_17": "saddo paricchede nipāto,",
  "tika-s0105t:1006_18": "tappayogena cāyaṃ “viharāmī”ti vattamānapayogo,",
  "tika-s0105t:1006_19": "attho pana atītavasena veditabboti dassetuṃ “yāva vihāsi”nti vuttaṃ.",
  "tika-s0105t:1006_20": "Tassāti divasassa.",
  "tika-s0105t:1006_21": "Paṭhamavikappe “viharāmī”ti imassa “yadagge”ti iminā ujukaṃ tāva sambandhitvā pacchā “naciraṃ tīṇi vassānī”ti pamāṇavacanaṃ yojetabbaṃ.",
  "tika-s0105t:1006_22": "Dutiyavikappe pana “naciraṃ tīṇi vassānī”ti imehipi kuṭilaṃ sambandho kattabbo.",
  "tika-s0105t:1006_23": "Naciranti cetaṃ bhāvanapuṃsakaṃ,",
  "tika-s0105t:1006_24": "accantasaññogaṃ vā.",
  "tika-s0105t:1006_25": "Tañhi pamāṇato visesetuṃ “tīṇi vassānī”ti vadati.",
  "tika-s0105t:1006_26": "Tenāha “naciraṃ vihāsiṃ tīṇiyeva vassānī”ti.",
  "tika-s0105t:1007_0": "Ayanti sunakkhatto.",
  "tika-s0105t:1007_1": "Piyajātikānīti iṭṭhasabhāvāni.",
  "tika-s0105t:1007_2": "Sātajātikānīti madhurasabhāvāni.",
  "tika-s0105t:1007_3": "Madhurasadisatāya hi “madhura”nti manoramaṃ vuccati.",
  "tika-s0105t:1007_4": "Ārammaṇaṃ karontena kāmena upasaṃhitānīti kāmūpasaṃhitāni,",
  "tika-s0105t:1007_5": "kāmanīyāni.",
  "tika-s0105t:1007_6": "Tenāha “kāmassādayuttānī”ti,",
  "tika-s0105t:1007_7": "ārammaṇikena kāmasaṅkhātena assādena saññuttāni,",
  "tika-s0105t:1007_8": "kāmasaṅkhātassa vā assādassa yogyānīti attho.",
  "tika-s0105t:1007_9": "Sarīrasaṇṭhāneti sarīrabimbe,",
  "tika-s0105t:1007_10": "ādhāre cetaṃ bhummaṃ.",
  "tika-s0105t:1007_11": "Tasmā saddenāti taṃ nissāya tato uppannena saddenāti attho.",
  "tika-s0105t:1007_12": "Apica vinā pāṭhasesaṃ bhavitabbapadeneva sambandhitabbaṃ.",
  "tika-s0105t:1007_13": "Madhurenāti iṭṭhena sātena.",
  "tika-s0105t:1007_14": "Kaṇṇasakkhaliyanti kaṇṇapaṭṭikāyaṃ.",
  "tika-s0105t:1008_0": "Ettāvatāti dibbasotañāṇaparikammassa akathanamattena.",
  "tika-s0105t:1008_1": "“Attanā ñātampi na katheti,",
  "tika-s0105t:1008_2": "kiṃ imassa sāsane adhiṭṭhānenā”ti kujjhanto bhagavati āghātaṃ bandhitvā,",
  "tika-s0105t:1008_3": "saha kujjhaneneva cesa jhānābhiññā parihāyi.",
  "tika-s0105t:1008_4": "Cintesīti “kasmā nu kho so mayhaṃ taṃ parikammaṃ na kathesī”ti parivicārento ayoniso ummujjanavasena cintesi.",
  "tika-s0105t:1008_5": "Anukkamenāti pāthikasutte,",
  "tika-s0105t:1008_6": "mahāsīhanādasutte ca āgatanayena taṃ taṃ ayuttameva cintento, bhāsanto,",
  "tika-s0105t:1008_7": "karonto ca anukkamena bhagavati baddhāghātatāya sāsane patiṭṭhaṃ alabhanto gihibhāvaṃ patvā tamatthaṃ katheti.",
  "tika-s0105t:1009_0": "Ekaṃsabhāvitasamādhivaṇṇanā",
  "tika-s0105t:1010_0": "366- 371.",
  "tika-s0105t:1010_1": "Ekaṃsāyāti tadatthe catutthīvacanaṃ,",
  "tika-s0105t:1010_2": "ekaṃsatthanti attho.",
  "tika-s0105t:1010_3": "Aṃsasaddo cettha koṭṭhāsapariyāyo,",
  "tika-s0105t:1010_4": "so ca adhikārato dibbarūpadassanadibbasaddasavanavasena veditabboti āha “ekakoṭṭhāsāyā”tiādi. Vā-",
  "tika-s0105t:1010_5": "saddo cettha vikappane ekaṃsassevādhippetattā.",
  "tika-s0105t:1010_6": "Anudisāyāti puratthimadakkhiṇādibhedāya catubbidhāya anudisāya.",
  "tika-s0105t:1010_7": "Ubhayakoṭṭhāsāyāti dibbarūpadassanatthaṃ,",
  "tika-s0105t:1010_8": "dibbasaddasavanatthañca.",
  "tika-s0105t:1010_9": "Bhāvitoti yathā dibbacakkhuñāṇaṃ,",
  "tika-s0105t:1010_10": "dibbasotañāṇañca samadhigataṃ hoti,",
  "tika-s0105t:1010_11": "evaṃ bhāvito.",
  "tika-s0105t:1010_12": "Tayidaṃ visuṃ visuṃ parikammakaraṇena ijjhantīsu vattabbaṃ natthi,",
  "tika-s0105t:1010_13": "ekajjhaṃ ijjhantīsupi kameneva kiccasiddhi bhavati ekajjhaṃ kiccasiddhiyā asambhavato.",
  "tika-s0105t:1010_14": "Pāḷiyampi hi “dibbānañca rūpānaṃ dassanāya,",
  "tika-s0105t:1010_15": "dibbānañca saddānaṃ savanāyā”ti idaṃ ekassa ubhayasamatthatāsandassanameva,",
  "tika-s0105t:1010_16": "na ekajjhaṃ kiccasiddhisambhavasandassanaṃ.",
  "tika-s0105t:1010_17": "“Ekaṃsabhāvito samādhi hetū”ti iminā sunakkhatto dibbacakkhuñāṇāya eva parikammassa katattā vijjamānampi dibbasaddaṃ nāssosīti dasseti.",
  "tika-s0105t:1011_0": "372.",
  "tika-s0105t:1011_1": "Dibbacakkhuñāṇato dibbasotañāṇameva seṭṭhanti maññamāno mahāli etamatthaṃ pucchatīti āha “idaṃ dibbasotena…pe… maññe”ti.",
  "tika-s0105t:1011_2": "Apaṇṇakanti avirajjhanakaṃ,",
  "tika-s0105t:1011_3": "anavajjaṃ vā.",
  "tika-s0105t:1011_4": "Samādhiyeva bhāvetabbaṭṭhena samādhibhāvanā.",
  "tika-s0105t:1011_5": "“Dibbasotañāṇaṃ seṭṭha”nti maññamānena ca tena dibbacakkhuñāṇampi dibbasoteneva saha gahetvā “etāsaṃ",
  "tika-s0105t:1011_6": "nūna bhante”tiādinā puthuvacanena pucchitanti dassetuṃ “ubhayaṃsabhāvitānaṃ samādhīna”nti vuttaṃ.",
  "tika-s0105t:1011_7": "Bāhirā etā samādhibhāvanā aniyyānikattā.",
  "tika-s0105t:1011_8": "Tā hi ito bāhirakānampi ijjhanti.",
  "tika-s0105t:1011_9": "Na ajjhattikā bhagavatā sāmukkaṃsikabhāvena appaveditattā.",
  "tika-s0105t:1011_10": "Na hi te saccāni viya sāmukkaṃsikā.",
  "tika-s0105t:1011_11": "Yadatthanti yesaṃ atthāya,",
  "tika-s0105t:1011_12": "abhedepi bhedavacanametaṃ,",
  "tika-s0105t:1011_13": "yassa vā visesanabhūtassa atthāya.",
  "tika-s0105t:1011_14": "Teti ariyaphaladhamme.",
  "tika-s0105t:1011_15": "“Ta”ntipi adhunā pāṭho.",
  "tika-s0105t:1011_16": "Te hi sacchikātabbā,",
  "tika-s0105t:1011_17": "“atthi kho mahāli aññeva dhammā…pe…",
  "tika-s0105t:1011_18": "yesaṃ sacchikiriyāhetu bhikkhū mayi brahmacariyaṃ carantī”ti sacchikātabbadhammā ca idha vuttā.",
  "tika-s0105t:1012_0": "Catuariyaphalavaṇṇanā",
  "tika-s0105t:1013_0": "373.",
  "tika-s0105t:1013_1": "Saṃyojentīti bandhenti.",
  "tika-s0105t:1013_2": "Tasmāti yasmā vaṭṭadukkhabhaye saṃyojanato tattha satte saṃyojenti nāma, tasmā.",
  "tika-s0105t:1013_3": "Katthaci “vaṭṭadukkhamaye rathe”ti pāṭho,",
  "tika-s0105t:1013_4": "na porāṇo tathā ācariyena avaṇṇitattā.",
  "tika-s0105t:1013_5": "Maggasotaṃ āpanno,",
  "tika-s0105t:1013_6": "na pasādādisotaṃ.",
  "tika-s0105t:1013_7": "“Sototi bhikkhave ariyamaggassetaṃ adhivacana”nti hi vuttaṃ.",
  "tika-s0105t:1013_8": "Āpannoti ca ādito pattoti attho ā-",
  "tika-s0105t:1013_9": "upasaggassa ādikammani pavattanato,",
  "tika-s0105t:1013_10": "idaṃ pana phalaṭṭhavasena vadati.",
  "tika-s0105t:1013_11": "Atītakālavacanañhetaṃ,",
  "tika-s0105t:1013_12": "maggakkhaṇe pana maggasotaṃ āpajjati nāma.",
  "tika-s0105t:1013_13": "Tenevāha dakkhiṇavibhaṅge “sotāpanne dānaṃ deti,",
  "tika-s0105t:1013_14": "sotāpattiphalasacchikiriyāya paṭipanne dānaṃ detī”ti apatanadhammoti anupapajjanasabhāvo.",
  "tika-s0105t:1013_15": "Dhammaniyāmenāti uparimaggadhammaniyāmena.",
  "tika-s0105t:1013_16": "Heṭṭhimantena sattamabhavato upari anupapajjanadhammatāya vā niyatoti aṭṭhakathāmuttakanayo.",
  "tika-s0105t:1013_17": "Paraṃ ayanaṃ parāgati assa atthīti attho.",
  "tika-s0105t:1013_18": "Anenāti puna tatiyasamāsavacanaṃ, vā-",
  "tika-s0105t:1013_19": "saddo cettha luttaniddiṭṭho.",
  "tika-s0105t:1014_0": "Tanuttaṃ nāma pavattiyā mandatā,",
  "tika-s0105t:1014_1": "viraḷatā cāti vuttaṃ “tanuttā”tiādi.",
  "tika-s0105t:1014_2": "Karahacīti nipātamattaṃ,",
  "tika-s0105t:1014_3": "pariyāyavacanaṃ vā.",
  "tika-s0105t:1014_4": "“Orena ce māso seso gimhānanti vassikasāṭikacīvaraṃ pariyeseyyā”tiādīsu viya ora-",
  "tika-s0105t:1014_5": "saddo na atirekatthoti āha “heṭṭhābhāgiyāna”nti,",
  "tika-s0105t:1014_6": "heṭṭhābhāgassa kāmabhavassa paccayabhāvena hitānanti attho.",
  "tika-s0105t:1014_7": "“Suddhāvāsabhūmiya”nti tesaṃ upapattiṭṭhānadassanaṃ.",
  "tika-s0105t:1014_8": "Opapātikoti upapātiko upapātane sādhukārī.",
  "tika-s0105t:1014_9": "Tenāha “sesayonipaṭikkhepavacanameta”nti parinibbānadhammoti anupādisesāya nibbānadhātuyā parinibbānasabhāvo.",
  "tika-s0105t:1014_10": "Vimuccatīti vimutti,",
  "tika-s0105t:1014_11": "cittameva vimutti cetovimuttīti vuttaṃ “cittavisuddhi”ntiādi.",
  "tika-s0105t:1014_12": "Cittasīsena cettha samādhi gahito “sīle patiṭṭhāya naro sapañño,",
  "tika-s0105t:1014_13": "cittaṃ paññañca bhāvaya”ntiādīsu viya.",
  "tika-s0105t:1014_14": "Paññāvimuttinti etthāpi eseva nayo.",
  "tika-s0105t:1014_15": "Tenāha “arahattaphalapaññāva paññāvimuttī”ti.",
  "tika-s0105t:1014_16": "Sāmanti attanāva,",
  "tika-s0105t:1014_17": "aparappaccayenāti attho.",
  "tika-s0105t:1014_18": "“Abhijānitvā”ti iminā tvādipaccayakāriyassa ya-",
  "tika-s0105t:1014_19": "kārassa lopo dassito.",
  "tika-s0105t:1014_20": "“Abhiññāyā”ti iminā pana nā-",
  "tika-s0105t:1014_21": "vacanakāriyassāti daṭṭhabbaṃ.",
  "tika-s0105t:1014_22": "Sacchīti paccakkhatthe nepātikaṃ.",
  "tika-s0105t:1014_23": "Paccakkhakaraṇaṃ nāma anussavākāraparivitakkādike muñcitvā sarūpato ārammaṇakaraṇaṃ.",
  "tika-s0105t:1015_0": "Ariyaaṭṭhaṅgikamaggavaṇṇanā",
  "tika-s0105t:1016_0": "374- 5.",
  "tika-s0105t:1016_1": "Uppatitvāti ākāsamaggena ḍetvā.",
  "tika-s0105t:1016_2": "Paṭipajjati ariyāsāvako nibbānaṃ,",
  "tika-s0105t:1016_3": "ariyaphalañca etāyāti paṭipadā,",
  "tika-s0105t:1016_4": "sā ca tassa pubbabhāgo evāti ariyamaggo pubbabhāgapaṭipadānāmena idha vutto.",
  "tika-s0105t:1016_5": "Ātatavitatādivasena pañcaṅgikaṃ.",
  "tika-s0105t:1016_6": "Disāvidisāniviṭṭhapadesena aṭṭhaṅgiko.",
  "tika-s0105t:1016_7": "Aṭṭhaṅgato mutto añño koci aṭṭhaṅgiko nāma maggo natthīti āha “aṭṭhaṅgamattoyevā”tiādinā.",
  "tika-s0105t:1016_8": "Na hi avayavavinimutto samudāyo nāma koci atthīti.",
  "tika-s0105t:1016_9": "Tasmā “aṭṭha aṅgāni assāti aññapadatthasamāsaṃ akatvā ‘aṭṭha aṅgāni aṭṭhaṅgāni,",
  "tika-s0105t:1016_10": "tāni assa santīti aṭṭhaṅgiko’ti samāsagabbhataddhitavasena padasiddhi kātabbā”ti ācariyena vuttaṃ,",
  "tika-s0105t:1016_11": "adhippāyo cettha cintetabbo.",
  "tika-s0105t:1016_12": "Aññapadatthasamāse hi kate na sakkā aṭṭhaṅgaaṭṭhaṅgikānaṃ bhedo aññamaññaṃ vipariyāyaṃ katvāpi niyametuṃ",
  "tika-s0105t:1016_13": "byāse ubhayapadatthaparabhāvena saheva saṅkhyāparicchedena atthāpattito.",
  "tika-s0105t:1016_14": "Samāsagabbhe pana taddhite kate sakkā eva tesaṃ bhedo aññamaññaṃ vipariyāyaṃ katvā niyametuṃ samāse uttarapadatthaparabhāvena",
  "tika-s0105t:1016_15": "vināva saṅkhyāparicchedena atthāpattito.",
  "tika-s0105t:1016_16": "Ekatthibhāvalakkhaṇo hi samāsoti.",
  "tika-s0105t:1016_17": "Dhammadāyādasuttantaṭīkāyaṃ pana ācariyeneva evaṃ vuttaṃ “yasmā maggaṅgasamudāye maggavohāro hoti,",
  "tika-s0105t:1016_18": "samudāyo ca samudāyīhi samannāgato,",
  "tika-s0105t:1016_19": "tasmā attano avayavabhūtāni aṭṭha aṅgāni etassa santīti aṭṭhaṅgiko”ti.",
  "tika-s0105t:1016_20": "Paṭhamanaye cettha aṅginā aṅgassa aṭṭhaṅgikabhāvo vutto,",
  "tika-s0105t:1016_21": "dutiyanaye pana aṅgena aṅginoti ayametesaṃ viseso.",
  "tika-s0105t:1017_0": "Idāni aṭṭhaṅgikamagge lakkhaṇato,",
  "tika-s0105t:1017_1": "kiccakhaṇārammaṇabhedakamato ca vinicchayaṃ dassento “tatthā”tiādimāha.",
  "tika-s0105t:1017_2": "Sammādassanalakkhaṇāti aviparītaṃ yāthāvato catunnamariyasaccānaṃ paccakkhameva dassanasabhāvā.",
  "tika-s0105t:1017_3": "Sammā abhiniropanalakkhaṇoti nibbānārammaṇe cittassa aviparītamabhiniropanasabhāvo.",
  "tika-s0105t:1017_4": "Sammā pariggahaṇalakkhaṇāti caturaṅgasamannāgatā vācā jane saṅgaṇhātīti tabbipakkhato viratisabhāvā sammāvācā bhedakaramicchāvācappahānena jane,",
  "tika-s0105t:1017_5": "sampayuttadhamme ca pariggaṇhanakiccavatī hoti,",
  "tika-s0105t:1017_6": "evaṃ aviparītaṃ pariggahaṇasabhāvā.",
  "tika-s0105t:1017_7": "Sammā samuṭṭhāpanalakkhaṇoti yathā cīvarakammādiko kammanto ekaṃ kātabbaṃ samuṭṭhāpeti,",
  "tika-s0105t:1017_8": "taṃtaṃkiriyānipphādako vā cetanāsaṅkhāto kammanto hatthapādacalanādikaṃ kiriyaṃ samuṭṭhāpeti,",
  "tika-s0105t:1017_9": "evaṃ sāvajjakattabbakiriyāsamuṭṭhāpakamicchākammantappahānena sammākammanto niravajjasamuṭṭhāpanakiccavā hoti,",
  "tika-s0105t:1017_10": "sampayutte ca samuṭṭhāpento eva pavattatīti aviparītaṃ samuṭṭhāpanasabhāvo.",
  "tika-s0105t:1017_11": "Sammā vodāpanalakkhaṇoti kāyavācānaṃ,",
  "tika-s0105t:1017_12": "khandhasantānassa ca saṃkilesabhūtamicchājīvappahānena aviparītaṃ vodāpanasabhāvo.",
  "tika-s0105t:1017_13": "Sammā paggahalakkhaṇoti sasampayuttadhammassa cittassa saṃkilesapakkhe patitumadatvā aviparītaṃ paggahaṇasabhāvo.",
  "tika-s0105t:1017_14": "Sammā upaṭṭhānalakkhaṇāti tādibhāvalakkhaṇena aviparītaṃ tattha upaṭṭhānasabhāvo.",
  "tika-s0105t:1017_15": "Sammā samādhānalakkhaṇoti vikkhepaviddhaṃsanena aviparītaṃ cittassa samādahanasabhāvo.",
  "tika-s0105t:1018_0": "Sahajekaṭṭhatāya diṭṭhekaṭṭhā avijjādayo micchādiṭṭhito aññe attano paccanīkakilesā nāma.",
  "tika-s0105t:1018_1": "Passatīti pakāseti kiccapaṭivedhena paṭivijjhati.",
  "tika-s0105t:1018_2": "Tenāha “tappaṭi…pe…",
  "tika-s0105t:1018_3": "asammohato”ti.",
  "tika-s0105t:1018_4": "Idañhi tassā passanākāradassanaṃ.",
  "tika-s0105t:1018_5": "Teneva hi sammādiṭṭhisaṅkhātena aṅgena tattha paccavekkhaṇā pavattati.",
  "tika-s0105t:1018_6": "Purimāni dve kiccāni sabbesameva sādhāraṇānīti āha “sammāsaṅkappādayopī”tiādi.",
  "tika-s0105t:1018_7": "“Tathevā”ti iminā “attano paccanīkakilesehi saddhi”nti idamanukaḍḍhati.",
  "tika-s0105t:1019_0": "Pubbabhāgeti upacārakkhaṇe.",
  "tika-s0105t:1019_1": "Upacārabhāvanāvasena anekavāraṃ pavattacittakkhaṇikattā nānakkhaṇā.",
  "tika-s0105t:1019_2": "Aniccādilakkhaṇavisayattā nānārammaṇā.",
  "tika-s0105t:1019_3": "Maggassa ekacittakkhaṇikattā ekakkhaṇā.",
  "tika-s0105t:1019_4": "Nibbānārammaṇattā ekārammaṇā.",
  "tika-s0105t:1019_5": "Kiccatoti pubbabhāge dukkhādiñāṇehi kattabbena idha sātisayaṃ nibbattena kiccena,",
  "tika-s0105t:1019_6": "imasseva vā ñāṇassa dukkhādippakāsanakiccena.",
  "tika-s0105t:1019_7": "Cattāri nāmāni labhati catūsu saccesu kātabbakicca nibbattito.Tīṇi nāmāni labhati kāmasaṅkappādippahānanibbattito.",
  "tika-s0105t:1019_8": "Sikkhāpadavibhaṅge “viraticetanā,",
  "tika-s0105t:1019_9": "sabbe sampayuttadhammā ca sikkhāpadānī”ti vuccanti.",
  "tika-s0105t:1019_10": "Tattha pana padhānānaṃ viraticetanānaṃ vasena “viratiyopi honti cetanāyopī”ti vuttaṃ,",
  "tika-s0105t:1019_11": "musāvādādīhi viramaṇakāle vā viratiyo,",
  "tika-s0105t:1019_12": "subhāsitādivācābhāsanādikāle cetanāyo hontīti yojetabbā.",
  "tika-s0105t:1019_13": "Cetanānaṃ amaggaṅgattā “maggakkhaṇe pana viratiyovā”ti āha.",
  "tika-s0105t:1019_14": "Ekasseva ñāṇassa dukkhādiñāṇatā viya,",
  "tika-s0105t:1019_15": "ekāyeva viratiyā musāvādādiviratibhāvo viya ca ekāya eva cetanāya sammāvācādikiccattayasādhanāsambhavena sammāvācādibhāvāsiddhito,",
  "tika-s0105t:1019_16": "taṃsiddhiyañca aṅgattayattāsiddhito ca evaṃ vuttantipi daṭṭhabbaṃ.",
  "tika-s0105t:1019_17": "Iminā cetāsaṃ duvidhataṃ,",
  "tika-s0105t:1019_18": "abhedatañca dasseti.",
  "tika-s0105t:1019_19": "Sammappadhānasatipaṭṭhānavasenāti catusammappadhānacatusatipaṭṭhānabhāvavasena.",
  "tika-s0105t:1020_0": "Yadipi samādhiupakārakānaṃ abhiniropanā numajjanasampiyāyanu pabrūhanasantānaṃ vitakkavicārapītisukhopekkhānaṃ",
  "tika-s0105t:1020_1": "vasena catūhi jhānehi sammāsamādhi vibhatto,",
  "tika-s0105t:1020_2": "tathāpi vāyāmo viya anuppannākusalānuppādanādicatuvāyāmakiccaṃ,",
  "tika-s0105t:1020_3": "sati viya ca asubhāsukhāniccānattabhūtesu kāyādīsu subhādisaññāpahānacatusatikiccaṃ ekova samādhi catukkajjhānasamādhikiccaṃ na sādheti.",
  "tika-s0105t:1020_4": "Tasmā pubbabhāgepi paṭhamajjhānasamādhi paṭhamajjhānasamādhi eva.",
  "tika-s0105t:1020_5": "Tathā maggakkhaṇepi pubbabhāgepi dutiyajjhānasamādhi dutiyajjhānasamādhi eva.",
  "tika-s0105t:1020_6": "Tathā maggakkhaṇepi pubbabhāgepi tatiyajjhānasamādhi tatiyajjhānasamādhi eva.",
  "tika-s0105t:1020_7": "Tathā maggakkhaṇepi pubbabhāgepi catutthajjhānasamādhi catutthajjhānasamādhi eva.",
  "tika-s0105t:1020_8": "Tathā maggakkhaṇepīti āha “pubbabhāgepi maggakkhaṇepi sammāsamādhiyevā”ti.",
  "tika-s0105t:1021_0": "Tasmāti paññāpajjotattā avijjāndhakāraṃ vidhamitvā paññāsatthattā kilesacore ghātentoti yathārahaṃ yojetabbaṃ.",
  "tika-s0105t:1021_1": "Yasmā pana anādimati saṃsāre iminā yoginā kadācipi asamugghāṭitapubbo kilesagaṇo,",
  "tika-s0105t:1021_2": "tassa samugghāṭako ca ariyamaggo.",
  "tika-s0105t:1021_3": "Ayañcettha sammādiṭṭhi pariññābhisamayādivasena pavattiyā pubbaṅgamā hoti bahūpakārā, tasmā.",
  "tika-s0105t:1021_4": "Tadeva bahūpakārataṃ kāraṇabhāvena dassetuṃ “yogino bahūpakārattā”ti vuttaṃ.",
  "tika-s0105t:1022_0": "Tassāti sammādiṭṭhiyā.",
  "tika-s0105t:1022_1": "“Bahūpakāro”ti vatvā taṃ bahūpakārataṃ upamāya vibhāvento “yathā hī”tiādimāha.",
  "tika-s0105t:1022_2": "Ayaṃ tambakaṃsādimayattā kūṭo.",
  "tika-s0105t:1022_3": "Taṃpariharaṇato mahāsāratāya cheko.",
  "tika-s0105t:1022_4": "Evanti yathā heraññikassa cakkhunā disvā kahāpaṇavibhāgajānane kiriyāsādhakatamabhāvena karaṇantaraṃ bahukāraṃ yadidaṃ hattho,",
  "tika-s0105t:1022_5": "evaṃ yogino paññāya oloketvā dhammavibhāgajānane pubbacārībhāvena dhammantaraṃ bahukāraṃ yadidaṃ vitakko vitakketvāva paññāya tadavabodhato.",
  "tika-s0105t:1022_6": "Tasmā sammāsaṅkappo sammādiṭṭhiyā bahukāroti adhippāyo.",
  "tika-s0105t:1022_7": "Dutiyaupamāyaṃ evanti yathā tacchako parena parivattetvā parivattetvā dinnaṃ dabbasambhāraṃ vāsiyā tacchetvā gehādikaraṇakamme upaneti,",
  "tika-s0105t:1022_8": "evaṃ yogī vitakkena lakkhaṇādito vitakketvā dinnadhamme yāthāvato paricchinditvā pariññābhisamayādikamme upanetīti yojanā.",
  "tika-s0105t:1022_9": "Vacībhedassa upakārako vitakko sāvajjānavajjavacībhede nivattanapavattanakarāya sammāvācāyapi upakārakovāti āha “svāya”ntiādi.",
  "tika-s0105t:1022_10": "“Yathāhā”tiādinā dhammadinnāya bhikkhuniyā visākhassa nāma gahapatino vuttaṃ cūḷavedallasuttapadaṃ sādhakabhāvena dasseti.",
  "tika-s0105t:1022_11": "Bhindatīti nicchāreti.",
  "tika-s0105t:1023_0": "Vacībhedaniyāmikā vācā kāyikakiriyāniyāmakassa kammantassa upakārikāti tadatthaṃ lokato pākaṭaṃ kātuṃ “yasmā panā”tiādi vuttaṃ.",
  "tika-s0105t:1023_1": "Ubhayaṃ sucaritanti kāyasucaritaṃ,",
  "tika-s0105t:1023_2": "vacīsucaritañca.",
  "tika-s0105t:1023_3": "Ājīvaṭṭhamakasīlaṃ nāma catubbidhavacīsucaritatividhakāyasucaritehi saddhiṃ sammāājīvaṃ aṭṭhamaṃ katvā vuttaṃ ādibrahmacariyakasīlaṃ.",
  "tika-s0105t:1023_4": "Yañhi sandhāya vuttaṃ “pubbeva kho panassa kāyakammaṃ vacīkammaṃ ājīvo suparisuddho hotī”ti.",
  "tika-s0105t:1023_5": "Tadubhayānantaranti duccaritadvayappahāyakassa sucaritadvayapāripūrihetubhūtassa sammāvācāsammākammantadvayassa anantaraṃ.",
  "tika-s0105t:1023_6": "Suttapamattenāti appossukkaṃ suttena,",
  "tika-s0105t:1023_7": "pamattena ca.",
  "tika-s0105t:1023_8": "Idaṃ vīriyanti catubbidhaṃ sammappadhānavīriyaṃ.",
  "tika-s0105t:1023_9": "Kāyādīsūti kāyavedanācittadhammesu.",
  "tika-s0105t:1023_10": "Indriyasamatādayo samādhissa upakārakā.",
  "tika-s0105t:1023_11": "Tabbidhurā dhammā anupakārakā.",
  "tika-s0105t:1023_12": "Gatiyoti nipphattiyo,",
  "tika-s0105t:1023_13": "kiccādisabhāve vā.",
  "tika-s0105t:1023_14": "Samanvesitvāti upadhāretvā,",
  "tika-s0105t:1023_15": "hetumhi cāyaṃ tvāpaccayo.",
  "tika-s0105t:1024_0": "Dvepabbajitavatthuvaṇṇanā",
  "tika-s0105t:1025_0": "376- 7.",
  "tika-s0105t:1025_1": "Kasmā āraddhanti anusandhikāraṇaṃ pucchitvā taṃ vissajjetuṃ “ayaṃ kirā”tiādi vuttaṃ tena ajjhāsayānusandhivasenāyaṃ upari desanā pavattāti dasseti.",
  "tika-s0105t:1025_2": "Tenāti tathāladdhikattā.",
  "tika-s0105t:1025_3": "Assāti licchavirañño.",
  "tika-s0105t:1025_4": "Desanāyanti saṇhasukhumāya suññatapaṭisaññuttāya yathādesitadesanāya.",
  "tika-s0105t:1025_5": "Nādhimuccatīti na saddahati na pasīdati.",
  "tika-s0105t:1025_6": "Tantidhammaṃ nāma kathentoti yesaṃ atthāya dhammo kathīyati,",
  "tika-s0105t:1025_7": "tattha tesaṃ asatipi maggapaṭivedhe kevalaṃ sāsane paveṇībhūtaṃ,",
  "tika-s0105t:1025_8": "pariyattibhūtaṃ vā tantidhammaṃ katvā kathento,",
  "tika-s0105t:1025_9": "tena tadā tesaṃ maggapaṭivedhābhāvaṃ dasseti.",
  "tika-s0105t:1025_10": "Evarūpassāti sammāsambuddhattā aviparītadesanatāya evaṃpākaṭadhammakāyassa satthuno.",
  "tika-s0105t:1025_11": "Assāti paṭhamajjhānādisamadhigamena samāhitacittassa kulaputtassa etaṃ “taṃ jīva”ntiādinā ucchedādigahaṇaṃ api nu yuttanti pucchati,",
  "tika-s0105t:1025_12": "laddhiyā pana jhānādhigamamattena na tāva vivecitattā “yuttamasseta”nti tehi vutte jhānalābhinopetaṃ gahaṇaṃ ayuttamevāti taṃ ucchedavādaṃ,",
  "tika-s0105t:1025_13": "sassatavādaṃ vā “ahaṃ kho…pe…",
  "tika-s0105t:1025_14": "na vadāmī”tiādinā paṭikkhipitvāti sādhippāyattho.",
  "tika-s0105t:1025_15": "Etanti paṭhamajjhānādikaṃ.",
  "tika-s0105t:1025_16": "Evanti yathāvuttanayena.",
  "tika-s0105t:1025_17": "Atha ca panāti evaṃ jānanato,",
  "tika-s0105t:1025_18": "passanato ca.",
  "tika-s0105t:1025_19": "Kāmaṃ vipassakādidassanampi pāḷiyaṃ kataṃ,",
  "tika-s0105t:1025_20": "arahattakūṭena pana desanā niṭṭhāpitāti dassetuṃ “uttari khīṇāsavaṃ dassetvā”ti vuttaṃ.",
  "tika-s0105t:1025_21": "Te hi dve pabbajitā vipassakato paṭṭhāya “na kallaṃ tassetaṃ vacanāyā”ti avocuṃ.",
  "tika-s0105t:1025_22": "Imassāti khīṇāsavassa.",
  "tika-s0105t:1025_23": "Kiñcāpi “attamanā ahesu”nti pāḷiyaṃ na vuttaṃ,",
  "tika-s0105t:1025_24": "“na kalla”ntiādinā pana vissajjanāvacaneneva tesaṃ attamanatā veditabbāti āha “te mamā”tiādi.",
  "tika-s0105t:1025_25": "Tattha yasmā khīṇāsavo vigatasammoho tiṇṇavicikiccho,",
  "tika-s0105t:1025_26": "tasmā tassa tathā vattumayuttanti uppannanicchayatāya taṃ mama vacanaṃ sutvā attamanā ahesunti attho.",
  "tika-s0105t:1025_27": "Sopi kho licchavi rājā te viya tathāsañjātanicchayattā attamano ahosi.",
  "tika-s0105t:1025_28": "Tenāha “evaṃ vutte sopi attamano ahosī”ti.",
  "tika-s0105t:1025_29": "Yaṃ panettha atthato avibhattaṃ,",
  "tika-s0105t:1025_30": "taṃ suviññeyyameva.",
  "tika-s0105t:1026_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1026_1": "sādhuvilāsiniyā nāma līnatthapakāsaniyā mahālisuttavaṇṇanāya līnatthapakāsanā.",
  "tika-s0105t:1027_0": "Mahālisuttavaṇṇanā niṭṭhitā.",
  "tika-s0105t:1028_0": "7. Jāliyasuttavaṇṇanā",
  "tika-s0105t:1029_0": "Dvepabbajitavatthuvaṇṇanā",
  "tika-s0105t:1030_0": "378.",
  "tika-s0105t:1030_1": "Evaṃ mahālisuttaṃ saṃvaṇṇetvā idāni jāliyasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1030_2": "mahālisuttassānantaraṃ saṅgītassa suttassa jāliyasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1030_3": "kosambiyanti jāliyasutta”nti āha.",
  "tika-s0105t:1030_4": "“Ghositenā”tiādinā majjhelopasamāsaṃ dasseti,",
  "tika-s0105t:1030_5": "ghositassa ārāmotipi vattabbaṃ.",
  "tika-s0105t:1030_6": "Evampi hi “anāthapiṇḍikassa ārāme”tiādīsu viya dāyakakittanaṃ hoti,",
  "tika-s0105t:1030_7": "evaṃ pana kittento āyasmā ānando aññepi tassa diṭṭhānugatiāpajjane niyojetīti aññattha vuttaṃ.",
  "tika-s0105t:1030_8": "Tattha koyaṃ ghositaseṭṭhi nāma,",
  "tika-s0105t:1030_9": "kathañcānena ārāmo kārito,",
  "tika-s0105t:1030_10": "kathaṃ pana tattha bhagavā vihāsīti pucchāya sabbaṃ taṃ vissajjanaṃ samudāgamato paṭṭhāya saṅkhepatova dassento “pubbe kirā”tiādimāha.",
  "tika-s0105t:1030_11": "Allakapparaṭṭhanti bahūsu potthakesu dissati,",
  "tika-s0105t:1030_12": "katthaci pana “addilaraṭṭha”nti ca “damiḷaraṭṭha”nti ca likhitaṃ.",
  "tika-s0105t:1030_13": "Tatoti allakapparaṭṭhato.",
  "tika-s0105t:1030_14": "“Puttaṃ…pe…",
  "tika-s0105t:1030_15": "agamāsī”ti idampi “tassetaṃ kamma”nti ñāpetuṃ vuttaṃ.",
  "tika-s0105t:1030_16": "Tadāti tesaṃ gāmaṃ paviṭṭhadivase.",
  "tika-s0105t:1030_17": "Balavapāyāsanti garutaraṃ bahupāyāsaṃ.",
  "tika-s0105t:1030_18": "Jīrāpetunti samavepākiniyā gahaṇiyā pakkāpetuṃ.",
  "tika-s0105t:1030_19": "Asannihiteti gehato bahi aññaṃ gate.",
  "tika-s0105t:1030_20": "Bhussatīti nadati,",
  "tika-s0105t:1030_21": "“bhubhu”iti sunakhasaddaṃ karotīti attho.",
  "tika-s0105t:1030_22": "Idampissa ekaṃ kammaṃ.",
  "tika-s0105t:1030_23": "Paccekabuddhe pana cīvarakammatthāya aññaṃ ṭhānaṃ gate sunakhassa hadayaṃ phālitaṃ.",
  "tika-s0105t:1030_24": "Tiracchānā nāmete ujujātikā honti akuṭilā,",
  "tika-s0105t:1030_25": "manussā pana aññaṃ hadayena cinteti,",
  "tika-s0105t:1030_26": "aññaṃ mukhena kathenti.",
  "tika-s0105t:1030_27": "Tenevāha “gahanañhetaṃ bhante yadidaṃ manussā,",
  "tika-s0105t:1030_28": "uttānakañhetaṃ bhante yadidaṃ pasavo”ti.",
  "tika-s0105t:1031_0": "Iti so tāya paccekabuddhe sinehavasena ujudiṭṭhitāya akuṭilatāya kālaṅkatvā tāvatiṃsabhavane nibbatto.",
  "tika-s0105t:1031_1": "Taṃ sandhāyāha “so…pe…",
  "tika-s0105t:1031_2": "nibbattī”ti.",
  "tika-s0105t:1031_3": "Tassa pana kaṇṇamūle kathentassa saddo soḷasayojanaṭṭhānaṃ pharati,",
  "tika-s0105t:1031_4": "pakatikathāsaddo pana sakalaṃ dasayojanasahassaṃ devanagaraṃ,",
  "tika-s0105t:1031_5": "evaṃ saraghosasampattiyā “ghosakadevaputto” tveva nāmaṃ ahosi.",
  "tika-s0105t:1031_6": "Ayamassa paccekabuddhe sinehena bhukkaraṇassa nissando.",
  "tika-s0105t:1031_7": "Cavitvāti āhārakkhayena cavitvā.",
  "tika-s0105t:1031_8": "Devalokato hi devaputtā āyukkhayena,",
  "tika-s0105t:1031_9": "puññakkhayena,",
  "tika-s0105t:1031_10": "āhārakkhayena,",
  "tika-s0105t:1031_11": "kopenāti catūhi kāraṇehi cavanti.",
  "tika-s0105t:1031_12": "Imassa pana kāmaguṇe paribhuñjato muṭṭhassatissa āhārakkhayena cavanaṃ hoti.",
  "tika-s0105t:1031_13": "So kosambiyaṃ nagarasobhiniyā kucchismiṃ paṭisandhiṃ gaṇhi.",
  "tika-s0105t:1031_14": "Nagarasobhiniyo kira dhītaraṃ paṭijagganti,",
  "tika-s0105t:1031_15": "na puttaṃ.",
  "tika-s0105t:1031_16": "Dhītaro hi tāsaṃ paveṇiṃ ghaṭayanti,",
  "tika-s0105t:1031_17": "tasmā sāpi taṃ saṅkārakūṭe chaḍḍāpeti.",
  "tika-s0105t:1031_18": "Ayamassa pubbe puttachaḍḍanakammassa nissando.",
  "tika-s0105t:1031_19": "Pāpakammañhi nāmetaṃ “appaka”nti nāvamaññitabbaṃ.",
  "tika-s0105t:1031_20": "Tameko manusso kākasunakhaparivāritaṃ disvā “putto me laddho”ti gehaṃ nesi,",
  "tika-s0105t:1031_21": "tassa pana hatthato kosambakaseṭṭhi kahāpaṇasahassaṃ datvā aggahesi,",
  "tika-s0105t:1031_22": "tamatthaṃ sandhāya “kosambiyaṃ ekassa kulassa ghare nibbattī”tiādi vuttaṃ.",
  "tika-s0105t:1031_23": "Sattakkhattuṃ ghātāpanatthaṃ upakkamakaraṇampi puttachaḍḍanakammasseva nissando.",
  "tika-s0105t:1031_24": "Seṭṭhidhītāyāti janapadaseṭṭhino dhītāya.",
  "tika-s0105t:1031_25": "Veyyattiyenāti paññāveyyattiyena.",
  "tika-s0105t:1031_26": "Sā hi tassa pitarā pesitaṃ mārāpanapaṇṇaṃ phāletvā vivāhapaṇṇaṃ bandhitvā jīvitalābhaṃ karoti.",
  "tika-s0105t:1031_27": "Tāyeva sarasampattiyā ghositaseṭṭhi nāma jāto.",
  "tika-s0105t:1032_0": "Sarīrasantappanatthanti himavanteva mūlaphalāhāratāya kilantasarīrassa loṇambilasevanena pīnanatthaṃ.",
  "tika-s0105t:1032_1": "Tasitāti pipāsitā.",
  "tika-s0105t:1032_2": "Kilantāti parissantakāyā.",
  "tika-s0105t:1032_3": "Vaṭarukkhanti mahānigrodharukkhaṃ.",
  "tika-s0105t:1032_4": "Te kira taṃ patvā tassa mūle nisīdiṃsu.",
  "tika-s0105t:1032_5": "Atha jeṭṭhakatāpaso nigrodharukkhassa sobhāsampattiṃ passitvā “mahānubhāvo maññe ettha adhivutthā devatā.",
  "tika-s0105t:1032_6": "Sādhu vatāyaṃ devatā isigaṇassa pānīyādidānena addhānaparissamaṃ vinodeyyā”ti cintesi.",
  "tika-s0105t:1032_7": "Devatāpi tathā cintitaṃ utvā isigaṇassa pānīyanhānakabhojanāni adāsi.",
  "tika-s0105t:1032_8": "Tenāha “tatthā”tiādi.",
  "tika-s0105t:1032_9": "Jeṭṭhakatāpasassa pana tathā cintanaṃ avisesato sabbattha āropetvā “saṅgahaṃ paccāsisantā”ti vuttaṃ.",
  "tika-s0105t:1032_10": "“Hatthaṃ pasāretvā”ti iminā hatthappasāraṇamattena tassā yathicchitanipphattiṃ dasseti.",
  "tika-s0105t:1032_11": "Devatā āhāti sā attano puññassa parittakattā lajjāya kathetuṃ avisahantīpi punappunaṃ nippīḷiyamānā evamāha.",
  "tika-s0105t:1032_12": "Soti anāthapiṇḍiko gahapati.",
  "tika-s0105t:1032_13": "Bhatakānanti bhatiyā veyyāvaccaṃ karontānaṃ dāsapesakammakarānaṃ.",
  "tika-s0105t:1032_14": "Pakatibhattavetanamevāti pakatiyā dātabbabhattavetanameva.",
  "tika-s0105t:1032_15": "Tadā uposathikattā kammaṃ akarontānampi kammakaraṇadivase dātabbabhattavetanameva,",
  "tika-s0105t:1032_16": "na tato ūnanti attho.",
  "tika-s0105t:1032_17": "Dhammapadaṭṭhakathāyaṃ khuddakabhāṇakānaṃ matena “sāyamāsatthāya āgato”ti vuttaṃ,",
  "tika-s0105t:1032_18": "idha pana dīghabhāṇakānaṃ matena “majjhanhike pātarāsatthāya āgato”ti.",
  "tika-s0105t:1032_19": "Kañcīti kañcipi bhatakaṃ,",
  "tika-s0105t:1032_20": "kiñcipi bhatakakammanti vā sambandho.",
  "tika-s0105t:1032_21": "Majjhanhikakālattā “upaḍḍhadivaso gato”ti āha,",
  "tika-s0105t:1032_22": "tena upaḍḍhadivasameva samādinnattā “upaḍḍhūposatho”ti taṃ voharantīti dasseti.",
  "tika-s0105t:1032_23": "Dhammapadaṭṭhakathāyaṃ rattibhāgena upaḍḍhūposatho vutto,",
  "tika-s0105t:1032_24": "idha pana majjhanhikato paṭṭhāya divasabhāgeneva,",
  "tika-s0105t:1032_25": "tadavasesadivasarattibhāgena vā.",
  "tika-s0105t:1032_26": "Asamepi hi bhāge upaḍḍhasaddo pavattati.",
  "tika-s0105t:1032_27": "Tadahevāti aruṇuggamanakālaṃ sandhāya vuttaṃ.",
  "tika-s0105t:1033_0": "“Ghosopi kho dullabho lokasmiṃ yadidaṃ buddho”ti sañjātapītipāmojjo.",
  "tika-s0105t:1033_1": "Tadahevāti kosambiṃ pattadivasato dutiyadivaseyeva.",
  "tika-s0105t:1033_2": "Turitātthāti turitā attha,",
  "tika-s0105t:1033_3": "sīghayāyino bhavathāti attho.",
  "tika-s0105t:1033_4": "Ehibhikkhupabbajjaṃ sandhāya “pabbajitvā”ti vuttaṃ.",
  "tika-s0105t:1033_5": "Arahattanti catupaṭisambhidāsamalaṅkataṃ arahantabhāvaṃ.",
  "tika-s0105t:1033_6": "Tepi seṭṭhino sotāpattiphale patiṭṭhāya aḍḍhamāsamattaṃ dānāni datvā paccāgamma tayo vihāre kāresuṃ.",
  "tika-s0105t:1033_7": "Bhagavā pana devasikaṃ ekekasmiṃ vihāre vasati.",
  "tika-s0105t:1033_8": "Yassa ca vihāre vuttho,",
  "tika-s0105t:1033_9": "tasseva ghare piṇḍāya carati,",
  "tika-s0105t:1033_10": "tadā pana ghositassa vihāre viharati.",
  "tika-s0105t:1033_11": "Tena vuttaṃ “kosambiyaṃ viharati ghositārāme”ti.",
  "tika-s0105t:1034_0": "Bāhirasamayamattena upajjhāyo,",
  "tika-s0105t:1034_1": "na sāsane viya upajjhāyalakkhaṇena.",
  "tika-s0105t:1034_2": "Upecca parassa vācāya ārambhanaṃ bādhanaṃ upārambho,",
  "tika-s0105t:1034_3": "dosadassanavasena ghaṭṭananti attho.",
  "tika-s0105t:1034_4": "Tenāha “vādaṃ āropetukāmā hutvā”ti.",
  "tika-s0105t:1034_5": "Vadanti nindāvasena kathenti etenāti hi vādo, doso,",
  "tika-s0105t:1034_6": "tamāropetukāmā upari patiṭṭhapetukāmā hutvāti attho.",
  "tika-s0105t:1034_7": "Kathamāropetukāmāti āha “iti kirā”tiādi.",
  "tika-s0105t:1034_8": "Taṃ jīvaṃ taṃ sarīranti yaṃ vatthu jīvasaññitaṃ,",
  "tika-s0105t:1034_9": "tadeva sarīrasaññitaṃ.",
  "tika-s0105t:1034_10": "Idañhi “rūpaṃ attato samanupassatī”ti vuttavādaṃ gahetvā vadanti.",
  "tika-s0105t:1034_11": "Rūpañca attānañca advayaṃ ekībhāvaṃ katvā samanupassanavasena,",
  "tika-s0105t:1034_12": "“satto”ti vā bāhirakaparikappitaṃ attānaṃ sandhāya vadanti.",
  "tika-s0105t:1034_13": "Tathā hi vuttaṃ “idheva satto bhijjatī”ti.",
  "tika-s0105t:1034_14": "Assāti samaṇassa gotamassa.",
  "tika-s0105t:1034_15": "Bhijjatīti nirudayavināsavasena vinassati.",
  "tika-s0105t:1034_16": "Tena jīvitasarīrānaṃ anaññattānujānanato,",
  "tika-s0105t:1034_17": "sarīrassa ca bhedadassanato.",
  "tika-s0105t:1034_18": "Na hettha yathā diṭṭhabhedavatā sarīrato anaññattā adiṭṭhopi jīvassa bhedo vutto,",
  "tika-s0105t:1034_19": "evaṃ adiṭṭhabhedavatā jīvato anaññattā sarīrassāpi abhedoti sakkā vattuṃ tassa bhedassa paccakkhasiddhattā,",
  "tika-s0105t:1034_20": "bhūtupādāyarūpavinimuttassa ca sarīrassa abhāvatoti iminā adhippāyenāha “ucchedavādo hotī”ti.",
  "tika-s0105t:1035_0": "Aññaṃ jīvaṃ aññaṃ sarīranti aññadeva vatthu jīvasaññitaṃ,",
  "tika-s0105t:1035_1": "aññaṃ sarīrasaññitaṃ.",
  "tika-s0105t:1035_2": "Idañhi “rūpavantaṃ attānaṃ samanupassatī”tiādinayappavattavādaṃ gahetvā vadanti.",
  "tika-s0105t:1035_3": "Rūpabhedasseva diṭṭhattā,",
  "tika-s0105t:1035_4": "attani ca tadabhāvato “attā nicco”ti ayamattho āpanno vāti iminā adhippāyenāha “satto sassato āpajjatī”ti.",
  "tika-s0105t:1036_0": "379- 380.",
  "tika-s0105t:1036_1": "Tayidaṃ nesaṃ vañjhāputtassa dīgharassatādiparikappanasadisaṃ,",
  "tika-s0105t:1036_2": "tasmāyaṃ pañho ṭhapanīyo.",
  "tika-s0105t:1036_3": "Na hesa atthanissito,",
  "tika-s0105t:1036_4": "na dhammanissito,",
  "tika-s0105t:1036_5": "nādibrahmacariyako,",
  "tika-s0105t:1036_6": "na nibbidādiatthāya saṃvattati.",
  "tika-s0105t:1036_7": "Poṭṭhapādasuttañcettha nidassanaṃ.",
  "tika-s0105t:1036_8": "Taṃ tattha rājanimīlanaṃ katvā “tena hāvusosuṇāthā”tiādinā satthā nesaṃ upari dhammadesanamārabhīti āha “atha bhagavā”tiādi.",
  "tika-s0105t:1036_9": "Sassatucchedadiṭṭhiyo dve antā.",
  "tika-s0105t:1036_10": "Ariyamaggo majjhimā paṭipadā.",
  "tika-s0105t:1036_11": "Tassāyeva paṭipadāyāti micchāpaṭipadāya eva.",
  "tika-s0105t:1037_0": "Saddhāpabbajitassāti saddhāya pabbajitassa “evamahaṃ ito vaṭṭadukkhato nissarissāmī”ti pabbajjamupagatassa,",
  "tika-s0105t:1037_1": "tadanurūpañca sīlaṃ pūretvā paṭhamajjhānena samāhitacittassa.",
  "tika-s0105t:1037_2": "Etanti kilesavaṭṭaparivuddhidīpanaṃ “taṃ jīvaṃ taṃ sarīra”ntiādikaṃ diṭṭhisaṃkilesanissitavacanaṃ.",
  "tika-s0105t:1037_3": "Nibbicikiccho na hotīti dhammesu tiṇṇavicikiccho na hoti,",
  "tika-s0105t:1037_4": "tattha tattha āsappanaparisappanavasena pavattatīti attho.",
  "tika-s0105t:1038_0": "Etamevaṃ jānāmīti yena so bhikkhu paṭhamaṃ jhānaṃ upasampajja viharati,",
  "tika-s0105t:1038_1": "etaṃ sasampayuttaṃ dhammaṃ “mahaggatacitta”nti evaṃ jānāmi.",
  "tika-s0105t:1038_2": "Tathā hi vuttaṃ “mahaggatacittametanti saññaṃ ṭhapesi”nti.",
  "tika-s0105t:1038_3": "No ca evaṃ vadāmīti yathā diṭṭhigatikā taṃ dhammajātaṃ sanissayaṃ abhedato gaṇhantā “taṃ jīvaṃ taṃ sarīra”nti,",
  "tika-s0105t:1038_4": "tadubhayaṃ vā bhedato gaṇhantā “aññaṃ jīvaṃ añña sarīra”nti attano micchāgāhaṃ pavedenti,",
  "tika-s0105t:1038_5": "evamahaṃ na vadāmi tassa dhammassa supariññātattā.",
  "tika-s0105t:1038_6": "Tenāha “atha kho”tiādi.",
  "tika-s0105t:1038_7": "Bāhirakā yebhuyyena kasiṇajjhānāni eva nibbattentīti vuttaṃ “kasiṇaparikammaṃ bhāventassā”ti.",
  "tika-s0105t:1038_8": "Yasmā bhāvanānubhāvena jhānādhigamo,",
  "tika-s0105t:1038_9": "bhāvanā ca pathavīkasiṇādisañjānanamukhena hotīti katvā saññāsīsena niddisīyati,",
  "tika-s0105t:1038_10": "tasmā “saññābalena uppanna”nti āha.",
  "tika-s0105t:1038_11": "Tena vuttaṃ “pathavīkasiṇameko sañjānātī”tiādi.",
  "tika-s0105t:1038_12": "Yasmā pana bhagavatā tattha tattha vāre “atha ca panāhaṃ na vadāmī”ti vuttaṃ,",
  "tika-s0105t:1038_13": "tasmā bhagavato vacanamupadesaṃ katvā na vattabbaṃ kiretaṃ kevalinā uttamapurisenāti adhippāyena “na kallaṃ tasseta”nti āhaṃsu,",
  "tika-s0105t:1038_14": "na sayaṃ paṭibhānenāti dassetuṃ “maññamānā vadantī”ti vuttaṃ.",
  "tika-s0105t:1038_15": "Sesaṃ anantarasutte vuttanayattā,",
  "tika-s0105t:1038_16": "pākaṭattā ca suviññeyyameva.",
  "tika-s0105t:1039_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1039_1": "sādhuvilāsiniyā nāma līnatthapakāsaniyā jāliyasuttavaṇṇanāya līnatthapakāsanā.",
  "tika-s0105t:1040_0": "Jāliyasuttavaṇṇanā niṭṭhitā.",
  "tika-s0105t:1041_0": "8. Mahāsīhanādasuttavaṇṇanā",
  "tika-s0105t:1042_0": "Acelakassapavatthuvaṇṇanā",
  "tika-s0105t:1043_0": "381.",
  "tika-s0105t:1043_1": "Evaṃ jāliyasuttaṃ saṃvaṇṇetvā idāni mahāsīhanādasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1043_2": "jāliyasuttassānantaraṃ saṅgītassa suttassa mahāsīhanādasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1043_3": "uruññāyaṃ viharatīti mahāsīhanādasutta”nti āha.",
  "tika-s0105t:1043_4": "Etadeva nāmanti yasmiṃ raṭṭhe taṃ nagaraṃ,",
  "tika-s0105t:1043_5": "tassa raṭṭhassapi yasmiṃ nagare bhagavā vihāsi,",
  "tika-s0105t:1043_6": "tassa nagarassapi “uruññā”tveva nāmaṃ,",
  "tika-s0105t:1043_7": "tasmā uruññāyanti uruññānāmajanapade uruññānāmanagareti āvuttiādinayena attho veditabbo.",
  "tika-s0105t:1043_8": "Iminā imamatthaṃ dasseti –",
  "tika-s0105t:1043_9": "na sabbattha niyatapulliṅgaputhuvacanāva janapadavācī saddā,",
  "tika-s0105t:1043_10": "katthaci aniyatapulliṅgaputhuvacanāpi yathā “āḷaviyaṃ viharatī”ti keci janapadamevatthaṃ vadanti,",
  "tika-s0105t:1043_11": "taṃ apanetuṃ “bhagavā hī”tiādi vuttaṃ.",
  "tika-s0105t:1043_12": "Ramaṇīyoti manoharabhūmibhāgatāya,",
  "tika-s0105t:1043_13": "chāyūdakasampattiyā,",
  "tika-s0105t:1043_14": "janavivittatāya ca manoramo.",
  "tika-s0105t:1043_15": "Migānaṃ abhayaṃ deti etthāti migadāyo.",
  "tika-s0105t:1043_16": "Tenāha “so”tiādi.",
  "tika-s0105t:1043_17": "Celaṃ vatthaṃ,",
  "tika-s0105t:1043_18": "taṃ natthi assāti aceloti vuttaṃ “naggaparibbājako”ti.",
  "tika-s0105t:1043_19": "Nāmanti gottanāmaṃ.",
  "tika-s0105t:1043_20": "Tapanaṃ santapanaṃ kāyassa khedanaṃ tapo,",
  "tika-s0105t:1043_21": "so etassa atthīti tapassī.",
  "tika-s0105t:1043_22": "Yasmā tathābhūto tapaṃ nissito,",
  "tika-s0105t:1043_23": "tapo ca taṃ nissito hoti,",
  "tika-s0105t:1043_24": "tasmā “tapanissitaka”nti āha.",
  "tika-s0105t:1043_25": "Muttācārādīti ettha ādisaddena parato pāḷiya māgatā hatthāpalekhanādayo saṅgahitā.",
  "tika-s0105t:1043_26": "Lūkhaṃ pharusaṃ sādhusammatācāravirahato apasādanīyaṃ ājīvati vattatīti lūkhājīvīti aṭṭhakathāmuttakanayo.",
  "tika-s0105t:1043_27": "Uppaṇḍetīti uhasanavasena paribhāsati.",
  "tika-s0105t:1043_28": "Upavadatīti avaññāpubbakaṃ apavadati.",
  "tika-s0105t:1043_29": "Tena vuttaṃ “hīḷeti vambhetī”ti.",
  "tika-s0105t:1043_30": "“Hetumhi ñāṇaṃ dhammapaṭisambhidā”tiādīsu viya dhammasaddo hetupariyāyoti āha “kāraṇassa anukāraṇa”nti.",
  "tika-s0105t:1043_31": "Tathāvuttasaddatthoyevettha kāraṇasaddassa hetubhāvato.",
  "tika-s0105t:1043_32": "Atthavasā payutto hi saddapayogo.",
  "tika-s0105t:1043_33": "Soyeva ca saddattho parehi vuccamāno anukāraṇaṃ tadanurūpaṃ tassadisaṃ vā tato pacchā vā vuttakāraṇabhāvato.",
  "tika-s0105t:1043_34": "Parehīti yesaṃ tumhehi idaṃ vuttaṃ,",
  "tika-s0105t:1043_35": "tehi parehi.",
  "tika-s0105t:1043_36": "Vuttakāraṇenāti yathā tehi vuttaṃ,",
  "tika-s0105t:1043_37": "tathā ce tumhehi na vuttaṃ,",
  "tika-s0105t:1043_38": "evaṃ sati tehi vuttakāraṇena sakāraṇo hutvā tumhākaṃ vādo vā tato paraṃ tassa anuvādo vā koci appamattakopi",
  "tika-s0105t:1043_39": "viññūhi garahitabbaṃ kāraṇaṃ ṭhānaṃ nāgaccheyya,",
  "tika-s0105t:1043_40": "kimevaṃ nāgacchatīti yojanā.",
  "tika-s0105t:1043_41": "“Idaṃ vuttaṃ hotī”tiādinā tadevatthaṃ saṅkhepato dasseti.",
  "tika-s0105t:1044_0": "382.",
  "tika-s0105t:1044_1": "Idāni yaṃ vibhajjavādaṃ sandhāya bhagavatā “na mete vuttavādino”ti saṅkhepena vatvā taṃ vibhajitvā dassetuṃ “idhāhaṃ kassapā”tiādi vuttaṃ,",
  "tika-s0105t:1044_2": "taṃ vibhāgena dassento “idhekacco”tiādimāha.",
  "tika-s0105t:1044_3": "Bhagavā hi niratthakaṃ anupasamasaṃvattanikaṃ kāyakilamathaṃ “attakilamathānuyogo dukkho anariyo anatthasaṃhito”tiādinā. Garahati,",
  "tika-s0105t:1044_4": "sātthakaṃ pana upasamasaṃvattanikaṃ kāyakilamathaṃ “āraññiko hoti,",
  "tika-s0105t:1044_5": "paṃsukūliko hotī”tiādinā vaṇṇeti.",
  "tika-s0105t:1044_6": "Appapuññatāyāti apuññatāya.",
  "tika-s0105t:1044_7": "Appasaddo cettha “dvattichadanassa pariyāyaṃ appaharite ṭhitena adhiṭṭhātabba”ntiādīsu viya abhāvattho.",
  "tika-s0105t:1044_8": "Micchādiṭṭhibhāvato kammaphalaṃ paṭikkhipantena “natthi dinna”ntiādinā micchādiṭṭhiṃ purakkhatvā jīvitavuttihetu",
  "tika-s0105t:1044_9": "tathā tathā duccaritapūraṇaṃ sandhāya “tīṇi duccaritāni pūretvā”ti vuttaṃ.",
  "tika-s0105t:1045_0": "Bhiyyosomattāyāti mattato atirekaṃ.",
  "tika-s0105t:1045_1": "“Bhiyyoso”ti hi idaṃ bhiyyosaddena samānatthaṃ nepātikaṃ.",
  "tika-s0105t:1045_2": "Anesanavasenāti kohaññe ṭhatvā asantaguṇasambhāvanicchāya yathā tathā tapaṃ katvā anesitabbamesanāvasena micchājīvenāti attho.",
  "tika-s0105t:1045_3": "Yathāvuttanayena jīvitavuttihetu tīṇi duccaritāni pūretvā.",
  "tika-s0105t:1045_4": "Ime dveti “appapuñño,",
  "tika-s0105t:1045_5": "puññavā”ti ca vutte duccaritakārino dve puggale.",
  "tika-s0105t:1046_0": "Dutiyanaye ime dveti “appapuñño, puññavā”ti ca vutte sucaritakārino dve puggale.",
  "tika-s0105t:1047_0": "Paṭhamadutiyanayesu vuttanayeneva tatiyacatutthanayesupi yathākkamaṃ attho veditabbo.",
  "tika-s0105t:1047_1": "Paṭhamatatiyanayesu cettha ahetukaakiriyavādino.",
  "tika-s0105t:1047_2": "Dutiyacatutthanayesu pana kammakiriyavādinoti daṭṭhabbaṃ.",
  "tika-s0105t:1047_3": "Appadukkhavihārīti appakaṃ dukkhena vihārī.",
  "tika-s0105t:1047_4": "Bāhirakācārayuttoti sāsanācārato bāhirakena titthiyācārena yutto.",
  "tika-s0105t:1047_5": "Attānaṃ sukhetvāti adhammikena anesanāya laddhapaccayanimittena sukhena attānaṃ sukhetvā sukhaṃ katvā,",
  "tika-s0105t:1047_6": "“sukhe ṭhapetvā”ti adhunā pāṭho.",
  "tika-s0105t:1048_0": "“Na dāni mayā sadiso atthī”tiādinā taṇhāmānadiṭṭhisaṅkhātānaṃ tissannaṃ maññanānaṃ vasena duccaritapūraṇamāha.",
  "tika-s0105t:1048_1": "Lābhasakkāraṃ vā uppādento tīṇi duccaritāni puretvāti sambandho.",
  "tika-s0105t:1048_2": "Micchādiṭṭhivasenāti “natthi kāmesu doso”ti evaṃ pavattamicchādiṭṭhivasena.",
  "tika-s0105t:1048_3": "Paribbājikāyāti bāhirapabbajjamupagatāya tāpasadārikāya,",
  "tika-s0105t:1048_4": "channaparibbājikāya ca.",
  "tika-s0105t:1048_5": "“Aparo”ti etthāpi hi “tāpaso vā channaparibbājako vā”ti adhikāro.",
  "tika-s0105t:1048_6": "Daharāyāti taruṇāya.",
  "tika-s0105t:1048_7": "Mudukāyāti sukhumālāya.",
  "tika-s0105t:1048_8": "Lomasāyāti tanutambalomatāya appalomavatiyā.",
  "tika-s0105t:1048_9": "Lomaṃ etissā atthīti lomasā.",
  "tika-s0105t:1048_10": "Liṅgattayepi hi sa-",
  "tika-s0105t:1048_11": "paccayena padasiddhimicchanti saddavidū.",
  "tika-s0105t:1048_12": "Kāmesūti vatthukāmesu.",
  "tika-s0105t:1048_13": "Pātabbatanti paribhuñjitabbaṃ.",
  "tika-s0105t:1048_14": "Paribhogattho hettha pā- saddo,",
  "tika-s0105t:1048_15": "tabbasaddo ca bhāvasādhano. Tā-",
  "tika-s0105t:1048_16": "saddo pana sakatthe yathā “devatā”ti,",
  "tika-s0105t:1048_17": "pātabbatanti vā paribhuñjanakataṃ,",
  "tika-s0105t:1048_18": "kattusādhano cettha tabbasaddo yathā uparipaṇṇāsake pañcattayasutte “ye hi keci bhikkhave samaṇā vā brāhmaṇā",
  "tika-s0105t:1048_19": "vā diṭṭhasutamutaviññātabbasaṅkhāramattena etassa āyatanassa upasampadaṃ paññapentī”ti tathā hi tadaṭṭhakathāyaṃ",
  "tika-s0105t:1048_20": "vuttaṃ “vijānātīti viññātabbaṃ,",
  "tika-s0105t:1048_21": "diṭṭhasutamutaviññātamattena pañcadvārikasaññāpavattimattenāti ayañhi ettha attho”ti,",
  "tika-s0105t:1048_22": "taṭṭīkāyañca “yathā niyyantīti niyyānikāti bahulaṃ vacanato kattusādhano niyyānikasaddo,",
  "tika-s0105t:1048_23": "evaṃ idha viññātabbasaddoti āha ‘vijānātīti viññātabba’nti,” tā-",
  "tika-s0105t:1048_24": "saddo pana bhāve.",
  "tika-s0105t:1048_25": "Assādiyamānapakkhe ṭhito kilesakāmopi vatthukāmapariyāpannoyeva,",
  "tika-s0105t:1048_26": "tasmā tesu yathāruci paribhuñjantoti attho.",
  "tika-s0105t:1049_0": "Idanti nayacatukkavasena vuttaṃ atthappabhedavibhajanaṃ.",
  "tika-s0105t:1049_1": "“Titthiyavasena āgataṃ aṭṭhakathāyaṃ tathā vibhattattā”ti ācariyena vuttaṃ,",
  "tika-s0105t:1049_2": "tathāyeva pana pāḷiyampi vibhattanti veditabbaṃ.",
  "tika-s0105t:1049_3": "Sāsanepīti imasmiṃ sāsanepi.",
  "tika-s0105t:1050_0": "Kathaṃ labbhatīti āha “ekacco hī”tiādi.",
  "tika-s0105t:1050_1": "Yasmā na labhati,",
  "tika-s0105t:1050_2": "tasmā anesanaṃ katvātiādinā yojetabbaṃ.",
  "tika-s0105t:1050_3": "Arahattaṃ vā attani asantaṃ “atthi me”ti yathārutaṃ paṭijānitvā.",
  "tika-s0105t:1050_4": "Sāmantajappanapaccayapaṭisevanairiyāpathasannissitasaṅkhātāni tīṇi vā kuhanavatthūni paṭisevitvā.",
  "tika-s0105t:1051_0": "Tādisovāti dhutaṅga samādānavasena lūkhājīvī eva.",
  "tika-s0105t:1051_1": "Anesanavasenāti nidassanamattaṃ.",
  "tika-s0105t:1051_2": "“Arahattapaṭijānanenā”tiādipi hi vattabbaṃ.",
  "tika-s0105t:1052_0": "Dullabhasukho bhavissāmi duggatīsu upapattiyāti adhippāyo.",
  "tika-s0105t:1052_1": "Asakkontoti ettha antasaddo bhāvalakkhaṇe,",
  "tika-s0105t:1052_2": "asakkuṇamāne satīti attho.",
  "tika-s0105t:1053_0": "383.",
  "tika-s0105t:1053_1": "Asukaṭṭhānatoti asukabhavato.",
  "tika-s0105t:1053_2": "Āgatāti upapattivasena idhāgatā.",
  "tika-s0105t:1053_3": "Idāni gantabbaṭṭhānañcāti upapattivaseneva āyatiṃ gamitabbabhavañca.",
  "tika-s0105t:1053_4": "Tatoti atītabhavato.",
  "tika-s0105t:1053_5": "Puna upapattinti āyatiṃ anantarabhave puna upapattiṃ,",
  "tika-s0105t:1053_6": "tato anantarabhavepi puna upapattinti punappunaṃ nibbattiṃ.",
  "tika-s0105t:1053_7": "Kena kāraṇena garahissāmīti ettha yathābhūtamajānanto icchādosavasena yaṃ kiñci garaheyya,",
  "tika-s0105t:1053_8": "na tathā cāhaṃ,",
  "tika-s0105t:1053_9": "ahaṃ pana yathābhūtaṃ jānanto sabbampetaṃ kena kāraṇena garahissāmi,",
  "tika-s0105t:1053_10": "sabbassapetassa tapassa garahāya kāraṇaṃ natthīti imamadhippāyaṃ dassento “garahitabbamevā”tiādimāha.",
  "tika-s0105t:1053_11": "Bhaṇḍikanti puṭabhaṇḍikaṃ.",
  "tika-s0105t:1053_12": "Upamāpakkhe parisuddhatāya dhotaṃ,",
  "tika-s0105t:1053_13": "tathā adhotañca,",
  "tika-s0105t:1053_14": "upameyyapakkhe pana pasaṃsitabbaguṇatāya dhotaṃ parisuddhaṃ,",
  "tika-s0105t:1053_15": "tathā adhotañcāti attho.",
  "tika-s0105t:1053_16": "Tamatthanti garahitabbassa ceva garahaṇaṃ,",
  "tika-s0105t:1053_17": "pasaṃsitabbassa ca pasaṃsanaṃ.",
  "tika-s0105t:1054_0": "384.",
  "tika-s0105t:1054_1": "Diṭṭhadhammikassa,",
  "tika-s0105t:1054_2": "samparāyikassa ca atthassa sādhanavasena pavattiyā garukattā na koci na sādhūti vadati.",
  "tika-s0105t:1054_3": "Pañcavidhaṃ veranti pāṇātipātādipañcavidhaveraṃ.",
  "tika-s0105t:1054_4": "Tañhi pañcavidhassa sīlassa paṭipakkhabhāvato,",
  "tika-s0105t:1054_5": "sattānaṃ verahetutāya ca “vera”nti vuccati,",
  "tika-s0105t:1054_6": "tato eva ca taṃ na koci “sādhū”ti vadati tathā diṭṭhadhammikādiatthānamasādhanato,",
  "tika-s0105t:1054_7": "sattānaṃ sādhubhāvassa dūsanato ca.",
  "tika-s0105t:1054_8": "Na nirundhitabbanti rūpaggahaṇe na nivāretabbaṃ.",
  "tika-s0105t:1054_9": "Dassanīyadassanattho hi cakkhupaṭilābhoti tesamadhippāyo.",
  "tika-s0105t:1054_10": "Ayameva nayo sotādīsupi.",
  "tika-s0105t:1054_11": "Yadaggena tesaṃ pañcadvāre asaṃvaro sādhu,",
  "tika-s0105t:1054_12": "tadaggena tattha saṃvaro na sādhūti adhippāyo hotīti āha “puna…pe…",
  "tika-s0105t:1054_13": "asaṃvara”nti.",
  "tika-s0105t:1055_0": "Ayamettha aṭṭhakathāto aparo nayo –",
  "tika-s0105t:1055_1": "yaṃ te ekaccaṃ vadanti “sādhū”ti te “eke samaṇabrāhmaṇā”ti vuttā titthiyā yaṃ attakilamathānuyogādiṃ “sādhū”ti vadanti,",
  "tika-s0105t:1055_2": "taṃ mayaṃ na “sādhū”ti vadāma.",
  "tika-s0105t:1055_3": "Yaṃ te…pe…",
  "tika-s0105t:1055_4": "“na sādhū”ti yaṃ pana te anavajjapaccayaparibhogaṃ,",
  "tika-s0105t:1055_5": "sunivatthasupārutādisammāpaṭipattiñca “na sādhū”ti vadanti,",
  "tika-s0105t:1055_6": "taṃ mayaṃ “sādhū”ti vadāmāti.",
  "tika-s0105t:1056_0": "Iti yaṃ paravādamūlakaṃ catukkaṃ dassitaṃ,",
  "tika-s0105t:1056_1": "tadeva puna sakavādamūlakaṃ catukkaṃ katvā dassitanti viññāpetuṃ “eva”ntiādi vuttaṃ.",
  "tika-s0105t:1056_2": "Yañhi kiñci kenaci samānaṃ,",
  "tika-s0105t:1056_3": "tenapi taṃ samānameva.",
  "tika-s0105t:1056_4": "Yañca kiñci kenaci asamānaṃ,",
  "tika-s0105t:1056_5": "tenapi taṃ asamānamevāti āha “samānāsamānata”nti.",
  "tika-s0105t:1056_6": "Ettha ca samānatanti samānatāmattaṃ.",
  "tika-s0105t:1056_7": "Anavasesato hi pahātabbadhammānaṃ pahānaṃ,",
  "tika-s0105t:1056_8": "upasampādetabbadhammānaṃ upasampādanañca sakavādeva dissati,",
  "tika-s0105t:1056_9": "na paravāde.",
  "tika-s0105t:1056_10": "Tena vuttaṃ “tyāhaṃ upasaṅkamitvā evaṃ vadāmī”tiādi.",
  "tika-s0105t:1056_11": "Sakavādaparavādānurūpaṃ vuttanayena pañcasīlādivaseneva attho veditabbo.",
  "tika-s0105t:1057_0": "Samanuyuñjāpanakathāvaṇṇanā",
  "tika-s0105t:1058_0": "385.",
  "tika-s0105t:1058_1": "Antamiti āṇattiyaṃ pañcamīattanopadaṃ.",
  "tika-s0105t:1058_2": "Laddhiṃ pucchantoti “kiṃ samaṇo gotamo saṃkilesadhamme anavasesaṃ pahāya vattati,",
  "tika-s0105t:1058_3": "udāhu pare gaṇācariyā,",
  "tika-s0105t:1058_4": "ettha tāva attano laddhiṃ vadehī”ti evaṃ paṭiññātaṃ siddhantaṃ pucchanto.",
  "tika-s0105t:1058_5": "Kāraṇaṃ pucchantoti “samaṇova gotamo saṃkilesadhamme anavasesaṃ pahāya vattatī”ti vutte “kāraṇenapi etamatthaṃ gāhayā”ti evaṃ hetuṃ pucchanto.",
  "tika-s0105t:1058_6": "Ubhayaṃ pucchantoti “idaṃ nāmettha kāraṇa”nti kāraṇaṃ vatvā paṭiññāte atthe sādhiyamāne anvayato,",
  "tika-s0105t:1058_7": "byatirekato ca kāraṇaṃ samatthetuṃ sadisāsadisappabhedaṃ upamodāharaṇadvayaṃ pucchanto.",
  "tika-s0105t:1058_8": "Apica hetupamodāharaṇavasena tilakkhaṇasampattiyā yathāpaṭiññāte atthe sādhite sammadeva anu pacchā bhāsanto",
  "tika-s0105t:1058_9": "nigamentopi samanubhāsati nāmāti veditabbaṃ.",
  "tika-s0105t:1058_10": "“Upasaṃharitvā”ti pāṭhaseso.",
  "tika-s0105t:1058_11": "“Kiṃ te”tiādi upasaṃharaṇākāradassanaṃ.",
  "tika-s0105t:1058_12": "Dutiyapadepīti “saṅghena vā saṅgha”nti padepi.",
  "tika-s0105t:1058_13": "Vacanasesaṃ,",
  "tika-s0105t:1058_14": "upasaṃharaṇākārañca sandhāya “eseva nayo”ti vuttaṃ.",
  "tika-s0105t:1059_0": "Tamatthanti taṃ pahātabbadhammānaṃ anavasesaṃ pahāya vattanasaṅkhātaṃ,",
  "tika-s0105t:1059_1": "samādātabbadhammānaṃ anavasesaṃ samādāya vattanasaṅkhātañca atthaṃ.",
  "tika-s0105t:1059_2": "Yojetvāti akusalādipadehi yojetvā.",
  "tika-s0105t:1059_3": "Akosallasambhūtādiatthena akusalā ceva tatoyeva akusalāti ca saṅkhātā,",
  "tika-s0105t:1059_4": "saṅkhātasaddo cettha ñātattho,",
  "tika-s0105t:1059_5": "koṭṭhāsattho ca yujjatīti āha “ñātā,",
  "tika-s0105t:1059_6": "koṭṭhāsaṃ vā katvā ṭhapitā”ti,",
  "tika-s0105t:1059_7": "purimena cettha padena ekantākusale vadati,",
  "tika-s0105t:1059_8": "pacchimena taṃ sahagate,",
  "tika-s0105t:1059_9": "tappaṭipakkhiye ca.",
  "tika-s0105t:1059_10": "Evañhi koṭṭhāsakaraṇena ṭhapanaṃ upapannaṃ hoti.",
  "tika-s0105t:1059_11": "Akusalapakkhikabhāvena hi vavatthāpanaṃ koṭṭhāsakaraṇaṃ.",
  "tika-s0105t:1059_12": "Avajjasaddo dosattho gārayhapariyāyattā, a-",
  "tika-s0105t:1059_13": "saddassa ca tabbhāvavuttitoti āha “sadosā”ti.",
  "tika-s0105t:1059_14": "Ariyā nāma niddosā.",
  "tika-s0105t:1059_15": "Ime pana akusalā kathañcipi niddosā na hontīti niddosaṭṭhena ariyā bhavituṃ nālaṃ asamatthā.",
  "tika-s0105t:1060_0": "386- 392.",
  "tika-s0105t:1060_1": "“Ya”nti etaṃ kāraṇe paccattavacananti dasseti “yenā”ti iminā.",
  "tika-s0105t:1060_2": "Yaṃ vā panāti asambhāvanāvacanametaṃ,",
  "tika-s0105t:1060_3": "yaṃ vā pana kiñcīti attho.",
  "tika-s0105t:1060_4": "Pahāya vattantīti ca atthavasā puthuvacanavipariṇāmoti vuttaṃ “yaṃ vā taṃ vā appamattakaṃ pahāya vattantī”ti.",
  "tika-s0105t:1060_5": "Gaṇācariyā cettha pūraṇamakkhaliādayo.",
  "tika-s0105t:1060_6": "Satthupabhavattā saṅghassa saṅghasampattiyāpi satthusampatti vibhāvīyatīti āha “saṅgha…pe…",
  "tika-s0105t:1060_7": "siddhito”ti,",
  "tika-s0105t:1060_8": "sā pana pasaṃsā pasādahetukāti pasādamukhena taṃ dassetuṃ “pasīdamānāpī”tiādi vuttaṃ.",
  "tika-s0105t:1060_9": "Tattha sampiṇḍanatthena pi-",
  "tika-s0105t:1060_10": "saddena appasīdamānāpi evameva na pasīdantīti sampiṇḍeti.",
  "tika-s0105t:1060_11": "Yathā hi anvayato satthusampattiyā sāvakesu,",
  "tika-s0105t:1060_12": "sāvakasampattiyā ca satthari pasādo samuccīyati,",
  "tika-s0105t:1060_13": "evaṃ byatirekato satthuvipattiyā sāvakesu,",
  "tika-s0105t:1060_14": "sāvakavipattiyā ca satthariappasādoti daṭṭhabbaṃ.",
  "tika-s0105t:1060_15": "“Tathā hī”tiādi tabbivaraṇaṃ.",
  "tika-s0105t:1060_16": "Sarīrasampattinti rūpasampattiṃ,",
  "tika-s0105t:1060_17": "rūpakāyapāripūrinti attho.",
  "tika-s0105t:1060_18": "Rūpappamāṇe satte sandhāya idaṃ vuttaṃ,",
  "tika-s0105t:1060_19": "“dhammadesanaṃ vā sutvā”ti idantu ghosappamāṇe,",
  "tika-s0105t:1060_20": "dhammappamāṇe ca,",
  "tika-s0105t:1060_21": "“bhikkhūnaṃ panācāragocara”ntiādiṃ pana dhammappamāṇe,",
  "tika-s0105t:1060_22": "lūkhappamāṇe ca.",
  "tika-s0105t:1060_23": "Ācāragocarādīhi dhammo,",
  "tika-s0105t:1060_24": "sammāpaṭipattiyā lūkho ca hoti.",
  "tika-s0105t:1060_25": "Tasmā “bhavanti vattāro”ti paṭhamapade rūpappamāṇā,",
  "tika-s0105t:1060_26": "ghosappamāṇā,",
  "tika-s0105t:1060_27": "dhammappamāṇā ca,",
  "tika-s0105t:1060_28": "dutiyapade dhammappamāṇāva yojetabbā.",
  "tika-s0105t:1060_29": "Kīvarūpoti kittakajātiko.",
  "tika-s0105t:1060_30": "Yā saṅghassa pasaṃsāti ānetvā sambandho,",
  "tika-s0105t:1060_31": "ayameva vā pāṭho.",
  "tika-s0105t:1061_0": "Tattha yā buddhānaṃ,",
  "tika-s0105t:1061_1": "buddhasāvakānameva ca pāsaṃsatā,",
  "tika-s0105t:1061_2": "aññesañca tadabhāvo jotito,",
  "tika-s0105t:1061_3": "taṃ viratippahānasaṃvaruddesavasena nīharitvā dassento “ayamadhippāyo”tiādimāha.",
  "tika-s0105t:1061_4": "Tattha setughātaviratiyā ariyamaggasampayuttattā “sabbena sabbaṃ natthī”ti vuttaṃ.",
  "tika-s0105t:1061_5": "Aṭṭhasamāpattivasena vikkhambhanappahānamattaṃ,",
  "tika-s0105t:1061_6": "vipassanāmattavasena tadaṅgappahānamattanti yathālābhaṃ yojetabbaṃ.",
  "tika-s0105t:1061_7": "Vipassanāmattavasenāti ca “anicca”nti vā “dukkha”nti vā vividhaṃ dassanamattavasena,",
  "tika-s0105t:1061_8": "na pana nāmarūpavavatthānapaccayapariggaṇhanapubbakaṃ lakkhaṇattayaṃ āropetvā saṅkhārānaṃ sammasanavasena.",
  "tika-s0105t:1061_9": "Nāmarūpaparicchedo,",
  "tika-s0105t:1061_10": "hi anattānupassanā ca bāhirakānaṃ natthi.",
  "tika-s0105t:1061_11": "Itarāni samucchedapaṭippassaddhinissaraṇappahānāni tīṇi sabbena sabbaṃ natthi maggaphalanibbānattā.",
  "tika-s0105t:1061_12": "Lokiyapañcasīlato añño sabbopi sīlasaṃvaro,",
  "tika-s0105t:1061_13": "“khamo hoti sītassa uṇhassā”tiādinā vutto suparisuddho khantisaṃvaro,",
  "tika-s0105t:1061_14": "“paññāyete pidhiyyare”tiādinā vutto kilesānaṃ samucchedako maggañāṇasaṅkhāto ñāṇasaṃvaro,",
  "tika-s0105t:1061_15": "manacchaṭṭhānaṃ indriyānaṃ pidahanavasena pavatto suparisuddho indriyasaṃvaro,",
  "tika-s0105t:1061_16": "“anuppannānaṃ pāpakānaṃ akusalānaṃ dhammānaṃ anuppādāyā”tiādinā vutto sammappadhānasaṅkhāto vīriyasaṃvaroti",
  "tika-s0105t:1061_17": "imaṃ saṃvarapañcakaṃ sandhāya “sesaṃ sabbena sabbaṃ natthī”ti vuttaṃ.",
  "tika-s0105t:1062_0": "“Pañca kho panime pātimokkhuddesā”tiādinā yathāvuttasīlasseva puna gahaṇaṃ sāsane sīlassa bahubhāvaṃ",
  "tika-s0105t:1062_1": "dassetvā tadekadese eva paresaṃ avaṭṭhānadassanatthaṃ.",
  "tika-s0105t:1062_2": "“Uposathuddesā”ti adhunā pāṭho.",
  "tika-s0105t:1062_3": "Paññāyatīti patiṭṭhitabhāvena pākaṭo hoti,",
  "tika-s0105t:1062_4": "tasmā mayā hi…pe…",
  "tika-s0105t:1062_5": "natthīti yojetabbaṃ.",
  "tika-s0105t:1062_6": "Sīhanādanti seṭṭhanādaṃ,",
  "tika-s0105t:1062_7": "abhītanādaṃ kenaci appaṭivattiyavādaṃ.",
  "tika-s0105t:1062_8": "Yaṃ pana vadanti –",
  "tika-s0105t:1063_0": "“Uttarasmiṃ pade byaggha-puṅgavosabhakuñjara;",
  "tika-s0105t:1064_0": "Sīhasaddūlanāgādyā, pume seṭṭhatthagocarā”ti.",
  "tika-s0105t:1065_0": "Taṃ yebhuyyavasenāti daṭṭhabbaṃ.",
  "tika-s0105t:1066_0": "Ariyaaṭṭhaṅgikamaggavaṇṇanā",
  "tika-s0105t:1067_0": "393.",
  "tika-s0105t:1067_1": "“Ayaṃ pana yathāvutto mama vādo aviparītova,",
  "tika-s0105t:1067_2": "tassevaṃ aviparītabhāvo imaṃ maggaṃ paṭipajjitvā aparappaccayato jānitabbo”ti evaṃ aviparītabhāvāvabodhanatthaṃ.",
  "tika-s0105t:1067_3": "Pāḷiyaṃ “atthi kassapā”tiādīsu ayaṃ yojanā –",
  "tika-s0105t:1067_4": "yaṃ maggaṃ paṭipanno sāmaṃyeva attapaccakkhato evaṃ ñassati dakkhati “samaṇo gotamo vadanto yuttapattakāle tathabhāvato bhūtaṃ,",
  "tika-s0105t:1067_5": "ekaṃsena hitāvahabhāvato atthaṃ,",
  "tika-s0105t:1067_6": "dhammato anapetattā dhammaṃ,",
  "tika-s0105t:1067_7": "vinayayogato,",
  "tika-s0105t:1067_8": "paresañca vinayanato vinayaṃ vadatī”ti,",
  "tika-s0105t:1067_9": "so mayā sayaṃ abhiññā sacchikatvā pavedito sakalavaṭṭadukkhanissaraṇabhūto atthi kassapa maggo,",
  "tika-s0105t:1067_10": "tassa ca adhigamūpāyabhūtā pubbabhāgapaṭipadāti,",
  "tika-s0105t:1067_11": "tena “samaṇo gotamo ime dhamme anavasesaṃ pahāya vattatī”tiādi nayappavatto vādo kenaci asampakampito yathābhūta sīhanādoti dasseti.",
  "tika-s0105t:1067_12": "Dakkhatīti cettha ssati-",
  "tika-s0105t:1067_13": "saddena padasiddhi “yatra hi nāma sāvako evarūpaṃ ñassati vā dakkhati vā sakkhiṃ karissatī”tiādīsu viya.",
  "tika-s0105t:1068_0": "“Evametaṃ yathābhūtaṃ sammappaññāya passatī”tiādi suttapadesu viya ca maggañca paṭipadañca ekato katvā dassento.",
  "tika-s0105t:1068_1": "“Ayamevā”ti sāvadhāraṇavacanaṃ maggassa puthubhāvapaṭikkhepatthaṃ,",
  "tika-s0105t:1068_2": "sabbaariyasādhāraṇabhāvadassanatthaṃ,",
  "tika-s0105t:1068_3": "sāsane pākaṭabhāvadassanatthañca.",
  "tika-s0105t:1068_4": "Tenāha “ekāyano ayaṃ bhikkhave maggo sattānaṃ visuddhiyā”ti.",
  "tika-s0105t:1069_0": "“Eseva maggo natthañño, dassanassa visuddhiyā”ti, –",
  "tika-s0105t:1070_0": "“Ekāyanaṃ jātikhayantadassī,",
  "tika-s0105t:1071_0": "Maggaṃ pajānāti hitānukampī;",
  "tika-s0105t:1072_0": "Etena maggena atariṃ su pubbe,",
  "tika-s0105t:1073_0": "Tarissanti ye ca taranti ogha”nti. ca –",
  "tika-s0105t:1074_0": "Sabbesu ceva suttapadesesu, abhidhammapadesesu ca ekovāyaṃ maggo pākaṭoti.",
  "tika-s0105t:1075_0": "Tapopakkamakathāvaṇṇanā",
  "tika-s0105t:1076_0": "394.",
  "tika-s0105t:1076_1": "Tapoyeva upakkamitabbato,",
  "tika-s0105t:1076_2": "ārabhitabbato tapopakkamāti āha “tapārambhā”ti,",
  "tika-s0105t:1076_3": "ārambhanañcettha tapakaraṇamevāti dasseti “tapokammānī”ti iminā.",
  "tika-s0105t:1076_4": "Samaṇakammasaṅkhātāti samaṇehi kattabbakammasaññitā.",
  "tika-s0105t:1076_5": "Brāhmaṇakammasaṅkhātāti etthāpi eseva nayo.",
  "tika-s0105t:1076_6": "Niccoloti nissaṭṭhacolo sabbena sabbaṃ paṭikkhittacolo. Celaṃ,",
  "tika-s0105t:1076_7": "coloti ca pariyāyavacanaṃ.",
  "tika-s0105t:1076_8": "Koci chinnabhinnapaṭapilotikadharopi dasantayuttassa vatthassa abhāvato “niccolo”ti vattabbataṃ labheyyāti taṃ nivattetuṃ “naggo”ti vuttaṃ,",
  "tika-s0105t:1076_9": "naggiyavatasamādānena sabbathā naggoti attho.",
  "tika-s0105t:1076_10": "Lokiyakulaputtācāravirahitatāva vissaṭṭhācāratāti dasseti “uccārakammādīsū”tiādinā.",
  "tika-s0105t:1076_11": "Kathaṃ virahitoti āha “ṭhitakovā”tiādi,",
  "tika-s0105t:1076_12": "idañca nidassanamattaṃ vamitvā mukhavikkhālanādiācārassapi tena vissaṭṭhattā.",
  "tika-s0105t:1076_13": "Apalikhatīti udakena adhovanato apalihati.",
  "tika-s0105t:1076_14": "So kira daṇḍakaṃ “satto”ti paññapeti,",
  "tika-s0105t:1076_15": "tasmā taṃ paṭipadaṃ pūrento evaṃ karotīti vuttaṃ “uccāraṃ vā”tiādi.",
  "tika-s0105t:1076_16": "Tattha apalikhatīti apakasati.",
  "tika-s0105t:1077_0": "“Ehi bhadanto”ti vutte upagamanasaṅkhāto vidhi ehibhaddanto,",
  "tika-s0105t:1077_1": "taṃ caratīti ehibhaddantiko,",
  "tika-s0105t:1077_2": "ruḷhisaddena cettha taddhitasiddhi yathā “ehipassiko”ti,",
  "tika-s0105t:1077_3": "tappaṭikkhepena naehibhaddantiko,",
  "tika-s0105t:1077_4": "tadevatthaṃ dasseti “bhikkhāgahaṇattha”ntiādinā.",
  "tika-s0105t:1077_5": "Na etīti na āgacchati.",
  "tika-s0105t:1077_6": "Evaṃ natiṭṭhabhaddantikoti etthāpi.",
  "tika-s0105t:1077_7": "Samaṇena nāma sayaṃvacanakareneva bhavitabbaṃ,",
  "tika-s0105t:1077_8": "na paravacanakarenāti adhippāyena tadubhayampi…pe…",
  "tika-s0105t:1077_9": "na karoti.",
  "tika-s0105t:1077_10": "Puretaranti taṃ ṭhānaṃ attanā upagamanato paṭhamataraṃ,",
  "tika-s0105t:1077_11": "taṃ kira so “bhikkhunā nāma yādicchakī eva bhikkhā gahetabbā”ti adhippāyena na gaṇhāti.",
  "tika-s0105t:1077_12": "Uddissakataṃ pana “mama nimittabhāvena bahū khuddakā pāṇā saṅghāṭamāpāditā”ti adhippāyena nādhivāseti.",
  "tika-s0105t:1077_13": "Nimantanampi “evaṃ tesaṃ vacanaṃ kataṃ bhavissatī”ti adhippāyena na sādiyati.",
  "tika-s0105t:1077_14": "Kumbhīti pakkabhikkhāpakkhittakumbho.",
  "tika-s0105t:1077_15": "Ukkhalīti bhikkhāpacanakumbho.",
  "tika-s0105t:1077_16": "Pacchīti bhikkhāpakkhittapiṭakaṃ.",
  "tika-s0105t:1077_17": "Tatopīti kumbhīkaḷopitopi.",
  "tika-s0105t:1077_18": "Kumbhīādīsupi so sattasaññīti āha “kumbhīkaḷopiyo”tiādi.",
  "tika-s0105t:1077_19": "“Ayaṃ ma”ntiādīsupi eseva nayo.",
  "tika-s0105t:1077_20": "Antaranti ubhinnamantarāḷaṃ.",
  "tika-s0105t:1078_0": "Kabaḷantarāyoti ālopassa antarāyo.",
  "tika-s0105t:1078_1": "Etthāpi so sattasaññī.",
  "tika-s0105t:1078_2": "Purisantaragatāyāti purisasamīpagatāya.",
  "tika-s0105t:1078_3": "Ratiantarāyoti kāmaratiyā antarāyo.",
  "tika-s0105t:1078_4": "Gāmasabhāgādivasena saṅgamma kittenti etissāti saṃkitti.",
  "tika-s0105t:1078_5": "Tathā saṃhaṭataṇḍulādisañcayo tena katabhattamidhādhippetanti vuttaṃ “saṃkittetvā katabhattesū”ti.",
  "tika-s0105t:1078_6": "Majjhimanikāye mahāsīhanādasuttantaṭīkāyaṃ pana ācariyeneva evaṃ vuttaṃ “saṃkittayanti etāyāti saṃkitti,",
  "tika-s0105t:1078_7": "gāmavāsīhi samudāyavasena kiriyamānakiriyā,",
  "tika-s0105t:1078_8": "ettha pana bhattasaṃkitti adhippetāti āha ‘saṃkittetvā katabhattesū’ti”.",
  "tika-s0105t:1078_9": "Idaṃ pana tassa ukkaṭṭhapaṭipadāti dasseti “ukkaṭṭho”tiādinā.",
  "tika-s0105t:1078_10": "Yathā cettha,",
  "tika-s0105t:1078_11": "evaṃ “naehibhaddantiko”tiādīsupi ukkaṭṭhapaṭipadādassanaṃ veditabbaṃ.",
  "tika-s0105t:1078_12": "Sāsaddo sunakhapariyāyo.",
  "tika-s0105t:1078_13": "Tassāti sunakhassa.",
  "tika-s0105t:1078_14": "Tatthāti tasmiṃ ṭhāne.",
  "tika-s0105t:1078_15": "Samūhasamūhacārinīti saṅghasaṅghacārinī.",
  "tika-s0105t:1078_16": "Manussāti veyyāvaccakaramanussā.",
  "tika-s0105t:1079_0": "Sovīrakanti kañjikaṃ.",
  "tika-s0105t:1079_1": "“Loṇasovīraka”nti keci,",
  "tika-s0105t:1079_2": "tadayuttameva,",
  "tika-s0105t:1079_3": "“sabbasassasambhārehi kata”nti vuttattā.",
  "tika-s0105t:1079_4": "Loṇasovīrakañhi sabbamacchamaṃsapupphaphalādisambhārakataṃ.",
  "tika-s0105t:1079_5": "Surāpānamevāti majjalakkhaṇappattāya surāya pānameva.",
  "tika-s0105t:1079_6": "Merayampettha saṅgahitaṃ lakkhaṇahārena,",
  "tika-s0105t:1079_7": "ekasesanayena vā.",
  "tika-s0105t:1079_8": "Sabbesupīti sāvajjānavajjesupi kañjikasurādīsu.",
  "tika-s0105t:1079_9": "Ekāgārameva bhikkhācariyāya upagacchatīti ekāgāriko.",
  "tika-s0105t:1079_10": "Nivattatīti paccāgacchati,",
  "tika-s0105t:1079_11": "sati bhikkhālābhe taduttari na gacchatīti vuttaṃ hoti.",
  "tika-s0105t:1079_12": "Ekālopeneva vattatīti ekālopiko.",
  "tika-s0105t:1079_13": "Dīyati etāyāti datti,",
  "tika-s0105t:1079_14": "dvattiālopamattaggāhi khuddakaṃ bhikkhādānabhājanaṃ.",
  "tika-s0105t:1079_15": "Tenāha “khuddakapātī”ti.",
  "tika-s0105t:1079_16": "Aggabhikkhanti anāmaṭṭhabhikkhaṃ,",
  "tika-s0105t:1079_17": "samābhisaṅkhatatāya vā uttamabhikkhaṃ.",
  "tika-s0105t:1079_18": "Abhuñjanavasena eko ho etassāti ekāhiko, āhāro,",
  "tika-s0105t:1079_19": "taṃ āhāraṃ āhāretīti attho.",
  "tika-s0105t:1079_20": "So pana atthato ekadivasalaṅghakoti vuttaṃ “ekadivasantarika”nti.",
  "tika-s0105t:1079_21": "Esa nayo “dvāhika”ntiādīsupi.",
  "tika-s0105t:1079_22": "Apica ekāhaṃ abhuñjitvā ekāhaṃ bhuñjanaṃ,",
  "tika-s0105t:1079_23": "ekāhavāro vā ekāhikaṃ.",
  "tika-s0105t:1079_24": "Dvīhaṃ abhuñjitvā dvīhaṃ bhuñjanaṃ,",
  "tika-s0105t:1079_25": "dvīhavāro vā dvāhikaṃ.",
  "tika-s0105t:1079_26": "Sesadvayepi ayaṃ nayo.",
  "tika-s0105t:1079_27": "Ukkaṭṭho hi pariyāyabhattabhojaniko dvīhaṃ abhuñjitvā ekāhameva bhuñjati.",
  "tika-s0105t:1079_28": "Evaṃ sesadvayepi.",
  "tika-s0105t:1079_29": "Majjhimāgamaṭīkāyaṃ pana “ekāhaṃ antarabhūtaṃ etassa atthīti ekāhikaṃ.",
  "tika-s0105t:1079_30": "Sesapadesupi esa nayo”ti vuttaṃ.",
  "tika-s0105t:1079_31": "“Therā bhikkhū bhikkhuniyo ovadanti pariyāyenā”tiādīsu viya vārattho pariyāya saddo.",
  "tika-s0105t:1079_32": "Ekāhavārenāti ekāhikavārena.",
  "tika-s0105t:1079_33": "“Ekāhika”ntiādinā vuttavidhimeva paṭipāṭiyā pavattabhāvena dassetuṃ pāḷiyaṃ “iti evarūpa”ntiādi vuttanti daṭṭhabbaṃ.",
  "tika-s0105t:1080_0": "395.",
  "tika-s0105t:1080_1": "Sāmāko nāma godhumo.",
  "tika-s0105t:1080_2": "Sayaṃjātā vīhijātīti aropimavīhijāti.",
  "tika-s0105t:1080_3": "Yadeva “vīhī”ti vadanti.",
  "tika-s0105t:1080_4": "Likhitvāti kasitvā.",
  "tika-s0105t:1080_5": "Silesopīti kaṇikārādirukkhaniyyāsopi.",
  "tika-s0105t:1080_6": "Kuṇḍakanti tanutaraṃ taṇḍulasakalaṃ,",
  "tika-s0105t:1080_7": "taṇḍulakhaṇḍakanti attho.",
  "tika-s0105t:1080_8": "Odanena kataṃ kañjiyaṃ odanakañjiyaṃ.",
  "tika-s0105t:1080_9": "“Vāsitakena piññākena nahāyeyyā”tiādīsu viya piññāka saddo tilapiṭṭhapariyāyo.",
  "tika-s0105t:1080_10": "Yathāha “piññākaṃ nāma tilapiṭṭhaṃ vuccatī”ti.",
  "tika-s0105t:1080_11": "“Taruṇakadalikkhandhameva piññāka”nti keci,",
  "tika-s0105t:1080_12": "na gahetabbametaṃ katthacipi tathā avacanato.",
  "tika-s0105t:1081_0": "396.",
  "tika-s0105t:1081_1": "Saṇehi saṇavākehi nibbattitāni sāṇāni,",
  "tika-s0105t:1081_2": "aññehi missakāni sāṇāni eva masāṇāni niruttinayena,",
  "tika-s0105t:1081_3": "na chacīvarapariyāpannāni bhaṅgāni.",
  "tika-s0105t:1081_4": "Keci pana “masāṇāni nāma coḷavisesānīti parikappetvā massakacoḷānī”ti paṭhanti,",
  "tika-s0105t:1081_5": "tadayuttameva porāṇehi tathā avuttattā.",
  "tika-s0105t:1081_6": "Erakatiṇādīnīti ettha ādisaddena akkamakacikadalivākādīnaṃ saṅgaho,",
  "tika-s0105t:1081_7": "erakādīhi katāni hi chavāni lāmakāni dussānīti vattabbataṃ labhanti.",
  "tika-s0105t:1081_8": "Chavasaddo hettha hīnavācako,",
  "tika-s0105t:1081_9": "purimavikappe pana matasarīravācako.",
  "tika-s0105t:1081_10": "Chaḍḍitanantakānīti chaḍḍitapilotikāni.",
  "tika-s0105t:1081_11": "Ajinassedanti ajinaṃ,",
  "tika-s0105t:1081_12": "pakatiajinamigacammaṃ,",
  "tika-s0105t:1081_13": "tadeva majjhe phālitakañce,",
  "tika-s0105t:1081_14": "ajinassa khipaṃ phālitamupaḍḍhanti ajinakkhipaṃ.",
  "tika-s0105t:1081_15": "“Sakhurakantipi vadantī”ti papañcasūdaniyaṃ vuttaṃ,",
  "tika-s0105t:1081_16": "dvinnaṃ tiṇṇaṃ vā samuditañce,",
  "tika-s0105t:1081_17": "ajinakkhipanti tesamadhippāyo.",
  "tika-s0105t:1081_18": "Vinayasaṃvaṇṇanāsu pana “ajinameva abhedato ajinakkhipa”nti vuttaṃ.",
  "tika-s0105t:1081_19": "Kanditvāti ujjavujjavena kanditvā.",
  "tika-s0105t:1081_20": "“Ganthetvā”tipi pāṭho,",
  "tika-s0105t:1081_21": "vaṭṭetvā bandhitvāti attho.",
  "tika-s0105t:1081_22": "Evañhi phalakacīre nidassanaṃ upapannaṃ hoti.",
  "tika-s0105t:1081_23": "Yaṃ sandhāya vuttanti ajitavādassa paṭikiṭṭhatarabhāve upamādassanatthaṃ yadeva kesakambalaṃ sandhāya aṅguttarāgame vuttaṃ.",
  "tika-s0105t:1082_0": "Tantāvutānīti tantaṃ pasāretvā vītāni.",
  "tika-s0105t:1082_1": "Paṭikiṭṭhoti hīno.",
  "tika-s0105t:1082_2": "Kasmāti vuttaṃ “kesakambalo”tiādi.",
  "tika-s0105t:1082_3": "Pāḷiyaṃ ubbhaṭṭhako”ti etassa “uddhaṃ ṭhitako”ti attho majjhimāgamaṭṭhakathāyaṃ mahāsīhanādasuttavaṇṇanāyaṃ vutto.",
  "tika-s0105t:1082_4": "Ubbhasaddo hi upariatthe nepātiko yathā “ubbhajāṇumaṇḍala”nti.",
  "tika-s0105t:1082_5": "Anekaparimāṇā,",
  "tika-s0105t:1082_6": "hi nipātā,",
  "tika-s0105t:1082_7": "anekatthā ca.",
  "tika-s0105t:1083_0": "Micchāvāyāmavaseneva ukkuṭikavatānuyogoti āha “ukkuṭikavīriyaṃ anuyutto”ti.",
  "tika-s0105t:1083_1": "Na kevalaṃ nisinnoyeva ukkuṭiko,",
  "tika-s0105t:1083_2": "atha kho gacchantopi…pe… gacchati.",
  "tika-s0105t:1083_3": "Ayakaṇṭaketi ayomayakaṇṭake.",
  "tika-s0105t:1083_4": "Pakatikaṇṭaketi salākakaṇṭake.",
  "tika-s0105t:1083_5": "Uccabhūmiyaṃ thaṇḍilasaddoti vuttaṃ “ucce bhūmiṭṭhāne”ti.",
  "tika-s0105t:1083_6": "Ayaṃ aṭṭhakathāto aparo nayo –",
  "tika-s0105t:1083_7": "thaṇḍilanti samāpakatibhūmi vuccati “patthaṇḍile pāturahosī”tiādīsu viya.",
  "tika-s0105t:1083_8": "Amarakosepi hi nighaṇṭusatthe vuttaṃ “vedī parikkhatā bhūmi,",
  "tika-s0105t:1083_9": "same thaṇḍilaṃ cāture”ti (sattarasamavagge 18 gāthāyaṃ) tasmā thaṇḍile anantarahitāya pakatibhūmiyaṃ seyyampi kappetīti attho.",
  "tika-s0105t:1083_10": "Yaṃ sandhāya tattheva nighaṇṭusatthe vuttaṃ “yo thaṇḍile vata vasā,",
  "tika-s0105t:1083_11": "sete thaṇḍilasāyi so”ti (sattarasamavagge 44 gāthāyaṃ) rajo eva jallaṃ malīnaṃ rajojallaṃ.",
  "tika-s0105t:1083_12": "Tena vuttaṃ “sarīra”ntiādi.",
  "tika-s0105t:1083_13": "Laddhaṃ āsananti nisīdituṃ yathāladdhamāsanaṃ.",
  "tika-s0105t:1083_14": "Akopetvāti aññattha anupagantvā.",
  "tika-s0105t:1083_15": "Tathā cāha “tattheva nisīdanasīlo”ti.",
  "tika-s0105t:1083_16": "Evaṃ nisīdanto hi taṃ akopento nāma hoti.",
  "tika-s0105t:1083_17": "Catūsu mahāvikaṭesu gūthamevidhādhippetanti vuttaṃ “gūthaṃ vuccatī”ti.",
  "tika-s0105t:1083_18": "Tañhi āsayavasena virūpaṃ kaṭattā “vikaṭa”nti vuccati.",
  "tika-s0105t:1083_19": "Sāyaṃ tatiyanti sāyanhasamayasaṅkhātaṃ tatiyasamayaṃ.",
  "tika-s0105t:1083_20": "Assāti udakorohanānuyogassa.",
  "tika-s0105t:1083_21": "Pātopadamiva sāyaṃpadaṃ nepātikaṃ.",
  "tika-s0105t:1083_22": "Anusāralopena pana “sāyatatiyaka”ntipi pāṭho dissati.",
  "tika-s0105t:1084_0": "Ettha ca “acelako hotī”tiādīni yāva “thusodakaṃ pivatī”ti etāni vatapadāni ekavārāni,",
  "tika-s0105t:1084_1": "“ekāgāriko vā hotī”tiādīni pana nānāvārāni,",
  "tika-s0105t:1084_2": "nānākālikāni vā.",
  "tika-s0105t:1084_3": "Tathā “sākabhakkho vā hotī”tiādīni,",
  "tika-s0105t:1084_4": "“sāṇānipi dhāreti,",
  "tika-s0105t:1084_5": "masāṇānipi dhāretī”tiādīni ca.",
  "tika-s0105t:1084_6": "Tathā hettha vā-",
  "tika-s0105t:1084_7": "saddaggahaṇaṃ, pi-",
  "tika-s0105t:1084_8": "saddaggahaṇañca kataṃ. Pi-",
  "tika-s0105t:1084_9": "saddopi idha vikappattho eva daṭṭhabbo.",
  "tika-s0105t:1084_10": "Purimesu pana vatapadesu tadubhayampi na kataṃ,",
  "tika-s0105t:1084_11": "evañca katvā “acelako hotī”ti vatvā “sāṇānipi dhāretī”tiādivacanassa,",
  "tika-s0105t:1084_12": "“rajojalladharopi hotī”ti vatvā “udakorohanānuyogamanuyutto viharatī”ti vacanassa ca avirodho siddho hoti.",
  "tika-s0105t:1084_13": "Atha vā kimettha avirodhacintāya.",
  "tika-s0105t:1084_14": "Ummattakapacchisadiso hi titthiyavādo.",
  "tika-s0105t:1084_15": "Apica “acelako hotī”ti ārabhitvā tappasaṅgena sabbampi aññamaññavirodhameva attakilamathānuyogaṃ dassentena",
  "tika-s0105t:1084_16": "tena acelakassapena “sāṇānipi dhāretī”tiādi vuttanti daṭṭhabbaṃ.",
  "tika-s0105t:1085_0": "Tapopakkamaniratthakatāvaṇṇanā",
  "tika-s0105t:1086_0": "397.",
  "tika-s0105t:1086_1": "Sīlasampadādīhīti sīlasampadā,",
  "tika-s0105t:1086_2": "samādhisampadā,",
  "tika-s0105t:1086_3": "paññāsampadāti imāhi lokuttarāhi sampadāhi.",
  "tika-s0105t:1086_4": "Vināti virahitattā,",
  "tika-s0105t:1086_5": "vinā vā tāhi na kadācipi sāmaññaṃ vā brahmaññaṃ vā sambhavati,",
  "tika-s0105t:1086_6": "tasmā tesaṃ tapopakkamānaṃ niratthakataṃ dassentoti sapāṭhasesayojanā.",
  "tika-s0105t:1086_7": "Dosaveravirahitanti dosasaṅkhātaverato virahitaṃ.",
  "tika-s0105t:1086_8": "Idañhi dosassa mettāya ujupaṭipakkhato vuttaṃ.",
  "tika-s0105t:1086_9": "Yaṃ pana ācariyena vuttaṃ “dosaggahaṇena vā sabbepi jhānapaṭipakkhā saṃkilesadhammā gahitā.",
  "tika-s0105t:1086_10": "Veraggahaṇena paccatthikabhūtā sattā.",
  "tika-s0105t:1086_11": "Yadaggena hi dosarahitaṃ,",
  "tika-s0105t:1086_12": "tadaggena verarahita”nti,",
  "tika-s0105t:1086_13": "tadetaṃ pāḷiyaṃ verasaddasseva vijjamānattā,",
  "tika-s0105t:1086_14": "aṭṭhakathāyañca tadatthameva dassetuṃ dosasaddassa vuttattā vicāretabbaṃ.",
  "tika-s0105t:1087_0": "398.",
  "tika-s0105t:1087_1": "Ettakamattanti naggacariyādimattaṃ.",
  "tika-s0105t:1087_2": "Pākaṭabhāvena kāyati atthaṃ gametīti pakati,",
  "tika-s0105t:1087_3": "lokasiddhavādo.",
  "tika-s0105t:1087_4": "Tenāha “pakatikathā esā”ti.",
  "tika-s0105t:1087_5": "“Mattā sukhapariccāgā”tiādīsu viya mattāsaddo appattaṃ antonītaṃ katvā pamāṇavācakoti āha “iminā”tiādi.",
  "tika-s0105t:1087_6": "Tena pana pamāṇena pahātabbo eva paṭipattikkamo pakaraṇappatto.",
  "tika-s0105t:1087_7": "Iminā “tapopakkamenā”ti saddantarena vā adhigatoti dasseti “paṭipattikkamenā”ti iminā.",
  "tika-s0105t:1087_8": "Tatoti tasmā sāmaññabrahmaññassa appamattakeneva paṭipattikkamena sudukkarabhāvato.",
  "tika-s0105t:1087_9": "Imaṃ hetusambandhaṃ sandhāya “padasambandhena saddhi”nti vuttaṃ.",
  "tika-s0105t:1087_10": "Sabbatthāti sabbavāresu.",
  "tika-s0105t:1088_0": "399.",
  "tika-s0105t:1088_1": "Aññathāti yadi acelakabhāvādinā sāmaññaṃ vā brahmaññaṃ vā abhavissa,",
  "tika-s0105t:1088_2": "evaṃ sati suvijānova samaṇo,",
  "tika-s0105t:1088_3": "suvijāno brāhmaṇo.",
  "tika-s0105t:1088_4": "Yasmā pana tumhe ito aññathāva sāmaññaṃ,",
  "tika-s0105t:1088_5": "aññathā brahmaññaṃ vadatha,",
  "tika-s0105t:1088_6": "tasmā dujjānova samaṇo dujjāno brāhmaṇoti attho.",
  "tika-s0105t:1088_7": "Tenāha “idaṃ sandhāyāhā”ti.",
  "tika-s0105t:1088_8": "Taṃ pakativādaṃ paṭikkhipitvāti yaṃ pubbe pākatikaṃ sāmaññaṃ,",
  "tika-s0105t:1088_9": "brahmaññañca hadaye ṭhapetvā tena acelakassapena “dukkaraṃ sudukkara”nti vuttaṃ,",
  "tika-s0105t:1088_10": "bhagavatā ca tameva sandhāya “pakati kho esā”tiādi bhāsitaṃ,",
  "tika-s0105t:1088_11": "tameva idha pākatikasāmaññabrahmaññavisayaṃ kathaṃ paṭisaṃharitvā.",
  "tika-s0105t:1088_12": "Sabhāvatova paramatthato eva samaṇassa,",
  "tika-s0105t:1088_13": "brāhmaṇassa ca dujjānabhāvaṃ āvikaronto punapi “pakati kho”tiādimāha.",
  "tika-s0105t:1088_14": "Tatrāpīti samaṇabrāhmaṇavādepi.",
  "tika-s0105t:1088_15": "Padasambandhanti hetupadena saddhiṃ pubbāparavākyasambandhaṃ.",
  "tika-s0105t:1089_0": "Sīlasamādhipaññāsampadāvaṇṇanā",
  "tika-s0105t:1090_0": "400- 1.",
  "tika-s0105t:1090_1": "Paṇḍitoti hetusampattisiddhena paṇḍiccena samannāgato.",
  "tika-s0105t:1090_2": "Kathaṃ uggahesīti paripakkañāṇattā ghaṭe padīpena viya abbhantare samujjalantena paññāveyyattiyena tattha",
  "tika-s0105t:1090_3": "tattha bhagavatā desitamatthaṃ pariggaṇhanto taṃ desanaṃ upadhāresi.",
  "tika-s0105t:1090_4": "Yasmā uggahesi, tasmā…pe…",
  "tika-s0105t:1090_5": "viditvāti sambandho.",
  "tika-s0105t:1090_6": "Tassa cāti yo acelako hoti,",
  "tika-s0105t:1090_7": "yāva udakorohanānuyogamanuyutto viharati, tassa ca.",
  "tika-s0105t:1090_8": "Tassa ceti vā padacchedo,",
  "tika-s0105t:1090_9": "abhāvitā asacchikatā hoti ceti yojanā.",
  "tika-s0105t:1090_10": "Tā sampattiyo pucchāmi,",
  "tika-s0105t:1090_11": "yāhi samaṇo ca brāhmaṇo ca hotīti adhippāyo.",
  "tika-s0105t:1090_12": "Sīlasampadādivijānanatthanti sīlasampadādivijānanahetu.",
  "tika-s0105t:1090_13": "“Kasmā pucchatī”ti hi vuttaṃ. Atha-",
  "tika-s0105t:1090_14": "saddo cettha kāraṇe.",
  "tika-s0105t:1090_15": "Evamīdisesu.",
  "tika-s0105t:1090_16": "Sīlasampadāyāti ettha itisaddo ādiattho,",
  "tika-s0105t:1090_17": "upalakkhaṇaniddeso vāyaṃ,",
  "tika-s0105t:1090_18": "tena “cittasampadāya,",
  "tika-s0105t:1090_19": "paññāsampadāyā”ti padadvayaṃ saṅgaṇhāti.",
  "tika-s0105t:1090_20": "Tenāha “sīlacittapaññāsampadāhi aññā”ti.",
  "tika-s0105t:1090_21": "Imehi ca asekkhasīlādikkhandhattayaṃ saṅgahitanti vuttaṃ “arahattaphalamevā”ti.",
  "tika-s0105t:1090_22": "Tattha kāraṇaṃ dasseti “arahattaphalapariyosāna”ntiādinā.",
  "tika-s0105t:1090_23": "Idañhi kākolokanamiva ubhayāpekkhavacanaṃ.",
  "tika-s0105t:1091_0": "Sīhanādakathāvaṇṇanā",
  "tika-s0105t:1092_0": "402.",
  "tika-s0105t:1092_1": "Anuttaranti anaññasādhāraṇatāya,",
  "tika-s0105t:1092_2": "anaññasādhāraṇatthavisayatāya ca anuttaraṃ.",
  "tika-s0105t:1092_3": "Mahāsīhanādanti mahantaṃ buddhasīhanādaṃ.",
  "tika-s0105t:1092_4": "Ativiya accantavisuddhatāya paramavisuddhaṃ.",
  "tika-s0105t:1092_5": "“Paramanti ukkaṭṭhaṃ.",
  "tika-s0105t:1092_6": "Tenāha ‘uttama’nti” ācariyena vuttaṃ,",
  "tika-s0105t:1092_7": "ukkaṭṭhapariyāyo ca paramasaddo atthīti tassādhippāyo.",
  "tika-s0105t:1092_8": "Sīlamevāti lokiyasīlamattattā sīlasāmaññameva.",
  "tika-s0105t:1092_9": "Yathā anaññasādhāraṇaṃ bhagavato lokuttarasīlaṃ savāsanapaṭipakkhadhammaviddhaṃsanato,",
  "tika-s0105t:1092_10": "evaṃ lokiyasīlampi anaññasādhāraṇameva tadanucchavikabhāvena pavattattā.",
  "tika-s0105t:1092_11": "Evañhi “nāhaṃ tatthā”ti pāḷivacanaṃ upapannaṃ hoti.",
  "tika-s0105t:1092_12": "“Yāvatā kassapa ariyaṃ paramaṃ sīla”nti idaṃ “sīlassa vaṇṇaṃ bhāsantī”ti ettha ākāradassanaṃ.",
  "tika-s0105t:1092_13": "“Yadidaṃ adhisīla”nti idaṃ pana “tatthā”ti padadvaye aniyamavacanaṃ.",
  "tika-s0105t:1092_14": "“Yadidaṃ adhisīla”nti ca lokiyalokuttaravasena duvidhampi buddhasīlaṃ ekajjhaṃ katvā vuttaṃ, tasmā ta-",
  "tika-s0105t:1092_15": "saddenapi ubhayasseva parāmasananti dassetuṃ “tattha sīlepi paramasīlepī”tiādimāha.",
  "tika-s0105t:1092_16": "Samasamanti samena visesanabhūtena sīlena samanti atthaṃ viññāpetuṃ “mama sīlasamena sīlena mayā sama”nti vuttaṃ.",
  "tika-s0105t:1092_17": "Tasmiṃ sīleti duvidhepi sīle.",
  "tika-s0105t:1092_18": "Iti imanti evaṃ imaṃ sīlavisayaṃ.",
  "tika-s0105t:1092_19": "Paṭhamanti uppattikkamato paṭhamaṃ pavattattā paṭhamabhūtaṃ.",
  "tika-s0105t:1093_0": "Tapatīti kilese santappati,",
  "tika-s0105t:1093_1": "vidhamatīti attho.",
  "tika-s0105t:1093_2": "“Tadevā”ti iminā tulyādhikaraṇasamāsamāha.",
  "tika-s0105t:1093_3": "Jigucchatīti hīḷeti lāmakato ṭhapeti.",
  "tika-s0105t:1093_4": "Ārakā kilesehīti katvā niddosattā ariyā.",
  "tika-s0105t:1093_5": "Ārambhavatthuvasenāti aṭṭhārambhavatthuvasena.",
  "tika-s0105t:1093_6": "Vipassanāvīriyasaṅkhātāti vipassanāsampayuttavīriyasaṅkhātā.",
  "tika-s0105t:1093_7": "Lokiyamattattā tapojigucchāva.",
  "tika-s0105t:1093_8": "Maggaphalasampayuttā vīriyasaṅkhātā tapojigucchāti adhikāravasena sambandho.",
  "tika-s0105t:1093_9": "Sabbukkaṭṭhabhāvato paramā nāma.",
  "tika-s0105t:1093_10": "Yathā yuvino bhāvo yobbanaṃ,",
  "tika-s0105t:1093_11": "evaṃ jigucchino bhāvo jegucchaṃ.",
  "tika-s0105t:1093_12": "Yadidaṃ adhijegucchanti sīle viya lokiyalokuttaravasena duvidhampi buddhajegucchaṃ.",
  "tika-s0105t:1093_13": "Tatthāti jegucchepi adhijegucchepi.",
  "tika-s0105t:1093_14": "Kammassakatāpaññāti “atthi dinnaṃ,",
  "tika-s0105t:1093_15": "atthi yiṭṭha”ntiādi nayappavattaṃ ñāṇaṃ.",
  "tika-s0105t:1093_16": "Yathāha vibhaṅge –",
  "tika-s0105t:1094_0": "“Tattha kataraṃ kammassakatāñāṇaṃ,",
  "tika-s0105t:1094_1": "atthi dinnaṃ,",
  "tika-s0105t:1094_2": "atthi yiṭṭhaṃ,",
  "tika-s0105t:1094_3": "atthi hutaṃ,",
  "tika-s0105t:1094_4": "atthi sukaṭadukkaṭānaṃ kammānaṃ phalaṃ vipāko…pe…",
  "tika-s0105t:1094_5": "ṭhapetvā saccānulomikaṃ ñāṇaṃ sabbāpi sāsavā kusalā paññā kammassakatāñāṇa”nti.",
  "tika-s0105t:1095_0": "Sabbampi hi akusalaṃ attano vā hotu,",
  "tika-s0105t:1095_1": "parassa vā,",
  "tika-s0105t:1095_2": "na sakaṃ nāma. Kasmā?",
  "tika-s0105t:1095_3": "Atthabhañjanato,",
  "tika-s0105t:1095_4": "anatthajananato ca.",
  "tika-s0105t:1095_5": "Tathā sabbampi kusalaṃ sakaṃ nāma. Kasmā?",
  "tika-s0105t:1095_6": "Anatthabhañjanato,",
  "tika-s0105t:1095_7": "atthajananato ca.",
  "tika-s0105t:1095_8": "Evaṃ kammassakabhāve pavattā paññā kammassakatāpaññā nāma.",
  "tika-s0105t:1095_9": "Vipassanāpaññāti maggasaccassa,",
  "tika-s0105t:1095_10": "paramatthasaccassa ca anulomanato saccānulomikasaññitā vipassanāpaññā,",
  "tika-s0105t:1095_11": "lokiyamattato paññāva.",
  "tika-s0105t:1095_12": "Itthiliṅgassa napuṃsakaliṅgavipariyāyo idha liṅgavipallāso.",
  "tika-s0105t:1095_13": "Yāyaṃ adhipaññāti sīle viya lokiyalokuttaravasena duvidhāpi buddhapaññā.",
  "tika-s0105t:1095_14": "Tatthāti paññāyapi adhipaññāyapi.",
  "tika-s0105t:1095_15": "Yathārahaṃ parittamahaggatabhāvato vimuttiyeva nāma.",
  "tika-s0105t:1095_16": "Maggaphalavasena kilesānaṃ samucchindanapaṭippassambhanāni samucchedapaṭippassaddhivimuttiyo.",
  "tika-s0105t:1095_17": "Atha vā sammāvācādiviratīnaṃ adhisīlaggahaṇena,",
  "tika-s0105t:1095_18": "sammāvāyāmassa adhijegucchaggahaṇena,",
  "tika-s0105t:1095_19": "sammādiṭṭhiyā adhipaññāggahaṇena gahitattā aggahitaggahaṇena sammāsaṅkappasatisamādhayo maggaphalapariyāpannā",
  "tika-s0105t:1095_20": "samucchedapaṭippassaddhivimuttiyo daṭṭhabbā.",
  "tika-s0105t:1095_21": "Nissaraṇavimutti pana nibbānameva.",
  "tika-s0105t:1095_22": "Yā ayaṃ adhivimuttīti sīle vuttanayena duvidhāpi adhivimutti.",
  "tika-s0105t:1095_23": "Tatthāti vimuttiyāpi adhivimuttiyāpi.",
  "tika-s0105t:1096_0": "403.",
  "tika-s0105t:1096_1": "Yaṃ kiñci janavivittaṭṭhānaṃ suññāgāramidhādhippetaṃ.",
  "tika-s0105t:1096_2": "Tattha nadantena vinā añño jano natthīti dassetuṃ “ekakovā”tiādi vuttaṃ.",
  "tika-s0105t:1096_3": "Aṭṭhasu parisāsūti khattiyaparisā,",
  "tika-s0105t:1096_4": "brāhmaṇagahapatisamaṇacātumahārājikatāvatiṃsamārabrahmaparisāti imāsu aṭṭhasu parisāsu.",
  "tika-s0105t:1097_0": "Tadatthaṃ majjhimāgamavare mahāsīhanādasuttapadena sādhento “cattārimānī”tiādimāha.",
  "tika-s0105t:1097_1": "Tattha vesārajjānīti visāradabhāvā,",
  "tika-s0105t:1097_2": "ñāṇappahānaantarāyikaniyyānikadhammadesanānimittaṃ kutocipi asantassanabhāvā nibbhayabhāvāti attho.",
  "tika-s0105t:1097_3": "“Vesārajja”nti hi catūsu ṭhānesu sārajjābhāvaṃ paccavekkhantassa uppannasomanassamayañāṇassetaṃ nāmaṃ.",
  "tika-s0105t:1097_4": "Aññehi pana asādhāraṇataṃ dassetuṃ “tathāgatassa tathāgatavesārajjānī”ti vuttaṃ.",
  "tika-s0105t:1097_5": "“Yathā vā pubbabuddhānaṃ vesārajjāni puññussayasampattiyā āgatāni,",
  "tika-s0105t:1097_6": "tathā āgatavesārajjānī”ti vā dutiyassa tathāgatasaddassa tulyādhikaraṇattā evaṃ vuttaṃ.",
  "tika-s0105t:1097_7": "Ayaṃ aṭṭhakathānayo.",
  "tika-s0105t:1097_8": "Neruttikā pana vadanti “samāse siddhe sāmaññattā,",
  "tika-s0105t:1097_9": "saññāsaddattā ca tathā vutta”nti.",
  "tika-s0105t:1097_10": "Āsabhaṃ ṭhānanti seṭṭhaṭṭhānaṃ uttamaṭṭhānaṃ.",
  "tika-s0105t:1097_11": "Sabbaññutaṃ paṭijānanavasena abhimukhaṃ gacchanti,",
  "tika-s0105t:1097_12": "aṭṭhaparisaṃ upasaṅkamantīti vā āsabhā, buddhā,",
  "tika-s0105t:1097_13": "tesaṃ ṭhānantipi attho.",
  "tika-s0105t:1098_0": "Apica tayo puṅgavā –",
  "tika-s0105t:1098_1": "gavasatajeṭṭhako usabho,",
  "tika-s0105t:1098_2": "gavasahassajeṭṭhako vasabho.",
  "tika-s0105t:1098_3": "Vajasatajeṭṭhako vā usabho,",
  "tika-s0105t:1098_4": "vajasahassajeṭṭhako vasabho.",
  "tika-s0105t:1098_5": "Ekagāmakhette vā jeṭṭho usabho,",
  "tika-s0105t:1098_6": "dvīsu gāmakhettesu jeṭṭho vasabho,",
  "tika-s0105t:1098_7": "sabbagavaseṭṭho sabbattha jeṭṭho sabbaparissayasaho seto pāsādiko mahābhāravaho asanisatasaddehipi akampanīyo nisabhoti.",
  "tika-s0105t:1098_8": "Nisabhova idha “usabho”ti adhippeto.",
  "tika-s0105t:1098_9": "Idampi hi tassa pariyāyavacanaṃ.",
  "tika-s0105t:1098_10": "Usabhassa idanti āsabhaṃ,",
  "tika-s0105t:1098_11": "idaṃ pana āsabhaṃ viyāti āsabhaṃ.",
  "tika-s0105t:1098_12": "Yatheva hi nisabhasaṅkhāto usabho usabhabalena samannāgato catūhi pādehi pathaviṃ uppīḷetvā acalaṭṭhānena tiṭṭhati,",
  "tika-s0105t:1098_13": "evaṃ tathāgatopi dasatathāgatabalena samannāgato catūhi vesārajjapādehi aṭṭhaparisāpathaviṃ uppīḷetvā",
  "tika-s0105t:1098_14": "sadevake loke kenaci paccatthikena paccāmittena akampiyo acalaṭṭhānena tiṭṭhati.",
  "tika-s0105t:1098_15": "Evaṃ tiṭṭhamānova taṃ āsabhaṃ ṭhānaṃ paṭivijānāti upagacchati na paccakkhāti attani āropeti.",
  "tika-s0105t:1098_16": "Tena vuttaṃ “āsabhaṃ ṭhānaṃ paṭijānātī”ti.",
  "tika-s0105t:1099_0": "Sīhanādaṃ nadatīti “seṭṭhanādaṃ abhītanādaṃ nadatī”ti vuttovāyamattho.",
  "tika-s0105t:1099_1": "Atha vā sīhanādasadisaṃ nādaṃ nadati.",
  "tika-s0105t:1099_2": "Ayamattho khandhavaggasaṃyutte āgatena sīhanādasuttena dīpetabbo.",
  "tika-s0105t:1099_3": "Yathā vā sīho migarājā parissayānaṃ sahanato,",
  "tika-s0105t:1099_4": "goṇamahiṃ samattavāraṇādīnaṃ hananato ca “sīho”ti vuccati,",
  "tika-s0105t:1099_5": "evaṃ tathāgato munirājā lokadhammānaṃ sahanato,",
  "tika-s0105t:1099_6": "parappavādānaṃ hananato ca “sīho”ti vuccati.",
  "tika-s0105t:1099_7": "Evaṃ vuttassa sīhassa nādaṃ nadati.",
  "tika-s0105t:1099_8": "Tattha yathā migasīho sīhabalena samannāgato sabbattha visārado vigatalomahaṃso sīhanādaṃ nadati,",
  "tika-s0105t:1099_9": "evaṃ tathāgatasīho dasatathāgatabalena samannāgato aṭṭhasu parisāsu visārado vigatalomahaṃso “iti rūpa”ntiādinā",
  "tika-s0105t:1099_10": "nayena nānāvidhadesanāvilāsasampannaṃ sīhanādaṃ nadati.",
  "tika-s0105t:1099_11": "Tena vuttaṃ “parisāsu sīhanādaṃ nadatī”ti.",
  "tika-s0105t:1100_0": "Pañhaṃ abhisaṅkharitvāti ñātumicchitaṃ atthaṃ attano ñāṇabalānurūpaṃ abhisaṅkharitvā.",
  "tika-s0105t:1100_1": "Taṅkhaṇaññevāti pucchitakkhaṇeyeva ṭhānuppattikapaṭibhānena vissajjeti.",
  "tika-s0105t:1100_2": "Ajjhāsayānurūpaṃ,",
  "tika-s0105t:1100_3": "atthadhammānurūpañca vissajjanato cittaṃ paritosetiyeva.",
  "tika-s0105t:1100_4": "Assāti samaṇassa gotamassa.",
  "tika-s0105t:1100_5": "Sotabbaṃ maññantīti aṭṭhakkhaṇavajjitena navamena khaṇena labbhamānattā “yaṃ no satthā sāsati,",
  "tika-s0105t:1100_6": "taṃ mayaṃ sossāmā”ti ādarabhāvajātā mahanteneva ussāhena sotabbaṃ sampaṭicchitabbaṃ maññati.",
  "tika-s0105t:1100_7": "Kallacittā muducittāti pasādābhivuddhiyā vigatupakkilesatāya kallacittā muducittā honti.",
  "tika-s0105t:1100_8": "Muddhappasannāti tucchappasannā niratthakappasannā.",
  "tika-s0105t:1100_9": "Pasannākāro nāma pasannehi kātabbasakkāro,",
  "tika-s0105t:1100_10": "so duvidho dhammāmisapūjāvasena,",
  "tika-s0105t:1100_11": "tattha āmisapūjaṃ dassento “paṇītānī”tiādimāha.",
  "tika-s0105t:1100_12": "Dhammapūjā pana pāḷiyameva “tathattāya paṭipajjantī”ti iminā dassitā.",
  "tika-s0105t:1100_13": "Tathābhāvāyāti yathābhāvāya yassa vaṭṭadukkhanissaraṇassa atthāya dhammo desito,",
  "tika-s0105t:1100_14": "tathābhāvāya.",
  "tika-s0105t:1100_15": "Tadevatthaṃ dassetuṃ “dhammānudhammapaṭipattipūraṇatthāyā”ti vuttaṃ.",
  "tika-s0105t:1100_16": "Dhammānudhammapaṭipatti hi vaṭṭadukkhanissaraṇapariyosānā,",
  "tika-s0105t:1100_17": "sā ca dhammānudhammapaṭipatti yāya anupubbiyā paṭipajjitabbā,",
  "tika-s0105t:1100_18": "paṭipajjantānañca sati ajjhattikaṅgasamavāye ekaṃsikā tassā pāripūrīti taṃ anupubbiṃ dassento “keci saraṇesū”tiādimāha.",
  "tika-s0105t:1100_19": "Yathā pūrentā pūretuṃ sakkoti nāma,",
  "tika-s0105t:1100_20": "tathā pūraṇaṃ dassetuṃ “sabbākārena pana pūrentī”ti vuttaṃ.",
  "tika-s0105t:1101_0": "Imasmiṃ panokāseti “paṭipannā ca ārādhentī”ti sīhanādakiccapāripūriṭṭhapane pāḷipadese.",
  "tika-s0105t:1101_1": "Samodhānetabbāti saṅkalayitabbā.",
  "tika-s0105t:1101_2": "Ekaccaṃ…pe…",
  "tika-s0105t:1101_3": "passāmīti bhagavato eko sīhanādo asādhāraṇo aññehi appaṭivattiyo seṭṭhanādo abhītanādoti katvā.",
  "tika-s0105t:1101_4": "Esa nayo sesesupi.",
  "tika-s0105t:1101_5": "Aparaṃ tapassinti adhikāro.",
  "tika-s0105t:1101_6": "Purimānaṃ dasannanti “ekaccaṃ tapassiṃ niraye nibbattaṃ passāmī”ti vuttasīhanādato paṭṭhāya yāva “vimuttiyā",
  "tika-s0105t:1101_7": "mayhaṃ sadiso natthī”ti vuttasīhanādā purimakānaṃ dasannaṃ sīhanādānaṃ,",
  "tika-s0105t:1101_8": "niddhāraṇe cetaṃ sāmivacanaṃ.",
  "tika-s0105t:1101_9": "Tenāha “ekekassā”ti.",
  "tika-s0105t:1101_10": "“Parisāsu ca nadatī”ti ādayo “paṭipannā ca maṃ ārādhentī”ti pariyosānā dasa dasa sīhanādā parivārā.",
  "tika-s0105t:1101_11": "“Ekaccaṃ tapassiṃ niraye nibbattaṃ passāmī”ti hi sīhanādaṃ nadanto bhagavā parisāsu nadati visārado hutvā nadati,",
  "tika-s0105t:1101_12": "tattha ca pañhaṃ pucchanti,",
  "tika-s0105t:1101_13": "pañhaṃ vissajjeti,",
  "tika-s0105t:1101_14": "vissajjanena parassa cittaṃ ārādheti,",
  "tika-s0105t:1101_15": "sutvā sotabbaṃ maññanti,",
  "tika-s0105t:1101_16": "sutvā ca bhagavato pasīdanti,",
  "tika-s0105t:1101_17": "pasannā ca pasannākāraṃ karonti,",
  "tika-s0105t:1101_18": "yaṃ paṭipattiṃ deseti,",
  "tika-s0105t:1101_19": "tathattāya paṭipajjanti,",
  "tika-s0105t:1101_20": "paṭipannā ca maṃ ārādhentīti evaṃ parivāretvā atthayojanā sambhavati.",
  "tika-s0105t:1101_21": "Ayameva nayo sesesupi navasu.",
  "tika-s0105t:1102_0": "“Eva”ntiādinā yathāvuttānaṃ sīhanādānaṃ saṅkalayitvā dassanaṃ.",
  "tika-s0105t:1102_1": "Te dasāti “parisāsu ca nadatī”ti ādayo dasa sīhanādā.",
  "tika-s0105t:1102_2": "Purimānaṃ dasannanti yathāvuttānaṃ mūlabhūtānaṃ purimakānaṃ dasasīhanādānaṃ.",
  "tika-s0105t:1102_3": "Parivāravasenāti mūliṃ katvā paccekaṃ parivāravasena yojiyamānā sataṃ sīhanādā.",
  "tika-s0105t:1102_4": "Purimā ca dasāti mūlamūliyo katvā parivāravasena ayojiyamānā purimakā ca dasāti evaṃ dasādhikaṃ sīhanādasataṃ hoti.",
  "tika-s0105t:1102_5": "Aññasmiṃ pana sutteti majjhimāgamacūḷasīhanādasuttādimhi tenāti saṅkhyāmahattena.",
  "tika-s0105t:1102_6": "Mahāsīhanādattā idaṃ suttaṃ “mahāsīhanāda”nti vuccati,",
  "tika-s0105t:1102_7": "na pana majjhimanikāye mahāsīhanādasuttamiva cūḷasīhanādasuttamupādāyāti adhippāyo.",
  "tika-s0105t:1103_0": "Titthiyaparivāsakathāvaṇṇanā",
  "tika-s0105t:1104_0": "404.",
  "tika-s0105t:1104_1": "Paṭisedhetvāti tathā bhāvābhāvadassanena paṭikkhipitvā.",
  "tika-s0105t:1104_2": "Yaṃ bhagavā pāthikavagge udumbarikasutte “idha nigrodha tapassī”tiādinā upakkilesavibhāgaṃ,",
  "tika-s0105t:1104_3": "pārisuddhivibhāgañca dassento saparisassa nigrodhaparibbājakassa purato sīhanādaṃ nadati,",
  "tika-s0105t:1104_4": "taṃ dassetuṃ “idānī”tiādi vuttaṃ.",
  "tika-s0105t:1104_5": "Naditapubbanti udumbarikasutte āgatanayena pubbe nigrodhaparibbājakassa naditaṃ.",
  "tika-s0105t:1104_6": "Tapabrahmacārīti uttamatapacārī,",
  "tika-s0105t:1104_7": "tapena vā vīriyena brahmacārī.",
  "tika-s0105t:1104_8": "Idanti “rājagahe…pe…",
  "tika-s0105t:1104_9": "pañhaṃ apucchī”ti pāḷiyaṃ āgatavacanaṃ.",
  "tika-s0105t:1104_10": "Ācariyena pana yathāvuttaṃ aṭṭhakathāvacanameva paccāmaṭṭhaṃ.",
  "tika-s0105t:1104_11": "Ettha ca kāmaṃ yadā nigrodho pañhamapucchi,",
  "tika-s0105t:1104_12": "bhagavā cassa vissajjesi,",
  "tika-s0105t:1104_13": "na tadā bhagavā gijjhakūṭe pabbate viharati,",
  "tika-s0105t:1104_14": "rājagahasamīpeyeva udumbarikāya deviyā uyyāne viharati tattheva tathā pucchitattā,",
  "tika-s0105t:1104_15": "vissajjitattā ca,",
  "tika-s0105t:1104_16": "tathāpi gijjhakūṭe pabbate bhagavato vihāro na tāva vicchinno,",
  "tika-s0105t:1104_17": "tasmā pāḷiyaṃ “tatra ma”ntiādivacanaṃ,",
  "tika-s0105t:1104_18": "aṭṭhakathāyañca “tatra rājagahe gijjhakūṭe pabbate viharantaṃ ma”ntiādivacanaṃ vuttanti imamatthampi “yaṃ taṃ bhagavā”tiādinā viññāpetīti daṭṭhabbaṃ.",
  "tika-s0105t:1104_19": "“Gijjhakūṭe pabbate”ti idaṃ tattha katavihāraṃ sandhāya vuttanti dasseti “gijjhakūṭe mahāvihāre”ti iminā.",
  "tika-s0105t:1104_20": "Udumbarikāyāti tannāmikāya.",
  "tika-s0105t:1104_21": "Uyyāneti tattha kataparibbājakārāmaṃ sandhāya vadati.",
  "tika-s0105t:1104_22": "Nigrodho nāma channaparibbājako.",
  "tika-s0105t:1104_23": "Sandhāno nāma pañcaupāsakasataparivāro anāgāmiupāsako.",
  "tika-s0105t:1104_24": "Kathāsallāpanti “yagghe gahapati jāneyyāsi,",
  "tika-s0105t:1104_25": "kena samaṇo gotamo saddhiṃ sallapatī”tiādinā sallāpakathaṃ.",
  "tika-s0105t:1104_26": "Paranti atisayatthe nipāto.",
  "tika-s0105t:1104_27": "Viyāti padapūraṇamatte yathā taṃ “ativiyā”ti.",
  "tika-s0105t:1104_28": "Andhabālanti paññācakkhunā andhaṃ bālajanaṃ.",
  "tika-s0105t:1104_29": "Yogeti naye,",
  "tika-s0105t:1104_30": "dukkhanissaraṇūpāyeti attho.",
  "tika-s0105t:1105_0": "405.",
  "tika-s0105t:1105_1": "Anenāti bhagavatā.",
  "tika-s0105t:1105_2": "Khandhaketi mahāvagge pabbajjakhandhake yaṃ parivāsaṃ parivasatīti yojanā.",
  "tika-s0105t:1105_3": "“Pubbe aññatitthiyo bhūtoti aññatitthiyapubbo”ti ācariyasāriputtattherena vuttaṃ.",
  "tika-s0105t:1105_4": "Paṭhamaṃ pabbajjaṃ gahetvāva parivasatīti āha “sāmaṇerabhūmiyaṃ ṭhito”ti.",
  "tika-s0105t:1105_5": "Tanti dvīhi ākārehi vuttaṃ parivāsaṃ.",
  "tika-s0105t:1105_6": "Pabbajjanti “ākaṅkhati pabbajjaṃ,",
  "tika-s0105t:1105_7": "ākaṅkhati upasampada”nti ettha vuttaṃ pabbajjaggahaṇaṃ.",
  "tika-s0105t:1105_8": "“Uttaridirattatirattaṃ sahaseyyaṃ kappeyyā”ti ettha dirattaggahaṇaṃ viya vacanasiliṭṭhatāvaseneva vuttaṃ.",
  "tika-s0105t:1105_9": "Yasmā pana sāmaṇerabhūmiyaṃ ṭhiteneva parivasitabbaṃ,",
  "tika-s0105t:1105_10": "na gihibhūtena,",
  "tika-s0105t:1105_11": "tasmā aparivasitvāyeva pabbajjaṃ labhati.",
  "tika-s0105t:1105_12": "Na gāmappavesanādīnīti ettha ādisaddena navesiyāvidhavāthullakumārikapaṇḍakabhikkhunigocaratā,",
  "tika-s0105t:1105_13": "sabrahmacārīnaṃ kiṃ karaṇīyesu dakkhānalasāditā,",
  "tika-s0105t:1105_14": "uddesaparipucchādīsu tibbacchandatā,",
  "tika-s0105t:1105_15": "yassa titthāyatanato idhāgato,",
  "tika-s0105t:1105_16": "tassa avaṇṇabhaṇane attamanatā,",
  "tika-s0105t:1105_17": "buddhādīnaṃ avaṇṇabhaṇane anattamanatā,",
  "tika-s0105t:1105_18": "yassa titthāyatanato idhāgato,",
  "tika-s0105t:1105_19": "tassa vaṇṇabhaṇane anattamanatā,",
  "tika-s0105t:1105_20": "buddhādīnaṃ vaṇṇabhaṇane attamanatāti imesaṃ sattavattānaṃ saṅgaho veditabbo.",
  "tika-s0105t:1105_21": "Pūrentena parivasitabbanti yadā parivasati,",
  "tika-s0105t:1105_22": "tadā pūramānena parivasitabbaṃ.",
  "tika-s0105t:1105_23": "Aṭṭhavattapūraṇenāti yathāvuttānaṃ aṭṭhannaṃ vattānaṃ pūraṇena.",
  "tika-s0105t:1105_24": "Etthāti parivāse,",
  "tika-s0105t:1105_25": "upasampadāya vā.",
  "tika-s0105t:1105_26": "Ghaṃsitvā koṭṭetvāti ajjhāsayavīmaṃsanavasena suvaṇṇaṃ viya ghaṃsitvā koṭṭetvā.",
  "tika-s0105t:1105_27": "Pabbajjāyāti nidassanamattaṃ.",
  "tika-s0105t:1105_28": "Upasampadāpi hi tena saṅgayhati.",
  "tika-s0105t:1106_0": "“Gaṇamajjhe nisīditvāti upasampadākammassa gaṇappahonakānaṃ bhikkhūnaṃ majjhe saṅghatthero viya tassa anuggahatthaṃ nisīditvā”ti ācariyena vuttaṃ,",
  "tika-s0105t:1106_1": "idāni pana bahūsupi potthakesu “taṃ nisīdāpetvā”ti kāritavasena pāṭho dissati.",
  "tika-s0105t:1106_2": "Aciramupasampannassa assāti acirūpasampanno,",
  "tika-s0105t:1106_3": "atthamattaṃ pana dassetuṃ “upasampanno hutvā naciramevā”ti āha.",
  "tika-s0105t:1106_4": "Kāyacittavivekāva idhādhippetā upadhivivekatthaṃ paṭipajjanādhikārattāti vuttaṃ “kāyena ceva cittena cā”ti.",
  "tika-s0105t:1106_5": "Vūpakaṭṭhoti vivitto.",
  "tika-s0105t:1106_6": "Tādisassa sīlavisodhane appamādo avuttasiddhoti kammaṭṭhāne appamādameva dasseti.",
  "tika-s0105t:1106_7": "Pesitacittoti nibbānaṃ pati pesitacitto,",
  "tika-s0105t:1106_8": "tanninno tappoṇo tappabbhāroti vuttaṃ hoti,",
  "tika-s0105t:1106_9": "evaṃbhūto ca tathā anapekkhatāya vissajjitakāyo nāmāti adhippāyamāvikātuṃ “vissaṭṭhaattabhāvo”ti vuttaṃ.",
  "tika-s0105t:1106_10": "Attāti cettha cittaṃ vuccati rūpakāyassa avisayattā.",
  "tika-s0105t:1106_11": "Yassāti arahattaphalassa.",
  "tika-s0105t:1106_12": "Jātikulaputtāpi ācārasampannā eva arahattādhigamāya pabbajjāpekkhā hontīti tepi jātikulaputte teheva",
  "tika-s0105t:1106_13": "ācārakulaputtehi ekasaṅgahe karonto “ācārakulaputtā”ti āha.",
  "tika-s0105t:1106_14": "Iminā hi ācārasampannā jātikulaputtāpi saṅgahitā honti.",
  "tika-s0105t:1106_15": "Ācārasampannānamevādhippetabhāvo ca “sammadevā”ti saddantarena viññāyati.",
  "tika-s0105t:1106_16": "“Otiṇṇomhi jātiyā”tiādinā nayena hi saṃvegapubbikaṃ yathānusiṭṭhaṃ pabbajjaṃ sandhāya “sammadevā”ti vuttaṃ.",
  "tika-s0105t:1106_17": "Tenāha “hetunāva kāraṇenevā”ti.",
  "tika-s0105t:1106_18": "Tattha hetunāti nayena upāyena.",
  "tika-s0105t:1106_19": "Kāraṇenevāti tabbivaraṇavacanaṃ.",
  "tika-s0105t:1106_20": "Tanti arahattaphalaṃ.",
  "tika-s0105t:1106_21": "Tadeva hi “anuttaraṃ brahmacariyapariyosāna”nti vattumarahati aññesaṃ tathā abhāvato.",
  "tika-s0105t:1106_22": "“Yaṃtaṃsaddā niccasambandhā”ti saddanayenapi tadatthaṃ dasseti “tassa hī”tiādinā.",
  "tika-s0105t:1106_23": "“Yassatthāya…pe…",
  "tika-s0105t:1106_24": "pabbajjantī”ti pubbe vuttassa tassa arahattaphalassa atthāya kulaputtā pabbajanti,",
  "tika-s0105t:1106_25": "tasmā arahattaphalamidhādhippetanti viññāyatīti adhippāyo.",
  "tika-s0105t:1106_26": "Natthi paro jano tathā sacchikaraṇe paccayo yassāti aparappaccayo, taṃ. Upa-",
  "tika-s0105t:1106_27": "saddo viya saṃ-",
  "tika-s0105t:1106_28": "saddopi dhātusaddānuvattakoti vuttaṃ “pāpuṇitvā”ti,",
  "tika-s0105t:1106_29": "patvā adhigantvāti attho. Upa-",
  "tika-s0105t:1106_30": "saddo vā dhātusaddānuvattako, saṃ-",
  "tika-s0105t:1106_31": "saddo pana dhātuvisesakoti āha “sampādetvā”ti,",
  "tika-s0105t:1106_32": "asekkhā sīlasamādhipaññāyo nipphādetvā,",
  "tika-s0105t:1106_33": "paripūretvāvāti attho.",
  "tika-s0105t:1107_0": "Niṭṭhāpetunti nigamanavasena pariyosāpetuṃ.",
  "tika-s0105t:1107_1": "“Brahmacariyapariyosānaṃ…pe…",
  "tika-s0105t:1107_2": "vihāsī”ti iminā eva hi arahattanikūṭena desanā pariyosāpitā,",
  "tika-s0105t:1107_3": "taṃ pana nigametuṃ “aññataro…pe…",
  "tika-s0105t:1107_4": "ahosī”ti dhammasaṅgāhakehi vuttaṃ.",
  "tika-s0105t:1107_5": "Ekatova idha aññataro,",
  "tika-s0105t:1107_6": "na pana nāmagottādīhi apākaṭato.",
  "tika-s0105t:1107_7": "Arahantānanti ubbāhane cetaṃ sāmivacanaṃ.",
  "tika-s0105t:1107_8": "Tathā ubbāhitattā ca tesamabbhantaroti attho āpannoti adhippāyaṃ dassento “bhagavato”tiādimāha.",
  "tika-s0105t:1107_9": "Keci pana evaṃ vadanti –",
  "tika-s0105t:1107_10": "arahantānanti cetaṃ sambandheyeva sāmivacanaṃ,",
  "tika-s0105t:1107_11": "ato cettha saha pāṭhasesena adhippāyamatthaṃ dassetuṃ “bhagavato”tiādi vuttanti.",
  "tika-s0105t:1107_12": "Yaṃ panettha atthato na vibhattaṃ,",
  "tika-s0105t:1107_13": "taṃ suviññeyyameva.",
  "tika-s0105t:1108_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1108_1": "sādhuvilāsiniyā nāma līnatthappakāsaniyā mahāsīhanādasuttavaṇṇanāya līnatthapakāsanā.",
  "tika-s0105t:1109_0": "Mahāsīhanādasuttavaṇṇanā niṭṭhitā.",
  "tika-s0105t:1110_0": "9. Poṭṭhapādasuttavaṇṇanā",
  "tika-s0105t:1111_0": "Poṭṭhapādaparibbājakavatthuvaṇṇanā",
  "tika-s0105t:1112_0": "406.",
  "tika-s0105t:1112_1": "Evaṃ mahāsīhanādasuttaṃ saṃvaṇṇetvā idāni poṭṭhapādasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1112_2": "mahāsīhanādasuttassānantaraṃ saṅgītassa suttassa poṭṭhapādasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1112_3": "sāvatthiyanti poṭṭhapādasutta”nti āha.",
  "tika-s0105t:1112_4": "“Sāvatthiya”nti idaṃ samīpatthe bhummanti dassetuṃ “sāvatthiṃ upanissāyā”ti vuttaṃ,",
  "tika-s0105t:1112_5": "cīvarādipaccayapaṭibaddhatāya upanissayaṃ katvāti attho.",
  "tika-s0105t:1112_6": "Jeto nāma rājakumāro,",
  "tika-s0105t:1112_7": "tena ropitattā saṃvaḍḍhitattā paripālitattā jetassa vanaṃ upavananti atthamāha “jetassa kumārassa vane”ti.",
  "tika-s0105t:1112_8": "Sudatto nāma gahapati anāthānaṃ piṇḍassa dāyakattā anāthapiṇḍiko.",
  "tika-s0105t:1112_9": "Tena jetassa hatthato aṭṭhārasahiraññakoṭisantharaṇena taṃ kiṇitvā aṭṭhārasahiraññakoṭīheva senāsanaṃ",
  "tika-s0105t:1112_10": "kārāpetvā aṭṭhārasahiraññakoṭīheva vihāramahaṃ niṭṭhāpetvā evaṃ catupaññāsahiraññakoṭipariccāgena so",
  "tika-s0105t:1112_11": "ārāmo buddhappamukhassa bhikkhusaṅghassa niyyātito.",
  "tika-s0105t:1112_12": "Tenāha “anāthapiṇḍikena gahapatinā ārāmo kārito”ti.",
  "tika-s0105t:1112_13": "Pupphaphalapallavādiguṇasampattiyā,",
  "tika-s0105t:1112_14": "pāṇino nivāsaphāsutādinā vā visesena pabbajitā tato tato āgamma ramanti anukkaṇṭhitā hutvā nivasanti etthāti ārāmo.",
  "tika-s0105t:1112_15": "Atha vā yathāvuttaguṇasampattiyā tattha tattha gatepi attano abbhantare ānetvā rametīti ārāmo.",
  "tika-s0105t:1113_0": "Phoṭo yassa pādesu jātoti poṭṭhapādo.",
  "tika-s0105t:1113_1": "Phoṭo poṭṭhoti hi pariyāyo.",
  "tika-s0105t:1113_2": "Paribbājako duvidho channaparibbājako,",
  "tika-s0105t:1113_3": "acchannaparibbājako ca.",
  "tika-s0105t:1113_4": "Tattha acchannaparibbājakopi acelako ājīvakoti duvidho.",
  "tika-s0105t:1113_5": "Tesu acelako sabbena sabbaṃ naggo,",
  "tika-s0105t:1113_6": "ājīvako pana upari ekameva vatthaṃ upakacchakantare pavesetvā pariharati,",
  "tika-s0105t:1113_7": "heṭṭhā naggo.",
  "tika-s0105t:1113_8": "Ayaṃ pana duvidhopesa na hotīti vuttaṃ “channaparibbājako”ti,",
  "tika-s0105t:1113_9": "vatthacchāyāchādanapabbajjūpagatattā channaparibbājakasaṅkhyaṃ gatoti attho.",
  "tika-s0105t:1113_10": "Brāhmaṇamahāsāloti mahāvibhavatāya mahāsārataṃ patto brāhmaṇo.",
  "tika-s0105t:1113_11": "Gaṇācariyoti sāpekkhatāya samāso.",
  "tika-s0105t:1113_12": "Samayanti sāmaññaniddeso,",
  "tika-s0105t:1113_13": "ekasesaniddeso vā,",
  "tika-s0105t:1113_14": "taṃ taṃ samayanti attho.",
  "tika-s0105t:1113_15": "Pavadantīti pakārato vadanti,",
  "tika-s0105t:1113_16": "attanā attanā uggahitaniyāmena yathā tathā samayaṃ vadantīti attho.",
  "tika-s0105t:1113_17": "Tārukkhoti tassa nāmaṃ.",
  "tika-s0105t:1113_18": "Pabhuti saddena todeyyajāṇusoṇīsoṇadaṇḍakūṭadantādike saṅgaṇhāti,",
  "tika-s0105t:1113_19": "ādisaddena pana channaparibbājakādike.",
  "tika-s0105t:1113_20": "Tinduko nāma kāḷakkhandharukkho.",
  "tika-s0105t:1113_21": "Cīranti panti.",
  "tika-s0105t:1113_22": "Tindukā cīraṃ ettha santīti tindukacīro.",
  "tika-s0105t:1113_23": "Tathā ekā sālā etthāti ekasālako.",
  "tika-s0105t:1113_24": "Bhūtapubbagatiyā tamatthaṃ vitthārato dassento “yasmā”tiādimāha.",
  "tika-s0105t:1113_25": "Iti katvāti iminā kāraṇena.",
  "tika-s0105t:1113_26": "“Tasmi”ntiādinā yathāpāṭhaṃ vibhatyantadassanaṃ.",
  "tika-s0105t:1114_0": "Anekākārānavasesañeyyatthavibhāgato,",
  "tika-s0105t:1114_1": "aparāparuppattito ca bhagavato ñāṇaṃ loke patthaṭamiva hotīti vuttaṃ “sabbaññutaññāṇaṃ pattharitvā”ti,",
  "tika-s0105t:1114_2": "yato tassa ñāṇajālatā vuccati.",
  "tika-s0105t:1114_3": "Veneyyānaṃ tadantogadhabhāvo heṭṭhā vuttova.",
  "tika-s0105t:1114_4": "Veneyyasattapariggaṇhanatthaṃ samannāhāre kate paṭhamaṃ nesaṃ veneyyabhāveneva upaṭṭhānaṃ hoti,",
  "tika-s0105t:1114_5": "atha saraṇagamanādivasena kiccanipphatti vīmaṃsīyatīti āha “kinnu kho bhavissatīti upaparikkhanto”ti.",
  "tika-s0105t:1114_6": "Nirodhanti saññānirodhaṃ.",
  "tika-s0105t:1114_7": "Nirodhā vuṭṭhānanti tato nirodhato vuṭṭhānaṃ saññuppattiṃ.",
  "tika-s0105t:1114_8": "Sabbabuddhānaṃ ñāṇena saṃsanditvāti yathā te nirodhaṃ,",
  "tika-s0105t:1114_9": "nirodhato vuṭṭhānañca byākariṃsu,",
  "tika-s0105t:1114_10": "byākarissanti ca,",
  "tika-s0105t:1114_11": "tathā byākaraṇavasena saṃsanditvā.",
  "tika-s0105t:1114_12": "Katipāhaccayenāti dvīhatīhaccayena.",
  "tika-s0105t:1114_13": "Pāḷiyameva hi imamatthaṃ vakkhati.",
  "tika-s0105t:1114_14": "Saraṇaṃ gamissatīti “saraṇa”miti gamissati.",
  "tika-s0105t:1114_15": "“Hatthisāriputtoti hatthisārino putto”ti ācariyena vuttaṃ.",
  "tika-s0105t:1114_16": "Adhunā pana “citto hatthisāriputto” tveva pāṭho dissati,",
  "tika-s0105t:1114_17": "citto nāma hatthācariyassa puttoti attho.",
  "tika-s0105t:1115_0": "Surattadupaṭṭanti rajanena sammā rattaṃ diguṇaṃ antaravāsakaṃ parivattanavasena nivāsetvā.",
  "tika-s0105t:1115_1": "“Yugandharapabbataṃ parikkhipitvā”ti idaṃ parikappavacanaṃ “tādiso atthi ce,",
  "tika-s0105t:1115_2": "taṃ viyā”ti.",
  "tika-s0105t:1115_3": "Meghavaṇṇanti rattameghavaṇṇaṃ,",
  "tika-s0105t:1115_4": "sañjhāpabhānurañjitameghasaṅkāsanti attho.",
  "tika-s0105t:1115_5": "Paṭhamena cettha saṇṭhānasampattiṃ dasseti,",
  "tika-s0105t:1115_6": "dutiyena vaṇṇasampattiṃ.",
  "tika-s0105t:1115_7": "Ekaṃsavaragatanti vāmaṃsavarappavattaṃ.",
  "tika-s0105t:1115_8": "Tathā hi suttanipātaṭṭhakathāyaṃ vaṅgīsasuttavaṇṇanāyaṃ vuttaṃ “ekaṃsanti ca vāmaṃsaṃ pārupitvā ṭhitassetaṃ adhivacanaṃ.",
  "tika-s0105t:1115_9": "Yato yathā vāmaṃsaṃ pārupitvā ṭhitaṃ hoti,",
  "tika-s0105t:1115_10": "tathā cīvaraṃ katvāti evamassattho veditabbo”ti [su. ni. aṭṭha.",
  "tika-s0105t:1115_11": "nigrodhakappasutta (vaṅgīsasutta) vaṇṇanā] tattha etanti “ekaṃsaṃ cīvaraṃ katvā”ti vacanaṃ.",
  "tika-s0105t:1115_12": "Yatoti yathāvuttavacanassa pārupitvā ṭhitasseva adhivacanattā evamassa attho veditabboti sambandho.",
  "tika-s0105t:1115_13": "Paccagghanti ekaṃ katvā anadhiṭṭhitakāle pāṭekkaṃ mahagghaṃ,",
  "tika-s0105t:1115_14": "paccagghaṃ vā abhinavaṃ,",
  "tika-s0105t:1115_15": "abbhuṇhe taṅkhaṇe nibbattanti attho.",
  "tika-s0105t:1115_16": "Purimañcettha atthavikappaṃ keci na icchati.",
  "tika-s0105t:1115_17": "Tathā hi ācariyeneva udānaṭṭhakathāyaṃ vuttaṃ “paccaggheti abhinave,",
  "tika-s0105t:1115_18": "paccekaṃ mahagghatāya paccaggheti keci,",
  "tika-s0105t:1115_19": "taṃ na sundaraṃ.",
  "tika-s0105t:1115_20": "Na hi buddhā bhagavanto mahagghaṃ paṭiggaṇhanti,",
  "tika-s0105t:1115_21": "paribhuñjanti cā”ti,",
  "tika-s0105t:1115_22": "idhāpi tena pacchimoyeva atthavikappo gahito.",
  "tika-s0105t:1115_23": "Abhinavatāya “paccaggha”nti ca idaṃ ādito tathā laddhavohārena,",
  "tika-s0105t:1115_24": "anaññaparibhogatāya ca vuttaṃ,",
  "tika-s0105t:1115_25": "tathā vā satthu adhiṭṭhānena taṃ pattaṃ sabbakālaṃ “paccaggha”ntveva vuccati.",
  "tika-s0105t:1115_26": "Selamayapattanti muggavaṇṇasilāmayaṃ catumahārājadattiyaṃ pattaṃ.",
  "tika-s0105t:1115_27": "Ayameva hi bhagavatā niccaparibhutto patto samacittasuttavaṇṇanādīsupi tathā vuttattā.",
  "tika-s0105t:1116_0": "407.",
  "tika-s0105t:1116_1": "Attano rucivasena ajjhāsayavasena,",
  "tika-s0105t:1116_2": "na parehi ussāhitoti adhippāyo.",
  "tika-s0105t:1116_3": "“Atippagabhāvameva disvā”ti ca idaṃ bhūtakathanaṃ na tāva bhikkhācaraṇavelā sampattāti dassanatthaṃ.",
  "tika-s0105t:1116_4": "Bhagavā hi tadā kālasseva vihārato nikkhanto “vāsanābhāgiyāya dhammadesanāya poṭṭhapādaṃ anuggaṇhissāmī”ti.",
  "tika-s0105t:1116_5": "Pāḷiyaṃ atippago khoti ettha “pago”ti idaṃ kaccāyanamatena pa-",
  "tika-s0105t:1116_6": "iccupasaggato o- kāraga-",
  "tika-s0105t:1116_7": "kārāgamane siddhaṃ. Pa-",
  "tika-s0105t:1116_8": "saddoyeva pātoatthaṃ vadati.",
  "tika-s0105t:1116_9": "Aññesaṃ pana saddavidūnaṃ matena pātopadamiva nepātikaṃ.",
  "tika-s0105t:1116_10": "Teneva tattha tattha aṭṭhakathāsu vuttaṃ “atippago khoti ativiya pāto”ti.",
  "tika-s0105t:1116_11": "Apica paṭhamaṃ gacchati divasabhāvena pavattatīti pagoti nibbacanaṃ iminā dassitaṃ.",
  "tika-s0105t:1116_12": "Duvidho khalusaddo viya hi pagoti saddo nāmanipātopasaggavasena tividho.",
  "tika-s0105t:1116_13": "Evañhi idha “atippagabhāvameva disvā”ti vacanaṃ upapannaṃ hoti.",
  "tika-s0105t:1117_0": "Yaṃnūnāti esa nipāto aññattha saṃsayaparidīpano,",
  "tika-s0105t:1117_1": "idha pana saṃsayapatirūpakaparidīpanova.",
  "tika-s0105t:1117_2": "Kasmā “saṃsayaparidīpane”ti vuttaṃ,",
  "tika-s0105t:1117_3": "nanu buddhānaṃ saṃsayo natthīti āha “buddhānañcā”tiādi.",
  "tika-s0105t:1117_4": "Saṃsayo nāma natthi bodhimūle eva tassa samugghāṭitattā.",
  "tika-s0105t:1117_5": "Parivitakkapubbabhāgoti adhippetakiccassa pubbabhāge pavattaparivitakko.",
  "tika-s0105t:1117_6": "Esāti “karissāma,",
  "tika-s0105t:1117_7": "na karissāmā”tiādiko esa cittācāro sabbabuddhānaṃ labbhati sambhavati vicāraṇavaseneva pavattanato,",
  "tika-s0105t:1117_8": "na pana saṃsayavasena.",
  "tika-s0105t:1117_9": "Tenāhāti yenesa sabbabuddhānaṃ labbhati,",
  "tika-s0105t:1117_10": "tena bhagavā evamāhāti imameva pāḷiṃ imassa atthassa sādhakaṃ karoti.",
  "tika-s0105t:1117_11": "Ayaṃ aṭṭhakathāto aparo nayo –",
  "tika-s0105t:1117_12": "yaṃnūnāti parikappane nipāto.",
  "tika-s0105t:1117_13": "“Upasaṅkameyya”nti kiriyāpadena vuccamānoyeva hi attho anena jotīyati.",
  "tika-s0105t:1117_14": "Tasmā ahaṃ yaṃnūna yadi pana upasaṅkameyyaṃ sādhu vatāti yojanā.",
  "tika-s0105t:1117_15": "“Yadi panā”ti idampi tena samānatthanti vuttaṃ “yadi panāhanti attho”ti.",
  "tika-s0105t:1118_0": "408.",
  "tika-s0105t:1118_1": "Assāti paribbājakaparisāya.",
  "tika-s0105t:1118_2": "Uddhaṃgamanavasenāti unnatabahulatāya uggantvā uggantvā pavattanavasena.",
  "tika-s0105t:1118_3": "Disāsu patthaṭavasenāti vipulabhāvena bhūtaparamparāya sabbadisāsu pattharaṇavasena.",
  "tika-s0105t:1118_4": "Ettha ca pāḷiyaṃ yathā unnatapāyo saddo unnādo,",
  "tika-s0105t:1118_5": "evaṃ vipulabhāvena uparūpari pavattopi unnādoyevāti tadubhayaṃ ekajjhaṃ katvā “unnādiniyā”ti vuttaṃ,",
  "tika-s0105t:1118_6": "puna tadubhayameva vibhāgaṃ katvā “uccāsaddamahāsaddāyā”ti.",
  "tika-s0105t:1118_7": "Ato pāḷinayānurūpameva atthaṃ vivaratīti daṭṭhabbaṃ.",
  "tika-s0105t:1118_8": "Idāni paribbājakaparisāya uccāsaddamahāsaddatākāraṇaṃ,",
  "tika-s0105t:1118_9": "tassa ca pavattiākāraṃ dassento “tesañhī”tiādimāha.",
  "tika-s0105t:1118_10": "Bālātapeti abhinavuggatasūriyātape.",
  "tika-s0105t:1118_11": "Kāmassādo nāma kāmaguṇassādo.",
  "tika-s0105t:1118_12": "Bhavassādo nāma kāmarāgādisahagato bhavesu assādo.",
  "tika-s0105t:1119_0": "Sūriyuggamane khajjopanamiva nippabhataṃ sandhāya vuttaṃ “khajjopanakūpamā jātā”ti.",
  "tika-s0105t:1119_1": "Lābhasakkāropi no parihīnoti attho bāverujātakena dīpetabbo.",
  "tika-s0105t:1119_2": "Parisadosoti parisāya pavattadoso.",
  "tika-s0105t:1120_0": "409.",
  "tika-s0105t:1120_1": "Saṇṭhapesīti saññamanavasena sammadeva ṭhapesi.",
  "tika-s0105t:1120_2": "Saṇṭhapanañcettha tiracchānakathāya aññamaññasmiṃ agāravassa cajāpanavasena ācārasikkhāpanaṃ,",
  "tika-s0105t:1120_3": "yathāvuttadosassa nigūhanañca hotīti āha “sikkhāpesī”tiādi.",
  "tika-s0105t:1120_4": "Nanti parisaṃ.",
  "tika-s0105t:1120_5": "Appasaddanti nissaddaṃ uccāsaddamahāsaddābhāvaṃ.",
  "tika-s0105t:1120_6": "“Eko nisīdatī”tiādi atthāpattidassanaṃ.",
  "tika-s0105t:1120_7": "Vuddhinti lābhaguṇavuddhiṃ.",
  "tika-s0105t:1120_8": "Patthayamānoti patthayanahetu.",
  "tika-s0105t:1120_9": "Mānante hi lakkhaṇe,",
  "tika-s0105t:1120_10": "hetumhi ca icchanti saddavidū.",
  "tika-s0105t:1120_11": "Idāni tamatthaṃ vitthāretuṃ “paribbājakā kirā”tiādi āraddhaṃ.",
  "tika-s0105t:1120_12": "Aparaddhanti aparajjhitaṃ.",
  "tika-s0105t:1120_13": "Nappamajjantīti pamādaṃ na āpajjanti,",
  "tika-s0105t:1120_14": "na agāravaṃ karontīti vuttaṃ hoti.",
  "tika-s0105t:1121_0": "410.",
  "tika-s0105t:1121_1": "No āgate ānandoti amhākaṃ bhagavati āgate ānando pīti hoti.",
  "tika-s0105t:1121_2": "“Cirassaṃ kho bhante bhagavā imaṃ pariyāyamakāsī”ti vacanaṃ pubbepi tattha āgatapubbattā vuttavacanamiva",
  "tika-s0105t:1121_3": "hotīti codanaṃ samuṭṭhāpetvā pariharanto “kasmā āhā”tiādimāha.",
  "tika-s0105t:1121_4": "Piyasamudācārāti piyālāpā.",
  "tika-s0105t:1121_5": "Tasmāti tathā piyasamudācārassa pavattanato.",
  "tika-s0105t:1121_6": "Na kevalaṃ ayameva,",
  "tika-s0105t:1121_7": "atha kho aññepi pabbajitā yebhuyyena bhagavato apacitiṃ karontevāti tadaññesampi bāhullakammena tadatthaṃ sādhetuṃ “bhagavantañhī”tiādi vuttaṃ.",
  "tika-s0105t:1121_8": "Tattha kāraṇamāha “uccākulīnatāyā”ti,",
  "tika-s0105t:1121_9": "mahāsammatarājato paṭṭhāya asambhinnakhattiyakulatāyāti attho.",
  "tika-s0105t:1121_10": "Tathā hi soṇadaṇḍena vuttaṃ “samaṇo khalu bho gotamo uccākulā pabbajito asambhinnakhattiyakulā”ti,",
  "tika-s0105t:1121_11": "tena sāsane appasannānampi kulagāravena bhagavati apacitiṃ dasseti.",
  "tika-s0105t:1121_12": "Etasmiṃ antare kā nāma kathāti yathāvuttaparicchedabbhantare kīdisā nāma kathā.",
  "tika-s0105t:1121_13": "Vippakatāti āraddhā hutvā apariyositā.",
  "tika-s0105t:1121_14": "“Kā kathā vippakatā”ti pana vadanto atthato tassā pariyosāpanaṃ paṭijānāti nāma.",
  "tika-s0105t:1121_15": "Kā kathāti ca avisesacodanā,",
  "tika-s0105t:1121_16": "tasmā yassā tassā sabbassāpi kathāya pariyosāpanaṃ paṭiññātaṃ hoti,",
  "tika-s0105t:1121_17": "tañca paṭijānanaṃ padesaññuno avisaṃyanti āha “yāva…pe…",
  "tika-s0105t:1121_18": "sabbaññupavāraṇaṃ pavāresī”ti.",
  "tika-s0105t:1121_19": "Esāti paribbājakaparisāya kathitā rājakathādikā.",
  "tika-s0105t:1121_20": "Nissārāti niratthakabhāvena sārarahitā.",
  "tika-s0105t:1122_0": "Abhisaññānirodhakathāvaṇṇanā",
  "tika-s0105t:1123_0": "411.",
  "tika-s0105t:1123_1": "“Tiṭṭhatesā”ti etassa āpannamatthaṃ dassento “sace”tiādimāha.",
  "tika-s0105t:1123_2": "Sukāraṇanti sundaraṃ atthāvahaṃ hitāvahaṃ kāraṇaṃ.",
  "tika-s0105t:1123_3": "Yatthāti aññatarissaṃ sālāyaṃ.",
  "tika-s0105t:1123_4": "Nānātitthasaṅkhātāsu laddhīsu niyuttāti nānātitthiyāṇiyasaddena.",
  "tika-s0105t:1123_5": "Ṇikasaddena vā ka-",
  "tika-s0105t:1123_6": "kārassa ya-",
  "tika-s0105t:1123_7": "kāraṃ katvā yathā “antiyo”ti.",
  "tika-s0105t:1123_8": "“Ayaṃ kiṃ vadati ayaṃ kiṃ vadatī”ti kutūhalaṃ kolāhalamettha atthīti kotūhalā,",
  "tika-s0105t:1123_9": "sā eva sālā kotūhalasālāti āha “kotūhaluppattiṭṭhānato”ti.",
  "tika-s0105t:1123_10": "Upasaggamattaṃ dhātvatthānuvattanato.",
  "tika-s0105t:1123_11": "Saññāsīsenāyaṃ desanā,",
  "tika-s0105t:1123_12": "tasmā saññāsahagatā sabbepi dhammā gayhanti,",
  "tika-s0105t:1123_13": "tattha pana cittaṃ padhānanti vuttaṃ “cittanirodhe”ti.",
  "tika-s0105t:1123_14": "Pahānavasena pana accantanirodhassa tehi anadhippetattā,",
  "tika-s0105t:1123_15": "avisayattā ca “khaṇikanirodhe”ti āha.",
  "tika-s0105t:1123_16": "Kāmaṃ sopi tesaṃ avisayova,",
  "tika-s0105t:1123_17": "atthato pana nirodhakathā vuccamānā tattheva tiṭṭhati,",
  "tika-s0105t:1123_18": "tasmā atthāpattimattaṃ pati tathā vuttanti veditabbaṃ.",
  "tika-s0105t:1123_19": "Tassāti abhisaññānirodhakathāya.",
  "tika-s0105t:1123_20": "“Kittighoso”ti ‘aho buddhānubhāvo,",
  "tika-s0105t:1123_21": "bhavantarapaṭicchannampi kāraṇaṃ evaṃ hatthāmalakaṃ viya paccakkhato dasseti,",
  "tika-s0105t:1123_22": "sāvake ca edise saṃvarasamādāne patiṭṭhāpetī’ti thutighoso yāva bhavaggā pattharatīti.",
  "tika-s0105t:1123_23": "Ācariyena vuttaṃ.",
  "tika-s0105t:1123_24": "Idāni pana “sakalajambudīpe bhagavato kathākittighoso pattharatī”ti pāṭho dissati.",
  "tika-s0105t:1123_25": "Paṭibhāgakiriyanti paḷāsavasena paṭibhāgabhūtaṃ payogaṃ.",
  "tika-s0105t:1123_26": "Bhavantarasamayanti tatra tatra vuṭṭhānasamayaṃ abhūtaparikappitaṃ kiñci ussāriyavatthuṃ attano samayaṃ katvā kathenti.",
  "tika-s0105t:1123_27": "Kiñcideva sikkhāpadanti “ekamūlakena bhavitabbaṃ,",
  "tika-s0105t:1123_28": "ettakaṃ velaṃ ekasmiṃyeva ṭhāne nisīditabba”nti evamādikaṃ kiñcideva kāraṇaṃ sikkhākoṭṭhāsaṃ katvā paññapenti.",
  "tika-s0105t:1123_29": "Nirodhakathanti nirodhasamāpattikathaṃ.",
  "tika-s0105t:1124_0": "Tesūti kotūhalasālāyaṃ sannipatitesu nānātitthiyasamaṇabrāhmaṇesu.",
  "tika-s0105t:1124_1": "Ekacceti eke.",
  "tika-s0105t:1124_2": "Purimoti “ahetū appaccayā purisassa saññā uppajjantipi nirujjhantipī”tiādinā vuttavādī.",
  "tika-s0105t:1124_3": "Etthāti catūsu vādīsu.",
  "tika-s0105t:1124_4": "Yvāyaṃ idha uppajjatīti sambandho.",
  "tika-s0105t:1124_5": "Samāpattinti asaññībhavāvahaṃ vāyokasiṇaparikammaṃ,",
  "tika-s0105t:1124_6": "ākāsakasiṇaparikammaṃ vā rūpāvacaracatutthajjhānasamāpattiṃ,",
  "tika-s0105t:1124_7": "pañcamajjhānasamāpattiṃ vā.",
  "tika-s0105t:1124_8": "Nirodheti heṭṭhā vuttanayena saññānirodhe.",
  "tika-s0105t:1124_9": "Hetuṃ apassantoti yena hetunā asaññībhave saññāya nirodho sabbaso anuppādo,",
  "tika-s0105t:1124_10": "yena ca tato cutassa idha pañcavokārabhave saññāya uppādo,",
  "tika-s0105t:1124_11": "tadubhayampi hetuṃ avisayatāya apassanto.",
  "tika-s0105t:1125_0": "Dutiyoti “saññā hi bho purisassa attā”tiādinā vuttavādī.",
  "tika-s0105t:1125_1": "Nanti paṭhamavādiṃ.",
  "tika-s0105t:1125_2": "Nisedhetvāti “na kho pana metaṃ bho evaṃ bhavissatī”ti evaṃ paṭikkhipitvā.",
  "tika-s0105t:1125_3": "Migasiṅgatāpasassāti evaṃnāmakatāpasassa.",
  "tika-s0105t:1125_4": "Tassa kira matthake migasiṅgākārena dve cūḷā uṭṭhahiṃsu,",
  "tika-s0105t:1125_5": "“isisiṅgo”tipi tassa nāmaṃ.",
  "tika-s0105t:1125_6": "Asaññakabhāvanti muñchāpattiyā kiriyāmayasaññāvasena vigatasaññibhāvaṃ.",
  "tika-s0105t:1125_7": "Vakkhati hi “visaññī hutvā”ti.",
  "tika-s0105t:1125_8": "Cattālīsanipāte āgatanayena migasiṅgatāpasavatthuṃ saṅkhepato dassetuṃ “migasiṅgatāpaso kirā”tiādi vuttaṃ.",
  "tika-s0105t:1125_9": "Vikkhambhanavasena kilesānaṃ santāpanato attantapo.",
  "tika-s0105t:1125_10": "Dukkaratapatāya ghoratapo tibbatapo.",
  "tika-s0105t:1125_11": "Nibbisevanabhāvāpādanena sabbaso milāpitacakkhāditikkhindriyatāya paramadhitindriyo.",
  "tika-s0105t:1125_12": "Sakkavimānanti paṇḍukambalasilāsanaṃ sandhāyāha.",
  "tika-s0105t:1125_13": "Tañhi tathārūpapaccayā kadāci uṇhaṃ,",
  "tika-s0105t:1125_14": "kadāci thaddhaṃ,",
  "tika-s0105t:1125_15": "kadāci calitaṃ hoti.",
  "tika-s0105t:1125_16": "“Sakka…pe…",
  "tika-s0105t:1125_17": "patthetī”ti ayoniso cintetvā pesesi.",
  "tika-s0105t:1125_18": "Bhaggoti bhañjitakusalajjhāsayo,",
  "tika-s0105t:1125_19": "adhunā pana “laggo”ti pāṭhaṃ likhanti.",
  "tika-s0105t:1125_20": "Tena dibbaphassenāti hatthaggahaṇamattadibbaphassena.",
  "tika-s0105t:1125_21": "Tanti tathā saññāpaṭilābhaṃ.",
  "tika-s0105t:1125_22": "Evamāhāti evaṃ “saññā hi bho purisassa attā”tiādinā ākārena saññānirodhamāha.",
  "tika-s0105t:1125_23": "Imināva nayena ito paresupi dvīsu ṭhānesu pāḷimāharitvā yojanā veditabbā.",
  "tika-s0105t:1126_0": "Tatiyoti “santi hi bho samaṇabrāhmaṇā”tiādinā vuttavādī.",
  "tika-s0105t:1126_1": "Āthabbaṇapayoganti āthabbaṇavedavihitaṃ āthabbaṇikānaṃ visaññibhāvāpādanappayogaṃ.",
  "tika-s0105t:1126_2": "Upakaḍḍhanaṃ āharaṇaṃ.",
  "tika-s0105t:1126_3": "Apakaḍḍhanaṃ apaharaṇaṃ.",
  "tika-s0105t:1126_4": "Āthabbaṇaṃ payojetvāti āthabbaṇavede āgataṃ aggijuhanapubbakaṃ mantapadaṃ payojetvā sīsacchinnatādidassanena saññānirodhamāha.",
  "tika-s0105t:1126_5": "Tassāti yassa sīsacchinnatādi dassitaṃ, tassa.",
  "tika-s0105t:1127_0": "Catutthoti “santi hi bho devatā mahiddhikā”tiādinā vuttavādī.",
  "tika-s0105t:1127_1": "Yakkhadāsīnanti devadāsīnaṃ,",
  "tika-s0105t:1127_2": "yā “yogavatiyo”tipi vuccanti,",
  "tika-s0105t:1127_3": "yoginiyotipi pākaṭā.",
  "tika-s0105t:1127_4": "Madaniddanti surāmadanimittakaṃ supanaṃ.",
  "tika-s0105t:1127_5": "Devatūpahāranti naccanagāyanādinā devatānaṃ pūjaṃ.",
  "tika-s0105t:1127_6": "Surāpātinti pātipuṇṇaṃ suraṃ.",
  "tika-s0105t:1127_7": "Divāti atidivā,",
  "tika-s0105t:1127_8": "ussūreti attho.",
  "tika-s0105t:1127_9": "Tanti tathā supitvā vuṭṭhahanaṃ.",
  "tika-s0105t:1127_10": "Suttakāle devatānaṃ saññāpakaḍḍhanavasena nirodhaṃ samāpannā,",
  "tika-s0105t:1127_11": "pabuddhakāle saññupakaḍḍhanavasena nirodhā vuṭṭhitāti maññamānoti adhippāyo.",
  "tika-s0105t:1128_0": "Eḷamūgakathā viyāti imesaṃ paṇḍitamānīnaṃ kathā andhabālakathāsadisī.",
  "tika-s0105t:1128_1": "Cattāro nirodheti aññamaññavidhure cattāropi nirodhe.",
  "tika-s0105t:1128_2": "Ekena bhavitabbanti ekasabhāveneva bhavitabbaṃ.",
  "tika-s0105t:1128_3": "Na bahunāti na ca aññamaññaviruddhena bahuvidhena nānāsabhāvena bhavitabbaṃ.",
  "tika-s0105t:1128_4": "Tenāpi ekenāti ekasabhāvabhūtena tenāpi nirodhena.",
  "tika-s0105t:1128_5": "Aññenevāti tehi vuttākārato aññākāreneva bhavitabbaṃ.",
  "tika-s0105t:1128_6": "Soti ekasabhāvabhūto nirodho.",
  "tika-s0105t:1128_7": "Aññatra sabbaññunāti sabbaññubuddhaṃ ṭhapetvā.",
  "tika-s0105t:1128_8": "Idhāti kotūhalasālāyaṃ.",
  "tika-s0105t:1128_9": "Ayaṃ nirodho ayaṃ nirodhoti dvikkhattuṃ byāpanicchāvacanaṃ satthā attano desanāvilāsena anekākāravokāraṃ nirodhaṃ vibhāvessatīti dassanatthaṃ kataṃ.",
  "tika-s0105t:1128_10": "Aho nūnāti ettha ahoti acchariye nipāto,",
  "tika-s0105t:1128_11": "nūnāti anussaraṇe.",
  "tika-s0105t:1128_12": "Tasmā aho nūna bhagavāti anaññasādhāraṇadesanattā bhagavā nirodhampi aho acchariyaṃ katvā ārādheyya maññeti adhippāyo.",
  "tika-s0105t:1128_13": "Aho nūna sugatoti etthāpi eseva nayo.",
  "tika-s0105t:1128_14": "Acchariyavibhāvanato eva cettha dvikkhattuṃ āmeḍitavacanaṃ.",
  "tika-s0105t:1128_15": "Acchariyatthopi hesa ahosaddo anussaraṇamukheneva poṭṭhapādena gahito.",
  "tika-s0105t:1128_16": "Tasmā vuttaṃ “anussaraṇatthe nipātadvaya”nti.",
  "tika-s0105t:1128_17": "Tenāti anussaraṇatthamukhena pavattanato. “Aho…pe…",
  "tika-s0105t:1128_18": "sugato”ti vacanena etadahosīti yojanā.",
  "tika-s0105t:1128_19": "“Yaṃtaṃsaddā niccasambandhā”ti sādhippāyaṃ yojanaṃ dassetuṃ “yo etesa”ntiādimāha.",
  "tika-s0105t:1128_20": "Kāladesapuggalādivibhāgena bahubhedattā imesaṃ nirodhadhammānanti bahutte sāmivacanaṃ,",
  "tika-s0105t:1128_21": "kusalasaddayoge cetaṃ bhummatthe daṭṭhabbaṃ.",
  "tika-s0105t:1128_22": "Kusalo nipuṇo chekoti pariyāyavacanametaṃ.",
  "tika-s0105t:1128_23": "Aho nūna katheyyāti acchariyaṃ katvā katheyya maññe.",
  "tika-s0105t:1128_24": "So sugatoti sambandho.",
  "tika-s0105t:1128_25": "Ciṇṇavasitāyāti nirodhasamāpattiyaṃ ciṇṇavasībhāvattā.",
  "tika-s0105t:1128_26": "Sabhāvaṃ jānātīti nirodhasabhāvaṃ yāthāvato jānāti.",
  "tika-s0105t:1129_0": "Ahetukasaññuppādanirodhakathāvaṇṇanā",
  "tika-s0105t:1130_0": "412.",
  "tika-s0105t:1130_1": "Gharamajjheyeva pakkhalitāti yathā gharato bahi gantukāmā purisā maggaṃ anotaritvā gharavivare samatale vivaṭaṅgaṇe eva pakkhalanaṃ pattā,",
  "tika-s0105t:1130_2": "evaṃsampadamidanti attho.",
  "tika-s0105t:1130_3": "Asādhāraṇo hetu,",
  "tika-s0105t:1130_4": "sādhāraṇo paccayoti evamādivibhāgo aññatra vutto,",
  "tika-s0105t:1130_5": "idha pana tena vibhāgena payojanaṃ natthi saññāya akāraṇabhāvapaṭikkhepaparattā codanāyāti vuttaṃ “kāraṇasseva nāma”nti.",
  "tika-s0105t:1130_6": "Yaṃ pana pāḷiyaṃ vuttaṃ “sahetū hi poṭṭhapāda sappaccayā purisassa saññā uppajjantipi nirujjhantipī”ti,",
  "tika-s0105t:1130_7": "tattha sahetū sappaccayā uppajjanti,",
  "tika-s0105t:1130_8": "uppannā pana nirujjhantiyeva,",
  "tika-s0105t:1130_9": "na tiṭṭhantīti dassanatthaṃ “nirujjhantipī”ti vacanaṃ,",
  "tika-s0105t:1130_10": "na tu nirodhassa sahetusapaccayatādassanatthaṃ.",
  "tika-s0105t:1130_11": "Uppādoyeva hi sahetuko,",
  "tika-s0105t:1130_12": "na nirodho.",
  "tika-s0105t:1130_13": "Yadi hi nirodhopi sahetuko siyā,",
  "tika-s0105t:1130_14": "tassapi puna nirodhena bhavitabbaṃ aṅkurādīnaṃ puna aṅkurādinā viya,",
  "tika-s0105t:1130_15": "na ca tassa puna nirodho atthi,",
  "tika-s0105t:1130_16": "tasmā vuttanayeneva pāḷiyā attho veditabbo.",
  "tika-s0105t:1130_17": "Ayañca nayo khaṇanirodhavasena vutto.",
  "tika-s0105t:1130_18": "Yo pana yathāparicchinnakālavasena sabbaso anuppādanirodho,",
  "tika-s0105t:1130_19": "so “sahetuko”ti veditabbo tathārūpāya paṭipattiyā vinā abhāvato.",
  "tika-s0105t:1130_20": "Tenāha bhagavā “sikkhā ekā saññā uppajjati,",
  "tika-s0105t:1130_21": "sikkhā ekā saññā nirujjhatī”ti tato eva ca aṭṭhakathāyampi vuttaṃ “saññāya sahetukaṃ uppādanirodhaṃ dīpetu”nti.",
  "tika-s0105t:1130_22": "Etañhi pāḷivacanaṃ,",
  "tika-s0105t:1130_23": "aṭṭhakathāvacanañca anuppādanirodhaṃ sandhāya vuttanti daṭṭhabbaṃ.",
  "tika-s0105t:1130_24": "Sikkhāti hetvatthe paccattavacanaṃ, ya-",
  "tika-s0105t:1130_25": "kāralopo vā “saṅkhyāpi tamhā vanapattā pakkamitabba”ntiādīsu viya.",
  "tika-s0105t:1130_26": "Hetubhāvo cassā upari āvi bhavissati.",
  "tika-s0105t:1130_27": "Ekasaddo ca aññapariyāyo,",
  "tika-s0105t:1130_28": "na saṅkhyāvācī “ittheke sato sattassā”tiādīsu viyāti āha “sikkhāya ekaccā saññā jāyantī”ti.",
  "tika-s0105t:1130_29": "Sesapadesupi eseva nayo.",
  "tika-s0105t:1131_0": "413.",
  "tika-s0105t:1131_1": "Vitthāretukamyatāti vitthāretukāmatāya.",
  "tika-s0105t:1131_2": "Pucchāvasenāti kathetukamyatāpucchāvasena,",
  "tika-s0105t:1131_3": "vitthāretukamyatāpucchāvasenāti vā samāso.",
  "tika-s0105t:1131_4": "“Poṭṭhapādassevāyaṃ pucchā”ti āsaṅkāya “bhagavā avocā”ti pāḷiyaṃ vuttaṃ.",
  "tika-s0105t:1131_5": "Saññāya…pe…",
  "tika-s0105t:1131_6": "dīpetuṃ tā dassentoti yojetabbaṃ.",
  "tika-s0105t:1131_7": "Tatthāti tassaṃ upari vakkhamānāya desanāya.",
  "tika-s0105t:1131_8": "Tatiyāti adhipaññāsikkhā āgatāti sambandho. “Ayaṃ…pe…",
  "tika-s0105t:1131_9": "desitoti ettha sammādiṭṭhisammāsaṅkappavasena āgatā.",
  "tika-s0105t:1131_10": "Kasmāti ce?",
  "tika-s0105t:1131_11": "Pariyāpannattā,",
  "tika-s0105t:1131_12": "sabhāvato,",
  "tika-s0105t:1131_13": "upakārato ca yathārahaṃ paññākkhandhe avarodhattā saṅgahitattāti adhippāyo.",
  "tika-s0105t:1131_14": "Tathā hi cūḷavedallasutte vuttaṃ “yā cāvuso visākha sammādiṭṭhi,",
  "tika-s0105t:1131_15": "yo ca sammāsaṅkappo,",
  "tika-s0105t:1131_16": "ime dhammā paññākkhandhe saṅgahitā”ti kāmañcettha vuttanayena tissopi sikkhā āgatā,",
  "tika-s0105t:1131_17": "tathāpi adhicittasikkhāya eva abhisaññānirodho dassito.",
  "tika-s0105t:1131_18": "Itarā pana tassā sambhārabhāvena ānītāti ayamattho pāḷivasena veditabbo.",
  "tika-s0105t:1132_0": "Pañcakāmaguṇikarāgoti pañca kāmakoṭṭhāse ārabbha uppajjanakarāgo.",
  "tika-s0105t:1132_1": "Asamuppannakāmacāroti vattamānuppannatāvasena nasamuppanno yo koci kāmacāro,",
  "tika-s0105t:1132_2": "yā kāci lobhuppatti.",
  "tika-s0105t:1132_3": "Adhunā pana “asamuppannakāmarāgo”ti pāṭho,",
  "tika-s0105t:1132_4": "so ayuttova atthato viruddhattā.",
  "tika-s0105t:1132_5": "Kāmarāgo cettha visayavasena niyamitattā kāmaguṇārammaṇova lobho daṭṭhabbo,",
  "tika-s0105t:1132_6": "kāmacāro pana jhānanikantibhavarāgādippabhedo sabbopi lobhacāro.",
  "tika-s0105t:1132_7": "Kāmanaṭṭhena,",
  "tika-s0105t:1132_8": "kāmesu pavattanaṭṭhena ca kāmacāro.",
  "tika-s0105t:1132_9": "Sabbepi hi tebhūmakadhammā kāmanīyaṭṭhena kāmā.",
  "tika-s0105t:1132_10": "Yasmā ubhayesampi sahacaraṇañāyena kāmasaññābhāvo hoti,",
  "tika-s0105t:1132_11": "tasmā “kāmasaññā”ti paduddhāraṃ katvā tadubhayameva niddiṭṭhanti veditabbaṃ.",
  "tika-s0105t:1132_12": "“Tatthā”tiādi asamuppannakāmacārato pañcakāmaguṇikarāgassa visesadassanaṃ,",
  "tika-s0105t:1132_13": "asamuppannakāmacārasseva vā idhādhippetabhāvadassanaṃ.",
  "tika-s0105t:1132_14": "Kāmaṃ pañcakāmaguṇikarāgopi asamuppanno eva anāgāmimaggena samugghāṭīyati,",
  "tika-s0105t:1132_15": "tasmiṃ pana samugghāṭitepi na sabbo rāgo samugghāṭaṃ gacchati tassa aggamaggena samugghāṭitattā.",
  "tika-s0105t:1132_16": "Tasmā pañcakāmaguṇikarāgaggahaṇena itarassa sabbassa gahaṇaṃ na hotīti ubhayatthasādhāraṇena pariyāyena",
  "tika-s0105t:1132_17": "ubhayameva saṅgahetvā pāḷiyaṃ kāmasaññāggahaṇaṃ kataṃ,",
  "tika-s0105t:1132_18": "ato tadubhayaṃ sarūpato,",
  "tika-s0105t:1132_19": "visesato ca dassetvā sabbasaṅgāhikabhāvato “asamuppannakāmacāro pana imasmiṃ ṭhāne vaṭṭatī”ti vuttaṃ.",
  "tika-s0105t:1132_20": "Tasmāti asamuppannakāmacārasseva idha vaṭṭanato ayamattho veditabboti yojanā.",
  "tika-s0105t:1132_21": "Tassāti paṭhamajjhānasamaṅgino puggalassa.",
  "tika-s0105t:1132_22": "Sadisattāti kāmasaññādibhāvena samānattā,",
  "tika-s0105t:1132_23": "etena pāḷiyaṃ “purimā”ti idaṃ sadisakappanāvasena vuttanti dasseti.",
  "tika-s0105t:1132_24": "Anāgatā hi idha “nirujjhatī”ti vuttā anuppādassa adhippetattā.",
  "tika-s0105t:1132_25": "Tasmā anāgatameva dassetuṃ “anuppannāva nuppajjatī”ti vuttaṃ.",
  "tika-s0105t:1133_0": "Vivekajapītisukhasaṅkhātāti vivekajapītisukhehi saha akkhātā,",
  "tika-s0105t:1133_1": "na vivekajapītisukhānīti akkhātā.",
  "tika-s0105t:1133_2": "Taṃsampayuttā hi saññāyeva idhādhippetā,",
  "tika-s0105t:1133_3": "na vivekajapītisukhāni.",
  "tika-s0105t:1133_4": "Atha vā vivekajapītisukhakoṭṭhāsikāti attho.",
  "tika-s0105t:1133_5": "Saṅkhātasaddo hettha koṭṭhāsattho “adinnaṃ theyyasaṅkhātaṃ ādiyeyyā”tiādīsu viya.",
  "tika-s0105t:1133_6": "Kāmacchandādioḷārikaṅgappahānavasena nānatthasaññāpaṭighasaññāhi nipuṇatāya sukhumā.",
  "tika-s0105t:1133_7": "Bhūtatāya saccā.",
  "tika-s0105t:1133_8": "Tadevatthaṃ dasseti “bhūtā”ti iminā.",
  "tika-s0105t:1133_9": "Sukhumabhāvena,",
  "tika-s0105t:1133_10": "paramatthabhāvena ca aviparītasabhāvāti attho.",
  "tika-s0105t:1133_11": "Evaṃ byāsavasena yathāpāṭhamatthaṃ dassetvā samāsavasenapi yathāpāṭhameva dassento “atha vā”tiādimāha.",
  "tika-s0105t:1133_12": "Samāsabyāsavasena hi dvidhā pāṭho dissati.",
  "tika-s0105t:1133_13": "“Kāmacchandādioḷārikaṅgappahānavasenā”ti iminā sampayuttadhammānaṃ bhāvanānubhāvasiddhā,",
  "tika-s0105t:1133_14": "saññāya saṇhasukhumatā nīvaraṇavikkhambhanavasena viññāyatīti dasseti.",
  "tika-s0105t:1133_15": "Bhūtatāyāti sukhumabhāvena,",
  "tika-s0105t:1133_16": "paramatthabhāvena ca aviparītatāya,",
  "tika-s0105t:1133_17": "vijjamānatāya vā.",
  "tika-s0105t:1133_18": "Vivekajehīti nīvaraṇavivekato jātehi.",
  "tika-s0105t:1133_19": "Idāni jhānasamaṅgīvasena vuttassa dutiyapadassa atthaṃ dassetuṃ “sā assā”tiādi vuttaṃ.",
  "tika-s0105t:1133_20": "Sabbatthāti sabbavāresu.",
  "tika-s0105t:1134_0": "Samāpajjanādhiṭṭhānaṃ viya vuṭṭhānampijhāne pariyāpannaṃ hoti yathā taṃ dhammānaṃ bhaṅgakkhaṇo dhammesu,",
  "tika-s0105t:1134_1": "āvajjanapaccavekkhaṇāni pana na jhānapariyāpannāni,",
  "tika-s0105t:1134_2": "tasmā jhānapariyāpannameva vasīkaraṇaṃ gahetvā “samāpajjanto,",
  "tika-s0105t:1134_3": "adhiṭṭhahanto,",
  "tika-s0105t:1134_4": "vuṭṭhahanto ca sikkhatī”ti vuttaṃ.",
  "tika-s0105t:1134_5": "Tanti paṭhamajjhānaṃ. Tena…pe…",
  "tika-s0105t:1134_6": "jhānenāti idampi “sikkhā”ti etassa saṃvaṇṇanāpadaṃ.",
  "tika-s0105t:1134_7": "Tenāti ca hetumhi karaṇavacanaṃ,",
  "tika-s0105t:1134_8": "paṭhamajjhānena hetunāti attho.",
  "tika-s0105t:1134_9": "Hetubhāvo cettha jhānassa vivekajapītisukhasukhumasaccasaññāya uppattiyā sahajātādipaccayabhāvo.",
  "tika-s0105t:1134_10": "Kāmasaññāya pana nirodhassa upanissayapaccayabhāvova.",
  "tika-s0105t:1134_11": "So ca kho suttantapariyāyena.",
  "tika-s0105t:1134_12": "Tathā ceva heṭṭhā saṃvaṇṇitaṃ “tathārūpāya paṭipattiyā vinā abhāvato”ti etenupāyenāti yvāyaṃ paṭhamajjhānatappaṭipakkhasaññāvasena",
  "tika-s0105t:1134_13": "“sikkhā ekā saññā uppajjati,",
  "tika-s0105t:1134_14": "sikkhā ekā saññā nirujjhatī”ti ettha nayo vutto,",
  "tika-s0105t:1134_15": "etena nayena.",
  "tika-s0105t:1134_16": "Sabbatthāti sabbavāresu.",
  "tika-s0105t:1135_0": "414.",
  "tika-s0105t:1135_1": "Idāni ākiñcaññāyatanaparamāya eva saññāya dassane kāraṇaṃ vibhāvento “yasmā panā”tiādimāha.",
  "tika-s0105t:1135_2": "Yasmā idañca…pe…",
  "tika-s0105t:1135_3": "uddhaṭanti sambandho.",
  "tika-s0105t:1135_4": "Kesaṃ panidaṃ aṅgato sammasananti vuttaṃ “aṭṭhasamāpattiyā”tiādi.",
  "tika-s0105t:1135_5": "Aṅgatoti jhānaṅgato.",
  "tika-s0105t:1135_6": "Idañhi anupadadhammavipassanāya lakkhaṇavacanaṃ.",
  "tika-s0105t:1135_7": "Anupadadhammavipassanañhi karonto samāpattiṃ patvā aṅgatova sammasanaṃ karoti,",
  "tika-s0105t:1135_8": "na ca saññā samāpattiyā kiñci aṅgaṃ hoti.",
  "tika-s0105t:1135_9": "Atha ca panetaṃ vuttaṃ “idañca saññā saññāti evaṃ aṅgato sammasanaṃ uddhaṭa”nti,",
  "tika-s0105t:1135_10": "tasmā lakkhaṇavacanametaṃ.",
  "tika-s0105t:1135_11": "Aṅgatoti vā avayavatoti attho,",
  "tika-s0105t:1135_12": "anupadadhammatoti vuttaṃ hoti.",
  "tika-s0105t:1135_13": "Kalāpatoti samūhato.",
  "tika-s0105t:1135_14": "Yasmā panettha samāpattivasena taṃtaṃsaññānaṃ uppādanirodhe vuccamāne aṅgavasena so vutto hoti,",
  "tika-s0105t:1135_15": "tasmā “idañcā”tiādinā aṅgatova sammasanaṃ dassetīti veditabbaṃ.",
  "tika-s0105t:1135_16": "Tasmāti saññāvaseneva aṅgato sammasanassa uddhaṭattā.",
  "tika-s0105t:1135_17": "Tadevāti ākiñcaññāyatanameva,",
  "tika-s0105t:1135_18": "na nevasaññānāsaññāyatanaṃ tattha paṭusaññābhāvato.",
  "tika-s0105t:1136_0": "“Yo”ti vattabbe “yato”ti vuttanti āha “yo nāmā”ti yathā “ādimhī”ti vattabbe “ādito”ti vuccati atthe pariggayhamāne yathāyuttavibhattiyāva to-",
  "tika-s0105t:1136_1": "saddassa labbhanato. Nāma-",
  "tika-s0105t:1136_2": "saddo cettha kho-",
  "tika-s0105t:1136_3": "saddo viya vācāsiliṭṭhatāmattaṃ.",
  "tika-s0105t:1136_4": "Sassedanti sakaṃ,",
  "tika-s0105t:1136_5": "attanā adhigatajhānaṃ,",
  "tika-s0105t:1136_6": "tasmiṃ saññā sakasaññā,",
  "tika-s0105t:1136_7": "sā etassatthīti sakasaññīti vuttaṃ “attano paṭhamajjhānasaññāya saññavā”ti.",
  "tika-s0105t:1136_8": "Īkāro cettha upari vuccamānanirodhapādakatāya sātisayāya jhānasaññāya atthibhāvajotako daṭṭhabbo.",
  "tika-s0105t:1136_9": "Tenevāha “anupubbena saññaggaṃ phusatī”tiādi.",
  "tika-s0105t:1136_10": "Tasmā tattha tattha sakasaññitāggahaṇena tasmiṃ tasmiṃ jhāne sabbaso suciṇṇavasībhāvo dīpitoti veditabbaṃ.",
  "tika-s0105t:1137_0": "Lokiyānanti niddhāraṇe sāmivacanaṃ,",
  "tika-s0105t:1137_1": "sāmiatthe eva vā.",
  "tika-s0105t:1137_2": "Yadaggena hi taṃ tesu seṭṭhaṃ,",
  "tika-s0105t:1137_3": "tadaggena tesampi seṭṭhanti.",
  "tika-s0105t:1137_4": "Vibhattāvadhiatthe vā sāmivacanaṃ.",
  "tika-s0105t:1137_5": "Ettha pana “lokiyāna”nti visesanaṃ lokuttarasamāpattīhi tassa aseṭṭhabhāvato kataṃ.",
  "tika-s0105t:1137_6": "Sesaṃ “kiccakārakasamāpattīna”nti pana visesanaṃ akiccakārakasamāpattito tassa aseṭṭhabhāvatoti daṭṭhabbaṃ.",
  "tika-s0105t:1137_7": "Akiccakārakatā cassā “yatheva hi tattha saññā,",
  "tika-s0105t:1137_8": "evaṃ phassādayopī”ti,",
  "tika-s0105t:1137_9": "“yadaggena hi tattha dhammā saṅkhārāvasesabhāvappattiyā pakativipassakānaṃ sammasituṃ asakkuṇeyyarūpena ṭhitā,",
  "tika-s0105t:1137_10": "tadaggena heṭṭhimasamāpattidhammā viya paṭukiccakaraṇasamatthāpi na hontī”ti ca aṭṭhakathāsu paṭusaññākiccābhāvavacanato viññāyati.",
  "tika-s0105t:1137_11": "Svāyamattho paramatthamañjūsāya nāma visuddhimaggaṭīkāya āruppakathāyaṃ ācariyena savisesaṃ vutto,",
  "tika-s0105t:1137_12": "tasmā tattha vuttanayeneva veditabbo.",
  "tika-s0105t:1137_13": "Keci pana “yathā heṭṭhimā heṭṭhimā samāpattiyo uparimānaṃ uparimānaṃ samāpattīnaṃ adhiṭṭhānakiccaṃ sādhenti,",
  "tika-s0105t:1137_14": "na evaṃ nevasaññānāsaññāyatanasamāpatti kassacipi adhiṭṭhānaṃ sādheti,",
  "tika-s0105t:1137_15": "tasmā sā akiccakārikā itarā kiccakārikā”ti vadanti,",
  "tika-s0105t:1137_16": "tadayuttaṃ tassāpi vipassanācittaparidamanādīnaṃ adhiṭṭhānakiccasādhanato,",
  "tika-s0105t:1137_17": "tasmā purimoyeva attho yutto.",
  "tika-s0105t:1137_18": "Kasmā cetaṃ tesamagganti āha “ākiñcaññāyatanasamāpattiya”ntiādi.",
  "tika-s0105t:1137_19": "“Itī”ti vatvā “lokiyānaṃ…pe…",
  "tika-s0105t:1137_20": "aggattā”ti tassattho vutto,",
  "tika-s0105t:1137_21": "“aggattā”ti ettha vā nidassanametaṃ.",
  "tika-s0105t:1138_0": "Pakappetīti saṃvidahati.",
  "tika-s0105t:1138_1": "Jhānaṃ samāpajjanto hi jhānasukhaṃ attani saṃvidahati nāma.",
  "tika-s0105t:1138_2": "Abhisaṅkharotīti āyūhati sampiṇḍeti.",
  "tika-s0105t:1138_3": "Sampiṇḍanattho hi samudāyattho.",
  "tika-s0105t:1138_4": "Yasmā pana nikantivasena cetanākiccassa matthakappatti,",
  "tika-s0105t:1138_5": "tasmā phalūpacārena kāraṇaṃ dassento “nikantiṃ…pe…",
  "tika-s0105t:1138_6": "nāmā”ti vuttaṃ.",
  "tika-s0105t:1138_7": "Imā ākiñcaññāyatanasaññāti idāni labbhamānā ākiñcaññāyatanasaññā.",
  "tika-s0105t:1138_8": "Taṃsamatikkameneva uparijhānatthāya cetanābhisaṅkharaṇasambhavato nirujjheyyuṃ.",
  "tika-s0105t:1138_9": "Aññāti ākiñcaññāyatanasaññāhi aññā.",
  "tika-s0105t:1138_10": "Oḷārikāti tato thūlatarā.",
  "tika-s0105t:1138_11": "Kā pana tāti āha “bhavaṅgasaññā”ti.",
  "tika-s0105t:1138_12": "Ākiñcaññāyatanato vuṭṭhāya eva hi uparijhānatthāya cetanābhisaṅkharaṇāni bhaveyyuṃ,",
  "tika-s0105t:1138_13": "evañca ākiñcaññāyatanasaññā nirujjheyyuṃ,",
  "tika-s0105t:1138_14": "vuṭṭhānañca bhavaṅgavasena hoti,",
  "tika-s0105t:1138_15": "tato parampi yāva uparijhānasamāpajjanaṃ,",
  "tika-s0105t:1138_16": "tāva antarantarā bhavaṅgasaññā uppajjeyyuṃ,",
  "tika-s0105t:1138_17": "tā ca ākiñcaññāyatanasaññāhi oḷārikāti adhippāyo.",
  "tika-s0105t:1139_0": "Cetentovāti nevasaññānāsaññāyatanajjhānaṃ ekaṃ dve cittavārepi samāpajjanavasena pakappento eva.",
  "tika-s0105t:1139_1": "Na cetetīti tathā heṭṭhimajhānesu viya vā pubbābhogābhāvato na pakappeti nāma.",
  "tika-s0105t:1139_2": "Pubbābhogavasena hi jhānaṃ pakappento idha “cetetī”ti vutto.",
  "tika-s0105t:1139_3": "Abhisaṅkharontovāti tattha appahīnanikantikatāvasena āyūhanto eva.",
  "tika-s0105t:1139_4": "Nābhisaṅkharotīti tathā heṭṭhimajhānesu viya vā pubbābhogābhāvato nāyūhati nāma.",
  "tika-s0105t:1139_5": "“Ahametaṃ jhānaṃ nibbattemi upasampādemi samāpajjāmī”ti hi evaṃ abhisaṅkharaṇaṃ tattha sālayasseva hoti,",
  "tika-s0105t:1139_6": "na anālayassa,",
  "tika-s0105t:1139_7": "tasmā ekadvicittakkhaṇikampi jhānaṃ pavattento tattha appahīnanikantikatāya “abhisaṅkharonto evā”ti vutto.",
  "tika-s0105t:1139_8": "Yasmā panassa tathā heṭṭhimajhānesu viya vā tattha pubbābhogo natthi,",
  "tika-s0105t:1139_9": "tasmā “na abhisaṅkharotī”ti vuttaṃ.",
  "tika-s0105t:1139_10": "“Imassa bhikkhuno”tiādi vuttassevatthassa vivaraṇaṃ.",
  "tika-s0105t:1139_11": "Tattha yasmā imassa…pe… atthi,",
  "tika-s0105t:1139_12": "tasmā “na ceteti,",
  "tika-s0105t:1139_13": "nābhisaṅkharotī”ti ca vuttanti adhippāyo.",
  "tika-s0105t:1139_14": "Ābhogasamannāhāroti ābhogasaṅkhāto,",
  "tika-s0105t:1139_15": "ābhogavasena vā cittassa ārammaṇābhimukhaṃ,",
  "tika-s0105t:1139_16": "ārammaṇassa vā cittābhimukhaṃ anvāhāro.",
  "tika-s0105t:1139_17": "“Svāyamattho”tiādinā tadevatthaṃ upamāya paṭipādeti.",
  "tika-s0105t:1139_18": "Puttagharācikkhaṇenāti puttagharassa ārocananayena.",
  "tika-s0105t:1140_0": "Gantvā ādāya āgatanti sambandho.",
  "tika-s0105t:1140_1": "Pacchābhāgeti āsanasālāya pacchimadisāyaṃ ṭhitassa pitugharassa pacchābhāge.",
  "tika-s0105t:1140_2": "Tatoti puttagharato.",
  "tika-s0105t:1140_3": "Laddhagharamevāti yatonena bhikkhā laddhā,",
  "tika-s0105t:1140_4": "tameva gharaṃ puttagehameva.",
  "tika-s0105t:1140_5": "Āsanasālā viya ākiñcaññāyatanasamāpatti tato pitugharaputtagharaṭṭhāniyānaṃ nevasaññānāsaññāyatananirodhasamāpattīnaṃ upagantabbato.",
  "tika-s0105t:1140_6": "Pitugehaṃ viya nevasaññānāsaññāyatanasamāpatti amanasikātabbato,",
  "tika-s0105t:1140_7": "majjhe ṭhitattā ca.",
  "tika-s0105t:1140_8": "Puttagehaṃ viya nirodhasamāpatti manasikātabbato,",
  "tika-s0105t:1140_9": "pariyante ṭhitattā ca.",
  "tika-s0105t:1140_10": "Pitugharaṃ amanasikaritvāti pavisitvā samatikkantampi pitugharaṃ amanasikaritvā.",
  "tika-s0105t:1140_11": "Puttagharasseva ācikkhaṇaṃ viya ekaṃ dve cittavāre samāpajjitabbampi nevasaññānāsaññāyatanaṃ amanasikaritvā",
  "tika-s0105t:1140_12": "parato nirodhasamāpattatthāya eva manasikāro daṭṭhabbo.",
  "tika-s0105t:1140_13": "Evaṃ amanasikārasāmaññena,",
  "tika-s0105t:1140_14": "manasikārasāmaññena ca upamopameyyatā vuttā ācikkhaṇenapi manasikārasseva jotanato.",
  "tika-s0105t:1140_15": "Na hi manasikārena vinā ācikkhaṇaṃ sambhavati.",
  "tika-s0105t:1141_0": "Tā jhānasaññāti ekaṃ dve cittavāre pavattā nevasaññānāsaññāyatanajhānasaññā.",
  "tika-s0105t:1141_1": "Nirodhasamāpattiyañhi yathārahaṃ catutthāruppakusalakiriyajavanaṃ dvikkhattumeva javati,",
  "tika-s0105t:1141_2": "na taduttari.",
  "tika-s0105t:1141_3": "Nirujjhantīti sarasavaseneva nirujjhanti,",
  "tika-s0105t:1141_4": "pubbābhisaṅkhārabalena pana upari anuppādo.",
  "tika-s0105t:1141_5": "Yathā ca jhānasaññānaṃ,",
  "tika-s0105t:1141_6": "evaṃ itarasaññānampīti āha “aññā cā”tiādi.",
  "tika-s0105t:1141_7": "Nuppajjanti yathāparicchinnakālanti adhippāyo.",
  "tika-s0105t:1141_8": "So evaṃ paṭipanno bhikkhūti yathāvutte saññagge ṭhitabhāvena paṭipanno bhikkhu,",
  "tika-s0105t:1141_9": "so ca kho anāgāmī vā arahā vā dvīhi phalehi samannāgamo,",
  "tika-s0105t:1141_10": "tiṇṇaṃ saṅkhārānaṃ paṭippassaddhi,",
  "tika-s0105t:1141_11": "soḷasavidhā ñāṇacariyā,",
  "tika-s0105t:1141_12": "navavidhā samādhicariyāti imesaṃ vasena nirodhapaṭipādanapaṭipattiṃ paṭipannoti attho.",
  "tika-s0105t:1141_13": "Anupubbanirodhavasena cittacetasikānaṃ appavattiyeva saññāvedanāsīsena “saññāvedayitanirodha”nti vuttā.",
  "tika-s0105t:1141_14": "Phusatīti ettha phusanaṃ nāma vindanaṃ paṭiladdhīti dasseti “vindati paṭilabhatī”ti iminā.",
  "tika-s0105t:1141_15": "Atthato pana vuttanayena yathāparicchinnakālaṃ cittacetasikānaṃ sabbaso appavattiyeva.",
  "tika-s0105t:1142_0": "Niratthakatāya upasaggamattaṃ,",
  "tika-s0105t:1142_1": "tasmā saññā icceva attho.",
  "tika-s0105t:1142_2": "Nirodhapadena anantarikaṃ katvā samāpattipade vattabbe tesaṃ dvinnamantare sampajānapadaṃ ṭhapitanti āha “nirodhapadena antarikaṃ katvā vutta”nti.",
  "tika-s0105t:1142_3": "Tena vuttaṃ “anu…pe… attho”ti,",
  "tika-s0105t:1142_4": "tena ayuttasamāsoyaṃ yathārutapāṭhoti dasseti.",
  "tika-s0105t:1142_5": "Tatrāpīti tasmiṃ yathāpadamanupubbiṭhapanepi ayaṃ visesatthoti yojanā.",
  "tika-s0105t:1142_6": "Sampajānantassāti taṃ taṃ samāpattiṃ samāpajjitvā vuṭṭhāya tattha tattha saṅkhārānaṃ sammasanavasena pajānantassa puggalassa.",
  "tika-s0105t:1142_7": "Anteti yathāvuttāya nirodhapaṭipādanapaṭipattiyā pariyosāne.",
  "tika-s0105t:1142_8": "Dutiyavikappe sampajānantassāti sampajānakārino,",
  "tika-s0105t:1142_9": "iminā nirodhasamāpattisamāpajjanakassa bhikkhuno ādito paṭṭhāya sabbapāṭihārikapaññāya saddhiṃ atthasādhikā paññā kiccato dassitā hoti.",
  "tika-s0105t:1142_10": "Tenāha “paṇḍitassa bhikkhuno”ti.",
  "tika-s0105t:1142_11": "Vacanasesāpekkhā’ napekkhatā dvinnaṃ vikappānaṃ viseso.",
  "tika-s0105t:1143_0": "Saṃvaṇṇanokāsānuppattito nirodhasamāpattikathā kathetabbā.",
  "tika-s0105t:1143_1": "Sabbākārenāti nirodhasamāpattiyā sarūpaviseso,",
  "tika-s0105t:1143_2": "samāpajjanako,",
  "tika-s0105t:1143_3": "samāpajjanaṭṭhānaṃ,",
  "tika-s0105t:1143_4": "samāpajjanakāraṇaṃ,",
  "tika-s0105t:1143_5": "samāpajjanākāroti evamādinā sabbappakārena.",
  "tika-s0105t:1143_6": "Tatthāti visuddhimagge kathitatovāti kathitaṭṭhānato eva,",
  "tika-s0105t:1143_7": "tevīsatimaparicchedatoti attho,",
  "tika-s0105t:1143_8": "na idha taṃ vadāma punaruttibhāvato,",
  "tika-s0105t:1143_9": "ganthagarukabhāvato cāti adhippāyo.",
  "tika-s0105t:1144_0": "Pāḷiyaṃ evaṃ kho ahanti ettha ākārattho evaṃ-",
  "tika-s0105t:1144_1": "saddo uggahitākāradassananti katvā.",
  "tika-s0105t:1144_2": "Evaṃ poṭṭhapādāti ettha pana sampaṭicchanattho tatheva anujānananti katvā.",
  "tika-s0105t:1144_3": "Tenāha “suuggatitaṃ tayā’ti anujānanto”ti.",
  "tika-s0105t:1145_0": "415.",
  "tika-s0105t:1145_1": "Saññā aggā etthāti saññaggaṃ,",
  "tika-s0105t:1145_2": "ākiñcaññāyatanaṃ.",
  "tika-s0105t:1145_3": "Avasesasamāpattīsupi saññaggaṃ atthīti ettha pana saññaggabhāvo “saññagga”nti vutto,",
  "tika-s0105t:1145_4": "saññāyeva agganti tulyādhikaraṇasamāso vā.",
  "tika-s0105t:1145_5": "“Puthū”ti ayaṃ liṅgavipallāso,",
  "tika-s0105t:1145_6": "nikāralopo vāti vuttaṃ “bahūnī”ti.",
  "tika-s0105t:1145_7": "“Yathā”ti iminā karaṇappakārasaṅkhāto pakāraviseso gahito,",
  "tika-s0105t:1145_8": "na pakārasāmaññanti dasseti “pathavīkasiṇādīsū”tiādinā.",
  "tika-s0105t:1145_9": "“Idaṃ vuttaṃ hotī”tiādi tabbivaraṇaṃ.",
  "tika-s0105t:1145_10": "Jhānānaṃ tāva yutto karaṇabhāvo saññānirodhaphusanassa sādhakatamabhāvato,",
  "tika-s0105t:1145_11": "kasiṇānaṃ pana kathanti?",
  "tika-s0105t:1145_12": "Tesampi so yutto eva.",
  "tika-s0105t:1145_13": "Yadaggena hi jhānānaṃ nirodhaphusanassa sādhakatamabhāvo,",
  "tika-s0105t:1145_14": "tadaggena kasiṇānampi tadavinābhāvato.",
  "tika-s0105t:1145_15": "Anekakaraṇāpi ca kiriyā hotiyeva yathā “aññena maggena yānena dīpikāya gacchatī”ti.",
  "tika-s0105t:1146_0": "Ekavāranti sakiṃ.",
  "tika-s0105t:1146_1": "Purimasaññānirodhanti kāmasaññānirodhaṃ,",
  "tika-s0105t:1146_2": "na pana nirodhasamāpattisaññitaṃ saññānirodhaṃ.",
  "tika-s0105t:1146_3": "Ekaṃ saññagganti ekaṃ saññābhūtaṃ aggaṃ,",
  "tika-s0105t:1146_4": "eko saññaggabhāvo vā heṭṭhimāya saññāya ukkaṭṭhabhāvato.",
  "tika-s0105t:1146_5": "Saññā ca sā aggañcāti hi saññaggaṃ,",
  "tika-s0105t:1146_6": "na saññāsu agganti.",
  "tika-s0105t:1146_7": "Yathā pana saññā aggo etthāti saññaggaṃ,",
  "tika-s0105t:1146_8": "ākiñcaññāyatanaṃ,",
  "tika-s0105t:1146_9": "evaṃ sesajhānampi.",
  "tika-s0105t:1146_10": "Yena ca nimittena jhānaṃ “saññagga”nti vuttaṃ,",
  "tika-s0105t:1146_11": "tadeva saññāsaṅkhātaṃ nimittaṃ bhāvalopena,",
  "tika-s0105t:1146_12": "bhāvappadhānena vā idhādhippetaṃ.",
  "tika-s0105t:1146_13": "Dve vāreti dvikkhattuṃ.",
  "tika-s0105t:1146_14": "Satasahassaṃ saññaggānīti migapadavaḷañjananiddeso.",
  "tika-s0105t:1146_15": "Sesakasiṇesūti kasiṇānameva gahaṇaṃ nirodhakathāya adhikatattā,",
  "tika-s0105t:1146_16": "tato eva cettha jhānaggahaṇenapi kasiṇajjhānāni eva gahitānīti veditabbaṃ.",
  "tika-s0105t:1146_17": "Yathā “pathavīkasiṇena karaṇabhūtenā”ti tadārammaṇikaṃ jhānaṃ anāmasitvā vuttaṃ,",
  "tika-s0105t:1146_18": "evaṃ “paṭhamajjhānena karaṇabhūtenā”ti tadārammaṇaṃ anāmasitvā vadati.",
  "tika-s0105t:1146_19": "“Itī”tiādinā tadevatthaṃ saṅgahetvā nigamanaṃ karoti.",
  "tika-s0105t:1146_20": "Sabbampīti ekavāraṃ samāpannajjhānasaññampi.",
  "tika-s0105t:1146_21": "Saṅgahetvāti sañjānanalakkhaṇena taṃsabhāvānativattanato saṅgahaṃ katvā,",
  "tika-s0105t:1146_22": "samāpajjanavasena,",
  "tika-s0105t:1146_23": "sañjānanalakkhaṇena ca ekatāti vuttaṃ hoti.",
  "tika-s0105t:1146_24": "Aparāparanti punappunaṃ.",
  "tika-s0105t:1146_25": "Bahūni saññaggāni honti.",
  "tika-s0105t:1147_0": "416.",
  "tika-s0105t:1147_1": "Paṭhamanaye jhānapadaṭṭhānaṃ vipassanaṃ vaḍḍhentassa puggalassa vasena saññāñāṇāni dassitāni.",
  "tika-s0105t:1147_2": "Dutiyanaye pana yasmā vipassanaṃ ussukkāpetvā maggena ghaṭentassa maggañāṇaṃ uppajjati,",
  "tika-s0105t:1147_3": "tasmā vipassanāmaggavasena saññāñāṇāni dassitāni.",
  "tika-s0105t:1147_4": "Tatiyanaye ca yasmā paṭhamanayo oḷāriko,",
  "tika-s0105t:1147_5": "dutiyanayopi missakoti tadubhayaṃ asambhāvetvā accantasukhumagambhīraṃ nibbattitalokuttarameva dassetuṃ maggaphalavasena saññāñāṇāni dassitāni.",
  "tika-s0105t:1147_6": "Tayopete nayā maggasodhanavasena dassitā.",
  "tika-s0105t:1148_0": "“Ayaṃ panettha sāro”ti vibhāvetuṃ tipiṭakamahāsivattheravādo ābhato.",
  "tika-s0105t:1148_1": "Tathā hi “arahattaphalasaññāya uppādā”tiādinā theravādānukūlameva upari attho saṃvaṇṇitoti.",
  "tika-s0105t:1148_2": "Ime bhikkhūti purimavādino bhikkhū.",
  "tika-s0105t:1148_3": "Tadā dīghanikāyatantiṃ parivattante imaṃ ṭhānaṃ patvā yathāvuttapaṭipāṭiyā tayo naye kathente bhikkhū sandhāya evaṃ thero vadati.",
  "tika-s0105t:1148_4": "Nirodhaṃ pucchitvā tasmiṃ kathite tadanantaraṃ saññāñāṇuppattiṃ pucchanto atthato nirodhā vuṭṭhānaṃ pucchati nāma.",
  "tika-s0105t:1148_5": "Nirodhato ca vuṭṭhānaṃ arahattaphaluppattiyā vā siyā,",
  "tika-s0105t:1148_6": "anāgāmiphaluppattiyā vā,",
  "tika-s0105t:1148_7": "tattha saññā padhānā,",
  "tika-s0105t:1148_8": "tadanantarañca paccavekkhaṇañāṇanti tadubhayaṃ niddhārento thero “poṭṭhapādo heṭṭhā”tiādimāha.",
  "tika-s0105t:1148_9": "Tattha bhagavāti ālapanavacanaṃ.",
  "tika-s0105t:1149_0": "Yathā maggavīthiyaṃ maggaphalañāṇesu uppannesu niyamato maggaphalapaccavekkhaṇañāṇāni honti,",
  "tika-s0105t:1149_1": "evaṃ phalasamāpattivīthiyaṃ phalapaccavekkhaṇañāṇanti vuttaṃ “pacchā paccavekkhaṇañāṇa”nti.",
  "tika-s0105t:1149_2": "“Idaṃ arahattaphala”nti paccavekkhaṇañāṇassa uppattiākāradassanaṃ.",
  "tika-s0105t:1149_3": "Ayameva paccayo idappaccayo ma-",
  "tika-s0105t:1149_4": "kārassa da-",
  "tika-s0105t:1149_5": "kāraṃ katvā. Da-",
  "tika-s0105t:1149_6": "kārenapi pakatipadamicchanti keci saddavidū.",
  "tika-s0105t:1149_7": "So pana theravāde na phalasamādhisaññā evāti āha “phalasamādhisaññāpaccayā”ti,",
  "tika-s0105t:1149_8": "arahattaphalasamādhisahagatasaññāpaccayāti attho.",
  "tika-s0105t:1149_9": "Kirāti anussaraṇatthe nipāto.",
  "tika-s0105t:1149_10": "Yathādhigatadhammānussaraṇapakkhiyā hi paccavekkhaṇā.",
  "tika-s0105t:1149_11": "Samādhisīsena cettha sabbaṃ arahattaphalaṃ gahitaṃ sahacaraṇañāyena,",
  "tika-s0105t:1149_12": "tasmiṃ asati paccavekkhaṇāya asambhavoti pāḷiyaṃ “idappaccayā”ti vuttaṃ.",
  "tika-s0105t:1149_13": "Evamidha dīghabhāṇakānaṃ matena phalapaccavekkhaṇāya ekantikatā dassitā.",
  "tika-s0105t:1149_14": "Cūḷadukkhakkhandhasuttaṭṭhakathāyaṃ pana evaṃ vuttaṃ “sā pana na sabbesaṃ paripuṇṇā hoti.",
  "tika-s0105t:1149_15": "Eko hi pahīnakilesameva paccavekkhati,",
  "tika-s0105t:1149_16": "eko avasiṭṭhakilesameva,",
  "tika-s0105t:1149_17": "eko maggameva,",
  "tika-s0105t:1149_18": "eko phalameva,",
  "tika-s0105t:1149_19": "eko nibbānameva.",
  "tika-s0105t:1149_20": "Imāsu pana pañcasu paccavekkhaṇāsu ekaṃ vā dve vā no laddhuṃ na vaṭṭantī”ti,",
  "tika-s0105t:1149_21": "tadetaṃ majjhimabhāṇakānaṃ matena vuttaṃ.",
  "tika-s0105t:1149_22": "Ābhidhammikā pana vadanti –",
  "tika-s0105t:1150_0": "“Maggaṃ phalañca nibbānaṃ, paccavekkhati paṇḍito;",
  "tika-s0105t:1151_0": "Hīne kilese sese ca,",
  "tika-s0105t:1151_1": "paccavekkhati vā na vā”ti.",
  "tika-s0105t:1151_2": "(abhidhammatthasaṅgahaṭṭhakathāyaṃ kammaṭṭhānasaṅgahavibhāge visuddhibhede);",
  "tika-s0105t:1152_0": "Saññāattakathāvaṇṇanā",
  "tika-s0105t:1153_0": "417.",
  "tika-s0105t:1153_1": "“Gāmasūkaro”ti iminā vanasūkaramapaneti.",
  "tika-s0105t:1153_2": "Evañhi upamāvacanaṃ sūpapannaṃ hotīti.",
  "tika-s0105t:1153_3": "Desanāya saṇhabhāvena sārambhamakkhaissādimalavisodhanato sutamayañāṇaṃ nhāpitaṃ viya,",
  "tika-s0105t:1153_4": "sukhumabhāvena anuvilittaṃ viya,",
  "tika-s0105t:1153_5": "tilakkhaṇabbhāhatatāya kuṇḍalādyālaṅkāravibhūsitaṃ viya ca hoti.",
  "tika-s0105t:1153_6": "Tadanupavisato ñāṇassa,",
  "tika-s0105t:1153_7": "tathābhāvā taṃsamaṅgino ca puggalassa tathābhāvāpatti,",
  "tika-s0105t:1153_8": "nirodhakathāya nivedanañcassa sirisayane pavesanasadisanti āha “saṇhasukhuma…pe…",
  "tika-s0105t:1153_9": "ārāpitopī”ti.",
  "tika-s0105t:1153_10": "Tatthāti tissaṃ nirodhakathāyaṃ.",
  "tika-s0105t:1153_11": "Mandabuddhitāya sukhaṃ na vindanto alabhanto,",
  "tika-s0105t:1153_12": "ajānanto vā.",
  "tika-s0105t:1153_13": "Malavidūsitatāya gūthaṭṭhānasadisaṃ.",
  "tika-s0105t:1153_14": "Attano laddhinti attadiṭṭhiṃ.",
  "tika-s0105t:1153_15": "Anumatiṃ gahetvāti anuññaṃ gahetvā “ediso me attā”ti anujānāpetvā,",
  "tika-s0105t:1153_16": "attano laddhiyaṃ patiṭṭhāpetvāti vuttaṃ hoti.",
  "tika-s0105t:1154_0": "Pāḷiyaṃ kaṃ panāti oḷāriko, manomayo,",
  "tika-s0105t:1154_1": "arūpīti tiṇṇaṃ attavādānaṃ vasena tividhesu attānesu kataraṃ attānaṃ paccesīti attho.",
  "tika-s0105t:1154_2": "“Desanāya sukusalo”ti iminā “avassaṃ me bhagavā laddhiṃ viddhaṃsessatī”ti tassa manasikāraṃ dasseti.",
  "tika-s0105t:1154_3": "Pariharantoti viddhaṃsanato apanento,",
  "tika-s0105t:1154_4": "arūpī attāti attano laddhiṃ nigūhantoti adhippāyo.",
  "tika-s0105t:1154_5": "Pāḷiyaṃ “oḷārikaṃ kho”tiādimhi paribbājakavacane ayamadhippāyo –",
  "tika-s0105t:1154_6": "yasmā catusantatirūpappabandhaṃ ekattavasena gahetvā rūpībhāvato “oḷāriko attā”ti pacceti attavādī,",
  "tika-s0105t:1154_7": "annapānopaṭṭhānatañcassa parikappetvā “sassato”ti maññati,",
  "tika-s0105t:1154_8": "rūpībhāvato eva ca saññāya aññattaṃ ñāyāgatameva,",
  "tika-s0105t:1154_9": "yaṃ vedavādino “annamayo,",
  "tika-s0105t:1154_10": "pānamayo”ti ca dvidhā voharanti,",
  "tika-s0105t:1154_11": "tasmā paribbājako taṃ attavādimataṃ attānaṃ sandhāya “oḷārikaṃ kho”tiādimāhāti.",
  "tika-s0105t:1155_0": "“Oḷāriko ca hi te poṭṭhapāda attā abhavissā”tiādimhi bhagavato vacane cāyamadhippāyo –",
  "tika-s0105t:1155_1": "yadi attā rūpī bhaveyya,",
  "tika-s0105t:1155_2": "evaṃ sati rūpaṃ attā siyā,",
  "tika-s0105t:1155_3": "na ca saññī saññāya arūpabhāvato,",
  "tika-s0105t:1155_4": "rūpadhammānañca asañjānanasabhāvattā.",
  "tika-s0105t:1155_5": "Rūpī ca samāno yadi tava matena nicco,",
  "tika-s0105t:1155_6": "saññā ca aparāparaṃ pavattanato tattha tattha bhijjatīti bhedasabbhāvato aniccā,",
  "tika-s0105t:1155_7": "evampi “aññā saññā,",
  "tika-s0105t:1155_8": "añño attā”ti saññāya abhāvato acetanova attā hoti,",
  "tika-s0105t:1155_9": "tasmā esa attā na kammassa kārako,",
  "tika-s0105t:1155_10": "na ca phalassa upabhuñjanakoti āpannamevāti imaṃ dosaṃ dassento bhagavā “oḷāriko cā”tiādimāhāti.",
  "tika-s0105t:1155_11": "Tatthāti “rūpī attā”ti vāde.",
  "tika-s0105t:1155_12": "Paccāgacchatoti sesakiriyāpekkhāya kammattheyeva upayogavacanaṃ,",
  "tika-s0105t:1155_13": "paccāgacchatoti ca paccāgacchantassa,",
  "tika-s0105t:1155_14": "jānantassa,",
  "tika-s0105t:1155_15": "paṭicca vādena pavattassāti vā attho.",
  "tika-s0105t:1155_16": "“Aññā ca saññā uppajjati,",
  "tika-s0105t:1155_17": "aññā ca saññā nirujjhantī”ti kasmā vuttaṃ,",
  "tika-s0105t:1155_18": "nanu uppādapubbako nirodho,",
  "tika-s0105t:1155_19": "na ca uppannaṃ anirujjhanakaṃ nāma atthīti codanaṃ sodhetuṃ “catunnaṃ khandhāna”ntiādi vuttaṃ.",
  "tika-s0105t:1155_20": "Satipi nesaṃ ekālambaṇavatthukabhāve uppādanirodhādhikārattā ekuppādanirodhabhāvova vutto.",
  "tika-s0105t:1155_21": "Aparāparanti poṅkhānupoṅkha.",
  "tika-s0105t:1156_0": "418- 420.",
  "tika-s0105t:1156_1": "Pāḷiyaṃ manomayanti jhānamanaso vasena manomayaṃ.",
  "tika-s0105t:1156_2": "Yo hi bāhirapaccayanirapekkho,",
  "tika-s0105t:1156_3": "so manasāva nibbattoti manomayo.",
  "tika-s0105t:1156_4": "Rūpaloke nibbattasarīraṃ sandhāya vadati.",
  "tika-s0105t:1156_5": "Yaṃ vedavādino “ānandamayo,",
  "tika-s0105t:1156_6": "viññāṇamayo”ti ca dvidhā voharanti.",
  "tika-s0105t:1156_7": "Tatrāpīti “manomayo attā”ti vādepi.",
  "tika-s0105t:1156_8": "Dose dinneti “aññāva saññā bhavissatī”tiādinā dose dinne attano laddhiṃyeva vadanto “arūpiṃ kho”tiādimāhāti sambandho.",
  "tika-s0105t:1156_9": "Idhāpi purimavāde vuttanayena “yadi attā manomayo sabbaṅgapaccaṅgī ahīnindriyo bhaveyya,",
  "tika-s0105t:1156_10": "evaṃ sati rūpaṃ attā siyā,",
  "tika-s0105t:1156_11": "na ca saññī saññāya arūpabhāvato”tiādi sabbaṃ dosadassanaṃ veditabbaṃ.",
  "tika-s0105t:1156_12": "Tamatthañhi dassento bhagavā “manomayo ca hi te poṭṭhapādā”tiādimavoca.",
  "tika-s0105t:1156_13": "Kasmā panāyaṃ paribbājako paṭhamaṃ oḷārikaṃ attānaṃ paṭijānitvā taṃ laddhiṃ vissajjetvā puna manomayaṃ attānaṃ paṭijānāti?",
  "tika-s0105t:1156_14": "Tampi vissajjitvā puna arūpiṃ attānaṃ paṭijānātīti?",
  "tika-s0105t:1156_15": "Kāmañcettha kāraṇaṃ “tato so arūpī attāti evaṃladdhiko samānopi…pe…",
  "tika-s0105t:1156_16": "ādimāhā”ti heṭṭhā vuttameva,",
  "tika-s0105t:1156_17": "tathāpi ime titthiyā nāma anavaṭṭhitacittā thusarāsimhi nikhātakhāṇuko viya cañcalāti kāraṇantarampi dassetuṃ “yathā nāmā”tiādi vuttaṃ.",
  "tika-s0105t:1156_18": "Saññā nappatiṭṭhātīti ārammaṇe sañjānanavasena saññā na patiṭṭhāti,",
  "tika-s0105t:1156_19": "ārammaṇe saññaṃ na karotīti vuttaṃ hoti.",
  "tika-s0105t:1156_20": "Saññāpatiṭṭhānakāleti etthāpi ayaṃ nayo.",
  "tika-s0105t:1157_0": "Tatrāpīti “arūpī attā”ti vādepi.",
  "tika-s0105t:1157_1": "Saññāyāti pakatisaññāya,",
  "tika-s0105t:1157_2": "evaṃ bhadantadhammapālattherena vuttaṃ.",
  "tika-s0105t:1157_3": "Aññasmiṃ titthāyatane uppādanirodhanti hi sambandho.",
  "tika-s0105t:1157_4": "Tena vedikānaṃ matena nānakkhaṇe uppannāya nānārammaṇāya saññāya uppādanirodhamicchatīti dasseti.",
  "tika-s0105t:1157_5": "Keci pana “ācariyasaññāyā”ti paṭhanti,",
  "tika-s0105t:1157_6": "tadayuttaṃ atthassa viruddhattā,",
  "tika-s0105t:1157_7": "therena ca anuddhaṭattā.",
  "tika-s0105t:1157_8": "Aparāparaṃ pavattāya saññāya uppādavayadassanato uppādanirodhaṃ icchati.",
  "tika-s0105t:1157_9": "Tathāpi “saññā saññā”ti pavattasamaññaṃ “attā”ti gahetvā tassa avicchedaṃ parikappento sassataṃ maññati.",
  "tika-s0105t:1157_10": "Tenāha “attānaṃ pana sassataṃ maññatī”ti.",
  "tika-s0105t:1157_11": "Tasmāti aparāparaṃ pavattasaññāya nāmamattena sassataṃ maññanato.",
  "tika-s0105t:1157_12": "Saññāya uppādanirodhamatte aṭṭhatvā taduttari sassataggāhassa gahaṇato dosaṃ dassetīti adhippāyo.",
  "tika-s0105t:1157_13": "Tathevāti yathā “rūpī attā,",
  "tika-s0105t:1157_14": "manomayo attā”ti ca vādadvaye attano asaññatā,",
  "tika-s0105t:1157_15": "evañcassa “acetanatā”tiādidosappasaṅgo dunnivāro,",
  "tika-s0105t:1157_16": "tatheva imasmiṃ vādepīti attho.",
  "tika-s0105t:1157_17": "Micchādassanenāti attadiṭṭhisaṅkhātena micchābhinivesena.",
  "tika-s0105t:1157_18": "Abhibhūtattāti anādikālabhāvitabhāvena ajjhotthaṭattā,",
  "tika-s0105t:1157_19": "nivāritañāṇacārattāti vuttaṃ hoti.",
  "tika-s0105t:1157_20": "Yena santatighanena,",
  "tika-s0105t:1157_21": "samūhaghanena ca vañcito bālo pabandhavasena pavattamānaṃ dhammasamūhaṃ micchāgāhavasena “attā”ti ca “nicco”ti ca abhinivissa voharati,",
  "tika-s0105t:1157_22": "taṃ ekattasaññitaṃ santatighanaṃ,",
  "tika-s0105t:1157_23": "samūhaghanañca vinibhujja yāthāvato jānanaṃ ghanavinibbhogo,",
  "tika-s0105t:1157_24": "so ca sabbena sabbaṃ titthiyānaṃ natthi.",
  "tika-s0105t:1157_25": "Tasmā ayampi paribbājako tādisassa ñāṇaparipākassa abhāvato vuccamānampi nānattaṃ nāññāsīti āha “taṃ nānattaṃ ajānanto”ti.",
  "tika-s0105t:1157_26": "Saññā nāmāyaṃ nānārammaṇā nānākkhaṇe uppajjati,",
  "tika-s0105t:1157_27": "veti cāti vedikānaṃ mataṃ.",
  "tika-s0105t:1157_28": "Saññāya uppādanirodhaṃ passantopi saññāmayaṃ saññābhūtaṃ attānaṃ parikappetvā yathāvuttaghanavinibbhogābhāvato",
  "tika-s0105t:1157_29": "niccameva katvā diṭṭhimaññanāya maññati.",
  "tika-s0105t:1157_30": "Tathābhūtassa ca tassa saṇhasukhumaparamagambhīradhammatā na ñāyatevāti idaṃ kāraṇaṃ passantena bhagavatā",
  "tika-s0105t:1157_31": "“dujjānaṃ kho”tiādi vuttanti dassento “athassa bhagavā”tiādimāha.",
  "tika-s0105t:1158_0": "Diṭṭhiādīsu “evameta”nti dassanaṃ abhinivisanaṃ diṭṭhi.",
  "tika-s0105t:1158_1": "Tassā eva pubbabhāgabhūtaṃ “evameta”nti nijjhānavasena khamanaṃ khanti.",
  "tika-s0105t:1158_2": "Tathā rocanaṃ ruci.",
  "tika-s0105t:1158_3": "“Aññathāyevā”tiādi tesaṃ diṭṭhiādīnaṃ vibhajja dassanaṃ.",
  "tika-s0105t:1158_4": "Tattha aññathāyevāti yathā ariyavinaye antadvayaṃ anupagamma majjhimapaṭipadāvasena dassanaṃ hoti,",
  "tika-s0105t:1158_5": "tato aññathāyeva.",
  "tika-s0105t:1158_6": "Aññadevāti yaṃ paramatthato vijjati khandhāyatanādi,",
  "tika-s0105t:1158_7": "tassa cāpi aniccatādi,",
  "tika-s0105t:1158_8": "tato aññadeva paramatthato avijjamānaṃ attasassatādikaṃ tayā khamate ceva ruccate cāti attho.",
  "tika-s0105t:1158_9": "Ābhuso yuñjanaṃ āyogo.",
  "tika-s0105t:1158_10": "Tena vuttaṃ “yuttapayuttatā”ti.",
  "tika-s0105t:1158_11": "Paṭipattiyāti paramattacintanādiparibbājakapaṭipattiyā.",
  "tika-s0105t:1158_12": "Ācariyassa bhāvo ācariyakaṃ,",
  "tika-s0105t:1158_13": "yathā tathā ovādānusāsanaṃ,",
  "tika-s0105t:1158_14": "tadassatthīti ācariyako yathā “saddho”ti āha “aññatthā”tiādi.",
  "tika-s0105t:1158_15": "Aññasmiṃ titthāyatane tava ācariyabhāvo atthīti yojanā.",
  "tika-s0105t:1158_16": "“Tenā”tiādi saha yojanāya yathāvākyaṃ dassanaṃ.",
  "tika-s0105t:1158_17": "“Ayaṃ paramattho,",
  "tika-s0105t:1158_18": "ayaṃ sammutī”ti imassa vibhāgassa dubbibhāgattā dujjānaṃ etaṃ nānattaṃ.",
  "tika-s0105t:1158_19": "“Yajjetaṃ dujjānaṃ tāva tiṭṭhatu,",
  "tika-s0105t:1158_20": "aññaṃ panatthaṃ bhagavantaṃ pucchāmī”ti cintetvā tathā paṭipannataṃ dassetuṃ “atha paribbājako”tiādi vuttaṃ.",
  "tika-s0105t:1158_21": "Añño vā saññātoti saññāsabhāvato aññasabhāvo vā attā hotūti attho.",
  "tika-s0105t:1158_22": "Adhunā pana “aññā vā saññā”ti pāṭho dissati.",
  "tika-s0105t:1158_23": "Assāti attano.",
  "tika-s0105t:1159_0": "Lokīyati dissati,",
  "tika-s0105t:1159_1": "patiṭṭhahati vā ettha puññapāpaṃ,",
  "tika-s0105t:1159_2": "tabbipāko cāti loko, attā.",
  "tika-s0105t:1159_3": "So hissa kārako,",
  "tika-s0105t:1159_4": "vedako cāti icchito.",
  "tika-s0105t:1159_5": "Diṭṭhigatanti “sassato attā ca loko cā”tiādi nayapavattaṃ diṭṭhigataṃ.",
  "tika-s0105t:1159_6": "Na hesa diṭṭhābhiniveso diṭṭhadhammikādiatthanissito tadasaṃvattanato.",
  "tika-s0105t:1159_7": "Yo hi taṃ saṃvattanako,",
  "tika-s0105t:1159_8": "so “taṃ nissito”ti vattabbataṃ labheyya yathā taṃ puññañāṇasambhāro.",
  "tika-s0105t:1159_9": "Eteneva nayena na dhammanissitatāpi saṃvaṇṇetabbā.",
  "tika-s0105t:1159_10": "Brahmacariyassa ādi ādibrahmacariyaṃ,",
  "tika-s0105t:1159_11": "tadeva ādibrahmacariyakaṃ yathā “vinayo eva venayiko”ti.",
  "tika-s0105t:1159_12": "Tenāha “sikkhattayasaṅkhātassā”tiādi.",
  "tika-s0105t:1159_13": "Sabbampi vākyaṃ antogadhāvadhāraṇaṃ tassa avadhāraṇaphalattāti vuttaṃ “ādimatta”nti.",
  "tika-s0105t:1159_14": "Tadidha adhisīlasikkhāva.",
  "tika-s0105t:1159_15": "Sā hi sikkhattayasaṅgahite sāsanabrahmacariye ādibhūtā,",
  "tika-s0105t:1159_16": "na aññattha viya ājīvaṭṭhamakādi ādibrahmacariyakanti dasseti “adhisīlasikkhāmatta”nti iminā.",
  "tika-s0105t:1159_17": "Nibbindanatthāyāti ukkaṇṭhitabhāvāya.",
  "tika-s0105t:1159_18": "“Abhijānanāyāti ñātapariññāvasena abhijānanatthāya.",
  "tika-s0105t:1159_19": "Sambujjhanatthāyāti tīraṇapahānapariññāvasena sambodhanatthāyā”ti vadanti.",
  "tika-s0105t:1159_20": "Apica abhijānanāyāti abhiññāpaññāvasena jānanāya.",
  "tika-s0105t:1159_21": "Taṃ pana vaṭṭassa paccakkhakaraṇameva hotīti āha “paccakkhakiriyāyā”ti.",
  "tika-s0105t:1159_22": "Sambujjhanatthāyāti pariññābhisamayavasena paṭivedhatthāya.",
  "tika-s0105t:1159_23": "Diṭṭhābhinivesassa saṃsāravaṭṭe nibbidāvirāganirodhupasamāsaṃvattanaṃ vaṭṭantogadhattā,",
  "tika-s0105t:1159_24": "tassa vaṭṭasambandhanato ca.",
  "tika-s0105t:1159_25": "Tathā abhiññāsambodhanibbānāsaṃvattanañca daṭṭhabbaṃ.",
  "tika-s0105t:1160_0": "Kāmaṃ taṇhāpi dukkhasabhāvā eva,",
  "tika-s0105t:1160_1": "tassā pana samudayabhāvena visuṃ gahitattā “taṇhaṃ ṭhapetvā”ti vuttaṃ.",
  "tika-s0105t:1160_2": "Pabhāvanatoti uppādanato.",
  "tika-s0105t:1160_3": "Dukkhaṃ pabhāventīpi taṇhā avijjādipaccayantarasahitā eva pabhāveti,",
  "tika-s0105t:1160_4": "na kevalāti āha “sappaccayā”ti.",
  "tika-s0105t:1160_5": "Appavattīti appavattinimittaṃ.",
  "tika-s0105t:1160_6": "Na pavattanti ettha dukkhasamudayā,",
  "tika-s0105t:1160_7": "etasmiṃ vā adhigateti hi appavatti.",
  "tika-s0105t:1160_8": "Dukkhanirodhaṃ nibbānaṃ gacchati,",
  "tika-s0105t:1160_9": "tadatthañca sā paṭipajjitabbāti dukkhanirodhagāminipaṭipadā.",
  "tika-s0105t:1160_10": "Maggapātubhāvoti maggasamuppādo.",
  "tika-s0105t:1160_11": "Phalasacchikiriyāti phalassādhigamavasena paccakkhakaraṇaṃ.",
  "tika-s0105t:1160_12": "Taṃ ākāranti taṃ tuṇhībhāvasaṅkhātaṃ gamanaliṅga ārocento viya,",
  "tika-s0105t:1160_13": "na pana abhimukhaṃ āroceti.",
  "tika-s0105t:1161_0": "421.",
  "tika-s0105t:1161_1": "Samantato niggaṇhanavasena todanaṃ vijjhanaṃ sannitodakaṃ.",
  "tika-s0105t:1161_2": "Manogaṇādīnaṃ visesanassa napuṃsakaliṅgena niddiṭṭhattā “vācāya sannitodakenā”ti vuttaṃ.",
  "tika-s0105t:1161_3": "Tenāha “vacanapatodakenā”ti.",
  "tika-s0105t:1161_4": "Atha vā “vācāyā”ti idaṃ “sannitodakenā”ti ettha karaṇavacanaṃ daṭṭhabbaṃ.",
  "tika-s0105t:1161_5": "“Vacanapatodakenā”ti hi vacanena patodakenāti attho,",
  "tika-s0105t:1161_6": "“vācāyā”ti vā sambandhe sāmivacanaṃ.",
  "tika-s0105t:1161_7": "Vācāya sannitodanakiriyāya sajjhabbharitamakaṃsūti yojetabbaṃ.",
  "tika-s0105t:1161_8": "“Sajjhabbharita”nti etassa “saṃ adhi abhi aribha”nti padacchedo,",
  "tika-s0105t:1161_9": "samantato bhusaṃ aritanti attho,",
  "tika-s0105t:1161_10": "satamattehi tuttakehi viya vividhehi paribbājakavācātodanehi tudiṃ sūti vuttaṃ hoti.",
  "tika-s0105t:1161_11": "Tathā hi vuttaṃ “upari vijjhiṃsū”ti.",
  "tika-s0105t:1161_12": "Sabhāvato vijjamānanti paramatthasabhāvato upalabbhamānaṃ,",
  "tika-s0105t:1161_13": "na pakatiādi viya anupalabbhamānaṃ.",
  "tika-s0105t:1161_14": "Tacchanti saccaṃ.",
  "tika-s0105t:1161_15": "Tathanti aviparītaṃ.",
  "tika-s0105t:1161_16": "Atthato vevacanameva taṃ padattayaṃ.",
  "tika-s0105t:1161_17": "Navalokuttaradhammesūti visaye bhummaṃ,",
  "tika-s0105t:1161_18": "te dhamme visayaṃ katvā.",
  "tika-s0105t:1161_19": "Ṭhitasabhāvanti avaṭṭhitasabhāvaṃ,",
  "tika-s0105t:1161_20": "taduppādakanti attho.",
  "tika-s0105t:1161_21": "Lokuttaradhammaniyāmaniyatanti lokuttaradhammasampāpananiyāmena niyataṃ.",
  "tika-s0105t:1161_22": "Idāni pana “lokuttaradhammaniyāmata”nti pāṭho,",
  "tika-s0105t:1161_23": "so na porāṇo ācariyena anuddhaṭattā.",
  "tika-s0105t:1161_24": "Kasmā panesā paṭipadā dhammaṭṭhitatā dhammaniyāmatāti āha “buddhānañhī”tiādi.",
  "tika-s0105t:1161_25": "Sāti paṭipadā.",
  "tika-s0105t:1161_26": "Edisāti “dhammaṭṭhitata”ntiādinā vuttappakārā.",
  "tika-s0105t:1162_0": "Cittahatthisāriputtapoṭṭhapādavatthuvaṇṇanā",
  "tika-s0105t:1163_0": "422.",
  "tika-s0105t:1163_1": "Hatthiṃ sāreti dametīti hatthisārī,",
  "tika-s0105t:1163_2": "hatthācariyo.",
  "tika-s0105t:1163_3": "Sukhumesu atthantaresūti khandhāyatanādīsu sukhumañāṇagocaresu dhammesu.",
  "tika-s0105t:1163_4": "Abhidhammiko kiresa.",
  "tika-s0105t:1163_5": "Kusaloti pubbepi buddhasāsane kataparicayatāya cheko.",
  "tika-s0105t:1163_6": "Tādise citteti gihibhāvacitte.",
  "tika-s0105t:1163_7": "Itaro pana taṃ sutvāva na vibbhami,",
  "tika-s0105t:1163_8": "pabbajjāyameva abhiramīti adhippāyo.",
  "tika-s0105t:1163_9": "Gihibhāve ānisaṃsakathāya kathitattāti ettha sīlavantassa bhikkhuno tathā kathanena vibbhamane niyojitattā",
  "tika-s0105t:1163_10": "idāni sayampi sīlavā eva hutvā cha vāre vibbhamīti adhippāyo gahetabbo.",
  "tika-s0105t:1163_11": "Kammasarikkhakena hi kammaphalena bhavitabbaṃ.",
  "tika-s0105t:1163_12": "Kathentānanti anādare sāmivacanaṃ.",
  "tika-s0105t:1163_13": "Mahāsāvakassa kathiteti mahāsāvakabhūtena mahākoṭṭhikattherena apasādanavasena kathite,",
  "tika-s0105t:1163_14": "kathananimittaṃ patiṭṭhaṃ laddhuṃ asakkontoti attho.",
  "tika-s0105t:1163_15": "“Vibbhamitvā gihī jāto”ti idaṃ sattamavāramiva vuttaṃ.",
  "tika-s0105t:1163_16": "Dhammapadaṭṭhakathāyaṃ pana kudālapaṇḍitajātake ca chakkhattumeva vibbhamanavāro vutto.",
  "tika-s0105t:1163_17": "Gihisahāyakoti gihikāle sahāyako.",
  "tika-s0105t:1163_18": "Apasakkantopi nāmāti api nāma apasakkanto,",
  "tika-s0105t:1163_19": "gārayhavacanametaṃ.",
  "tika-s0105t:1163_20": "Pabbajituṃ vaṭṭatīti pabbajjā vaṭṭati.",
  "tika-s0105t:1164_0": "423.",
  "tika-s0105t:1164_1": "Paññācakkhuno natthitāyāti suvuttaduruttasamavisamadassanasamatthassa paññācakkhuno abhāvena.",
  "tika-s0105t:1164_2": "Yādisena cakkhunā so “cakkhumā”ti vutto,",
  "tika-s0105t:1164_3": "taṃ dassetuṃ “subhāsitā”tiādi vuttaṃ.",
  "tika-s0105t:1164_4": "Ayaṃ aṭṭhakathāto aparo nayo –",
  "tika-s0105t:1164_5": "ekaṃsikāti ekantikā,",
  "tika-s0105t:1164_6": "nibbānavahabhāvena nicchitāti vuttaṃ hoti.",
  "tika-s0105t:1164_7": "Paññattāti vavatthapitā.",
  "tika-s0105t:1164_8": "Na ekaṃsikāti na ekantikā nibbānāvahabhāvena nicchitā vaṭṭantogadhabhāvatoti adhippāyo.",
  "tika-s0105t:1164_9": "Ayamattho hi “kasmā cete poṭṭhapāda mayā ekaṃsikā dhammā desitā paññattā,",
  "tika-s0105t:1164_10": "ete poṭṭhapāda atthasaṃhitā…pe…",
  "tika-s0105t:1164_11": "nibbānāya saṃvattantī”tiādisuttapadehi saṃsandati sametīti.",
  "tika-s0105t:1165_0": "Ekaṃsikadhammavaṇṇanā",
  "tika-s0105t:1166_0": "425.",
  "tika-s0105t:1166_1": "“Kasmā ārabhī”ti kāraṇaṃ pucchitvā “aniyyānikabhāvadassanattha”nti payojanaṃ vissajjitaṃ.",
  "tika-s0105t:1166_2": "Phale hi siddhe hetupi siddho hotīti,",
  "tika-s0105t:1166_3": "ayaṃ ācariyamati apare pana “edisesu atthasaddo kāraṇe vattati,",
  "tika-s0105t:1166_4": "hetvatthe ca paccattavacanaṃ,",
  "tika-s0105t:1166_5": "tasmā aniyyānikabhāvadassananti ettha aniyyānikabhāvadassanakāraṇā”ti atthamicchanti.",
  "tika-s0105t:1166_6": "Paññāpitaniṭṭhāyāti paveditavimuttimaggassa.",
  "tika-s0105t:1166_7": "Vaṭṭadukkhapariyosānaṃ gacchati etāyāti niṭṭhāti hi vimutti vuttā “goṭṭhā paṭṭhitagāvo”ti mahāsīhanādasuttapade viya ṭhā-",
  "tika-s0105t:1166_8": "saddassa gatiatthe pavattanato.",
  "tika-s0105t:1166_9": "Niṭṭhāmaggo ca idha uttarapadalopena “niṭṭhā”ti adhippeto.",
  "tika-s0105t:1166_10": "Tasseva hi niyyānikatā,",
  "tika-s0105t:1166_11": "aniyyānikatā ca vuccati,",
  "tika-s0105t:1166_12": "na niṭṭhāya.",
  "tika-s0105t:1166_13": "Niyyātīti niyyānikā ya-",
  "tika-s0105t:1166_14": "kārassa ka-",
  "tika-s0105t:1166_15": "kāraṃ katvā.",
  "tika-s0105t:1166_16": "Anīyasaddo hi bahulaṃ kattutthābhidhāyako,",
  "tika-s0105t:1166_17": "na niyyānikā aniyyānikā,",
  "tika-s0105t:1166_18": "tassā bhāvo tathā.",
  "tika-s0105t:1166_19": "Niyyānaṃ vā niggamanaṃ nissaraṇaṃ,",
  "tika-s0105t:1166_20": "vaṭṭadukkhassa vūpasamoti attho,",
  "tika-s0105t:1166_21": "niyyānameva niyyānikaṃ,",
  "tika-s0105t:1166_22": "na niyyānikaṃ aniyyānikaṃ,",
  "tika-s0105t:1166_23": "so eva bhāvo sabhāvo aniyyānikabhāvo,",
  "tika-s0105t:1166_24": "tassa dassanatthanti yojetabbaṃ.",
  "tika-s0105t:1167_0": "“Sabbe hī”tiādi tadatthavivaraṇaṃ.",
  "tika-s0105t:1167_1": "Amataṃ nibbānaṃ niṭṭhamiti paññapeti yathāti sambandho.",
  "tika-s0105t:1167_2": "Lokathūpikādivasena niṭṭhaṃ paññapentīti “nibbānaṃ nibbāna”nti vacanasāmaññamattaṃ gahetvā tathā paññapenti.",
  "tika-s0105t:1167_3": "Lokathūpikā nāma brahmabhūmi vuccati lokassa thūpikasadisatāparikappanena.",
  "tika-s0105t:1167_4": "Keci pana “nevasaññānāsaññāyatanabhūmiṃ lokathūpikā”ti vadanti,",
  "tika-s0105t:1167_5": "tadayuttaṃ aṭṭhakathāsu tathā avacanato.",
  "tika-s0105t:1167_6": "Ādisaddena cettha “añño puriso,",
  "tika-s0105t:1167_7": "aññā pakatī”ti pakatipurisantarāvabodho mokkho,",
  "tika-s0105t:1167_8": "buddhiādiguṇavinimuttassa attano asakattani avaṭṭhānaṃ mokkho,",
  "tika-s0105t:1167_9": "kāyavipattikati jātibandhānaṃ apavajjanavasena appavatto mokkho,",
  "tika-s0105t:1167_10": "parena purisena palokatā mokkho,",
  "tika-s0105t:1167_11": "taṃsamīpatā mokkho,",
  "tika-s0105t:1167_12": "taṃsamāyogo mokkhoti evamādīnaṃ saṅgaho daṭṭhabbo.",
  "tika-s0105t:1167_13": "Tasmiṃ tasmiñhi samaye niṭṭhaṃ apaññapento nāma natthi.",
  "tika-s0105t:1167_14": "Brāhmaṇānaṃ paṭhamajjhānabrahmaloko niṭṭhā.",
  "tika-s0105t:1167_15": "Tattha hi nesaṃ niccābhiniveso yathā taṃ bakassa brahmuno,",
  "tika-s0105t:1167_16": "vekhanasāditāpasānaṃ ābhassarā,",
  "tika-s0105t:1167_17": "sañcayādiparibbājakānaṃ subhakiṇhā,",
  "tika-s0105t:1167_18": "ājīvakānaṃ “anantamānaso”ti parikappito asaññībhavo.",
  "tika-s0105t:1167_19": "Imasmiṃ pana sāsane arahattaṃ niṭṭhā,",
  "tika-s0105t:1167_20": "sabbepi cete diṭṭhivasena brahmalokādīni arahattamaññanāya “nibbānaṃ nibbāna”nti vacanasāmaññamattaṃ gahetvā tathā paññapenti,",
  "tika-s0105t:1167_21": "na pana paramatthato nesaṃsamaye nibbānapaññāpanassa labbhanatoti āha “sā ca na niyyānikā”tiādi.",
  "tika-s0105t:1167_22": "Yathāpaññattāti yena yena pakārena paññattā,",
  "tika-s0105t:1167_23": "paññattappakārā hutvāti attho.",
  "tika-s0105t:1167_24": "Na niyyātīti “yenākārena niṭṭhā pāpuṇīyatī”ti tehi paveditā,",
  "tika-s0105t:1167_25": "tenākārena tassā apattabbatāya na niyyāti.",
  "tika-s0105t:1167_26": "Paṇḍitehi paṭikkhittāti “nāyaṃ niṭṭhā paṭipadā vaṭṭassa anatikkamanato”ti buddhādīhi paṇḍitehi paṭikkhittā.",
  "tika-s0105t:1167_27": "Nivattatīti paṭikkhepakāraṇavacanaṃ,",
  "tika-s0105t:1167_28": "yasmā tehi paññattā niṭṭhā paṭipadā na niyyāti na gacchati,",
  "tika-s0105t:1167_29": "aññadatthu taṃsamaṅginaṃ puggalaṃ saṃsāre eva paribbhamāpentī nivattati,",
  "tika-s0105t:1167_30": "tasmā paṇḍitehi paṭikkhittāti attho.",
  "tika-s0105t:1167_31": "Tanti aniyyānikabhāvaṃ.",
  "tika-s0105t:1168_0": "Jānaṃ,",
  "tika-s0105t:1168_1": "passanti ca puthuvacanavipariyāyoti āha “jānantā passantā”ti.",
  "tika-s0105t:1168_2": "Gacchantādisaddānañhi “yā pana bhikkhunī jānaṃ sabhikkhukaṃ ārāmaṃ anāpucchā paviseyyā”tiādīsu liṅgavasena vipariyāyo,",
  "tika-s0105t:1168_3": "jānantīti attho.",
  "tika-s0105t:1168_4": "“Yācaṃ adadamappiyo”tiādīsu vibhattivasena,",
  "tika-s0105t:1168_5": "yācantassāti attho.",
  "tika-s0105t:1168_6": "Idha pana puthuvacanavasenāti veditabbaṃ.",
  "tika-s0105t:1168_7": "Padhānaṃ jānanaṃ nāma paccakkhato jānanaṃ tassa jeṭṭhabhāvato,",
  "tika-s0105t:1168_8": "dassanamappadhānaṃ tassa saṃsayānubandhattāti ayaṃ kamo vutto “jānaṃ passa”nti.",
  "tika-s0105t:1168_9": "Tenettha jānanena dassanaṃ viseseti.",
  "tika-s0105t:1168_10": "Evañhi diṭṭhapubbāni kho tasmiṃ loke manussānaṃ sarīrasaṇṭhānādīnīti ekato adhippāyadassanaṃ sūpapannaṃ hoti.",
  "tika-s0105t:1168_11": "Ayañhetthādhippāyo “kiṃ tumhākaṃ ekantasukhe loke paccakkhato ñāṇadassanaṃ atthī”ti.",
  "tika-s0105t:1168_12": "Jānanti vā tassa lokassa anumānavisayataṃ vuccati,",
  "tika-s0105t:1168_13": "passanti paccakkhato visayataṃ.",
  "tika-s0105t:1168_14": "Idaṃ vuttaṃ hoti “api tumhākaṃ loko paccakkhato ñāto,",
  "tika-s0105t:1168_15": "udāhu anumānato”ti.",
  "tika-s0105t:1169_0": "Yasmā pana loke paccakkhabhūto attho indriyagocarabhāvena pākaṭo,",
  "tika-s0105t:1169_1": "tasmā pākaṭena atthena adhippāyaṃ dassetuṃ “diṭṭhapubbānī”tiādi vuttaṃ.",
  "tika-s0105t:1169_2": "Diṭṭhapadena vā dassanaṃ,",
  "tika-s0105t:1169_3": "tadanugatañca jānanaṃ gahetvā tadubhayeneva atthena adhippāyaṃ vibhāvetuṃ evaṃ vuttantipi daṭṭhabbaṃ.",
  "tika-s0105t:1169_4": "Diṭṭhapubbānīti hi dassanena,",
  "tika-s0105t:1169_5": "tadanugatena ca ñāṇena gahitapubbānīti attho.",
  "tika-s0105t:1169_6": "Evañca katvā “sarīrasaṇṭhānādīnī”ti samariyādavacanaṃ samatthitaṃ hoti.",
  "tika-s0105t:1169_7": "“Appāṭihīrakata”nti ayaṃ anunāsikalopaniddesoti āha “appāṭihīrakaṃ ta”nti.",
  "tika-s0105t:1169_8": "Taṃ vacanaṃ appāṭihīrakaṃ sampajjatīti sambandho.",
  "tika-s0105t:1169_9": "Appāṭihīrapade anunāsikalopo,",
  "tika-s0105t:1169_10": "“kata”nti ca ekaṃ padanti keci,",
  "tika-s0105t:1169_11": "tadayuttaṃ samāsasambhavato,",
  "tika-s0105t:1169_12": "anunāsikalopassa ca avattabbattā.",
  "tika-s0105t:1169_13": "Evamettha vaṇṇayanti –",
  "tika-s0105t:1169_14": "paṭipakkhaharaṇato paṭihāriyaṃ,",
  "tika-s0105t:1169_15": "tadeva pāṭihāriyaṃ.",
  "tika-s0105t:1169_16": "Attanā uttaravirahitavacanaṃ.",
  "tika-s0105t:1169_17": "Pāṭihāriyamevettha “pāṭihīraka”nti vuttaṃ parehi vuccamānauttarehi sauttarattā,",
  "tika-s0105t:1169_18": "na pāṭihīrakanti appāṭihīrakaṃ.",
  "tika-s0105t:1169_19": "Virahattho cettha a- saddo.",
  "tika-s0105t:1169_20": "Tenāha “paṭiharaṇavirahita”nti.",
  "tika-s0105t:1169_21": "Sauttarañhi vacanaṃ tena uttaravacanena paṭiharīyati viparivattīyati,",
  "tika-s0105t:1169_22": "tasmā uttaravacanaṃ paṭiharaṇaṃ nāma,",
  "tika-s0105t:1169_23": "tato virahitanti attho.",
  "tika-s0105t:1169_24": "Tasmā eva niyyānassa paṭiharaṇamaggassa abhāvato “aniyyānika”nti vattabbataṃ labhati.",
  "tika-s0105t:1169_25": "Tena vuttaṃ “aniyyānika”nti.",
  "tika-s0105t:1170_0": "426.",
  "tika-s0105t:1170_1": "Vilāso itthilīḷā,",
  "tika-s0105t:1170_2": "yo “siṅgārabhāvajā kiriyā”tipi vuccati.",
  "tika-s0105t:1170_3": "Ākappo kesabandhavatthaggahaṇādiākāraviseso,",
  "tika-s0105t:1170_4": "vesasaṃvidhānaṃ vā.",
  "tika-s0105t:1170_5": "Ādisaddena hāvādīnaṃ saṅgaho.",
  "tika-s0105t:1170_6": "Hāvāti hi cāturiyaṃ vuccati.",
  "tika-s0105t:1171_0": "Tayoattapaṭilābhavaṇṇanā",
  "tika-s0105t:1172_0": "428.",
  "tika-s0105t:1172_1": "Āhito ahaṃmāno etthāti attā,",
  "tika-s0105t:1172_2": "attabhāvoti āha “attabhāvapaṭilābho”ti.",
  "tika-s0105t:1172_3": "Kathaṃ dassetīti vuttaṃ “oḷārikattabhāvapaṭilābhenā”tiādi.",
  "tika-s0105t:1172_4": "Kāmabhavaṃ dasseti itarabhavadvayattabhāvato oḷārikattā.",
  "tika-s0105t:1172_5": "Rūpabhavaṃ dasseti jhānamanena nibbattaṃ hutvā rūpībhāvena upalabbhanato.",
  "tika-s0105t:1172_6": "Arūpabhavaṃ dasseti arūpībhāvena upalabbhanato.",
  "tika-s0105t:1172_7": "Saṃkilesikā dhammā nāma dvādasa akusalacittuppādā tadabhāve kassaci saṃkilesassa asambhavato.",
  "tika-s0105t:1172_8": "Vodāniyā dhammā nāma samathavipassanā tāsaṃ vasena sabbaso cittavodānassa sijjhanato.",
  "tika-s0105t:1173_0": "429.",
  "tika-s0105t:1173_1": "Paṭipakkhadhammānaṃ asamucchede sati na kadācipi anavajjadhammānaṃ vā pāripūrī,",
  "tika-s0105t:1173_2": "vepullaṃ vā sambhavati,",
  "tika-s0105t:1173_3": "samucchede pana sati sambhavatīti maggaphalapaññānameva gahaṇaṃ daṭṭhabbaṃ,",
  "tika-s0105t:1173_4": "tā hi sakiṃ paripuṇṇāpi aparihīnadhammattā paripuṇṇā eva bhavanti.",
  "tika-s0105t:1173_5": "Taruṇapītīti uppannamattā aladdhāsevanā dubbalapīti.",
  "tika-s0105t:1173_6": "Balavatuṭṭhīti punappunaṃ uppattiyā laddhāsevanā uparivisesādhigamassa paccayabhūtā thiratarā pīti.",
  "tika-s0105t:1173_7": "Idāni saṅkhepato piṇḍatthaṃ dassento “kiṃ vutta”ntiādimāha.",
  "tika-s0105t:1173_8": "Tattha yaṃ vihāraṃ sayaṃ…pe…",
  "tika-s0105t:1173_9": "viharissatīti avocumhāti sambandho.",
  "tika-s0105t:1173_10": "Idaṃ vuttaṃ hoti –",
  "tika-s0105t:1173_11": "yaṃ vihāraṃ “saṃkilesikavodāniyadhammānaṃ pahānābhivuddhiniṭṭhaṃ paññāya pāripūrivepullabhūtaṃ imasmiṃyeva",
  "tika-s0105t:1173_12": "attabhāve aparappaccayena ñāṇena paccakkhato sampādetvā viharissatī”ti kathayimhāti.",
  "tika-s0105t:1173_13": "Tatthāti tasmiṃ vihāre.",
  "tika-s0105t:1173_14": "Tassāti ovādakarassa bhikkhuno.",
  "tika-s0105t:1173_15": "Evaṃ viharatoti vuttappakārena viharaṇahetu,",
  "tika-s0105t:1173_16": "viharantassa vā.",
  "tika-s0105t:1173_17": "Tannimittaṃ pāmojjaṃ,",
  "tika-s0105t:1173_18": "pamodappabhavā pīti,",
  "tika-s0105t:1173_19": "tappaccayabhūtaṃ passaddhidvayaṃ,",
  "tika-s0105t:1173_20": "tathā sūpaṭṭhitā sati,",
  "tika-s0105t:1173_21": "ukkaṃsagatatāya uttamañāṇaṃ.",
  "tika-s0105t:1173_22": "Sukho ca vihāro bhavissatīti yojanā.",
  "tika-s0105t:1173_23": "Kāyacittapassaddhī hi “passaddhī”ti vuttā,",
  "tika-s0105t:1173_24": "ayameva vā pāṭho.",
  "tika-s0105t:1173_25": "“Nāmakāyapassaddhī”tipi paṭhanti,",
  "tika-s0105t:1173_26": "tadayuttameva passaddhidvayassa avinābhāvato.",
  "tika-s0105t:1173_27": "Kasmā panesa sukho vihāroti āha “sabbavihāresū”tiādi,",
  "tika-s0105t:1173_28": "sabbesupi iriyāpathavihārādīsu santapaṇītatāya imasseva sukhattā “sukho vihāro”ti vattabbataṃ arahatīti vuttaṃ hoti.",
  "tika-s0105t:1173_29": "Kathaṃ sukhoti vuttaṃ “upasanto paramamadhuro”ti.",
  "tika-s0105t:1174_0": "Paṭhamajjhāne paṭiladdhamatte hīnabhāvato pīti dubbalā pāmojjapakkhikā,",
  "tika-s0105t:1174_1": "subhāvite pana tasmiṃ paguṇe sā paṇītā balavabhāvato paripuṇṇakiccā pītīti vuttaṃ “paṭhamajjhāne pāmojjādayo chapi dhammā labbhantī”ti.",
  "tika-s0105t:1174_2": "Pāmojjaṃ nivattatīti dubbalapītisaṅkhātaṃ pāmojjaṃ chasu dhammesu nivattati hāyati.",
  "tika-s0105t:1174_3": "Vitakkavicārakkhobhavirahitena hi catukkanayavibhatte dutiyajjhāne sabbadā pīti balavatī eva hoti,",
  "tika-s0105t:1174_4": "na paṭhamajjhāne viya kadāci dubbalāti evaṃ vuttaṃ.",
  "tika-s0105t:1174_5": "Pīti nivattati tappahāneneva tatiyajjhānassa labbhanato.",
  "tika-s0105t:1174_6": "“Sukho vihāro”ti iminā samādhi gahitoti āha “tathā catutthe”ti.",
  "tika-s0105t:1174_7": "Ye pana “sukho vihāro’ti etena sukhaṃ gahita”nti vadanti,",
  "tika-s0105t:1174_8": "tesaṃ matena santavuttitāya upekkhāpi catutthajjhāne “sukha”micceva bhāsitāti katvā tathā vuttanti daṭṭhabbaṃ.",
  "tika-s0105t:1174_9": "Imasmiṃyeva dīghanikāye āgataṃ anekadhā desanānayamuddharitvā idha desitanayaṃ niyametuṃ “imesū”tiādi vuttaṃ.",
  "tika-s0105t:1174_10": "Suddha…pe…",
  "tika-s0105t:1174_11": "kathitanti uparimaggaṃ akathetvā kevalaṃ vipassanāpādakameva jhānaṃ kathitaṃ.",
  "tika-s0105t:1174_12": "Catūhi…pe…",
  "tika-s0105t:1174_13": "kathitāti vipassanāpādakabhāvena jhānāni kathetvā tato paraṃ vipassanāpubbakā cattāropi maggā kathitā.",
  "tika-s0105t:1174_14": "Catutthajjhānikaphalasamāpatti kathitāti paṭhamajjhānikādikā phalasamāpattiyo akathetvā catutthajjhānikā eva phalasamāpatti kathitā.",
  "tika-s0105t:1174_15": "Pītivevacanameva katvāti dvinnaṃ pītīnaṃ ekasmiṃ cittuppāde anuppajjanato pāmojjaṃ pītivevacanameva katvā,",
  "tika-s0105t:1174_16": "tadubhayaṃ abhedato katvāti vuttaṃ hoti.",
  "tika-s0105t:1174_17": "Pītisukhānaṃ apariccattattā,",
  "tika-s0105t:1174_18": "“sukho vihāro”ti ca sātisayassa sukhavihārassa gahitattā “dutiyajjhānikaphalasamāpatti nāma kathitā”ti vuttaṃ.",
  "tika-s0105t:1174_19": "Kāmaṃ paṭhamajjhānepi pītisukhāni labbhanti,",
  "tika-s0105t:1174_20": "tāni pana vitakkavicāraparikkhobhena na tattha santapaṇītāni,",
  "tika-s0105t:1174_21": "idha ca santapaṇītāneva adhippetāni,",
  "tika-s0105t:1174_22": "tasmā dutiyajjhānikā eva phalasamāpatti gahitā,",
  "tika-s0105t:1174_23": "na paṭhamajjhānikāti daṭṭhabbaṃ.",
  "tika-s0105t:1175_0": "432- 437.",
  "tika-s0105t:1175_1": "Vibhāvanatthoti pakāsanattho sarūpato nirūpanattho “na samaṇo gotamo brāhmaṇe jiṇṇe …pe…",
  "tika-s0105t:1175_2": "abhivādeti vā paccuṭṭheti vā āsanena vā nimantetī”tiādīsu viya.",
  "tika-s0105t:1175_3": "Tenāha “ayaṃ so”tiādi.",
  "tika-s0105t:1175_4": "“Ayaṃ attapaṭilābho so evā”ti evaṃ sarūpato vibhāvetvā pakāsetvā.",
  "tika-s0105t:1175_5": "Ayanti hi bhagavatā pubbe vuttaṃ attapaṭilābhaṃ āsannapaccakkhabhāvena paccāmasati,",
  "tika-s0105t:1175_6": "soti pana parehi pucchiyamānaṃ parammukhabhāvena.",
  "tika-s0105t:1175_7": "Na naṃ evaṃ vadāmāti ettha nanti oḷārikamattapaṭilābhaṃ.",
  "tika-s0105t:1175_8": "Sappāṭihīrakatanti ettha pubbe vuttanayena attho veditabbo.",
  "tika-s0105t:1175_9": "Parehi coditavacanapaṭihārakaṃ sauttaravacanaṃ sappāṭihīrakanti hi ayameva viseso.",
  "tika-s0105t:1175_10": "Tucchoti musā abhūto.",
  "tika-s0105t:1175_11": "Soti manomayo,",
  "tika-s0105t:1175_12": "arūpo vā attapaṭilābho.",
  "tika-s0105t:1175_13": "Svevāti so eva oḷāriko attapaṭilābho.",
  "tika-s0105t:1175_14": "Tasmiṃ samaye sacco hotīti tasmiṃ paccuppannasamaye vijjamāno hoti.",
  "tika-s0105t:1175_15": "Attapaṭilābhotveva niyyātesīti attapaṭilābhasaddena tathā eva pariyosāpesi,",
  "tika-s0105t:1175_16": "na pana naṃ “attapaṭilābho”ti saṅkhyaṃ gacchatīti paññattiṃ sarūpato nīharitvā dassesīti adhippāyo.",
  "tika-s0105t:1175_17": "Rūpādayo cettha dhammāti rūpavedanādayo eva ettha loke sabhāvadhammā.",
  "tika-s0105t:1175_18": "Nāmamattametanti rūpādike pañcakkhandhe upādāya nāmapaññattimattametaṃ “attapaṭilābho”ti.",
  "tika-s0105t:1175_19": "Evarūpā vohārāti “oḷāriko attapaṭilābho”tiādivohārā.",
  "tika-s0105t:1175_20": "Nāmapaññattivasenāti nāmabhūtapaññattimattavasena.",
  "tika-s0105t:1175_21": "“Attapaṭilābho’ti saṅkhyaṃ gacchatī”ti niyyātanatthaṃ.",
  "tika-s0105t:1176_0": "438.",
  "tika-s0105t:1176_1": "Evañca pana vatvāti rūpādike upādāya paññattimattametaṃ attapaṭilābhoti imamatthaṃ “yasmiṃ citta samaye”tiādinā vatvā.",
  "tika-s0105t:1176_2": "Paṭipucchitvāti yathā pare puccheyyuṃ,",
  "tika-s0105t:1176_3": "tathā kālavibhāgato paṭipadāni pucchitvā.",
  "tika-s0105t:1176_4": "Vinayanatthanti yathāpucchitassa atthassa ñāpanavasena vinayanatthāya.",
  "tika-s0105t:1176_5": "Ye te atītā dhammāti atītasamaye atītattapaṭilābhassa upādānabhūtā rūpādayo dhammā.",
  "tika-s0105t:1176_6": "Te etarahi natthi niruddhattā.",
  "tika-s0105t:1176_7": "Tato eva “ahesu”nti saṅkhyaṃ gatā.",
  "tika-s0105t:1176_8": "Tasmāti upādānassa atītasmiṃyeva samaye labbhanato.",
  "tika-s0105t:1176_9": "Sopīti tadupādāno me attapaṭilābhopi.",
  "tika-s0105t:1176_10": "Tasmiṃyeva samayeti atīte eva samaye.",
  "tika-s0105t:1176_11": "Sacco ahosīti bhūto vijjamāno viya ahosi.",
  "tika-s0105t:1176_12": "Anāgatapaccuppannānanti anāgatānañcevapaccuppannānañca rūpādidhammānaṃ upādānabhūtānaṃ.",
  "tika-s0105t:1176_13": "Tadā abhāvāti tasmiṃ atītasamaye abhāvā avijjamānattā.",
  "tika-s0105t:1176_14": "Tadupādānabhūto anāgato,",
  "tika-s0105t:1176_15": "paccuppanno ca attapaṭilābho tasmiṃ atīta samaye mogho tuccho musā natthīti attho.",
  "tika-s0105t:1176_16": "Atthatoti paññattiatthato.",
  "tika-s0105t:1176_17": "Nāmamattamevāti samaññāmattameva.",
  "tika-s0105t:1176_18": "Paramatthato anupalabbhamānattā attapaṭilābhaṃ paṭijānāti.",
  "tika-s0105t:1177_0": "“Eseva nayo”ti iminā ye te anāgatā dhammā,",
  "tika-s0105t:1177_1": "te etarahi natthi,",
  "tika-s0105t:1177_2": "“bhavissantī”ti pana saṅkhyaṃ gatā,",
  "tika-s0105t:1177_3": "tasmā sopi me attapaṭilābho tasmiṃyeva samaye sacco bhavissati.",
  "tika-s0105t:1177_4": "Atītapaccuppannānaṃ pana dhammānaṃ tadā abhāvā tasmiṃ samaye “mogho atīto,",
  "tika-s0105t:1177_5": "mogho paccuppanno”ti evaṃ atthato nāmamattameva attapaṭilābhaṃ paṭijānāti.",
  "tika-s0105t:1177_6": "Ye ime paccuppannā dhammā,",
  "tika-s0105t:1177_7": "te etarahi “atthī”ti saṅkhyaṃ gatā,",
  "tika-s0105t:1177_8": "tasmā yvāyaṃ me attapaṭilābho,",
  "tika-s0105t:1177_9": "so idāni sacco hoti.",
  "tika-s0105t:1177_10": "Atītānāgatānaṃ pana dhammānaṃ adhunā abhāvā etarahi “mogho atīto,",
  "tika-s0105t:1177_11": "mogho anāgato”ti evaṃ atthato nāmamattameva attapaṭilābhaṃ paṭijānātīti imamatthaṃ atidisati.",
  "tika-s0105t:1178_0": "439- 443.",
  "tika-s0105t:1178_1": "Saṃsanditunti samānetuṃ.",
  "tika-s0105t:1178_2": "Gavāti gāvito.",
  "tika-s0105t:1178_3": "Tatthāti khīrādīsu pañcagorasesu.",
  "tika-s0105t:1178_4": "Yasmiṃ samaye khīraṃ hotīti yasmiṃ kāle bhūtupādāyasaññitaṃ upādānavisesaṃ upādāya khīrapaññatti hoti.",
  "tika-s0105t:1178_5": "Na tasmiṃ…pe…",
  "tika-s0105t:1178_6": "gacchati khīrapaññattiupādānassa bhūtupādāyarūpassa dadhiādipaññattiyā anupādānato.",
  "tika-s0105t:1178_7": "Paṭiniyatavatthukā hi etā lokasamaññā.",
  "tika-s0105t:1178_8": "Tenāha “ye dhamme upādāyā”tiādi.",
  "tika-s0105t:1178_9": "Saṅkhāyati kathīyati etāyāti saṅkhā.",
  "tika-s0105t:1178_10": "Attaṃ nīharitvā uccanti vadanti etāyāti nirutti.",
  "tika-s0105t:1178_11": "Taṃ tadatthaṃ namanti sattā etenāti nāmaṃ,",
  "tika-s0105t:1178_12": "tathā voharanti etenāti vohāro,",
  "tika-s0105t:1178_13": "paññattiyeva.",
  "tika-s0105t:1178_14": "“Yasmiṃ samaye”tiādinā khīre vuttanayaṃ dadhiādīsupi “esa nayo sabbatthā”ti atidisati.",
  "tika-s0105t:1179_0": "Samanujānanamattakānīti “idaṃ khīraṃ,",
  "tika-s0105t:1179_1": "idaṃ dadhī”tiādinā tādisesu bhūtupādāyarūpavisesesu loke paramparāgataṃ paññattiṃ appaṭikkhipitvā samanujānanaṃ",
  "tika-s0105t:1179_2": "viya paccayavisesavisiṭṭhaṃ rūpādikhandhasamūhaṃ upādāya “oḷāriko attapaṭilābho”ti ca “manomayo attapaṭilābho”ti",
  "tika-s0105t:1179_3": "ca “arūpo attapaṭilābho”ti ca tathā tathā samanujānanamattakāni,",
  "tika-s0105t:1179_4": "na ca tabbinimutto upādānato añño koci paramatthato atthīti vuttaṃ hoti.",
  "tika-s0105t:1179_5": "Niruttimattakānīti saddaniruttiyā gahaṇūpāyamattakāni.",
  "tika-s0105t:1179_6": "“Satto phasso”tiādinā hi saddaggahaṇuttarakālaṃ tadanuviddhapaṇṇattiggahaṇamukheneva tadatthāvabodho.",
  "tika-s0105t:1179_7": "Tathā cāhu –",
  "tika-s0105t:1180_0": "“Paṭhamaṃ saddaṃ sotena, tītaṃ dutiyacetasā;",
  "tika-s0105t:1181_0": "Nāmaṃ tatiyacittena, atthaṃ catutthacetasā”ti. (maṇisāramañjusāṭīkāyaṃ paccayasaṅgahavibhāgepi);",
  "tika-s0105t:1182_0": "Vacanapathamattakānīti tasseva vevacanaṃ.",
  "tika-s0105t:1182_1": "Niruttiyeva hi aññesampi diṭṭhānugatimāpajjantānaṃ kāraṇaṭṭhena vacanapatho.",
  "tika-s0105t:1182_2": "Vohāramattakānīti tathā tathā vohāramattakāni.",
  "tika-s0105t:1182_3": "Nāmapaṇṇattimattakānīti tasseva pariyāyo,",
  "tika-s0105t:1182_4": "taṃtaṃnāmapaññāpanamattakānīti attho.",
  "tika-s0105t:1182_5": "Sabbametanti “attapaṭilābho”ti vā “satto”ti vā “poso”ti vā sabbametaṃ vohāramattakaṃ.",
  "tika-s0105t:1182_6": "Kasmāti ce,",
  "tika-s0105t:1182_7": "paramatthato anupalabbhanatoti dassetuṃ “yasmā”tiādi vuttaṃ.",
  "tika-s0105t:1182_8": "Suññoti paramatthato vivitto.",
  "tika-s0105t:1183_0": "Yajjevaṃ kasmā cesā buddhehipi vuccatīti codanaṃ sodhento “buddhānaṃ panā”tiādimāha.",
  "tika-s0105t:1183_1": "Sammutiyā vohārassa kathanaṃ sammutikathā.",
  "tika-s0105t:1183_2": "Paramatthassa sabhāvadhammassa kathanaṃ paramatthakathā.",
  "tika-s0105t:1183_3": "Paramatthasannissitakathābhāvato aniccādikathāpi “paramatthakathā”ti vuttā.",
  "tika-s0105t:1183_4": "Paramatthadhammoyeva hi “anicco,",
  "tika-s0105t:1183_5": "dukkho”ti ca vuccati,",
  "tika-s0105t:1183_6": "na sammutidhammo.",
  "tika-s0105t:1184_0": "“Aniccā sabbe saṅkhārā, dukkhānattā ca saṅkhatā;",
  "tika-s0105t:1185_0": "Nibbānañceva paññatti, anattā iti nicchayā” ti. –",
  "tika-s0105t:1186_0": "Vacanato panesa “anattā”ti vuccati,",
  "tika-s0105t:1186_1": "khandhādipaññatti pana tajjāpaññatti viya paramatthasannissayā,",
  "tika-s0105t:1186_2": "āsannatarā ca,",
  "tika-s0105t:1186_3": "puggalapaññattiādayo viya na dūre,",
  "tika-s0105t:1186_4": "tasmā khandhādikathāpi “paramatthakathā”ti vuttā,",
  "tika-s0105t:1186_5": "khandhādisīsena vā tadupādānasabhāvadhammā eva gahitāti daṭṭhabbaṃ.",
  "tika-s0105t:1186_6": "Nanu ca sabhāvadhammāpi sammutimukheneva desanamārohanti,",
  "tika-s0105t:1186_7": "na paramatthamukhena,",
  "tika-s0105t:1186_8": "tasmā sabbāpi desanā sammutikathāva siyāti?",
  "tika-s0105t:1186_9": "Nayidamevaṃ kathetabbadhammavibhāgena kathāvibhāgassa adhippetattā,",
  "tika-s0105t:1186_10": "na ca saddo kenaci pavattinimittena vinā atthaṃ pakāsetīti.",
  "tika-s0105t:1187_0": "Kasmā cevaṃ dubbidhā buddhānaṃ kathā pavattatīti anuyogaṃ kāraṇavibhāvanena pariharituṃ “tattha yo”tiādi vuttaṃ.",
  "tika-s0105t:1187_1": "Atthaṃ vijānituṃ catusaccaṃ paṭivijjhituṃ vaṭṭato niyyātuṃ arahattasaṅkhātaṃ jayaggāhaṃ gahetuṃ sakkoti.",
  "tika-s0105t:1187_2": "Yasmā paramatthakathāya eva saccasampaṭivedho,",
  "tika-s0105t:1187_3": "ariyasaccakathā ca sikhāppattā desanā,",
  "tika-s0105t:1187_4": "tasmā vineyyapuggalavasena ādito sammutikathaṃ kathentopi bhagavā parato paramatthakathaṃyeva kathetīti āha “tassā”tiādi.",
  "tika-s0105t:1187_5": "“Āditova sammutikathaṃ kathetī”ti hi vadanto parato paramatthakathampi kathetīti dīpeti,",
  "tika-s0105t:1187_6": "itarattha pana “āditova kathetī”ti avadanto sabbatthapīti.",
  "tika-s0105t:1187_7": "“Tathā”tiādinā kathādvayakathane pariyāyantaraṃ vibhāveti.",
  "tika-s0105t:1187_8": "Bodhetvāti veneyyajjhāsayānurūpaṃ tathā tathā desetabbamatthaṃ jānāpetvā,",
  "tika-s0105t:1187_9": "iminā pana imamatthaṃ dasseti –",
  "tika-s0105t:1187_10": "katthaci sammutikathāpubbikā paramatthakathā hoti puggalajjhāsayavasena,",
  "tika-s0105t:1187_11": "katthaci paramatthakathāpubbikā sammutikathā,",
  "tika-s0105t:1187_12": "iti vineyyadammakusalassa satthu veneyyajjhāsayavasena tathā tathā desanā pavattatīti.",
  "tika-s0105t:1187_13": "Sabbattha pana bhagavā dhammataṃ avijahanto eva sammutimanuvattati,",
  "tika-s0105t:1187_14": "sammutiṃ apariccajantoyeva dhammataṃ vibhāveti,",
  "tika-s0105t:1187_15": "naṃ tattha abhinivesātidhāvanāni.",
  "tika-s0105t:1187_16": "Vuttañhetaṃ bhagavatā “janapadaniruttiṃ nābhiniviseyya,",
  "tika-s0105t:1187_17": "samaññaṃ nātidhāveyyā”ti.",
  "tika-s0105t:1188_0": "Paṭhamaṃ sammutikathākathanaṃ pana veneyyavasena yebhuyyena buddhānamāciṇṇanti taṃ kāraṇena saddhiṃ dassento “pakatiyā panā”tiādimāha.",
  "tika-s0105t:1188_1": "Lūkhākārāti veneyyānamanabhisambujjhanavasena lūkhasadisā.",
  "tika-s0105t:1188_2": "Nanu ca sammuti nāma paramatthato avijjamānattā abhūtā,",
  "tika-s0105t:1188_3": "taṃ kathaṃ buddhā kathentīti vuttaṃ “sammutikathaṃ kathentāpī”tiādi.",
  "tika-s0105t:1188_4": "Saccamevāti tathameva.",
  "tika-s0105t:1188_5": "Sabhāvamevāti sammutibhāvena taṃsabhāvameva.",
  "tika-s0105t:1188_6": "Tenāha “amusāvā”ti.",
  "tika-s0105t:1188_7": "Paramatthassa pana saccādibhāve vattabbameva natthi.",
  "tika-s0105t:1189_0": "Ko panimesaṃ sammutiparamatthadhammānaṃ visesoti?",
  "tika-s0105t:1189_1": "Yasmiṃ bhinne,",
  "tika-s0105t:1189_2": "buddhiyā vā avayavavinibbhoge kate na taṃsaññā,",
  "tika-s0105t:1189_3": "so ghaṭapaṭādippabhedo sammuti,",
  "tika-s0105t:1189_4": "tabbipariyāyato paramattho.",
  "tika-s0105t:1189_5": "Na hi kakkhaḷaphusanādisabhāve ayaṃ nayo labbhati.",
  "tika-s0105t:1189_6": "Evaṃ santepi vuttanayena sammuti ca saccasabhāvā evāti āha “duve saccāni akkhāsī”tiādi.",
  "tika-s0105t:1189_7": "Tattha duve saccāni akkhāsīti nānādesabhāsākusalo tiṇṇaṃ vedānamatthasaṃvaṇṇanako ācariyo viya nānāvidhasammutiparamatthakusalo",
  "tika-s0105t:1189_8": "bhagavā veneyyajjhāsayānurūpaṃ duveyeva saccāni akkhāsīti attho.",
  "tika-s0105t:1189_9": "Taṃ sarūpato,",
  "tika-s0105t:1189_10": "parimāṇato ca dasseti “sammutiṃ paramatthañca,",
  "tika-s0105t:1189_11": "tatiyaṃ nūpalabbhatī”ti iminā.",
  "tika-s0105t:1189_12": "Vadataṃ varoti sabbesaṃ vadantānaṃ varo.",
  "tika-s0105t:1189_13": "Lokasaṅketamattasiddhā sammuti.",
  "tika-s0105t:1189_14": "Paramo uttamo aviparīto yathābhūtasabhāvo paramattho.",
  "tika-s0105t:1190_0": "Idāni nesaṃ saccasabhāvaṃ saha kāraṇena dassetuṃ “saṅketavacana”nti gāthā vuttā.",
  "tika-s0105t:1190_1": "Yasmā lokasammutikāraṇaṃ,",
  "tika-s0105t:1190_2": "tasmā saṅketavacanaṃ saccaṃ,",
  "tika-s0105t:1190_3": "yasmā ca dhammānaṃ bhūtalakkhaṇaṃ,",
  "tika-s0105t:1190_4": "tasmā paramatthavacanaṃ saccanti yojanā.",
  "tika-s0105t:1190_5": "Lokasammutikāraṇanti hi saṅketavacanassa saccabhāve kāraṇadassanaṃ,",
  "tika-s0105t:1190_6": "lokasiddhā sammuti saṅketavacanassa avisaṃvādanatāya kāraṇanti attho,",
  "tika-s0105t:1190_7": "visaṃvādanābhāvato saṅketavacanaṃ saccanti vuttaṃ hoti.",
  "tika-s0105t:1190_8": "Dhammānaṃ bhūtalakkhaṇanti ca paramatthavacanassa saccabhāve kāraṇadassanaṃ.",
  "tika-s0105t:1190_9": "Sabhāvadhammānaṃ yo bhūto aviparīto sabhāvo,",
  "tika-s0105t:1190_10": "tassa lakkhaṇaṃ aṅganaṃ ñāpananti attho,",
  "tika-s0105t:1190_11": "yāthāvato avisaṃvādanavasena pavattanato paramatthavacanaṃ saccanti adhippāyo.",
  "tika-s0105t:1190_12": "Anaṅgaṇasuttaṭīkāyaṃ pana ācariyeneva nissakkavacanena padamulliṅgetvā “lokasammutikāraṇāti lokasamaññaṃ nissāya pavattanato.",
  "tika-s0105t:1190_13": "Dhammānanti sabhāvadhammānaṃ.",
  "tika-s0105t:1190_14": "Bhūtakāraṇāti yathābhūtasabhāvaṃ nissāya pavattanato”ti vuttaṃ.",
  "tika-s0105t:1191_0": "Aññattha pana –",
  "tika-s0105t:1192_0": "“Tasmā voharakusalassa, lokanāthassa satthuno;",
  "tika-s0105t:1193_0": "Sammutiṃ voharantassa, musāvādo na jāyatī”ti. –",
  "tika-s0105t:1194_0": "Ayampi guṇaparidīpanī gāthā dissati.",
  "tika-s0105t:1194_1": "Tattha tasmāti saccassa duvidhattā,",
  "tika-s0105t:1194_2": "saṅketavacanassa vā saccabhāvato.",
  "tika-s0105t:1194_3": "Sammutiṃ voharantassāti “puggalo satto”tiādinā lokasamaññaṃ kathentassa musāvādo nāma na jāyatīti attho.",
  "tika-s0105t:1194_4": "Apica “aṭṭhahi kāraṇehi bhagavā puggala kathaṃ katheti hirottappadīpanatthaṃ,",
  "tika-s0105t:1194_5": "kammassakatādīpanatthaṃ,",
  "tika-s0105t:1194_6": "paccattapurisakāradīpanatthaṃ,",
  "tika-s0105t:1194_7": "ānantariyadīpanatthaṃ,",
  "tika-s0105t:1194_8": "brahmavihāradīpanatthaṃ,",
  "tika-s0105t:1194_9": "pubbenivāsadīpanatthaṃ,",
  "tika-s0105t:1194_10": "dakkhiṇāvisuddhidīpanatthaṃ,",
  "tika-s0105t:1194_11": "lokasammutiyā appahānatthañcā”tiādinā tattha tattha vuttakāraṇampi āharitvā idha vattabbaṃ.",
  "tika-s0105t:1195_0": "Yadi tathāgato paramatthasaccaṃ sammadeva abhisambujjhitvā ṭhitopi lokasamaññābhūtaṃ sammutisaccaṃ gahetvāva vadati,",
  "tika-s0105t:1195_1": "evañcettha ko lokiyamahājanehi visesoti vuttaṃ “yāhī”tiādi,",
  "tika-s0105t:1195_2": "ayaṃ pāḷiyaṃ sambandho.",
  "tika-s0105t:1195_3": "Idaṃ vuttaṃ hoti –",
  "tika-s0105t:1195_4": "lokiyamahājano appahīnaparāmāsattā “etaṃ mamā”tiādinā parāmasanto voharati.",
  "tika-s0105t:1195_5": "Tathāgato pana sabbaso pahīnaparāmāsattā aparāmasantova yasmā lokasamaññāhi vinā lokiyo attho lokena dubbiññeyyo,",
  "tika-s0105t:1195_6": "tasmā tāhi taṃ voharati.",
  "tika-s0105t:1195_7": "Tathā voharanto ca attano desanāvilāsena veneyyasatte paramatthasacce patiṭṭhāpetīti.",
  "tika-s0105t:1195_8": "Desanaṃ vinivaṭṭetvāti heṭṭhā vuttāya diṭṭhābhinivesapaṭisaññuttāya vaṭṭakathāya vinivattetvā vivecetvā.",
  "tika-s0105t:1195_9": "Arahattanikūṭena niṭṭhāpesīti “aparāmasa”nti iminā padena taṇhāmānaparāmāsappahānakittanena tappahāyakaarahattasaṅkhātanikūṭena desanaṃ pariyosāpesi.",
  "tika-s0105t:1195_10": "Yaṃ panettha atthato na vibhattaṃ,",
  "tika-s0105t:1195_11": "taṃ suviññeyyameva.",
  "tika-s0105t:1196_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1196_1": "sādhuvilāsiniyā nāma līnatthapakāsaniyā poṭṭhapādasuttavaṇṇanāya līnatthapakāsanā.",
  "tika-s0105t:1197_0": "Poṭṭhapādasuttavaṇṇanā niṭṭhitā.",
  "tika-s0105t:1198_0": "10. Subhasuttavaṇṇanā",
  "tika-s0105t:1199_0": "Subhamāṇavakavatthuvaṇṇanā",
  "tika-s0105t:1200_0": "444.",
  "tika-s0105t:1200_1": "Evaṃ poṭṭhapādasuttaṃ saṃvaṇṇetvā idāni subhasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1200_2": "poṭṭhapādasuttassānantaraṃ saṅgītassa suttassa subhasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1200_3": "sāvatthiyanti subhasutta”nti āha.",
  "tika-s0105t:1200_4": "Anunāsikalopena “acira parinibbute”ti vuttanti dasseti “aciraṃ parinibbute”ti iminā yathā poṭṭhapādasutte “appāṭihīraka taṃ bhāsitaṃ sampajjatī”ti,",
  "tika-s0105t:1200_5": "aciraṃ parinibbutassa assāti vā aciraparinibbuto yathā “acirapakkanto,",
  "tika-s0105t:1200_6": "māsajāto”ti.",
  "tika-s0105t:1200_7": "Atthamattaṃ pana dassetuṃ evaṃ vuttaṃ.",
  "tika-s0105t:1200_8": "Aciraparinibbuteti ca satthu parinibbutabhāvassa cirakālatāpaṭikkhepena āsannatāmattaṃ dassitaṃ,",
  "tika-s0105t:1200_9": "kālaparicchedo pana na dassitoti taṃ dassento “parinibbānato”tiādimāha.",
  "tika-s0105t:1200_10": "Visākhapuṇṇamito uddhaṃ yāva jeṭṭhapuṇṇamī,",
  "tika-s0105t:1200_11": "tāva kālaṃ sandhāya “māsamatte”ti vuttaṃ.",
  "tika-s0105t:1200_12": "Mattasaddena pana tassa kālassa kiñci asampuṇṇataṃ joteti.",
  "tika-s0105t:1200_13": "Tudisaññito gāmo nivāso etassāti todeyyo.",
  "tika-s0105t:1200_14": "Taṃ panesa yasmā soṇadaṇḍo viya campaṃ,",
  "tika-s0105t:1200_15": "kūṭadanto viya ca khāṇumataṃ ajjhāvasati,",
  "tika-s0105t:1200_16": "tasmā vuttaṃ “tassa adhipatittā”ti,",
  "tika-s0105t:1200_17": "issarabhāvatoti attho.",
  "tika-s0105t:1200_18": "Ayampi hi rañño pasenadikosalassa purohitabrāhmaṇo.",
  "tika-s0105t:1200_19": "Puttampi āhāti subhaṃ māṇavampi ovadanto āha.",
  "tika-s0105t:1201_0": "Añjanānanti akkhiañjanatthāya ghaṃsitaañjanānaṃ.",
  "tika-s0105t:1201_1": "Vammikānanti kimisamāhaṭavammikānaṃ sañcayaṃ disvāti sambandho.",
  "tika-s0105t:1201_2": "Madhūnanti makkhikamadhūnaṃ.",
  "tika-s0105t:1201_3": "Samāhāranti makarandasannicayaṃ.",
  "tika-s0105t:1201_4": "Paṇḍito gharamāvaseti yasmā appatarappatarepi gayhamāne bhogā khīyanti,",
  "tika-s0105t:1201_5": "appatarappatarepi ca sañciyamāne vaḍḍhanti,",
  "tika-s0105t:1201_6": "tasmā yathāvuttamupamattayaṃ paññāya disvā viññujātiko kiñcipi vayamakatvā āyameva uppādento gharevase",
  "tika-s0105t:1201_7": "gharāvāsamanutiṭṭheyyāti lobhādesitapaṭipattiṃ upadisati.",
  "tika-s0105t:1202_0": "Adānameva sikkhāpetvā sikkhāpanahetu lobhābhibhūtatāya tasmiṃyeva ghare sunakho hutvā nibbatti.",
  "tika-s0105t:1202_1": "Lobhavasikassa hi duggati pāṭikaṅkhā,",
  "tika-s0105t:1202_2": "“janavasabho nāma yakkho hutvā nibbattī”ti ettha vuttanayena attho veditabbo.",
  "tika-s0105t:1202_3": "Pubbaparicayena ativiya piyāyati.",
  "tika-s0105t:1202_4": "Vuttañhi “pubbeva sannivāsenā”tiādi.",
  "tika-s0105t:1202_5": "Nikkhanteti kenacideva karaṇīyena bahi niggate.",
  "tika-s0105t:1202_6": "Subhaṃ māṇavaṃ anuggaṇhitukāmo ekakova bhagavā piṇḍāya pāvisi.",
  "tika-s0105t:1202_7": "Bhukkāranti “bhu bhū”ti sunakhasaddakaraṇaṃ.",
  "tika-s0105t:1202_8": "“Bho bho”ti brāhmaṇasamudācārena paribhavitvā paribhavanahetu.",
  "tika-s0105t:1202_9": "“Bhovādi nāma so hoti,",
  "tika-s0105t:1202_10": "sace hoti sakiñcano”ti hi vuttaṃ.",
  "tika-s0105t:1202_11": "Nanu ca heṭṭhā “adānameva sikkhāpetvā sunakho hutvā nibbatto”ti āha,",
  "tika-s0105t:1202_12": "kasmā panettha “pubbepi maṃ ‘bho bho’ti paribhavitvā sunakho jāto”ti vadatīti?",
  "tika-s0105t:1202_13": "Tathā nibbattiyā tadubhayasādhāraṇaphalattā.",
  "tika-s0105t:1202_14": "Ānisaṃsaphalañhi sādhāraṇakammenapi jātaṃ,",
  "tika-s0105t:1202_15": "na vipākaphalaṃ viya ekakammenevāti daṭṭhabbaṃ.",
  "tika-s0105t:1202_16": "Avīciṃ gamissasi katokāsassa kammassa paṭibāhitumasakkuṇeyyabhāvato.",
  "tika-s0105t:1202_17": "“Jānāti maṃ samaṇo gotamo”ti vippaṭisārī hutvā.",
  "tika-s0105t:1202_18": "Uddhanantareti cullikantare.",
  "tika-s0105t:1202_19": "Nanti sunakhaṃ.",
  "tika-s0105t:1203_0": "Taṃ pavattinti bhagavatā yathāvuttakāraṇaṃ.",
  "tika-s0105t:1203_1": "Brāhmaṇacārittassa aparihāpitataṃ sandhāya,",
  "tika-s0105t:1203_2": "tathā pitaraṃ ukkaṃsento “brahmaloke nibbatto”ti āha.",
  "tika-s0105t:1203_3": "Mukhāruḷhanti sayaṃpaṭibhānavasena mukhamāruḷhaṃ.",
  "tika-s0105t:1203_4": "Taṃ pavattiṃ pucchīti “sutametaṃ bho gotama mayhaṃ pitā sunakho hutvā nibbatto”ti tumhehi vuttaṃ,",
  "tika-s0105t:1203_5": "“kimidaṃ saccaṃ vā asaccaṃ vā”ti pucchi.",
  "tika-s0105t:1203_6": "Tatheva vatvāti yathā pubbe sunakhassa vuttaṃ,",
  "tika-s0105t:1203_7": "tatheva vatvā.",
  "tika-s0105t:1203_8": "Avisaṃvādanatthanti saccāpanatthaṃ,",
  "tika-s0105t:1203_9": "“todeyyabrāhmaṇo sunakho hutvā nibbatto”ti vacanassa avisaṃvādanena attano avisaṃvādibhāvadassanatthanti vuttaṃ hoti.",
  "tika-s0105t:1203_10": "Appodakanti appakena udakena sampāditaṃ.",
  "tika-s0105t:1203_11": "Madhupāyāsanti sādurasaṃ,",
  "tika-s0105t:1203_12": "madhuyojitaṃ vā pāyāsaṃ.",
  "tika-s0105t:1203_13": "Tathā akāsi,",
  "tika-s0105t:1203_14": "yathā bhagavatā vuttaṃ.",
  "tika-s0105t:1203_15": "“Sabbaṃ dassesīti buddhānubhāvena so sunakho taṃ sabbaṃ netvā dassesi,",
  "tika-s0105t:1203_16": "na jātissaratāya.",
  "tika-s0105t:1203_17": "Bhagavantaṃ disvā bhukkaraṇaṃ pana purimajātisiddhavāsanāvasenā”ti evaṃ ācariyena vuttaṃ.",
  "tika-s0105t:1203_18": "Uparipaṇṇāsake pana cūḷakammavibhaṅgasuttaṭṭhakathāyaṃ “sunakho ‘ñātomhi iminā’ti roditvā ‘huṃ hu’nti",
  "tika-s0105t:1203_19": "karonto dhananidhānaṭṭhānaṃ gantvā pādena pathaviṃ khaṇitvā saññaṃ adāsī”ti jātissarākāramāha,",
  "tika-s0105t:1203_20": "vīmaṃsitvā gahetabbaṃ.",
  "tika-s0105t:1204_0": "“Bhavapaṭicchannaṃ nāma evarūpaṃ sunakhapaṭisandhiantaraṃ pākaṭaṃ samaṇassa gotamassa,",
  "tika-s0105t:1204_1": "addhā esa sabbaññū”ti bhagavati pasannacitto.",
  "tika-s0105t:1204_2": "Aṅgavijjāpāṭhako kiresa.",
  "tika-s0105t:1204_3": "Tenassa etadahosi “imaṃ dhammapaṇṇākāraṃ katvā samaṇaṃ gotamaṃ pañhaṃ pucchissāmī”ti,",
  "tika-s0105t:1204_4": "tato so cuddasa pañhe abhisaṅkharitvā bhagavantaṃ pucchi.",
  "tika-s0105t:1204_5": "Tena vuttaṃ “cuddasa pañhe pucchitvā”ti.",
  "tika-s0105t:1204_6": "Tattha cuddasa pañheti “dissanti hi bho gotama manussā appāyukā,",
  "tika-s0105t:1204_7": "dissanti dīghāyukā.",
  "tika-s0105t:1204_8": "Dissanti bavhābādhā,",
  "tika-s0105t:1204_9": "appābādhā. Dubbaṇṇā,",
  "tika-s0105t:1204_10": "vaṇṇavanto.",
  "tika-s0105t:1204_11": "Appesakkhā,",
  "tika-s0105t:1204_12": "mahesakkhā.",
  "tika-s0105t:1204_13": "Appabhogā,",
  "tika-s0105t:1204_14": "mahābhogā.",
  "tika-s0105t:1204_15": "Nīcakulīnā,",
  "tika-s0105t:1204_16": "uccākulīnā.",
  "tika-s0105t:1204_17": "Dissanti duppaññā,",
  "tika-s0105t:1204_18": "dissanti paññavanto.",
  "tika-s0105t:1204_19": "Ko nu kho bho gotama hetu ko paccayo,",
  "tika-s0105t:1204_20": "yena manussānaṃyeva sataṃ manussabhūtānaṃ dissanti hīnapaṇītatā”ti ime cūḷakammavibhaṅgasutte āgate cuddasa pañhe.",
  "tika-s0105t:1204_21": "“Kammassakā māṇava sattā kammadāyādā”tiādinā saṅkhepato,",
  "tika-s0105t:1204_22": "vitthārato ca vissajjanapariyosāne bhagavantaṃ saraṇaṃ gato.",
  "tika-s0105t:1204_23": "Aṅgasubhatāya “subho” tissa nāmaṃ.",
  "tika-s0105t:1204_24": "Māṇavoti pana mahallakakālepi taruṇavohārena naṃ voharati.",
  "tika-s0105t:1204_25": "Attano bhogagāmatoti tudigāmato āgantvā taṅkhaṇikaṃ vasati.",
  "tika-s0105t:1204_26": "Teneva pāḷiyaṃ “kenacideva karaṇīyenā”ti vuttaṃ.",
  "tika-s0105t:1205_0": "445.",
  "tika-s0105t:1205_1": "“Ekā ca me kaṅkhā atthī”ti iminā upari pucchiyamānassa pañhassa pageva tena abhisaṅkhatabhāvaṃ dasseti.",
  "tika-s0105t:1205_2": "Māṇavakanti khuddakamāṇavaṃ “ekaputtako,",
  "tika-s0105t:1205_3": "piyaputtako”tiādīsu viya ka-",
  "tika-s0105t:1205_4": "saddassa khuddakatthe pavattanato.",
  "tika-s0105t:1205_5": "Visabhāgavedanāti dukkhavedanā.",
  "tika-s0105t:1205_6": "Sā hi kusalakammanibbatte attabhāve uppajjanakasukhavedanāpaṭipakkhabhāvato “visabhāgavedanā”ti ca kāyaṃ",
  "tika-s0105t:1205_7": "gāḷhā hutvā bādhanato pīḷanato “ābādho”ti ca vuccati.",
  "tika-s0105t:1205_8": "Kīdisā pana sāti āha “yā ekadese”tiādi.",
  "tika-s0105t:1205_9": "Ekadese uppajjitvāti sarīrekadese uṭṭhahitvāpi aparivattibhāvakaraṇato ayapaṭṭena ābandhitvā viya gaṇhāti,",
  "tika-s0105t:1205_10": "iminā balavarogo ābādho nāmāti dasseti.",
  "tika-s0105t:1205_11": "Kicchajīvitakaroti asukhajīvitāvaho,",
  "tika-s0105t:1205_12": "iminā dubbalo appamattako rogo ātaṅko nāmāti dasseti.",
  "tika-s0105t:1205_13": "Uṭṭhānanti sayananisajjādito uṭṭhahanaṃ,",
  "tika-s0105t:1205_14": "tena yathā tathā aparāparaṃ sarīrassa parivattanaṃ vadati.",
  "tika-s0105t:1205_15": "Garukanti bhāriyaṃ akiccasiddhikaṃ.",
  "tika-s0105t:1205_16": "Gilānasseva kāye balaṃ na hotīti sambandho.",
  "tika-s0105t:1205_17": "Lahuṭṭhānena cettha gelaññābhāvo pucchito.",
  "tika-s0105t:1205_18": "Heṭṭhā catūhi padehi aphāsuvihārābhāvaṃ pucchitvāpi idāni puna phāsuvihārabhāvaṃ pucchati,",
  "tika-s0105t:1205_19": "tena saviseso ettha phāsuvihāro pucchitoti viññāyati.",
  "tika-s0105t:1205_20": "Asatipi hi atisayatthajotane sadde atthāpattito atisayattho labbhateva yathā “abhirūpassa kaññā dātabbā”ti.",
  "tika-s0105t:1205_21": "Tenāha “gamanaṭṭhānā”tiādi.",
  "tika-s0105t:1205_22": "Purimaṃ āṇāpanavacanaṃ,",
  "tika-s0105t:1205_23": "idaṃ pana pucchitabbākāradassananti ayamimesaṃ visesoti dasseti “athassā”tiādinā.",
  "tika-s0105t:1206_0": "447.",
  "tika-s0105t:1206_1": "Kālo nāma upasaṅkamanassa yuttapattakālo,",
  "tika-s0105t:1206_2": "samayo nāma tasseva paccayasāmaggī,",
  "tika-s0105t:1206_3": "atthato panesa tajjaṃ sarīrabalañceva tappaccayaparissayābhāvo ca.",
  "tika-s0105t:1206_4": "Upādānaṃ nāma ñāṇena tesaṃ gahaṇaṃ sallakkhaṇanti āha “paññāyā”tiādi.",
  "tika-s0105t:1206_5": "“Sve gamanakālo bhavissatī”ti iminā kālaṃ,",
  "tika-s0105t:1206_6": "“kāye”tiādinā samayañca sarūpato dasseti.",
  "tika-s0105t:1206_7": "Pharissatīti pharaṇavasena ṭhassati.",
  "tika-s0105t:1207_0": "448.",
  "tika-s0105t:1207_1": "Cetiyaraṭṭheti cetiraṭṭhe. Ya-",
  "tika-s0105t:1207_2": "kārena hi padaṃ vaḍḍhetvā evaṃ vuttaṃ.",
  "tika-s0105t:1207_3": "“Cetiraṭṭhato aññaṃ visuṃyevekaṃ raṭṭha”ntipi vadanti.",
  "tika-s0105t:1207_4": "“Yasmā maraṇaṃ nāma tādisānaṃ dasabalānaṃ rogavaseneva hoti,",
  "tika-s0105t:1207_5": "tasmā yena rogena taṃ jātaṃ,",
  "tika-s0105t:1207_6": "tassa sarūpapucchā,",
  "tika-s0105t:1207_7": "kāraṇapucchā,",
  "tika-s0105t:1207_8": "maraṇahetukacittasantāpapucchā,",
  "tika-s0105t:1207_9": "tassa ca santāpassa sabbalokasādhāraṇatā,",
  "tika-s0105t:1207_10": "tathā maraṇassa ca appaṭikaraṇatā”ti evamādinā maraṇapaṭisaññuttaṃ sammodanīyaṃ kathaṃ kathesīti dassetuṃ “bho ānandā”tiādi vuttaṃ.",
  "tika-s0105t:1207_11": "“Ko nāmā”tiādinā hi rogaṃ pucchati,",
  "tika-s0105t:1207_12": "“kiṃ bhagavā paribhuñjī”ti iminā kāraṇaṃ,",
  "tika-s0105t:1207_13": "“apicā”tiādinā cittasantāpaṃ,",
  "tika-s0105t:1207_14": "“satthā nāmā”tiādinā tassa sabbalokasādhāraṇataṃ,",
  "tika-s0105t:1207_15": "“ekā dānī”tiādinā maraṇassa appaṭikaraṇataṃ dassetīti daṭṭhabbaṃ.",
  "tika-s0105t:1207_16": "Mahājānīti mahāhāni.",
  "tika-s0105t:1207_17": "Yatrāti yena kāraṇena parinibbuto,",
  "tika-s0105t:1207_18": "tena ko dāni añño maraṇā muccissatītiādinā yojetabbaṃ.",
  "tika-s0105t:1207_19": "Idānīti ca attano manasikāraṃ pati vohāramattena vuttaṃ.",
  "tika-s0105t:1207_20": "Lajjissatīti lajjā viya bhavissati,",
  "tika-s0105t:1207_21": "vijjissatīti attho.",
  "tika-s0105t:1207_22": "Pītabhesajjānurūpaṃ āhārabhojanaṃ porāṇāciṇṇanti āha “pīta…pe… datvā”ti.",
  "tika-s0105t:1208_0": "Hutvāti pāṭhaseso santikāvacarabhāvassa visesanato.",
  "tika-s0105t:1208_1": "Māro pāpimā viya na randhagavesī,",
  "tika-s0105t:1208_2": "uttaramāṇavo viya ca na vīmaṃsanādhippāyo,",
  "tika-s0105t:1208_3": "api tu khalu upaṭṭhāko hutvā santikāvacaroti hi viseseti.",
  "tika-s0105t:1208_4": "Na randhagavesīti na chiddagavesī.",
  "tika-s0105t:1208_5": "Yesu dhammesūti vimokkhupāyesu niyyānikadhammesu.",
  "tika-s0105t:1208_6": "Dharantīti adhunā tiṭṭhanti,",
  "tika-s0105t:1208_7": "pavattantīti attho.",
  "tika-s0105t:1209_0": "449.",
  "tika-s0105t:1209_1": "Atthato payuttatāya saddapayogassa saddapabandhalakkhaṇāni tīṇi piṭakāni tadatthabhūtehi sīlādīhi tīhi",
  "tika-s0105t:1209_2": "dhammakkhandhehi saṅgayhantīti vuttaṃ “tīṇi piṭakāni tīhi khandhehi saṅgahetvā”ti.",
  "tika-s0105t:1209_3": "Saṅkhittena kathitanti “tiṇṇaṃ kho māṇava khandhāna”nti evaṃ gaṇanato,",
  "tika-s0105t:1209_4": "sāmaññato ca saṅkhepeneva kathitaṃ.",
  "tika-s0105t:1209_5": "“Katamesaṃ tiṇṇa”nti ayaṃ adiṭṭhajotanāpucchāyeva,",
  "tika-s0105t:1209_6": "na kathetukamyatāpucchā.",
  "tika-s0105t:1209_7": "Māṇavasseva hi ayaṃ pucchā,",
  "tika-s0105t:1209_8": "na therassāti āha “māṇavo”tiādi.",
  "tika-s0105t:1209_9": "Aññattha pana īdisesu ṭhānesu kathetukamyatāpucchāyeva dissati,",
  "tika-s0105t:1209_10": "na adiṭṭhajotanāpucchā.",
  "tika-s0105t:1209_11": "Idha pana aṭṭhakathāyaṃ evaṃ vuttaṃ,",
  "tika-s0105t:1209_12": "tadetaṃ aṭṭhakathāpamāṇato paccetabbaṃ.",
  "tika-s0105t:1209_13": "Tadā pavattamānañhi paccakkhaṃ katvā aṭṭhakathampi saṅgahamāropiṃsu.",
  "tika-s0105t:1209_14": "Kathetukamyatāpucchābhāve panassa therasseva vacanatā siyā.",
  "tika-s0105t:1210_0": "Sīlakkhandhavaṇṇanā",
  "tika-s0105t:1211_0": "450- 453.",
  "tika-s0105t:1211_1": "Sīlakkhandhassāti ettha padatthavipallāsakārī itisaddo lutto,",
  "tika-s0105t:1211_2": "atthaniddeso viya saddaniddeso vā,",
  "tika-s0105t:1211_3": "yathāruto ca itisaddo ādyattho,",
  "tika-s0105t:1211_4": "pakārattho vā,",
  "tika-s0105t:1211_5": "tena “ariyassa samādhikkhandhassa…pe…",
  "tika-s0105t:1211_6": "patiṭṭhapesī”ti ayaṃ pāṭho gahitoti daṭṭhabbaṃ.",
  "tika-s0105t:1211_7": "Tena vuttaṃ “tesu dassitesū”ti,",
  "tika-s0105t:1211_8": "tesu tīsu khandhesu uddesavasena dassitesūti attho.",
  "tika-s0105t:1211_9": "Bhagavatā vuttanayenevāti sāmaññaphalādīsu desitanayeneva,",
  "tika-s0105t:1211_10": "tena imassa suttassa buddhabhāsitabhāvaṃ dassetīti veditabbaṃ.",
  "tika-s0105t:1211_11": "Sāsane na sīlameva sāroti ariyamaggasāre bhagavato sāsane yathādassitaṃ sīlaṃ sāro eva na hoti sāravato mahato rukkhassa papaṭikaṭṭhānikattā.",
  "tika-s0105t:1211_12": "Aṭṭhānapayutto hi evasaddo yathāṭhāne na yojetabbo.",
  "tika-s0105t:1211_13": "Yajjevaṃ kasmā tamidha gahitanti āha “kevala”ntiādi.",
  "tika-s0105t:1211_14": "Jhānādiuttarimanussadhamme adhigantukāmassa adhiṭṭhānamattaṃ tattha appatiṭṭhitassa tesamasambhavato.",
  "tika-s0105t:1211_15": "Vuttañhi “sīle patiṭṭhāya naro sapañño”tiādi atha vā sāsane na sīlameva sāroti kāmañcettha sāsane maggaphalasīlasaṅkhātaṃ lokuttarasīlampi sārameva,",
  "tika-s0105t:1211_16": "tathāpi na sīlakkhandho eva sāro hoti,",
  "tika-s0105t:1211_17": "atha kho samādhikkhandhopi paññākkhandhopi sāro evāti evampettha yathāpayuttena evasaddena attho veditabbo,",
  "tika-s0105t:1211_18": "purimoyeva panattho yuttataro.",
  "tika-s0105t:1211_19": "Tathā hi vuttaṃ “ito uttarī”tiādi.",
  "tika-s0105t:1211_20": "Aññampi kattabbanti sesakhandhadvayaṃ.",
  "tika-s0105t:1212_0": "Samādhikkhandhavaṇṇanā",
  "tika-s0105t:1213_0": "454.",
  "tika-s0105t:1213_1": "Kasmā panettha thero samādhikkhandhaṃ puṭṭhopi indriyasaṃvarādike vissajjesi,",
  "tika-s0105t:1213_2": "nanu evaṃ sante aññaṃ puṭṭho aññaṃ byākaronto ambaṃ puṭṭho labujaṃ byākaronto viya hotīti īdisī codanā idha anokāsāti dassento “kathañca…pe…",
  "tika-s0105t:1213_3": "ārabhī”ti āha,",
  "tika-s0105t:1213_4": "tenettha indriyasaṃvarādayopi samādhiupakārakataṃ upādāya samādhikkhandhapakkhikabhāvena uddiṭṭhāti dasseti.",
  "tika-s0105t:1213_5": "Ye te indriyasaṃvarādayoti sambandho.",
  "tika-s0105t:1213_6": "Rūpāvacaracatutthajjhānadesanānantaraṃ abhiññādesanāya avasaroti katvā rūpajjhānāneva āgatāni,",
  "tika-s0105t:1213_7": "na arūpajjhānāni.",
  "tika-s0105t:1213_8": "Rūpāvacaracatutthajjhānapādikā hi saparibhaṇḍā chapi abhiññāyo.",
  "tika-s0105t:1213_9": "Yasmā pana lokiyābhiññāyo ijjhamānā aṭṭhasu samāpattīsu cuddasavidhena cittaparidamanena vinā na ijjhanti,",
  "tika-s0105t:1213_10": "tasmā abhiññāsu desiyamānāsu arūpajjhānānipi desitāneva honti nānantarikabhāvato.",
  "tika-s0105t:1213_11": "Tenāha “ānetvā pana dīpetabbānī”ti,",
  "tika-s0105t:1213_12": "vuttanayena desitāneva katvā saṃvaṇṇakehi pakāsetabbānīti attho.",
  "tika-s0105t:1213_13": "Aṭṭhakathāyaṃ pana “catutthajjhānaṃ upasampajja viharatī”ti imināva arūpajjhānampi saṅgahitanti dassetuṃ “catutthajjhānena hī”tiādi vuttaṃ.",
  "tika-s0105t:1213_14": "Catutthajjhānameva hi rūpavirāgabhāvanāvasena pavattaṃ “arūpajjhāna”nti vuccati.",
  "tika-s0105t:1214_0": "471- 480.",
  "tika-s0105t:1214_1": "Na cittekaggatāmattakenevāti ettha heṭṭhā vuttanayānusārena ṭhānāṭhānapayuttassa evasaddassānurūpamattho veditabbo.",
  "tika-s0105t:1214_2": "Lokiyasamādhikkhandhassa pana adhippetattā “na cittekaggatā…pe…",
  "tika-s0105t:1214_3": "atthī”ti vuttaṃ.",
  "tika-s0105t:1214_4": "Ariyo samādhikkhandhoti ettha hi ariyasaddo suddhamattapariyāyova,",
  "tika-s0105t:1214_5": "na lokuttarapariyāyo.",
  "tika-s0105t:1214_6": "Yathā cettha,",
  "tika-s0105t:1214_7": "tathā ariyo sīlakkhandhoti etthāpi.",
  "tika-s0105t:1214_8": "Itoti paññākkhandhato,",
  "tika-s0105t:1214_9": "so ca ukkaṭṭhato arahattaphalapariyāpanno evāti āha “arahattapariyosāna”ntiādi.",
  "tika-s0105t:1214_10": "Lokiyābhiññāpaṭisambhidāhi vināpi hi arahatte adhigate “nattheva uttarikaraṇīya”nti sakkā vattuṃ yadatthaṃ bhagavati brahmacariyaṃ vussati,",
  "tika-s0105t:1214_11": "tassa siddhattā.",
  "tika-s0105t:1214_12": "Idha pana lokiyābhiññāyopi āgatāyeva.",
  "tika-s0105t:1214_13": "Sesamettha suviññeyyaṃ.",
  "tika-s0105t:1215_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1215_1": "sādhuvilāsiniyā nāma līnatthapakāsaniyā subhasuttavaṇṇanāya līnatthapakāsanā.",
  "tika-s0105t:1216_0": "Subhasuttavaṇṇanā niṭṭhitā.",
  "tika-s0105t:1217_0": "11. Kevaṭṭasuttavaṇṇanā",
  "tika-s0105t:1218_0": "Kevaṭṭagahapatiputtavatthuvaṇṇanā",
  "tika-s0105t:1219_0": "481.",
  "tika-s0105t:1219_1": "Evaṃ subhasuttaṃ saṃvaṇṇetvā idāni kevaṭṭasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1219_2": "subhasuttassānantaraṃ saṅgītassa suttassa kevaṭṭasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1219_3": "nāḷandāyanti kevaṭṭasutta”nti āha.",
  "tika-s0105t:1219_4": "Pāvārikassāti evaṃnāmakassa seṭṭhino.",
  "tika-s0105t:1219_5": "Ambavaneti ambarukkhabahule upavane.",
  "tika-s0105t:1219_6": "Taṃ kira so seṭṭhi bhagavato anucchavikaṃ gandhakuṭiṃ,",
  "tika-s0105t:1219_7": "bhikkhusaṅghassa ca rattiṭṭhānadivāṭṭhānakuṭimaṇḍapādīni sampādetvā pākāraparikkhittaṃ dvārakoṭṭhakasampannaṃ",
  "tika-s0105t:1219_8": "katvā buddhappamukhassa saṅghassa niyyātesi,",
  "tika-s0105t:1219_9": "purimavohārena panesa vihāro “pāvārikambavana”ntveva vuccati.",
  "tika-s0105t:1219_10": "“Kevaṭṭo” tidaṃ nāmamattaṃ.",
  "tika-s0105t:1219_11": "“Kevaṭṭehi saṃrakkhitattā,",
  "tika-s0105t:1219_12": "tesaṃ vā santike sambuddhattā”ti keci.",
  "tika-s0105t:1219_13": "Gahapatiputtassāti ettha kāmañcesa tadā gahapatiṭṭhāne ṭhito,",
  "tika-s0105t:1219_14": "pitu panassa acirakālakatatāya purimasamaññāya “gahapatiputto”tveva voharīyati.",
  "tika-s0105t:1219_15": "Tenāha “gahapatimahāsālo”ti,",
  "tika-s0105t:1219_16": "mahāvibhavatāya mahāsāro gahapatīti attho, ra-",
  "tika-s0105t:1219_17": "kārassa pana la-",
  "tika-s0105t:1219_18": "kāraṃ katvā “mahāsālo”ti vuttaṃ yathā “palibuddho”ti saddho pasannoti pothujjanikasaddhāvasena ratanattayasaddhāya samannāgato,",
  "tika-s0105t:1219_19": "tatoyeva ratanattayappasanno.",
  "tika-s0105t:1219_20": "Kammakammaphalasaddhāya vā saddho,",
  "tika-s0105t:1219_21": "ratanattayappasādabahulatāya pasanno.",
  "tika-s0105t:1219_22": "Saddhādhikattāyevāti tathācintāya hetuvacanaṃ,",
  "tika-s0105t:1219_23": "saddhādhiko hi ummādappatto viya hoti.",
  "tika-s0105t:1220_0": "Samiddhāti sammadeva iddhā,",
  "tika-s0105t:1220_1": "vibhavasampattiyā vepullappattā sampuṇṇā,",
  "tika-s0105t:1220_2": "ākiṇṇā bahū manussā etthāti atthaṃ sandhāya “aṃsakūṭenā”tiādi vuttaṃ.",
  "tika-s0105t:1220_3": "“Ehi tvaṃ bhikkhu anvaddhamāsaṃ, anumāsaṃ,",
  "tika-s0105t:1220_4": "anusaṃvaccharaṃ vā manussānaṃ pasādāya iddhipāṭihāriyaṃ karohī”ti ekassa bhikkhuno āṇāpanameva samādisanaṃ,",
  "tika-s0105t:1220_5": "taṃ pana tasmiṃ ṭhāne ṭhapanaṃ nāmāti āha “ṭhānantare ṭhapetū”ti.",
  "tika-s0105t:1220_6": "Uttarimanussānanti pakatimanussehi uttaritarānaṃ uttamapurisānaṃ buddhādīnaṃ jhāyīnaṃ,",
  "tika-s0105t:1220_7": "ariyānañca.",
  "tika-s0105t:1220_8": "Dhammatoti adhigamadhammato,",
  "tika-s0105t:1220_9": "jhānābhiññāmaggaphaladhammatoti attho,",
  "tika-s0105t:1220_10": "niddhāraṇe cetaṃ nissakkavacanaṃ.",
  "tika-s0105t:1220_11": "Tato hi iddhipāṭihāriyaṃ niddhāreti.",
  "tika-s0105t:1220_12": "Evaṃ uttarisaddaṃ manussasaddena ekapadaṃ katvā idāni pāṭihāriyasaddena sambajjhitabbaṃ visumeva padaṃ karonto “dasakusalasaṅkhātato vā”tiādimāha.",
  "tika-s0105t:1220_13": "Manussadhammatoti pakatimanussadhammato.",
  "tika-s0105t:1220_14": "Pajjalitapadīpoti pajjalantapadīpo.",
  "tika-s0105t:1220_15": "Telasnehanti telasecanaṃ.",
  "tika-s0105t:1220_16": "Rājagahaseṭṭhivatthusminti rājagahaseṭṭhino candanapattadānavatthumhi.",
  "tika-s0105t:1220_17": "Sikkhāpadaṃ paññāpesīti “na bhikkhave gihīnaṃ uttarimanussadhammaṃ iddhipāṭihāriyaṃ dassetabbaṃ.",
  "tika-s0105t:1220_18": "Yo dasseyya,",
  "tika-s0105t:1220_19": "āpatti dukkaṭassā”ti vikubbaniddhipaṭikkhepakaṃ idaṃ sikkhāpadaṃ paññapesi.",
  "tika-s0105t:1221_0": "482.",
  "tika-s0105t:1221_1": "Guṇasampattito acāvanaṃ sandhāya etaṃ vuttanti dasseti “na guṇavināsanenā”ti iminā.",
  "tika-s0105t:1221_2": "Tenāha “sīlabheda”ntiādi.",
  "tika-s0105t:1221_3": "Visahanto nāma natthīti nivāritaṭṭhāne ussahanto nāma natthi.",
  "tika-s0105t:1221_4": "Evampi iminā kāraṇantarenāyaṃ ussahantoti dassetuṃ “ayaṃ panā”tiādi vuttaṃ.",
  "tika-s0105t:1221_5": "Yasmā vissāsiko,",
  "tika-s0105t:1221_6": "tasmā vissāsaṃ vaḍḍhetvāti yojanā.",
  "tika-s0105t:1221_7": "Vaḍḍhetvāti ca brūhetvā,",
  "tika-s0105t:1221_8": "vibhūtaṃ pākaṭaṃ katvāti attho.",
  "tika-s0105t:1222_0": "Iddhipāṭihāriyavaṇṇanā",
  "tika-s0105t:1223_0": "483- 4.",
  "tika-s0105t:1223_1": "Ādīnavanti dosaṃ.",
  "tika-s0105t:1223_2": "Kathaṃ tena katā,",
  "tika-s0105t:1223_3": "kattha vā uppannāti āha “tattha kirā”tiādi.",
  "tika-s0105t:1223_4": "Ekenāti gandhārena nāma isināva.",
  "tika-s0105t:1223_5": "Evañhi pubbenāparaṃ saṃsandatīti.",
  "tika-s0105t:1223_6": "Gandhārī nāmesā vijjā cūḷagandhārī,",
  "tika-s0105t:1223_7": "mahāgandhārīti duvidhā hoti.",
  "tika-s0105t:1223_8": "Tattha cūḷagandhārī nāma tivassato oraṃ matasattānaṃ upapannaṭṭhānajānanā vijjā.",
  "tika-s0105t:1223_9": "Vaṅgīsavatthu cettha sādhakaṃ.",
  "tika-s0105t:1223_10": "Mahāgandhārī nāma tassa ceva jānanā,",
  "tika-s0105t:1223_11": "taduttari ca iddhividhañāṇakammassa sādhikā vijjā.",
  "tika-s0105t:1223_12": "Yebhuyyena hesā iddhividhañāṇakiccaṃ sādheti.",
  "tika-s0105t:1223_13": "Tassā kira vijjāya sādhako puggalo tādise dese,",
  "tika-s0105t:1223_14": "kāle ca mantaṃ parijappetvā bahudhāpi attānaṃ dasseti,",
  "tika-s0105t:1223_15": "hatthiādīnipi dasseti,",
  "tika-s0105t:1223_16": "adassanīyopi hoti,",
  "tika-s0105t:1223_17": "aggithambhampi karoti,",
  "tika-s0105t:1223_18": "jalathambhampi karoti,",
  "tika-s0105t:1223_19": "ākāsepi attānaṃ dasseti,",
  "tika-s0105t:1223_20": "sabbaṃ indajālasadisaṃ daṭṭhabbaṃ.",
  "tika-s0105t:1223_21": "Aṭṭoti dukkhito bādhito.",
  "tika-s0105t:1223_22": "Tenāha “pīḷito”ti.",
  "tika-s0105t:1224_0": "Ādesanāpāṭihāriyavaṇṇanā",
  "tika-s0105t:1225_0": "485.",
  "tika-s0105t:1225_1": "Kāmaṃ “cetasika”nti idaṃ ye cetasi niyuttā cittena sampayuttā,",
  "tika-s0105t:1225_2": "tesaṃ sādhāraṇavacanaṃ,",
  "tika-s0105t:1225_3": "sādhāraṇe pana gahite cittaviseso dassito nāma hoti.",
  "tika-s0105t:1225_4": "Sāmaññajotanā ca visese avatiṭṭhati,",
  "tika-s0105t:1225_5": "tasmā cetasikapadassa yathādhippetamatthaṃ dassento “somanassadomanassaṃ adhippeta”nti āha.",
  "tika-s0105t:1225_6": "Somanassaggahaṇena cettha tadekaṭṭhā rāgādayo,",
  "tika-s0105t:1225_7": "saddhādayo ca dhammā dassitā honti,",
  "tika-s0105t:1225_8": "domanassaggahaṇena dosādayo.",
  "tika-s0105t:1225_9": "Vitakkavicārā pana sarūpeneva dassitā. Pi-",
  "tika-s0105t:1225_10": "saddassa vattabbasampiṇḍanattho suviññeyyoti āha “evaṃ tava mano”ti,",
  "tika-s0105t:1225_11": "iminā pakārena tava mano pavattoti attho.",
  "tika-s0105t:1225_12": "Kena pakārenāti vuttaṃ “somanassito vā”tiādi.",
  "tika-s0105t:1225_13": "“Evampi te mano”ti idaṃ somanassitatādimattadassanaṃ,",
  "tika-s0105t:1225_14": "na pana yena somanassito vā domanassito vā,",
  "tika-s0105t:1225_15": "taṃ dassananti taṃ cittaṃ dassetuṃ pāḷiyaṃ “itipi te citta”nti vuttaṃ.",
  "tika-s0105t:1225_16": "Itisaddo cettha nidassanattho “atthīti kho kaccāna ayameko anto”tiādīsu viya.",
  "tika-s0105t:1225_17": "Tenāha “idañcidañca attha”nti. Pi-",
  "tika-s0105t:1225_18": "saddo idhāpi vuttasampiṇḍanattho.",
  "tika-s0105t:1225_19": "Parassa cintaṃ manati jānāti etāyāti cintāmaṇi na-",
  "tika-s0105t:1225_20": "kārassa ṇa-",
  "tika-s0105t:1225_21": "kāraṃ katvā,",
  "tika-s0105t:1225_22": "sā eva pubbapadamantarena maṇikā.",
  "tika-s0105t:1225_23": "Cintā nāma na cittena vinā bhavatīti āha “paresaṃ cittaṃ jānātī”ti.",
  "tika-s0105t:1225_24": "“Tassā kira vijjāya sādhako puggalo tādise dese,",
  "tika-s0105t:1225_25": "kāle ca mantaṃ parijappitvā yassa cittaṃ jānitukāmo,",
  "tika-s0105t:1225_26": "tassa diṭṭhasutādivisesasañjānanamukhena cittācāraṃ anuminanto kathetī”ti keci.",
  "tika-s0105t:1225_27": "“Vācaṃ niccharāpetvā tattha akkharasallakkhaṇavasena kathetī”ti apare.",
  "tika-s0105t:1225_28": "Sā pana vijjā padakusalajātakena dīpetabbā.",
  "tika-s0105t:1226_0": "Anusāsanīpāṭihāriyavaṇṇanā",
  "tika-s0105t:1227_0": "486.",
  "tika-s0105t:1227_1": "Pavattentāti pavattanakā hutvā,",
  "tika-s0105t:1227_2": "pavattanavasena vitakkethāti vuttaṃ hoti.",
  "tika-s0105t:1227_3": "Evanti hi yathānusiṭṭhāya anusāsaniyā vidhivasena,",
  "tika-s0105t:1227_4": "paṭisedhavasena ca pavattiākāraparāmasanaṃ,",
  "tika-s0105t:1227_5": "sā ca anusāsanī sammāvitakkānaṃ,",
  "tika-s0105t:1227_6": "micchāvitakkānañca pavattiākāradassanavasena tattha ānisaṃsassa,",
  "tika-s0105t:1227_7": "ādīnavassa ca vibhāvanatthaṃ pavattati.",
  "tika-s0105t:1227_8": "Aniccasaññameva,",
  "tika-s0105t:1227_9": "na niccasaññaṃ.",
  "tika-s0105t:1227_10": "Paṭiyogīnivattanatthañhi eva-",
  "tika-s0105t:1227_11": "kāraggahaṇaṃ.",
  "tika-s0105t:1227_12": "Idhāpi evaṃ-",
  "tika-s0105t:1227_13": "saddassa attho,",
  "tika-s0105t:1227_14": "payojanañca vuttanayeneva veditabbaṃ. Idaṃ-",
  "tika-s0105t:1227_15": "gahaṇepi eseva nayo.",
  "tika-s0105t:1227_16": "Pañcakāmaguṇikarāganti nidassanamattaṃ tadaññarāgassa ceva dosādīnañca pahānassa icchitattā,",
  "tika-s0105t:1227_17": "tappahānassa ca tadaññarāgādikhepanassa upāyabhāvato duṭṭhalohitavimocanassa pubbaduṭṭhamaṃsakhepanūpāyatā viya.",
  "tika-s0105t:1227_18": "Lokuttaradhammamevāti avadhāraṇaṃ paṭipakkhabhāvato sāvajjadhammanivattanaparaṃ daṭṭhabbaṃ tassādhigamūpāyānisaṃsabhūtānaṃ",
  "tika-s0105t:1227_19": "tadaññesaṃ anavajjadhammānaṃ nānantarikabhāvato.",
  "tika-s0105t:1227_20": "Iddhividhaṃ iddhipāṭihāriyanti dasseti iddhiyeva pāṭihāriyanti katvā.",
  "tika-s0105t:1227_21": "Sesapadadvayepi eseva nayo.",
  "tika-s0105t:1228_0": "Pāṭihāriyapadassa pana vacanatthaṃ “paṭipakkhaharaṇato,",
  "tika-s0105t:1228_1": "rāgādikilesāpanayanato pāṭihāriya”nti vadanti,",
  "tika-s0105t:1228_2": "bhagavato pana paṭipakkhā rāgādayo na santi ye haritabbā.",
  "tika-s0105t:1228_3": "Puthujjanānampi vigatupakkilese aṭṭhaṅgaguṇasamannāgate citte hatapaṭipakkhe iddhividhaṃ pavattati,",
  "tika-s0105t:1228_4": "tasmā tattha pavattavohārena ca na sakkā idha “pāṭihāriya”nti vattuṃ.",
  "tika-s0105t:1228_5": "Sace pana mahākāruṇikassa bhagavato veneyyagatā ca kilesā paṭipakkhā,",
  "tika-s0105t:1228_6": "tesaṃ haraṇato “pāṭihāriya”nti vuttaṃ,",
  "tika-s0105t:1228_7": "evaṃ sati yuttametaṃ.",
  "tika-s0105t:1228_8": "Atha vā bhagavato ceva sāsanassa ca paṭipakkhā titthiyā,",
  "tika-s0105t:1228_9": "tesaṃ haraṇato pāṭihāriyaṃ.",
  "tika-s0105t:1228_10": "Te hi diṭṭhiharaṇavasena,",
  "tika-s0105t:1228_11": "diṭṭhippakāsane asamatthabhāvena ca iddhiādesanānusāsanīhi haritā apanītā hontīti.",
  "tika-s0105t:1228_12": "“Paṭī”ti vā ayaṃ saddo “pacchā”ti etassa atthaṃ bodheti “tasmiṃ paṭipaviṭṭhamhi,",
  "tika-s0105t:1228_13": "añño āgañchi brāhmaṇo”ti pārāyanasuttapade viya,",
  "tika-s0105t:1228_14": "tasmā samāhite citte vigatupakkilese ca katakiccena pacchā haritabbaṃ pavattetabbanti paṭihāriyaṃ,",
  "tika-s0105t:1228_15": "attano vā upakkilesesu catutthajjhānamaggehi haritesu pacchā haraṇaṃ paṭihāriyaṃ,",
  "tika-s0105t:1228_16": "iddhiādesanānusāsaniyo ca vigatupakkilesena katakiccena ca sattahitatthaṃ puna pavattetabbā,",
  "tika-s0105t:1228_17": "haritesu ca attano upakkilesesu parasattānaṃ upakkilesaharaṇāni hontīti paṭihāriyāni nāma bhavanti,",
  "tika-s0105t:1228_18": "paṭihāriyameva pāṭihāriyaṃ.",
  "tika-s0105t:1228_19": "Paṭihāriye vā iddhiādesanānusāsanisamudāye bhavaṃ ekekaṃ “pāṭihāriya”nti vuccati.",
  "tika-s0105t:1228_20": "Paṭihāriyaṃ vā catutthajjhānaṃ,",
  "tika-s0105t:1228_21": "maggo ca paṭipakkhaharaṇato,",
  "tika-s0105t:1228_22": "tattha jātaṃ,",
  "tika-s0105t:1228_23": "tasmiṃ vā nimittabhūte,",
  "tika-s0105t:1228_24": "tato vā āgatanti pāṭihāriyaṃ,",
  "tika-s0105t:1228_25": "iddhiādesanānusāsanīhi vā parasantāne pasādādīnaṃ paṭipakkhassa kilesassa haraṇato vuttanayena pāṭihāriyaṃ.",
  "tika-s0105t:1228_26": "Satataṃ dhammadesanāti sabbakālaṃ desetabbadhammadesanā.",
  "tika-s0105t:1229_0": "Iddhipāṭihāriyenāti sahādiyoge karaṇavacanaṃ,",
  "tika-s0105t:1229_1": "tena saddhiṃ āciṇṇanti attho.",
  "tika-s0105t:1229_2": "Itaratthāpi esa nayo.",
  "tika-s0105t:1229_3": "Dhammasenāpatissa āciṇṇanti yojetabbaṃ.",
  "tika-s0105t:1229_4": "Tamatthaṃ khandhakavatthunā sādhento “devadatte”tiādimāha.",
  "tika-s0105t:1229_5": "Gayāsīseti gayāgāmassa avidūre gayāsīsanāmako hatthikumbhasadiso piṭṭhipāsāṇo atthi,",
  "tika-s0105t:1229_6": "yattha bhikkhusahassassapi okāso hoti,",
  "tika-s0105t:1229_7": "tasmiṃ piṭṭhipāsāṇe.",
  "tika-s0105t:1229_8": "“Cittācāraṃ ñatvā”ti iminā ādesanāpāṭihāriyaṃ dasseti,",
  "tika-s0105t:1229_9": "“dhammaṃ desesī”ti iminā anusāsanīpāṭihāriyaṃ,",
  "tika-s0105t:1229_10": "“vikubbanaṃ dassetvā”ti iminā iddhipāṭihāriyaṃ.",
  "tika-s0105t:1229_11": "Mahānāgāti mahākhīṇāsavā arahanto.",
  "tika-s0105t:1229_12": "“Nāgo”ti hi arahato adhivacanaṃ natthi āgu pāpametassāti katvā.",
  "tika-s0105t:1229_13": "Yathāha sabhiyasutte –",
  "tika-s0105t:1230_0": "“Āguṃ na karoti kiñci loke,",
  "tika-s0105t:1231_0": "Sabbasaṃyoge visajja bandhanāni;",
  "tika-s0105t:1232_0": "Sabbattha na sajjatī vimutto,",
  "tika-s0105t:1233_0": "Nāgo tādi pavuccate tathattā”ti. ;",
  "tika-s0105t:1234_0": "Aṭṭhakathāyaṃ panettha “dhammasenāpatissa dhammadesanaṃ sutvā pañcasatā bhikkhū sotāpattiphale patiṭṭhahiṃsu.",
  "tika-s0105t:1234_1": "Mahāmoggallānassa dhammadesanaṃ sutvā arahattaphale”ti vuttaṃ.",
  "tika-s0105t:1234_2": "Saṅghabhedakakkhandhakapāḷiyaṃ pana “atha kho tesaṃ bhikkhūnaṃ āyasmatā sāriputtena ādesanāpāṭihāriyānusāsaniyā,",
  "tika-s0105t:1234_3": "āyasmatā ca mahāmoggallānena iddhipāṭihāriyānusāsaniyā ovadiyamānānaṃ anusāsiyamānānaṃ virajaṃ vītamalaṃ",
  "tika-s0105t:1234_4": "dhammacakkhuṃ udapādi ‘yaṃ kiñci samudayadhammaṃ,",
  "tika-s0105t:1234_5": "sabbaṃ taṃ nirodhadhamma’nti” ubhinnampi therānaṃ dhammadesanāya tesaṃ dhammacakkhupaṭilābhova dassito,",
  "tika-s0105t:1234_6": "tayidaṃ visadisavacanaṃ dīghabhāṇakānaṃ,",
  "tika-s0105t:1234_7": "khandhakabhāṇakānañca matibhedenāti daṭṭhabbaṃ.",
  "tika-s0105t:1234_8": "Saṅgāhakabhāsitā hi ayaṃ pāḷi,",
  "tika-s0105t:1234_9": "aṭṭhakathā ca teheva saṅgahamāropitā,",
  "tika-s0105t:1234_10": "apica pāḷiyaṃ uparimaggaphalampi saṅgahetvā “dhammacakkhuṃ udapādī”ti vuttaṃ yathā taṃ brahmāyusutte,",
  "tika-s0105t:1234_11": "cūḷarāhulovādasutte cāti veditabbaṃ.",
  "tika-s0105t:1235_0": "“Anusāsanīpāṭihāriyaṃ pana buddhānaṃ satataṃ dhammadesanā”ti sātisayatāya vuttaṃ.",
  "tika-s0105t:1235_1": "Saupārambhāni yathāvuttena patirūpakena upārambhitabbato.",
  "tika-s0105t:1235_2": "Sadosāni parāropitadosasamucchindanassa anupāyabhāvato.",
  "tika-s0105t:1235_3": "Sadosattā eva addhānaṃ na tiṭṭhanti cirakālaṭṭhāyīni na honti.",
  "tika-s0105t:1235_4": "Addhānaṃ atiṭṭhanato na niyyantīti phalena hetuno anumānaṃ.",
  "tika-s0105t:1235_5": "Aniyyānikatāya hi tāni anaddhaniyāni.",
  "tika-s0105t:1235_6": "Anusāsanīpāṭihāriyaṃ anupārambhaṃ visuddhippabhavato,",
  "tika-s0105t:1235_7": "visuddhinissayato ca.",
  "tika-s0105t:1235_8": "Tatoyeva niddosaṃ.",
  "tika-s0105t:1235_9": "Na hi tattha pubbāparavirodhādidosasambhavo atthi.",
  "tika-s0105t:1235_10": "Niddosattā eva addhānaṃ tiṭṭhati parappavādavātehi,",
  "tika-s0105t:1235_11": "kilesavātehi ca anupahantabbato.",
  "tika-s0105t:1235_12": "Addhānaṃ tiṭṭhanato niyyātīti idhāpi phalena hetuno anumānaṃ.",
  "tika-s0105t:1235_13": "Niyyānikatāya hi taṃ addhaniyaṃ.",
  "tika-s0105t:1235_14": "Tasmāti yathāvuttakāraṇato,",
  "tika-s0105t:1235_15": "tena ca upārambhādiṃ,",
  "tika-s0105t:1235_16": "anupārambhādiñcāti ubhayaṃ yathākkamaṃ ubhayattha gārayhapāsaṃsabhāvānaṃ hetubhāvena paccāmasati.",
  "tika-s0105t:1236_0": "Bhūtanirodhesakavatthuvaṇṇanā",
  "tika-s0105t:1237_0": "487.",
  "tika-s0105t:1237_1": "Aniyyānikabhāvadassanatthanti yasmā mahābhūtapariyesako bhikkhu purimesu dvīsu pāṭihāriyesu vasippatto",
  "tika-s0105t:1237_2": "sukusalopi samāno mahābhūtānaṃ aparisesanirodhasaṅkhātaṃ nibbānaṃ nāvabujjhi,",
  "tika-s0105t:1237_3": "tasmā tadubhayāni niyyānāvahattābhāvato aniyyānikānīti tesaṃ aniyyānikabhāvadassanatthaṃ.",
  "tika-s0105t:1237_4": "Niyyānikabhāvadassanatthanti anusāsanīpāṭihāriyaṃ takkarassa ekantato niyyānāvahanti tasseva niyyānikabhāvadassanatthaṃ.",
  "tika-s0105t:1238_0": "Evaṃ etissā desanāya mukhyapayojanaṃ dassetvā idāni anusaṅgikapayojanaṃ dassetuṃ “apicā”tiādi āraddhaṃ.",
  "tika-s0105t:1238_1": "Niyyānameva hi etissā desanāya mukhyapayojanaṃ tassa tadatthabhāvato.",
  "tika-s0105t:1238_2": "Buddhānaṃ pana mahantabhāvo anusaṅgikapayojanaṃ atthāpattiyāva gantabbato.",
  "tika-s0105t:1238_3": "Kīdiso nāmesa bhikkhūti āha “yo mahābhūte”tiādi.",
  "tika-s0105t:1238_4": "Pariyesantoti apariyesaṃ nirujjhanavasena mahābhūte gavesanto,",
  "tika-s0105t:1238_5": "tesaṃ anavasesanirodhaṃ vīmaṃsantoti vuttaṃ hoti.",
  "tika-s0105t:1238_6": "Vicaritvāti dhammatāya codiyamāno paricaritvā.",
  "tika-s0105t:1238_7": "Dhammatāsiddhaṃ kiretaṃ,",
  "tika-s0105t:1238_8": "yadidaṃ tassa bhikkhuno tathā vicaraṇaṃ yathā abhijātiyaṃ mahāpathavikampādi.",
  "tika-s0105t:1238_9": "Vissajjokāsanti vissajjaṭṭhānaṃ,",
  "tika-s0105t:1238_10": "“vissajjakara”ntipi pāṭho,",
  "tika-s0105t:1238_11": "vissajjakanti attho.",
  "tika-s0105t:1238_12": "Tasmāti buddhameva pucchitvā nikkaṅkhattā,",
  "tika-s0105t:1238_13": "tasseva vissajjituṃ samatthatāyāti vuttaṃ hoti.",
  "tika-s0105t:1238_14": "Mahantabhāvappakāsanatthanti sadevake loke anaññasādhāraṇassa buddhānaṃ mahantabhāvassa mahānubhāvatāya dīpanatthaṃ.",
  "tika-s0105t:1238_15": "Idañca kāraṇanti “sabbesampi buddhānaṃ sāsane ediso eko bhikkhu tadānubhāvappakāsako hotī”ti imampi kāraṇaṃ.",
  "tika-s0105t:1239_0": "Katthāti nimitte bhummaṃ,",
  "tika-s0105t:1239_1": "kasmiṃ ṭhāne kāraṇabhūteti atthaṃ dassetuṃ “kiṃ āgammā”ti vuttaṃ,",
  "tika-s0105t:1239_2": "kiṃ ārammaṇaṃ paccayabhūtaṃ adhigantvā adhigamanahetūti attho.",
  "tika-s0105t:1239_3": "Tenāha “kiṃ pattassā”ti.",
  "tika-s0105t:1239_4": "Kimārammaṇaṃ pattassa puggalassa nirujjhantīti sambandho,",
  "tika-s0105t:1239_5": "hetugabbhavisesanametaṃ.",
  "tika-s0105t:1239_6": "Teti mahābhūtā.",
  "tika-s0105t:1239_7": "Appavattivasenāti puna anuppajjanavasena.",
  "tika-s0105t:1239_8": "Sabbākārenāti vacanatthalakkhaṇarasapaccupaṭṭhānapadaṭṭhāna-",
  "tika-s0105t:1239_9": "samuṭṭhānakalāpacuṇṇanānattekattavinibbhogā-",
  "tika-s0105t:1239_10": "vinibbhogasabhāga-",
  "tika-s0105t:1239_11": "visabhāgaajjhattikabāhirasaṅgahapaccayasamannāhārapaccayavibhāgākārato,",
  "tika-s0105t:1239_12": "sasambhārasaṅkhepasasambhāravibhattisalakkhaṇasaṅkhepasalakkhaṇavibhattiākārato cāti sabbena ākārena.",
  "tika-s0105t:1240_0": "488.",
  "tika-s0105t:1240_1": "Dibbanti ettha pañcahi kāmaguṇehi samaṅgībhūtā hutvā vicaranti, kīḷanti,",
  "tika-s0105t:1240_2": "jotenti cāti devā, devalokā.",
  "tika-s0105t:1240_3": "Te yanti upagacchanti etenāti devayāniyo yathā “niyyānikā”ti ettha anīyasaddo katvatthe,",
  "tika-s0105t:1240_4": "tathā idha karaṇattheti daṭṭhabbaṃ.",
  "tika-s0105t:1240_5": "Tathā hi vuttaṃ “tena hesā”tiādi.",
  "tika-s0105t:1240_6": "Vasaṃ vattentoti ettha vasavattanaṃ nāma yathicchitaṭṭhānagamanaṃ.",
  "tika-s0105t:1240_7": "Tanti iddhividhañāṇaṃ.",
  "tika-s0105t:1240_8": "Cattāro mahārājāno etesaṃ issarāti cātumahārājikā.",
  "tika-s0105t:1240_9": "Kasmā panesa samīpe ṭhitaṃ sadevakalokapajjotaṃ bhagavantaṃ apucchitvā dūre deve upasaṅkamīti codanamapaneti “samīpe ṭhita”ntiādinā.",
  "tika-s0105t:1240_10": "“Ye devā maggaphalalābhino,",
  "tika-s0105t:1240_11": "tepi tamatthaṃ ekadesena jāneyyuṃ,",
  "tika-s0105t:1240_12": "buddhavisayo panāyaṃ pañho pucchito”ti cintetvā “na jānāmā”ti āhaṃsu.",
  "tika-s0105t:1240_13": "Tenāha “buddhavisaye”tiādi.",
  "tika-s0105t:1240_14": "Na labbhāti na sakkā,",
  "tika-s0105t:1240_15": "ajjhottharaṇaṃ nāmettha pucchāya nibbādhananti vuttaṃ “punappunaṃ pucchatī”ti.",
  "tika-s0105t:1240_16": "“Hatthato mocessāmā”ti vohāravasena vuttaṃ,",
  "tika-s0105t:1240_17": "handa naṃ dūramapanessāmāti vuttaṃ hoti.",
  "tika-s0105t:1240_18": "Abhikkantatarāti ettha abhisaddo atisaddatthoti āha “atikkantatarā”ti,",
  "tika-s0105t:1240_19": "rūpasampattiyā ceva paññāpaṭibhānādiguṇehi ca amhe abhibhuyya paresaṃ kāmanīyatarāti attho.",
  "tika-s0105t:1240_20": "Paṇītatarāti uḷāratarā.",
  "tika-s0105t:1240_21": "Tena vuttaṃ “uttamatarā”ti.",
  "tika-s0105t:1241_0": "491- 493.",
  "tika-s0105t:1241_1": "Sahassakkho pana sakko abhisametāvī āgataphalo viññātasāsano,",
  "tika-s0105t:1241_2": "so kasmā taṃ bhikkhuṃ upāyena niyyojesīti anuyogamapaneti “ayaṃ pana viseso”tiādinā.",
  "tika-s0105t:1242_0": "Khajjopanakanti rattiṃ jalantaṃ khuddakakimiṃ.",
  "tika-s0105t:1242_1": "Dhamanto viyāti mukhavātaṃ dento viya.",
  "tika-s0105t:1242_2": "Atthi cevāti ediso mahābhūtapariyesako puggalo nāma vijjamāno eva bhaveyya,",
  "tika-s0105t:1242_3": "mayā apesitoyeva pacchā jānissatīti adhippāyo.",
  "tika-s0105t:1242_4": "Tatoti tathā cintanato paraṃ.",
  "tika-s0105t:1242_5": "Iddhividhañāṇasseva adhippetattā devayāniyasadisova.",
  "tika-s0105t:1242_6": "“Devayāniyamaggoti vā…pe…",
  "tika-s0105t:1242_7": "abhiññāñāṇanti vā sabbametaṃ iddhividhañāṇasseva nāma”nti idaṃ pāḷiyaṃ,",
  "tika-s0105t:1242_8": "aṭṭhakathāsu ca tattha tattha āgataruḷhināmavasena vuttaṃ.",
  "tika-s0105t:1242_9": "Sabbāsupi hi abhiññāsu devayāniyamaggādiekacittakkhaṇikaappanādināmaṃ yathārahaṃ sambhavati.",
  "tika-s0105t:1243_0": "494.",
  "tika-s0105t:1243_1": "Āgamanapubbabhāge nimittanti brahmuno āgamanassa pubbabhāge uppajjanakanimittaṃ.",
  "tika-s0105t:1243_2": "Udayato pubbabhāgeti ānetvā sambandho.",
  "tika-s0105t:1243_3": "Imeti brahmakāyikā.",
  "tika-s0105t:1243_4": "Veyyākaraṇenāti byākaraṇena.",
  "tika-s0105t:1243_5": "Anāraddhacittoti anārādhitacitto atuṭṭhacitto.",
  "tika-s0105t:1243_6": "Vādanti dosaṃ.",
  "tika-s0105t:1243_7": "Vikkhepanti vācāya vividhā khepanaṃ.",
  "tika-s0105t:1244_0": "495.",
  "tika-s0105t:1244_1": "Kuhakattāti vuttanayena abhūtato aññesaṃ vimhāpetukāmattā.",
  "tika-s0105t:1244_2": "“Guhakattā”ti paṭhitvā guyhitukāmattāti atthampi vadanti keci.",
  "tika-s0105t:1245_0": "Tīradassīsakuṇūpamāvaṇṇanā",
  "tika-s0105t:1246_0": "497.",
  "tika-s0105t:1246_1": "Padesenāti ekadesena,",
  "tika-s0105t:1246_2": "upādinnakena sattasantānapariyāpannenāti attho.",
  "tika-s0105t:1246_3": "Anupādinnakepīti anindriyabaddhepi.",
  "tika-s0105t:1246_4": "Nippadesatoti anavasesato.",
  "tika-s0105t:1246_5": "Tasmāti tathā pucchitattā,",
  "tika-s0105t:1246_6": "pucchāya ayuttabhāvatoti adhippāyo.",
  "tika-s0105t:1246_7": "Pucchāmūḷhassāti pucchitumajānanato pucchāya sammūḷhassa.",
  "tika-s0105t:1246_8": "Vitathapañho hi “pucchāmūḷho”ti vuccati yathā “maggamūḷho”ti.",
  "tika-s0105t:1246_9": "Pucchāya dosaṃ dassetvāti tena katapucchāya pucchitākāre dosaṃ vibhāvetvā.",
  "tika-s0105t:1246_10": "Pucchāvissajjananti tathā sikkhāpitāya avitathapucchāya vissajjanaṃ.",
  "tika-s0105t:1246_11": "Yasmā vissajjanaṃ nāma pucchānurūpaṃ,",
  "tika-s0105t:1246_12": "pucchāsabhāgena vissajjetabbato,",
  "tika-s0105t:1246_13": "na ca tathāgatā virajjhitvā katapucchānurūpaṃ virajjhitvāva vissajjenti,",
  "tika-s0105t:1246_14": "atthasabhāgatāya ca vissajjanassa pucchakā tadatthaṃ anavabujjhantā sammuyhanti,",
  "tika-s0105t:1246_15": "tasmā pucchaṃ sikkhāpetvā avitathapucchāya vissajjanaṃ buddhānamāciṇṇanti veditabbaṃ.",
  "tika-s0105t:1246_16": "Tenāha “kasmā”tiādi.",
  "tika-s0105t:1246_17": "Duviññāpayoti yathāvuttakāraṇena duviññāpetabbo.",
  "tika-s0105t:1247_0": "498.",
  "tika-s0105t:1247_1": "Na patiṭṭhātīti paccayaṃ katvā na patiṭṭhahati.",
  "tika-s0105t:1247_2": "“Katthā”ti idaṃ nimitte bhummanti āha “kiṃ āgammā”ti.",
  "tika-s0105t:1247_3": "Appatiṭṭhāti appaccayā,",
  "tika-s0105t:1247_4": "sabbena sabbaṃ samucchinnakāraṇāti attho.",
  "tika-s0105t:1247_5": "Upādinnaṃyevāti indriyabaddhameva.",
  "tika-s0105t:1247_6": "Yasmā ekadisābhimukhaṃ santānavasena bahudhā saṇṭhite rūpappabandhe dīghasaññā,",
  "tika-s0105t:1247_7": "tamupādāya tato appakaṃ saṇṭhite rassasaññā,",
  "tika-s0105t:1247_8": "tadubhayañca visesato rūpaggahaṇamukhena gayhati,",
  "tika-s0105t:1247_9": "tasmā “saṇṭhānavasenā”tiādi vuttaṃ.",
  "tika-s0105t:1247_10": "Appaparimāṇe rūpasaṅghāte aṇusaññā,",
  "tika-s0105t:1247_11": "tadupādāya tato mahati thūlasaññā,",
  "tika-s0105t:1247_12": "idampi dvayaṃ visesato rūpaggahaṇamukhena gayhatīti āha “imināpī”tiādi. “Pi-",
  "tika-s0105t:1247_13": "saddena cettha ‘saṇṭhānavasena upādārūpaṃ vutta”nti etthāpi vaṇṇamattameva kathitanti imamatthaṃ samuccinātī”ti vadanti.",
  "tika-s0105t:1247_14": "Vaṇṇasaddo hettha rūpāyatanapariyāyova.",
  "tika-s0105t:1247_15": "Subhanti sundaraṃ,",
  "tika-s0105t:1247_16": "iṭṭhanti attho.",
  "tika-s0105t:1247_17": "Asubhanti asundaraṃ,",
  "tika-s0105t:1247_18": "aniṭṭhanti attho.",
  "tika-s0105t:1247_19": "Tenāha “iṭṭhāniṭṭhārammaṇaṃ panevaṃ kathita”nti.",
  "tika-s0105t:1247_20": "Dīghaṃ rassaṃ aṇuṃ thūlaṃ subhāsubhanti tīsupi ṭhānesu rūpāyatanamukhena upādārūpasseva gahaṇaṃ bhūtarūpānaṃ visuṃ gahitattāti daṭṭhabbaṃ.",
  "tika-s0105t:1247_21": "“Kattha āpo ca pathavī,",
  "tika-s0105t:1247_22": "tejo vāyo na gādhatī”ti hi bhūtarūpāni visuṃ gayhanti.",
  "tika-s0105t:1247_23": "Nāmanti vedanādikkhandhacatukkaṃ.",
  "tika-s0105t:1247_24": "Tañhi ārammaṇābhimukhaṃ namanato,",
  "tika-s0105t:1247_25": "nāmakaraṇato ca “nāma”nti vuccati.",
  "tika-s0105t:1247_26": "Heṭṭhā “dīghaṃ rassa”ntiādinā vuttameva idha ruppanaṭṭhena rūpasaññāya gahitanti dasseti “dīghādibheda”nti iminā.",
  "tika-s0105t:1247_27": "Ādisaddena āpādīnañca saṅgaho.",
  "tika-s0105t:1247_28": "Yasmā vā dīghādisamaññā na rūpāyatanavatthukāva,",
  "tika-s0105t:1247_29": "atha kho bhūtarūpavatthukāpi.",
  "tika-s0105t:1247_30": "Tathā hi saṇṭhānaṃ phusanamukhenapi gayhati,",
  "tika-s0105t:1247_31": "tasmā dīgharassādiggahaṇena bhūtarūpampi gayhatevāti imamatthaṃ viññāpetuṃ “dīghādibhedaṃ rūpa” micceva vuttaṃ.",
  "tika-s0105t:1247_32": "Kiṃ āgammāti kiṃ adhigantvā kissa adhigamanahetu.",
  "tika-s0105t:1247_33": "“Uparujjhatī”ti idaṃ anuppādanirodhaṃ sandhāya vuttaṃ,",
  "tika-s0105t:1247_34": "na khaṇanirodhanti āha “asesametaṃ nappavattatī”ti.",
  "tika-s0105t:1248_0": "499.",
  "tika-s0105t:1248_1": "Tatra veyyākaraṇaṃ bhavatīti anusandhivacanamattaṃ cuṇṇiyapāṭhaṃ vatvā veyyākaraṇavacanabhūtaṃ viññāṇantiādiṃ silokamāhāti adhippāyo.",
  "tika-s0105t:1248_2": "Viññātabbanti visiṭṭhena ñāṇena ñātabbaṃ,",
  "tika-s0105t:1248_3": "sabbañāṇuttamena ariyamaggañāṇena paccakkhato jānitabbanti attho.",
  "tika-s0105t:1248_4": "Tenāha “nibbānassetaṃ nāma”nti.",
  "tika-s0105t:1248_5": "Nidassīyateti nidassanaṃ,",
  "tika-s0105t:1248_6": "cakkhuviññeyyaṃ,",
  "tika-s0105t:1248_7": "na nidassanaṃ anidassanaṃ,",
  "tika-s0105t:1248_8": "acakkhuviññeyyanti atthaṃ vadanti.",
  "tika-s0105t:1248_9": "Nidassanaṃ vā upamā,",
  "tika-s0105t:1248_10": "tadetassa natthīti anidassanaṃ.",
  "tika-s0105t:1248_11": "Na hi nibbānassa niccassa ekabhūtassa accantapaṇītasabhāvassa sadisaṃ nidassanaṃ kutoci labbhatīti.",
  "tika-s0105t:1248_12": "Yaṃ ahutvā sambhoti,",
  "tika-s0105t:1248_13": "hutvā paṭiveti,",
  "tika-s0105t:1248_14": "taṃ saṅkhataṃ udayavayantehi saantaṃ,",
  "tika-s0105t:1248_15": "asaṅkhatassa pana nibbānassa niccassa te ubhopi antā na santi,",
  "tika-s0105t:1248_16": "tato eva navabhāvāpagamasaṅkhātā jaratāpi tassa natthīti vuttaṃ “uppādanto vā”tiādi.",
  "tika-s0105t:1248_17": "Tattha uppādantoti uppādāvatthā.",
  "tika-s0105t:1248_18": "Vayantoti bhaṅgāvatthā.",
  "tika-s0105t:1248_19": "Ṭhitassa aññathattantoti jaratā vuttā.",
  "tika-s0105t:1248_20": "Avasesaggahaṇena ṭhitāvatthā anuññātā hoti.",
  "tika-s0105t:1248_21": "Titthassāti pānatitthassa.",
  "tika-s0105t:1248_22": "Tattha nibbacanaṃ dasseti “tañhī”tiādinā.",
  "tika-s0105t:1248_23": "Papantīti pakārena pivanti.",
  "tika-s0105t:1248_24": "Tathā hi ācariyena vuttaṃ “papanti etthāti papanti vuttaṃ.",
  "tika-s0105t:1248_25": "Ettha hi papanti pānatittha”nti niruttinayena,",
  "tika-s0105t:1248_26": "yathārutalakkhaṇena vā pa-",
  "tika-s0105t:1248_27": "kārassa bha-",
  "tika-s0105t:1248_28": "kāro kato.",
  "tika-s0105t:1248_29": "Sabbatoti sabbakammaṭṭhānamukhato.",
  "tika-s0105t:1248_30": "Tenāha “aṭṭhatiṃsāya kammaṭṭhānesu yena yena mukhenā”ti.",
  "tika-s0105t:1248_31": "Ayaṃ aṭṭhakathāto aparo nayo –",
  "tika-s0105t:1248_32": "pakārena bhāsanaṃ jotanaṃ pabhā,",
  "tika-s0105t:1248_33": "sabbato pabhā assāti sabbatopabhaṃ,",
  "tika-s0105t:1248_34": "kenaci anupakkiliṭṭhatāya samantato pabhassaraṃ visuddhanti attho.",
  "tika-s0105t:1248_35": "Ettha nibbāneti nimitte bhummaṃ dasseti “idaṃ nibbānaṃ āgammā”ti iminā.",
  "tika-s0105t:1248_36": "Yena nibbānamadhigataṃ,",
  "tika-s0105t:1248_37": "taṃ santatipariyāpannānaṃyeva idha anuppādanirodho adhippetoti vuttaṃ “upādinnakadhammajātaṃ nirujjhati,",
  "tika-s0105t:1248_38": "appavattaṃ hotī”ti.",
  "tika-s0105t:1249_0": "Tatthāti yadetaṃ “viññāṇassa nirodhenā”ti padaṃ vuttaṃ, tasmiṃ.",
  "tika-s0105t:1249_1": "Viññāṇaṃ uddharati tassa vibhajjitabbattā.",
  "tika-s0105t:1249_2": "Carimakaviññāṇanti arahato cuticittasaṅkhātaṃ parinibbānacittaṃ.",
  "tika-s0105t:1249_3": "Abhisaṅkhāraviññāṇanti puññādiabhisaṅkhāracittaṃ.",
  "tika-s0105t:1249_4": "Etthetaṃ uparujjhatīti etasmiṃ nibbāne etaṃ nāmarūpaṃ anupādisesāya nibbānadhātuyā nirujjhati.",
  "tika-s0105t:1249_5": "Tenāha “vijjhāta…pe…",
  "tika-s0105t:1249_6": "bhāvaṃ yātī”ti.",
  "tika-s0105t:1249_7": "Vijjhātadīpasikhā viyāti nibbutadīpasikhā viya.",
  "tika-s0105t:1249_8": "“Abhisaṅkhāraviññāṇassāpī”tiādinā saupādisesanibbānadhātumukhena anupādisesanibbānadhātumeva vadati nāmarūpassa",
  "tika-s0105t:1249_9": "anavasesato uparujjhanassa adhippetattā.",
  "tika-s0105t:1249_10": "Tena vuttaṃ “anuppādavasena uparujjhatī”ti.",
  "tika-s0105t:1249_11": "Sotāpattimaggañāṇenāti kattari,",
  "tika-s0105t:1249_12": "karaṇe vā karaṇavacanaṃ,",
  "tika-s0105t:1249_13": "nirodhenāti pana hetumhi.",
  "tika-s0105t:1249_14": "Etthāti nibbāne.",
  "tika-s0105t:1249_15": "Sesaṃ sabbattha uttānatthameva.",
  "tika-s0105t:1250_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1250_1": "sādhuvilāsiniyā nāma līnatthapakāsaniyā kevaṭṭasuttavaṇṇanāya līnatthapakāsanā.",
  "tika-s0105t:1251_0": "Kevaṭṭasuttavaṇṇanā niṭṭhitā.",
  "tika-s0105t:1252_0": "12. Lohiccasuttavaṇṇanā",
  "tika-s0105t:1253_0": "Lohiccabrāhmaṇavatthuvaṇṇanā",
  "tika-s0105t:1254_0": "501.",
  "tika-s0105t:1254_1": "Evaṃ kevaṭṭasuttaṃ saṃvaṇṇetvā idāni lohiccasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1254_2": "kevaṭṭasuttassānantaraṃ saṅgītassa suttassa lohiccasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1254_3": "kosalesūti lohiccasutta”nti āha.",
  "tika-s0105t:1254_4": "Sālavatikāti kāraṇamantarena itthiliṅgavasena tassa gāmassa nāmaṃ.",
  "tika-s0105t:1254_5": "Gāmaṇikābhāvenāti keci.",
  "tika-s0105t:1254_6": "Vatiyāti kaṇṭakasākhādivatiyā.",
  "tika-s0105t:1254_7": "Lohito nāma tassa kule pubbapuriso,",
  "tika-s0105t:1254_8": "tabbaṃsavasena lohitassa apaccaṃ lohiccoti brāhmaṇassa gottato āgatanāmaṃ.",
  "tika-s0105t:1255_0": "502.",
  "tika-s0105t:1255_1": "“Kiñhi paro parassa karissatī”ti parānukampā virahitattā lāmakaṃ.",
  "tika-s0105t:1255_2": "Na tu ucchedasassatānaṃ aññatarassāti āha “na panā”tiādi.",
  "tika-s0105t:1255_3": "Diṭṭhigatanti hi laddhimattaṃ adhippetaṃ,",
  "tika-s0105t:1255_4": "aññathā ucchedasassataggāhavinimutto koci diṭṭhiggāho nāma natthīti tesamaññataraṃ siyā.",
  "tika-s0105t:1255_5": "“Uppannaṃ hotī”ti idaṃ manasi,",
  "tika-s0105t:1255_6": "vacasi ca uppannatāsādhāraṇavacananti dasseti “na kevalañcā”tiādinā.",
  "tika-s0105t:1255_7": "So kira…pe…",
  "tika-s0105t:1255_8": "bhāsatiyevāti ca tassā laddhiyā loke pākaṭabhāvaṃ vadati.",
  "tika-s0105t:1255_9": "Yasmā pana attato añño paro hoti,",
  "tika-s0105t:1255_10": "tasmā yathā anusāsakato anusāsitabbo paro,",
  "tika-s0105t:1255_11": "evaṃ anusāsitabbatopi anusāsakoti dassetuṃ “paro”tiādi vuttaṃ. Kiṃ-",
  "tika-s0105t:1255_12": "saddāpekkhāya cettha “karissatī”ti anāgatakālavacanaṃ,",
  "tika-s0105t:1255_13": "anāgatepi vā tena tassa kātabbaṃ natthīti dassanatthaṃ.",
  "tika-s0105t:1255_14": "Kusalaṃ dhammanti anavajjadhammaṃ nikkilesadhammaṃ,",
  "tika-s0105t:1255_15": "vimokkhadhammanti attho.",
  "tika-s0105t:1255_16": "“Paresaṃ dhammaṃ kathessāmī”ti tehi attānaṃ parivārāpetvā vicaraṇaṃ kimatthiyaṃ,",
  "tika-s0105t:1255_17": "āsayavuddhassapi anurodhena vinā taṃ na hoti,",
  "tika-s0105t:1255_18": "tasmā attanā…pe…",
  "tika-s0105t:1255_19": "vihātabbanti vadati.",
  "tika-s0105t:1255_20": "Tenāha “evaṃsampadamidaṃ pāpakaṃ lobhadhammaṃ vadāmī”ti.",
  "tika-s0105t:1256_0": "504.",
  "tika-s0105t:1256_1": "“Itthiliṅgavasenā”ti iminā pulliṅgikassapi atthassa itthiliṅgasamaññāti dasseti.",
  "tika-s0105t:1256_2": "Soti lohiccabrāhmaṇo.",
  "tika-s0105t:1256_3": "Bhāroti bhagavato parisabāhullattā,",
  "tika-s0105t:1256_4": "attano ca bahukiccakaraṇīyattā garu dukkaraṃ.",
  "tika-s0105t:1257_0": "508.",
  "tika-s0105t:1257_1": "Kathāphāsukatthanti kathāsukhatthaṃ,",
  "tika-s0105t:1257_2": "sukhena kathaṃ kathetuñceva sotuñcāti attho.",
  "tika-s0105t:1257_3": "Ayaṃ upāsakoti rosikanhāpitaṃ āha.",
  "tika-s0105t:1257_4": "Appeva nāma siyāti ettha pītivasena āmeḍitaṃ daṭṭhabbaṃ.",
  "tika-s0105t:1257_5": "Tathā hi taṃ “buddhagajjita”nti vuccati.",
  "tika-s0105t:1257_6": "Bhagavā hi īdisesu ṭhānesu visesato pītisomanassajāto hoti,",
  "tika-s0105t:1257_7": "tasmā pītivasena paṭhamaṃ gajjati,",
  "tika-s0105t:1257_8": "dutiyampi anugajjati.",
  "tika-s0105t:1257_9": "Kiṃ visesaṃ gajjanamanugajjananti vuttaṃ “aya”ntiādi.",
  "tika-s0105t:1257_10": "Ādo bhāsanaṃ allāpo,",
  "tika-s0105t:1257_11": "saññoge pare rasso.",
  "tika-s0105t:1257_12": "Taduttari saha bhāsanaṃ sallāpo.",
  "tika-s0105t:1258_0": "Lohiccabrāhmaṇānuyogavaṇṇanā",
  "tika-s0105t:1259_0": "509.",
  "tika-s0105t:1259_1": "Samudayasañjātīti āyuppādoti āha “bhoguppādo”ti.",
  "tika-s0105t:1259_2": "Tatoti sālavatikāya.",
  "tika-s0105t:1259_3": "Lābhantarāyakaroti dhanadhaññalābhassa antarāyakaro.",
  "tika-s0105t:1259_4": "Anupubbo kapi-",
  "tika-s0105t:1259_5": "saddo ākaṅkhanatthoti dasseti “icchatī”ti iminā.",
  "tika-s0105t:1259_6": "Ayaṃ aṭṭhakathāto aparo nayo –",
  "tika-s0105t:1259_7": "sātisayena hitena anukampako anuggaṇhanako hitānukampīti.",
  "tika-s0105t:1259_8": "Sampajjatīti āsevanalābhena nippajjati,",
  "tika-s0105t:1259_9": "balavatī hoti avaggahāti attho.",
  "tika-s0105t:1259_10": "Tena vuttaṃ “niyatā hotī”ti.",
  "tika-s0105t:1260_0": "510- 511.",
  "tika-s0105t:1260_1": "Dutiyaṃ upapattinti “nanu rājā pasenadikosalo”tiādinā vuttaṃ dutiyaṃ upapattiṃ ṭhānaṃ yuttiṃ.",
  "tika-s0105t:1260_2": "Kāraṇañhi bhagavā upamāmukhena dasseti,",
  "tika-s0105t:1260_3": "imāya ca upapattiyā tumhe ceva aññe cāti lohiccampi antokatvā saṃvejanaṃ kataṃ hoti.",
  "tika-s0105t:1260_4": "Ye ca ime kulaputtā dibbā gabbhā paripācentīti yojanā.",
  "tika-s0105t:1260_5": "Upanissayasampattiyā,",
  "tika-s0105t:1260_6": "ñāṇaparipākassa vā abhāvena asakkontā.",
  "tika-s0105t:1260_7": "Kammapadena atulyādhikaraṇattā paripācenti kiriyāya vibhattivipallāsena upayogatthe paccattavacanaṃ.",
  "tika-s0105t:1260_8": "Ye pana “paripaccantī”ti kammarūpena paṭhanti,",
  "tika-s0105t:1260_9": "tesaṃ mate vibhattivipallāsena payojanaṃ natthi kammakattubhāvato,",
  "tika-s0105t:1260_10": "attho panassa dutiyavikappe vuttanayena dānādipuññaviseso veditabbo.",
  "tika-s0105t:1260_11": "Ahitānukampāditā ca tassa taṃsamaṅgīsattavasena hoti.",
  "tika-s0105t:1260_12": "Divi bhavāti dibbā.",
  "tika-s0105t:1260_13": "Gabbhenti paripaccanavasena attani pabandhentīti gabbhā, devalokā.",
  "tika-s0105t:1260_14": "“Channaṃ devalokāna”nti nidassanavacanametaṃ.",
  "tika-s0105t:1260_15": "Brahmalokassāpi hi dibbagabbhabhāvo labbhateva dibbavihārahetukattā.",
  "tika-s0105t:1260_16": "Evañca katvā “bhāvanaṃ bhāvayamānā”ti idampi vacanaṃ samatthitaṃ hoti.",
  "tika-s0105t:1260_17": "“Devalokagāminiṃ paṭipadaṃ pūrayamānā”ti vatvā taṃ paṭipadaṃ sarūpato dassetuṃ “dānaṃ dadamānā”tiādi vuttaṃ.",
  "tika-s0105t:1260_18": "Bhavanti ettha yathāruci sukhasamappitāti bhavā, vimānāni.",
  "tika-s0105t:1260_19": "Devabhāvāvahattā dibbā.",
  "tika-s0105t:1260_20": "Vuttanayeneva gabbhā.",
  "tika-s0105t:1260_21": "Dānādayo devalokasaṃvattanika puññavisesā.",
  "tika-s0105t:1260_22": "Dibbā bhavāti idha devalokapariyāpannā upapattibhavā adhippetā.",
  "tika-s0105t:1260_23": "Tadāvaho hi kammabhavo pubbe gahitoti āha “devaloke vipākakkhandhā”ti.",
  "tika-s0105t:1261_0": "Tayocodanārahavaṇṇanā",
  "tika-s0105t:1262_0": "513.",
  "tika-s0105t:1262_1": "Aniyāmitenevāti aniyamiteneva,",
  "tika-s0105t:1262_2": "“tvaṃ evaṃ diṭṭhiko,",
  "tika-s0105t:1262_3": "evaṃ sattānaṃ anatthassa kārako”ti evaṃ anuddesikeneva.",
  "tika-s0105t:1262_4": "Sabbalokapatthaṭāya laddhiyā samuppajjanato yāva bhavaggā uggataṃ.",
  "tika-s0105t:1262_5": "Mānanti “ahametaṃ jānāmi,",
  "tika-s0105t:1262_6": "ahametaṃ passāmī”ti evaṃ pavattaṃ paṇḍitamānaṃ.",
  "tika-s0105t:1262_7": "Bhinditvāti vidhametvā,",
  "tika-s0105t:1262_8": "jahāpetvāti attho.",
  "tika-s0105t:1262_9": "Tayo satthāreti asampāditaattahito anovādakarasāvako ca asampāditaattahito ovādakarasāvako ca sampāditaattahito",
  "tika-s0105t:1262_10": "anovādakarasāvako ceti ime tayo satthāre.",
  "tika-s0105t:1262_11": "Catuttho pana sammāsambuddho na codanāraho,",
  "tika-s0105t:1262_12": "tasmā “taṃ tena pucchito eva kathessāmī”ti codanāraheva tayo satthāre paṭhamaṃ dasseti,",
  "tika-s0105t:1262_13": "pacchā catutthaṃ satthāraṃ.",
  "tika-s0105t:1262_14": "Kāmañcettha catuttho satthā eko adutiyo anaññasādhāraṇo,",
  "tika-s0105t:1262_15": "tathāpi so yesaṃ uttarimanussadhammānaṃ vasena “dhammamayo kāyo”ti vuccati,",
  "tika-s0105t:1262_16": "tesaṃ samudāyabhūtopi te guṇāvayave satthuṭṭhāniye katvā dassento bhagavā “ayampi kho lohicca satthā”ti abhāsi.",
  "tika-s0105t:1263_0": "Aññāti ya-",
  "tika-s0105t:1263_1": "kāralopaniddeso “sayaṃ abhiññā”tiādīsu viya,",
  "tika-s0105t:1263_2": "tadatthe cetaṃ sampadānavacananti dasseti “aññāyā”tiādinā.",
  "tika-s0105t:1263_3": "Sāvakattaṃ paṭijānitvā ṭhitattā ekadesenassa sāsanaṃ karontīti āha “nirantaraṃ tassa sāsanaṃ akatvā”ti.",
  "tika-s0105t:1263_4": "Ukkamitvā ukkamitvāti kadāci tathā karaṇaṃ,",
  "tika-s0105t:1263_5": "kadāci tathā akaraṇañca sandhāya vicchāvacanaṃ,",
  "tika-s0105t:1263_6": "yadicchitaṃ karontīti adhippāyo.",
  "tika-s0105t:1263_7": "Paṭikkamantiyāti anabhiratiyā agāravena apagacchantiyā.",
  "tika-s0105t:1263_8": "Tena vuttaṃ “anicchantiyā”tiādi.",
  "tika-s0105t:1263_9": "Ekāyāti adutiyāya itthiyā,",
  "tika-s0105t:1263_10": "sampayoganti methunadhammasamāyogaṃ.",
  "tika-s0105t:1263_11": "Eko iccheyyāti adutiyo puriso sampayogaṃ iccheyyāti ānetvā sambandho.",
  "tika-s0105t:1263_12": "Osakkanādimukhena itthipurisasambandhanidassanaṃ gehassitāgehassitaapekkhavasena tassa satthuno sāvakesu paṭipattidassanatthaṃ.",
  "tika-s0105t:1263_13": "Ativirattabhāvato daṭṭhumpi anicchamānaṃ parammukhiṃ ṭhitaṃ itthiṃ.",
  "tika-s0105t:1263_14": "Lobhenāti parivāraṃ nissāya uppajjanakalābhasakkāralobhena.",
  "tika-s0105t:1263_15": "Īdisoti evaṃsabhāvo satthā.",
  "tika-s0105t:1263_16": "Yenāti lobhadhammena.",
  "tika-s0105t:1263_17": "Tattha sampādehīti tasmiṃ paṭipattidhamme patiṭṭhitaṃ katvā sampādehi.",
  "tika-s0105t:1263_18": "Kāyavaṅkādivigamena ujuṃ karohi.",
  "tika-s0105t:1264_0": "514. Sassarūpakāni tiṇānīti sassasadisāni nīvārāditiṇāni.",
  "tika-s0105t:1265_0": "515.",
  "tika-s0105t:1265_1": "Evaṃ codanaṃ arahatīti vuttanayena sāvakesu appossukkabhāvāpādane niyojanavasena codanaṃ arahati,",
  "tika-s0105t:1265_2": "na paṭhamo viya “evarūpo tava lobhadhammo”tiādinā,",
  "tika-s0105t:1265_3": "na ca dutiyo viya “attānameva tāva tattha sampādehī”tiādinā. Kasmā?",
  "tika-s0105t:1265_4": "Sampāditaattahitatāya tatiyassa.",
  "tika-s0105t:1266_0": "Nacodanārahasatthuvaṇṇanā",
  "tika-s0105t:1267_0": "516.",
  "tika-s0105t:1267_1": "Na codanārahoti ettha yasmā codanārahatā nāma satthuvippaṭipattiyā vā sāvakavippaṭipattiyā vā ubhayavippaṭipattiyā vā hoti,",
  "tika-s0105t:1267_2": "tayidaṃ sabbampi imasmiṃ satthari natthi,",
  "tika-s0105t:1267_3": "tasmā na codanārahoti imamatthaṃ dassetuṃ “ayañhī”tiādi vuttaṃ.",
  "tika-s0105t:1267_4": "Assavāti paṭissavā.",
  "tika-s0105t:1268_0": "517.",
  "tika-s0105t:1268_1": "Mayā gahitāya diṭṭhiyāti sabbaso anavajje anupavajje sammāpaṭipanne,",
  "tika-s0105t:1268_2": "paresañca sammadeva sammāpaṭipattiṃ dassente satthari abhūtadosāropanavasena micchāgahitāya nirayagāminiyā pāpadiṭṭhiyā.",
  "tika-s0105t:1268_3": "Narakapapātanti narakasaṅkhātaṃ mahāpapātaṃ.",
  "tika-s0105t:1268_4": "Papatanti etthāti hi papāto.",
  "tika-s0105t:1268_5": "Dhammadesanāhatthenāti dhammadesanāsaṅkhātena hatthena.",
  "tika-s0105t:1268_6": "Saggamaggathaleti saggagāmimaggabhūte puññadhammathale,",
  "tika-s0105t:1268_7": "cātumahārājikādisaggasotāpattiādimaggasaṅkhāte vā thale.",
  "tika-s0105t:1268_8": "Sesaṃ suviññeyyameva.",
  "tika-s0105t:1269_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1269_1": "sādhuvilāsiniyā nāma līnatthapakāsaniyā lohiccasuttavaṇṇanāya līnatthapakāsanā.",
  "tika-s0105t:1270_0": "Lohiccasuttavaṇṇanā niṭṭhitā.",
  "tika-s0105t:1271_0": "13. Tevijjasuttavaṇṇanā",
  "tika-s0105t:1272_0": "518.",
  "tika-s0105t:1272_1": "Evaṃ lohiccasuttaṃ saṃvaṇṇetvā idāni tevijjasuttaṃ saṃvaṇṇento yathānupubbaṃ saṃvaṇṇanokāsassa pattabhāvaṃ vibhāvetuṃ,",
  "tika-s0105t:1272_2": "lohiccasuttassānantaraṃ saṅgītassa suttassa tevijjasuttabhāvaṃ vā pakāsetuṃ “evaṃ me sutaṃ…pe…",
  "tika-s0105t:1272_3": "kosalesūti tevijjasutta”nti āha.",
  "tika-s0105t:1272_4": "Nāmanti nāmamattaṃ.",
  "tika-s0105t:1272_5": "Disāvācīsaddato payujjamāno enasaddo aduratthe icchito,",
  "tika-s0105t:1272_6": "tappayogena ca pañcamiyatthe sāmivacanaṃ,",
  "tika-s0105t:1272_7": "tasmā “uttarenā”ti padena adūratthajotanaṃ,",
  "tika-s0105t:1272_8": "pañcamiyatthe ca sāmivacanaṃ dassetuṃ “manasākaṭato avidūre uttarapasse”ti vuttaṃ.",
  "tika-s0105t:1272_9": "“Disāvācīsaddato pañcamīvacanassa adūratthajotanato adūratthaṃ dassetuṃ enasaddena evaṃ vutta”nti keci,",
  "tika-s0105t:1272_10": "sattamiyatthe cetaṃ tatiyāvacanaṃ “pubbena gāmaṃ ramaṇīya”ntiādīsu viya.",
  "tika-s0105t:1272_11": "“Akkharacintakā pana ena-",
  "tika-s0105t:1272_12": "saddayoge avadhivācini pade upayogavacanaṃ icchanti,",
  "tika-s0105t:1272_13": "attho pana sāmivaseneva icchito,",
  "tika-s0105t:1272_14": "tasmā idha sāmivacanavaseneva vutta”nti ayaṃ ācariyamati.",
  "tika-s0105t:1272_15": "Taruṇaambarukkhasaṇḍeti taruṇambarukkhasamūhe.",
  "tika-s0105t:1272_16": "Rukkhasamudāyassa hi vanasamaññā.",
  "tika-s0105t:1273_0": "519.",
  "tika-s0105t:1273_1": "Kulacārittādisampattiyāti ettha ādisaddena mantajjhenābhirūpatādisampattiṃ saṅgaṇhāti.",
  "tika-s0105t:1273_2": "Tattha tatthāti tasmiṃ tasmiṃ dese, kule vā.",
  "tika-s0105t:1273_3": "Te nivāsaṭṭhānena visesento “tatthā”tiādimāha.",
  "tika-s0105t:1273_4": "Mantasajjhāyakaraṇatthanti āthabbaṇamantānaṃ sajjhāyakaraṇatthaṃ.",
  "tika-s0105t:1273_5": "Tena vuttaṃ “aññesaṃ bahūnaṃ pavesanaṃ nivāretvā”ti.",
  "tika-s0105t:1273_6": "Nadītīreti aciravatiyā nadiyā tīre.",
  "tika-s0105t:1274_0": "Maggāmaggakathāvaṇṇanā",
  "tika-s0105t:1275_0": "520.",
  "tika-s0105t:1275_1": "Jaṅghacāranti caṅkamena,",
  "tika-s0105t:1275_2": "ito cito ca vicaraṇaṃ.",
  "tika-s0105t:1275_3": "So hi jaṅghāsu kilamathavinodanatthaṃ caraṇato “jaṅghavihāro,",
  "tika-s0105t:1275_4": "jaṅghacāro”ti ca vutto.",
  "tika-s0105t:1275_5": "Tenāha pāḷiyaṃ “anucaṅkamantānaṃ anuvicarantāna”nti.",
  "tika-s0105t:1275_6": "Cuṇṇamattikādi nhānīyasambhāro.",
  "tika-s0105t:1275_7": "Tena vuttanti ubhosupi anucaṅkamanānuvicaraṇānaṃ labbhanato evaṃ vuttaṃ.",
  "tika-s0105t:1275_8": "Maggo cettha brahmalokagamanūpāyapaṭipadābhūto ujumaggo.",
  "tika-s0105t:1275_9": "Icchitaṭṭhānaṃ ujukaṃ maggati upagacchati etenāti hi maggo,",
  "tika-s0105t:1275_10": "tadañño amaggo, a-",
  "tika-s0105t:1275_11": "saddo vā vuddhiattho daṭṭhabbo.",
  "tika-s0105t:1275_12": "Tathā hi “katamaṃ nu kho”tiādinā maggameva dasseti.",
  "tika-s0105t:1275_13": "Paṭipadanti brahmalokagāmimaggassa pubbabhāgapaṭipadaṃ.",
  "tika-s0105t:1276_0": "Añjasāyanoti ujumaggassa vevacanaṃ pariyāyadvayassa atirekatthadīpanato yathā “padaṭṭhāna”nti.",
  "tika-s0105t:1276_1": "Dutiyavikappe añjasasaddo ujukapariyāyo.",
  "tika-s0105t:1276_2": "Niyyātīti niyyāniyo,",
  "tika-s0105t:1276_3": "so eva niyyānikoti dasseti “niyyāyanto”ti iminā.",
  "tika-s0105t:1276_4": "Niyyāniko niyyātīti ca ekantaniyyānaṃ vuttaṃ,",
  "tika-s0105t:1276_5": "gacchanto hutvā gacchatīti attho.",
  "tika-s0105t:1276_6": "Kasmā maggo “niyyātī”ti vutto,",
  "tika-s0105t:1276_7": "nanvesa gamane abyāpāroti? Saccaṃ.",
  "tika-s0105t:1276_8": "Yasmā panassa niyyātu-",
  "tika-s0105t:1276_9": "puggalavasena niyyānabhāvo labbhati,",
  "tika-s0105t:1276_10": "tasmā niyyāyantapuggalassa yoniso paṭipajjanavasena niyyāyanto maggo “niyyātī”ti vutto.",
  "tika-s0105t:1276_11": "Karotīti attano santāne uppādeti.",
  "tika-s0105t:1276_12": "Tathā uppādentoyeva hi taṃ paṭipajjati nāma.",
  "tika-s0105t:1276_13": "Saha byeti vattatīti sahabyo,",
  "tika-s0105t:1276_14": "sahavattanako,",
  "tika-s0105t:1276_15": "tassa bhāvo sahabyatāti vuttaṃ “sahabhāvāyā”ti.",
  "tika-s0105t:1276_16": "Sahabhāvoti ca salokatā,",
  "tika-s0105t:1276_17": "samīpatā vā veditabbā.",
  "tika-s0105t:1276_18": "Tathā cāha “ekaṭṭhāne pātubhāvāyā”ti.",
  "tika-s0105t:1276_19": "Sakamevāti attano ācariyena pokkharasātinā kathitameva.",
  "tika-s0105t:1276_20": "Thometvāti “ayameva ujumaggo ayamañjasāyano”tiādinā pasaṃsitvā.",
  "tika-s0105t:1276_21": "Tathā paggaṇhitvā.",
  "tika-s0105t:1276_22": "Bhāradvājopi sakameva attano ācariyena tārukkhena kathitameva ācariyavādaṃ thometvā paggaṇhitvā vicaratīti yojanā.",
  "tika-s0105t:1276_23": "Tena vuttanti yathā tathā vā abhiniviṭṭhabhāvena pāḷiyaṃ vuttaṃ.",
  "tika-s0105t:1277_0": "521- 522.",
  "tika-s0105t:1277_1": "Aniyyānikāvāti appāṭihārikāva,",
  "tika-s0105t:1277_2": "aññamaññassa vāde dosaṃ dassetvā aviparītatthadassanatthaṃ uttararahitā evāti attho.",
  "tika-s0105t:1277_3": "Tulanti mānapatthatulaṃ.",
  "tika-s0105t:1277_4": "Aññamaññavādassa āditova viruddhaggahaṇaṃ viggaho,",
  "tika-s0105t:1277_5": "sveva vivadanavasena aparāparaṃ uppanno vivādoti āha “pubbuppattiko”tiādi.",
  "tika-s0105t:1277_6": "Duvidhopi esoti viggaho,",
  "tika-s0105t:1277_7": "vivādoti dvidhā vuttopi eso virodho.",
  "tika-s0105t:1277_8": "Nānāācariyānaṃ vādatoti nānārucikānaṃ ācariyānaṃ vādabhāvato.",
  "tika-s0105t:1277_9": "Nānāvādo nānāvidho vādoti katvā,",
  "tika-s0105t:1277_10": "adhunā pana “nānāācariyānaṃ vādo nānāvādo”ti pāṭho.",
  "tika-s0105t:1278_0": "523.",
  "tika-s0105t:1278_1": "Ekassāpīti tumhesu dvīsu ekassāpi.",
  "tika-s0105t:1278_2": "Ekasminti sakavādaparavādesu ekasmimpi.",
  "tika-s0105t:1278_3": "Saṃsayo natthīti “maggo nu kho,",
  "tika-s0105t:1278_4": "na maggo”ti vicikicchā natthi,",
  "tika-s0105t:1278_5": "añjasānañjasābhāve pana saṃsayo.",
  "tika-s0105t:1278_6": "Tena vuttaṃ “esa kirā”tiādi evaṃ satīti yadi sabbattha maggasaññino,",
  "tika-s0105t:1278_7": "evaṃ sati “kismiṃ vo viggaho”ti bhagavā pucchati.",
  "tika-s0105t:1278_8": "Itisaddena cettha ādyatthena vivādo,",
  "tika-s0105t:1278_9": "nānāvādo ca saṅgahito.",
  "tika-s0105t:1279_0": "524.",
  "tika-s0105t:1279_1": "“Icchitaṭṭhānaṃ ujukaṃ maggati upagacchati etenāti maggo, ujumaggo.",
  "tika-s0105t:1279_2": "Tadañño amaggo, a-",
  "tika-s0105t:1279_3": "saddo vā vuddhiattho daṭṭhabbo”ti heṭṭhā vuttovāyamattho.",
  "tika-s0105t:1279_4": "Anujumaggeti etthāpi a-",
  "tika-s0105t:1279_5": "saddo vuddhiattho ca yujjati.",
  "tika-s0105t:1279_6": "Tameva vatthunti sabbesampi brāhmaṇānaṃ maggassa maggabhāvasaṅkhātaṃ,",
  "tika-s0105t:1279_7": "sakamaggassa ujumaggabhāvasaṅkhātañca vatthuṃ.",
  "tika-s0105t:1279_8": "Sabbe teti sabbe te nānāācariyehi vuttamaggā,",
  "tika-s0105t:1279_9": "ye pāḷiyaṃ “addhariyā brāhmaṇā”tiādinā vuttā.",
  "tika-s0105t:1279_10": "Ayamettha pāḷiattho –",
  "tika-s0105t:1279_11": "addharo nāma yaññaviseso,",
  "tika-s0105t:1279_12": "tadupayogibhāvato addhariyāni vuccanti yajūni,",
  "tika-s0105t:1279_13": "tāni sajjhāyantīti addhariyā,",
  "tika-s0105t:1279_14": "yajuvedino.",
  "tika-s0105t:1279_15": "Tittirinā nāma isinā katā mantāti tittirā,",
  "tika-s0105t:1279_16": "te sajjhāyantīti tittiriyā,",
  "tika-s0105t:1279_17": "yajuvedino eva.",
  "tika-s0105t:1279_18": "Yajuvedasākhā hesā,",
  "tika-s0105t:1279_19": "yadidaṃ tittiranti.",
  "tika-s0105t:1279_20": "Chando vuccati visesato sāmavedo,",
  "tika-s0105t:1279_21": "taṃ sarena kāyantīti chandokā,",
  "tika-s0105t:1279_22": "sāmavedino.",
  "tika-s0105t:1279_23": "“Chandogā”tipi tatiyakkharena paṭhanti,",
  "tika-s0105t:1279_24": "so evattho.",
  "tika-s0105t:1279_25": "Bahavo iriyo thomanā etthāti bavhāri, iruvedo,",
  "tika-s0105t:1279_26": "taṃ adhīyantīti bavhārijjhā.",
  "tika-s0105t:1280_0": "Bahūnīti etthāyaṃ upamāsaṃsandanā –",
  "tika-s0105t:1280_1": "yathā te nānāmaggā ekaṃsato tassa gāmassa vā nigamassa vā pavesāya honti,",
  "tika-s0105t:1280_2": "evaṃ brāhmaṇehi paññāpiyamānāpi nānāmaggā ekaṃsato brahmalokūpagamanāya brahmunā sahabyatāya hontīti.",
  "tika-s0105t:1281_0": "525.",
  "tika-s0105t:1281_1": "Paṭijānitvā pacchā niggayhamānā avajānantīti pubbe niddosataṃ sallakkhamānā paṭijānitvā pacchā sadosabhāvena",
  "tika-s0105t:1281_2": "niggayhamānā “netaṃ mama vacana”nti avajānanti,",
  "tika-s0105t:1281_3": "na paṭijānantīti attho.",
  "tika-s0105t:1282_0": "527- 529.",
  "tika-s0105t:1282_1": "Te tevijjāti tevijjakā te brāhmaṇā.",
  "tika-s0105t:1282_2": "Evasaddena ñāpito attho idha natthīti va-",
  "tika-s0105t:1282_3": "kāro gahito,",
  "tika-s0105t:1282_4": "so ca anatthakovāti dasseti “āgamasandhimatta”nti iminā,",
  "tika-s0105t:1282_5": "vaṇṇāgamena padantarasandhimattaṃ katanti attho.",
  "tika-s0105t:1282_6": "Andhapaveṇīti andhapanti.",
  "tika-s0105t:1282_7": "“Paṇṇāsasaṭṭhi andhā”ti idaṃ tassā andhapaveṇiyā mahato gacchagumbassa anuparigamanayogyatādassanaṃ.",
  "tika-s0105t:1282_8": "Evañhi te “suciraṃ velaṃ mayaṃ maggaṃ gacchāmā”ti saññino honti.",
  "tika-s0105t:1282_9": "Andhānaṃ paramparasaṃsattavacanena yaṭṭhigāhakavirahatā dassitāti vuttaṃ “yaṭṭhigāhakenā”tiādi.",
  "tika-s0105t:1282_10": "Tadudāharaṇaṃ dassentena “eko kirā”tiādi āraddhaṃ.",
  "tika-s0105t:1282_11": "Anuparigantvāti kañci kālaṃ anukkamena samantato gantvā.",
  "tika-s0105t:1282_12": "Kacchanti kacchabandhadussakaṇṇaṃ.",
  "tika-s0105t:1282_13": "“Kacchaṃ bandhantī”tiādīsu viya hi kacchasaddo nibbasanavisesapariyāyo.",
  "tika-s0105t:1282_14": "Apica kacchanti upakacchakaṭṭhānaṃ.",
  "tika-s0105t:1282_15": "“Sambādho nāma ubho upakacchakā muttakaraṇa”ntiādīsu viya hi kāyekadesavācako kacchasaddo.",
  "tika-s0105t:1282_16": "Cakkhumāti yaṭṭhigāhakaṃ vadati.",
  "tika-s0105t:1282_17": "“Purimo”tiādi yathāvuttakkamena veditabbo.",
  "tika-s0105t:1282_18": "Nāmakaññevāti atthābhāvato nāmamattameva,",
  "tika-s0105t:1282_19": "taṃ pana bhāsitaṃ tehi sārasaññitampi nāmamattatāya asārabhāvato nihīnamevāti atthamattaṃ dasseti “lāmakaṃyevā”ti iminā.",
  "tika-s0105t:1283_0": "530.",
  "tika-s0105t:1283_1": "Yoti brahmaloko.",
  "tika-s0105t:1283_2": "Yatoti bhummatthe nissakkavacanaṃ.",
  "tika-s0105t:1283_3": "Sāmaññajotanāya visese avatiṭṭhanato visesaparāmasanaṃ dassetuṃ “yasmiṃ kāle”ti vuttaṃ.",
  "tika-s0105t:1283_4": "“Uggamanakāle”tiādinā pakaraṇādhigatamāha.",
  "tika-s0105t:1283_5": "Āyācantīti uggamanaṃ patthenti. Kasmā?",
  "tika-s0105t:1283_6": "Lokassa bahukārabhāvato.",
  "tika-s0105t:1283_7": "Tathā thomanādīsu.",
  "tika-s0105t:1283_8": "Sommoti sītalo.",
  "tika-s0105t:1283_9": "Ayaṃ kira brāhmaṇānaṃ laddhi “pubbebrāhmaṇānamāyācanāya candimasūriyā’gantvā loke obhāsaṃ karontī”ti.",
  "tika-s0105t:1284_0": "532.",
  "tika-s0105t:1284_1": "Idha pana kiṃ vattabbanti imasmiṃ pana appaccakkhabhūtassa brahmuno sahabyatāya maggadesane tevijjānaṃ brāhmaṇānaṃ kiṃ vattabbaṃ atthi,",
  "tika-s0105t:1284_2": "ye paccakkhabhūtānampi candimasūriyānaṃ sahabyatāya maggaṃ desetuṃ na sakkontīti adhippāyo.",
  "tika-s0105t:1284_3": "“Yatthā”ti iminā “idhā”ti vuttamevatthaṃ paccāmasati.",
  "tika-s0105t:1285_0": "Aciravatīnadīupamākathāvaṇṇanā",
  "tika-s0105t:1286_0": "542.",
  "tika-s0105t:1286_1": "Samabharitāti sampuṇṇā.",
  "tika-s0105t:1286_2": "Tato eva kākapeyyā.",
  "tika-s0105t:1286_3": "Pārāti pārimatīra,",
  "tika-s0105t:1286_4": "ālapanametanti dassetuṃ “ambho”ti vuttaṃ.",
  "tika-s0105t:1286_5": "Apāranti orimatīraṃ.",
  "tika-s0105t:1286_6": "Ehīti āgacchāhi.",
  "tika-s0105t:1286_7": "Vatāti ekaṃsena.",
  "tika-s0105t:1286_8": "Atha gamissasi,",
  "tika-s0105t:1286_9": "evaṃ sati ehīti yojanā.",
  "tika-s0105t:1286_10": "“Atthime”tiādi avhānakāraṇaṃ.",
  "tika-s0105t:1287_0": "544.",
  "tika-s0105t:1287_1": "Pañcasīla…pe…",
  "tika-s0105t:1287_2": "veditabbā yamaniyamādibrāhmaṇadhammānaṃ tadantogadhabhāvato.",
  "tika-s0105t:1287_3": "Tabbiparītāti pañcasīlādiviparītā pañcaverādayo.",
  "tika-s0105t:1287_4": "Indanti indanāmakaṃ devaputtaṃ,",
  "tika-s0105t:1287_5": "sakkaṃ vā.",
  "tika-s0105t:1287_6": "“Aciravatiyā tīre nisinno”ti iminā yassā tīre nisinno,",
  "tika-s0105t:1287_7": "tadeva upamaṃ katvā āharati dhammarājā dhammadhātuyā suppaṭividdhattāti dasseti.",
  "tika-s0105t:1287_8": "“Punapī”ti vatvā “aparampī”ti vacanaṃ itarāyapi nadīupamāya saṅgaṇhanatthaṃ.",
  "tika-s0105t:1288_0": "546.",
  "tika-s0105t:1288_1": "Kāmayitabbaṭṭhenāti kāmanīyabhāvena.",
  "tika-s0105t:1288_2": "Bandhanaṭṭhenāti kāmayitabbato sattānaṃ cittassa ābandhanabhāvena.",
  "tika-s0105t:1288_3": "Kāmañcāyaṃ guṇasaddo atthantaresupi diṭṭhapayogo,",
  "tika-s0105t:1288_4": "tesaṃ panettha asambhavato pārisesañāyena bandhanaṭṭhoyeva yuttoti dassetuṃ ayamatthuddhāro āraddho.",
  "tika-s0105t:1288_5": "Ahatānanti adhotānaṃ abhinavānaṃ.",
  "tika-s0105t:1288_6": "Etthāti khandhakapāḷipade paṭalaṭṭhoti paṭalasaddassa,",
  "tika-s0105t:1288_7": "paṭalasaṅkhāto vā attho.",
  "tika-s0105t:1288_8": "Guṇaṭṭhoti guṇasaddassa attho nāma.",
  "tika-s0105t:1288_9": "Esa nayo sesesupi.",
  "tika-s0105t:1288_10": "Accentīti atikkamma pavattanti.",
  "tika-s0105t:1288_11": "Etthāti somanassajātakapāḷipade.",
  "tika-s0105t:1288_12": "Dakkhiṇāti tiracchānagate dānacetanā.",
  "tika-s0105t:1288_13": "Etthāti dakkhiṇavibhaṅgasuttapade mālāguṇeti mālādāme.",
  "tika-s0105t:1288_14": "Etthāti satipaṭṭhāna-",
  "tika-s0105t:1288_15": "dhammapadapāḷipadesu,",
  "tika-s0105t:1288_16": "nidassanamattañcetaṃ koṭṭhāsāpadhānasīlādisukkādisampadājiyāsupi pavattanato.",
  "tika-s0105t:1288_17": "Hoti cettha –",
  "tika-s0105t:1289_0": "“Guṇo paṭalarāsānisaṃse koṭṭhāsabandhane;",
  "tika-s0105t:1290_0": "Sīlasukkādyapadhāne, sampadāya jiyāya cā”ti.",
  "tika-s0105t:1291_0": "Esevāti bandhanaṭṭho eva.",
  "tika-s0105t:1291_1": "Na hi rūpādīnaṃ kāmetabbabhāve vuccamāne paṭalaṭṭho yujjati tathā kāmetabbatāya anadhippetattā.",
  "tika-s0105t:1291_2": "Rāsaṭṭhādīsupi eseva nayo.",
  "tika-s0105t:1291_3": "Pārisesato pana bandhanaṭṭhova yujjati.",
  "tika-s0105t:1291_4": "Yadaggena hi nesaṃ kāmetabbatā,",
  "tika-s0105t:1291_5": "tadaggena bandhanabhāvoti.",
  "tika-s0105t:1292_0": "Koṭṭhāsaṭṭhopi cettha yujjateva cakkhuviññeyyādikoṭṭhāsabhāvena nesaṃ kāmetabbato.",
  "tika-s0105t:1292_1": "Koṭṭhāse ca guṇasaddo dissati “diguṇaṃ vaḍḍhetabba”ntiādīsu viya.",
  "tika-s0105t:1293_0": "“Asaṅkhyeyyāni nāmāni, saguṇena mahesino;",
  "tika-s0105t:1294_0": "Guṇena nāmamuddheyyaṃ, api nāmasahassato”ti. –",
  "tika-s0105t:1295_0": "Ādīsu pana sampadāṭṭho guṇasaddo, sopi idha na yujjatīti anuddhaṭo.",
  "tika-s0105t:1296_0": "Dassanameva idha vijānananti āha “passitabbā”ti.",
  "tika-s0105t:1296_1": "“Sotaviññāṇena sotabbā”tiādiatthaṃ “etenupāyenā”ti atidisati.",
  "tika-s0105t:1296_2": "Gavesitāpi “iṭṭhā”ti vuccanti,",
  "tika-s0105t:1296_3": "te idha nādhippetāti dassetuṃ “pariyiṭṭhā vā hontu mā vā”ti vuttaṃ.",
  "tika-s0105t:1296_4": "Icchitā eva hi idha iṭṭhā,",
  "tika-s0105t:1296_5": "tenāha “iṭṭhārammaṇabhūtā”ti,",
  "tika-s0105t:1296_6": "sukhārammaṇabhūtāti attho.",
  "tika-s0105t:1296_7": "Kāmanīyāti kāmetabbā.",
  "tika-s0105t:1296_8": "Iṭṭhabhāvena manaṃ appayanti vaḍḍhentīti manāpā.",
  "tika-s0105t:1296_9": "Piyajātikāti piyasabhāvā.",
  "tika-s0105t:1296_10": "Ārammaṇaṃ katvāti attānamārammaṇaṃ katvā.",
  "tika-s0105t:1296_11": "Kammabhūte ārammaṇe sati rāgo uppajjatīti taṃ kāraṇabhāvena nidassento “rāguppattikāraṇabhūtā”ti āha.",
  "tika-s0105t:1297_0": "Gedhenāti lobhena.",
  "tika-s0105t:1297_1": "Abhibhūtā hutvā pañca kāmaguṇe paribhuñjantīti yojanā.",
  "tika-s0105t:1297_2": "Mucchākāranti mohanākāraṃ.",
  "tika-s0105t:1297_3": "Adhiosannāti adhigayha ajjhosāya avasannā.",
  "tika-s0105t:1297_4": "Tena vuttaṃ “ogāḷhā”ti.",
  "tika-s0105t:1297_5": "Sānanti avasānaṃ.",
  "tika-s0105t:1297_6": "Pariniṭṭhānappattāti gilitvā pariniṭṭhāpanavasena pariniṭṭhānaṃ uyyātā.",
  "tika-s0105t:1297_7": "Ādīnavanti kāmaparibhoge sampati,",
  "tika-s0105t:1297_8": "āyatiñca dosaṃ apassantā.",
  "tika-s0105t:1297_9": "Ghāsacchādanādisambhoganimittasaṃkilesato nissaranti apagacchanti etenāti nissaraṇaṃ,",
  "tika-s0105t:1297_10": "yoniso paccavekkhitvā tesaṃ paribhogapaññā.",
  "tika-s0105t:1297_11": "Tadabhāvato anissaraṇapaññāti atthaṃ dassento “idametthā”tiādimāha.",
  "tika-s0105t:1297_12": "Paccavekkhaṇaparibhogavirahitāti yathāvuttapaccavekkhaṇañāṇena paribhogato virahitā.",
  "tika-s0105t:1298_0": "548- 9.",
  "tika-s0105t:1298_1": "Āvarantīti kusaladhammuppattiṃ ādito vārenti.",
  "tika-s0105t:1298_2": "Nivārentīti niravasesato vārayanti.",
  "tika-s0105t:1298_3": "Onandhantīti ogāhantā viya chādenti.",
  "tika-s0105t:1298_4": "Pariyonandhantīti sabbaso chādenti.",
  "tika-s0105t:1298_5": "Āvaraṇādīnaṃ vasenāti yathāvuttānaṃ āvaraṇādiatthānaṃ vasena.",
  "tika-s0105t:1298_6": "Te hi āsevanabalavatāya purimapurimehi pacchimapacchimā daḷhataratamādibhāvappattā.",
  "tika-s0105t:1299_0": "Saṃsandanakathāvaṇṇanā",
  "tika-s0105t:1300_0": "550.",
  "tika-s0105t:1300_1": "Itthipariggahe sati purisassa pañcakāmaguṇapariggaho paripuṇṇo eva hotīti vuttaṃ “itthipariggahena sapariggaho”ti.",
  "tika-s0105t:1300_2": "“Itthipariggahena apariggaho”ti ca idaṃ tevijjabrāhmaṇesu dissamānapariggahānaṃ duṭṭhullatamapariggahābhāvadassanaṃ.",
  "tika-s0105t:1300_3": "Evaṃ bhūtānaṃ tevijjānaṃ brāhmaṇānaṃ kā brahmunā saṃsandanā,",
  "tika-s0105t:1300_4": "brahmā pana sabbena sabbaṃ apariggahoti.",
  "tika-s0105t:1300_5": "Veracittena avero,",
  "tika-s0105t:1300_6": "kuto etassa verapayogoti adhippāyo.",
  "tika-s0105t:1300_7": "Cittagelaññasaṅkhātenāti cittuppādagelaññasaññitena,",
  "tika-s0105t:1300_8": "iminā tassa rūpakāyagelaññabhāvo vutto hoti.",
  "tika-s0105t:1300_9": "Byāpajjhenāti dukkhena.",
  "tika-s0105t:1300_10": "Uddhaccakukkuccādīhīti ettha ādisaddena tadekaṭṭhā saṃkilesadhammā saṅgayhanti.",
  "tika-s0105t:1300_11": "Atoyevettha “uddhaccakukkuccābhāvato”ti tadubhayābhāvamattahetuvacanaṃ samatthitaṃ hoti.",
  "tika-s0105t:1300_12": "Appaṭipattihetubhūtāya vicikicchāya sati na kadāci cittaṃ purisassa vase vattati,",
  "tika-s0105t:1300_13": "pahīnāya pana tāya siyā cittassa purisavase vattananti āha “vicikicchāyā”tiādi.",
  "tika-s0105t:1300_14": "Cittagatikāti cittavasikā.",
  "tika-s0105t:1300_15": "Tena vuttaṃ “cittassa vase vattantī”ti.",
  "tika-s0105t:1300_16": "Na tādisoti brāhmaṇā viya na cittavasiko hoti,",
  "tika-s0105t:1300_17": "atha kho vasībhūtajhānābhiññatāya cittaṃ attano vase vattetīti vasavattī.",
  "tika-s0105t:1301_0": "552.",
  "tika-s0105t:1301_1": "Brahmalokamaggeti brahmalokagāmimagge paṭipajjitabbe,",
  "tika-s0105t:1301_2": "paññāpetabbe vā,",
  "tika-s0105t:1301_3": "taṃ paññapentāti adhippāyo.",
  "tika-s0105t:1301_4": "Upagantvāti micchāpaṭipattiyā upasaṅkamitvā,",
  "tika-s0105t:1301_5": "paṭijānitvā vā.",
  "tika-s0105t:1301_6": "Samatalanti saññāyāti matthake ekaṅgulaṃ vā upaḍḍhaṅgulaṃ vā sukkhatāya samatalanti saññāya.",
  "tika-s0105t:1301_7": "Paṅkaṃ otiṇṇā viyāti anekaporisaṃ mahāpaṅkaṃ otiṇṇā viya.",
  "tika-s0105t:1301_8": "Anuppavisantīti apāyamaggaṃ brahmalokamaggasaññāya ogāhanti.",
  "tika-s0105t:1301_9": "Tato eva saṃsīditvā visādaṃ pāpuṇanti.",
  "tika-s0105t:1301_10": "Evanti “samatala”ntiādinā vuttanayena.",
  "tika-s0105t:1301_11": "Saṃsīditvāti nimujjitvā.",
  "tika-s0105t:1301_12": "Marīcikāyāti migataṇhikāya kattubhūtāya.",
  "tika-s0105t:1301_13": "Vañcetvāti nadīsadisaṃ pakāsanena vañcetvā.",
  "tika-s0105t:1301_14": "Vāyamānāti vāyamamānā,",
  "tika-s0105t:1301_15": "ayameva vā pāṭho.",
  "tika-s0105t:1301_16": "Sukkhataraṇaṃ maññe tarantīti sukkhanadītaraṇaṃ taranti maññe.",
  "tika-s0105t:1301_17": "Abhinnepi bhedavacanametaṃ.",
  "tika-s0105t:1301_18": "Tasmāti yasmā tevijjā amaggameva “maggo”ti upagantvā saṃsīdanti, tasmā.",
  "tika-s0105t:1301_19": "Yathā teti te “samatala”nti saññāya paṅkaṃ otiṇṇā sattā hatthapādādīnaṃ saṃbhañjanaṃ paribhañjanaṃ pāpuṇanti yathā.",
  "tika-s0105t:1301_20": "Idheva cāti imasmiñca attabhāve.",
  "tika-s0105t:1301_21": "Sukhaṃ vā sātaṃ vā na labhantīti jhānasukhaṃ vā vipassanāsātaṃ vā na labhanti,",
  "tika-s0105t:1301_22": "kuto maggasukhaṃ vā nibbānasātaṃ vāti adhippāyo.",
  "tika-s0105t:1301_23": "Maggadīpakanti “maggadīpaka” micceva tehi abhimataṃ.",
  "tika-s0105t:1301_24": "Tevijjakanti tevijjatthañāpakaṃ.",
  "tika-s0105t:1301_25": "Pāvacananti pakaṭṭhavacanasammataṃ pāṭhaṃ.",
  "tika-s0105t:1301_26": "Tevijjānaṃ brāhmaṇānanti sambandhe sāmivacanaṃ.",
  "tika-s0105t:1301_27": "Iriṇanti araññāniyā idaṃ adhivacananti āha “agāmakaṃ mahārañña”nti.",
  "tika-s0105t:1301_28": "Anupabhogarukkhehīti migaruruādīnampi anupabhogārahehi kiṃ pakkādivisarukkhehi.",
  "tika-s0105t:1301_29": "Yatthāti yasmiṃ vane.",
  "tika-s0105t:1301_30": "Parivattitumpi na sakkā honti mahākaṇṭakagacchagahanatāya.",
  "tika-s0105t:1301_31": "Ñātīnaṃ byasanaṃ vināso ñātibyasanaṃ.",
  "tika-s0105t:1301_32": "Evaṃ bhogasīlabyasanesupi.",
  "tika-s0105t:1301_33": "Rogo eva byasati vibādhatīti rogabyasanaṃ.",
  "tika-s0105t:1301_34": "Evaṃ diṭṭhibyasanepi.",
  "tika-s0105t:1302_0": "554.",
  "tika-s0105t:1302_1": "Nanu jātasaddeneva ayamattho siddhoti codanamapaneti “yo hī”tiādinā.",
  "tika-s0105t:1302_2": "Jāto hutvā saṃvaḍḍhito jātasaṃvaḍḍhoti ācariyena vuttaṃ,",
  "tika-s0105t:1302_3": "jāto ca so saṃvaḍḍho cāti jātasaṃvaḍḍhoti pana yujjati visesanaparanipātattā.",
  "tika-s0105t:1302_4": "Na sabbaso paccakkhā honti paricayābhāvato.",
  "tika-s0105t:1302_5": "Ciranikkhantoti nikkhanto hutvā cirakālo.",
  "tika-s0105t:1302_6": "Ciraṃ nikkhantassa assāti hi ciranikkhanto.",
  "tika-s0105t:1302_7": "“Jātasaṃvaḍḍho”ti padadvayena atthassa paripuṇṇābhāvato “tamena”nti kammapadaṃ “tāvadeva avasaṭa”nti puna visesetīti vuttaṃ hoti.",
  "tika-s0105t:1302_8": "Dandhāyitattanti vissajjane mandattaṃ saṇikavutti,",
  "tika-s0105t:1302_9": "taṃ pana saṃsayavasena cirāyanaṃ nāma hotīti āha “kaṅkhāvasena cirāyitatta”nti.",
  "tika-s0105t:1302_10": "Vitthāyitattanti sārajjitattaṃ.",
  "tika-s0105t:1302_11": "Aṭṭhakathāyaṃ pana vitthāyitattaṃ nāma thambhitattanti adhippāyena “thaddhabhāvaggahaṇa”nti vuttaṃ.",
  "tika-s0105t:1302_12": "Appaṭihatabhāvaṃ dasseti tasseva anāvaraṇañāṇabhāvato.",
  "tika-s0105t:1302_13": "Nanvetampi antarāyapaṭihataṃ siyāti āsaṅkaṃ pariharati “tassa hī”tiādinā.",
  "tika-s0105t:1302_14": "Mārāvaṭṭanādivasenāti ettha cakkhumohamucchākālādi saṅgayhati.",
  "tika-s0105t:1302_15": "Na sakkā tassa kenaci antarāyo kātuṃ catūsu anantarāyikadhammesu pariyāpannabhāvato.",
  "tika-s0105t:1303_0": "555.",
  "tika-s0105t:1303_1": "Uiccupasaggayoge lumpasaddo,",
  "tika-s0105t:1303_2": "lupisaddo vā uddharaṇattho hotīti vuttaṃ “uddharatū”ti.",
  "tika-s0105t:1303_3": "Upasaggavisesena hi dhātusaddā atthavisesavuttino honti yathā “ādāna”nti.",
  "tika-s0105t:1303_4": "Pajāsaddo pakaraṇādhigatattā dārakavisayoti āha “brāhmaṇadāraka”nti.",
  "tika-s0105t:1304_0": "Brahmalokamaggadesanāvaṇṇanā",
  "tika-s0105t:1305_0": "556- 7.",
  "tika-s0105t:1305_1": "“Apubbanti iminā saṃvaṇṇetabbatākāraṇaṃ dīpeti.",
  "tika-s0105t:1305_2": "Yassa atisayena balaṃ atthi,",
  "tika-s0105t:1305_3": "so balavāti vuttaṃ “balasampanno”ti.",
  "tika-s0105t:1305_4": "Saṅkhaṃ dhametīti saṅkhadhamako,",
  "tika-s0105t:1305_5": "saṅkhaṃ dhamayitvā tato saddapavattako.",
  "tika-s0105t:1305_6": "“Balavā”tiādivisesanaṃ kimatthiyanti āha “dubbalo hī”tiādi.",
  "tika-s0105t:1305_7": "Balavato pana saṅkhasaddoti sambandho.",
  "tika-s0105t:1305_8": "Appanāva vaṭṭati paṭipakkhato sammadeva cetaso vimuttibhāvato,",
  "tika-s0105t:1305_9": "tasmā evaṃ vuttanti adhippāyo.",
  "tika-s0105t:1306_0": "Pamāṇakataṃ kammaṃ nāma kāmāvacaraṃ vuccati pamāṇakarānaṃ saṃkilesadhammānaṃ avikkhambhanato.",
  "tika-s0105t:1306_1": "Tathā hi taṃ brahmavihārapubbabhāgabhūtaṃ pamāṇaṃ atikkamitvā odissakānodissakadisāpharaṇavasena vaḍḍhetuṃ na sakkā.",
  "tika-s0105t:1306_2": "Vuttavipariyāyato pana rūpārūpāvacaraṃ appamāṇakataṃ kammaṃ nāma.",
  "tika-s0105t:1306_3": "Tenāha “tañhī”tiādi.",
  "tika-s0105t:1306_4": "Tattha arūpāvacare odissakānodissakavasena pharaṇaṃ na labbhati,",
  "tika-s0105t:1306_5": "tathā disāpharaṇañca.",
  "tika-s0105t:1306_6": "Keci pana “taṃ āgamanavasena labbhatī”ti vadanti,",
  "tika-s0105t:1306_7": "tadayuttaṃ.",
  "tika-s0105t:1306_8": "Na hi brahmavihāranissando āruppaṃ,",
  "tika-s0105t:1306_9": "atha kho kasiṇanissando,",
  "tika-s0105t:1306_10": "tasmā yaṃ subhāvitaṃ vasībhāvaṃ pāpitaṃ āruppaṃ,",
  "tika-s0105t:1306_11": "taṃ appamāṇakatanti daṭṭhabbaṃ.",
  "tika-s0105t:1306_12": "“Yaṃ vā sātisayaṃ brahmavihārabhāvanāya abhisaṅkhatena santānena nibbattitaṃ,",
  "tika-s0105t:1306_13": "yañca brahmavihārasamāpattito vuṭṭhāya samāpannaṃ arūpāvacarajjhānaṃ,",
  "tika-s0105t:1306_14": "taṃ iminā pariyāyena pharaṇapamāṇavasena appamāṇakata”nti apare.",
  "tika-s0105t:1306_15": "Vīmaṃsitvā gahetabbaṃ.",
  "tika-s0105t:1307_0": "Rūpāvacarārūpāvacarakammeti rūpāvacarakamme ca arūpāvacarakamme ca sati.",
  "tika-s0105t:1307_1": "Na ohīyati na tiṭṭhatīti katūpacitampi kāmāvacarakammaṃ yathādhigate mahaggatajjhāne aparihīne taṃ abhibhavitvā",
  "tika-s0105t:1307_2": "paṭibāhitvā sayaṃ ohīyakaṃ hutvā paṭisandhiṃ dātuṃ samatthabhāve na tiṭṭhati.",
  "tika-s0105t:1307_3": "“Na avasissatī”ti etassa hi atthavacanaṃ “na ohīyatī”ti,",
  "tika-s0105t:1307_4": "tadetaṃ “na avatiṭṭhatī”ti etassa visesavacanaṃ,",
  "tika-s0105t:1307_5": "pariyāyavacanaṃ vā.",
  "tika-s0105t:1307_6": "Tenāha “kiṃ vuttaṃ hotī”tiādi.",
  "tika-s0105t:1307_7": "Laggitunti āvarituṃ nisedhetuṃ.",
  "tika-s0105t:1307_8": "Ṭhātunti paṭibalaṃ hutvā patiṭṭhātuṃ.",
  "tika-s0105t:1307_9": "Pharitvāti paṭipharitvā.",
  "tika-s0105t:1307_10": "Pariyādiyitvāti tassa sāmatthiyaṃ khepetvā.",
  "tika-s0105t:1307_11": "Okāsaṃ gahetvāti vipākadānokāsaṃ gahetvā,",
  "tika-s0105t:1307_12": "iminā “laggituṃ vā ṭhātuṃ vā”ti vacanameva vitthāretīti daṭṭhabbaṃ.",
  "tika-s0105t:1307_13": "“Atha kho”tiādi atthāpattidassanaṃ.",
  "tika-s0105t:1307_14": "Kammassa pariyādiyanaṃ nāma tassa vipākuppādanaṃ nisedhetvā attano vipākuppādanamevāti āha “tassā”tiādi.",
  "tika-s0105t:1307_15": "Tassāti kāmāvacarakammassa vipākaṃ paṭibāhitvā.",
  "tika-s0105t:1307_16": "Sayamevāti rūpārūpāvacarakammameva.",
  "tika-s0105t:1307_17": "Brahmasahabyataṃ upaneti asati tādisānaṃ cetopaṇidhiviseseti adhippāyo.",
  "tika-s0105t:1307_18": "Tissabrahmādīnaṃ viya hi mahāpuññānaṃ cetopaṇidhivisesena mahaggatakammaṃ parittakammassa vipākaṃ na paṭibāhatīti daṭṭhabbaṃ.",
  "tika-s0105t:1308_0": "Atha mahaggatassa garukakammassa vipākaṃ paṭibāhitvā parittaṃ lahukakammaṃ kathamattano vipākassa okāsaṃ karotīti?",
  "tika-s0105t:1308_1": "Tīsupi kira vinayagaṇṭhipadesu evaṃ vuttaṃ “nikantibaleneva jhānaṃ parihāyati,",
  "tika-s0105t:1308_2": "tato parihīnajhānattā parittakammaṃ laddhokāsa”nti.",
  "tika-s0105t:1308_3": "Keci pana vadanti “anīvaraṇāvatthāya nikantiyā jhānassa parihāni vīmaṃsitvā gahetabbā”ti.",
  "tika-s0105t:1308_4": "Idamettha yuttatarakāraṇaṃ –",
  "tika-s0105t:1308_5": "asatipi mahaggatakammuno vipākapaṭibāhanasamatthe parittakamme “ijjhati bhikkhave sīlavato cetopaṇidhi",
  "tika-s0105t:1308_6": "visuddhattā sīlassā”ti vacanato kāmabhave cetopaṇidhi mahaggatakammassa vipākaṃ paṭibāhitvā parittakammuno",
  "tika-s0105t:1308_7": "vipākokāsaṃ karotīti.",
  "tika-s0105t:1308_8": "Evaṃ mettādivihārīti vuttanayena appanāpattānaṃ mettādīnaṃ brahmavihārānaṃ vasena vihārī.",
  "tika-s0105t:1309_0": "559.",
  "tika-s0105t:1309_1": "Paṭhamamupanidhāya dutiyaṃ, kimetaṃ,",
  "tika-s0105t:1309_2": "yamupanidhīyatīti vuttaṃ “paṭhamamevā”tiādi.",
  "tika-s0105t:1309_3": "Majjhimapaṇṇāsake saṅgītanti ajjhāharitvā sambandho.",
  "tika-s0105t:1309_4": "Punappunaṃ saraṇagamanaṃ daḷhataraṃ,",
  "tika-s0105t:1309_5": "mahapphalatarañca,",
  "tika-s0105t:1309_6": "tasmā dutiyampi saraṇagamanaṃ katanti veditabbaṃ.",
  "tika-s0105t:1309_7": "Katipāhaccayenāti dvīhatīhaccayena.",
  "tika-s0105t:1309_8": "Pabbajitvāti sāmaṇerapabbajjaṃ gahetvā.",
  "tika-s0105t:1309_9": "Aggaññasuttampi amuṃyeva vāseṭṭhamārabbha kathesi,",
  "tika-s0105t:1309_10": "nāññanti ñāpetuṃ “aggaññasutte”tiādi vuttaṃ.",
  "tika-s0105t:1309_11": "Tattha āgatanayena upasampadañceva arahattañca alatthuṃ paṭilabhiṃsūti attho.",
  "tika-s0105t:1309_12": "Yamettha atthato na vibhattaṃ,",
  "tika-s0105t:1309_13": "tadetaṃ suviññeyyameva.",
  "tika-s0105t:1310_0": "Iti sumaṅgalavilāsiniyā dīghanikāyaṭṭhakathāya paramasukhumagambhīraduranubodhatthaparidīpanāya suvimalavipulapaññāveyyattiyajananāya",
  "tika-s0105t:1310_1": "ajjavamaddavasoraccasaddhāsatidhitibuddhikhantivīriyādidhammasamaṅginā sāṭṭhakathe piṭakattaye asaṅgāsaṃhīravisāradañāṇacārinā",
  "tika-s0105t:1310_2": "anekappabhedasakasamayasamayantaragahanajjhogāhinā mahāgaṇinā mahāveyyākaraṇena ñāṇābhivaṃsadhammasenāpatināmatherena",
  "tika-s0105t:1310_3": "mahādhammarājādhirājagarunā katāya sādhuvilāsiniyā nāma līnatthapakāsaniyā tevijjasuttavaṇṇanāya līnatthapakāsanā.",
  "tika-s0105t:1311_0": "Tevijjasuttasaṃvaṇṇanā niṭṭhitā.",
  "tika-s0105t:1312_0": "Tatridaṃ sādhuvilāsiniyā sādhuvilāsinittasmiṃ hoti –",
  "tika-s0105t:1313_0": "Byañjanañceva attho ca, vinicchayo ca sabbathā;",
  "tika-s0105t:1314_0": "Sādhakena vinā vutto, natthi cettha yato tato.",
  "tika-s0105t:1315_0": "Sampassataṃ sudhīmataṃ, sādhūnaṃ cittatosanaṃ;",
  "tika-s0105t:1316_0": "Karoti vividhaṃ sāyaṃ, tena sādhuvilāsinīti.",
  "tika-s0105t:1317_0": "Nigamanakathā",
  "tika-s0105t:1318_0": "Ettāvatā ca –",
  "tika-s0105t:1319_0": "Saddhamme pāṭavatthāya, sāsanassa ca vuddhiyā;",
  "tika-s0105t:1320_0": "Vaṇṇanā yā samāraddhā, sīlakkhandhakathāya sā.",
  "tika-s0105t:1321_0": "Sādhuvilāsinī nāma, sabbaso pariniṭṭhitā;",
  "tika-s0105t:1322_0": "Paṇṇāsāya sādhikāya, bhāṇavārappamāṇato.",
  "tika-s0105t:1323_0": "Anekasetibhindo yo, anantabalavāhano;",
  "tika-s0105t:1324_0": "Sirīpavarādināmo, rājā nānāraṭṭhissaro.",
  "tika-s0105t:1325_0": "Jambudīpatale ramme, marammavisaye akā;",
  "tika-s0105t:1326_0": "Tambadīparaṭṭhe puraṃ, amarapuranāmakaṃ.",
  "tika-s0105t:1327_0": "Maṇḍalācalasāmantaṃ, erāvatīnadissitaṃ;",
  "tika-s0105t:1328_0": "Nānājanānamāvāsaṃ, hemapāsādalaṅkataṃ.",
  "tika-s0105t:1329_0": "Tatrābhisekapatto so, rajjaṃ kāresi dhammato;",
  "tika-s0105t:1330_0": "Rājāgāramahāthūpaṃ, akāsi sampasādanaṃ.",
  "tika-s0105t:1331_0": "Uddhammaṃ ubbinayañca, pahāya jinasāsanaṃ;",
  "tika-s0105t:1332_0": "Visodhesi yathābhūtaṃ, satataṃ daḷhamānaso.",
  "tika-s0105t:1333_0": "Teneva kārite ramme, chāyūdakasamappite;",
  "tika-s0105t:1334_0": "Dvipākāraparikkhitte, bhāvanābhiratārahe.",
  "tika-s0105t:1335_0": "Mahāmunisamaññā yā, sambuddhasammukhā katā;",
  "tika-s0105t:1336_0": "Paṭimā taṃpāsādamhā, ujuāsannadakkhiṇe.",
  "tika-s0105t:1337_0": "Asokārāmaārāme, pañcabhūmimahālaye;",
  "tika-s0105t:1338_0": "Ratanabhūmikitti vhaye, dhammapāsādalaṅkate.",
  "tika-s0105t:1339_0": "Tathā dakkhiṇadeviyā, nagarasamīpe kate;",
  "tika-s0105t:1340_0": "Pubbuttare jayabhūmi-kittābhidhānakepi ca.",
  "tika-s0105t:1341_0": "Tathevuttaradeviyā, nagarabbhantare kate;",
  "tika-s0105t:1342_0": "Soṇṇaguhathūpantike, parimāṇakanāmake.",
  "tika-s0105t:1343_0": "Tathā ca uparājena, kate nagarapacchime;",
  "tika-s0105t:1344_0": "Mahāguhathūpantike, maṅgalāvāsanāmake.",
  "tika-s0105t:1345_0": "Iti soṇṇavihāresu, vasaṃnekesu vārato;",
  "tika-s0105t:1346_0": "Sakkato sabbarājūnaṃ, tikkhattuṃ laddhalañchano.",
  "tika-s0105t:1347_0": "Ñāṇābhivaṃsadhammasenāpatīti suvikhyāto;",
  "tika-s0105t:1348_0": "Dvevibhaṅgādidhāraṇā, upajjhācariyataṃ patto.",
  "tika-s0105t:1349_0": "Laṅkādīpāgatānampi, paradīpanivāsinaṃ;",
  "tika-s0105t:1350_0": "Bhikkhūnaṃ vācako dhammaṃ, paṭipattiṃ niyojako.",
  "tika-s0105t:1351_0": "Yaṃ nissāya visodhesi, sāsanaṃ esa bhūpati;",
  "tika-s0105t:1352_0": "Atthabyañjanasampannaṃ, so’kāsi vaṇṇanaṃ imaṃ.",
  "tika-s0105t:1353_0": "Sambuddhaparinibbānā, pañcatālīsake’ddhake;",
  "tika-s0105t:1354_0": "Tisate dvisahasse ca, sampatte sā suniṭṭhitā.",
  "tika-s0105t:1355_0": "Peṭakālaṅkāravhayaṃ, nettisaṃvaṇṇanaṃ subhaṃ;",
  "tika-s0105t:1356_0": "Imañca saṅkharontena, yaṃ puññaṃ pasutaṃ mayā.",
  "tika-s0105t:1357_0": "Aññampi tena puññena, patvāna bodhimuttamaṃ;",
  "tika-s0105t:1358_0": "Tārayitvā bahū satte, moceyyaṃ bhavabandhanā.",
  "tika-s0105t:1359_0": "Sadā rakkhantu rājāno, dhammeneva pajaṃ imaṃ;",
  "tika-s0105t:1360_0": "Niratā puññakammesu, jotentu jinasāsanaṃ.",
  "tika-s0105t:1361_0": "Ime ca pāṇino sabbe, sabbadā nirupaddavā;",
  "tika-s0105t:1362_0": "Niccaṃ kalyāṇasaṅkappā, pappontu amataṃ padanti.",
  "tika-s0105t:1363_0": "Iti dīghanikāyaṭṭhakathāya sīlakkhandhavaggasaṃvaṇṇanāya",
  "tika-s0105t:1364_0": "Sādhuvilāsinī nāma abhinavaṭīkā samattā.",
  "tika-s0105t:1365_0": "Sīlakkhandhavaggaabhinavaṭīkā niṭṭhitā."
}