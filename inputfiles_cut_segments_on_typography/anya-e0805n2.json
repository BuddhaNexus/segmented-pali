{
  "anya-e0805n2:0_0": "3. Kārakakaṇḍa",
  "anya-e0805n2:1_0": "Atha vibhattīnamatthabhedā vuccante.",
  "anya-e0805n2:2_0": "Tattha ekampi atthaṁ kammādivasena,",
  "anya-e0805n2:2_1": "ekattādivasena ca vibhajantīti vibhattiyo, syādayo.",
  "anya-e0805n2:2_2": "Tā pana paṭhamādibhedena sattavidhā.",
  "anya-e0805n2:3_0": "Tattha kasmiṁ atthe paṭhamā?",
  "anya-e0805n2:4_0": "283.Liṅgatthe paṭhamā.",
  "anya-e0805n2:5_0": "Liṅgatthābhidhānamatte paṭhamāvibhatti hoti.",
  "anya-e0805n2:6_0": "Liṅgassa attho liṅgattho.",
  "anya-e0805n2:6_1": "Ettha ca līnaṁ aṅganti liṅgaṁ,",
  "anya-e0805n2:6_2": "apākaṭo avayavo,",
  "anya-e0805n2:6_3": "purisotiādīnañhi pakatippaccayādivibhāgakappanāya nipphāditānaṁ saddappatirūpakānaṁ nāmikapadānaṁ paṭhamaṁ ṭhapetabbaṁ pakatirūpaṁ apākaṭattā,",
  "anya-e0805n2:6_4": "avayavattā ca liṅganti vuccati.",
  "anya-e0805n2:6_5": "Atha vā visadāvisadobhayarahitākāravohārasaṅkhātena tividhaliṅgena sahitatthassa,",
  "anya-e0805n2:6_6": "tabbinimuttassupasaggādīnamatthassa ca līnassa gamanato,",
  "anya-e0805n2:6_7": "liṅganato vā liṅganti anvatthanāmavasena vā “dhātuppaccayavibhattivajjitamatthavaṁ liṅga”nti vacanato",
  "anya-e0805n2:6_8": "parasamaññāvasena vā liṅganti idha pāṭipadikāparanāmadheyyaṁ syādivibhatyantapadapakatirūpameva vuccatīti",
  "anya-e0805n2:6_9": "daṭṭhabbaṁ.",
  "anya-e0805n2:7_0": "Liṅgassattho nāma pabandhavisesākārena pavattamāne rūpādayo upādāya paññāpīyamāno tadaññānaññabhāvena",
  "anya-e0805n2:7_1": "anibbacanīyo samūhasantānādibhedo upādāpaññattisaṅkhāto ghaṭapaṭādivohārattho ca pathavīdhātuphassādīnaṁ",
  "anya-e0805n2:7_2": "sabhāvadhammānaṁ kāladesādibhedabhinnānaṁ vijātiyavinivatto sajātiyasādhāraṇo yathāsaṅketamāropasiddho",
  "anya-e0805n2:7_3": "tajjāpaññattisaṅkhāto kakkhaḷattaphusanādisāmaññākāro ca.",
  "anya-e0805n2:8_0": "So pana kammādisaṁsaṭṭho,",
  "anya-e0805n2:8_1": "suddho cāti duvidho.",
  "anya-e0805n2:8_2": "Tattha kammādīsu dutiyādīnaṁ vidhīyamānattā kammādisaṁsaggarahito liṅgasaṅkhyāparimāṇayutto,",
  "anya-e0805n2:8_3": "tabbinimuttupasaggādipadatthabhūto ca suddho saddattho idha liṅgattho nāma.",
  "anya-e0805n2:9_0": "Yo pana ākhyātakitakataddhitasamāsehi vutto kammādisaṁsaṭṭho attho,",
  "anya-e0805n2:9_1": "sopi dutiyādīnaṁ puna attanā vattabbassa atthavisesassābhāvena avisayattā,",
  "anya-e0805n2:9_2": "liṅgatthamattassa sambhavato ca paṭhamāyeva visayo.",
  "anya-e0805n2:10_0": "Hoti cettha –",
  "anya-e0805n2:11_0": "Paṭhamāvupasaggatthe, kesañcatthe nipātasaddānaṁ;",
  "anya-e0805n2:12_0": "Liṅgādike ca suddhe-bhihite kammādiatthepi.",
  "anya-e0805n2:13_0": "Saliṅge tāva – eso puriso, ete purisā, esā kaññā, etā kaññāyo, etaṁ cittaṁ, etāni cittāni.",
  "anya-e0805n2:14_0": "Sasaṅkhye – eko dve.",
  "anya-e0805n2:15_0": "Saparimāṇe – doṇo khārī āḷhakaṁ.",
  "anya-e0805n2:16_0": "Liṅgādivinimutte sattāmatte – ca vā ha ahaṁ atthi sakkālabbhā iccādi.",
  "anya-e0805n2:17_0": "“Liṅgatthe paṭhamā”ti adhikicca “ālapane cā”ti ālapanatthe ca paṭhamā,",
  "anya-e0805n2:17_1": "abhimukhaṁ katvā lapanaṁ ālapanaṁ,",
  "anya-e0805n2:17_2": "āmantanaṁ avhānanti attho.",
  "anya-e0805n2:18_0": "Ettha ca āmantanaṁ nāma pageva laddhasarūpassa saddena abhimukhīkaraṇaṁ,",
  "anya-e0805n2:18_1": "katābhimukho pana “gacchā”tiādinā nayena kriyāya yojīyati,",
  "anya-e0805n2:18_2": "tasmā āmantanasamaye kriyāyogābhāvato idaṁ kārakavohāraṁ na labhati.",
  "anya-e0805n2:19_0": "Vuttañca",
  "anya-e0805n2:20_0": "“Saddenābhimukhīkāro, vijjamānassa vatthuno;",
  "anya-e0805n2:21_0": "Āmantanaṁ vidhātabbe, natthi ‘rājā bhave’tida”nti.",
  "anya-e0805n2:22_0": "Bho purisa ehi, bho purisā vā, bhavanto purisā etha.",
  "anya-e0805n2:23_0": "Kasmiṁ atthe dutiyā?",
  "anya-e0805n2:24_0": "284.Kammatthe dutiyā.",
  "anya-e0805n2:25_0": "Kammatthe liṅgamhā dutiyāvibhatti hoti.",
  "anya-e0805n2:26_0": "Anabhihite evāyaṁ, “kammani dutiyāyaṁ tto”ti vacanañcettha ñāpakaṁ.",
  "anya-e0805n2:27_0": "Kiṁ kammaṁ?",
  "anya-e0805n2:28_0": "“Yena vā kayirate taṁ karaṇa”nti ito “vā”ti vattate.",
  "anya-e0805n2:29_0": "285.Yaṁ karoti taṁ kammaṁ.",
  "anya-e0805n2:30_0": "Yaṁ vā karoti, yaṁ vā vikaroti, yaṁ vā pāpuṇāti, taṁ kārakaṁ kammasaññaṁ hoti.",
  "anya-e0805n2:31_0": "Idha liṅgakālavacanamatantaṁ.",
  "anya-e0805n2:31_1": "Karīyatīti kammaṁ.",
  "anya-e0805n2:31_2": "Tattha kārakaṁ,",
  "anya-e0805n2:31_3": "sādhakaṁ kriyānipphattiyā kāraṇamuccate,",
  "anya-e0805n2:31_4": "taṁ pana kārakaṁ chabbidhaṁ kammaṁ kattā karaṇaṁ sampadānamapādānamokāso cāti.",
  "anya-e0805n2:31_5": "Tattha sabhāvato,",
  "anya-e0805n2:31_6": "parikappato vā kammādimhi satiyeva kriyābhāvato kammādīnaṁ channampi kārakavohāro siddhova hoti.",
  "anya-e0805n2:32_0": "Taṁ pana kammaṁ tividhaṁ nibbattanīyaṁ vikaraṇīyaṁ pāpaṇīyañcāti. Yathā –",
  "anya-e0805n2:32_1": "mātā puttaṁ vijāyati,",
  "anya-e0805n2:32_2": "āhāro sukhaṁ janayati.",
  "anya-e0805n2:32_3": "Ghaṭaṁ karoti devadatto,",
  "anya-e0805n2:32_4": "kaṭṭhamaṅgāraṁ karoti,",
  "anya-e0805n2:32_5": "suvaṇṇaṁ keyūraṁ,",
  "anya-e0805n2:32_6": "kaṭakaṁ vā karoti,",
  "anya-e0805n2:32_7": "vīhayo lunāti.",
  "anya-e0805n2:32_8": "Devadatto nivesanaṁ pavisati,",
  "anya-e0805n2:32_9": "ādiccaṁ passati,",
  "anya-e0805n2:32_10": "dhammaṁ suṇāti,",
  "anya-e0805n2:32_11": "paṇḍite payirupāsati.",
  "anya-e0805n2:33_0": "Vuttañca",
  "anya-e0805n2:34_0": "“Nibbattivikatippatti-bhedena tividhaṁ mataṁ;",
  "anya-e0805n2:35_0": "Kattu kriyābhigammaṁ taṁ, sukhaṅgāraṁ nivesana”nti.",
  "anya-e0805n2:36_0": "Ettha ca icchitānicchitakathitākathitādibhedamanapekkhitvā sabbasaṅgāhakavasena “yaṁ karoti taṁ kamma”nti vuttattā,",
  "anya-e0805n2:36_1": "atthantaravikappanavādhikārato ca sabbattha imināva kammasaññā hoti.",
  "anya-e0805n2:37_0": "Tattha anicchitakammaṁ yathā –",
  "anya-e0805n2:37_1": "kaṇṭakaṁ maddati,",
  "anya-e0805n2:37_2": "visaṁ gilati,",
  "anya-e0805n2:37_3": "gāmaṁ gacchanto rukkhamūlaṁ upagacchati.",
  "anya-e0805n2:38_0": "Akathitakammaṁ yathā –",
  "anya-e0805n2:38_1": "yaññadattaṁ kambalaṁ yācate brāhmaṇo.",
  "anya-e0805n2:38_2": "Ettha hi “kambala”miti kathitakammaṁ dvikammikāya yācanakriyāya pattumicchitatarattā.",
  "anya-e0805n2:38_3": "“Yaññadatta”miti appadhānattā akathitakammaṁ.",
  "anya-e0805n2:38_4": "Tathā samiddhaṁ dhanaṁ bhikkhate,",
  "anya-e0805n2:38_5": "ajaṁ gāmaṁ nayati,",
  "anya-e0805n2:38_6": "parābhavantaṁ purisaṁ,",
  "anya-e0805n2:38_7": "mayaṁ pucchāma gotamaṁ,",
  "anya-e0805n2:38_8": "bhagavā bhikkhū etadavoca iccādi.",
  "anya-e0805n2:39_0": "Abhihitakamme pana na hoti, yathā –",
  "anya-e0805n2:39_1": "kaṭo karīyate devadattena,",
  "anya-e0805n2:39_2": "sugatena desito dhammo,",
  "anya-e0805n2:39_3": "yaññadatto kambalaṁ yācīyate brāhmaṇena iccādi.",
  "anya-e0805n2:40_0": "“Dutiyā”ti adhikāro.",
  "anya-e0805n2:41_0": "286.Gati buddhi bhuja paṭha hara kara sayādīnaṁ kārite vā.",
  "anya-e0805n2:42_0": "Gamu sappa gatimhi,",
  "anya-e0805n2:42_1": "budha bodhane,",
  "anya-e0805n2:42_2": "budha avagamane vā,",
  "anya-e0805n2:42_3": "bhuja pālanabyavaharaṇesu,",
  "anya-e0805n2:42_4": "paṭha byattiyaṁ vācāyaṁ,",
  "anya-e0805n2:42_5": "hara haraṇe,",
  "anya-e0805n2:42_6": "kara karaṇe,",
  "anya-e0805n2:42_7": "si saye iccevamādīnaṁ dhātūnaṁ payoge kārite sati payojjakakattubhūte kammani liṅgamhā dutiyāvibhatti hoti vā.",
  "anya-e0805n2:42_8": "Niccasampatte vikappatthoyaṁ,",
  "anya-e0805n2:42_9": "tena tassa pakkhe tatiyā hoti.",
  "anya-e0805n2:43_0": "Yo koci puriso gāmaṁ gacchati,",
  "anya-e0805n2:43_1": "tamañño payojayati.",
  "anya-e0805n2:43_2": "Puriso purisaṁ gāmaṁ gamayati,",
  "anya-e0805n2:43_3": "purisena vā gāmaṁ gamayati.",
  "anya-e0805n2:43_4": "Evaṁ sissaṁ dhammaṁ bodheti ācariyo,",
  "anya-e0805n2:43_5": "mātā puttaṁ bhojanaṁ bhojayati,",
  "anya-e0805n2:43_6": "sissaṁ dhammaṁ pāṭheti ācariyo,",
  "anya-e0805n2:43_7": "puriso purisaṁ bhāraṁ hāreti,",
  "anya-e0805n2:43_8": "tathā puriso purisaṁ kammaṁ kārayati,",
  "anya-e0805n2:43_9": "purisena vā kammaṁ kārāpayati,",
  "anya-e0805n2:43_10": "puriso purisaṁ sayāpayati.",
  "anya-e0805n2:43_11": "Evaṁ sabbattha kārite kattukammani dutiyā.",
  "anya-e0805n2:44_0": "Kāriteti kiṁ? Puriso gāmaṁ gacchati.",
  "anya-e0805n2:45_0": "Abhihite na bhavati, purisena puriso gāmaṁ gamīyate, sisso dhammaṁ bodhīyate iccādi.",
  "anya-e0805n2:46_0": "287.Kāladdhānamaccantasaṁyoge.",
  "anya-e0805n2:47_0": "Accantaṁ nirantaraṁ saṁyogoaccantasaṁyogo.",
  "anya-e0805n2:47_1": "Kāladdhānaṁ dabbaguṇakriyāhi accantasaṁyoge tehi kāladdhānavācīhi liṅgehi dutiyāvibhatti hoti.",
  "anya-e0805n2:48_0": "Kāle tāva –",
  "anya-e0805n2:48_1": "sattāhaṁ gavapānaṁ,",
  "anya-e0805n2:48_2": "māsaṁ maṁsodanaṁ,",
  "anya-e0805n2:48_3": "saradaṁ ramaṇīyā nadī,",
  "anya-e0805n2:48_4": "sabbakālaṁ ramaṇīyaṁ nandanaṁ,",
  "anya-e0805n2:48_5": "māsaṁ sajjhāyati,",
  "anya-e0805n2:48_6": "tayo māse abhidhammaṁ desesi.",
  "anya-e0805n2:49_0": "Addhāne – yojanaṁ vanarāji, yojanaṁ dīgho pabbato, kosaṁ sajjhāyati.",
  "anya-e0805n2:50_0": "Accantasaṁyogeti kiṁ? Māse māse bhuñjati, yojane yojane vihāraṁ patiṭṭhāpesi.",
  "anya-e0805n2:51_0": "288.Kammappavacanīyayutte.",
  "anya-e0805n2:52_0": "Kammappavacanīyehi nipātopasaggehi yutte yoge sati liṅgamhā dutiyāvibhatti hoti.",
  "anya-e0805n2:53_0": "Kammaṁ pavacanīyaṁ yesaṁ te kammappavacanīyā, parasamaññāvasena vā anvādayo kammappavacanīyā.",
  "anya-e0805n2:54_0": "Tattha anusaddassa lakkhaṇe, sahatthe,",
  "anya-e0805n2:54_1": "hīne ca kammappavacanīyasaññā vuttā. Yathā –",
  "anya-e0805n2:54_2": "pabbajitamanu pabbajiṁsu,",
  "anya-e0805n2:54_3": "nadimanvavasitā bārāṇasī,",
  "anya-e0805n2:54_4": "nadiyā saha avabaddhāti attho,",
  "anya-e0805n2:54_5": "anu sāriputtaṁ paññavā.",
  "anya-e0805n2:55_0": "Lakkhaṇādīsu “lakkhaṇi’tthambhūtakkhānabhāga vicchāsu pati pari anavo”ti pati pari anūnaṁ kammappavacanīyasaññā vuttā.",
  "anya-e0805n2:56_0": "Lakkhaṇe sūriyuggamanaṁ pati dibbā bhakkhā pātubhaveyyuṁ,",
  "anya-e0805n2:56_1": "rukkhaṁ pati vijjotate cando,",
  "anya-e0805n2:56_2": "rukkhaṁ pari,",
  "anya-e0805n2:56_3": "rukkhaṁ anu.",
  "anya-e0805n2:57_0": "Itthambhūtakkhāne sādhu devadatto mātaraṁ pati, mātaraṁ pari, mātaraṁ anu.",
  "anya-e0805n2:58_0": "Bhāge yadettha maṁ pati siyā, maṁ pari, maṁ anu, taṁ dīyatu.",
  "anya-e0805n2:59_0": "Vicchāyoge atthamatthaṁ pati saddo nivisati,",
  "anya-e0805n2:59_1": "rukkhaṁ rukkhaṁ pati vijjotate cando,",
  "anya-e0805n2:59_2": "rukkhaṁ rukkhaṁ pari,",
  "anya-e0805n2:59_3": "rukkhaṁ rukkhaṁ anu.",
  "anya-e0805n2:60_0": "“Abhirabhāge”ti abhissa bhāgavajjitesu lakkhaṇādīsu kammappavacanīyasaññā vuttā.",
  "anya-e0805n2:60_1": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato,",
  "anya-e0805n2:60_2": "sādhu devadatto mātaraṁ abhi.",
  "anya-e0805n2:61_0": "Nipāte dhi brāhmaṇassa hantāra miccevamādi.",
  "anya-e0805n2:62_0": "289.Kvaci dutiyā chaṭṭhīnamatthe.",
  "anya-e0805n2:63_0": "Chaṭṭhīnaṁ atthe kvaci dutiyāvibhatti hoti.",
  "anya-e0805n2:63_1": "Antarāabhito parito pati paṭibhātiyoge ayaṁ.",
  "anya-e0805n2:63_2": "Antarā ca rājagahaṁ antarā ca nāḷandaṁ addhānamaggappaṭipanno,",
  "anya-e0805n2:63_3": "rājagahassa ca nāḷandāya ca majjheti attho.",
  "anya-e0805n2:63_4": "Abhito gāmaṁ vasati,",
  "anya-e0805n2:63_5": "parito gāmaṁ vasati,",
  "anya-e0805n2:63_6": "nadiṁ nerañjaraṁ pati,",
  "anya-e0805n2:63_7": "nerañjarāya nadiyā samīpeti attho.",
  "anya-e0805n2:63_8": "Paṭibhantu taṁ cunda bojjhaṅgā,",
  "anya-e0805n2:63_9": "upamā maṁ paṭibhāti,",
  "anya-e0805n2:63_10": "upamā mayhaṁ upaṭṭhahatīti attho.",
  "anya-e0805n2:64_0": "“Kvaci dutiyā, atthe”ti ca vattate.",
  "anya-e0805n2:65_0": "290.Tatiyāsattamīnañca.",
  "anya-e0805n2:66_0": "Tatiyāsattamīnamatthe ca kvaci liṅgamhā dutiyāvibhatti hoti.",
  "anya-e0805n2:67_0": "Tatiyatthe sace maṁ nālapissati,",
  "anya-e0805n2:67_1": "tvañca maṁ nābhibhāsasi,",
  "anya-e0805n2:67_2": "vinā saddhammaṁ kuto sukhaṁ,",
  "anya-e0805n2:67_3": "upāyamantarena na atthasiddhi.",
  "anya-e0805n2:68_0": "Sattamiyatthe– kāle, upānvajjhāvasassa payoge, adhisiṭṭhāvasānaṁ payoge, tappānacāre ca dutiyā.",
  "anya-e0805n2:69_0": "Kāle tāva – pubbaṇhasamayaṁ nivāsetvā, ekaṁ samayaṁ bhagavā. Imaṁ rattiṁ cattāro mahārājāno.",
  "anya-e0805n2:70_0": "Upādipubbassa vasadhātussa payoge –",
  "anya-e0805n2:70_1": "gāmaṁ upavasati,",
  "anya-e0805n2:70_2": "gāmaṁ anuvasati,",
  "anya-e0805n2:70_3": "vihāraṁ adhivasati,",
  "anya-e0805n2:70_4": "gāmaṁ āvasati,",
  "anya-e0805n2:70_5": "agāraṁ ajjhāvasati.",
  "anya-e0805n2:70_6": "Tathā pathaviṁ adhisessati,",
  "anya-e0805n2:70_7": "gāmaṁ adhitiṭṭhati,",
  "anya-e0805n2:70_8": "gāmaṁ ajjhāvasati.",
  "anya-e0805n2:71_0": "Tappānacāresu – nadiṁ pivati, gāmaṁ carati iccādi.",
  "anya-e0805n2:72_0": "Kasmiṁ atthe tatiyā?",
  "anya-e0805n2:73_0": "291.Karaṇe tatiyā.",
  "anya-e0805n2:74_0": "Karaṇakārake tatiyāvibhatti hoti.",
  "anya-e0805n2:75_0": "Kiṁ karaṇaṁ?",
  "anya-e0805n2:76_0": "292.Yena vā kayirate taṁ karaṇaṁ.",
  "anya-e0805n2:77_0": "Yena vā kattā upakaraṇabhūtena vatthunā kriyaṁ abyavadhānena karoti,",
  "anya-e0805n2:77_1": "yena vā vikaroti,",
  "anya-e0805n2:77_2": "yena vā pāpuṇāti,",
  "anya-e0805n2:77_3": "taṁ kārakaṁ karaṇasaññaṁ hoti.",
  "anya-e0805n2:78_0": "Karīyate anenāti karaṇaṁ,",
  "anya-e0805n2:78_1": "ettha ca satipi sabbakārakānaṁ kriyāsādhakatte “yena vā kayirate”ti visesetvā vacanaṁ kattūpakaraṇabhūtesu kārakesu sādhakatamasseva gahaṇatthaṁ.",
  "anya-e0805n2:79_0": "Vuttañca",
  "anya-e0805n2:80_0": "“Yassa sabbavisesena, kriyāsaṁsiddhihetutā;",
  "anya-e0805n2:81_0": "Sambhāvīyati taṁ vuttaṁ, karaṇaṁ nāma kāraka”nti.",
  "anya-e0805n2:82_0": "Taṁ pana duvidhaṁ ajjhattika bāhiravasena.",
  "anya-e0805n2:83_0": "Yathā –",
  "anya-e0805n2:83_1": "hatthena kammaṁ karoti,",
  "anya-e0805n2:83_2": "cakkhunā rūpaṁ passati,",
  "anya-e0805n2:83_3": "manasā dhammaṁ viññāya.",
  "anya-e0805n2:83_4": "Dattena vīhayo lunāti,",
  "anya-e0805n2:83_5": "agginā kuṭiṁ jhāpeti.",
  "anya-e0805n2:84_0": "“Tatiyā”ti adhikāro.",
  "anya-e0805n2:85_0": "293.Kattari ca.",
  "anya-e0805n2:86_0": "Kattari ca kārake liṅgamhā tatiyāvibhatti hoti.",
  "anya-e0805n2:86_1": "Caggahaṇena itthambhūtalakkhaṇe,",
  "anya-e0805n2:86_2": "kriyāpavagge,",
  "anya-e0805n2:86_3": "pubbasadisasamūnattha kalaha nipuṇa missaka sakhilatthādiyoge,",
  "anya-e0805n2:86_4": "kāladdhānesu,",
  "anya-e0805n2:86_5": "paccattakammatthapañcamiyatthādīsu ca tatiyā.",
  "anya-e0805n2:87_0": "Ko ca kattā?",
  "anya-e0805n2:88_0": "294.Yo karoti sa kattā.",
  "anya-e0805n2:89_0": "Yo kriyaṁ attappadhāno hutvā karoti, so kattusañño hoti.",
  "anya-e0805n2:90_0": "So tividho suddhakattā hetukattā kammakattāti.",
  "anya-e0805n2:90_1": "Tattha yo sayameva kriyaṁ karoti,",
  "anya-e0805n2:90_2": "so suddhakattā.",
  "anya-e0805n2:90_3": "Yo aññaṁ kātuṁ samatthaṁ akarontaṁ kammaṁ niyojeti,",
  "anya-e0805n2:90_4": "so hetukattā, yathā –",
  "anya-e0805n2:90_5": "gantuṁ samattho devadatto,",
  "anya-e0805n2:90_6": "tamañño payojeti “gamayati devadatta”nti.",
  "anya-e0805n2:91_0": "Yaṁ pana tattha tattha gacchati devadatto,",
  "anya-e0805n2:91_1": "tamañño payojayati “gamayati devadatta”nti hetvatthanidassanaṁ,",
  "anya-e0805n2:91_2": "tampi sāmatthiyadassanavasena vuttanti gahetabbaṁ.",
  "anya-e0805n2:91_3": "Aññathā yadi sayameva gacchati,",
  "anya-e0805n2:91_4": "kiṁ tattha payojakabyāpārena akarontaṁ balena kārayati,",
  "anya-e0805n2:91_5": "pāsāṇaṁ uṭṭhāpayatītiādikañca na sijjheyya.",
  "anya-e0805n2:92_0": "Ettha pana",
  "anya-e0805n2:93_0": "“Kattā”ti vattate.",
  "anya-e0805n2:94_0": "293.Yo kāreti sa hetu.",
  "anya-e0805n2:95_0": "Yo kattāraṁ kāreti, so hetusañño hoti, kattā cāti hetukattusaññā.",
  "anya-e0805n2:96_0": "Yo pana parassa kriyaṁ paṭicca kammabhūtopi sukarattā sayameva sijjhanto viya hoti,",
  "anya-e0805n2:96_1": "so kammakattā nāma, yathā –",
  "anya-e0805n2:96_2": "sayaṁ karīyate kaṭo,",
  "anya-e0805n2:96_3": "sayameva paccate odanoti.",
  "anya-e0805n2:97_0": "Vuttañca",
  "anya-e0805n2:98_0": "“Attappadhāno kiriyaṁ, yo nibbatteti kārako;",
  "anya-e0805n2:99_0": "Appayutto payutto vā, sa kattāti pavuccati.",
  "anya-e0805n2:100_0": "Hetukattāti kathito,",
  "anya-e0805n2:101_0": "Kattuno yo payojako;",
  "anya-e0805n2:102_0": "Kammakattāti sukaro,",
  "anya-e0805n2:103_0": "Kammabhūto kathīyate”ti.",
  "anya-e0805n2:104_0": "Nanu ca “saṁyogo jāyate”tiādīsu kathaṁ pure asato jananakriyāya kattubhāvosiyāti? Vuccate –",
  "anya-e0805n2:104_1": "lokasaṅketasiddho hi saddappayogo,",
  "anya-e0805n2:104_2": "avijjamānampi hi loko saddābhidheyyatāya vijjamānaṁ viya gahetvā voharati,",
  "anya-e0805n2:104_3": "vikappabuddhigahitākāroyeva hi saddenābhidhīyate,",
  "anya-e0805n2:104_4": "na tu vatthusabhāvo,",
  "anya-e0805n2:104_5": "aññathā sutamayañāṇenapi paccakkhena viya vatthusabhāvasacchikaraṇappasaṅgo ca musāvāda kudiṭṭhivādādīnamabhāvappasaṅgo ca siyā,",
  "anya-e0805n2:104_6": "tasmā buddhiparikappitapaññattivasenapi saddappavatti hotīti asato saṁyogādissapi hoteva jananakriyāya kattukārakatāti.",
  "anya-e0805n2:105_0": "Yathāha",
  "anya-e0805n2:106_0": "“Vohāravisayo saddo, nekantaparamatthiko;",
  "anya-e0805n2:107_0": "Buddhisaṅkappito attho, tassatthoti pavuccati.",
  "anya-e0805n2:108_0": "Buddhiyā gahitattā hi, saṁyogo jāyate iti;",
  "anya-e0805n2:109_0": "Saṁyogo vijjamānova, kattā bhavati jātiyā”ti.",
  "anya-e0805n2:110_0": "Tatra tatiyā jinena desito dhammo,",
  "anya-e0805n2:110_1": "buddhena jito māro,",
  "anya-e0805n2:110_2": "ahinā daṭṭho naro,",
  "anya-e0805n2:110_3": "buddhena bodhito loko,",
  "anya-e0805n2:110_4": "saddhehi kārito vihāro.",
  "anya-e0805n2:111_0": "Abhihite na bhavati. Kaṭaṁ karoti devadatto, kāreti vā.",
  "anya-e0805n2:112_0": "Itthambhūtassa lakkhaṇe –",
  "anya-e0805n2:112_1": "sā bhinnena sīsena paggharantena lohitena paṭivissakānaṁ ujjhāpesi,",
  "anya-e0805n2:112_2": "ūnapañcabandhanena pattena aññaṁ navaṁ pattaṁ cetāpeyya,",
  "anya-e0805n2:112_3": "tidaṇḍakena paribbājakamaddakkhi.",
  "anya-e0805n2:113_0": "Apavagge –",
  "anya-e0805n2:113_1": "ekāheneva bārāṇasiṁ pāyāsi,",
  "anya-e0805n2:113_2": "navahi māsehi vihāraṁ niṭṭhāpesi,",
  "anya-e0805n2:113_3": "yojanena adhītaṁ byākaraṇaṁ,",
  "anya-e0805n2:113_4": "kriyāpavaggoti kriyāya āsuṁ pariniṭṭhāpanaṁ.",
  "anya-e0805n2:114_0": "Pubbādiyoge–",
  "anya-e0805n2:114_1": "māsena pubbo,",
  "anya-e0805n2:114_2": "pitarā sadiso,",
  "anya-e0805n2:114_3": "mātarā samo,",
  "anya-e0805n2:114_4": "kahāpaṇena ūno,",
  "anya-e0805n2:114_5": "dhanena vikalo,",
  "anya-e0805n2:114_6": "asinā kalaho,",
  "anya-e0805n2:114_7": "ācārena nipuṇo,",
  "anya-e0805n2:114_8": "vācāya nipuṇo,",
  "anya-e0805n2:114_9": "guḷena missakaṁ,",
  "anya-e0805n2:114_10": "tilena missakaṁ,",
  "anya-e0805n2:114_11": "vācāya sakhilo,",
  "anya-e0805n2:114_12": "maṇinā attho,",
  "anya-e0805n2:114_13": "dhanena attho,",
  "anya-e0805n2:114_14": "pitarā tulyo.",
  "anya-e0805n2:115_0": "Kāladdhānesu – māsena bhuñjati, yojanena gacchati.",
  "anya-e0805n2:116_0": "Paccatte – attanāva attānaṁ sammannati.",
  "anya-e0805n2:117_0": "Kammatthe – tilehi khette vapati.",
  "anya-e0805n2:118_0": "Pañcamiyatthe – sumuttā mayaṁ tena mahāsamaṇena.",
  "anya-e0805n2:119_0": "296.Sahādiyoge ca.",
  "anya-e0805n2:120_0": "Saha saddhiṁ samaṁ nānā vinā alaṁ kimiccevamādīhi yoge liṅgamhā tatiyāvibhatti hoti,",
  "anya-e0805n2:120_1": "casaddena sahatthepi.",
  "anya-e0805n2:121_0": "Tattha sahasaddena yogo kriyā guṇa dabba samavāye sambhavati. Yathā –",
  "anya-e0805n2:121_1": "vitakkena saha vattati,",
  "anya-e0805n2:121_2": "puttena saha thūlo,",
  "anya-e0805n2:121_3": "antevāsikasaddhivihārikehi saha ācariyupajjhāyānaṁ lābho,",
  "anya-e0805n2:121_4": "nisīdi bhagavā saddhiṁ bhikkhusaṅghena,",
  "anya-e0805n2:121_5": "sahassena samaṁ mitā,",
  "anya-e0805n2:121_6": "sabbehi me piyehi manāpehi nānābhāvo vinābhāvo,",
  "anya-e0805n2:121_7": "saṅgho vināpi gaggena uposathaṁ kareyya,",
  "anya-e0805n2:121_8": "alaṁ te idha vāsena,",
  "anya-e0805n2:121_9": "kiṁ me ekena tiṇṇena,",
  "anya-e0805n2:121_10": "purisena thāmadassinā,",
  "anya-e0805n2:121_11": "kiṁ te jaṭāhi dummedha,",
  "anya-e0805n2:121_12": "kiṁ te ajinasāṭiyā.",
  "anya-e0805n2:122_0": "Sahatthe– devadatto rājagahaṁ pāvisi kokālikena pacchāsamaṇena, dukkho bālehi saṁvāso.",
  "anya-e0805n2:123_0": "297.Hetvatthe ca.",
  "anya-e0805n2:124_0": "Yogaggahaṇamihānuvattate, hetvatthe, hetvatthappayoge ca liṅgamhā tatiyāvibhatti hoti.",
  "anya-e0805n2:125_0": "Kismiñci phale diṭṭhasāmatthiyaṁ kāraṇaṁ hetu,",
  "anya-e0805n2:125_1": "soyeva attho,",
  "anya-e0805n2:125_2": "tasmiṁ hetvatthe,",
  "anya-e0805n2:125_3": "annena vasati,",
  "anya-e0805n2:125_4": "dhammena vasati,",
  "anya-e0805n2:125_5": "vijjāya vasati.",
  "anya-e0805n2:126_0": "Na jaccāvasalo hoti,",
  "anya-e0805n2:127_0": "Na jaccā hoti brāhmaṇo;",
  "anya-e0805n2:128_0": "Kammunā vasalo hoti,",
  "anya-e0805n2:129_0": "Kammunā hoti brāhmaṇo.",
  "anya-e0805n2:130_0": "Dānena bhogavā, ācārena kulī.",
  "anya-e0805n2:131_0": "Kena pāṇi kāmadado, kena pāṇi madhussavo;",
  "anya-e0805n2:132_0": "Kena te brahmacariyena, puññaṁ pāṇimhi ijjhati.",
  "anya-e0805n2:133_0": "Hetvatthappayoge – kena nimittena, kena payojanena, kenaṭṭhena, kena hetunā vasati.",
  "anya-e0805n2:134_0": "298.Sattamyatthe ca.",
  "anya-e0805n2:135_0": "Sattamyatthe ca liṅgamhā tatiyāvibhatti hoti.",
  "anya-e0805n2:136_0": "Kāladdhānadisādesādīsu cāyaṁ.",
  "anya-e0805n2:136_1": "Tena samayena,",
  "anya-e0805n2:136_2": "tena kālena,",
  "anya-e0805n2:136_3": "kālena dhammassavaṇaṁ,",
  "anya-e0805n2:136_4": "so vo mamaccayena satthā,",
  "anya-e0805n2:136_5": "māsena bhuñjati,",
  "anya-e0805n2:136_6": "yojanena dhāvati.",
  "anya-e0805n2:136_7": "Puratthimena dhataraṭṭho,",
  "anya-e0805n2:136_8": "dakkhiṇena virūḷhako,",
  "anya-e0805n2:136_9": "pacchimena virūpakkho,",
  "anya-e0805n2:136_10": "uttarena kasivanto janoghamaparena ca,",
  "anya-e0805n2:136_11": "yena bhagavā tenupasaṅkami iccādi.",
  "anya-e0805n2:137_0": "299.Yenaṅgavikāro.",
  "anya-e0805n2:138_0": "Yena byādhimatā aṅgena aṅgino vikāro lakkhīyate,",
  "anya-e0805n2:138_1": "tattha tatiyāvibhatti hoti.",
  "anya-e0805n2:138_2": "Ettha ca aṅgamassa atthīti aṅgaṁ, sarīraṁ.",
  "anya-e0805n2:138_3": "Akkhinā kāṇo,",
  "anya-e0805n2:138_4": "hatthena kuṇī,",
  "anya-e0805n2:138_5": "pādena khañjo,",
  "anya-e0805n2:138_6": "piṭṭhiyā khujjo.",
  "anya-e0805n2:139_0": "300.Visesane ca.",
  "anya-e0805n2:140_0": "Visesīyati visesitabbaṁ anenāti visesanaṁ, gottādi.",
  "anya-e0805n2:140_1": "Tasmiṁ gottanāmajātisippavayoguṇasaṅkhāte visesanatthe tatiyāvibhatti hoti,",
  "anya-e0805n2:140_2": "casaddena pakatiādīhi ca.",
  "anya-e0805n2:140_3": "Gottena gotamo nātho.",
  "anya-e0805n2:141_0": "Sāriputtoti nāmena, vissuto paññavā ca so;",
  "anya-e0805n2:142_0": "Jātiyā khattiyo buddho, loke appaṭipuggalo.",
  "anya-e0805n2:143_0": "Tadahu pabbajito santo, jātiyā sattavassiko;",
  "anya-e0805n2:144_0": "Sopi maṁ anusāseyya, sampaṭicchāmi matthake.",
  "anya-e0805n2:145_0": "Sippena naḷakāro so,",
  "anya-e0805n2:145_1": "ekūnatiṁso vayasā,",
  "anya-e0805n2:145_2": "vijjāya sādhu,",
  "anya-e0805n2:145_3": "paññāya sādhu,",
  "anya-e0805n2:145_4": "tapasā uttamo,",
  "anya-e0805n2:145_5": "suvaṇṇena abhirūpo.",
  "anya-e0805n2:146_0": "Pakatiādīsu –",
  "anya-e0805n2:146_1": "pakatiyā abhirūpo,",
  "anya-e0805n2:146_2": "yebhuyyena mattikā,",
  "anya-e0805n2:146_3": "samena dhāvati,",
  "anya-e0805n2:146_4": "visamena dhāvati,",
  "anya-e0805n2:146_5": "dvidoṇena dhaññaṁ kiṇāti,",
  "anya-e0805n2:146_6": "sahassena assake kiṇāti iccādi.",
  "anya-e0805n2:147_0": "Kasmiṁ atthe catutthī?",
  "anya-e0805n2:148_0": "301.Sampadānecatutthī.",
  "anya-e0805n2:149_0": "Sampadānakārake liṅgamhā catutthīvibhatti hoti.",
  "anya-e0805n2:150_0": "Kiñca sampadānaṁ?",
  "anya-e0805n2:151_0": "302.Yassa dātukāmo rocate dhārayate vā taṁ sampadānaṁ.",
  "anya-e0805n2:152_0": "Yassa vā dātukāmo,",
  "anya-e0805n2:152_1": "yassa vā rocate,",
  "anya-e0805n2:152_2": "yassa vā dhārayate,",
  "anya-e0805n2:152_3": "taṁ kārakaṁ sampadānasaññaṁ hoti.",
  "anya-e0805n2:152_4": "Sammā padīyate assāti sampadānaṁ,",
  "anya-e0805n2:152_5": "paṭiggāhako.",
  "anya-e0805n2:153_0": "Taṁ pana tividhaṁ diyyamānassānivāraṇajjhesanānumativasena. Yathā –",
  "anya-e0805n2:153_1": "buddhassa pupphaṁ yajati,",
  "anya-e0805n2:153_2": "bodhirukkhassa jalaṁ dadāti.",
  "anya-e0805n2:153_3": "Ajjhesane –",
  "anya-e0805n2:153_4": "yācakānaṁ dhanaṁ dadāti.",
  "anya-e0805n2:153_5": "Anumatiyaṁ –",
  "anya-e0805n2:153_6": "bhikkhūnaṁ dānaṁ deti.",
  "anya-e0805n2:154_0": "Yathāha",
  "anya-e0805n2:155_0": "“Anirākaraṇārādha-nābbhanuññavasena hi;",
  "anya-e0805n2:156_0": "Sampadānaṁ tidhā vuttaṁ, rukkha yācaka bhikkhavo”ti.",
  "anya-e0805n2:157_0": "Dātukāmoti kiṁ? Rañño daṇḍaṁ dadāti.",
  "anya-e0805n2:158_0": "Rocanādīsu pana –",
  "anya-e0805n2:158_1": "samaṇassa rocate saccaṁ,",
  "anya-e0805n2:158_2": "māyasmantānampi saṅghabhedo ruccittha,",
  "anya-e0805n2:158_3": "yassāyasmato khamati,",
  "anya-e0805n2:158_4": "devadattassa suvaṇṇacchattaṁ dhārayate yaññadatto.",
  "anya-e0805n2:159_0": "“Sampadānaṁ, vā”ti ca vattate.",
  "anya-e0805n2:160_0": "303.Silāgha hanu ṭhā sapa dhāra piha kudha duhi ssāsūya rādhikkha paccāsuṇa anupatigiṇapubbakattārocanatthatadattha",
  "anya-e0805n2:160_1": "tumatthālamattha maññānādarappāṇini gatyatthakammani āsisattha sammuti bhiyyasattamyatthesu ca.",
  "anya-e0805n2:161_0": "Catuppadamidaṁ.",
  "anya-e0805n2:161_1": "Silāgha katthane,",
  "anya-e0805n2:161_2": "hanu apanayane,",
  "anya-e0805n2:161_3": "ṭhā gatinivattimhi,",
  "anya-e0805n2:161_4": "sapa akkose,",
  "anya-e0805n2:161_5": "dhara dhāraṇe,",
  "anya-e0805n2:161_6": "piha icchāyaṁ iccetesaṁ dhātūnaṁ payoge,",
  "anya-e0805n2:161_7": "kudha kope,",
  "anya-e0805n2:161_8": "duha jighaṁsāyaṁ,",
  "anya-e0805n2:161_9": "issa issāyaṁ,",
  "anya-e0805n2:161_10": "usūya dosāvikaraṇe iccetesaṁ tadatthavācīnañca dhātūnaṁ payoge ca rādha hiṁsāsaṁrādhesu,",
  "anya-e0805n2:161_11": "ikkha dassanaṅkesūti imesaṁ payoge ca pati āpubbassa su savaṇeti imassa ca anupatipubbassa gesaddeti imassa ca pubbakattā ca ārocanatthappayoge, tadatthe, tumatthe,",
  "anya-e0805n2:161_12": "alamatthappayoge ca maññatippayoge anādare appāṇini ca gatyatthānaṁ kammani ca āsisatthappayoge ca sammuti",
  "anya-e0805n2:161_13": "bhiyyappayogesu ca sattamyatthe cāti taṁ kammādikārakaṁ sampadānasaññaṁ hoti,",
  "anya-e0805n2:161_14": "casaddaggahaṇena pahiṇatikappati pahoti upamāñjalikaraṇa phāsu atthaseyyappabhutiyoge ca pure viya catutthī.",
  "anya-e0805n2:162_0": "Silāghādippayoge tāva – buddhassa silāghate. Upajjhāyassa silāghate, thometīti attho.",
  "anya-e0805n2:163_0": "Hanute mayhameva, hanute tuyhameva, apalapatīti attho.",
  "anya-e0805n2:164_0": "Upatiṭṭheyya sakyaputtānaṁ vaḍḍhakī,",
  "anya-e0805n2:164_1": "ettha ca upaṭṭhānaṁ nāma upagamanaṁ.",
  "anya-e0805n2:164_2": "Bhikkhussa bhuñjamānassa pānīyena vā vidhūpanena vā upatiṭṭheyya.",
  "anya-e0805n2:165_0": "Tuyhaṁ sapate, mayhaṁ sapate, ettha ca sapanaṁ nāma saccakaraṇaṁ.",
  "anya-e0805n2:166_0": "Dhārayatippayoge dhanikoyeva sampadānaṁ,",
  "anya-e0805n2:166_1": "suvaṇṇaṁ te dhārayate,",
  "anya-e0805n2:166_2": "iṇaṁ dhārayatīti attho.",
  "anya-e0805n2:166_3": "Tassa rañño mayaṁ nāgaṁ dhārayāma.",
  "anya-e0805n2:167_0": "Pihappayoge icchitoyeva,",
  "anya-e0805n2:167_1": "devāpi tassa pihayanti tādino,",
  "anya-e0805n2:167_2": "devāpi tesaṁ pihayanti,",
  "anya-e0805n2:167_3": "sambuddhānaṁ satīmataṁ,",
  "anya-e0805n2:167_4": "patthentīti attho.",
  "anya-e0805n2:168_0": "Kodhādiatthānaṁ payoge yaṁ pati kopo, tassa kujjha mahāvīra, yadihaṁ tassa kuppeyyaṁ.",
  "anya-e0805n2:169_0": "Duhayati disānaṁ megho, yo mittānaṁ na dubbhati.",
  "anya-e0805n2:170_0": "Titthiyā issanti samaṇānaṁ.",
  "anya-e0805n2:171_0": "Dujjanā guṇavantānaṁ usūyanti, kā usūyā vijānataṁ.",
  "anya-e0805n2:172_0": "Rādhikkhappayoge yassa vipucchanaṁ kammavikhyāpanatthaṁ,",
  "anya-e0805n2:172_1": "vādhikārato dutiyā ca.",
  "anya-e0805n2:172_2": "Ārādho me rañño,",
  "anya-e0805n2:172_3": "rañño aparajjhati,",
  "anya-e0805n2:172_4": "rājānaṁ vā aparajjhati,",
  "anya-e0805n2:172_5": "kyāhaṁ ayyānaṁ aparajjhāmi,",
  "anya-e0805n2:172_6": "kyāhaṁ ayye aparajjhāmi vā.",
  "anya-e0805n2:173_0": "Āyasmato upālittherassa upasampadāpekkho upatisso, āyasmantaṁ vā.",
  "anya-e0805n2:174_0": "Paccāsuṇa anupatigiṇānaṁ pubbakattā ca suṇotissa dhātussa paccāyoge,",
  "anya-e0805n2:174_1": "giṇassa ca anupatiyoge pubbassa kammuno yo kattā,",
  "anya-e0805n2:174_2": "so sampadānasañño hoti. Yathā –",
  "anya-e0805n2:174_3": "bhagavā bhikkhū etadavoca,",
  "anya-e0805n2:174_4": "ettha “bhikkhū”ti akathitakammaṁ,",
  "anya-e0805n2:174_5": "“eta”nti kathitakammaṁ,",
  "anya-e0805n2:174_6": "pubbassa vacanakammassa kattā bhagavā.",
  "anya-e0805n2:174_7": "Bhikkhū bhagavato paccassosuṁ,",
  "anya-e0805n2:174_8": "āsuṇanti buddhassa bhikkhū,",
  "anya-e0805n2:174_9": "tathā bhikkhu janaṁ dhammaṁ sāveti,",
  "anya-e0805n2:174_10": "tassa bhikkhuno jano anugiṇāti,",
  "anya-e0805n2:174_11": "tassa bhikkhuno jano patigiṇāti,",
  "anya-e0805n2:174_12": "sādhukāradānādinā taṁ ussāhayatīti attho.",
  "anya-e0805n2:175_0": "Yo vadeti sa kattāti, vuttaṁ kammanti vuccati;",
  "anya-e0805n2:176_0": "Yo paṭiggāhako tassa, sampadānaṁ vijāniyāti.",
  "anya-e0805n2:177_0": "Ārocanatthappayoge yassa āroceti,",
  "anya-e0805n2:177_1": "taṁ sampadānaṁ.",
  "anya-e0805n2:177_2": "Ārocayāmi vo bhikkhave,",
  "anya-e0805n2:177_3": "paṭivedayāmi vo bhikkhave,",
  "anya-e0805n2:177_4": "āmantayāmi te mahārāja,",
  "anya-e0805n2:177_5": "āmanta kho taṁ gacchāmāti vā.",
  "anya-e0805n2:177_6": "Ettha ca ārocanasaddassa kathanappakāratthattā desanatthādippayogepi catutthī.",
  "anya-e0805n2:177_7": "Dhammaṁ vo desessāmi,",
  "anya-e0805n2:177_8": "desetu bhante bhagavā dhammaṁ bhikkhūnaṁ,",
  "anya-e0805n2:177_9": "yathā no bhagavā byākareyya,",
  "anya-e0805n2:177_10": "niruttiṁ te pavakkhāmi iccādi.",
  "anya-e0805n2:178_0": "Tadatthe sampadānasaññā, catutthī ca.",
  "anya-e0805n2:179_0": "“Ato, vā”ti ca vattate.",
  "anya-e0805n2:180_0": "304.Āya catutthekavacanassa tu.",
  "anya-e0805n2:181_0": "Akārantato liṅgamhā parassa catutthekavacanassa āyādeso hoti vā, saralopādi.",
  "anya-e0805n2:182_0": "Buddhassatthāya dhammassatthāya saṅghassatthāya jīvitaṁ pariccajāmi,",
  "anya-e0805n2:182_1": "piṇḍapātaṁ paṭisevāmi neva davāya na madāya na maṇḍanāya na vibhūsanāya,",
  "anya-e0805n2:182_2": "ūnassa pāripūriyā,",
  "anya-e0805n2:182_3": "atthāya hitāya sukhāya saṁvattati.",
  "anya-e0805n2:183_0": "Tumatthe – lokānukampāya, lokamanukampitunti attho. Tathā phāsuvihārāya.",
  "anya-e0805n2:184_0": "Alaṁsaddassa atthā arahapaṭikkhepā.",
  "anya-e0805n2:184_1": "Arahatthe –",
  "anya-e0805n2:184_2": "alaṁ me rajjaṁ,",
  "anya-e0805n2:184_3": "alaṁ bhikkhu pattassa,",
  "anya-e0805n2:184_4": "akkhadhutto purisapuggalo nālaṁ dārabharaṇāya,",
  "anya-e0805n2:184_5": "alaṁ mallo mallassa,",
  "anya-e0805n2:184_6": "arahati mallo mallassa.",
  "anya-e0805n2:185_0": "Paṭikkhepe–",
  "anya-e0805n2:185_1": "alaṁ te idha vāsena,",
  "anya-e0805n2:185_2": "alaṁ me hiraññasuvaṇṇena,",
  "anya-e0805n2:185_3": "kiṁ me ekena tiṇṇena,",
  "anya-e0805n2:185_4": "kiṁ te jaṭāhi dummedha,",
  "anya-e0805n2:185_5": "kiṁ tettha catumaṭṭhassa.",
  "anya-e0805n2:186_0": "Maññatippayoge anādare appāṇini kammaniyeva –",
  "anya-e0805n2:186_1": "kaṭṭhassa tuvaṁ maññe,",
  "anya-e0805n2:186_2": "kaḷiṅgarassa tuvaṁ maññe,",
  "anya-e0805n2:186_3": "jīvitaṁ tiṇāyapi na maññamāno.",
  "anya-e0805n2:187_0": "Anādareti kiṁ? Suvaṇṇaṁ taṁ maññe. Appāṇinīti kiṁ? Gadrabhaṁ tuvaṁ maññe.",
  "anya-e0805n2:188_0": "Gatyatthakammani vādhikārato dutiyā ca.",
  "anya-e0805n2:188_1": "Appo saggāya gacchati,",
  "anya-e0805n2:188_2": "appo saggaṁ gacchati,",
  "anya-e0805n2:188_3": "nibbānāya vajantiyā,",
  "anya-e0805n2:188_4": "mūlāya paṭikasseyya,",
  "anya-e0805n2:188_5": "mūlaṁ paṭikasseyya.",
  "anya-e0805n2:189_0": "Āsīsanatthe āyubhaddakusalādiyogeyeva,",
  "anya-e0805n2:189_1": "āyasmato dīghāyu hotu,",
  "anya-e0805n2:189_2": "“totitā sasmiṁnāsū”ti ntussa savibhattissa to ādeso.",
  "anya-e0805n2:189_3": "Bhaddaṁ bhavato hotu,",
  "anya-e0805n2:189_4": "kusalaṁ bhavato hotu,",
  "anya-e0805n2:189_5": "anāmayaṁ bhavato hotu,",
  "anya-e0805n2:189_6": "sukhaṁ bhavato hotu,",
  "anya-e0805n2:189_7": "atthaṁ bhavato hotu,",
  "anya-e0805n2:189_8": "hitaṁ bhavato hotu,",
  "anya-e0805n2:189_9": "svāgataṁ bhavato hotu,",
  "anya-e0805n2:189_10": "sotthi hotu sabbasattānaṁ.",
  "anya-e0805n2:190_0": "Sammutippayoge – sādhu sammuti me tassa bhagavato dassanāya.",
  "anya-e0805n2:191_0": "Bhiyyappayoge bhiyyoso mattāya.",
  "anya-e0805n2:192_0": "Sattamiyatthe āvikaraṇa pātubhavanādiyoge – tuyhañcassa āvikaromi, tassa me sakko pāturahosi.",
  "anya-e0805n2:193_0": "Casaddaggahaṇena pahiṇādikriyāyoge,",
  "anya-e0805n2:193_1": "phāsuādināmapayoge ca –",
  "anya-e0805n2:193_2": "tassa pahiṇeyya,",
  "anya-e0805n2:193_3": "bhikkhūnaṁ dūtaṁ pāhesi,",
  "anya-e0805n2:193_4": "kappati samaṇānaṁ āyogo,",
  "anya-e0805n2:193_5": "ekassa dinnaṁ dvinnaṁ tiṇṇaṁ pahoti,",
  "anya-e0805n2:193_6": "upamaṁ te karissāmi,",
  "anya-e0805n2:193_7": "añjaliṁ te paggaṇhāmi.",
  "anya-e0805n2:193_8": "Tathā tassa phāsu hoti,",
  "anya-e0805n2:193_9": "lokassattho,",
  "anya-e0805n2:193_10": "maṇinā me attho,",
  "anya-e0805n2:193_11": "seyyo me attho iccādi.",
  "anya-e0805n2:194_0": "“Catutthī”ti vattate.",
  "anya-e0805n2:195_0": "305.Namoyogādīsvapi ca.",
  "anya-e0805n2:196_0": "Namosaddayoge,",
  "anya-e0805n2:196_1": "sotthisvāgatādīhi ca yoge liṅgamhā catutthīvibhatti hoti.",
  "anya-e0805n2:196_2": "Namo te buddha vīratthu,",
  "anya-e0805n2:196_3": "namo karohi nāgassa,",
  "anya-e0805n2:196_4": "namatthu buddhānaṁ,",
  "anya-e0805n2:196_5": "namatthu bodhiyā,",
  "anya-e0805n2:196_6": "sotthi pajānaṁ,",
  "anya-e0805n2:196_7": "svāgataṁ te mahārāja,",
  "anya-e0805n2:196_8": "atho te adurāgataṁ.",
  "anya-e0805n2:197_0": "“Kāle, bhavissatī”ti ca vattate.",
  "anya-e0805n2:198_0": "306.Bhāvavācimhi catutthī.",
  "anya-e0805n2:199_0": "Bhāvavācimhi catutthīvibhatti hoti bhavissatikāle.",
  "anya-e0805n2:199_1": "Bhavanaṁ bhāvo.",
  "anya-e0805n2:199_2": "Paccissate,",
  "anya-e0805n2:199_3": "pacanaṁ vā pāko,",
  "anya-e0805n2:199_4": "pākāya vajati,",
  "anya-e0805n2:199_5": "pacituṁ gacchatīti attho.",
  "anya-e0805n2:199_6": "Evaṁ bhogāya vajati iccādi.",
  "anya-e0805n2:200_0": "Kasmiṁ atthe pañcamī?",
  "anya-e0805n2:201_0": "307.Apādāne pañcamī.",
  "anya-e0805n2:202_0": "Kimapādānaṁ?",
  "anya-e0805n2:203_0": "308.Yasmādapetibhayamādatte vā tadapādānaṁ.",
  "anya-e0805n2:204_0": "Yasmā vā avadhito apeti,",
  "anya-e0805n2:204_1": "yasmā vā bhayahetuto bhayaṁ bhavati,",
  "anya-e0805n2:204_2": "yasmā vā akkhātārā vijjaṁ ādadāti,",
  "anya-e0805n2:204_3": "taṁ kārakaṁ apādānasaññaṁ hoti.",
  "anya-e0805n2:204_4": "Apanetvā ito ādadātīti apādānaṁ.",
  "anya-e0805n2:205_0": "Taṁ pana tividhaṁ visayabhedena niddiṭṭhavisayaṁ, upāttavisayaṁ, anumeyyavisayañcāti.",
  "anya-e0805n2:206_0": "Apādānasaññāvisayassa kriyāvisesassa niddiṭṭhattā niddiṭṭhavisayaṁ. Yathā –",
  "anya-e0805n2:206_1": "gāmā apenti munayo,",
  "anya-e0805n2:206_2": "nagarā niggato rājā.",
  "anya-e0805n2:207_0": "Ettha ca “pāpā cittaṁ nivāraye,",
  "anya-e0805n2:207_1": "pāpā nivārentī”tiādīsu yadipi kāyasaṁyogapubbakāpagamanaṁ natthi,",
  "anya-e0805n2:207_2": "tathāpi cittasaṁyogapubbakassa apagamanassa sambhavato iminā ca apādānasaññā.",
  "anya-e0805n2:208_0": "Yattha pana apagamanakriyaṁ upāttaṁ ajjhāhaṭaṁ visayaṁ katvā pavattati,",
  "anya-e0805n2:208_1": "taṁ upāttavisayaṁ. Yathā –",
  "anya-e0805n2:208_2": "valāhakā vijjotate vijju,",
  "anya-e0805n2:208_3": "kusūlato pacatīti.",
  "anya-e0805n2:208_4": "Ettha ca “valāhakā nikkhamma,",
  "anya-e0805n2:208_5": "kusūlato apanetvā”ti ca pubbakriyā ajjhāharīyati.",
  "anya-e0805n2:209_0": "Anumeyyavisayaṁ yathā –",
  "anya-e0805n2:209_1": "māthurā pāṭaliputtakehi abhirūpā.",
  "anya-e0805n2:209_2": "Ettha hi kenaci guṇena ukkaṁsīyantīti anumeyyova kriyāviseso.",
  "anya-e0805n2:209_3": "Idha pana dūrantikādisutte vibhattaggahaṇena apādānasaññā.",
  "anya-e0805n2:210_0": "Vuttañca",
  "anya-e0805n2:211_0": "“Niddiṭṭhavisayaṁ kiñci, upāttavisayaṁ tathā;",
  "anya-e0805n2:212_0": "Anumeyyavisayañcāti, apādānaṁ tidhā mata”nti.",
  "anya-e0805n2:213_0": "Tadeva calācalavasena duvidhampi hoti.",
  "anya-e0805n2:214_0": "Calaṁ yathā – dhāvatā hatthimhā patito aṅkusadhārī.",
  "anya-e0805n2:215_0": "Acalaṁ yathā – pabbatā otaranti vanacarā.",
  "anya-e0805n2:216_0": "Bhayahetumhi –",
  "anya-e0805n2:216_1": "corā bhayaṁ jāyati,",
  "anya-e0805n2:216_2": "taṇhāya jāyatī bhayaṁ,",
  "anya-e0805n2:216_3": "pāpato uttasati,",
  "anya-e0805n2:216_4": "akkhātari –",
  "anya-e0805n2:216_5": "upajjhāyā sikkhaṁ gaṇhāti,",
  "anya-e0805n2:216_6": "ācariyamhā adhīte,",
  "anya-e0805n2:216_7": "ācariyato suṇāti.",
  "anya-e0805n2:217_0": "“Apādāna”nti adhikāro.",
  "anya-e0805n2:218_0": "309.Dhātunāmānamupasaggayogādīsvapi ca.",
  "anya-e0805n2:219_0": "Dhātavo ca nāmāni ca dhātunāmāni,",
  "anya-e0805n2:219_1": "tesaṁ avihitalakkhaṇānaṁ dhātunāmānaṁ payoge,",
  "anya-e0805n2:219_2": "upasaggayoge ca ādisaddena nipātayoge ca taṁyuttaṁ kārakaṁ apādānasaññaṁ hoti.",
  "anya-e0805n2:220_0": "Dhātuppayoge tāva –",
  "anya-e0805n2:220_1": "parājiyoge yo asayho,",
  "anya-e0805n2:220_2": "pabhūyoge pabhavo,",
  "anya-e0805n2:220_3": "janiyoge jāyamānassa pakati ca. Yathā –",
  "anya-e0805n2:220_4": "buddhasmā parājenti aññatitthiyā.",
  "anya-e0805n2:220_5": "Himavatā pabhavanti pañca mahānadiyo,",
  "anya-e0805n2:220_6": "anavatattamhā mahāsarā pabhavanti,",
  "anya-e0805n2:220_7": "aciravatiyā pabhavanti kunnadiyo.",
  "anya-e0805n2:220_8": "Kāmato jāyatī soko,",
  "anya-e0805n2:220_9": "yasmā so jāyate gini,",
  "anya-e0805n2:220_10": "urasmā jāto putto,",
  "anya-e0805n2:220_11": "kammato jātaṁ indriyaṁ.",
  "anya-e0805n2:221_0": "Nāmappayoge aññatthitarādīhi yutte –",
  "anya-e0805n2:221_1": "nāññatra dukkhā sambhoti,",
  "anya-e0805n2:221_2": "nāññaṁ dukkhā nirujjhati,",
  "anya-e0805n2:221_3": "tato aññena kammena,",
  "anya-e0805n2:221_4": "tato itaraṁ,",
  "anya-e0805n2:221_5": "ubhato sujāto putto iccādi.",
  "anya-e0805n2:222_0": "Upasaggayuttesuapaparīhi vajjanatthehi yoge,",
  "anya-e0805n2:222_1": "mariyādābhividhiatthe āyoge patinā patinidhipatidānatthena yoge ca. Yathā –",
  "anya-e0805n2:222_2": "apasālāya āyanti vāṇijā,",
  "anya-e0805n2:222_3": "sālaṁ vajjetvāti attho.",
  "anya-e0805n2:222_4": "Tathā paripabbatā devo vassati,",
  "anya-e0805n2:222_5": "pabbataṁ vajjetvāti attho.",
  "anya-e0805n2:222_6": "Mariyādāyaṁ –",
  "anya-e0805n2:222_7": "āpabbatā khettaṁ.",
  "anya-e0805n2:222_8": "Abhividhimhi –",
  "anya-e0805n2:222_9": "ābrahmalokā saddo abbhuggacchati,",
  "anya-e0805n2:222_10": "brahmalokaṁ abhibyāpetvāti attho.",
  "anya-e0805n2:222_11": "Patinidhimhi –",
  "anya-e0805n2:222_12": "buddhasmā pati sāriputto dhammadesanāya ālapati temāsaṁ.",
  "anya-e0805n2:222_13": "Patidāne –",
  "anya-e0805n2:222_14": "ghatamassa telasmā pati dadāti,",
  "anya-e0805n2:222_15": "kanakamassa hiraññasmā pati dadāti.",
  "anya-e0805n2:223_0": "Nipātayuttesu rite nānā vinādīhi yoge –",
  "anya-e0805n2:223_1": "rite saddhammā kuto sukhaṁ labhati.",
  "anya-e0805n2:223_2": "Te bhikkhū nānākulā pabbajitā.",
  "anya-e0805n2:223_3": "Vinā saddhammā natthañño koci nātho loke vijjati.",
  "anya-e0805n2:223_4": "Ariyehi puthagevāyaṁ jano,",
  "anya-e0805n2:223_5": "yāva brahmalokā saddo abbhuggacchati.",
  "anya-e0805n2:224_0": "Apiggahaṇena kammāpādānakārakamajjhepi pañcamī kāladdhānehi,",
  "anya-e0805n2:224_1": "pakkhasmā vijjhati migaṁ luddako,",
  "anya-e0805n2:224_2": "ito pakkhasmā migaṁ vijjhatīti vuttaṁ hoti.",
  "anya-e0805n2:224_3": "Evaṁ māsasmā bhuñjati bhojanaṁ,",
  "anya-e0805n2:224_4": "kosā vijjhati kuñjaraṁ.",
  "anya-e0805n2:225_0": "Casaddaggahaṇena pabhutyādiatthe,",
  "anya-e0805n2:225_1": "tadatthappayoge ca –",
  "anya-e0805n2:225_2": "yatohaṁ bhagini ariyāya jātiyā jāto,",
  "anya-e0805n2:225_3": "yato sarāmi attānaṁ,",
  "anya-e0805n2:225_4": "yato pattosmi viññutaṁ,",
  "anya-e0805n2:225_5": "yatvādhikaraṇamenaṁ,",
  "anya-e0805n2:225_6": "yato pabhuti,",
  "anya-e0805n2:225_7": "yato paṭṭhāya,",
  "anya-e0805n2:225_8": "tato paṭṭhāya iccādi.",
  "anya-e0805n2:226_0": "310.Rakkhaṇatthānamicchitaṁ.",
  "anya-e0805n2:227_0": "Rakkhaṇatthānaṁ dhātūnaṁ payoge yaṁ icchitaṁ,",
  "anya-e0805n2:227_1": "taṁ kārakaṁ apādānasaññaṁ hoti,",
  "anya-e0805n2:227_2": "cakārādhikārato anicchitañca.",
  "anya-e0805n2:227_3": "Rakkhaṇañcettha nivāraṇaṁ,",
  "anya-e0805n2:227_4": "tāyanañca.",
  "anya-e0805n2:227_5": "Kāke rakkhanti taṇḍulā,",
  "anya-e0805n2:227_6": "yavā paṭisedhenti gāvo.",
  "anya-e0805n2:228_0": "Anicchitaṁ yathā –",
  "anya-e0805n2:228_1": "pāpā cittaṁ nivāraye,",
  "anya-e0805n2:228_2": "pāpānivārenti,",
  "anya-e0805n2:228_3": "rājato vā corato vā aggito vā udakato vā nānābhayato vā nānārogato vā nānāupaddavato vā ārakkhaṁ gaṇhantu.",
  "anya-e0805n2:229_0": "“Icchita”miti vattate.",
  "anya-e0805n2:230_0": "311.Yena vā’dassanaṁ.",
  "anya-e0805n2:231_0": "Yena adassanamicchitaṁ antaradhāyantena,",
  "anya-e0805n2:231_1": "taṁ kārakaṁ apādānasaññaṁ hoti vā,",
  "anya-e0805n2:231_2": "antaradhānevāyaṁ.",
  "anya-e0805n2:231_3": "Upajjhāyā antaradhāyati sisso,",
  "anya-e0805n2:231_4": "nilīyatīti attho.",
  "anya-e0805n2:231_5": "Mātāpitūhi antaradhāyati putto.",
  "anya-e0805n2:232_0": "Vāti kiṁ? Jetavane antarahito. Yenāti kiṁ? Yakkho tattheva antaradhāyati.",
  "anya-e0805n2:233_0": "312.Dūrantikaddhakālanimmānatvālopadisāyogavibhattārappayoga suddhappamocana hetu vivittappamāṇa pubbayoga",
  "anya-e0805n2:233_1": "bandhana guṇavacana pañha kathanathokākattūsu ca.",
  "anya-e0805n2:234_0": "Dūratthe,",
  "anya-e0805n2:234_1": "antikatthe,",
  "anya-e0805n2:234_2": "addhanimmāne,",
  "anya-e0805n2:234_3": "kālanimmāne, tvālope, disāyoge, vibhatte,",
  "anya-e0805n2:234_4": "āratippayoge,",
  "anya-e0805n2:234_5": "suddhatthappayoge,",
  "anya-e0805n2:234_6": "pamocanatthappayoge,",
  "anya-e0805n2:234_7": "hetvatthe,",
  "anya-e0805n2:234_8": "vivittatthappayoge,",
  "anya-e0805n2:234_9": "pamāṇatthe,",
  "anya-e0805n2:234_10": "pubbayoge,",
  "anya-e0805n2:234_11": "bandhanatthappayoge,",
  "anya-e0805n2:234_12": "guṇavacane, pañhe, kathane,",
  "anya-e0805n2:234_13": "thokatthe,",
  "anya-e0805n2:234_14": "akattari ca yadavadhibhūtaṁ,",
  "anya-e0805n2:234_15": "hetukammādibhūtañca,",
  "anya-e0805n2:234_16": "taṁ kārakaṁ apādānasaññaṁ hoti,",
  "anya-e0805n2:234_17": "casaddena yathāyogaṁ dutiyā, tatiyā,",
  "anya-e0805n2:234_18": "chaṭṭhī ca.",
  "anya-e0805n2:235_0": "Ettha ca dūrantikañca dūrantikatthañcāti dūrantikanti sarūpekasesaṁ katvā vuttanti daṭṭhabbaṁ,",
  "anya-e0805n2:235_1": "tena dūrantikatthappayoge,",
  "anya-e0805n2:235_2": "tadatthe ca apādānasañño hoti.",
  "anya-e0805n2:236_0": "Dūratthappayoge tāva –",
  "anya-e0805n2:236_1": "kīvadūro ito naḷakāragāmo,",
  "anya-e0805n2:236_2": "tato have dūrataraṁ vadanti,",
  "anya-e0805n2:236_3": "gāmato nātidūre.",
  "anya-e0805n2:236_4": "Ārakā te moghapurisā imasmā dhammavinayā,",
  "anya-e0805n2:236_5": "ārakā tehi bhagavā.",
  "anya-e0805n2:236_6": "Dūratthe –",
  "anya-e0805n2:236_7": "dūratova namassanti,",
  "anya-e0805n2:236_8": "addasa dūratova āgacchantaṁ.",
  "anya-e0805n2:237_0": "Antikatthappayoge – antikaṁ gāmā, āsannaṁ gāmā, samīpaṁ gāmā, gāmassa samīpanti attho.",
  "anya-e0805n2:238_0": "Dutiyā,",
  "anya-e0805n2:238_1": "tatiyā ca,",
  "anya-e0805n2:238_2": "dūraṁ gāmaṁ āgato,",
  "anya-e0805n2:238_3": "dūrena gāmena āgato,",
  "anya-e0805n2:238_4": "dūrato gāmā āgatoti attho.",
  "anya-e0805n2:238_5": "Dūraṁ gāmena vā.",
  "anya-e0805n2:238_6": "Antikaṁ gāmaṁ āgato,",
  "anya-e0805n2:238_7": "antikaṁ gāmena vā,",
  "anya-e0805n2:238_8": "āsannaṁ gāmaṁ,",
  "anya-e0805n2:238_9": "āsannaṁ gāmena vā iccādi.",
  "anya-e0805n2:239_0": "Addhakālanimmāne nimmānaṁ nāma parimāṇaṁ,",
  "anya-e0805n2:239_1": "tasmiṁ gamyamāne –",
  "anya-e0805n2:239_2": "ito mathurāya catūsu yojanesu saṅkassaṁ,",
  "anya-e0805n2:239_3": "rājagahato pañcacattālīsayojanamatthake sāvatthi.",
  "anya-e0805n2:240_0": "Kālanimmāne –",
  "anya-e0805n2:240_1": "ito ekanavutikappamatthake vipassī bhagavā loke udapādi,",
  "anya-e0805n2:240_2": "ito vassasahassaccayena buddho loke uppajjissati.",
  "anya-e0805n2:241_0": "Tvāpaccayantassa lopo nāma tadatthasambhavepi avijjamānatā,",
  "anya-e0805n2:241_1": "tasmiṁ tvālope kammādhikaraṇesu –",
  "anya-e0805n2:241_2": "pāsādā saṅkameyya,",
  "anya-e0805n2:241_3": "pāsādaṁ abhiruhitvā saṅkameyyāti attho.",
  "anya-e0805n2:241_4": "Tathā hatthikkhandhā saṅkameyya,",
  "anya-e0805n2:241_5": "abhidhammā pucchanti,",
  "anya-e0805n2:241_6": "abhidhammaṁ sutvā vā,",
  "anya-e0805n2:241_7": "abhidhammā kathayanti,",
  "anya-e0805n2:241_8": "abhidhammaṁ paṭhitvā vā,",
  "anya-e0805n2:241_9": "āsanā vuṭṭhaheyya,",
  "anya-e0805n2:241_10": "āsane nisīditvā vā.",
  "anya-e0805n2:242_0": "Disatthavācīhi yoge,",
  "anya-e0805n2:242_1": "disatthe ca –",
  "anya-e0805n2:242_2": "ito sā purimā disā,",
  "anya-e0805n2:242_3": "ito sā dakkhiṇā disā,",
  "anya-e0805n2:242_4": "ito sā pacchimā disā,",
  "anya-e0805n2:242_5": "ito sā uttarā disā,",
  "anya-e0805n2:242_6": "avīcito uparibhavaggā,",
  "anya-e0805n2:242_7": "uddhaṁ pādatalā,",
  "anya-e0805n2:242_8": "adho kesamatthakā iccādi.",
  "anya-e0805n2:242_9": "Disatthe –",
  "anya-e0805n2:242_10": "puratthimato dakkhiṇatotiādi.",
  "anya-e0805n2:242_11": "Ettha pana sattamiyatthe topaccayopi bhavissati.",
  "anya-e0805n2:243_0": "Vibhattaṁ nāma sayaṁ vibhattasseva tadaññato guṇena vibhajanaṁ,",
  "anya-e0805n2:243_1": "tasmiṁ vibhatte –",
  "anya-e0805n2:243_2": "yato paṇītataro vā visiṭṭhataro vā natthi,",
  "anya-e0805n2:243_3": "attadanto tato varaṁ.",
  "anya-e0805n2:243_4": "Kiñcāpi dānato sīlameva varaṁ,",
  "anya-e0805n2:243_5": "tato mayā sutā assutameva bahutaraṁ,",
  "anya-e0805n2:243_6": "sīlameva sutā seyyo.",
  "anya-e0805n2:243_7": "Chaṭṭhī ca,",
  "anya-e0805n2:243_8": "channavutīnaṁ pāsaṇḍānaṁ pavaraṁ yadidaṁ sugatavinayo.",
  "anya-e0805n2:244_0": "Āratippayogo nāma viramaṇatthasaddappayogo. Tattha –",
  "anya-e0805n2:244_1": "asaddhammā ārati,",
  "anya-e0805n2:244_2": "virati pāpā,",
  "anya-e0805n2:244_3": "pāṇātipātā veramaṇī,",
  "anya-e0805n2:244_4": "adinnādānā paṭivirato,",
  "anya-e0805n2:244_5": "appaṭivirato musāvādā.",
  "anya-e0805n2:245_0": "Suddhatthappayoge –",
  "anya-e0805n2:245_1": "lobhanīyehi dhammehi suddho asaṁsaṭṭho,",
  "anya-e0805n2:245_2": "mātito ca pitito ca suddho anupakkuṭṭho agarahito.",
  "anya-e0805n2:246_0": "Pamocanatthappayoge–",
  "anya-e0805n2:246_1": "parimutto dukkhasmāti vadāmi,",
  "anya-e0805n2:246_2": "mutto mārabandhanā,",
  "anya-e0805n2:246_3": "na te muccanti maccunā,",
  "anya-e0805n2:246_4": "muttohaṁ sabbapāsehi.",
  "anya-e0805n2:247_0": "Hetvatthe,",
  "anya-e0805n2:247_1": "sarūpekasesassa gahitattā hetvatthappayoge ca sabbanāmato –",
  "anya-e0805n2:247_2": "kasmā nu tumhaṁ daharā na mīyare,",
  "anya-e0805n2:247_3": "kasmā idheva maraṇaṁ bhavissati,",
  "anya-e0805n2:247_4": "kasmā hetunā,",
  "anya-e0805n2:247_5": "yasmā ca kammāni karonti,",
  "anya-e0805n2:247_6": "yasmā tiha bhikkhave,",
  "anya-e0805n2:247_7": "tasmā tiha bhikkhave evaṁ sikkhitabbaṁ,",
  "anya-e0805n2:247_8": "tasmā buddhosmi brāhmaṇa,",
  "anya-e0805n2:247_9": "yasmā kāraṇā,",
  "anya-e0805n2:247_10": "tasmā kāraṇā,",
  "anya-e0805n2:247_11": "kiṁ kāraṇā. Dutiyā,",
  "anya-e0805n2:247_12": "chaṭṭhī ca,",
  "anya-e0805n2:247_13": "kiṁ kāraṇaṁ,",
  "anya-e0805n2:247_14": "taṁ kissa hetu,",
  "anya-e0805n2:247_15": "kissa tumhe kilamatha.",
  "anya-e0805n2:248_0": "Kena hetunā,",
  "anya-e0805n2:248_1": "kena kāraṇena,",
  "anya-e0805n2:248_2": "yena midhekacce sattā,",
  "anya-e0805n2:248_3": "tena nimittena,",
  "anya-e0805n2:248_4": "tena vuttamiccādīsu “hetvatthe cā”ti tatiyā.",
  "anya-e0805n2:249_0": "Vivittaṁ nāma vivecanaṁ,",
  "anya-e0805n2:249_1": "tadatthappayoge –",
  "anya-e0805n2:249_2": "vivitto pāpakā dhammā,",
  "anya-e0805n2:249_3": "vivicceva kāmehi,",
  "anya-e0805n2:249_4": "vivicca akusalehi dhammehi.",
  "anya-e0805n2:250_0": "Pamāṇatthe tatiyā ca,",
  "anya-e0805n2:250_1": "āyāmato ca vitthārato ca yojanaṁ,",
  "anya-e0805n2:250_2": "gambhīrato ca puthulato ca yojanaṁ candabhāgāya parimāṇaṁ,",
  "anya-e0805n2:250_3": "parikkhepato navayojanasataparimāṇo majjhimapadeso.",
  "anya-e0805n2:251_0": "Dīghaso nava vidatthiyo sugatavidatthiyā pamāṇikā kāretabbā.",
  "anya-e0805n2:252_0": "Ettha ca “smāhismiṁna”miccādito “smā”ti ca “so, vā”ti ca vattamāne",
  "anya-e0805n2:253_0": "313.Dīghorehi.",
  "anya-e0805n2:254_0": "Dīgha oraicceteti smāvacanassa soādeso hoti vā.",
  "anya-e0805n2:255_0": "Dīghaso,",
  "anya-e0805n2:255_1": "dīghamhā vā, [oraso,",
  "anya-e0805n2:255_2": "oramhā vā] tatiyā ca,",
  "anya-e0805n2:255_3": "yojanaṁ āyāmena,",
  "anya-e0805n2:255_4": "yojanaṁ vitthārena,",
  "anya-e0805n2:255_5": "yojanaṁ ubbedhena sāsaparāsi.",
  "anya-e0805n2:256_0": "Paṭhamatthavācakena pubbasaddena yogo pubbayogo,",
  "anya-e0805n2:256_1": "ettha ca pubbaggahaṇaṁ adisatthavuttino pubbādiggahaṇassupalakkhaṇanti daṭṭhabbaṁ,",
  "anya-e0805n2:256_2": "tena parādiyogepi. Yathā –",
  "anya-e0805n2:256_3": "pubbeva me bhikkhave sambodhā,",
  "anya-e0805n2:256_4": "ito pubbenāhosi,",
  "anya-e0805n2:256_5": "tato paraṁ paccantimā janapadā,",
  "anya-e0805n2:256_6": "dhātuliṅgehi parā paccayā,",
  "anya-e0805n2:256_7": "tato aparena samayena,",
  "anya-e0805n2:256_8": "tato uttarimpi iccādi.",
  "anya-e0805n2:257_0": "Bandhanatthappayoge bandhanahetumhi iṇe pañcamī,",
  "anya-e0805n2:257_1": "tatiyā ca hoti,",
  "anya-e0805n2:257_2": "satasmā baddho naro raññā,",
  "anya-e0805n2:257_3": "satena vā baddho naro.",
  "anya-e0805n2:258_0": "Phalasādhanahetubhūtassa guṇassa vacanaṁ guṇavacanaṁ,",
  "anya-e0805n2:258_1": "tasmiṁ guṇavacane pañcamī,",
  "anya-e0805n2:258_2": "tatiyā ca,",
  "anya-e0805n2:258_3": "issariyā janaṁ rakkhati rājā,",
  "anya-e0805n2:258_4": "issariyena vā,",
  "anya-e0805n2:258_5": "sīlato naṁ pasaṁsanti,",
  "anya-e0805n2:258_6": "sīlena vā,",
  "anya-e0805n2:258_7": "paññāya vimuttimano iccādi.",
  "anya-e0805n2:259_0": "Pañhakathanesu – kutosi tvaṁ, kuto bhavaṁ, pāṭaliputtato. Ettha ca kathanaṁ nāma vissajjanaṁ.",
  "anya-e0805n2:260_0": "Thokatthe asatvavacane karaṇe tatiyā ca,",
  "anya-e0805n2:260_1": "thokā muccati,",
  "anya-e0805n2:260_2": "thokena muccati vā,",
  "anya-e0805n2:260_3": "appamattakā muccati,",
  "anya-e0805n2:260_4": "appamattakena vā,",
  "anya-e0805n2:260_5": "kicchā muccati,",
  "anya-e0805n2:260_6": "kicchena vā.",
  "anya-e0805n2:261_0": "Akattariakārake ñāpakahetumhi –",
  "anya-e0805n2:261_1": "kammassa katattā upacitattā ussannattā vipulattā uppannaṁ hoti cakkhuviññāṇa,",
  "anya-e0805n2:261_2": "na tāvidaṁ nāmarūpaṁ ahetukaṁ sabbattha sabbadā sabbesañca ekasadisabhāvāpattito.",
  "anya-e0805n2:262_0": "Hutvā abhāvato niccā, udayabbayapīḷanā;",
  "anya-e0805n2:263_0": "Dukkhā avasavattittā, anattāti tilakkhaṇaṁ.",
  "anya-e0805n2:264_0": "“Pañcamī”ti vattate.",
  "anya-e0805n2:265_0": "314.Kāraṇatthe ca.",
  "anya-e0805n2:266_0": "Karoti attano phalanti kāraṇaṁ,",
  "anya-e0805n2:266_1": "kārakahetu [janakahetu],",
  "anya-e0805n2:266_2": "tasmiṁ kāraṇatthe ca pañcamīvibhatti hoti,",
  "anya-e0805n2:266_3": "vikappenāyaṁ,",
  "anya-e0805n2:266_4": "hetvatthe tatiyāya ca vihitattā,",
  "anya-e0805n2:266_5": "ananubodhā appaṭivedhā catunnaṁ ariyasaccānaṁ yathābhūtaṁ adassanā evamidaṁ dīghamaddhānaṁ sandhāvitaṁ saṁsaritaṁ,",
  "anya-e0805n2:266_6": "avijjāpaccayā saṅkhārā,",
  "anya-e0805n2:266_7": "saṅkhārapaccayā viññāṇaṁ,",
  "anya-e0805n2:266_8": "avijjāya tveva asesavirāganirodhā saṅkhāranirodho,",
  "anya-e0805n2:266_9": "saṅkhāranirodhā viññāṇanirodho,",
  "anya-e0805n2:266_10": "viññāṇanirodhā iccādi.",
  "anya-e0805n2:267_0": "Kasmiṁ atthe chaṭṭhī?",
  "anya-e0805n2:268_0": "315.Sāmismiṁ chaṭṭhī.",
  "anya-e0805n2:269_0": "Ko ca sāmī?",
  "anya-e0805n2:270_0": "316.Yassa vā pariggaho taṁ sāmī.",
  "anya-e0805n2:271_0": "Pariggayhatīti pariggaho,",
  "anya-e0805n2:271_1": "yo yassa pariggaho āyatto sambandhī,",
  "anya-e0805n2:271_2": "taṁ pati so attho sāmisañño hoti.",
  "anya-e0805n2:271_3": "Vāggahaṇena sāmitabba rujādiyogepi.",
  "anya-e0805n2:272_0": "Ettha ca kriyābhisambandhābhāvā na kārakatā sambhavati.",
  "anya-e0805n2:272_1": "Sāmibhāvo hi kriyākārakabhāvassa phalabhāvena gahito,",
  "anya-e0805n2:272_2": "tathā hi “rañño puriso”ti vutte yasmā rājā dadāti,",
  "anya-e0805n2:272_3": "puriso ca patiggaṇhāti,",
  "anya-e0805n2:272_4": "tasmā “rājapuriso”ti viññāyati.",
  "anya-e0805n2:272_5": "Evaṁ yo yassa āyatto sevakādibhāvena vā bhaṇḍabhāvena vā samīpa samūhāvayavavikāra kāriyaavatthā jāti guṇa kriyādivasena vā,",
  "anya-e0805n2:272_6": "tassa sabbassāpi so sambandhādhārabhūto visesanaṭṭhānī āgamīvasena tividhopi attho sāmī nāmāti gahetabbo.",
  "anya-e0805n2:273_0": "Vuttañca",
  "anya-e0805n2:274_0": "“Kriyākārakasañjāto,",
  "anya-e0805n2:275_0": "Assedaṁ bhāvahetuko;",
  "anya-e0805n2:276_0": "Sambandho nāma so attho,",
  "anya-e0805n2:277_0": "Tattha chaṭṭhī vidhīyate.",
  "anya-e0805n2:278_0": "Pāratantyañhi sambandho,",
  "anya-e0805n2:279_0": "Tattha chaṭṭhī bhavetito;",
  "anya-e0805n2:280_0": "Upādhiṭṭhānā gamito,",
  "anya-e0805n2:281_0": "Na visesyādito tito”ti.",
  "anya-e0805n2:282_0": "Visesanato tāva –",
  "anya-e0805n2:282_1": "rañño purisoti,",
  "anya-e0805n2:282_2": "ettha ca rājā purisaṁ aññasāmito viseseti nivattetīti visesanaṁ,",
  "anya-e0805n2:282_3": "puriso tena visesīyatīti visesitabbo,",
  "anya-e0805n2:282_4": "evaṁ sabbattha visesitabbayoge visesanatova chaṭṭhī.",
  "anya-e0805n2:283_0": "Bhaṇḍena sambandhe – pahūtaṁ me dhanaṁ sakka, etassa paṭivīso, bhikkhussa pattacīvaraṁ.",
  "anya-e0805n2:284_0": "Samīpasambandhe – ambavanassa avidūre, nibbānasseva santike.",
  "anya-e0805n2:285_0": "Samūhasambandhe– suvaṇṇassa rāsi, bhikkhūnaṁ samūho.",
  "anya-e0805n2:286_0": "Avayavasambandhe – manussasseva te sīsaṁ, rukkhassa sākhā.",
  "anya-e0805n2:287_0": "Vikārasambandhe – suvaṇṇassa vikati, bhaṭṭhadhaññānaṁ sattu.",
  "anya-e0805n2:288_0": "Kāriyasambandhe – yavassa aṅkuro, meghassa saddo, puttāpi tassa bahavo, kammānaṁ phalaṁ vipāko.",
  "anya-e0805n2:289_0": "Avatthāsambandhe – khandhānaṁ pātubhāvo, khandhānaṁ jarā, khandhānaṁ bhedo.",
  "anya-e0805n2:290_0": "Jātisambandhe – manussassa bhāvo, manussānaṁ jāti.",
  "anya-e0805n2:291_0": "Guṇasambandhe –",
  "anya-e0805n2:291_1": "suvaṇṇassa vaṇṇo,",
  "anya-e0805n2:291_2": "vaṇṇo na khīyetha tathāgatassa,",
  "anya-e0805n2:291_3": "buddhassa guṇaghoso,",
  "anya-e0805n2:291_4": "pupphānaṁ gandho,",
  "anya-e0805n2:291_5": "phalānaṁ raso,",
  "anya-e0805n2:291_6": "cittassa phusanā,",
  "anya-e0805n2:291_7": "sippikānaṁ sataṁ natthi,",
  "anya-e0805n2:291_8": "tilānaṁ muṭṭhi,",
  "anya-e0805n2:291_9": "tesaṁ samāyogo,",
  "anya-e0805n2:291_10": "sandhino vimokkho,",
  "anya-e0805n2:291_11": "tathāgatassa paññāpāramiṁ ārabbha,",
  "anya-e0805n2:291_12": "pubbacariyaṁ vā,",
  "anya-e0805n2:291_13": "sukhaṁ te,",
  "anya-e0805n2:291_14": "dukkhaṁ te,",
  "anya-e0805n2:291_15": "cetaso parivitakko udapādi,",
  "anya-e0805n2:291_16": "paññāya paṭubhāvo,",
  "anya-e0805n2:291_17": "rūpassa lahutā,",
  "anya-e0805n2:291_18": "rūpassa mudutā,",
  "anya-e0805n2:291_19": "rūpassa upacayo.",
  "anya-e0805n2:292_0": "Kriyāsambandhe –",
  "anya-e0805n2:292_1": "pādassa ukkhipanaṁ,",
  "anya-e0805n2:292_2": "pādassa avakkhepanaṁ vā,",
  "anya-e0805n2:292_3": "hatthassa samiñjanaṁ,",
  "anya-e0805n2:292_4": "pādānaṁ pasāraṇaṁ,",
  "anya-e0805n2:292_5": "dhātūnaṁ gamanaṁ,",
  "anya-e0805n2:292_6": "dhātūnaṁyeva ṭhānaṁ, nisajjā,",
  "anya-e0805n2:292_7": "sayanaṁ vā.",
  "anya-e0805n2:292_8": "Tathā tassa nāmagottādi,",
  "anya-e0805n2:292_9": "tassa kāraṇaṁ,",
  "anya-e0805n2:292_10": "tassa mātāpitaro,",
  "anya-e0805n2:292_11": "tassa purato pāturahosi,",
  "anya-e0805n2:292_12": "tassa pacchato,",
  "anya-e0805n2:292_13": "nagarassa dakkhiṇato,",
  "anya-e0805n2:292_14": "vassānaṁ tatiye māse,",
  "anya-e0805n2:292_15": "na tassa upamā,",
  "anya-e0805n2:292_16": "kuverassa bali iccādi.",
  "anya-e0805n2:293_0": "Ṭhānito– yamedantassādeso, o avassa.",
  "anya-e0805n2:294_0": "Āgamito – puthassāgamo iccādi.",
  "anya-e0805n2:295_0": "Sāmiyoge – devānamindo, migānaṁ rājā.",
  "anya-e0805n2:296_0": "Tabba rujādiyoge –",
  "anya-e0805n2:296_1": "mahāsenāpatīnaṁ ujjhāpetabbaṁ vikanditabbaṁ viravitabbaṁ,",
  "anya-e0805n2:296_2": "devadattassa rujati,",
  "anya-e0805n2:296_3": "tassa rogo uppajjati,",
  "anya-e0805n2:296_4": "rajakassa vatthaṁ dadāti,",
  "anya-e0805n2:296_5": "musāvādassa ottappaṁ iccādi.",
  "anya-e0805n2:297_0": "“Kvaci, tatiyāsattamīna”nti ca vattate.",
  "anya-e0805n2:298_0": "317.Chaṭṭhī ca.",
  "anya-e0805n2:299_0": "Tatiyāsattamīnamatthe kvaci chaṭṭhīvibhatti hoti.",
  "anya-e0805n2:300_0": "Yajassa karaṇe – pupphassa buddhaṁ yajati, pupphena vā, ghatassa aggiṁ juhoti.",
  "anya-e0805n2:301_0": "Suhitatthayoge –",
  "anya-e0805n2:301_1": "pattaṁ odanassa pūretvā,",
  "anya-e0805n2:301_2": "odanenāti attho.",
  "anya-e0805n2:301_3": "Imameva kāyaṁ pūraṁ nānappakārassa asucino paccavekkhati,",
  "anya-e0805n2:301_4": "pūraṁ hiraññasuvaṇṇassa,",
  "anya-e0805n2:301_5": "pūrati bālo pāpassa.",
  "anya-e0805n2:302_0": "Tulyatthakimalamādiyoge –",
  "anya-e0805n2:302_1": "pitussa tulyo,",
  "anya-e0805n2:302_2": "pitarā vā tulyo,",
  "anya-e0805n2:302_3": "mātu sadiso,",
  "anya-e0805n2:302_4": "mātarā sadiso vā,",
  "anya-e0805n2:302_5": "kiṁ tassa ca tuṭṭhassa,",
  "anya-e0805n2:302_6": "kiṁ tena tuṭṭhenāti attho.",
  "anya-e0805n2:302_7": "Alaṁ tassa ca tuṭṭhassa.",
  "anya-e0805n2:303_0": "Kattari kitappaccayayoge –",
  "anya-e0805n2:303_1": "sobhanā kaccāyanassa kati,",
  "anya-e0805n2:303_2": "kaccāyanena vā,",
  "anya-e0805n2:303_3": "rañño sammato, raññā vā,",
  "anya-e0805n2:303_4": "evaṁ rañño pūjito,",
  "anya-e0805n2:303_5": "rañño sakkato,",
  "anya-e0805n2:303_6": "rañño apacito,",
  "anya-e0805n2:303_7": "rañño mānito,",
  "anya-e0805n2:303_8": "amataṁ tesaṁ bhikkhave aparibhuttaṁ,",
  "anya-e0805n2:303_9": "yesaṁ kāyagatāsati aparibhuttā iccādi.",
  "anya-e0805n2:304_0": "Sattamiyatthe kusalādiyoge –",
  "anya-e0805n2:304_1": "kusalā naccagītassa sikkhitā cāturitthiyo,",
  "anya-e0805n2:304_2": "kusalo tvaṁ rathassa aṅgapaccaṅgānaṁ,",
  "anya-e0805n2:304_3": "kusalo maggassa,",
  "anya-e0805n2:304_4": "kusalo amaggassa,",
  "anya-e0805n2:304_5": "santi hi bhante uḷārā yakkhā bhagavato pasannā,",
  "anya-e0805n2:304_6": "divasassa tikkhattuṁ,",
  "anya-e0805n2:304_7": "divase tikkhattuṁ vā,",
  "anya-e0805n2:304_8": "māsassa dvikkhattuṁ iccādi.",
  "anya-e0805n2:305_0": "“Kvaci, chaṭṭhī”ti ca vattate.",
  "anya-e0805n2:306_0": "318.Dutiyāpañcamīnañca.",
  "anya-e0805n2:307_0": "Dutiyāpañcamīnamatthe ca kvaci chaṭṭhīvibhatti hoti.",
  "anya-e0805n2:308_0": "Dutiyatthe kammani kitakayoge –",
  "anya-e0805n2:308_1": "tassa bhavanti vattāro,",
  "anya-e0805n2:308_2": "sahasā kammassa kattāro,",
  "anya-e0805n2:308_3": "amatassa dātā,",
  "anya-e0805n2:308_4": "bhinnānaṁ sandhātā,",
  "anya-e0805n2:308_5": "sahitānaṁ anuppadātā,",
  "anya-e0805n2:308_6": "bodhetā pajāya,",
  "anya-e0805n2:308_7": "kammassa kārako natthi,",
  "anya-e0805n2:308_8": "vipākassa ca vedako,",
  "anya-e0805n2:308_9": "avisaṁvādako lokassa,",
  "anya-e0805n2:308_10": "pāpānaṁ akaraṇaṁ sukhaṁ,",
  "anya-e0805n2:308_11": "catunnaṁ mahābhūtānaṁ upādāya pasādo,",
  "anya-e0805n2:308_12": "acchariyo arajakena vatthānaṁ rāgo,",
  "anya-e0805n2:308_13": "acchariyo agopālakena gāvīnaṁ doho.",
  "anya-e0805n2:309_0": "Tathā saricchādīnaṁ kammani –",
  "anya-e0805n2:309_1": "mātu sarati,",
  "anya-e0805n2:309_2": "mātaraṁ sarati,",
  "anya-e0805n2:309_3": "na tesaṁ koci sarati,",
  "anya-e0805n2:309_4": "sattānaṁ kammappaccayā,",
  "anya-e0805n2:309_5": "puttassa icchati,",
  "anya-e0805n2:309_6": "puttamicchati.",
  "anya-e0805n2:310_0": "Karotissapatiyatane ca –",
  "anya-e0805n2:310_1": "patiyatanaṁ abhisaṅkhāro,",
  "anya-e0805n2:310_2": "udakassa patikurute,",
  "anya-e0805n2:310_3": "udakaṁ patikurute,",
  "anya-e0805n2:310_4": "kaṇḍassa patikurute,",
  "anya-e0805n2:310_5": "kaṇḍaṁ patikurute.",
  "anya-e0805n2:311_0": "Pañcamiyatthe parihānibhayatthayoge –",
  "anya-e0805n2:311_1": "assavanatā dhammassa parihāyanti,",
  "anya-e0805n2:311_2": "kiṁ nu kho ahaṁ tassa sukhassa bhāyāmi,",
  "anya-e0805n2:311_3": "sabbe tasanti daṇḍassa,",
  "anya-e0805n2:311_4": "sabbe bhāyanti maccuno,",
  "anya-e0805n2:311_5": "bhīto catunnaṁ āsivisānaṁ iccādi.",
  "anya-e0805n2:312_0": "Kvacīti kiṁ?",
  "anya-e0805n2:312_1": "Gambhīrañca kathaṁ kattā,",
  "anya-e0805n2:312_2": "kālena dhammiṁ kathaṁ bhāsitā hoti,",
  "anya-e0805n2:312_3": "paresaṁ puññāni anumoditā,",
  "anya-e0805n2:312_4": "bujjhitā saccāni,",
  "anya-e0805n2:312_5": "kaṭaṁ kārako,",
  "anya-e0805n2:312_6": "pasavo ghātako.",
  "anya-e0805n2:313_0": "Tathā na niṭṭhādīsu ca –",
  "anya-e0805n2:313_1": "sukhakāmī vihāraṁ kato,",
  "anya-e0805n2:313_2": "rathaṁ katavanto,",
  "anya-e0805n2:313_3": "rathaṁ katāvī,",
  "anya-e0805n2:313_4": "kaṭaṁ katvā,",
  "anya-e0805n2:313_5": "kaṭaṁ karonto,",
  "anya-e0805n2:313_6": "kaṭaṁ karāno,",
  "anya-e0805n2:313_7": "kaṭaṁ kurumāno iccādi.",
  "anya-e0805n2:314_0": "Kasmiṁ atthe sattamī?",
  "anya-e0805n2:315_0": "319.Okāse sattamī.",
  "anya-e0805n2:316_0": "Okāsakārake sattamīvibhatti hoti.",
  "anya-e0805n2:317_0": "Ko ca okāso?",
  "anya-e0805n2:318_0": "320.Yodhāro tamokāsaṁ.",
  "anya-e0805n2:319_0": "Ādhārīyati asminti ādhāro,",
  "anya-e0805n2:319_1": "adhikaraṇaṁ.",
  "anya-e0805n2:319_2": "Kattukammasamavetānaṁ nisajjapacanādikriyānaṁ patiṭṭhānaṭṭhena yo ādhāro,",
  "anya-e0805n2:319_3": "taṁ kārakaṁ okāsasaññaṁ hoti.",
  "anya-e0805n2:320_0": "Kaṭe nisīdati devadatto,",
  "anya-e0805n2:320_1": "thāliyaṁ odanaṁ pacati.",
  "anya-e0805n2:320_2": "Ettha hi devadattataṇḍulānaṁ kattukammānaṁ dhāraṇato taṁsamavetaṁ āsanapacanasaṅkhātaṁ kriyaṁ dhāreti nāma.",
  "anya-e0805n2:321_0": "So panāyamokāso catubbidho byāpiko opasilesiko sāmīpiko vesayikoti.",
  "anya-e0805n2:322_0": "Tattha byāpiko nāma yattha sakalopi ādhārabhūto attho ādheyyena patthaṭo hoti,",
  "anya-e0805n2:322_1": "yasmiñca ādheyyabhūtaṁ kiñci byāpetvā tiṭṭhati,",
  "anya-e0805n2:322_2": "taṁ yathā –",
  "anya-e0805n2:322_3": "tilesu telaṁ atthi,",
  "anya-e0805n2:322_4": "khīlesu jalaṁ,",
  "anya-e0805n2:322_5": "dadhimhi sappīti.",
  "anya-e0805n2:323_0": "Opasilesiko nāma paccekasiddhānaṁ bhāvānaṁ yattha upasilesena upagamo hoti,",
  "anya-e0805n2:323_1": "yasmiñca ādheyyo upasilissati allīyitvā tiṭṭhati,",
  "anya-e0805n2:323_2": "taṁ yathā –",
  "anya-e0805n2:323_3": "āsane nisinno saṅgho,",
  "anya-e0805n2:323_4": "thāliyaṁ odanaṁ pacati,",
  "anya-e0805n2:323_5": "ghaṭesu udakaṁ atthi,",
  "anya-e0805n2:323_6": "dūre ṭhito,",
  "anya-e0805n2:323_7": "samīpe ṭhitoti.",
  "anya-e0805n2:324_0": "Sāmīpiko nāma yattha samīpe samīpivohāraṁ katvā tadāyattavuttitādīpanatthaṁ ādhārabhāvo vikappīyati,",
  "anya-e0805n2:324_1": "taṁ yathā –",
  "anya-e0805n2:324_2": "gaṅgāyaṁ ghoso vasati,",
  "anya-e0805n2:324_3": "gaṅgāya samīpe vajo vasatīti attho.",
  "anya-e0805n2:324_4": "Bhagavā sāvatthiyaṁ viharati jetavane,",
  "anya-e0805n2:324_5": "sāvatthiyā samīpeti attho.",
  "anya-e0805n2:325_0": "Vesayiko nāma yattha aññatthābhāvavasena,",
  "anya-e0805n2:325_1": "desantarāvacchedavasena vā ādhārabhāvo parikappo,",
  "anya-e0805n2:325_2": "taṁ yathā –",
  "anya-e0805n2:325_3": "ākāse sakuṇā pakkhanti,",
  "anya-e0805n2:325_4": "bhūmīsu manussā caranti,",
  "anya-e0805n2:325_5": "jalesu macchā,",
  "anya-e0805n2:325_6": "pādesu patito,",
  "anya-e0805n2:325_7": "pāpasmiṁ ramatī mano,",
  "anya-e0805n2:325_8": "pasanno buddhasāsane,",
  "anya-e0805n2:325_9": "paññāya sādhu,",
  "anya-e0805n2:325_10": "vinaye nipuṇo,",
  "anya-e0805n2:325_11": "mātari sādhu,",
  "anya-e0805n2:325_12": "pitari nipuṇo iccādi.",
  "anya-e0805n2:326_0": "Sabbopi cāyamādhāro padhānavasena vā parikappitavasena vā kriyāya patiṭṭhā bhavatīti okāsotveva vuttoti veditabbo.",
  "anya-e0805n2:327_0": "Vuttañcetaṁ",
  "anya-e0805n2:328_0": "“Kiriyā kattukammānaṁ,",
  "anya-e0805n2:329_0": "Yattha hoti patiṭṭhitā;",
  "anya-e0805n2:330_0": "‘Okāso’ti pavutto so,",
  "anya-e0805n2:331_0": "Catudhā byāpikādito.",
  "anya-e0805n2:332_0": "Byāpiko tilakhīrādi,",
  "anya-e0805n2:333_0": "Kaṭo opasilesiko;",
  "anya-e0805n2:334_0": "Sāmīpiko tu gaṅgādi,",
  "anya-e0805n2:335_0": "Ākāso visayo mato”ti.",
  "anya-e0805n2:336_0": "“Chaṭṭhī, sattamī”ti ca adhikāro.",
  "anya-e0805n2:337_0": "321.Sāmissarādhipatidāyādasakkhīpatibhūpasūtakusalehi ca.",
  "anya-e0805n2:338_0": "Sāmī issara adhipati dāyāda sakkhipatibhū pasūta kusalaiccetehi yoge chaṭṭhīvibhatti hoti,",
  "anya-e0805n2:338_1": "sattamī ca.",
  "anya-e0805n2:338_2": "Ubhayatthaṁ vacanaṁ.",
  "anya-e0805n2:339_0": "Gavaṁ sāmi,",
  "anya-e0805n2:339_1": "gosu sāmi,",
  "anya-e0805n2:339_2": "gavaṁ issaro,",
  "anya-e0805n2:339_3": "gosu issaro,",
  "anya-e0805n2:339_4": "gavaṁ adhipati,",
  "anya-e0805n2:339_5": "gosu adhipati,",
  "anya-e0805n2:339_6": "gavaṁ dāyādo,",
  "anya-e0805n2:339_7": "gosu dāyādo,",
  "anya-e0805n2:339_8": "gavaṁ sakkhi,",
  "anya-e0805n2:339_9": "gosu sakkhi,",
  "anya-e0805n2:339_10": "gavaṁ patibhū,",
  "anya-e0805n2:339_11": "gosu patibhū,",
  "anya-e0805n2:339_12": "gavaṁ pasūto,",
  "anya-e0805n2:339_13": "gosu pasūto,",
  "anya-e0805n2:339_14": "gavaṁ kusalo,",
  "anya-e0805n2:339_15": "gosu kusalo.",
  "anya-e0805n2:340_0": "322.Niddhāraṇe ca.",
  "anya-e0805n2:341_0": "Nīharitvā dhāraṇaṁ niddhāraṇaṁ,",
  "anya-e0805n2:341_1": "jāti guṇa kriyā nāmehi samudāyato ekadesassa puthakkaraṇaṁ,",
  "anya-e0805n2:341_2": "tasmiṁ niddhāraṇatthe gamyamāne tato samudāyavāciliṅgamhā chaṭṭhīvibhatti hoti,",
  "anya-e0805n2:341_3": "sattamī ca.",
  "anya-e0805n2:342_0": "Manussānaṁ khattiyo sūratamo,",
  "anya-e0805n2:342_1": "manussesu khattiyo sūratamo,",
  "anya-e0805n2:342_2": "kaṇhā gāvīnaṁ sampannakhīratamā,",
  "anya-e0805n2:342_3": "kaṇhā gāvīsu sampannakhīratamā,",
  "anya-e0805n2:342_4": "addhikānaṁ dhāvanto sīghatamo,",
  "anya-e0805n2:342_5": "addhikesu dhāvanto sīghatamo,",
  "anya-e0805n2:342_6": "āyasmā ānando arahataṁ aññataro ahosi,",
  "anya-e0805n2:342_7": "arahantesu vā iccādi.",
  "anya-e0805n2:343_0": "323.Anādare ca.",
  "anya-e0805n2:344_0": "Anādare gamyamāne bhāvavatā liṅgamhā chaṭṭhīvibhatti hoti,",
  "anya-e0805n2:344_1": "sattamī ca.",
  "anya-e0805n2:344_2": "Akāmakānaṁ mātāpitūnaṁ rudantānaṁ pabbaji,",
  "anya-e0805n2:344_3": "mātāpitūsu rudantesu pabbaji.",
  "anya-e0805n2:345_0": "Ākoṭayanto so neti,",
  "anya-e0805n2:346_0": "Sivirājassa pekkhato;",
  "anya-e0805n2:347_0": "Maccu gacchati ādāya,",
  "anya-e0805n2:348_0": "Pekkhamāne mahājane.",
  "anya-e0805n2:349_0": "324.Kammakaraṇanimittatthesu sattamī.",
  "anya-e0805n2:350_0": "Kammakaraṇanimittaiccetesvatthesu liṅgamhā sattamīvibhatti hoti.",
  "anya-e0805n2:351_0": "Kammatthe – bhikkhūsu abhivādenti, muddhani cumbitvā, purisassa bāhāsu gahetvā.",
  "anya-e0805n2:352_0": "Karaṇatthe –",
  "anya-e0805n2:352_1": "hatthesu piṇḍāya caranti,",
  "anya-e0805n2:352_2": "pattesu piṇḍāya caranti,",
  "anya-e0805n2:352_3": "pathesu gacchanti,",
  "anya-e0805n2:352_4": "sopi maṁ anusāseyya,",
  "anya-e0805n2:352_5": "sampaṭicchāmi matthake.",
  "anya-e0805n2:353_0": "Nimittatthe–",
  "anya-e0805n2:353_1": "dīpi cammesu haññate,",
  "anya-e0805n2:353_2": "kuñjaro dantesu haññate,",
  "anya-e0805n2:353_3": "aṇumattesu vajjesu bhayadassāvī,",
  "anya-e0805n2:353_4": "sampajānamusāvāde pācittiyaṁ,",
  "anya-e0805n2:353_5": "musāvādanimittaṁ musāvādappaccayāti attho.",
  "anya-e0805n2:354_0": "“Sattamī”ti adhikāro.",
  "anya-e0805n2:355_0": "325.Sampadāne ca.",
  "anya-e0805n2:356_0": "Sampadānatthe ca liṅgamhā sattamīvibhatti hoti.",
  "anya-e0805n2:356_1": "Saṅghe dinnaṁ mahapphalaṁ,",
  "anya-e0805n2:356_2": "saṅghe gotami dehi,",
  "anya-e0805n2:356_3": "saṅghe te dinne ahañceva pūjito bhavissāmi.",
  "anya-e0805n2:357_0": "Yā palālamayaṁ mālaṁ, nārī datvāna cetiye;",
  "anya-e0805n2:358_0": "Alattha kañcanamayaṁ, mālaṁ bojjhaṅgikañca sā.",
  "anya-e0805n2:359_0": "326.Pañcamyatthe ca.",
  "anya-e0805n2:360_0": "Pañcamyatthe ca liṅgamhā sattamīvibhatti hoti. Kadalīsu gaje rakkhanti.",
  "anya-e0805n2:361_0": "327.Kālabhāvesu ca.",
  "anya-e0805n2:362_0": "Kālo nāma nimesa khaṇa laya muhutta pubbaṇhādiko,",
  "anya-e0805n2:362_1": "bhāvo nāma kriyā,",
  "anya-e0805n2:362_2": "sā cettha kriyantarūpalakkhaṇāva adhippetā,",
  "anya-e0805n2:362_3": "tasmiṁ kālatthe ca bhāvalakkhaṇe bhāvatthe ca liṅgamhā sattamīvibhatti hoti.",
  "anya-e0805n2:363_0": "Kāle –",
  "anya-e0805n2:363_1": "pubbaṇhasamaye gato,",
  "anya-e0805n2:363_2": "sāyanhasamaye āgato,",
  "anya-e0805n2:363_3": "akāle vassati tassa,",
  "anya-e0805n2:363_4": "kāle tassa na vassati,",
  "anya-e0805n2:363_5": "phussamāsamhā tīsu māsesu vesākhamāso,",
  "anya-e0805n2:363_6": "ito satasahassamhi,",
  "anya-e0805n2:363_7": "kappe uppajji cakkhumā.",
  "anya-e0805n2:364_0": "Bhāvenabhāvalakkhaṇe–",
  "anya-e0805n2:364_1": "bhikkhusaṅghesu bhojīyamānesu gato,",
  "anya-e0805n2:364_2": "bhuttesu āgato,",
  "anya-e0805n2:364_3": "gosu duyhamānāsu gato,",
  "anya-e0805n2:364_4": "duddhāsu āgato,",
  "anya-e0805n2:364_5": "jāyamāne kho sāriputta bodhisatte ayaṁ dasasahassilokadhātu saṁkampi sampakampi sampavedhi.",
  "anya-e0805n2:365_0": "Pāsāṇā sakkharā ceva, kaṭhalā khāṇukaṇṭakā;",
  "anya-e0805n2:366_0": "Sabbe maggā vivajjenti, gacchante lokanāyake.",
  "anya-e0805n2:367_0": "Imasmiṁ sati idaṁ hoti iccādi.",
  "anya-e0805n2:368_0": "328.Upājhādhikissaravacane.",
  "anya-e0805n2:369_0": "Dvipadamidaṁ.",
  "anya-e0805n2:369_1": "Adhikatthe,",
  "anya-e0805n2:369_2": "issaratthe ca vattamānehi upaadhiiccetehi yoge adhikissaravacane gamyamāne liṅgamhā sattamīvibhatti hoti.",
  "anya-e0805n2:370_0": "Adhikavacane –",
  "anya-e0805n2:370_1": "upa khāriyaṁ doṇo,",
  "anya-e0805n2:370_2": "khāriyā doṇo adhikoti attho.",
  "anya-e0805n2:370_3": "Tathā upa nikkhe kahāpaṇaṁ,",
  "anya-e0805n2:370_4": "adhi devesu buddho,",
  "anya-e0805n2:370_5": "sammutiupapattivisuddhidevasaṅkhātehi tividhehipi devehi sabbaññū buddhova adhikoti attho.",
  "anya-e0805n2:371_0": "Issaravacane – adhi brahmadatte pañcālā, brahmadattissarā pañcālāti attho.",
  "anya-e0805n2:372_0": "329.Maṇḍitussukkesu tatiyā ca.",
  "anya-e0805n2:373_0": "Maṇḍitaussukkaiccetesvatthesu gamyamānesu liṅgamhā tatiyāvibhatti hoti,",
  "anya-e0805n2:373_1": "sattamī ca.",
  "anya-e0805n2:373_2": "Maṇḍitasaddo panettha pasannatthavācako,",
  "anya-e0805n2:373_3": "ussukkasaddo saīhattho.",
  "anya-e0805n2:373_4": "Ñāṇena pasanno,",
  "anya-e0805n2:373_5": "ñāṇasmiṁ pasanno,",
  "anya-e0805n2:373_6": "ñāṇena ussukko,",
  "anya-e0805n2:373_7": "ñāṇasmiṁ ussukko sappuriso.",
  "anya-e0805n2:374_0": "Kārakaṁ chabbidhaṁ saññā-vasā chabbīsatīvidhaṁ;",
  "anya-e0805n2:375_0": "Pabhedā sattadhā kammaṁ, kattā pañcavidho bhave.",
  "anya-e0805n2:376_0": "Karaṇaṁ duvidhaṁ hoti, sampadānaṁ tidhā mataṁ;",
  "anya-e0805n2:377_0": "Apādānaṁ pañcavidhaṁ, ādhāro tu catubbidho.",
  "anya-e0805n2:378_0": "Vibhattiyo pana paccattavacanādivasena aṭṭhavidhā bhavanti. Yathāha",
  "anya-e0805n2:379_0": "“Paccattamupayogañca, karaṇaṁ sampadāniyaṁ;",
  "anya-e0805n2:380_0": "Nissakkaṁ sāmivacanaṁ, bhummālapanamaṭṭhama”nti.",
  "anya-e0805n2:381_0": "Iti padarūpasiddhiyaṁ kārakakaṇḍo",
  "anya-e0805n2:382_0": "Tatiyo."
}