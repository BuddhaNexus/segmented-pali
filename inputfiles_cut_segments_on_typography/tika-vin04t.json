{
  "tika-vin04t:0_0": "Namo tassa bhagavato arahato sammāsambuddhassa",
  "tika-vin04t:1_0": "Dvemātikāpāḷi",
  "tika-vin04t:2_0": "Bhikkhupātimokkhapāḷi",
  "tika-vin04t:3_0": "Pubbakaraṇaṃ-4",
  "tika-vin04t:4_0": "Sammajjanī padīpo ca, udakaṃ āsanena ca;",
  "tika-vin04t:5_0": "Uposathassa etāni, “pubbakaraṇa”nti vuccati.",
  "tika-vin04t:6_0": "Pubbakiccaṃ-5",
  "tika-vin04t:7_0": "Chanda, pārisuddhi, utukkhānaṃ, bhikkhugaṇanā ca ovādo;",
  "tika-vin04t:8_0": "Uposathassa etāni, “pubbakicca”nti vuccati.",
  "tika-vin04t:9_0": "Pattakallaaṅgā-4",
  "tika-vin04t:10_0": "Uposatho, yāvatikā ca bhikkhū kammappattā;",
  "tika-vin04t:11_0": "Sabhāgāpattiyo ca na vijjanti;",
  "tika-vin04t:12_0": "Vajjanīyā ca puggalā tasmiṃ na honti, “pattakalla”nti vuccati.",
  "tika-vin04t:13_0": "Pubbakaraṇapubbakiccāni samāpetvā desitāpattikassa samaggassa bhikkhusaṅghassa anumatiyā pātimokkhaṃ uddisituṃ ārādhanaṃ karoma.",
  "tika-vin04t:14_0": "Nidānuddeso",
  "tika-vin04t:15_0": "Suṇātu me bhante saṅgho?",
  "tika-vin04t:15_1": "Ajjuposatho pannaraso,",
  "tika-vin04t:15_2": "yadi saṅghassa pattakallaṃ,",
  "tika-vin04t:15_3": "saṅgho uposathaṃ kareyya,",
  "tika-vin04t:15_4": "pātimokkhaṃ uddiseyya.",
  "tika-vin04t:16_0": "Kiṃ saṅghassa pubbakiccaṃ?",
  "tika-vin04t:16_1": "Pārisuddhiṃ āyasmanto ārocetha,",
  "tika-vin04t:16_2": "pātimokkhaṃ uddisissāmi,",
  "tika-vin04t:16_3": "taṃ sabbeva santā sādhukaṃ suṇoma manasi karoma.",
  "tika-vin04t:16_4": "Yassa siyā āpatti,",
  "tika-vin04t:16_5": "so āvikareyya,",
  "tika-vin04t:16_6": "asantiyā āpattiyā tuṇhī bhavitabbaṃ,",
  "tika-vin04t:16_7": "tuṇhībhāvena kho panāyasmante “parisuddhā”ti vedissāmi.",
  "tika-vin04t:16_8": "Yathā kho pana paccekapuṭṭhassa veyyākaraṇaṃ hoti,",
  "tika-vin04t:16_9": "evamevaṃ evarūpāya parisāya yāvatatiyaṃ anusāvitaṃ hoti.",
  "tika-vin04t:16_10": "Yo pana bhikkhu yāvatatiyaṃ anusāviyamāne saramāno santiṃ āpattiṃ nāvikareyya,",
  "tika-vin04t:16_11": "sampajānamusāvādassa hoti.",
  "tika-vin04t:16_12": "Sampajānamusāvādo kho panāyasmanto antarāyiko dhammo vutto bhagavatā,",
  "tika-vin04t:16_13": "tasmā saramānena bhikkhunā āpannena visuddhāpekkhena santī āpatti āvikātabbā,",
  "tika-vin04t:16_14": "āvikatā hissa phāsu hoti.",
  "tika-vin04t:17_0": "Uddiṭṭhaṃ kho āyasmanto nidānaṃ.",
  "tika-vin04t:17_1": "Tatthāyasmante pucchāmi,",
  "tika-vin04t:17_2": "kaccittha parisuddhā,",
  "tika-vin04t:17_3": "dutiyampi pucchāmi,",
  "tika-vin04t:17_4": "kaccittha parisuddhā,",
  "tika-vin04t:17_5": "tatiyampi pucchāmi,",
  "tika-vin04t:17_6": "kaccittha parisuddhā,",
  "tika-vin04t:17_7": "parisuddhetthāyasmanto,",
  "tika-vin04t:17_8": "tasmā tuṇhī,",
  "tika-vin04t:17_9": "evametaṃ dhārayāmīti.",
  "tika-vin04t:18_0": "Nidānaṃ niṭṭhitaṃ.",
  "tika-vin04t:19_0": "Pārājikuddeso",
  "tika-vin04t:20_0": "Tatrime cattāro pārājikā dhammā uddesaṃ āgacchanti.",
  "tika-vin04t:21_0": "Methunadhamma sikkhāpadaṃ",
  "tika-vin04t:22_0": "1.",
  "tika-vin04t:22_1": "Yo pana bhikkhu bhikkhūnaṃ sikkhāsājīvasamāpanno sikkhaṃ appaccakkhāya dubbalyaṃ anāvikatvā methunaṃ dhammaṃ paṭiseveyya,",
  "tika-vin04t:22_2": "antamaso tiracchānagatāyapi,",
  "tika-vin04t:22_3": "pārājiko hoti asaṃvāso.",
  "tika-vin04t:23_0": "Adinnādānasikkhāpadaṃ",
  "tika-vin04t:24_0": "2.",
  "tika-vin04t:24_1": "Yo pana bhikkhu gāmā vā araññā vā adinnaṃ theyyasaṅkhātaṃ ādiyeyya,",
  "tika-vin04t:24_2": "yathārūpe adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corosi bālosi mūḷhosi thenosīti,",
  "tika-vin04t:24_3": "tathārūpaṃ bhikkhu adinnaṃ ādiyamāno ayampi pārājiko hoti asaṃvāso.",
  "tika-vin04t:25_0": "Manussaviggahasikkhāpadaṃ",
  "tika-vin04t:26_0": "3.",
  "tika-vin04t:26_1": "Yo pana bhikkhu sañcicca manussaviggahaṃ jīvitā voropeyya,",
  "tika-vin04t:26_2": "satthahārakaṃ vāssa pariyeseyya,",
  "tika-vin04t:26_3": "maraṇavaṇṇaṃ vā saṃvaṇṇeyya,",
  "tika-vin04t:26_4": "maraṇāya vā samādapeyya “ambho purisa kiṃ tuyhiminā pāpakena dujjīvitena,",
  "tika-vin04t:26_5": "mataṃ te jīvitā seyyo”ti,",
  "tika-vin04t:26_6": "iti cittamano cittasaṅkappo anekapariyāyena maraṇavaṇṇaṃ vā saṃvaṇṇeyya,",
  "tika-vin04t:26_7": "maraṇāya vā samādapeyya,",
  "tika-vin04t:26_8": "ayampi pārājiko hoti asaṃvāso.",
  "tika-vin04t:27_0": "Uttarimanussadhammasikkhāpadaṃ",
  "tika-vin04t:28_0": "4.",
  "tika-vin04t:28_1": "Yo pana bhikkhu anabhijānaṃ uttarimanussadhammaṃ attupanāyikaṃ alamariyañāṇadassanaṃ samudācareyya “iti jānāmi,",
  "tika-vin04t:28_2": "iti passāmī”ti,",
  "tika-vin04t:28_3": "tato aparena samayena samanuggāhīyamāno vā asamanuggāhīyamāno vā āpanno visuddhāpekkho evaṃ vadeyya “ajānamevaṃ āvuso avacaṃ jānāmi,",
  "tika-vin04t:28_4": "apassaṃ passāmi,",
  "tika-vin04t:28_5": "tucchaṃ musā vilapi”nti,",
  "tika-vin04t:28_6": "aññatra adhimānā,",
  "tika-vin04t:28_7": "ayampi pārājiko hoti asaṃvāso.",
  "tika-vin04t:29_0": "Uddiṭṭhā kho āyasmanto cattāro pārājikā dhammā.",
  "tika-vin04t:29_1": "Yesaṃ bhikkhu aññataraṃ vā aññataraṃ vā āpajjitvā na labhati bhikkhūhi saddhiṃ saṃvāsaṃ yathā pure,",
  "tika-vin04t:29_2": "tathā pacchā,",
  "tika-vin04t:29_3": "pārājiko hoti asaṃvāso.",
  "tika-vin04t:29_4": "Tatthāyasmante pucchāmi,",
  "tika-vin04t:29_5": "kaccittha parisuddhā,",
  "tika-vin04t:29_6": "dutiyampi pucchāmi,",
  "tika-vin04t:29_7": "kaccittha parisuddhā,",
  "tika-vin04t:29_8": "tatiyampi pucchāmi,",
  "tika-vin04t:29_9": "kaccittha parisuddhā,",
  "tika-vin04t:29_10": "parisuddhetthāyasmanto,",
  "tika-vin04t:29_11": "tasmā tuṇhī,",
  "tika-vin04t:29_12": "evametaṃ dhārayāmīti.",
  "tika-vin04t:30_0": "Pārājikaṃ niṭṭhitaṃ.",
  "tika-vin04t:31_0": "Saṅghādisesuddeso",
  "tika-vin04t:32_0": "Ime kho panāyasmanto terasa saṅghādisesā",
  "tika-vin04t:33_0": "Dhammā uddesaṃ āgacchanti.",
  "tika-vin04t:34_0": "Sukkavissaṭṭhisikkhāpadaṃ",
  "tika-vin04t:35_0": "1. Sañcetanikā sukkavissaṭṭhi aññatra supinantā saṅghādiseso.",
  "tika-vin04t:36_0": "Kāyasaṃsaggasikkhāpadaṃ",
  "tika-vin04t:37_0": "2.",
  "tika-vin04t:37_1": "Yo pana bhikkhu otiṇṇo vipariṇatena cittena mātugāmena saddhiṃ kāyasaṃsaggaṃ samāpajjeyya hatthaggāhaṃ",
  "tika-vin04t:37_2": "vā veṇiggāhaṃ vā aññatarassa vā aññatarassa vā aṅgassa parāmasanaṃ,",
  "tika-vin04t:37_3": "saṅghādiseso.",
  "tika-vin04t:38_0": "Duṭṭhullavācāsikkhāpadaṃ",
  "tika-vin04t:39_0": "3.",
  "tika-vin04t:39_1": "Yo pana bhikkhu otiṇṇo vipariṇatena cittena mātugāmaṃ duṭṭhullāhi vācāhi obhāseyya yathā taṃ yuvā yuvatiṃ methunupasaṃhitāhi,",
  "tika-vin04t:39_2": "saṅghādiseso.",
  "tika-vin04t:40_0": "Attakāmapāricariyasikkhāpadaṃ",
  "tika-vin04t:41_0": "4.",
  "tika-vin04t:41_1": "Yo pana bhikkhu otiṇṇo vipariṇatena cittena mātugāmassa santike attakāmapāricariyāya vaṇṇaṃ bhāseyya",
  "tika-vin04t:41_2": "“etadaggaṃ bhagini pāricariyānaṃ yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā”ti",
  "tika-vin04t:41_3": "methunupasaṃhitena,",
  "tika-vin04t:41_4": "saṅghādiseso.",
  "tika-vin04t:42_0": "Sañcarittasikkhāpadaṃ",
  "tika-vin04t:43_0": "5.",
  "tika-vin04t:43_1": "Yo pana bhikkhu sañcarittaṃ samāpajjeyya itthiyā vā purisamatiṃ purisassa vā itthimatiṃ,",
  "tika-vin04t:43_2": "jāyattane vā jārattane vā,",
  "tika-vin04t:43_3": "antamaso taṅkhaṇikāyapi,",
  "tika-vin04t:43_4": "saṅghādiseso.",
  "tika-vin04t:44_0": "Kuṭikārasikkhāpadaṃ",
  "tika-vin04t:45_0": "6.",
  "tika-vin04t:45_1": "Saññācikāya pana bhikkhunā kuṭiṃ kārayamānena assāmikaṃ attuddesaṃ pamāṇikā kāretabbā,",
  "tika-vin04t:45_2": "tatridaṃ pamāṇaṃ,",
  "tika-vin04t:45_3": "dīghaso dvādasa vidatthiyo sugatavidatthiyā,",
  "tika-vin04t:45_4": "tiriyaṃ sattantarā,",
  "tika-vin04t:45_5": "bhikkhū abhinetabbā vatthudesanāya,",
  "tika-vin04t:45_6": "tehi bhikkhūhi vatthu desetabbaṃ anārambhaṃ saparikkamanaṃ.",
  "tika-vin04t:45_7": "Sārambhe ce bhikkhu vatthusmiṃ aparikkamane saññācikāya kuṭiṃ kāreyya,",
  "tika-vin04t:45_8": "bhikkhū vā anabhineyya vatthudesanāya,",
  "tika-vin04t:45_9": "pamāṇaṃ vā atikkāmeyya,",
  "tika-vin04t:45_10": "saṅghādiseso.",
  "tika-vin04t:46_0": "Vihārakārasikkhāpadaṃ",
  "tika-vin04t:47_0": "7.",
  "tika-vin04t:47_1": "Mahallakaṃ pana bhikkhunā vihāraṃ kārayamānena sassāmikaṃ attuddesaṃ bhikkhū abhinetabbā vatthudesanāya,",
  "tika-vin04t:47_2": "tehi bhikkhūhi vatthu desetabbaṃ anārambhaṃ saparikkamanaṃ.",
  "tika-vin04t:47_3": "Sārambhe ce bhikkhu vatthusmiṃ aparikkamane mahallakaṃ vihāraṃ kāreyya,",
  "tika-vin04t:47_4": "bhikkhū vā anabhineyya vatthudesanāya,",
  "tika-vin04t:47_5": "saṅghādiseso.",
  "tika-vin04t:48_0": "Duṭṭhadosasikkhāpadaṃ",
  "tika-vin04t:49_0": "8.",
  "tika-vin04t:49_1": "Yo pana bhikkhu bhikkhuṃ duṭṭho doso appatīto amūlakena pārājikena dhammena anuddhaṃseyya “appeva nāma naṃ imamhā brahmacariyā cāveyya”nti,",
  "tika-vin04t:49_2": "tato aparena samayena samanuggāhīyamāno vā asamanuggāhīyamāno vā amūlakañceva taṃ adhikaraṇaṃ hoti,",
  "tika-vin04t:49_3": "bhikkhu ca dosaṃ patiṭṭhāti,",
  "tika-vin04t:49_4": "saṅghādiseso.",
  "tika-vin04t:50_0": "Aññabhāgiyasikkhāpadaṃ",
  "tika-vin04t:51_0": "9.",
  "tika-vin04t:51_1": "Yo pana bhikkhu bhikkhuṃ duṭṭho doso appatīto aññabhāgiyassa adhikaraṇassa kiñcidesaṃ lesamattaṃ upādāya",
  "tika-vin04t:51_2": "pārājikena dhammena anuddhaṃseyya “appeva nāma naṃ imamhā brahmacariyā cāveyya”nti,",
  "tika-vin04t:51_3": "tato aparena samayena samanuggāhīyamāno vā asamanuggāhīyamāno vā aññabhāgiyañceva taṃ adhikaraṇaṃ hoti kocideso lesamatto upādinno,",
  "tika-vin04t:51_4": "bhikkhu ca dosaṃ patiṭṭhāti,",
  "tika-vin04t:51_5": "saṅghādiseso.",
  "tika-vin04t:52_0": "Saṅghabhedasikkhāpadaṃ",
  "tika-vin04t:53_0": "10.",
  "tika-vin04t:53_1": "Yo pana bhikkhu samaggassa saṅghassa bhedāya parakkameyya,",
  "tika-vin04t:53_2": "bhedanasaṃvattanikaṃ vā adhikaraṇaṃ samādāya paggayha tiṭṭheyya,",
  "tika-vin04t:53_3": "so bhikkhu bhikkhūhi evamassa vacanīyo “māyasmā samaggassa saṅghassa bhedāya parakkami,",
  "tika-vin04t:53_4": "bhedanasaṃvattanikaṃ vā adhikaraṇaṃ samādāya paggayha aṭṭhāsi,",
  "tika-vin04t:53_5": "sametāyasmā saṅghena,",
  "tika-vin04t:53_6": "samaggo hi saṅgho sammodamāno avivadamāno ekuddeso phāsu viharatī”ti,",
  "tika-vin04t:53_7": "evañca so bhikkhu bhikkhūhi vuccamāno tatheva paggaṇheyya,",
  "tika-vin04t:53_8": "so bhikkhu bhikkhūhi yāvatatiyaṃ samanubhāsitabbo tassa paṭinissaggāya,",
  "tika-vin04t:53_9": "yāvatatiyañce samanubhāsiyamāno taṃ paṭinissajjeyya,",
  "tika-vin04t:53_10": "iccetaṃ kusalaṃ,",
  "tika-vin04t:53_11": "no ce paṭinissajjeyya,",
  "tika-vin04t:53_12": "saṅghādiseso.",
  "tika-vin04t:54_0": "Bhedānuvattakasikkhāpadaṃ",
  "tika-vin04t:55_0": "11.",
  "tika-vin04t:55_1": "Tasseva kho pana bhikkhussa bhikkhū honti anuvattakā vaggavādakā eko vā dve vā tayo vā,",
  "tika-vin04t:55_2": "te evaṃ vadeyyuṃ “māyasmanto etaṃ bhikkhuṃ kiñci avacuttha,",
  "tika-vin04t:55_3": "dhammavādī ceso bhikkhu,",
  "tika-vin04t:55_4": "vinayavādī ceso bhikkhu,",
  "tika-vin04t:55_5": "amhākañceso bhikkhu chandañca ruciñca ādāya voharati, jānāti,",
  "tika-vin04t:55_6": "no bhāsati,",
  "tika-vin04t:55_7": "amhākampetaṃ khamatī”ti,",
  "tika-vin04t:55_8": "te bhikkhū bhikkhūhi evamassu vacanīyā “māyasmanto evaṃ avacuttha,",
  "tika-vin04t:55_9": "na ceso bhikkhu dhammavādī,",
  "tika-vin04t:55_10": "na ceso bhikkhu vinayavādī,",
  "tika-vin04t:55_11": "māyasmantānampi saṅghabhedo ruccittha,",
  "tika-vin04t:55_12": "sametāyasmantānaṃ saṅghena,",
  "tika-vin04t:55_13": "samaggo hi saṅgho sammodamāno avivadamāno ekuddeso phāsu viharatī”ti,",
  "tika-vin04t:55_14": "evañca te bhikkhū bhikkhūhi vuccamānā tatheva paggaṇheyyuṃ,",
  "tika-vin04t:55_15": "te bhikkhū bhikkhūhi yāvatatiyaṃ samanubhāsitabbā tassa paṭinissaggāya,",
  "tika-vin04t:55_16": "yāvatatiyañce samanubhāsiyamānā taṃ paṭinissajjeyyuṃ,",
  "tika-vin04t:55_17": "iccetaṃ kusalaṃ,",
  "tika-vin04t:55_18": "no ce paṭinissajjeyyuṃ,",
  "tika-vin04t:55_19": "saṅghādiseso.",
  "tika-vin04t:56_0": "Dubbacasikkhāpadaṃ",
  "tika-vin04t:57_0": "12.",
  "tika-vin04t:57_1": "Bhikkhu paneva dubbacajātiko hoti uddesapariyāpannesu sikkhāpadesu bhikkhūhi sahadhammikaṃ vuccamāno",
  "tika-vin04t:57_2": "attānaṃ avacanīyaṃ karoti “mā maṃ āyasmanto kiñci avacuttha kalyāṇaṃ vā pāpakaṃ vā,",
  "tika-vin04t:57_3": "ahampāyasmante na kiñci vakkhāmi kalyāṇaṃ vā pāpakaṃ vā,",
  "tika-vin04t:57_4": "viramathāyasmanto mama vacanāyā”ti,",
  "tika-vin04t:57_5": "so bhikkhu bhikkhūhi evamassa vacanīyo “māyasmā attānaṃ avacanīyaṃ akāsi,",
  "tika-vin04t:57_6": "vacanīyamevāyasmā attānaṃ karotu,",
  "tika-vin04t:57_7": "āyasmāpi bhikkhū vadatu sahadhammena,",
  "tika-vin04t:57_8": "bhikkhūpi āyasmantaṃ vakkhanti sahadhammena,",
  "tika-vin04t:57_9": "evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā”ti,",
  "tika-vin04t:57_10": "evañca so bhikkhu bhikkhūhi vuccamāno tatheva paggaṇheyya,",
  "tika-vin04t:57_11": "so bhikkhu bhikkhūhi yāvatatiyaṃ samanubhāsitabbo tassa paṭinissaggāya,",
  "tika-vin04t:57_12": "yāvatatiyañce samanubhāsiyamāno taṃ paṭinissajjeyya,",
  "tika-vin04t:57_13": "iccetaṃ kusalaṃ,",
  "tika-vin04t:57_14": "no ce paṭinissajjeyya,",
  "tika-vin04t:57_15": "saṅghādiseso.",
  "tika-vin04t:58_0": "Kuladūsakasikkhāpadaṃ",
  "tika-vin04t:59_0": "13.",
  "tika-vin04t:59_1": "Bhikkhu paneva aññataraṃ gāmaṃ vā nigamaṃ vā upanissāya viharati kuladūsako pāpasamācāro,",
  "tika-vin04t:59_2": "tassa kho pāpakā samācārā dissanti ceva suyyanti ca,",
  "tika-vin04t:59_3": "kulāni ca tena duṭṭhāni dissanti ceva suyyanti ca,",
  "tika-vin04t:59_4": "so bhikkhu bhikkhūhi evamassa vacanīyo “āyasmā kho kuladūsako pāpasamācāro,",
  "tika-vin04t:59_5": "āyasmato kho pāpakā samācārā dissanti ceva suyyanti ca,",
  "tika-vin04t:59_6": "kulāni cāyasmatā duṭṭhāni dissanti ceva suyyanti ca,",
  "tika-vin04t:59_7": "pakkamatāyasmā imamhā āvāsā,",
  "tika-vin04t:59_8": "alaṃ te idha vāsenā”ti,",
  "tika-vin04t:59_9": "evañca so bhikkhu bhikkhūhi vuccamāno te bhikkhū evaṃ vadeyya “chandagāmino ca bhikkhū,",
  "tika-vin04t:59_10": "dosagāmino ca bhikkhū,",
  "tika-vin04t:59_11": "mohagāmino ca bhikkhū,",
  "tika-vin04t:59_12": "bhayagāmino ca bhikkhū tādisikāya āpattiyā ekaccaṃ pabbājenti,",
  "tika-vin04t:59_13": "ekaccaṃ na pabbājentī”ti,",
  "tika-vin04t:59_14": "so bhikkhu bhikkhūhi evamassa vacanīyo “māyasmā evaṃ avaca,",
  "tika-vin04t:59_15": "na ca bhikkhū chandagāmino,",
  "tika-vin04t:59_16": "na ca bhikkhū dosagāmino,",
  "tika-vin04t:59_17": "na ca bhikkhū mohagāmino,",
  "tika-vin04t:59_18": "na ca bhikkhū bhayagāmino,",
  "tika-vin04t:59_19": "āyasmā kho kuladūsako pāpasamācāro,",
  "tika-vin04t:59_20": "āyasmato kho pāpakā samācārā dissanti ceva suyyanti ca,",
  "tika-vin04t:59_21": "kulāni cāyasmatā duṭṭhāni dissanti ceva suyyanti ca,",
  "tika-vin04t:59_22": "pakkamatāyasmā imamhā āvāsā,",
  "tika-vin04t:59_23": "alaṃ te idha vāsenā”ti,",
  "tika-vin04t:59_24": "evañca so bhikkhu bhikkhūhi vuccamāno tatheva paggaṇheyya,",
  "tika-vin04t:59_25": "so bhikkhu bhikkhūhi yāvatatiyaṃ samanubhāsitabbo tassa paṭinissaggāya,",
  "tika-vin04t:59_26": "yāvatatiyañce samanubhāsiyamāno taṃ paṭinissajjeyya,",
  "tika-vin04t:59_27": "iccetaṃ kusalaṃ,",
  "tika-vin04t:59_28": "no ce paṭinissajjeyya,",
  "tika-vin04t:59_29": "saṅghādiseso.",
  "tika-vin04t:60_0": "Uddiṭṭhā kho āyasmanto terasa saṅghādisesā dhammā nava paṭhamāpattikā,",
  "tika-vin04t:60_1": "cattāro yāvatatiyakā.",
  "tika-vin04t:60_2": "Yesaṃ bhikkhu aññataraṃ vā aññataraṃ vā āpajjitvā yāvatīhaṃ jānaṃ paṭicchādeti,",
  "tika-vin04t:60_3": "tāvatīhaṃ tena bhikkhunā akāmā parivatthabbaṃ.",
  "tika-vin04t:60_4": "Parivutthaparivāsena bhikkhunā uttari chārattaṃ bhikkhumānattāya paṭipajjitabbaṃ,",
  "tika-vin04t:60_5": "ciṇṇamānatto bhikkhu yattha siyā vīsatigaṇo bhikkhusaṅgho,",
  "tika-vin04t:60_6": "tattha so bhikkhu abbhetabbo.",
  "tika-vin04t:60_7": "Ekenapi ce ūno vīsatigaṇo bhikkhusaṅgho taṃ bhikkhuṃ abbheyya,",
  "tika-vin04t:60_8": "so ca bhikkhu anabbhito,",
  "tika-vin04t:60_9": "te ca bhikkhū gārayhā,",
  "tika-vin04t:60_10": "ayaṃ tattha sāmīci.",
  "tika-vin04t:60_11": "Tatthāyasmante pucchāmi,",
  "tika-vin04t:60_12": "kaccittha parisuddhā,",
  "tika-vin04t:60_13": "dutiyampi pucchāmi,",
  "tika-vin04t:60_14": "kaccittha parisuddhā,",
  "tika-vin04t:60_15": "tatiyampi pucchāmi,",
  "tika-vin04t:60_16": "kaccittha parisuddhā,",
  "tika-vin04t:60_17": "parisuddhetthāyasmanto,",
  "tika-vin04t:60_18": "tasmā tuṇhī,",
  "tika-vin04t:60_19": "evametaṃ dhārayāmīti.",
  "tika-vin04t:61_0": "Saṅghādiseso niṭṭhito.",
  "tika-vin04t:62_0": "Aniyatuddeso",
  "tika-vin04t:63_0": "Ime kho panāyasmanto dve aniyatā dhammā",
  "tika-vin04t:64_0": "Uddesaṃ āgacchanti.",
  "tika-vin04t:65_0": "Paṭhamaaniyatasikkhāpadaṃ",
  "tika-vin04t:66_0": "1.",
  "tika-vin04t:66_1": "Yo pana bhikkhu mātugāmena saddhiṃ eko ekāya raho paṭicchanne āsane alaṃkammaniye nisajjaṃ kappeyya,",
  "tika-vin04t:66_2": "tamenaṃ saddheyyavacasā upāsikā disvā tiṇṇaṃ dhammānaṃ aññatarena vadeyya pārājikena vā saṅghādisesena vā pācittiyena vā,",
  "tika-vin04t:66_3": "nisajjaṃ bhikkhu paṭijānamāno tiṇṇaṃ dhammānaṃ aññatarena kāretabbo pārājikena vā saṅghādisesena vā pācittiyena vā,",
  "tika-vin04t:66_4": "yena vā sā saddheyyavacasā upāsikā vadeyya,",
  "tika-vin04t:66_5": "tena so bhikkhu kāretabbo,",
  "tika-vin04t:66_6": "ayaṃ dhammo aniyato.",
  "tika-vin04t:67_0": "Dutiyaaniyatasikkhāpadaṃ",
  "tika-vin04t:68_0": "2.",
  "tika-vin04t:68_1": "Na heva kho pana paṭicchannaṃ āsanaṃ hoti nālaṃkammaniyaṃ,",
  "tika-vin04t:68_2": "alañca kho hoti mātugāmaṃ duṭṭhullāhi vācāhi obhāsituṃ,",
  "tika-vin04t:68_3": "yo pana bhikkhu tathārūpe āsane mātugāmena saddhiṃ eko ekāya raho nisajjaṃ kappeyya,",
  "tika-vin04t:68_4": "tamenaṃ saddheyyavacasā upāsikā disvā dvinnaṃ dhammānaṃ aññatarena vadeyya saṅghādisesena vā pācittiyena vā,",
  "tika-vin04t:68_5": "nisajjaṃ bhikkhu paṭijānamāno dvinnaṃ dhammānaṃ aññatarena kāretabbo saṅghādisesena vā pācittiyena vā,",
  "tika-vin04t:68_6": "yena vā sā saddheyyavacasā upāsikā vadeyya,",
  "tika-vin04t:68_7": "tena so bhikkhu kāretabbo,",
  "tika-vin04t:68_8": "ayampi dhammo aniyato.",
  "tika-vin04t:69_0": "Uddiṭṭhā kho āyasmanto dve aniyatā dhammā.",
  "tika-vin04t:69_1": "Tatthāyasmante pucchāmi,",
  "tika-vin04t:69_2": "kaccittha parisuddhā,",
  "tika-vin04t:69_3": "dutiyampi pucchāmi,",
  "tika-vin04t:69_4": "kaccittha parisuddhā,",
  "tika-vin04t:69_5": "tatiyampi pucchāmi,",
  "tika-vin04t:69_6": "kaccittha parisuddhā,",
  "tika-vin04t:69_7": "parisuddhetthāyasmanto,",
  "tika-vin04t:69_8": "tasmā tuṇhī,",
  "tika-vin04t:69_9": "evametaṃ dhārayāmīti.",
  "tika-vin04t:70_0": "Aniyato niṭṭhito.",
  "tika-vin04t:71_0": "Nissaggiyapācittiyā",
  "tika-vin04t:72_0": "Ime kho panāyasmanto tiṃsa nissaggiyā pācittiyā",
  "tika-vin04t:73_0": "Dhammā uddesaṃ āgacchanti.",
  "tika-vin04t:74_0": "Kathinasikkhāpadaṃ",
  "tika-vin04t:75_0": "1.",
  "tika-vin04t:75_1": "Niṭṭhitacīvarasmiṃ bhikkhunā ubbhatasmiṃ kathine dasāhaparamaṃ atirekacīvaraṃ dhāretabbaṃ,",
  "tika-vin04t:75_2": "taṃ atikkāmayato nissaggiyaṃ pācittiyaṃ.",
  "tika-vin04t:76_0": "Udositasikkhāpadaṃ",
  "tika-vin04t:77_0": "2.",
  "tika-vin04t:77_1": "Niṭṭhitacīvarasmiṃ bhikkhunā ubbhatasmiṃ kathine ekarattampi ce bhikkhu ticīvarena vippavaseyya,",
  "tika-vin04t:77_2": "aññatra bhikkhusammutiyā nissaggiyaṃ pācittiyaṃ.",
  "tika-vin04t:78_0": "Akālacīvarasikkhāpadaṃ",
  "tika-vin04t:79_0": "3.",
  "tika-vin04t:79_1": "Niṭṭhitacīvarasmiṃ bhikkhunā ubbhatasmiṃ kathine bhikkhuno paneva akālacīvaraṃ uppajjeyya,",
  "tika-vin04t:79_2": "ākaṅkhamānena bhikkhunā paṭiggahetabbaṃ,",
  "tika-vin04t:79_3": "paṭiggahetvā khippameva kāretabbaṃ,",
  "tika-vin04t:79_4": "no cassa pāripūri,",
  "tika-vin04t:79_5": "māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā satiyā paccāsāya.",
  "tika-vin04t:79_6": "Tato ce uttari nikkhipeyya satiyāpi paccāsāya,",
  "tika-vin04t:79_7": "nissaggiyaṃ pācittiyaṃ.",
  "tika-vin04t:80_0": "Purāṇacīvarasikkhāpadaṃ",
  "tika-vin04t:81_0": "4.",
  "tika-vin04t:81_1": "Yo pana bhikkhu aññātikāya bhikkhuniyā purāṇacīvaraṃ dhovāpeyya vā rajāpeyya vā ākoṭāpeyya vā,",
  "tika-vin04t:81_2": "nissaggiyaṃ pācittiyaṃ.",
  "tika-vin04t:82_0": "Cīvarapaṭiggahaṇasikkhāpadaṃ",
  "tika-vin04t:83_0": "5.",
  "tika-vin04t:83_1": "Yo pana bhikkhu aññātikāya bhikkhuniyā hatthato cīvaraṃ paṭiggaṇheyya aññatra pārivattakā,",
  "tika-vin04t:83_2": "nissaggiyaṃ pācittiyaṃ.",
  "tika-vin04t:84_0": "Aññātakaviññattisikkhāpadaṃ",
  "tika-vin04t:85_0": "6.",
  "tika-vin04t:85_1": "Yo pana bhikkhu aññātakaṃ gahapatiṃ vā gahapatāniṃ vā cīvaraṃ viññāpeyya aññatra samayā,",
  "tika-vin04t:85_2": "nissaggiyaṃ pācittiyaṃ.",
  "tika-vin04t:85_3": "Tatthāyaṃ samayo,",
  "tika-vin04t:85_4": "acchinnacīvaro vā hoti bhikkhu,",
  "tika-vin04t:85_5": "naṭṭhacīvaro vā,",
  "tika-vin04t:85_6": "ayaṃ tattha samayo.",
  "tika-vin04t:86_0": "Tatuttarisikkhāpadaṃ",
  "tika-vin04t:87_0": "7.",
  "tika-vin04t:87_1": "Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin04t:87_2": "santaruttaraparamaṃ tena bhikkhunā tato cīvaraṃ sāditabbaṃ.",
  "tika-vin04t:87_3": "Tato ce uttari sādiyeyya,",
  "tika-vin04t:87_4": "nissaggiyaṃ pācittiyaṃ.",
  "tika-vin04t:88_0": "Paṭhamaupakkhaṭasikkhāpadaṃ",
  "tika-vin04t:89_0": "8.",
  "tika-vin04t:89_1": "Bhikkhuṃ paneva uddissa aññātakassa gahapatissa vā gahapatāniyā vā cīvaracetāpannaṃ upakkhaṭaṃ hoti “iminā",
  "tika-vin04t:89_2": "cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādessāmī”ti,",
  "tika-vin04t:89_3": "tatra ce so bhikkhu pubbe appavārito upasaṅkamitvā cīvare vikappaṃ āpajjeyya “sādhu vata maṃ āyasmā iminā",
  "tika-vin04t:89_4": "cīvaracetāpannena evarūpaṃ vā evarūpaṃ vā cīvaraṃ cetāpetvā acchādehī”ti kalyāṇakamyataṃ upādāya,",
  "tika-vin04t:89_5": "nissaggiyaṃ pācittiyaṃ.",
  "tika-vin04t:90_0": "Dutiyaupakkhaṭasikkhāpadaṃ",
  "tika-vin04t:91_0": "9.",
  "tika-vin04t:91_1": "Bhikkhuṃ paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā paccekacīvaracetāpannāni",
  "tika-vin04t:91_2": "upakkhaṭāni honti “imehi mayaṃ paccekacīvaracetāpannehi paccekacīvarāni cetāpetvā itthannāmaṃ bhikkhuṃ",
  "tika-vin04t:91_3": "cīvarehi acchādessāmā”ti,",
  "tika-vin04t:91_4": "tatra ce so bhikkhu pubbe appavārito upasaṅkamitvā cīvare vikappaṃ āpajjeyya “sādhu vata maṃ āyasmanto",
  "tika-vin04t:91_5": "imehi paccekacīvaracetāpannehi evarūpaṃ vā evarūpaṃ vā cīvaraṃ cetāpetvā acchādetha ubhova santā ekenā”ti",
  "tika-vin04t:91_6": "kalyāṇakamyataṃ upādāya,",
  "tika-vin04t:91_7": "nissaggiyaṃ pācittiyaṃ.",
  "tika-vin04t:92_0": "Rājasikkhāpadaṃ",
  "tika-vin04t:93_0": "10.",
  "tika-vin04t:93_1": "Bhikkhuṃ paneva uddissa rājā vā rājabhoggo vā brāhmaṇo vā gahapatiko vā dūtena cīvaracetāpannaṃ pahiṇeyya",
  "tika-vin04t:93_2": "“iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādehī”ti.",
  "tika-vin04t:93_3": "So ce dūto taṃ bhikkhuṃ upasaṅkamitvā evaṃ vadeyya “idaṃ kho, bhante,",
  "tika-vin04t:93_4": "āyasmantaṃ uddissa cīvaracetāpannaṃ ābhataṃ,",
  "tika-vin04t:93_5": "paṭiggaṇhātu āyasmā cīvaracetāpanna”nti.",
  "tika-vin04t:93_6": "Tena bhikkhunā so dūto evamassa vacanīyo “na kho mayaṃ, āvuso,",
  "tika-vin04t:93_7": "cīvaracetāpannaṃ paṭiggaṇhāma,",
  "tika-vin04t:93_8": "cīvarañca kho mayaṃ paṭiggaṇhāma kālena kappiya”nti.",
  "tika-vin04t:93_9": "So ce dūto taṃ bhikkhuṃ evaṃ vadeyya “atthi panāyasmato koci veyyāvaccakaro”ti.",
  "tika-vin04t:93_10": "Cīvaratthikena,",
  "tika-vin04t:93_11": "bhikkhave,",
  "tika-vin04t:93_12": "bhikkhunā veyyāvaccakaro niddisitabbo ārāmiko vā upāsako vā “eso kho, āvuso,",
  "tika-vin04t:93_13": "bhikkhūnaṃ veyyāvaccakaro”ti.",
  "tika-vin04t:93_14": "So ce dūto taṃ veyyāvaccakaraṃ saññāpetvā taṃ bhikkhuṃ upasaṅkamitvā evaṃ vadeyya “yaṃ kho, bhante,",
  "tika-vin04t:93_15": "āyasmā veyyāvaccakaraṃ niddisi,",
  "tika-vin04t:93_16": "saññatto so mayā,",
  "tika-vin04t:93_17": "upasaṅkamatāyasmā kālena,",
  "tika-vin04t:93_18": "cīvarena taṃ acchādessatī”ti.",
  "tika-vin04t:93_19": "Cīvaratthikena,",
  "tika-vin04t:93_20": "bhikkhave,",
  "tika-vin04t:93_21": "bhikkhunā veyyāvaccakaro upasaṅkamitvā dvattikkhattuṃ codetabbo sāretabbo “attho me, āvuso,",
  "tika-vin04t:93_22": "cīvarenā”ti,",
  "tika-vin04t:93_23": "dvattikkhattuṃ codayamāno sārayamāno taṃ cīvaraṃ abhinipphādeyya,",
  "tika-vin04t:93_24": "iccetaṃ kusalaṃ,",
  "tika-vin04t:93_25": "no ce abhinipphādeyya,",
  "tika-vin04t:93_26": "catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabbaṃ,",
  "tika-vin04t:93_27": "catukkhattuṃ pañcakkhattuṃ chakkhattuparamaṃ tuṇhībhūto uddissa tiṭṭhamāno taṃ cīvaraṃ abhinipphādeyya,",
  "tika-vin04t:93_28": "iccetaṃ kusalaṃ,",
  "tika-vin04t:93_29": "tato ce uttari vāyamamāno taṃ cīvaraṃ abhinipphādeyya,",
  "tika-vin04t:93_30": "nissaggiyaṃ pācittiyaṃ.",
  "tika-vin04t:93_31": "No ce abhinipphādeyya,",
  "tika-vin04t:93_32": "yatassa cīvaracetāpannaṃ ābhataṃ,",
  "tika-vin04t:93_33": "tattha sāmaṃ vā gantabbaṃ,",
  "tika-vin04t:93_34": "dūto vā pāhetabbo “yaṃ kho tumhe āyasmanto bhikkhuṃ uddissa cīvaracetāpannaṃ pahiṇittha,",
  "tika-vin04t:93_35": "na taṃ tassa bhikkhuno kiñci atthaṃ anubhoti,",
  "tika-vin04t:93_36": "yuñjantāyasmanto sakaṃ,",
  "tika-vin04t:93_37": "mā vo sakaṃ vinassā”ti,",
  "tika-vin04t:93_38": "ayaṃ tattha sāmīci.",
  "tika-vin04t:94_0": "Kathinavaggo paṭhamo.",
  "tika-vin04t:95_0": "Kosiyasikkhāpadaṃ",
  "tika-vin04t:96_0": "11. Yo pana bhikkhu kosiyamissakaṃ santhataṃ kārāpeyya, nissaggiyaṃ pācittiyaṃ.",
  "tika-vin04t:97_0": "Suddhakāḷakasikkhāpadaṃ",
  "tika-vin04t:98_0": "12. Yo pana bhikkhu suddhakāḷakānaṃ eḷakalomānaṃ santhataṃ kārāpeyya, nissaggiyaṃ pācittiyaṃ.",
  "tika-vin04t:99_0": "Dvebhāgasikkhāpadaṃ",
  "tika-vin04t:100_0": "13.",
  "tika-vin04t:100_1": "Navaṃ pana bhikkhunā santhataṃ kārayamānena dve bhāgā suddhakāḷakānaṃ eḷakalomānaṃ ādātabbā,",
  "tika-vin04t:100_2": "tatiyaṃ odātānaṃ,",
  "tika-vin04t:100_3": "catutthaṃ gocariyānaṃ.",
  "tika-vin04t:100_4": "Anādā ce bhikkhu dve bhāge suddhakāḷakānaṃ eḷakalomānaṃ,",
  "tika-vin04t:100_5": "tatiyaṃ odātānaṃ,",
  "tika-vin04t:100_6": "catutthaṃ gocariyānaṃ,",
  "tika-vin04t:100_7": "navaṃ santhataṃ kārāpeyya,",
  "tika-vin04t:100_8": "nissaggiyaṃ pācittiyaṃ.",
  "tika-vin04t:101_0": "Chabbassasikkhāpadaṃ",
  "tika-vin04t:102_0": "14.",
  "tika-vin04t:102_1": "Navaṃ pana bhikkhunā santhataṃ kārāpetvā chabbassāni dhāretabbaṃ,",
  "tika-vin04t:102_2": "orena ce channaṃ vassānaṃ taṃ santhataṃ vissajjetvā vā avissajjetvā vā aññaṃ navaṃ santhataṃ kārāpeyya aññatra bhikkhusammutiyā,",
  "tika-vin04t:102_3": "nissaggiyaṃ pācittiyaṃ.",
  "tika-vin04t:103_0": "Nisīdanasanthatasikkhāpadaṃ",
  "tika-vin04t:104_0": "15.",
  "tika-vin04t:104_1": "Nisīdanasanthataṃ pana bhikkhunā kārayamānena purāṇasanthatassa sāmantā sugatavidatthi ādātabbā dubbaṇṇakaraṇāya.",
  "tika-vin04t:104_2": "Anādā ce bhikkhu purāṇasantha tassa sāmantā sugatavidatthiṃ,",
  "tika-vin04t:104_3": "navaṃ nisīdanasanthataṃ kārāpeyya,",
  "tika-vin04t:104_4": "nissaggiyaṃ pācittiyaṃ.",
  "tika-vin04t:105_0": "Eḷakalomasikkhāpadaṃ",
  "tika-vin04t:106_0": "16.",
  "tika-vin04t:106_1": "Bhikkhuno paneva addhānamaggappaṭipannassa eḷakalomāni uppajjeyyuṃ,",
  "tika-vin04t:106_2": "ākaṅkhamānena bhikkhunā paṭiggahetabbāni,",
  "tika-vin04t:106_3": "paṭiggahetvā tiyojanaparamaṃ sahatthā haritabbāni asante hārake.",
  "tika-vin04t:106_4": "Tato ce uttari hareyya,",
  "tika-vin04t:106_5": "asantepi hārake,",
  "tika-vin04t:106_6": "nissaggiyaṃ pācittiyaṃ.",
  "tika-vin04t:107_0": "Eḷakalomadhovāpanasikkhāpadaṃ",
  "tika-vin04t:108_0": "17.",
  "tika-vin04t:108_1": "Yo pana bhikkhu aññātikāya bhikkhuniyā eḷakalomāni dhovāpeyya vā rajāpeyya vā vijaṭāpeyya vā,",
  "tika-vin04t:108_2": "nissaggiyaṃ pācittiyaṃ.",
  "tika-vin04t:109_0": "Rūpiyasikkhāpadaṃ",
  "tika-vin04t:110_0": "18.",
  "tika-vin04t:110_1": "Yo pana bhikkhu jātarūparajataṃ uggaṇheyya vā uggaṇhāpeyya vā upanikkhittaṃ vā sādiyeyya,",
  "tika-vin04t:110_2": "nissaggiyaṃ pācittiyaṃ.",
  "tika-vin04t:111_0": "Rūpiyasaṃvohārasikkhāpadaṃ",
  "tika-vin04t:112_0": "19. Yo pana bhikkhu nānappakārakaṃ rūpiyasaṃvohāraṃ samāpajjeyya, nissaggiyaṃ pācittiyaṃ.",
  "tika-vin04t:113_0": "Kayavikkayasikkhāpadaṃ",
  "tika-vin04t:114_0": "20. Yo pana bhikkhu nānappakārakaṃ kayavikkayaṃ samāpajjeyya, nissaggiyaṃ pācittiyaṃ.",
  "tika-vin04t:115_0": "Kosiyavaggo dutiyo.",
  "tika-vin04t:116_0": "Pattasikkhāpadaṃ",
  "tika-vin04t:117_0": "21. Dasāhaparamaṃ atirekapatto dhāretabbo, taṃ atikkāmayato nissaggiyaṃ pācittiyaṃ.",
  "tika-vin04t:118_0": "Ūnapañcabandhanasikkhāpadaṃ",
  "tika-vin04t:119_0": "22.",
  "tika-vin04t:119_1": "Yo pana bhikkhu ūnapañcabandhanena pattena aññaṃ navaṃ pattaṃ cetāpeyya,",
  "tika-vin04t:119_2": "nissaggiyaṃ pācittiyaṃ.",
  "tika-vin04t:119_3": "Tena bhikkhunā so patto bhikkhuparisāya nissajjitabbo,",
  "tika-vin04t:119_4": "yo ca tassā bhikkhuparisāya pattapariyanto,",
  "tika-vin04t:119_5": "so tassa bhikkhuno padātabbo “ayaṃ te bhikkhu patto yāva bhedanāya dhāretabbo”ti,",
  "tika-vin04t:119_6": "ayaṃ tattha sāmīci.",
  "tika-vin04t:120_0": "Bhesajjasikkhāpadaṃ",
  "tika-vin04t:121_0": "23.",
  "tika-vin04t:121_1": "Yāni kho pana tāni gilānānaṃ bhikkhūnaṃ paṭisāyanīyāni bhesajjāni,",
  "tika-vin04t:121_2": "seyyathidaṃ –",
  "tika-vin04t:121_3": "sappi navanītaṃ telaṃ madhu phāṇitaṃ,",
  "tika-vin04t:121_4": "tāni paṭiggahetvā sattāhaparamaṃ sannidhikārakaṃ paribhuñjitabbāni,",
  "tika-vin04t:121_5": "taṃ atikkāmayato nissaggiyaṃ pācittiyaṃ.",
  "tika-vin04t:122_0": "Vassikasāṭikasikkhāpadaṃ",
  "tika-vin04t:123_0": "24.",
  "tika-vin04t:123_1": "“Māso seso gimhāna”nti bhikkhunā vassikasāṭikacīvaraṃ pariyesitabbaṃ,",
  "tika-vin04t:123_2": "“addhamāso seso gimhāna”nti katvā nivāsetabbaṃ.",
  "tika-vin04t:123_3": "Orena ce “māso seso gimhāna”nti vassikasāṭikacīvaraṃ pariyeseyya,",
  "tika-vin04t:123_4": "orena“ddhamāso seso gimhāna”nti katvā nivāseyya,",
  "tika-vin04t:123_5": "nissaggiyaṃ pācittiyaṃ.",
  "tika-vin04t:124_0": "Cīvaraacchindanasikkhāpadaṃ",
  "tika-vin04t:125_0": "25.",
  "tika-vin04t:125_1": "Yo pana bhikkhu bhikkhussa sāmaṃ cīvaraṃ datvā kupito anattamano acchindeyya vā acchindāpeyya vā,",
  "tika-vin04t:125_2": "nissaggiyaṃ pācittiyaṃ.",
  "tika-vin04t:126_0": "Suttaviññattisikkhāpadaṃ",
  "tika-vin04t:127_0": "26. Yo pana bhikkhu sāmaṃ suttaṃ viññāpetvā tantavāyehi cīvaraṃ vāyāpeyya, nissaggiyaṃ pācittiyaṃ.",
  "tika-vin04t:128_0": "Mahāpesakārasikkhāpadaṃ",
  "tika-vin04t:129_0": "27.",
  "tika-vin04t:129_1": "Bhikkhuṃ paneva uddissa aññātako gahapati vā gahapatānī vā tantavāyehi cīvaraṃ vāyāpeyya,",
  "tika-vin04t:129_2": "tatra ce so bhikkhu pubbe appavārito tantavāye upasaṅkamitvā cīvare vikappaṃ āpajjeyya “idaṃ kho, āvuso,",
  "tika-vin04t:129_3": "cīvaraṃ maṃ uddissa viyyati,",
  "tika-vin04t:129_4": "āyatañca karotha,",
  "tika-vin04t:129_5": "vitthatañca,",
  "tika-vin04t:129_6": "appitañca,",
  "tika-vin04t:129_7": "suvītañca,",
  "tika-vin04t:129_8": "suppavāyitañca,",
  "tika-vin04t:129_9": "suvilekhitañca,",
  "tika-vin04t:129_10": "suvitacchitañca karotha,",
  "tika-vin04t:129_11": "appeva nāma mayampi āyasmantānaṃ kiñcimattaṃ anupadajjeyyāmā”ti.",
  "tika-vin04t:129_12": "Evañca so bhikkhu vatvā kiñcimattaṃ anupadajjeyya antamaso piṇḍapātamattampi,",
  "tika-vin04t:129_13": "nissaggiyaṃ pācittiyaṃ.",
  "tika-vin04t:130_0": "Accekacīvarasikkhāpadaṃ",
  "tika-vin04t:131_0": "28.",
  "tika-vin04t:131_1": "Dasāhānāgataṃ kattikatemāsikapuṇṇamaṃ bhikkhuno paneva accekacīvaraṃ uppajjeyya,",
  "tika-vin04t:131_2": "accekaṃ maññamānena bhikkhunā paṭiggahetabbaṃ,",
  "tika-vin04t:131_3": "paṭiggahetvā yāva cīvarakālasamayaṃ nikkhipitabbaṃ.",
  "tika-vin04t:131_4": "Tato ce uttari nikkhipeyya,",
  "tika-vin04t:131_5": "nissaggiyaṃ pācittiyaṃ.",
  "tika-vin04t:132_0": "Sāsaṅkasikkhāpadaṃ",
  "tika-vin04t:133_0": "29.",
  "tika-vin04t:133_1": "Upavassaṃ kho pana kattikapuṇṇamaṃ yāni kho pana tāni āraññakāni senāsanāni sāsaṅkasammatāni sappaṭibhayāni,",
  "tika-vin04t:133_2": "tathārūpesu bhikkhu senāsanesu viharanto ākaṅkhamāno tiṇṇaṃ cīvarānaṃ aññataraṃ cīvaraṃ antaraghare nikkhipeyya,",
  "tika-vin04t:133_3": "siyā ca tassa bhikkhuno kocideva paccayo tena cīvarena vippavāsāya,",
  "tika-vin04t:133_4": "chārattaparamaṃ tena bhikkhunā tena cīvarena vippavasitabbaṃ.",
  "tika-vin04t:133_5": "Tato ce uttari vippavaseyya aññatra bhikkhusammutiyā,",
  "tika-vin04t:133_6": "nissaggiyaṃ pācittiyaṃ.",
  "tika-vin04t:134_0": "Pariṇatasikkhāpadaṃ",
  "tika-vin04t:135_0": "30. Yo pana bhikkhu jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiyaṃ.",
  "tika-vin04t:136_0": "Pattavaggo tatiyo.",
  "tika-vin04t:137_0": "Uddiṭṭhā kho āyasmanto tiṃsa nissaggiyā pācittiyā dhammā.",
  "tika-vin04t:137_1": "Tatthāyasmante pucchāmi,",
  "tika-vin04t:137_2": "kaccittha parisuddhā,",
  "tika-vin04t:137_3": "dutiyampi pucchāmi,",
  "tika-vin04t:137_4": "kaccittha parisuddhā,",
  "tika-vin04t:137_5": "tatiyampi pucchāmi,",
  "tika-vin04t:137_6": "kaccittha parisuddhā,",
  "tika-vin04t:137_7": "parisuddhetthāyasmanto,",
  "tika-vin04t:137_8": "tasmā tuṇhī,",
  "tika-vin04t:137_9": "evametaṃ dhārayāmīti.",
  "tika-vin04t:138_0": "Nissaggiyapācittiyā niṭṭhitā.",
  "tika-vin04t:139_0": "Suddhapācittiyā",
  "tika-vin04t:140_0": "Ime kho panāyasmanto dvenavuti pācittiyā",
  "tika-vin04t:141_0": "Dhammā uddesaṃ āgacchanti.",
  "tika-vin04t:142_0": "Musāvādasikkhāpadaṃ",
  "tika-vin04t:143_0": "1. Sampajānamusāvāde pācittiyaṃ.",
  "tika-vin04t:144_0": "Omasavādasikkhāpadaṃ",
  "tika-vin04t:145_0": "2. Omasavāde pācittiyaṃ.",
  "tika-vin04t:146_0": "Pesuññasikkhāpadaṃ",
  "tika-vin04t:147_0": "3. Bhikkhupesuññe pācittiyaṃ.",
  "tika-vin04t:148_0": "Padasodhammasikkhāpadaṃ",
  "tika-vin04t:149_0": "4. Yo pana bhikkhu anupasampannaṃ padaso dhammaṃ vāceyya, pācittiyaṃ.",
  "tika-vin04t:150_0": "Paṭhamasahaseyyasikkhāpadaṃ",
  "tika-vin04t:151_0": "5. Yo pana bhikkhu anupasampannena uttaridirattatirattaṃ sahaseyyaṃ kappeyya, pācittiyaṃ.",
  "tika-vin04t:152_0": "Dutiyasahaseyyasikkhāpadaṃ",
  "tika-vin04t:153_0": "6. Yo pana bhikkhu mātugāmena sahaseyyaṃ kappeyya, pācittiyaṃ.",
  "tika-vin04t:154_0": "Dhammadesanāsikkhāpadaṃ",
  "tika-vin04t:155_0": "7.",
  "tika-vin04t:155_1": "Yo pana bhikkhu mātugāmassa uttarichappañcavācāhi dhammaṃ deseyya aññatra viññunā purisaviggahena,",
  "tika-vin04t:155_2": "pācittiyaṃ.",
  "tika-vin04t:156_0": "Bhūtārocanasikkhāpadaṃ",
  "tika-vin04t:157_0": "8. Yo pana bhikkhu anupasampannassa uttarimanussadhammaṃ āroceyya, bhūtasmiṃ pācittiyaṃ.",
  "tika-vin04t:158_0": "Duṭṭhullārocanasikkhāpadaṃ",
  "tika-vin04t:159_0": "9.",
  "tika-vin04t:159_1": "Yo pana bhikkhu bhikkhussa duṭṭhullaṃ āpattiṃ anupasampannassa āroceyya aññatra bhikkhusammutiyā,",
  "tika-vin04t:159_2": "pācittiyaṃ.",
  "tika-vin04t:160_0": "Pathavīkhaṇanasikkhāpadaṃ",
  "tika-vin04t:161_0": "10. Yo pana bhikkhu pathaviṃ khaṇeyya vā khaṇāpeyya vā pācittiyaṃ.",
  "tika-vin04t:162_0": "Musāvādavaggo paṭhamo.",
  "tika-vin04t:163_0": "Bhūtagāmasikkhāpadaṃ",
  "tika-vin04t:164_0": "11. Bhūtagāmapātabyatāya pācittiyaṃ.",
  "tika-vin04t:165_0": "Aññavādakasikkhāpadaṃ",
  "tika-vin04t:166_0": "12. Aññavādake, vihesake pācittiyaṃ.",
  "tika-vin04t:167_0": "Ujjhāpanakasikkhāpadaṃ",
  "tika-vin04t:168_0": "13. Ujjhāpanake, khiyyanake pācittiyaṃ.",
  "tika-vin04t:169_0": "Paṭhamasenāsanasikkhāpadaṃ",
  "tika-vin04t:170_0": "14.",
  "tika-vin04t:170_1": "Yo pana bhikkhu saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā vā santharāpetvā vā taṃ pakkamanto neva uddhareyya,",
  "tika-vin04t:170_2": "na uddharāpeyya,",
  "tika-vin04t:170_3": "anāpucchaṃ vā gaccheyya,",
  "tika-vin04t:170_4": "pācittiyaṃ.",
  "tika-vin04t:171_0": "Dutiyasenāsanasikkhāpadaṃ",
  "tika-vin04t:172_0": "15.",
  "tika-vin04t:172_1": "Yo pana bhikkhu saṅghike vihāre seyyaṃ santharitvā vā santharāpetvā vā taṃ pakkamanto neva uddhareyya,",
  "tika-vin04t:172_2": "na uddharāpeyya,",
  "tika-vin04t:172_3": "anāpucchaṃ vā gaccheyya,",
  "tika-vin04t:172_4": "pācittiyaṃ.",
  "tika-vin04t:173_0": "Anupakhajjasikkhāpadaṃ",
  "tika-vin04t:174_0": "16.",
  "tika-vin04t:174_1": "Yo pana bhikkhu saṅghike vihāre jānaṃ pubbupagataṃ bhikkhuṃ anupakhajja seyyaṃ kappeyya “yassa sambādho bhavissati,",
  "tika-vin04t:174_2": "so pakkamissatī”ti etadeva paccayaṃ karitvā anaññaṃ,",
  "tika-vin04t:174_3": "pācittiyaṃ.",
  "tika-vin04t:175_0": "Nikkaḍḍhanasikkhāpadaṃ",
  "tika-vin04t:176_0": "17.",
  "tika-vin04t:176_1": "Yo pana bhikkhu bhikkhuṃ kupito anattamano saṅghikā vihārā nikkaḍḍheyya vā nikkaḍḍhāpeyya vā,",
  "tika-vin04t:176_2": "pācittiyaṃ.",
  "tika-vin04t:177_0": "Vehāsakuṭisikkhāpadaṃ",
  "tika-vin04t:178_0": "18.",
  "tika-vin04t:178_1": "Yo pana bhikkhu saṅghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdeyya vā abhinipajjeyya vā,",
  "tika-vin04t:178_2": "pācittiyaṃ.",
  "tika-vin04t:179_0": "Mahallakavihārasikkhāpadaṃ",
  "tika-vin04t:180_0": "19.",
  "tika-vin04t:180_1": "Mahallakaṃ pana bhikkhunā vihāraṃ kārayamānena yāva dvārakosā aggaḷaṭṭhapanāya ālokasandhiparikammāya",
  "tika-vin04t:180_2": "dvatticchadanassa pariyāyaṃ appaharite ṭhitena adhiṭṭhātabbaṃ,",
  "tika-vin04t:180_3": "tato ce uttari appaharitepi ṭhito adhiṭṭhaheyya,",
  "tika-vin04t:180_4": "pācittiyaṃ.",
  "tika-vin04t:181_0": "Sappāṇakasikkhāpadaṃ",
  "tika-vin04t:182_0": "20.",
  "tika-vin04t:182_1": "Yo pana bhikkhu jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā,",
  "tika-vin04t:182_2": "pācittiyaṃ.",
  "tika-vin04t:183_0": "Bhūtagāmavaggo dutiyo.",
  "tika-vin04t:184_0": "Ovādasikkhāpadaṃ",
  "tika-vin04t:185_0": "21. Yo pana bhikkhu asammato bhikkhuniyo ovadeyya, pācittiyaṃ.",
  "tika-vin04t:186_0": "Atthaṅgatasikkhāpadaṃ",
  "tika-vin04t:187_0": "22. Sammatopi ce bhikkhu atthaṅgate sūriye bhikkhuniyo ovadeyya, pācittiyaṃ.",
  "tika-vin04t:188_0": "Bhikkhunupassayasikkhāpadaṃ",
  "tika-vin04t:189_0": "23.",
  "tika-vin04t:189_1": "Yo pana bhikkhu bhikkhunupassayaṃ upasaṅkamitvā bhikkhuniyo ovadeyya aññatra samayā,",
  "tika-vin04t:189_2": "pācittiyaṃ.",
  "tika-vin04t:189_3": "Tatthāyaṃ samayo,",
  "tika-vin04t:189_4": "gilānā hoti bhikkhunī,",
  "tika-vin04t:189_5": "ayaṃ tattha samayo.",
  "tika-vin04t:190_0": "Āmisasikkhāpadaṃ",
  "tika-vin04t:191_0": "24. Yo pana bhikkhu evaṃ vadeyya “āmisahetu therā bhikkhū bhikkhuniyo ovadantī”ti, pācittiyaṃ.",
  "tika-vin04t:192_0": "Cīvaradānasikkhāpadaṃ",
  "tika-vin04t:193_0": "25. Yo pana bhikkhu aññātikāya bhikkhuniyā cīvaraṃ dadeyya aññatra pārivattakā, pācittiyaṃ.",
  "tika-vin04t:194_0": "Cīvarasibbanasikkhāpadaṃ",
  "tika-vin04t:195_0": "26. Yo pana bhikkhu aññātikāya bhikkhuniyā cīvaraṃ sibbeyya vā sibbāpeyya vā, pācittiyaṃ.",
  "tika-vin04t:196_0": "Saṃvidhānasikkhāpadaṃ",
  "tika-vin04t:197_0": "27.",
  "tika-vin04t:197_1": "Yo pana bhikkhu bhikkhuniyā saddhiṃ saṃvidhāya ekaddhānamaggaṃ paṭipajjeyya antamaso gāmantarampi aññatra samayā,",
  "tika-vin04t:197_2": "pācittiyaṃ.",
  "tika-vin04t:197_3": "Tatthāyaṃ samayo,",
  "tika-vin04t:197_4": "satthagamanīyo hoti maggo,",
  "tika-vin04t:197_5": "sāsaṅkasammato,",
  "tika-vin04t:197_6": "sappaṭibhayo,",
  "tika-vin04t:197_7": "ayaṃ tattha samayo.",
  "tika-vin04t:198_0": "Nāvābhiruhanasikkhāpadaṃ",
  "tika-vin04t:199_0": "28.",
  "tika-vin04t:199_1": "Yo pana bhikkhu bhikkhuniyā saddhiṃ saṃvidhāya ekaṃ nāvaṃ abhiruheyya uddhaṃgāminiṃ vā adhogāminiṃ vā aññatra tiriyaṃ taraṇāya,",
  "tika-vin04t:199_2": "pācittiyaṃ.",
  "tika-vin04t:200_0": "Paripācitasikkhāpadaṃ",
  "tika-vin04t:201_0": "29.",
  "tika-vin04t:201_1": "Yo pana bhikkhu jānaṃ bhikkhuniparipācitaṃ piṇḍapātaṃ bhuñjeyya aññatra pubbe gihisamārambhā,",
  "tika-vin04t:201_2": "pācittiyaṃ.",
  "tika-vin04t:202_0": "Rahonisajjasikkhāpadaṃ",
  "tika-vin04t:203_0": "30. Yo pana bhikkhu bhikkhuniyā saddhiṃ eko ekāya raho nisajjaṃ kappeyya, pācittiyaṃ.",
  "tika-vin04t:204_0": "Ovādavaggo tatiyo.",
  "tika-vin04t:205_0": "Āvasathapiṇḍasikkhāpadaṃ",
  "tika-vin04t:206_0": "31. Agilānena bhikkhunā eko āvasathapiṇḍo bhuñjitabbo. Tato ce uttari bhuñjeyya, pācittiyaṃ.",
  "tika-vin04t:207_0": "Gaṇabhojanasikkhāpadaṃ",
  "tika-vin04t:208_0": "32.",
  "tika-vin04t:208_1": "Gaṇabhojane aññatra samayā pācittiyaṃ.",
  "tika-vin04t:208_2": "Tatthāyaṃ samayo,",
  "tika-vin04t:208_3": "gilānasamayo,",
  "tika-vin04t:208_4": "cīvaradānasamayo,",
  "tika-vin04t:208_5": "cīvarakārasamayo,",
  "tika-vin04t:208_6": "addhānagamanasamayo,",
  "tika-vin04t:208_7": "nāvābhiruhanasamayo,",
  "tika-vin04t:208_8": "mahāsamayo,",
  "tika-vin04t:208_9": "samaṇabhattasamayo,",
  "tika-vin04t:208_10": "ayaṃ tattha samayo.",
  "tika-vin04t:209_0": "Paramparabhojanasikkhāpadaṃ",
  "tika-vin04t:210_0": "33.",
  "tika-vin04t:210_1": "Paramparabhojane aññatra samayā pācittiyaṃ.",
  "tika-vin04t:210_2": "Tatthāyaṃ samayo,",
  "tika-vin04t:210_3": "gilānasamayo,",
  "tika-vin04t:210_4": "cīvaradānasamayo,",
  "tika-vin04t:210_5": "cīvarakārasamayo,",
  "tika-vin04t:210_6": "ayaṃ tattha samayo.",
  "tika-vin04t:211_0": "Kāṇamātusikkhāpadaṃ",
  "tika-vin04t:212_0": "34.",
  "tika-vin04t:212_1": "Bhikkhuṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya,",
  "tika-vin04t:212_2": "ākaṅkhamānena bhikkhunā dvattipattapūrā paṭiggahetabbā.",
  "tika-vin04t:212_3": "Tato ce uttari paṭiggaṇheyya,",
  "tika-vin04t:212_4": "pācittiyaṃ.",
  "tika-vin04t:212_5": "Dvattipattapūre paṭiggahetvā tato nīharitvā bhikkhūhi saddhiṃ saṃvibhajitabbaṃ,",
  "tika-vin04t:212_6": "ayaṃ tattha sāmīci.",
  "tika-vin04t:213_0": "Paṭhamapavāraṇāsikkhāpadaṃ",
  "tika-vin04t:214_0": "35.",
  "tika-vin04t:214_1": "Yo pana bhikkhu bhuttāvī pavārito anatirittaṃ khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin04t:214_2": "pācittiyaṃ.",
  "tika-vin04t:215_0": "Dutiyapavāraṇāsikkhāpadaṃ",
  "tika-vin04t:216_0": "36.",
  "tika-vin04t:216_1": "Yo pana bhikkhu bhikkhuṃ bhuttāviṃ pavāritaṃ anatirittena khādanīyena vā bhojanīyena vā abhihaṭṭhuṃ pavāreyya",
  "tika-vin04t:216_2": "“handa bhikkhu khāda vā bhuñja vā”ti jānaṃ āsādanāpekkho,",
  "tika-vin04t:216_3": "bhuttasmiṃ pācittiyaṃ.",
  "tika-vin04t:217_0": "Vikālabhojanasikkhāpadaṃ",
  "tika-vin04t:218_0": "37. Yo pana bhikkhu vikāle khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:219_0": "Sannidhikārakasikkhāpadaṃ",
  "tika-vin04t:220_0": "38.",
  "tika-vin04t:220_1": "Yo pana bhikkhu sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin04t:220_2": "pācittiyaṃ.",
  "tika-vin04t:221_0": "Paṇītabhojanasikkhāpadaṃ",
  "tika-vin04t:222_0": "39.",
  "tika-vin04t:222_1": "Yāni kho pana tāni paṇītabhojanāni,",
  "tika-vin04t:222_2": "seyyathidaṃ – sappi,",
  "tika-vin04t:222_3": "navanītaṃ, telaṃ, madhu, phāṇitaṃ, maccho, maṃsaṃ, khīraṃ, dadhi.",
  "tika-vin04t:222_4": "Yo pana bhikkhu evarūpāni paṇītabhojanāni agilāno attano atthāya viññāpetvā bhuñjeyya,",
  "tika-vin04t:222_5": "pācittiyaṃ.",
  "tika-vin04t:223_0": "Dantaponasikkhāpadaṃ",
  "tika-vin04t:224_0": "40. Yo pana bhikkhu adinnaṃ mukhadvāraṃ āhāraṃ āhareyya aññatra udakadantaponā, pācittiyaṃ.",
  "tika-vin04t:225_0": "Bhojanavaggo catuttho.",
  "tika-vin04t:226_0": "Acelakasikkhāpadaṃ",
  "tika-vin04t:227_0": "41.",
  "tika-vin04t:227_1": "Yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya,",
  "tika-vin04t:227_2": "pācittiyaṃ.",
  "tika-vin04t:228_0": "Uyyojanasikkhāpadaṃ",
  "tika-vin04t:229_0": "42.",
  "tika-vin04t:229_1": "Yo pana bhikkhu bhikkhuṃ “ehāvuso,",
  "tika-vin04t:229_2": "gāmaṃ vā nigamaṃ vā piṇḍāya pavisissāmā”ti tassa dāpetvā vā adāpetvā vā uyyojeyya “gacchāvuso,",
  "tika-vin04t:229_3": "na me tayā saddhiṃ kathā vā nisajjā vā phāsu hoti,",
  "tika-vin04t:229_4": "ekakassa me kathā vā nisajjā vā phāsu hotī”ti etadeva paccayaṃ karitvā anaññaṃ,",
  "tika-vin04t:229_5": "pācittiyaṃ.",
  "tika-vin04t:230_0": "Sabhojanasikkhāpadaṃ",
  "tika-vin04t:231_0": "43. Yo pana bhikkhu sabhojane kule anupakhajja nisajjaṃ kappeyya, pācittiyaṃ.",
  "tika-vin04t:232_0": "Rahopaṭicchannasikkhāpadaṃ",
  "tika-vin04t:233_0": "44. Yo pana bhikkhu mātugāmena saddhiṃ raho paṭicchanne āsane nisajjaṃ kappeyya, pācittiyaṃ.",
  "tika-vin04t:234_0": "Rahonisajjasikkhāpadaṃ",
  "tika-vin04t:235_0": "45. Yo pana bhikkhu mātugāmena saddhiṃ eko ekāya raho nisajjaṃ kappeyya, pācittiyaṃ.",
  "tika-vin04t:236_0": "Cārittasikkhāpadaṃ",
  "tika-vin04t:237_0": "46.",
  "tika-vin04t:237_1": "Yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ vā pacchābhattaṃ vā kulesu cārittaṃ āpajjeyya aññatra samayā,",
  "tika-vin04t:237_2": "pācittiyaṃ.",
  "tika-vin04t:237_3": "Tatthāyaṃ samayo,",
  "tika-vin04t:237_4": "cīvaradānasamayo,",
  "tika-vin04t:237_5": "cīvarakārasamayo,",
  "tika-vin04t:237_6": "ayaṃ tattha samayo.",
  "tika-vin04t:238_0": "Mahānāmasikkhāpadaṃ",
  "tika-vin04t:239_0": "47.",
  "tika-vin04t:239_1": "Agilānena bhikkhunā catumāsappaccayapavāraṇā sāditabbā aññatra punapavāraṇāya,",
  "tika-vin04t:239_2": "aññatra niccapavāraṇāya.",
  "tika-vin04t:239_3": "Tato ce uttari sādiyeyya,",
  "tika-vin04t:239_4": "pācittiyaṃ.",
  "tika-vin04t:240_0": "Uyyuttasenāsikkhāpadaṃ",
  "tika-vin04t:241_0": "48. Yo pana bhikkhu uyyuttaṃ senaṃ dassanāya gaccheyya aññatra tathārūpappaccayā, pācittiyaṃ.",
  "tika-vin04t:242_0": "Senāvāsasikkhāpadaṃ",
  "tika-vin04t:243_0": "49.",
  "tika-vin04t:243_1": "Siyā ca tassa bhikkhuno kocideva paccayo senaṃ gamanāya,",
  "tika-vin04t:243_2": "dirattatirattaṃ tena bhikkhunā senāya vasitabbaṃ.",
  "tika-vin04t:243_3": "Tato ce uttari vaseyya,",
  "tika-vin04t:243_4": "pācittiyaṃ.",
  "tika-vin04t:244_0": "Uyyodhikasikkhāpadaṃ",
  "tika-vin04t:245_0": "50.",
  "tika-vin04t:245_1": "Dirattatirattaṃ ce bhikkhu senāya vasamāno uyyodhikaṃ vā balaggaṃ vā senābyūhaṃ vā anīkadassanaṃ vā gaccheyya,",
  "tika-vin04t:245_2": "pācittiyaṃ.",
  "tika-vin04t:246_0": "Acelakavaggo pañcamo.",
  "tika-vin04t:247_0": "Surāpānasikkhāpadaṃ",
  "tika-vin04t:248_0": "51. Surāmerayapāne pācittiyaṃ.",
  "tika-vin04t:249_0": "Aṅgulipatodakasikkhāpadaṃ",
  "tika-vin04t:250_0": "52. Aṅgulipatodake pācittiyaṃ.",
  "tika-vin04t:251_0": "Hasadhammasikkhāpadaṃ",
  "tika-vin04t:252_0": "53. Udake hasadhamme pācittiyaṃ.",
  "tika-vin04t:253_0": "Anādariyasikkhāpadaṃ",
  "tika-vin04t:254_0": "54. Anādariye pācittiyaṃ.",
  "tika-vin04t:255_0": "Bhiṃsāpanasikkhāpadaṃ",
  "tika-vin04t:256_0": "55. Yo pana bhikkhu bhikkhuṃ bhiṃsāpeyya, pācittiyaṃ.",
  "tika-vin04t:257_0": "Jotisikkhāpadaṃ",
  "tika-vin04t:258_0": "56.",
  "tika-vin04t:258_1": "Yo pana bhikkhu agilāno visibbanāpekkho jotiṃ samādaheyya vā samādahāpeyya vā aññatra tathārūpappaccayā,",
  "tika-vin04t:258_2": "pācittiyaṃ.",
  "tika-vin04t:259_0": "Nahānasikkhāpadaṃ",
  "tika-vin04t:260_0": "57.",
  "tika-vin04t:260_1": "Yo pana bhikkhu orenaddhamāsaṃ nahāyeyya aññatra samayā,",
  "tika-vin04t:260_2": "pācittiyaṃ.",
  "tika-vin04t:260_3": "Tatthāyaṃ samayo “diyaḍḍho māso seso gimhāna”nti “vassānassa paṭhamo māso” iccete aḍḍhateyyamāsā uṇhasamayo,",
  "tika-vin04t:260_4": "pariḷāhasamayo,",
  "tika-vin04t:260_5": "gilānasamayo,",
  "tika-vin04t:260_6": "kammasamayo,",
  "tika-vin04t:260_7": "addhānagamanasamayo,",
  "tika-vin04t:260_8": "vātavuṭṭhisamayo,",
  "tika-vin04t:260_9": "ayaṃ tattha samayo.",
  "tika-vin04t:261_0": "Dubbaṇṇakaraṇasikkhāpadaṃ",
  "tika-vin04t:262_0": "58.",
  "tika-vin04t:262_1": "Navaṃ pana bhikkhunā cīvaralābhena tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ ādātabbaṃ nīlaṃ vā kaddamaṃ vā kāḷasāmaṃ vā.",
  "tika-vin04t:262_2": "Anādā ce bhikkhu tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjeyya,",
  "tika-vin04t:262_3": "pācittiyaṃ.",
  "tika-vin04t:263_0": "Vikappanasikkhāpadaṃ",
  "tika-vin04t:264_0": "59.",
  "tika-vin04t:264_1": "Yo pana bhikkhu bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā appaccuddhāraṇaṃ paribhuñjeyya,",
  "tika-vin04t:264_2": "pācittiyaṃ.",
  "tika-vin04t:265_0": "Apanidhānasikkhāpadaṃ",
  "tika-vin04t:266_0": "60.",
  "tika-vin04t:266_1": "Yo pana bhikkhu bhikkhussa pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidheyya vā apanidhāpeyya vā antamaso hasāpekkhopi,",
  "tika-vin04t:266_2": "pācittiyaṃ.",
  "tika-vin04t:267_0": "Surāpānavaggo chaṭṭho.",
  "tika-vin04t:268_0": "Sañciccasikkhāpadaṃ",
  "tika-vin04t:269_0": "61. Yo pana bhikkhu sañcicca pāṇaṃ jīvitā voropeyya, pācittiyaṃ.",
  "tika-vin04t:270_0": "Sappāṇakasikkhāpadaṃ",
  "tika-vin04t:271_0": "62. Yo pana bhikkhu jānaṃ sappāṇakaṃ udakaṃ paribhuñjeyya, pācittiyaṃ.",
  "tika-vin04t:272_0": "Ukkoṭanasikkhāpadaṃ",
  "tika-vin04t:273_0": "63. Yo pana bhikkhu jānaṃ yathādhammaṃ nihatādhikaraṇaṃ punakammāya ukkoṭeyya, pācittiyaṃ.",
  "tika-vin04t:274_0": "Duṭṭhullasikkhāpadaṃ",
  "tika-vin04t:275_0": "64. Yo pana bhikkhu bhikkhussa jānaṃ duṭṭhullaṃ āpattiṃ paṭicchādeyya, pācittiyaṃ.",
  "tika-vin04t:276_0": "Ūnavīsativassasikkhāpadaṃ",
  "tika-vin04t:277_0": "65.",
  "tika-vin04t:277_1": "Yo pana bhikkhu jānaṃ ūnavīsativassaṃ puggalaṃ upasampādeyya,",
  "tika-vin04t:277_2": "so ca puggalo anupasampanno,",
  "tika-vin04t:277_3": "te ca bhikkhū gārayhā,",
  "tika-vin04t:277_4": "idaṃ tasmiṃ pācittiyaṃ.",
  "tika-vin04t:278_0": "Theyyasatthasikkhāpadaṃ",
  "tika-vin04t:279_0": "66.",
  "tika-vin04t:279_1": "Yo pana bhikkhu jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya antamaso gāmantarampi,",
  "tika-vin04t:279_2": "pācittiyaṃ.",
  "tika-vin04t:280_0": "Saṃvidhānasikkhāpadaṃ",
  "tika-vin04t:281_0": "67.",
  "tika-vin04t:281_1": "Yo pana bhikkhu mātugāmena saddhiṃ saṃvidhāya ekaddhānamaggaṃ paṭipajjeyya antamaso gāmantarampi,",
  "tika-vin04t:281_2": "pācittiyaṃ.",
  "tika-vin04t:282_0": "Ariṭṭhasikkhāpadaṃ",
  "tika-vin04t:283_0": "68.",
  "tika-vin04t:283_1": "Yo pana bhikkhu evaṃ vadeyya “tathāhaṃ bhagavatā dhammaṃ desitaṃ ājānāmi,",
  "tika-vin04t:283_2": "yathā yeme antarāyikā dhammā vuttā bhagavatā,",
  "tika-vin04t:283_3": "te paṭisevato nālaṃ antarāyāyā”ti,",
  "tika-vin04t:283_4": "so bhikkhu bhikkhūhi evamassa vacanīyo “māyasmā evaṃ avaca,",
  "tika-vin04t:283_5": "mā bhagavantaṃ abbhācikkhi,",
  "tika-vin04t:283_6": "na hi sādhu bhagavato abbhakkhānaṃ,",
  "tika-vin04t:283_7": "na hi bhagavā evaṃ vadeyya,",
  "tika-vin04t:283_8": "anekapariyāyenāvuso antarāyikā dhammā antarāyikā vuttā bhagavatā,",
  "tika-vin04t:283_9": "alañca pana te paṭisevato antarāyāyā”ti.",
  "tika-vin04t:283_10": "Evañca so bhikkhu bhikkhūhi vuccamāno tatheva paggaṇheyya,",
  "tika-vin04t:283_11": "so bhikkhu bhikkhūhi yāvatatiyaṃ samanubhāsitabbo tassa paṭinissaggāya.",
  "tika-vin04t:283_12": "Yāvatatiyañce samanubhāsiyamāno taṃ paṭinissajjeyya,",
  "tika-vin04t:283_13": "iccetaṃ kusalaṃ.",
  "tika-vin04t:283_14": "No ce paṭinissajjeyya,",
  "tika-vin04t:283_15": "pācittiyaṃ.",
  "tika-vin04t:284_0": "Ukkhittasambhogasikkhāpadaṃ",
  "tika-vin04t:285_0": "69.",
  "tika-vin04t:285_1": "Yo pana bhikkhu jānaṃ tathāvādinā bhikkhunā akaṭānudhammena taṃ diṭṭhiṃ appaṭinissaṭṭhena saddhiṃ sambhuñjeyya vā,",
  "tika-vin04t:285_2": "saṃvaseyya vā,",
  "tika-vin04t:285_3": "saha vā seyyaṃ kappeyya,",
  "tika-vin04t:285_4": "pācittiyaṃ.",
  "tika-vin04t:286_0": "Kaṇṭakasikkhāpadaṃ",
  "tika-vin04t:287_0": "70.",
  "tika-vin04t:287_1": "Samaṇuddesopi ce evaṃ vadeyya “tathāhaṃ bhagavatā dhammaṃ desitaṃ ājānāmi,",
  "tika-vin04t:287_2": "yathā yeme antarāyikā dhammā vuttā bhagavatā,",
  "tika-vin04t:287_3": "te paṭisevato nālaṃ antarāyāyā”ti,",
  "tika-vin04t:287_4": "so samaṇuddeso bhikkhūhi evamassa vacanīyo “māvuso,",
  "tika-vin04t:287_5": "samaṇuddesa evaṃ avaca,",
  "tika-vin04t:287_6": "mā bhagavantaṃ abbhācikkhi,",
  "tika-vin04t:287_7": "na hi sādhu bhagavato abbhakkhānaṃ,",
  "tika-vin04t:287_8": "na hi bhagavā evaṃ vadeyya,",
  "tika-vin04t:287_9": "anekapariyāyenāvuso,",
  "tika-vin04t:287_10": "samaṇuddesa antarāyikā dhammā antarāyikā vuttā bhagavatā,",
  "tika-vin04t:287_11": "alañca pana te paṭisevato antarāyāyā”ti,",
  "tika-vin04t:287_12": "evañca so samaṇuddeso bhikkhūhi vuccamāno tatheva paggaṇheyya,",
  "tika-vin04t:287_13": "so samaṇuddeso bhikkhūhi evamassa vacanīyo “ajjatagge te, āvuso,",
  "tika-vin04t:287_14": "samaṇuddesa na ceva so bhagavā satthā apadisitabbo,",
  "tika-vin04t:287_15": "yampi caññe samaṇuddesā labhanti bhikkhūhi saddhiṃ dirattatirattaṃ sahaseyyaṃ,",
  "tika-vin04t:287_16": "sāpi te natthi,",
  "tika-vin04t:287_17": "cara pire,",
  "tika-vin04t:287_18": "vinassā”ti.",
  "tika-vin04t:287_19": "Yo pana bhikkhu jānaṃ tathānāsitaṃ samaṇuddesaṃ upalāpeyya vā,",
  "tika-vin04t:287_20": "upaṭṭhāpeyya vā,",
  "tika-vin04t:287_21": "sambhuñjeyya vā,",
  "tika-vin04t:287_22": "saha vā seyyaṃ kappeyya,",
  "tika-vin04t:287_23": "pācittiyaṃ.",
  "tika-vin04t:288_0": "Sappāṇakavaggo sattamo.",
  "tika-vin04t:289_0": "Sahadhammikasikkhāpadaṃ",
  "tika-vin04t:290_0": "71.",
  "tika-vin04t:290_1": "Yo pana bhikkhu bhikkhūhi sahadhammikaṃ vuccamāno evaṃ vadeyya “na tāvāhaṃ, āvuso,",
  "tika-vin04t:290_2": "etasmiṃ sikkhāpade sikkhissāmi,",
  "tika-vin04t:290_3": "yāva na aññaṃ bhikkhuṃ byattaṃ vinayadharaṃ paripucchāmī”ti,",
  "tika-vin04t:290_4": "pācittiyaṃ.",
  "tika-vin04t:290_5": "Sikkhamānena,",
  "tika-vin04t:290_6": "bhikkhave,",
  "tika-vin04t:290_7": "bhikkhunā aññātabbaṃ paripucchitabbaṃ paripañhitabbaṃ,",
  "tika-vin04t:290_8": "ayaṃ tattha sāmīci.",
  "tika-vin04t:291_0": "Vilekhanasikkhāpadaṃ",
  "tika-vin04t:292_0": "72.",
  "tika-vin04t:292_1": "Yo pana bhikkhu pātimokkhe uddissamāne evaṃ vadeyya “kiṃ panimehi khuddānukhuddakehi sikkhāpadehi uddiṭṭhehi,",
  "tika-vin04t:292_2": "yāvadeva kukkuccāya vihesāya vilekhāya saṃvattantī”ti,",
  "tika-vin04t:292_3": "sikkhāpadavivaṇṇake pācittiyaṃ.",
  "tika-vin04t:293_0": "Mohanasikkhāpadaṃ",
  "tika-vin04t:294_0": "73.",
  "tika-vin04t:294_1": "Yo pana bhikkhu anvaddhamāsaṃ pātimokkhe uddissamāne evaṃ vadeyya “idāneva kho ahaṃ jānāmi,",
  "tika-vin04t:294_2": "ayampi kira dhammo suttāgato suttapariyāpanno anvaddhamāsaṃ uddesaṃ āgacchatī”ti.",
  "tika-vin04t:294_3": "Tañce bhikkhuṃ aññe bhikkhū jāneyyuṃ nisinnapubbaṃ iminā bhikkhunā dvattikkhattuṃ pātimokkhe uddissamāne,",
  "tika-vin04t:294_4": "ko pana vādo bhiyyo,",
  "tika-vin04t:294_5": "na ca tassa bhikkhuno aññāṇakena mutti atthi,",
  "tika-vin04t:294_6": "yañca tattha āpattiṃ āpanno,",
  "tika-vin04t:294_7": "tañca yathādhammo kāretabbo,",
  "tika-vin04t:294_8": "uttari cassa moho āropetabbo “tassa te, āvuso, alābhā,",
  "tika-vin04t:294_9": "tassa te dulladdhaṃ,",
  "tika-vin04t:294_10": "yaṃ tvaṃ pātimokkhe uddissamānena sādhukaṃ aṭṭhiṃ katvā manasi karosī”ti,",
  "tika-vin04t:294_11": "idaṃ tasmiṃ mohanake pācittiyaṃ.",
  "tika-vin04t:295_0": "Pahārasikkhāpadaṃ",
  "tika-vin04t:296_0": "74. Yo pana bhikkhu bhikkhussa kupito anattamano pahāraṃ dadeyya, pācittiyaṃ.",
  "tika-vin04t:297_0": "Talasattikasikkhāpadaṃ",
  "tika-vin04t:298_0": "75. Yo pana bhikkhu bhikkhussa kupito anattamano talasattikaṃ uggireyya, pācittiyaṃ.",
  "tika-vin04t:299_0": "Amūlakasikkhāpadaṃ",
  "tika-vin04t:300_0": "76. Yo pana bhikkhu bhikkhuṃ amūlakena saṅghādisesena anuddhaṃseyya, pācittiyaṃ.",
  "tika-vin04t:301_0": "Sañciccasikkhāpadaṃ",
  "tika-vin04t:302_0": "77.",
  "tika-vin04t:302_1": "Yo pana bhikkhu bhikkhussa sañcicca kukkuccaṃ upadaheyya “itissa muhuttampi aphāsu bhavissatī”ti etadeva paccayaṃ karitvā anaññaṃ,",
  "tika-vin04t:302_2": "pācittiyaṃ.",
  "tika-vin04t:303_0": "Upassutisikkhāpadaṃ",
  "tika-vin04t:304_0": "78.",
  "tika-vin04t:304_1": "Yo pana bhikkhu bhikkhūnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭheyya “yaṃ ime bhaṇissanti,",
  "tika-vin04t:304_2": "taṃ sossāmī”ti etadeva paccayaṃ karitvā anaññaṃ,",
  "tika-vin04t:304_3": "pācittiyaṃ.",
  "tika-vin04t:305_0": "Kammappaṭibāhanasikkhāpadaṃ",
  "tika-vin04t:306_0": "79. Yo pana bhikkhu dhammikānaṃ kammānaṃ chandaṃ datvā pacchā khīyanadhammaṃ āpajjeyya, pācittiyaṃ.",
  "tika-vin04t:307_0": "Chandaṃadatvāgamanasikkhāpadaṃ",
  "tika-vin04t:308_0": "80.",
  "tika-vin04t:308_1": "Yo pana bhikkhu saṅghe vinicchayakathāya vattamānāya chandaṃ adatvā uṭṭhāyāsanā pakkameyya,",
  "tika-vin04t:308_2": "pācittiyaṃ.",
  "tika-vin04t:309_0": "Dubbalasikkhāpadaṃ",
  "tika-vin04t:310_0": "81.",
  "tika-vin04t:310_1": "Yo pana bhikkhu samaggena saṅghena cīvaraṃ datvā pacchā khīyanadhammaṃ āpajjeyya “yathāsanthutaṃ bhikkhū saṅghikaṃ lābhaṃ pariṇāmentī”ti,",
  "tika-vin04t:310_2": "pācittiyaṃ.",
  "tika-vin04t:311_0": "Pariṇāmanasikkhāpadaṃ",
  "tika-vin04t:312_0": "82. Yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya, pācittiyaṃ.",
  "tika-vin04t:313_0": "Sahadhammikavaggo aṭṭhamo.",
  "tika-vin04t:314_0": "Antepurasikkhāpadaṃ",
  "tika-vin04t:315_0": "83.",
  "tika-vin04t:315_1": "Yo pana bhikkhu rañño khattiyassa muddhābhisittassa anikkhantarājake aniggataratanake pubbe appaṭisaṃvidito indakhīlaṃ atikkāmeyya,",
  "tika-vin04t:315_2": "pācittiyaṃ.",
  "tika-vin04t:316_0": "Ratanasikkhāpadaṃ",
  "tika-vin04t:317_0": "84.",
  "tika-vin04t:317_1": "Yo pana bhikkhu ratanaṃ vā ratanasammataṃ vā aññatra ajjhārāmā vā ajjhāvasathā vā uggaṇheyya vā uggaṇhāpeyya vā,",
  "tika-vin04t:317_2": "pācittiyaṃ.",
  "tika-vin04t:317_3": "Ratanaṃ vā pana bhikkhunā ratanasammataṃ vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṃ “yassa bhavissati,",
  "tika-vin04t:317_4": "so harissatī”ti,",
  "tika-vin04t:317_5": "ayaṃ tattha sāmīci.",
  "tika-vin04t:318_0": "Vikālagāmappavesanasikkhāpadaṃ",
  "tika-vin04t:319_0": "85.",
  "tika-vin04t:319_1": "Yo pana bhikkhu santaṃ bhikkhuṃ anāpucchāvikāle gāmaṃ paviseyya aññatra tathārūpā accāyikā karaṇīyā,",
  "tika-vin04t:319_2": "pācittiyaṃ.",
  "tika-vin04t:320_0": "Sūcigharasikkhāpadaṃ",
  "tika-vin04t:321_0": "86.",
  "tika-vin04t:321_1": "Yo pana bhikkhu aṭṭhimayaṃ vā dantamayaṃ vā visāṇamayaṃ vā sūcigharaṃ kārāpeyya,",
  "tika-vin04t:321_2": "bhedanakaṃ pācittiyaṃ.",
  "tika-vin04t:322_0": "Mañcapīṭhasikkhāpadaṃ",
  "tika-vin04t:323_0": "87.",
  "tika-vin04t:323_1": "Navaṃ pana bhikkhunā mañcaṃ vā pīṭhaṃ vā kārayamānena aṭṭhaṅgulapādakaṃ kāretabbaṃ sugataṅgulena aññatra heṭṭhimāya aṭaniyā.",
  "tika-vin04t:323_2": "Taṃ atikkāmayato chedanakaṃ pācittiyaṃ.",
  "tika-vin04t:324_0": "Tūlonaddhasikkhāpadaṃ",
  "tika-vin04t:325_0": "88. Yo pana bhikkhu mañcaṃ vā pīṭhaṃ vā tūlonaddhaṃ kārāpeyya, uddālanakaṃ pācittiyaṃ.",
  "tika-vin04t:326_0": "Nisīdanasikkhāpadaṃ",
  "tika-vin04t:327_0": "89.",
  "tika-vin04t:327_1": "Nisīdanaṃ pana bhikkhunā kārayamānena pamāṇikaṃ kāretabbaṃ,",
  "tika-vin04t:327_2": "tatridaṃ pamāṇaṃ,",
  "tika-vin04t:327_3": "dīghaso dve vidatthiyo sugatavidatthiyā,",
  "tika-vin04t:327_4": "tiriyaṃ diyaḍḍhaṃ,",
  "tika-vin04t:327_5": "dasā vidatthi.",
  "tika-vin04t:327_6": "Taṃ atikkāmayato chedanakaṃ pācittiyaṃ.",
  "tika-vin04t:328_0": "Kaṇḍuppaṭicchādisikkhāpadaṃ",
  "tika-vin04t:329_0": "90.",
  "tika-vin04t:329_1": "Kaṇḍuppaṭicchādiṃ pana bhikkhunā kārayamānena pamāṇikā kāretabbā,",
  "tika-vin04t:329_2": "tatridaṃ pamāṇaṃ,",
  "tika-vin04t:329_3": "dīghaso catasso vidatthiyo sugatavidatthiyā,",
  "tika-vin04t:329_4": "tiriyaṃ dve vidatthiyo.",
  "tika-vin04t:329_5": "Taṃ atikkāmayato chedanakaṃ pācittiyaṃ.",
  "tika-vin04t:330_0": "Vassikasāṭikasikkhāpadaṃ",
  "tika-vin04t:331_0": "91.",
  "tika-vin04t:331_1": "Vassikasāṭikaṃ pana bhikkhunā kārayamānena pamāṇikā kāretabbā,",
  "tika-vin04t:331_2": "tatridaṃ pamāṇaṃ,",
  "tika-vin04t:331_3": "dīghaso cha vidatthiyo sugatavidatthiyā,",
  "tika-vin04t:331_4": "tiriyaṃ aḍḍhateyyā.",
  "tika-vin04t:331_5": "Taṃ atikkāmayato chedanakaṃ pācittiyaṃ.",
  "tika-vin04t:332_0": "Nandasikkhāpadaṃ",
  "tika-vin04t:333_0": "92.",
  "tika-vin04t:333_1": "Yo pana bhikkhu sugatacīvarappamāṇaṃ cīvaraṃ kārāpeyya,",
  "tika-vin04t:333_2": "atirekaṃ vā,",
  "tika-vin04t:333_3": "chedanakaṃ pācittiyaṃ.",
  "tika-vin04t:333_4": "Tatridaṃ sugatassa sugatacīvarappamāṇaṃ,",
  "tika-vin04t:333_5": "dīghaso nava vidatthiyo sugatavidatthiyā,",
  "tika-vin04t:333_6": "tiriyaṃ cha vidatthiyo,",
  "tika-vin04t:333_7": "idaṃ sugatassa sugatacīvarappamāṇanti.",
  "tika-vin04t:334_0": "Ratanavaggo navamo.",
  "tika-vin04t:335_0": "Uddiṭṭhā kho āyasmanto dvenavuti pācittiyā dhammā.",
  "tika-vin04t:335_1": "Tatthāyasmante pucchāmi,",
  "tika-vin04t:335_2": "kaccittha parisuddhā,",
  "tika-vin04t:335_3": "dutiyampi pucchāmi,",
  "tika-vin04t:335_4": "kaccittha parisuddhā,",
  "tika-vin04t:335_5": "tatiyampi pucchāmi,",
  "tika-vin04t:335_6": "kaccittha parisuddhā,",
  "tika-vin04t:335_7": "parisuddhetthāyasmanto,",
  "tika-vin04t:335_8": "tasmā tuṇhī,",
  "tika-vin04t:335_9": "evametaṃ dhārayāmīti.",
  "tika-vin04t:336_0": "Pācittiyā niṭṭhitā.",
  "tika-vin04t:337_0": "Pāṭidesanīyā",
  "tika-vin04t:338_0": "Ime kho panāyasmanto cattāro pāṭidesanīyā",
  "tika-vin04t:339_0": "Dhammā uddesaṃ āgacchanti.",
  "tika-vin04t:340_0": "Paṭhamapāṭidesanīyasikkhāpadaṃ",
  "tika-vin04t:341_0": "1.",
  "tika-vin04t:341_1": "Yo pana bhikkhu aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā khādeyya vā bhuñjeyya vā,",
  "tika-vin04t:341_2": "paṭidesetabbaṃ tena bhikkhunā “gārayhaṃ, āvuso,",
  "tika-vin04t:341_3": "dhammaṃ āpajjiṃ asappāyaṃ pāṭidesanīyaṃ,",
  "tika-vin04t:341_4": "taṃ paṭidesemī”ti.",
  "tika-vin04t:342_0": "Dutiyapāṭidesanīyasikkhāpadaṃ",
  "tika-vin04t:343_0": "2.",
  "tika-vin04t:343_1": "Bhikkhū paneva kulesu nimantitā bhuñjanti,",
  "tika-vin04t:343_2": "tatra ce sā bhikkhunī vosāsamānarūpā ṭhitā hoti “idha sūpaṃ detha,",
  "tika-vin04t:343_3": "idha odanaṃ dethā”ti.",
  "tika-vin04t:343_4": "Tehi bhikkhūhi sā bhikkhunī apasādetabbā “apasakka tāva bhagini,",
  "tika-vin04t:343_5": "yāva bhikkhū bhuñjantī”ti.",
  "tika-vin04t:343_6": "Ekassapi ce bhikkhuno na paṭibhāseyya taṃ bhikkhuniṃ apasādetuṃ “apasakka tāva bhagini,",
  "tika-vin04t:343_7": "yāva bhikkhū bhuñjantī”ti,",
  "tika-vin04t:343_8": "paṭidesetabbaṃ tehi bhikkhūhi “gārayhaṃ, āvuso,",
  "tika-vin04t:343_9": "dhammaṃ āpajjimhā asappāyaṃ pāṭidesanīyaṃ,",
  "tika-vin04t:343_10": "taṃ paṭidesemā”ti.",
  "tika-vin04t:344_0": "Tatiyapāṭidesanīyasikkhāpadaṃ",
  "tika-vin04t:345_0": "3.",
  "tika-vin04t:345_1": "Yāni kho pana tāni sekkhasammatāni kulāni,",
  "tika-vin04t:345_2": "yo pana bhikkhu tathārūpesu sekkhasammatesu kulesu pubbe animantito agilāno khādanīyaṃ vā,",
  "tika-vin04t:345_3": "bhojanīyaṃ vā sahatthā paṭiggahetvā khādeyya vā,",
  "tika-vin04t:345_4": "bhuñjeyya vā,",
  "tika-vin04t:345_5": "paṭidesetabbaṃ tena bhikkhunā “gārayhaṃ, āvuso,",
  "tika-vin04t:345_6": "dhammaṃ āpajjiṃ asappāyaṃ pāṭidesanīyaṃ,",
  "tika-vin04t:345_7": "taṃ paṭidesemī”ti.",
  "tika-vin04t:346_0": "Catutthapāṭidesanīyasikkhāpadaṃ",
  "tika-vin04t:347_0": "4.",
  "tika-vin04t:347_1": "Yāni kho pana tāni āraññakāni senāsanāni sāsaṅkasammatāni sappaṭibhayāni,",
  "tika-vin04t:347_2": "yo pana bhikkhu tathārūpesu senāsanesu pubbe appaṭisaṃviditaṃ khādanīyaṃ vā,",
  "tika-vin04t:347_3": "bhojanīyaṃ vā ajjhārāme sahatthā paṭiggahetvā agilāno khādeyya vā,",
  "tika-vin04t:347_4": "bhuñjeyya vā,",
  "tika-vin04t:347_5": "paṭidesetabbaṃ tena bhikkhunā “gārayhaṃ, āvuso,",
  "tika-vin04t:347_6": "dhammaṃ āpajjiṃ asappāyaṃ pāṭidesanīyaṃ,",
  "tika-vin04t:347_7": "taṃ paṭidesemī”ti.",
  "tika-vin04t:348_0": "Uddiṭṭhā kho āyasmanto cattāro pāṭidesanīyā dhammā.",
  "tika-vin04t:348_1": "Tatthāyasmante pucchāmi,",
  "tika-vin04t:348_2": "kaccittha parisuddhā,",
  "tika-vin04t:348_3": "dutiyampi pucchāmi,",
  "tika-vin04t:348_4": "kaccittha parisuddhā,",
  "tika-vin04t:348_5": "tatiyampi pucchāmi,",
  "tika-vin04t:348_6": "kaccittha parisuddhā,",
  "tika-vin04t:348_7": "parisuddhetthāyasmanto,",
  "tika-vin04t:348_8": "tasmā tuṇhī,",
  "tika-vin04t:348_9": "evametaṃ dhārayāmīti.",
  "tika-vin04t:349_0": "Pāṭidesanīyā niṭṭhitā.",
  "tika-vin04t:350_0": "Sekhiyā",
  "tika-vin04t:351_0": "Ime kho panāyasmanto sekhiyā dhammā uddesaṃ āgacchanti.",
  "tika-vin04t:352_0": "Parimaṇḍalasikkhāpadaṃ",
  "tika-vin04t:353_0": "1. Parimaṇḍalaṃ nivāsessāmīti sikkhā karaṇīyā.",
  "tika-vin04t:354_0": "2. Parimaṇḍalaṃ pārupissāmīti sikkhā karaṇīyā.",
  "tika-vin04t:355_0": "Suppaṭicchannasikkhāpadaṃ",
  "tika-vin04t:356_0": "3. Suppaṭicchanno antaraghare gamissāmīti sikkhā karaṇīyā.",
  "tika-vin04t:357_0": "4. Suppaṭicchanno antaraghare nisīdissāmīti sikkhā karaṇīyā.",
  "tika-vin04t:358_0": "Susaṃvutasikkhāpadaṃ",
  "tika-vin04t:359_0": "5. Susaṃvuto antaraghare gamissāmīti sikkhā karaṇīyā.",
  "tika-vin04t:360_0": "6. Susaṃvuto antaraghare nisīdissāmīti sikkhā karaṇīyā.",
  "tika-vin04t:361_0": "Okkhittacakkhusikkhāpadaṃ",
  "tika-vin04t:362_0": "7. Okkhittacakkhu antaraghare gamissāmīti sikkhā karaṇīyā.",
  "tika-vin04t:363_0": "8. Okkhittacakkhu antaraghare nisīdissāmīti sikkhā karaṇīyā.",
  "tika-vin04t:364_0": "Ukkhittakasikkhāpadaṃ",
  "tika-vin04t:365_0": "9. Na ukkhittakāya antaraghare gamissāmīti sikkhā karaṇīyā.",
  "tika-vin04t:366_0": "10. Na ukkhittakāya antaraghare nisīdissāmīti sikkhā karaṇīyā.",
  "tika-vin04t:367_0": "Parimaṇḍalavaggo paṭhamo.",
  "tika-vin04t:368_0": "Ujjagghikasikkhāpadaṃ",
  "tika-vin04t:369_0": "11. Na ujjagghikāya antaraghare gamissāmīti sikkhā karaṇīyā.",
  "tika-vin04t:370_0": "12. Na ujjagghikāya antaraghare nisīdissāmīti sikkhā karaṇīyā.",
  "tika-vin04t:371_0": "Uccasaddasikkhāpadaṃ",
  "tika-vin04t:372_0": "13. Appasaddo antaraghare gamissāmīti sikkhā karaṇīyā.",
  "tika-vin04t:373_0": "14. Appasaddo antaraghare nisīdissāmīti sikkhā karaṇīyā.",
  "tika-vin04t:374_0": "Kāyappacālakasikkhāpadaṃ",
  "tika-vin04t:375_0": "15. Na kāyappacālakaṃ antaraghare gamissāmīti sikkhā karaṇīyā.",
  "tika-vin04t:376_0": "16. Na kāyappacālakaṃ antaraghare nisīdissāmīti sikkhā karaṇīyā.",
  "tika-vin04t:377_0": "Bāhuppacālakasikkhāpadaṃ",
  "tika-vin04t:378_0": "17. Na bāhuppacālakaṃ antaraghare gamissāmīti sikkhā karaṇīyā.",
  "tika-vin04t:379_0": "18. Na bāhuppacālakaṃ antaragharenisīdissāmīti sikkhā karaṇīyā.",
  "tika-vin04t:380_0": "Sīsappacālakasikkhāpadaṃ",
  "tika-vin04t:381_0": "19. Na sīsappacālakaṃ antaraghare gamissāmīti sikkhā karaṇīyā.",
  "tika-vin04t:382_0": "20. Na sīsappacālakaṃ antaraghare nisīdissāmīti sikkhā karaṇīyā.",
  "tika-vin04t:383_0": "Ujjagghikavaggo dutiyo.",
  "tika-vin04t:384_0": "Khambhakatasikkhāpadaṃ",
  "tika-vin04t:385_0": "21. Na khambhakato antaraghare gamissāmīti sikkhā karaṇīyā.",
  "tika-vin04t:386_0": "22. Na khambhakato antaraghare nisīdissāmīti sikkhā karaṇīyā.",
  "tika-vin04t:387_0": "Oguṇṭhitasikkhāpadaṃ",
  "tika-vin04t:388_0": "23. Na oguṇṭhito antaraghare gamissāmīti sikkhā karaṇīyā.",
  "tika-vin04t:389_0": "24. Na oguṇṭhito antaraghare nisīdissāmīti sikkhā karaṇīyā.",
  "tika-vin04t:390_0": "Ukkuṭikasikkhāpadaṃ",
  "tika-vin04t:391_0": "25. Na ukkuṭikāya antaraghare gamissāmīti sikkhā karaṇīyā.",
  "tika-vin04t:392_0": "Pallatthikasikkhāpadaṃ",
  "tika-vin04t:393_0": "26. Na pallatthikāya antaraghare nisīdissāmīti sikkhā karaṇīyā.",
  "tika-vin04t:394_0": "Sakkaccapaṭiggahaṇasikkhāpadaṃ",
  "tika-vin04t:395_0": "27. Sakkaccaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:396_0": "Pattasaññīpaṭiggahaṇasikkhāpadaṃ",
  "tika-vin04t:397_0": "28. Pattasaññī piṇḍapātaṃ paṭiggahessāmīti sikkhā karaṇīyā.",
  "tika-vin04t:398_0": "Samasūpakapaṭiggahaṇasikkhāpadaṃ",
  "tika-vin04t:399_0": "29. Samasūpakaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:400_0": "Samatittikasikkhāpadaṃ",
  "tika-vin04t:401_0": "30. Samatittikaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:402_0": "Khambhakatavaggo tatiyo.",
  "tika-vin04t:403_0": "Sakkaccabhuñjanasikkhāpadaṃ",
  "tika-vin04t:404_0": "31. Sakkaccaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:405_0": "Pattasaññībhuñjanasikkhāpadaṃ",
  "tika-vin04t:406_0": "32. Pattasaññī piṇḍapātaṃ bhuñjissāmīti sikkhā karaṇīyā.",
  "tika-vin04t:407_0": "Sapadānasikkhāpadaṃ",
  "tika-vin04t:408_0": "33. Sapadānaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:409_0": "Samasūpakasikkhāpadaṃ",
  "tika-vin04t:410_0": "34. Samasūpakaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:411_0": "Nathūpakatasikkhāpadaṃ",
  "tika-vin04t:412_0": "35. Na thūpakato omadditvā piṇḍapātaṃ bhuñjissāmīti sikkhā karaṇīyā.",
  "tika-vin04t:413_0": "Odanappaṭicchādanasikkhāpadaṃ",
  "tika-vin04t:414_0": "36. Na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti sikkhā karaṇīyā.",
  "tika-vin04t:415_0": "Sūpodanaviññattisikkhāpadaṃ",
  "tika-vin04t:416_0": "37. Na sūpaṃ vā odanaṃ vā agilāno attano atthāya viññāpetvā bhuñjissāmīti sikkhā karaṇīyā.",
  "tika-vin04t:417_0": "Ujjhānasaññīsikkhāpadaṃ",
  "tika-vin04t:418_0": "38. Na ujjhānasaññī paresaṃ pattaṃ olokessāmīti sikkhā karaṇīyā.",
  "tika-vin04t:419_0": "Kabaḷasikkhāpadaṃ",
  "tika-vin04t:420_0": "39. Nātimahantaṃ kabaḷaṃ karissāmīti sikkhā karaṇīyā.",
  "tika-vin04t:421_0": "Ālopasikkhāpadaṃ",
  "tika-vin04t:422_0": "40. Parimaṇḍalaṃ ālopaṃ karissāmīti sikkhā karaṇīyā.",
  "tika-vin04t:423_0": "Sakkaccavaggo catuttho.",
  "tika-vin04t:424_0": "Anāhaṭasikkhāpadaṃ",
  "tika-vin04t:425_0": "41. Na anāhaṭe kabaḷe mukhadvāraṃ vivarissāmīti sikkhā karaṇīyā.",
  "tika-vin04t:426_0": "Bhuñjamānasikkhāpadaṃ",
  "tika-vin04t:427_0": "42. Na bhuñjamāno sabbahatthaṃ mukhe pakkhipissāmīti sikkhā karaṇīyā.",
  "tika-vin04t:428_0": "Sakabaḷasikkhāpadaṃ",
  "tika-vin04t:429_0": "43. Na sakabaḷena mukhena byāharissāmīti sikkhā karaṇīyā.",
  "tika-vin04t:430_0": "Piṇḍukkhepakasikkhāpadaṃ",
  "tika-vin04t:431_0": "44. Na piṇḍukkhepakaṃ bhuñjissāmīti sikkhā karaṇīyā.",
  "tika-vin04t:432_0": "Kabaḷāvacchedakasikkhāpadaṃ",
  "tika-vin04t:433_0": "45. Na kabaḷāvacchedakaṃ bhuñjissāmīti sikkhā karaṇīyā.",
  "tika-vin04t:434_0": "Avagaṇḍakārakasikkhāpadaṃ",
  "tika-vin04t:435_0": "46. Na avagaṇḍakārakaṃ bhuñjissāmīti sikkhā karaṇīyā.",
  "tika-vin04t:436_0": "Hatthaniddhunakasikkhāpadaṃ",
  "tika-vin04t:437_0": "47. Na hatthaniddhunakaṃ bhuñjissāmīti sikkhā karaṇīyā.",
  "tika-vin04t:438_0": "Sitthāvakārakasikkhāpadaṃ",
  "tika-vin04t:439_0": "48. Na sitthāvakārakaṃ bhuñjissāmīti sikkhā karaṇīyā.",
  "tika-vin04t:440_0": "Jivhānicchārakasikkhāpadaṃ",
  "tika-vin04t:441_0": "49. Na jivhānicchārakaṃ bhuñjissāmīti sikkhā karaṇīyā.",
  "tika-vin04t:442_0": "Capucapukārakasikkhāpadaṃ",
  "tika-vin04t:443_0": "50. Na capucapukārakaṃ bhuñjissāmīti sikkhā karaṇīyā.",
  "tika-vin04t:444_0": "Kabaḷavaggo pañcamo.",
  "tika-vin04t:445_0": "Surusurukārakasikkhāpadaṃ",
  "tika-vin04t:446_0": "51. Na surusurukārakaṃ bhuñjissāmīti sikkhā karaṇīyā.",
  "tika-vin04t:447_0": "Hatthanillehakasikkhāpadaṃ",
  "tika-vin04t:448_0": "52. Na hatthanillehakaṃ bhuñjissāmīti sikkhā karaṇīyā.",
  "tika-vin04t:449_0": "Pattanillehakasikkhāpadaṃ",
  "tika-vin04t:450_0": "53. Na pattanillehakaṃ bhuñjissāmīti sikkhā karaṇīyā.",
  "tika-vin04t:451_0": "Oṭṭhanillehakasikkhāpadaṃ",
  "tika-vin04t:452_0": "54. Na oṭṭhanillehakaṃ bhuñjissāmīti sikkhā karaṇīyā.",
  "tika-vin04t:453_0": "Sāmisasikkhāpadaṃ",
  "tika-vin04t:454_0": "55. Na sāmisena hatthena pānīyathālakaṃ paṭiggahessāmīti sikkhā karaṇīyā.",
  "tika-vin04t:455_0": "Sasitthakasikkhāpadaṃ",
  "tika-vin04t:456_0": "56. Na sasitthakaṃ pattadhovanaṃ antaraghare chaḍḍessāmīti sikkhā karaṇīyā.",
  "tika-vin04t:457_0": "Chattapāṇisikkhāpadaṃ",
  "tika-vin04t:458_0": "57. Na chattapāṇissa agilānassa dhammaṃ desessāmīti sikkhā karaṇīyā.",
  "tika-vin04t:459_0": "Daṇḍapāṇisikkhāpadaṃ",
  "tika-vin04t:460_0": "58. Na daṇḍapāṇissa agilānassa dhammaṃ desessāmīti sikkhā karaṇīyā.",
  "tika-vin04t:461_0": "Satthapāṇisikkhāpadaṃ",
  "tika-vin04t:462_0": "59. Na satthapāṇissa agilānassa dhammaṃ desessāmīti sikkhā karaṇīyā.",
  "tika-vin04t:463_0": "Āvudhapāṇisikkhāpadaṃ",
  "tika-vin04t:464_0": "60. Na āvudhapāṇissa agilānassa dhammaṃ desessāmīti sikkhā karaṇīyā.",
  "tika-vin04t:465_0": "Surusuruvaggo chaṭṭho.",
  "tika-vin04t:466_0": "Pādukasikkhāpadaṃ",
  "tika-vin04t:467_0": "61. Na pādukāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:468_0": "Upāhanasikkhāpadaṃ",
  "tika-vin04t:469_0": "62. Na upāhanāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:470_0": "Yānasikkhāpadaṃ",
  "tika-vin04t:471_0": "63. Na yānagatassa agilānassa dhammaṃ desessāmīti sikkhā karaṇīyā.",
  "tika-vin04t:472_0": "Sayanasikkhāpadaṃ",
  "tika-vin04t:473_0": "64. Na sayanagatassa agilānassa dhammaṃ desessāmīti sikkhā karaṇīyā.",
  "tika-vin04t:474_0": "Pallatthikasikkhāpadaṃ",
  "tika-vin04t:475_0": "65. Na pallatthikāya nisinnassa agilānassa dhammaṃ desessāmīti sikkhā karaṇīyā.",
  "tika-vin04t:476_0": "Veṭhitasikkhāpadaṃ",
  "tika-vin04t:477_0": "66. Na veṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:478_0": "Oguṇṭhitasikkhāpadaṃ",
  "tika-vin04t:479_0": "67. Na oguṇṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:480_0": "Chamāsikkhāpadaṃ",
  "tika-vin04t:481_0": "68. Na chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:482_0": "Nīcāsanasikkhāpadaṃ",
  "tika-vin04t:483_0": "69. Na nīce āsane nisīditvā ucce āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:484_0": "Ṭhitasikkhāpadaṃ",
  "tika-vin04t:485_0": "70. Na ṭhito nisinnassa agilānassa dhammaṃ desessāmīti sikkhā karaṇīyā.",
  "tika-vin04t:486_0": "Pacchatogamanasikkhāpadaṃ",
  "tika-vin04t:487_0": "71. Na pacchato gacchanto purato gacchantassa agilānassa dhammaṃ desessāmīti sikkhā karaṇīyā.",
  "tika-vin04t:488_0": "Uppathenagamanasikkhāpadaṃ",
  "tika-vin04t:489_0": "72. Na uppathena gacchanto pathena gacchantassa agilānassa dhammaṃ desessāmīti sikkhā karaṇīyā.",
  "tika-vin04t:490_0": "Ṭhitouccārasikkhāpadaṃ",
  "tika-vin04t:491_0": "73. Na ṭhito agilāno uccāraṃ vā passāvaṃ vā karissāmīti sikkhā karaṇīyā.",
  "tika-vin04t:492_0": "Hariteuccārasikkhāpadaṃ",
  "tika-vin04t:493_0": "74. Na harite agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:494_0": "Udakeuccārasikkhāpadaṃ",
  "tika-vin04t:495_0": "75. Na udake agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:496_0": "Pādukavaggo sattamo.",
  "tika-vin04t:497_0": "Uddiṭṭhā kho āyasmanto sekhiyā dhammā.",
  "tika-vin04t:497_1": "Tatthāyasmante pucchāmi,",
  "tika-vin04t:497_2": "kaccittha parisuddhā,",
  "tika-vin04t:497_3": "dutiyampi pucchāmi,",
  "tika-vin04t:497_4": "kaccittha parisuddhā,",
  "tika-vin04t:497_5": "tatiyampi pucchāmi,",
  "tika-vin04t:497_6": "kaccittha parisuddhā,",
  "tika-vin04t:497_7": "parisuddhetthāyasmanto,",
  "tika-vin04t:497_8": "tasmā tuṇhī,",
  "tika-vin04t:497_9": "evametaṃ dhārayāmīti.",
  "tika-vin04t:498_0": "Sekhiyā niṭṭhitā.",
  "tika-vin04t:499_0": "Adhikaraṇasamathā",
  "tika-vin04t:500_0": "Ime kho panāyasmanto satta adhikaraṇasamathā",
  "tika-vin04t:501_0": "Dhammā uddesaṃ āgacchanti.",
  "tika-vin04t:502_0": "Uppannuppannānaṃ adhikaraṇānaṃ samathāya vūpasamāya sammukhāvinayo dātabbo.",
  "tika-vin04t:503_0": "Sativinayo dātabbo.",
  "tika-vin04t:504_0": "Amūḷhavinayo dātabbo.",
  "tika-vin04t:505_0": "Paṭiññāya kāretabbaṃ.",
  "tika-vin04t:506_0": "Yebhuyyasikā.",
  "tika-vin04t:507_0": "Tassapāpiyasikā.",
  "tika-vin04t:508_0": "Tiṇavatthārakoti.",
  "tika-vin04t:509_0": "Uddiṭṭhā kho āyasmanto satta adhikaraṇasamathā dhammā.",
  "tika-vin04t:509_1": "Tatthāyasmante,",
  "tika-vin04t:509_2": "pucchāmi kaccittha parisuddhā,",
  "tika-vin04t:509_3": "dutiyampi pucchāmi,",
  "tika-vin04t:509_4": "kaccittha parisuddhā,",
  "tika-vin04t:509_5": "tatiyampi pucchāmi,",
  "tika-vin04t:509_6": "kaccittha parisuddhā,",
  "tika-vin04t:509_7": "parisuddhetthāyasmanto,",
  "tika-vin04t:509_8": "tasmā tuṇhī,",
  "tika-vin04t:509_9": "evametaṃ dhārayāmīti.",
  "tika-vin04t:510_0": "Adhikaraṇasamathā niṭṭhitā.",
  "tika-vin04t:511_0": "Uddiṭṭhaṃ kho āyasmanto nidānaṃ,",
  "tika-vin04t:512_0": "Uddiṭṭhā cattāro pārājikā dhammā,",
  "tika-vin04t:513_0": "Uddiṭṭhā terasa saṅghādisesā dhammā,",
  "tika-vin04t:514_0": "Uddiṭṭhā dve aniyatā dhammā,",
  "tika-vin04t:515_0": "Uddiṭṭhā tiṃsa nissaggiyā pācittiyā dhammā,",
  "tika-vin04t:516_0": "Uddiṭṭhā dvenavuti pācittiyā dhammā,",
  "tika-vin04t:517_0": "Uddiṭṭhā cattāro pāṭidesanīyā dhammā,",
  "tika-vin04t:518_0": "Uddiṭṭhā sekhiyā dhammā,",
  "tika-vin04t:519_0": "Uddiṭṭhā satta adhikaraṇasamathā dhammā,",
  "tika-vin04t:519_1": "ettakaṃ tassa bhagavato suttāgataṃ suttapariyāpannaṃ anvaddhamāsaṃ uddesaṃ āgacchati,",
  "tika-vin04t:519_2": "tattha sabbeheva samaggehi sammodamānehi avivadamānehi sikkhitabbanti.",
  "tika-vin04t:520_0": "Vitthāruddeso pañcamo.",
  "tika-vin04t:521_0": "Bhikkhupātimokkhaṃ niṭṭhitaṃ.",
  "tika-vin04t:522_0": "Namo tassa bhagavato arahato sammāsambuddhassa",
  "tika-vin04t:523_0": "Bhikkhunīpātimokkhapāḷi",
  "tika-vin04t:524_0": "Pubbakaraṇaṃ-4",
  "tika-vin04t:525_0": "Sammajjanī padīpo ca, udakaṃ āsanena ca;",
  "tika-vin04t:526_0": "Uposathassa etāni, “pubbakaraṇa”nti vuccati.",
  "tika-vin04t:527_0": "Pubbakiccaṃ-5",
  "tika-vin04t:528_0": "Chanda, pārisuddhi, utukkhānaṃ, bhikkhunigaṇanā ca ovādo;",
  "tika-vin04t:529_0": "Uposathassa etāni, “pubbakicca”nti vuccati.",
  "tika-vin04t:530_0": "Pattakallaaṅgā-4",
  "tika-vin04t:531_0": "Uposatho, yāvatikā ca bhikkhunī kammappattā;",
  "tika-vin04t:532_0": "Sabhāgāpattiyo ca na vijjanti;",
  "tika-vin04t:533_0": "Vajjanīyā ca puggalā tasmiṃ na honti, “pattakalla”nti vuccati.",
  "tika-vin04t:534_0": "Pubbakaraṇapubbakiccāni samāpetvā desitāpattikassa samaggassa bhikkhunisaṅghassa anumatiyā pātimokkhaṃ uddisituṃ ārādhanaṃ karoma.",
  "tika-vin04t:535_0": "Nidānuddeso",
  "tika-vin04t:536_0": "Suṇātu me ayye saṅgho,",
  "tika-vin04t:536_1": "ajjuposatho pannaraso,",
  "tika-vin04t:536_2": "yadi saṅghassa pattakallaṃ,",
  "tika-vin04t:536_3": "saṅgho uposathaṃ kareyya,",
  "tika-vin04t:536_4": "pātimokkhaṃ uddiseyya.",
  "tika-vin04t:537_0": "Kiṃ saṅghassa pubbakiccaṃ?",
  "tika-vin04t:537_1": "Pārisuddhiṃ ayyāyo ārocetha,",
  "tika-vin04t:537_2": "pātimokkhaṃ uddisissāmi,",
  "tika-vin04t:537_3": "taṃ sabbāva santā sādhukaṃ suṇoma manasi karoma.",
  "tika-vin04t:537_4": "Yassā siyā āpatti,",
  "tika-vin04t:537_5": "sā āvikareyya,",
  "tika-vin04t:537_6": "asantiyā āpattiyā tuṇhī bhavitabbaṃ,",
  "tika-vin04t:537_7": "tuṇhībhāvena kho panāyyāyo,",
  "tika-vin04t:537_8": "“parisuddhā”ti vedissāmi.",
  "tika-vin04t:537_9": "Yathā kho pana paccekapuṭṭhassā veyyākaraṇaṃ hoti,",
  "tika-vin04t:537_10": "evamevaṃ evarūpāya parisāya yāvatatiyaṃ anusāvitaṃ hoti.",
  "tika-vin04t:537_11": "Yā pana bhikkhunī yāvatatiyaṃ anusāviyamāne saramānā santiṃ āpattiṃ nāvikareyya,",
  "tika-vin04t:537_12": "sampajānamusāvādassā hoti.",
  "tika-vin04t:537_13": "Sampajānamusāvādo kho panāyyāyo,",
  "tika-vin04t:537_14": "antarāyiko dhammo vutto bhagavatā,",
  "tika-vin04t:537_15": "tasmā saramānāya bhikkhuniyā āpannāya visuddhāpekkhāya santī āpatti āvikātabbā,",
  "tika-vin04t:537_16": "āvikatā hissā phāsu hoti.",
  "tika-vin04t:538_0": "Uddiṭṭhaṃ kho, ayyāyo, nidānaṃ.",
  "tika-vin04t:538_1": "Tatthāyyāyo pucchāmi,",
  "tika-vin04t:538_2": "kaccittha parisuddhā,",
  "tika-vin04t:538_3": "dutiyampi pucchāmi,",
  "tika-vin04t:538_4": "kaccittha parisuddhā,",
  "tika-vin04t:538_5": "tatiyampi pucchāmi,",
  "tika-vin04t:538_6": "kaccittha parisuddhā,",
  "tika-vin04t:538_7": "parisuddhetthāyyāyo,",
  "tika-vin04t:538_8": "tasmā tuṇhī,",
  "tika-vin04t:538_9": "evametaṃ dhārayāmīti.",
  "tika-vin04t:539_0": "Nidānaṃ niṭṭhitaṃ.",
  "tika-vin04t:540_0": "Pārājikuddeso",
  "tika-vin04t:541_0": "Tatrime aṭṭha pārājikā dhammā uddesaṃ āgacchanti.",
  "tika-vin04t:542_0": "Methunadhammasikkhāpadaṃ",
  "tika-vin04t:543_0": "1.",
  "tika-vin04t:543_1": "Yā pana bhikkhunī chandaso methunaṃ dhammaṃ paṭiseveyya,",
  "tika-vin04t:543_2": "antamaso tiracchānagatenapi,",
  "tika-vin04t:543_3": "pārājikā hoti asaṃvāsā.",
  "tika-vin04t:544_0": "Adinnādānasikkhāpadaṃ",
  "tika-vin04t:545_0": "2.",
  "tika-vin04t:545_1": "Yā pana bhikkhunī gāmā vā araññā vā adinnaṃ theyyasaṅkhātaṃ ādiyeyya,",
  "tika-vin04t:545_2": "yathārūpe adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corāsi bālāsi mūḷhāsi thenāsīti,",
  "tika-vin04t:545_3": "tathārūpaṃ bhikkhunī adinnaṃ ādiyamānā ayampi pārājikā hoti asaṃvāsā.",
  "tika-vin04t:546_0": "Manussaviggahasikkhāpadaṃ",
  "tika-vin04t:547_0": "3.",
  "tika-vin04t:547_1": "Yā pana bhikkhunī sañcicca manussaviggahaṃ jīvitā voropeyya,",
  "tika-vin04t:547_2": "satthahārakaṃ vāssa pariyeseyya,",
  "tika-vin04t:547_3": "maraṇavaṇṇaṃ vā saṃvaṇṇeyya,",
  "tika-vin04t:547_4": "maraṇāya vā samādapeyya “ambho purisa,",
  "tika-vin04t:547_5": "kiṃ tuyhiminā pāpakena dujjīvitena,",
  "tika-vin04t:547_6": "mataṃ te jīvitā seyyo”ti,",
  "tika-vin04t:547_7": "iti cittamanā cittasaṅkappā anekapariyāyena maraṇavaṇṇaṃ vā saṃvaṇṇeyya,",
  "tika-vin04t:547_8": "maraṇāya vā samādapeyya,",
  "tika-vin04t:547_9": "ayampi pārājikā hoti asaṃvāsā.",
  "tika-vin04t:548_0": "Uttarimanussadhammasikkhāpadaṃ",
  "tika-vin04t:549_0": "4.",
  "tika-vin04t:549_1": "Yā pana bhikkhunī anabhijānaṃ uttarimanussadhammaṃ attupanāyikaṃ alamariyañāṇadassanaṃ samudācareyya “iti jānāmi,",
  "tika-vin04t:549_2": "iti passāmī”ti,",
  "tika-vin04t:549_3": "tato aparena samayena samanuggāhīyamānā vā asamanuggāhīyamānā vā āpannā visuddhāpekkhā evaṃ vadeyya “ajānamevaṃ, ayye,",
  "tika-vin04t:549_4": "avacaṃ jānāmi,",
  "tika-vin04t:549_5": "apassaṃ passāmi,",
  "tika-vin04t:549_6": "tucchaṃ musā vilapi”nti,",
  "tika-vin04t:549_7": "aññatra adhimānā,",
  "tika-vin04t:549_8": "ayampi pārājikā hoti asaṃvāsā.",
  "tika-vin04t:550_0": "Ubbhajāṇumaṇḍalikāsikkhāpadaṃ",
  "tika-vin04t:551_0": "5.",
  "tika-vin04t:551_1": "Yā pana bhikkhunī avassutā avassutassa purisapuggalassa,",
  "tika-vin04t:551_2": "adhakkhakaṃ ubbhajāṇumaṇḍalaṃ āmasanaṃ vā parāmasanaṃ vā gahaṇaṃ vā chupanaṃ vā paṭipīḷanaṃ vā sādiyeyya,",
  "tika-vin04t:551_3": "ayampi pārājikā hoti asaṃvāsā ubbhajāṇumaṇḍalikā.",
  "tika-vin04t:552_0": "Vajjappaṭicchādikāsikkhāpadaṃ",
  "tika-vin04t:553_0": "6.",
  "tika-vin04t:553_1": "Yā pana bhikkhunī jānaṃ pārājikaṃ dhammaṃ ajjhāpannaṃ bhikkhuniṃ nevattanā paṭicodeyya,",
  "tika-vin04t:553_2": "na gaṇassa āroceyya,",
  "tika-vin04t:553_3": "yadā ca sā ṭhitā vā assa cutā vā nāsitā vā avassaṭā vā,",
  "tika-vin04t:553_4": "sā pacchā evaṃ vadeyya “pubbevāhaṃ, ayye,",
  "tika-vin04t:553_5": "aññāsiṃ etaṃ bhikkhuniṃ ‘evarūpā ca evarūpā ca sā bhaginī’ti,",
  "tika-vin04t:553_6": "no ca kho attanā paṭicodessaṃ,",
  "tika-vin04t:553_7": "na gaṇassa ārocessa”nti,",
  "tika-vin04t:553_8": "ayampi pārājikā hoti asaṃvāsā vajjappaṭicchādikā.",
  "tika-vin04t:554_0": "Ukkhittānuvattikāsikkhāpadaṃ",
  "tika-vin04t:555_0": "7.",
  "tika-vin04t:555_1": "Yā pana bhikkhunī samaggena saṅghena ukkhittaṃ bhikkhuṃ dhammena vinayena satthusāsanena anādaraṃ appaṭikāraṃ akatasahāyaṃ tamanuvatteyya,",
  "tika-vin04t:555_2": "sā bhikkhunī bhikkhunīhi evamassa vacanīyā “eso kho, ayye,",
  "tika-vin04t:555_3": "bhikkhu samaggena saṅghena ukkhitto,",
  "tika-vin04t:555_4": "dhammena vinayena satthusāsanena anādaro appaṭikāro akatasahāyo, māyye,",
  "tika-vin04t:555_5": "etaṃ bhikkhuṃ anuvattī”ti,",
  "tika-vin04t:555_6": "evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:555_7": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:555_8": "yāvatatiyaṃ ce samanubhāsiyamānā taṃ paṭinissajjeyya,",
  "tika-vin04t:555_9": "iccetaṃ kusalaṃ,",
  "tika-vin04t:555_10": "no ce paṭinissajjeyya,",
  "tika-vin04t:555_11": "ayampi pārājikā hoti asaṃvāsā ukkhittānuvattikā.",
  "tika-vin04t:556_0": "Aṭṭhavatthukāsikkhāpadaṃ",
  "tika-vin04t:557_0": "8.",
  "tika-vin04t:557_1": "Yā pana bhikkhunī avassutā avassutassa purisapuggalassa hatthaggahaṇaṃ vā sādiyeyya,",
  "tika-vin04t:557_2": "saṅghāṭikaṇṇaggahaṇaṃ vā sādiyeyya,",
  "tika-vin04t:557_3": "santiṭṭheyya vā,",
  "tika-vin04t:557_4": "sallapeyya vā,",
  "tika-vin04t:557_5": "saṅketaṃ vā gaccheyya,",
  "tika-vin04t:557_6": "purisassa vā abbhāgamanaṃ sādiyeyya,",
  "tika-vin04t:557_7": "channaṃ vā anupaviseyya,",
  "tika-vin04t:557_8": "kāyaṃ vā tadatthāya upasaṃhareyya etassa asaddhammassa paṭisevanatthāya,",
  "tika-vin04t:557_9": "ayampi pārājikā hoti asaṃvāsā aṭṭhavatthukā.",
  "tika-vin04t:558_0": "Uddiṭṭhā kho, ayyāyo,",
  "tika-vin04t:558_1": "aṭṭha pārājikā dhammā.",
  "tika-vin04t:558_2": "Yesaṃ bhikkhunī aññataraṃ vā aññataraṃ vā āpajjitvā na labhati bhikkhunīhi saddhiṃ saṃvāsaṃ yathā pure,",
  "tika-vin04t:558_3": "tathā pacchā,",
  "tika-vin04t:558_4": "pārājikā hoti asaṃvāsā.",
  "tika-vin04t:558_5": "Tatthāyyāyo, pucchāmi,",
  "tika-vin04t:558_6": "kaccittha parisuddhā,",
  "tika-vin04t:558_7": "dutiyampi pucchāmi,",
  "tika-vin04t:558_8": "kaccittha parisuddhā,",
  "tika-vin04t:558_9": "tatiyampi pucchāmi,",
  "tika-vin04t:558_10": "kaccittha parisuddhā,",
  "tika-vin04t:558_11": "parisuddhetthāyyāyo,",
  "tika-vin04t:558_12": "tasmā tuṇhī,",
  "tika-vin04t:558_13": "evametaṃ dhārayāmīti.",
  "tika-vin04t:559_0": "Pārājikaṃ niṭṭhitaṃ.",
  "tika-vin04t:560_0": "Saṅghādisesuddeso",
  "tika-vin04t:561_0": "Ime kho panāyyāyo sattarasa saṅghādisesā",
  "tika-vin04t:562_0": "Dhammā uddesaṃ āgacchanti.",
  "tika-vin04t:563_0": "Ussayavādikāsikkhāpadaṃ",
  "tika-vin04t:564_0": "1.",
  "tika-vin04t:564_1": "Yā pana bhikkhunī ussayavādikā vihareyya gahapatinā vā gahapatiputtena vā dāsena vā kammakārena vā antamaso samaṇaparibbājakenāpi,",
  "tika-vin04t:564_2": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:565_0": "Corīvuṭṭhāpikāsikkhāpadaṃ",
  "tika-vin04t:566_0": "2.",
  "tika-vin04t:566_1": "Yā pana bhikkhunī jānaṃ coriṃ vajjhaṃ viditaṃ anapaloketvā rājānaṃ vā saṅghaṃ vā gaṇaṃ vā pūgaṃ vā seṇiṃ vā,",
  "tika-vin04t:566_2": "aññatra kappā vuṭṭhāpeyya,",
  "tika-vin04t:566_3": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:567_0": "Ekagāmantaragamanasikkhāpadaṃ",
  "tika-vin04t:568_0": "3.",
  "tika-vin04t:568_1": "Yā pana bhikkhunī ekā vā gāmantaraṃ gaccheyya,",
  "tika-vin04t:568_2": "ekā vā nadīpāraṃ gaccheyya,",
  "tika-vin04t:568_3": "ekā vā rattiṃ vippavaseyya,",
  "tika-vin04t:568_4": "ekā vā gaṇamhā ohiyeyya,",
  "tika-vin04t:568_5": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:569_0": "Ukkhittakaosāraṇasikkhāpadaṃ",
  "tika-vin04t:570_0": "4.",
  "tika-vin04t:570_1": "Yā pana bhikkhunī samaggena saṅghena ukkhittaṃ bhikkhuniṃ dhammena vinayena satthusāsanena anapaloketvā kārakasaṅghaṃ,",
  "tika-vin04t:570_2": "anaññāya gaṇassa chandaṃ osāreyya,",
  "tika-vin04t:570_3": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:571_0": "Bhojanapaṭiggahaṇapaṭhamasikkhāpadaṃ",
  "tika-vin04t:572_0": "5.",
  "tika-vin04t:572_1": "Yā pana bhikkhunī avassutā avassutassa purisapuggalassa hatthato khādanīyaṃ vā,",
  "tika-vin04t:572_2": "bhojanīyaṃ vā sahatthā paṭiggahetvā khādeyya vā bhuñjeyya vā,",
  "tika-vin04t:572_3": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:573_0": "Bhojanapaṭiggahaṇadutiyasikkhāpadaṃ",
  "tika-vin04t:574_0": "6.",
  "tika-vin04t:574_1": "Yā pana bhikkhunī evaṃ vadeyya “kiṃ te, ayye,",
  "tika-vin04t:574_2": "eso purisapuggalo karissati avassuto vā anavassuto vā,",
  "tika-vin04t:574_3": "yato tvaṃ anavassutā, iṅgha, ayye,",
  "tika-vin04t:574_4": "yaṃ te eso purisapuggalo deti khādanīyaṃ vā bhojanīyaṃ vā,",
  "tika-vin04t:574_5": "taṃ tvaṃ sahatthā paṭiggahetvā khāda vā bhuñja vā”ti,",
  "tika-vin04t:574_6": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:575_0": "Sañcarittasikkhāpadaṃ",
  "tika-vin04t:576_0": "7.",
  "tika-vin04t:576_1": "Yā pana bhikkhunī sañcarittaṃ samāpajjeyya itthiyā vā purisamatiṃ,",
  "tika-vin04t:576_2": "purisassa vā itthimatiṃ,",
  "tika-vin04t:576_3": "jāyattane vā jārattane vā antamaso taṅkhaṇikāyapi,",
  "tika-vin04t:576_4": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:577_0": "Duṭṭhadosasikkhāpadaṃ",
  "tika-vin04t:578_0": "8.",
  "tika-vin04t:578_1": "Yā pana bhikkhunī bhikkhuniṃ duṭṭhā dosā appatītā amūlakena pārājikena dhammena anuddhaṃseyya “appeva nāma naṃ imamhā brahmacariyā cāveyya”nti,",
  "tika-vin04t:578_2": "tato aparena samayena samanuggāhīyamānā vā asa manuggāhīyamānā vā amūlakañceva taṃ adhikaraṇaṃ hoti,",
  "tika-vin04t:578_3": "bhikkhunī ca dosaṃ patiṭṭhāti,",
  "tika-vin04t:578_4": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:579_0": "Aññabhāgiyasikkhāpadaṃ",
  "tika-vin04t:580_0": "9.",
  "tika-vin04t:580_1": "Yā pana bhikkhunī bhikkhuniṃ duṭṭhā dosā appatītā aññabhāgiyassa adhikaraṇassa kiñcidesaṃ lesamattaṃ",
  "tika-vin04t:580_2": "upādāya pārājikena dhammena anuddhaṃseyya “appeva nāma naṃ imamhā brahmacariyā cāveyya”nti,",
  "tika-vin04t:580_3": "tato aparena samayena samanuggāhīyamānā vā asamanuggāhīyamānā vā aññabhāgiyañceva taṃ adhikaraṇaṃ hoti.",
  "tika-vin04t:580_4": "Kocideso lesamatto upādinno,",
  "tika-vin04t:580_5": "bhikkhunī ca dosaṃ patiṭṭhāti,",
  "tika-vin04t:580_6": "ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:581_0": "Sikkhaṃpaccācikkhaṇasikkhāpadaṃ",
  "tika-vin04t:582_0": "10.",
  "tika-vin04t:582_1": "Yā pana bhikkhunī kupitā anattamanā evaṃ vadeyya “buddhaṃ paccācikkhāmi dhammaṃ paccācikkhāmi,",
  "tika-vin04t:582_2": "saṅghaṃ paccācikkhāmi,",
  "tika-vin04t:582_3": "sikkhaṃ paccācikkhāmi,",
  "tika-vin04t:582_4": "kinnumāva samaṇiyo yā samaṇiyo sakyadhītaro,",
  "tika-vin04t:582_5": "santaññāpi samaṇiyo lajjiniyo kukkuccikā sikkhākāmā,",
  "tika-vin04t:582_6": "tāsāhaṃ santike brahmacariyaṃ carissāmī”ti.",
  "tika-vin04t:582_7": "Sā bhikkhunī bhikkhunīhi evamassa vacanīyā “māyye kupitā anattamanā evaṃ avaca ‘buddhaṃ paccācikkhāmi,",
  "tika-vin04t:582_8": "dhammaṃ paccācikkhāmi,",
  "tika-vin04t:582_9": "saṅghaṃ paccācikkhāmi,",
  "tika-vin04t:582_10": "sikkhaṃ paccācikkhāmi,",
  "tika-vin04t:582_11": "kinnumāva samaṇiyo yā samaṇiyo sakyadhītaro,",
  "tika-vin04t:582_12": "santaññāpi samaṇiyo lajjiniyo kukkuccikā sikkhākāmā,",
  "tika-vin04t:582_13": "tāsāhaṃ santike brahmacariyaṃ carissāmī’ti,",
  "tika-vin04t:582_14": "abhiramāyye,",
  "tika-vin04t:582_15": "svākkhāto dhammo,",
  "tika-vin04t:582_16": "cara brahmacariyaṃ sammā dukkhassa antakiriyāyā”ti,",
  "tika-vin04t:582_17": "evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:582_18": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:582_19": "yāvatatiyañce samanubhāsiyamānā taṃ paṭinissajjeyya,",
  "tika-vin04t:582_20": "iccetaṃ kusalaṃ,",
  "tika-vin04t:582_21": "no ce paṭinissajjeyya,",
  "tika-vin04t:582_22": "ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:583_0": "Adhikaraṇakupitasikkhāpadaṃ",
  "tika-vin04t:584_0": "11.",
  "tika-vin04t:584_1": "Yā pana bhikkhunī kismiñcideva adhikaraṇe paccākatā kupitā anattamanā evaṃ vadeyya “chandagāminiyo ca bhikkhuniyo,",
  "tika-vin04t:584_2": "dosagāminiyo ca bhikkhuniyo,",
  "tika-vin04t:584_3": "mohagāminiyo ca bhikkhuniyo,",
  "tika-vin04t:584_4": "bhayagāminiyo ca bhikkhuniyo”ti,",
  "tika-vin04t:584_5": "sā bhikkhunī bhikkhunīhi evamassa vacanīyā “māyye,",
  "tika-vin04t:584_6": "kismiñcideva adhikaraṇe paccākatā kupitā anattamanā evaṃ avaca ‘chandagāminiyo ca bhikkhuniyo,",
  "tika-vin04t:584_7": "dosagāminiyo ca bhikkhuniyo,",
  "tika-vin04t:584_8": "mohagāminiyo ca bhikkhuniyo,",
  "tika-vin04t:584_9": "bhayagāminiyo ca bhikkhuniyo’ti,",
  "tika-vin04t:584_10": "ayyā kho chandāpi gaccheyya,",
  "tika-vin04t:584_11": "dosāpi gaccheyya,",
  "tika-vin04t:584_12": "mohāpi gaccheyya,",
  "tika-vin04t:584_13": "bhayāpi gaccheyyā”ti.",
  "tika-vin04t:584_14": "Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:584_15": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:584_16": "yāvatatiyañce samanubhāsiyamānā taṃ paṭinissajjeyya,",
  "tika-vin04t:584_17": "iccetaṃ kusalaṃ,",
  "tika-vin04t:584_18": "no ce paṭinissajjeyya,",
  "tika-vin04t:584_19": "ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:585_0": "Pāpasamācārapaṭhamasikkhāpadaṃ",
  "tika-vin04t:586_0": "12.",
  "tika-vin04t:586_1": "Bhikkhuniyo paneva saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "tika-vin04t:586_2": "tā bhikkhuniyo bhikkhunīhi evamassu vacanīyā “bhaginiyo kho saṃsaṭṭhā viharanti pāpācārā pāpasaddā pāpasilokā",
  "tika-vin04t:586_3": "bhikkhunisaṅghassa vihesikā aññamaññissā vajjappaṭicchādikā,",
  "tika-vin04t:586_4": "viviccathāyye,",
  "tika-vin04t:586_5": "vivekaññeva bhaginīnaṃ saṅgho vaṇṇetī”ti,",
  "tika-vin04t:586_6": "evañca tā bhikkhuniyo bhikkhunīhi vuccamānā tatheva paggaṇheyyuṃ,",
  "tika-vin04t:586_7": "tā bhikkhuniyo bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:586_8": "yāvatatiyañce samanubhāsiyamānā taṃ paṭinissajjeyyuṃ,",
  "tika-vin04t:586_9": "iccetaṃ kusalaṃ,",
  "tika-vin04t:586_10": "no ce paṭinissajjeyyuṃ,",
  "tika-vin04t:586_11": "imāpi bhikkhuniyo yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:587_0": "Pāpasamācāradutiyasikkhāpadaṃ",
  "tika-vin04t:588_0": "13.",
  "tika-vin04t:588_1": "Yā pana bhikkhunī evaṃ vadeyya “saṃsaṭṭhāva, ayye,",
  "tika-vin04t:588_2": "tumhe viharatha,",
  "tika-vin04t:588_3": "mā tumhe nānā viharittha,",
  "tika-vin04t:588_4": "santi saṅghe aññāpi bhikkhuniyo evācārā evaṃsaddā evaṃsilokā bhikkhunisaṅghassa vihesikā aññamaññissā vajjappaṭicchādikā,",
  "tika-vin04t:588_5": "tā saṅgho na kiñci āha tumhaññeva saṅgho uññāya paribhavena akkhantiyā vebhassiyā dubbalyā evamāha –",
  "tika-vin04t:588_6": "‘bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "tika-vin04t:588_7": "viviccathāyye,",
  "tika-vin04t:588_8": "vivekaññeva bhaginīnaṃ saṅgho vaṇṇetī”’ti,",
  "tika-vin04t:588_9": "sā bhikkhunī bhikkhunīhi evamassa vacanīyā “māyye,",
  "tika-vin04t:588_10": "evaṃ avaca,",
  "tika-vin04t:588_11": "saṃsaṭṭhāva ayye tumhe viharatha,",
  "tika-vin04t:588_12": "mā tumhe nānā viharittha,",
  "tika-vin04t:588_13": "santi saṅghe aññāpi bhikkhuniyo evācārā evaṃsaddā evaṃsilokā bhikkhunisaṅghassa vihesikā aññamaññissā vajjappaṭicchādikā,",
  "tika-vin04t:588_14": "tā saṅgho na kiñci āha,",
  "tika-vin04t:588_15": "tumhaññeva saṅgho uññāya paribhavena akkhantiyā vebhassiyā dubbalyā evamāha –",
  "tika-vin04t:588_16": "‘bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā,",
  "tika-vin04t:588_17": "viviccathāyye,",
  "tika-vin04t:588_18": "vivekaññeva bhaginīnaṃ saṅgho vaṇṇetī”’ti,",
  "tika-vin04t:588_19": "evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:588_20": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:588_21": "yāvatatiyañce samanubhāsiyamānā taṃ paṭinissajjeyya,",
  "tika-vin04t:588_22": "iccetaṃ kusalaṃ,",
  "tika-vin04t:588_23": "no ce paṭinissajjeyya,",
  "tika-vin04t:588_24": "ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:589_0": "Saṅghabhedakasikkhāpadaṃ",
  "tika-vin04t:590_0": "14.",
  "tika-vin04t:590_1": "Yā pana bhikkhunī samaggassa saṅghassa bhedāya parakkameyya,",
  "tika-vin04t:590_2": "bhedanasaṃvattanikaṃ vā adhikaraṇaṃ samādāya paggayha tiṭṭheyya,",
  "tika-vin04t:590_3": "sā bhikkhunī bhikkhunīhi evamassa vacanīyā “māyyā,",
  "tika-vin04t:590_4": "samaggassa saṅghassa bhedāya parakkami,",
  "tika-vin04t:590_5": "bhedanasaṃvattanikaṃ vā adhikaraṇaṃ samādāya paggayha aṭṭhāsi,",
  "tika-vin04t:590_6": "sametāyyā, saṅghena,",
  "tika-vin04t:590_7": "samaggo hi saṅgho sammodamāno avivadamāno ekuddeso phāsu viharatī”ti.",
  "tika-vin04t:590_8": "Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:590_9": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:590_10": "yāvatatiyañce samanubhāsiyamānā taṃ paṭinissajjeyya,",
  "tika-vin04t:590_11": "iccetaṃ kusalaṃ.",
  "tika-vin04t:590_12": "No ce paṭinissajjeyya,",
  "tika-vin04t:590_13": "ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:591_0": "Bhedānuvattakasikkhāpadaṃ",
  "tika-vin04t:592_0": "15.",
  "tika-vin04t:592_1": "Tassāyeva kho pana bhikkhuniyā bhikkhuniyo honti anuvattikā vaggavādikā ekā vā dve vā tisso vā,",
  "tika-vin04t:592_2": "tā evaṃ vadeyyuṃ “māyyāyo,",
  "tika-vin04t:592_3": "etaṃ bhikkhuniṃ kiñci avacuttha dhammavādinī cesā bhikkhunī,",
  "tika-vin04t:592_4": "vinayavādinī cesā bhikkhunī,",
  "tika-vin04t:592_5": "amhākañcesā bhikkhunī chandañca ruciñca ādāya voharati, jānāti,",
  "tika-vin04t:592_6": "no bhāsati,",
  "tika-vin04t:592_7": "amhākampetaṃ khamatī”ti,",
  "tika-vin04t:592_8": "tā bhikkhuniyo bhikkhunīhi evamassu vacanīyā “māyyāyo,",
  "tika-vin04t:592_9": "evaṃ avacuttha,",
  "tika-vin04t:592_10": "na cesā bhikkhunī dhammavādinī,",
  "tika-vin04t:592_11": "na cesā bhikkhunī vinayavādinī,",
  "tika-vin04t:592_12": "māyyānampi saṅghabhedo ruccittha,",
  "tika-vin04t:592_13": "sametāyyānaṃ saṅghena,",
  "tika-vin04t:592_14": "samaggo hi saṅgho sammodamāno avivadamāno ekuddeso phāsu viharatī”ti,",
  "tika-vin04t:592_15": "evañca tā bhikkhuniyo bhikkhunīhi vuccamānā tatheva paggaṇheyyuṃ,",
  "tika-vin04t:592_16": "tā bhikkhuniyo bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:592_17": "yāvatatiyañce samanubhāsiyamānā taṃ paṭinissajjeyyuṃ.",
  "tika-vin04t:592_18": "Iccetaṃ kusalaṃ.",
  "tika-vin04t:592_19": "No ce paṭinissajjeyyuṃ,",
  "tika-vin04t:592_20": "imāpi bhikkhuniyo yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:593_0": "Dubbacasikkhāpadaṃ",
  "tika-vin04t:594_0": "16.",
  "tika-vin04t:594_1": "Bhikkhunī paneva dubbacajātikā hoti uddesapariyāpannesu sikkhāpadesu bhikkhunīhi sahadhammikaṃ vuccamānā",
  "tika-vin04t:594_2": "attānaṃ avacanīyaṃ karoti “mā maṃ ayyāyo kiñci avacuttha kalyāṇaṃ vā pāpakaṃ vā,",
  "tika-vin04t:594_3": "ahampāyyāyo,",
  "tika-vin04t:594_4": "na kiñci vakkhāmi kalyāṇaṃ vā pāpakaṃ vā,",
  "tika-vin04t:594_5": "viramathāyyāyo,",
  "tika-vin04t:594_6": "mama vacanāyā”ti,",
  "tika-vin04t:594_7": "sā bhikkhunī bhikkhunīhi evamassa vacanīyā “māyyā,",
  "tika-vin04t:594_8": "attānaṃ avacanīyaṃ akāsi,",
  "tika-vin04t:594_9": "vacanīyameva, ayyā,",
  "tika-vin04t:594_10": "attānaṃ karotu,",
  "tika-vin04t:594_11": "ayyāpi bhikkhuniyo vadatu sahadhammena,",
  "tika-vin04t:594_12": "bhikkhuniyopi ayyaṃ vakkhanti sahadhammena,",
  "tika-vin04t:594_13": "evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā”ti.",
  "tika-vin04t:594_14": "Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:594_15": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:594_16": "yāvatatiyañce samanubhāsiyamānā taṃ paṭinissajjeyya,",
  "tika-vin04t:594_17": "iccetaṃ kusalaṃ.",
  "tika-vin04t:594_18": "No ce paṭinissajjeyya,",
  "tika-vin04t:594_19": "ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:595_0": "Kuladūsakasikkhāpadaṃ",
  "tika-vin04t:596_0": "17.",
  "tika-vin04t:596_1": "Bhikkhunī paneva aññataraṃ gāmaṃ vā nigamaṃ vā upanissāya viharati kuladūsikā pāpasamācārā,",
  "tika-vin04t:596_2": "tassā kho pāpakā samācārā dissanti ceva suyyanti ca,",
  "tika-vin04t:596_3": "kulāni ca tāya duṭṭhāni dissanti ceva suyyanti ca,",
  "tika-vin04t:596_4": "sā bhikkhunī bhikkhunīhi evamassa vacanīyā “ayyā,",
  "tika-vin04t:596_5": "kho kuladūsikā pāpasamācārā,",
  "tika-vin04t:596_6": "ayyāya kho pāpakā samācārā dissanti ceva suyyanti ca,",
  "tika-vin04t:596_7": "kulāni cāyyāya,",
  "tika-vin04t:596_8": "duṭṭhāni dissanti ceva suyyanti ca,",
  "tika-vin04t:596_9": "pakkamatāyyā imamhā āvāsā,",
  "tika-vin04t:596_10": "alaṃ te idha vāsenā”ti.",
  "tika-vin04t:596_11": "Evañca sā bhikkhunī bhikkhunīhi vuccamānā tā bhikkhuniyo evaṃ vadeyya “chandagāminiyo ca bhikkhuniyo,",
  "tika-vin04t:596_12": "dosagāminiyo ca bhikkhuniyo,",
  "tika-vin04t:596_13": "mohagāminiyo ca bhikkhuniyo,",
  "tika-vin04t:596_14": "bhayagāminiyo ca bhikkhuniyo,",
  "tika-vin04t:596_15": "tādisikāya āpattiyā ekaccaṃ pabbājenti ekaccaṃ na pabbājentī”ti,",
  "tika-vin04t:596_16": "sā bhikkhunī bhikkhunīhi evamassa vacanīyā “māyyā,",
  "tika-vin04t:596_17": "evaṃ avaca,",
  "tika-vin04t:596_18": "na ca bhikkhuniyo chandagāminiyo,",
  "tika-vin04t:596_19": "na ca bhikkhuniyo dosagāminiyo,",
  "tika-vin04t:596_20": "na ca bhikkhuniyo mohagāminiyo,",
  "tika-vin04t:596_21": "na ca bhikkhuniyo bhayagāminiyo,",
  "tika-vin04t:596_22": "ayyā kho kuladūsikā pāpasamācārā,",
  "tika-vin04t:596_23": "ayyāya kho pāpakā samācārā dissanti ceva suyyanti ca,",
  "tika-vin04t:596_24": "kulāni cāyyāya duṭṭhāni dissanti ceva suyyanti ca,",
  "tika-vin04t:596_25": "pakkamatāyyā,",
  "tika-vin04t:596_26": "imamhā āvāsā alaṃ te idha vāsenā”ti.",
  "tika-vin04t:596_27": "Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:596_28": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:596_29": "yāvatatiyañce samanubhāsiyamānā taṃ paṭinissajjeyya,",
  "tika-vin04t:596_30": "iccetaṃ kusalaṃ.",
  "tika-vin04t:596_31": "No ce paṭinissajjeyya,",
  "tika-vin04t:596_32": "ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.",
  "tika-vin04t:597_0": "Uddiṭṭhā kho ayyāyo sattarasa saṅghādisesā dhammā nava paṭhamāpattikā, aṭṭha yāvatatiyakā,",
  "tika-vin04t:598_0": "Yesaṃ bhikkhunī aññataraṃ vā aññataraṃ vā āpajjati,",
  "tika-vin04t:598_1": "tāya bhikkhuniyā ubhatosaṅghe pakkhamānattaṃ caritabbaṃ.",
  "tika-vin04t:598_2": "Ciṇṇamānattā bhikkhunī yattha siyā vīsatigaṇo bhikkhunisaṅgho,",
  "tika-vin04t:598_3": "tattha sā bhikkhunī abbhetabbā.",
  "tika-vin04t:598_4": "Ekāyapi ce ūno vīsatigaṇo bhikkhunisaṅgho taṃ bhikkhuniṃ abbheyya,",
  "tika-vin04t:598_5": "sā ca bhikkhunī anabbhitā,",
  "tika-vin04t:598_6": "tā ca bhikkhuniyo gārayhā,",
  "tika-vin04t:598_7": "ayaṃ tattha sāmīci.",
  "tika-vin04t:598_8": "Tatthāyyāyo pucchāmi,",
  "tika-vin04t:598_9": "kaccittha parisuddhā,",
  "tika-vin04t:598_10": "dutiyampi, pucchāmi,",
  "tika-vin04t:598_11": "kaccittha parisuddhā,",
  "tika-vin04t:598_12": "tatiyampi pucchāmi,",
  "tika-vin04t:598_13": "kaccittha parisuddhā,",
  "tika-vin04t:598_14": "parisuddhetthāyyāyo,",
  "tika-vin04t:598_15": "tasmā tuṇhī,",
  "tika-vin04t:598_16": "evametaṃ dhārayāmīti.",
  "tika-vin04t:599_0": "Saṅghādiseso niṭṭhito.",
  "tika-vin04t:600_0": "Nissaggiya pācittiyā",
  "tika-vin04t:601_0": "Ime kho panāyyāyo tiṃsa nissaggiyā pācittiyā",
  "tika-vin04t:602_0": "Dhammā uddesaṃ āgacchanti.",
  "tika-vin04t:603_0": "Pattasannicayasikkhāpadaṃ",
  "tika-vin04t:604_0": "1. Yā pana bhikkhunī pattasannicayaṃ kareyya, nissaggiyaṃ pācittiyaṃ.",
  "tika-vin04t:605_0": "Akālacīvarabhājanasikkhāpadaṃ",
  "tika-vin04t:606_0": "2. Yā pana bhikkhunī akālacīvaraṃ “kālacīvara”nti adhiṭṭhahitvā bhājāpeyya, nissaggiyaṃ pācittiyaṃ.",
  "tika-vin04t:607_0": "Cīvaraparivattanasikkhāpadaṃ",
  "tika-vin04t:608_0": "3.",
  "tika-vin04t:608_1": "Yā pana bhikkhunī bhikkhuniyā saddhiṃ cīvaraṃ parivattetvā sā pacchā evaṃ vadeyya “handāyye,",
  "tika-vin04t:608_2": "tuyhaṃ cīvaraṃ,",
  "tika-vin04t:608_3": "āhara metaṃ cīvaraṃ,",
  "tika-vin04t:608_4": "yaṃ tuyhaṃ tuyhamevetaṃ,",
  "tika-vin04t:608_5": "yaṃ mayhaṃ mayhamevetaṃ,",
  "tika-vin04t:608_6": "āhara metaṃ cīvaraṃ,",
  "tika-vin04t:608_7": "sakaṃ paccāharā”ti acchindeyya vā acchindāpeyya vā,",
  "tika-vin04t:608_8": "nissaggiyaṃ pācittiyaṃ.",
  "tika-vin04t:609_0": "Aññaviññāpanasikkhāpadaṃ",
  "tika-vin04t:610_0": "4. Yā pana bhikkhunī aññaṃ viññāpetvā aññaṃ viññāpeyya, nissaggiyaṃ pācittiyaṃ.",
  "tika-vin04t:611_0": "Aññacetāpana sikkhāpadaṃ",
  "tika-vin04t:612_0": "5. Yā pana bhikkhunī aññaṃ cetāpetvā aññaṃ cetāpeyya, nissaggiyaṃ pācittiyaṃ.",
  "tika-vin04t:613_0": "Paṭhamasaṅghikacetāpanasikkhāpadaṃ",
  "tika-vin04t:614_0": "6.",
  "tika-vin04t:614_1": "Yā pana bhikkhunī aññadatthikena parikkhārena aññuddisikena saṅghikena aññaṃ cetāpeyya,",
  "tika-vin04t:614_2": "nissaggiyaṃ pācittiyaṃ.",
  "tika-vin04t:615_0": "Dutiyasaṅghikacetāpanasikkhāpadaṃ",
  "tika-vin04t:616_0": "7.",
  "tika-vin04t:616_1": "Yā pana bhikkhunī aññadatthikena parikkhārena aññuddisikena saṅghikena saññācikena aññaṃ cetāpeyya,",
  "tika-vin04t:616_2": "nissaggiyaṃ pācittiyaṃ.",
  "tika-vin04t:617_0": "Paṭhamagaṇikacetāpanasikkhāpadaṃ",
  "tika-vin04t:618_0": "8.",
  "tika-vin04t:618_1": "Yā pana bhikkhunī aññadatthikena parikkhārena aññuddisikena mahājanikena aññaṃ cetāpeyya,",
  "tika-vin04t:618_2": "nissaggiyaṃ pācittiyaṃ.",
  "tika-vin04t:619_0": "Dutiyagaṇikacetāpanasikkhāpadaṃ",
  "tika-vin04t:620_0": "9.",
  "tika-vin04t:620_1": "Yā pana bhikkhunī aññadatthikena parikkhārena aññuddisikena mahājanikena saññācikena aññaṃ cetāpeyya,",
  "tika-vin04t:620_2": "nissaggiyaṃ pācittiyaṃ.",
  "tika-vin04t:621_0": "Puggalikacetāpanasikkhāpadaṃ",
  "tika-vin04t:622_0": "10.",
  "tika-vin04t:622_1": "Yā pana bhikkhunī aññadatthikena parikkhārena aññuddisikena puggalikena saññācikena aññaṃ cetāpeyya,",
  "tika-vin04t:622_2": "nissaggiyaṃ pācittiyaṃ.",
  "tika-vin04t:623_0": "Pattavaggo paṭhamo.",
  "tika-vin04t:624_0": "Garupāvuraṇasikkhāpadaṃ",
  "tika-vin04t:625_0": "11.",
  "tika-vin04t:625_1": "Garupāvuraṇaṃ pana bhikkhuniyā cetāpentiyā catukkaṃsaparamaṃ cetāpetabbaṃ.",
  "tika-vin04t:625_2": "Tato ce uttari cetāpeyya,",
  "tika-vin04t:625_3": "nissaggiyaṃ pācittiyaṃ.",
  "tika-vin04t:626_0": "Lahupāvuraṇasikkhāpadaṃ",
  "tika-vin04t:627_0": "12.",
  "tika-vin04t:627_1": "Lahupāvuraṇaṃ pana bhikkhuniyā cetāpentiyā aḍḍhateyyakaṃsaparamaṃ cetāpetabbaṃ.",
  "tika-vin04t:627_2": "Tato ce uttari cetāpeyya,",
  "tika-vin04t:627_3": "nissaggiyaṃ pācittiyaṃ.",
  "tika-vin04t:628_0": "Kathinasikkhāpadaṃ",
  "tika-vin04t:629_0": "13.",
  "tika-vin04t:629_1": "Niṭṭhitacīvarasmiṃ bhikkhuniyā ubbhatasmiṃ kathine dasāhaparamaṃ atirekacīvaraṃ dhāretabbaṃ.",
  "tika-vin04t:629_2": "Taṃ atikkāmentiyā,",
  "tika-vin04t:629_3": "nissaggiyaṃ pācittiyaṃ.",
  "tika-vin04t:630_0": "Udositasikkhāpadaṃ",
  "tika-vin04t:631_0": "14.",
  "tika-vin04t:631_1": "Niṭṭhitacīvarasmiṃ bhikkhuniyā ubbhatasmiṃ kathine ekarattampi ce bhikkhunī ticīvarena vippavaseyya,",
  "tika-vin04t:631_2": "aññatra bhikkhunisammutiyā nissaggiyaṃ pācittiyaṃ.",
  "tika-vin04t:632_0": "Akālacīvarasikkhāpadaṃ",
  "tika-vin04t:633_0": "15.",
  "tika-vin04t:633_1": "Niṭṭhitacīvarasmiṃ bhikkhuniyā ubbhatasmiṃ kathine bhikkhuniyā paneva akālacīvaraṃ uppajjeyya,",
  "tika-vin04t:633_2": "ākaṅkhamānāya bhikkhuniyā paṭiggahetabbaṃ,",
  "tika-vin04t:633_3": "paṭiggahetvā khippameva kāretabbaṃ,",
  "tika-vin04t:633_4": "no cassa pāripūri,",
  "tika-vin04t:633_5": "māsaparamaṃ tāya bhikkhuniyā taṃ cīvaraṃ nikkhipitabbaṃ ūnassa pāripūriyā satiyā paccāsāya.",
  "tika-vin04t:633_6": "Tato ce uttari nikkhipeyya satiyāpi paccāsāya,",
  "tika-vin04t:633_7": "nissaggiyaṃ pācittiyaṃ.",
  "tika-vin04t:634_0": "Aññātakaviññattisikkhāpadaṃ",
  "tika-vin04t:635_0": "16.",
  "tika-vin04t:635_1": "Yā pana bhikkhunī aññātakaṃ gahapatiṃ vā gahapatāniṃ vā cīvaraṃ viññāpeyya aññatra samayā,",
  "tika-vin04t:635_2": "nissaggiyaṃ pācittiyaṃ.",
  "tika-vin04t:635_3": "Tatthāyaṃ samayo acchinnacīvarā vā hoti bhikkhunī,",
  "tika-vin04t:635_4": "naṭṭhacīvarā vā,",
  "tika-vin04t:635_5": "ayaṃ tattha samayo.",
  "tika-vin04t:636_0": "Tatuttarisikkhāpadaṃ",
  "tika-vin04t:637_0": "17.",
  "tika-vin04t:637_1": "Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya,",
  "tika-vin04t:637_2": "santaruttaraparamaṃ tāya bhikkhuniyā tato cīvaraṃ sāditabbaṃ.",
  "tika-vin04t:637_3": "Tato ce uttari sādiyeyya,",
  "tika-vin04t:637_4": "nissaggiyaṃ pācittiyaṃ.",
  "tika-vin04t:638_0": "Paṭhamaupakkhaṭasikkhāpadaṃ",
  "tika-vin04t:639_0": "18.",
  "tika-vin04t:639_1": "Bhikkhuniṃ paneva uddissa aññātakassa gahapatissa vā gahapatāniyā vā cīvaracetāpannaṃ upakkhaṭaṃ hoti",
  "tika-vin04t:639_2": "“iminā cīvaracetāpannena cīvaraṃ cetāpetvā itthannāmaṃ bhikkhuniṃ cīvarena acchādessāmī”ti.",
  "tika-vin04t:639_3": "Tatra cesā bhikkhunī pubbe appavāritā upasaṅkamitvā cīvare vikappaṃ āpajjeyya “sādhu vata,",
  "tika-vin04t:639_4": "maṃ āyasmā iminā cīvaracetāpannena evarūpaṃ vā evarūpaṃ vā cīvaraṃ cetāpetvā acchādehī”ti kalyāṇakamyataṃ upādāya,",
  "tika-vin04t:639_5": "nissaggiyaṃ pācittiyaṃ.",
  "tika-vin04t:640_0": "Dutiyaupakkhaṭasikkhāpadaṃ",
  "tika-vin04t:641_0": "19.",
  "tika-vin04t:641_1": "Bhikkhuniṃ paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā paccekacīvaracetāpannāni",
  "tika-vin04t:641_2": "upakkhaṭāni honti “imehi mayaṃ paccekacīvaracetāpannehi paccekacīvarāni cetāpetvā itthannāmaṃ bhikkhuniṃ",
  "tika-vin04t:641_3": "cīvarehi acchādessāmā”ti.",
  "tika-vin04t:641_4": "Tatra cesā bhikkhūnī pubbe appavāritā upasaṅkamitvā cīvare vikappaṃ āpajjeyya “sādhu vata maṃ āyasmanto",
  "tika-vin04t:641_5": "imehi paccekacīvaracetāpannehi evarūpaṃ vā evarūpaṃ vā cīvaraṃ cetāpetvā acchādetha ubhova santā ekenā”ti",
  "tika-vin04t:641_6": "kalyāṇakamyataṃ upādāya,",
  "tika-vin04t:641_7": "nissaggiyaṃ pācittiyaṃ.",
  "tika-vin04t:642_0": "Rājasikkhāpadaṃ",
  "tika-vin04t:643_0": "20.",
  "tika-vin04t:643_1": "Bhikkhuniṃ paneva uddissa rājā vā rājabhoggo vā brāhmaṇo vā gahapatiko vā dūtena cīvaracetāpannaṃ pahiṇeyya",
  "tika-vin04t:643_2": "“iminā cīvaracetāpannena cīvaraṃ cetāpetvā itthannāmaṃ bhikkhuniṃ cīvarena acchādehī”ti.",
  "tika-vin04t:643_3": "So ce dūto taṃ bhikkhuniṃ upasaṅkamitvā evaṃ vadeyya “idaṃ kho, ayye,",
  "tika-vin04t:643_4": "ayyaṃ uddissa cīvaracetāpannaṃ ābhataṃ,",
  "tika-vin04t:643_5": "paṭiggaṇhātāyyā cīvaracetāpanna”nti.",
  "tika-vin04t:643_6": "Tāya bhikkhuniyā so dūto evamassa vacanīyo “na kho mayaṃ, āvuso,",
  "tika-vin04t:643_7": "cīvaracetāpannaṃ paṭiggaṇhāma,",
  "tika-vin04t:643_8": "cīvarañca kho mayaṃ paṭiggaṇhāma kālena kappiya”nti.",
  "tika-vin04t:643_9": "So ce dūto taṃ bhikkhuniṃ evaṃ vadeyya “atthi panāyyāya,",
  "tika-vin04t:643_10": "koci veyyāvaccakaro”ti,",
  "tika-vin04t:643_11": "cīvaratthikāya,",
  "tika-vin04t:643_12": "bhikkhave,",
  "tika-vin04t:643_13": "bhikkhuniyā veyyāvaccakaro niddisitabbo ārāmiko vā upāsako vā “eso kho, āvuso,",
  "tika-vin04t:643_14": "bhikkhunīnaṃ veyyāvaccakaro”ti.",
  "tika-vin04t:643_15": "So ce dūto taṃ veyyāvaccakaraṃ saññāpetvā taṃ bhikkhuniṃ upasaṅkamitvā evaṃ vadeyya “yaṃ kho, ayye,",
  "tika-vin04t:643_16": "ayyā veyyāvaccakaraṃ niddisi,",
  "tika-vin04t:643_17": "saññatto so mayā,",
  "tika-vin04t:643_18": "upasaṅkamatāyyā kālena,",
  "tika-vin04t:643_19": "cīvarena taṃ acchādessatī”ti.",
  "tika-vin04t:643_20": "Cīvaratthikāya,",
  "tika-vin04t:643_21": "bhikkhave,",
  "tika-vin04t:643_22": "bhikkhuniyā veyyāvaccakaro upasaṅkamitvā dvattikkhattuṃ codetabbo sāretabbo “attho me, āvuso,",
  "tika-vin04t:643_23": "cīvarenā”ti,",
  "tika-vin04t:643_24": "dvattikkhattuṃ codayamānā sārayamānā taṃ cīvaraṃ abhinipphādeyya,",
  "tika-vin04t:643_25": "iccetaṃ kusalaṃ,",
  "tika-vin04t:643_26": "no ce abhinipphādeyya,",
  "tika-vin04t:643_27": "catukkhattuṃ pañcakkhattuṃ chakkhattuparamaṃ tuṇhībhūtāya uddissa ṭhātabbaṃ,",
  "tika-vin04t:643_28": "catukkhattuṃ pañcakkhattuṃ chakkhattuparamaṃ tuṇhībhūtā uddissa tiṭṭhamānā taṃ cīvaraṃ abhinipphādeyya,",
  "tika-vin04t:643_29": "iccetaṃ kusalaṃ.",
  "tika-vin04t:643_30": "Tato ce uttari vāyamamānā taṃ cīvaraṃ abhinipphādeyya,",
  "tika-vin04t:643_31": "nissaggiyaṃ pācittiyaṃ.",
  "tika-vin04t:643_32": "No ce abhinipphādeyya,",
  "tika-vin04t:643_33": "yatassā cīvaracetāpannaṃ ābhataṃ,",
  "tika-vin04t:643_34": "tattha sāmaṃ vā gantabbaṃ,",
  "tika-vin04t:643_35": "dūto vā pāhetabbo “yaṃ kho tumhe āyasmanto bhikkhuniṃ uddissa cīvaracetāpannaṃ pahiṇittha,",
  "tika-vin04t:643_36": "na taṃ tassā bhikkhuniyā kiñci atthaṃ anubhoti,",
  "tika-vin04t:643_37": "yuñjantāyasmanto sakaṃ,",
  "tika-vin04t:643_38": "mā vo sakaṃ vinassā”ti,",
  "tika-vin04t:643_39": "ayaṃ tattha sāmīci.",
  "tika-vin04t:644_0": "Cīvaravaggo dutiyo.",
  "tika-vin04t:645_0": "Rūpiyasikkhāpadaṃ",
  "tika-vin04t:646_0": "21.",
  "tika-vin04t:646_1": "Yā pana bhikkhunī jātarūparajataṃ uggaṇheyya vā uggaṇhāpeyya vā upanikkhittaṃ vā sādiyeyya,",
  "tika-vin04t:646_2": "nissaggiyaṃ pācittiyaṃ.",
  "tika-vin04t:647_0": "Rūpiyasaṃvohārasikkhāpadaṃ",
  "tika-vin04t:648_0": "22. Yā pana bhikkhunī nānappakārakaṃ rūpiyasaṃvohāraṃ samāpajjeyya, nissaggiyaṃ pācittiyaṃ.",
  "tika-vin04t:649_0": "Kayavikkayasikkhāpadaṃ",
  "tika-vin04t:650_0": "23. Yā pana bhikkhunī nānappakārakaṃ kayavikkayaṃ samāpajjeyya, nissaggiyaṃ pācittiyaṃ.",
  "tika-vin04t:651_0": "Ūnapañcabandhanasikkhāpadaṃ",
  "tika-vin04t:652_0": "24.",
  "tika-vin04t:652_1": "Yā pana bhikkhunī ūnapañcabandhanena pattena aññaṃ navaṃ pattaṃ cetāpeyya,",
  "tika-vin04t:652_2": "nissaggiyaṃ pācittiyaṃ.",
  "tika-vin04t:652_3": "Tāya bhikkhuniyā so patto bhikkhuniparisāya nissajjitabbo,",
  "tika-vin04t:652_4": "yo ca tassā bhikkhuniparisāya pattapariyanto,",
  "tika-vin04t:652_5": "so tassā bhikkhuniyā padātabbo “ayaṃ te bhikkhuni patto yāvabhedanāya dhāretabbo”ti,",
  "tika-vin04t:652_6": "ayaṃ tattha sāmīci.",
  "tika-vin04t:653_0": "Bhesajjasikkhāpadaṃ",
  "tika-vin04t:654_0": "25.",
  "tika-vin04t:654_1": "Yāni kho pana tāni gilānānaṃ bhikkhunīnaṃ paṭisāyanīyāni bhesajjāni,",
  "tika-vin04t:654_2": "seyyathidaṃ –",
  "tika-vin04t:654_3": "sappi navanītaṃ telaṃ madhu phāṇitaṃ,",
  "tika-vin04t:654_4": "tāni paṭiggahetvā sattāhaparamaṃ sannidhikārakaṃ paribhuñjitabbāni.",
  "tika-vin04t:654_5": "Taṃ atikkāmentiyā,",
  "tika-vin04t:654_6": "nissaggiyaṃ pācittiyaṃ.",
  "tika-vin04t:655_0": "Cīvaraacchindanasikkhāpadaṃ",
  "tika-vin04t:656_0": "26.",
  "tika-vin04t:656_1": "Yā pana bhikkhunī bhikkhuniyā sāmaṃ cīvaraṃ datvā kupitā anattamanā acchindeyya vā acchindāpeyya vā,",
  "tika-vin04t:656_2": "nissaggiyaṃ pācittiyaṃ.",
  "tika-vin04t:657_0": "Suttaviññattisikkhāpadaṃ",
  "tika-vin04t:658_0": "27. Yā pana bhikkhunī sāmaṃ suttaṃ viññāpetvā tantavāyehi cīvaraṃ vāyāpeyya, nissaggiyaṃ pācittiyaṃ.",
  "tika-vin04t:659_0": "Mahāpesakārasikkhāpadaṃ",
  "tika-vin04t:660_0": "28.",
  "tika-vin04t:660_1": "Bhikkhuniṃ paneva uddissa aññātako gahapati vā gahapatānī vā tantavāyehi cīvaraṃ vāyāpeyya,",
  "tika-vin04t:660_2": "tatra cesā bhikkhunī pubbe appavāritā tantavāye upasaṅkamitvā cīvare vikappaṃ āpajjeyya “idaṃ kho āvuso cīvaraṃ maṃ uddissa viyyati,",
  "tika-vin04t:660_3": "āyatañca karotha,",
  "tika-vin04t:660_4": "vitthatañca appitañca suvītañca suppavāyitañca suvilekhitañca suvitacchitañca karotha,",
  "tika-vin04t:660_5": "appeva nāma mayampi āyasmantānaṃ kiñcimattaṃ anupadajjeyyāmā”ti,",
  "tika-vin04t:660_6": "evañca sā bhikkhunī vatvā kiñcimattaṃ anupadajjeyya antamaso piṇḍapātamattampi,",
  "tika-vin04t:660_7": "nissaggiyaṃ pācittiyaṃ.",
  "tika-vin04t:661_0": "Accekacīvarasikkhāpadaṃ",
  "tika-vin04t:662_0": "29.",
  "tika-vin04t:662_1": "Dasāhānāgataṃ kattikatemāsikapuṇṇamaṃ bhikkhuniyā paneva accekacīvaraṃ uppajjeyya,",
  "tika-vin04t:662_2": "accekaṃ maññamānāya bhikkhuniyā paṭiggahetabbaṃ,",
  "tika-vin04t:662_3": "paṭiggahetvā yāva cīvarakālasamayaṃ nikkhipitabbaṃ.",
  "tika-vin04t:662_4": "Tato ce uttari nikkhipeyya,",
  "tika-vin04t:662_5": "nissaggiyaṃ pācittiyaṃ.",
  "tika-vin04t:663_0": "Pariṇatasikkhāpadaṃ",
  "tika-vin04t:664_0": "30. Yā pana bhikkhunī jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiyaṃ.",
  "tika-vin04t:665_0": "Pattavaggo tatiyo.",
  "tika-vin04t:666_0": "Uddiṭṭhā kho, ayyāyo,",
  "tika-vin04t:666_1": "tiṃsa nissaggiyā pācittiyā dhammā.",
  "tika-vin04t:666_2": "Tatthāyyāyo, pucchāmi,",
  "tika-vin04t:666_3": "kaccittha parisuddhā,",
  "tika-vin04t:666_4": "dutiyampi pucchāmi,",
  "tika-vin04t:666_5": "kaccittha parisuddhā,",
  "tika-vin04t:666_6": "tatiyampi pucchāmi,",
  "tika-vin04t:666_7": "kaccittha parisuddhā,",
  "tika-vin04t:666_8": "parisuddhetthāyyāyo,",
  "tika-vin04t:666_9": "tasmā tuṇhī,",
  "tika-vin04t:666_10": "evametaṃ dhārayāmīti.",
  "tika-vin04t:667_0": "Nissaggiyapācittiyā niṭṭhitā.",
  "tika-vin04t:668_0": "Suddhapācittiyā",
  "tika-vin04t:669_0": "Ime kho panāyyāyo, chasaṭṭhisatā pācittiyā",
  "tika-vin04t:670_0": "Dhammā uddesaṃ āgacchanti.",
  "tika-vin04t:671_0": "Lasuṇasikkhāpadaṃ",
  "tika-vin04t:672_0": "1. Yā pana bhikkhunī lasuṇaṃ khādeyya pācittiyaṃ.",
  "tika-vin04t:673_0": "Sambādhalomasikkhāpadaṃ",
  "tika-vin04t:674_0": "2. Yā pana bhikkhunī sambādhe lomaṃ saṃharāpeyya, pācittiyaṃ.",
  "tika-vin04t:675_0": "Talaghātakasikkhāpadaṃ",
  "tika-vin04t:676_0": "3. Talaghātake pācittiyaṃ.",
  "tika-vin04t:677_0": "Jatumaṭṭhakasikkhāpadaṃ",
  "tika-vin04t:678_0": "4. Jatumaṭṭhake pācittiyaṃ.",
  "tika-vin04t:679_0": "Udakasuddhikasikkhāpadaṃ",
  "tika-vin04t:680_0": "5.",
  "tika-vin04t:680_1": "Udakasuddhikaṃ pana bhikkhuniyā ādiyamānāya dvaṅgulapabbaparamaṃ ādātabbaṃ.",
  "tika-vin04t:680_2": "Taṃ atikkāmentiyā pācittiyaṃ.",
  "tika-vin04t:681_0": "Upatiṭṭhanasikkhāpadaṃ",
  "tika-vin04t:682_0": "6. Yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya, pācittiyaṃ.",
  "tika-vin04t:683_0": "Āmakadhaññasikkhāpadaṃ",
  "tika-vin04t:684_0": "7.",
  "tika-vin04t:684_1": "Yā pana bhikkhunī āmakadhaññaṃ viññatvā vā viññāpetvā vā bhajjitvā vā bhajjāpetvā vā koṭṭetvā vā koṭṭāpetvā vā pacitvā vā pacāpetvā vā bhuñjeyya,",
  "tika-vin04t:684_2": "pācittiyaṃ.",
  "tika-vin04t:685_0": "Paṭhamauccārachaḍḍanasikkhāpadaṃ",
  "tika-vin04t:686_0": "8.",
  "tika-vin04t:686_1": "Yā pana bhikkhunī uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍeyya vā chaḍḍāpeyya vā,",
  "tika-vin04t:686_2": "pācittiyaṃ.",
  "tika-vin04t:687_0": "Dutiyauccārachaḍḍanasikkhāpadaṃ",
  "tika-vin04t:688_0": "9.",
  "tika-vin04t:688_1": "Yā pana bhikkhunī uccāraṃ vā passāvaṃ vā saṅkāraṃ vā vighāsaṃ vā harite chaḍḍeyya vā chaḍḍāpeyya vā,",
  "tika-vin04t:688_2": "pācittiyaṃ.",
  "tika-vin04t:689_0": "Naccagītasikkhāpadaṃ",
  "tika-vin04t:690_0": "10. Yā pana bhikkhunī naccaṃ vā gītaṃ vā vāditaṃ vā dassanāya gaccheyya, pācittiyaṃ.",
  "tika-vin04t:691_0": "Lasuṇavaggo paṭhamo.",
  "tika-vin04t:692_0": "Rattandhakārasikkhāpadaṃ",
  "tika-vin04t:693_0": "11.",
  "tika-vin04t:693_1": "Yā pana bhikkhunī rattandhakāre appadīpe purisena saddhiṃ ekenekā santiṭṭheyya vā sallapeyya vā,",
  "tika-vin04t:693_2": "pācittiyaṃ.",
  "tika-vin04t:694_0": "Paṭicchannokāsasikkhāpadaṃ",
  "tika-vin04t:695_0": "12.",
  "tika-vin04t:695_1": "Yā pana bhikkhunī paṭicchanne okāse purisena saddhiṃ ekenekā santiṭṭheyya vā sallapeyya vā,",
  "tika-vin04t:695_2": "pācittiyaṃ.",
  "tika-vin04t:696_0": "Ajjhokāsasallapanasikkhāpadaṃ",
  "tika-vin04t:697_0": "13. Yā pana bhikkhunī ajjhokāse purisena saddhiṃ ekenekā santiṭṭheyya vā sallapeyya vā, pācittiyaṃ.",
  "tika-vin04t:698_0": "Dutiyikauyyojanasikkhāpadaṃ",
  "tika-vin04t:699_0": "14.",
  "tika-vin04t:699_1": "Yā pana bhikkhunī rathikāya vā byūhe vā siṅghāṭake vā purisena saddhiṃ ekenekā santiṭṭheyya vā sallapeyya",
  "tika-vin04t:699_2": "vā nikaṇṇikaṃ vā jappeyya dutiyikaṃ vā bhikkhuniṃ uyyojeyya,",
  "tika-vin04t:699_3": "pācittiyaṃ.",
  "tika-vin04t:700_0": "Anāpucchāpakkamanasikkhāpadaṃ",
  "tika-vin04t:701_0": "15.",
  "tika-vin04t:701_1": "Yā pana bhikkhunī purebhattaṃ kulāni upasaṅkamitvā āsane nisīditvā sāmike anāpucchā pakkameyya,",
  "tika-vin04t:701_2": "pācittiyaṃ.",
  "tika-vin04t:702_0": "Anāpucchāabhinisīdanasikkhāpadaṃ",
  "tika-vin04t:703_0": "16.",
  "tika-vin04t:703_1": "Yā pana bhikkhunī pacchābhattaṃ kulāni upasaṅkamitvā sāmike anāpucchā āsane abhinisīdeyya vā abhinipajjeyya vā,",
  "tika-vin04t:703_2": "pācittiyaṃ.",
  "tika-vin04t:704_0": "Anāpucchāsantharaṇasikkhāpadaṃ",
  "tika-vin04t:705_0": "17.",
  "tika-vin04t:705_1": "Yā pana bhikkhunī vikāle kulāni upasaṅkamitvā sāmike anāpucchā seyyaṃ santharitvā vā santharāpetvā vā abhinisīdeyya vā abhinipajjeyya vā,",
  "tika-vin04t:705_2": "pācittiyaṃ.",
  "tika-vin04t:706_0": "Paraujjhāpanakasikkhāpadaṃ",
  "tika-vin04t:707_0": "18. Yā pana bhikkhunī duggahitena dūpadhāritena paraṃ ujjhāpeyya, pācittiyaṃ.",
  "tika-vin04t:708_0": "Paraabhisapanasikkhāpadaṃ",
  "tika-vin04t:709_0": "19. Yā pana bhikkhunī attānaṃ vā paraṃ vā nirayena vā brahmacariyena vā abhisapeyya, pācittiyaṃ.",
  "tika-vin04t:710_0": "Rodanasikkhāpadaṃ",
  "tika-vin04t:711_0": "20. Yā pana bhikkhunī attānaṃ vadhitvā vadhitvā rodeyya, pācittiyaṃ.",
  "tika-vin04t:712_0": "Rattandhakāravaggo dutiyo.",
  "tika-vin04t:713_0": "Naggasikkhāpadaṃ",
  "tika-vin04t:714_0": "21. Yā pana bhikkhunī naggā nahāyeyya, pācittiyaṃ.",
  "tika-vin04t:715_0": "Udakasāṭikasikkhāpadaṃ",
  "tika-vin04t:716_0": "22.",
  "tika-vin04t:716_1": "Udakasāṭikaṃ pana bhikkhuniyā kārayamānāya pamāṇikā kāretabbā,",
  "tika-vin04t:716_2": "tatridaṃ pamāṇaṃ,",
  "tika-vin04t:716_3": "dīghaso catasso vidatthiyo sugatavidatthiyā,",
  "tika-vin04t:716_4": "tiriyaṃ dve vidatthiyo.",
  "tika-vin04t:716_5": "Taṃ atikkāmentiyā chedanakaṃ pācittiyaṃ.",
  "tika-vin04t:717_0": "Cīvarasibbanasikkhāpadaṃ",
  "tika-vin04t:718_0": "23.",
  "tika-vin04t:718_1": "Yā pana bhikkhunī bhikkhuniyā cīvaraṃ visibbetvā vā visibbāpetvā vā sā pacchā anantarāyikinī neva sibbeyya,",
  "tika-vin04t:718_2": "na sibbāpanāya ussukkaṃ kareyya aññatra catūhapañcāhā,",
  "tika-vin04t:718_3": "pācittiyaṃ.",
  "tika-vin04t:719_0": "Saṅghāṭicārasikkhāpadaṃ",
  "tika-vin04t:720_0": "24. Yā pana bhikkhunī pañcāhikaṃ saṅghāṭicāraṃ atikkāmeyya, pācittiyaṃ.",
  "tika-vin04t:721_0": "Cīvarasaṅkamanīyasikkhāpadaṃ",
  "tika-vin04t:722_0": "25. Yā pana bhikkhunī cīvarasaṅkamanīyaṃ dhāreyya, pācittiyaṃ.",
  "tika-vin04t:723_0": "Gaṇacīvarasikkhāpadaṃ",
  "tika-vin04t:724_0": "26. Yā pana bhikkhunī gaṇassa cīvaralābhaṃ antarāyaṃ kareyya, pācittiyaṃ.",
  "tika-vin04t:725_0": "Paṭibāhanasikkhāpadaṃ",
  "tika-vin04t:726_0": "27. Yā pana bhikkhunī dhammikaṃ cīvaravibhaṅgaṃ paṭibāheyya, pācittiyaṃ.",
  "tika-vin04t:727_0": "Cīvaradānasikkhāpadaṃ",
  "tika-vin04t:728_0": "28.",
  "tika-vin04t:728_1": "Yā pana bhikkhunī agārikassa vā paribbājakassa vā paribbājikāya vā samaṇacīvaraṃ dadeyya,",
  "tika-vin04t:728_2": "pācittiyaṃ.",
  "tika-vin04t:729_0": "Kālaatikkamanasikkhāpadaṃ",
  "tika-vin04t:730_0": "29. Yā pana bhikkhunī dubbalacīvarapaccāsāya cīvarakālasamayaṃ atikkāmeyya, pācittiyaṃ.",
  "tika-vin04t:731_0": "Kathinuddhārasikkhāpadaṃ",
  "tika-vin04t:732_0": "30. Yā pana bhikkhunī dhammikaṃ kathinuddhāraṃ paṭibāheyya, pācittiyaṃ.",
  "tika-vin04t:733_0": "Naggavaggo tatiyo.",
  "tika-vin04t:734_0": "Ekamañcatuvaṭṭanasikkhāpadaṃ",
  "tika-vin04t:735_0": "31. Yā pana bhikkhuniyo dve ekamañce tuvaṭṭeyyuṃ, pācittiyaṃ.",
  "tika-vin04t:736_0": "Ekattharaṇatuvaṭṭanasikkhāpadaṃ",
  "tika-vin04t:737_0": "32. Yā pana bhikkhuniyo dve ekattharaṇapāvuraṇā tuvaṭṭeyyuṃ, pācittiyaṃ.",
  "tika-vin04t:738_0": "Aphāsukaraṇasikkhāpadaṃ",
  "tika-vin04t:739_0": "33. Yā pana bhikkhunī bhikkhuniyā sañcicca aphāsuṃ kareyya, pācittiyaṃ.",
  "tika-vin04t:740_0": "Naupaṭṭhāpanasikkhāpadaṃ",
  "tika-vin04t:741_0": "34.",
  "tika-vin04t:741_1": "Yā pana bhikkhunī dukkhitaṃ sahajīviniṃ neva upaṭṭhaheyya,",
  "tika-vin04t:741_2": "na upaṭṭhāpanāya ussukkaṃ kareyya,",
  "tika-vin04t:741_3": "pācittiyaṃ.",
  "tika-vin04t:742_0": "Nikkaḍḍhanasikkhāpadaṃ",
  "tika-vin04t:743_0": "35.",
  "tika-vin04t:743_1": "Yā pana bhikkhunī bhikkhuniyā upassayaṃ datvā kupitā anattamanā nikkaḍḍheyya vā nikkaḍḍhāpeyya vā,",
  "tika-vin04t:743_2": "pācittiyaṃ.",
  "tika-vin04t:744_0": "Saṃsaṭṭhasikkhāpadaṃ",
  "tika-vin04t:745_0": "36.",
  "tika-vin04t:745_1": "Yā pana bhikkhunī saṃsaṭṭhā vihareyya gahapatinā vā gahapatiputtena vā,",
  "tika-vin04t:745_2": "sā bhikkhunī bhikkhunīhi evamassa vacanīyā “māyye,",
  "tika-vin04t:745_3": "saṃsaṭṭhā vihari gahapatināpi gahapatiputtenāpi,",
  "tika-vin04t:745_4": "viviccāyye,",
  "tika-vin04t:745_5": "vivekaññeva bhaginiyā saṅgho vaṇṇetī”ti.",
  "tika-vin04t:745_6": "Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:745_7": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya,",
  "tika-vin04t:745_8": "yāvatatiyañce samanubhāsiyamānā taṃ paṭinissajjeyya,",
  "tika-vin04t:745_9": "iccetaṃ kusalaṃ.",
  "tika-vin04t:745_10": "No ce paṭinissajjeyya,",
  "tika-vin04t:745_11": "pācittiyaṃ.",
  "tika-vin04t:746_0": "Antoraṭṭhasikkhāpadaṃ",
  "tika-vin04t:747_0": "37. Yā pana bhikkhunī antoraṭṭhe sāsaṅkasammate sappaṭibhaye asatthikā cārikaṃ careyya, pācittiyaṃ.",
  "tika-vin04t:748_0": "Tiroraṭṭhasikkhāpadaṃ",
  "tika-vin04t:749_0": "38. Yā pana bhikkhunī tiroraṭṭhe sāsaṅkasammate sappaṭibhaye asatthikā cārikaṃ careyya, pācittiyaṃ.",
  "tika-vin04t:750_0": "Antovassasikkhāpadaṃ",
  "tika-vin04t:751_0": "39. Yā pana bhikkhunī antovassaṃ cārikaṃ careyya, pācittiyaṃ.",
  "tika-vin04t:752_0": "Cārikanapakkamanasikkhāpadaṃ",
  "tika-vin04t:753_0": "40. Yā pana bhikkhunī vassaṃvuṭṭhā cārikaṃ na pakkameyya antamaso chappañcayojanānipi, pācittiyaṃ.",
  "tika-vin04t:754_0": "Tuvaṭṭavaggo catuttho.",
  "tika-vin04t:755_0": "Rājāgārasikkhāpadaṃ",
  "tika-vin04t:756_0": "41.",
  "tika-vin04t:756_1": "Yā pana bhikkhunī rājāgāraṃ vā cittāgāraṃ vā ārāmaṃ vā uyyānaṃ vā pokkharaṇiṃ vā dassanāya gaccheyya,",
  "tika-vin04t:756_2": "pācittiyaṃ.",
  "tika-vin04t:757_0": "Āsandiparibhuñjanasikkhāpadaṃ",
  "tika-vin04t:758_0": "42. Yā pana bhikkhunī āsandiṃ vā pallaṅkaṃ vā paribhuñjeyya, pācittiyaṃ.",
  "tika-vin04t:759_0": "Suttakantanasikkhāpadaṃ",
  "tika-vin04t:760_0": "43. Yā pana bhikkhunī suttaṃ kanteyya, pācittiyaṃ.",
  "tika-vin04t:761_0": "Gihiveyyāvaccasikkhāpadaṃ",
  "tika-vin04t:762_0": "44. Yā pana bhikkhunī gihiveyyāvaccaṃ kareyya, pācittiyaṃ.",
  "tika-vin04t:763_0": "Adhikaraṇasikkhāpadaṃ",
  "tika-vin04t:764_0": "45.",
  "tika-vin04t:764_1": "Yā pana bhikkhunī bhikkhuniyā “ehāyye,",
  "tika-vin04t:764_2": "imaṃ adhikaraṇaṃ vūpasamehī”ti vuccamānā “sādhū”ti paṭissuṇitvā sā pacchā anantarāyikinī neva vūpasameyya,",
  "tika-vin04t:764_3": "na vūpasamāya ussukkaṃ kareyya,",
  "tika-vin04t:764_4": "pācittiyaṃ.",
  "tika-vin04t:765_0": "Bhojanadānasikkhāpadaṃ",
  "tika-vin04t:766_0": "46.",
  "tika-vin04t:766_1": "Yā pana bhikkhunī agārikassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya,",
  "tika-vin04t:766_2": "pācittiyaṃ.",
  "tika-vin04t:767_0": "Āvasathacīvarasikkhāpadaṃ",
  "tika-vin04t:768_0": "47. Yā pana bhikkhunī āvasathacīvaraṃ anissajjetvā paribhuñjeyya, pācittiyaṃ.",
  "tika-vin04t:769_0": "Āvasathavihārasikkhāpadaṃ",
  "tika-vin04t:770_0": "48. Yā pana bhikkhunī āvasathaṃ anissajjitvā cārikaṃ pakkameyya, pācittiyaṃ.",
  "tika-vin04t:771_0": "Tiracchānavijjāpariyāpuṇanasikkhāpadaṃ",
  "tika-vin04t:772_0": "49. Yā pana bhikkhunī tiracchānavijjaṃ pariyāpuṇeyya, pācittiyaṃ.",
  "tika-vin04t:773_0": "Tiracchānavijjāvācanasikkhāpadaṃ",
  "tika-vin04t:774_0": "50. Yā pana bhikkhunī tiracchānavijjaṃ vāceyya, pācittiyaṃ.",
  "tika-vin04t:775_0": "Cittāgāravaggo pañcamo.",
  "tika-vin04t:776_0": "Ārāmapavisanasikkhāpadaṃ",
  "tika-vin04t:777_0": "51. Yā pana bhikkhunī jānaṃ sabhikkhukaṃ ārāmaṃ anāpucchā paviseyya, pācittiyaṃ.",
  "tika-vin04t:778_0": "Bhikkhuakkosanasikkhāpadaṃ",
  "tika-vin04t:779_0": "52. Yā pana bhikkhunī bhikkhuṃ akkoseyya vā paribhāseyya vā, pācittiyaṃ.",
  "tika-vin04t:780_0": "Gaṇaparibhāsanasikkhāpadaṃ",
  "tika-vin04t:781_0": "53. Yā pana bhikkhunī caṇḍīkatā gaṇaṃ paribhāseyya, pācittiyaṃ.",
  "tika-vin04t:782_0": "Pavāritasikkhāpadaṃ",
  "tika-vin04t:783_0": "54.",
  "tika-vin04t:783_1": "Yā pana bhikkhunī nimantitā vā pavāritā vā khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin04t:783_2": "pācittiyaṃ.",
  "tika-vin04t:784_0": "Kulamaccharinīsikkhāpadaṃ",
  "tika-vin04t:785_0": "55. Yā pana bhikkhunī kulamaccharinī assa, pācittiyaṃ.",
  "tika-vin04t:786_0": "Abhikkhukāvāsasikkhāpadaṃ",
  "tika-vin04t:787_0": "56. Yā pana bhikkhunī abhikkhuke āvāse vassaṃ vaseyya, pācittiyaṃ.",
  "tika-vin04t:788_0": "Apavāraṇāsikkhāpadaṃ",
  "tika-vin04t:789_0": "57.",
  "tika-vin04t:789_1": "Yā pana bhikkhunī vassaṃvuṭṭhā ubhatosaṅghe tīhi ṭhānehi na pavāreyya diṭṭhena vā sutena vā parisaṅkāya vā,",
  "tika-vin04t:789_2": "pācittiyaṃ.",
  "tika-vin04t:790_0": "Ovādasikkhāpadaṃ",
  "tika-vin04t:791_0": "58. Yā pana bhikkhunī ovādāya vā saṃvāsāya vā na gaccheyya, pācittiyaṃ.",
  "tika-vin04t:792_0": "Ovādūpasaṅkamanasikkhāpadaṃ",
  "tika-vin04t:793_0": "59.",
  "tika-vin04t:793_1": "Anvaddhamāsaṃ bhikkhuniyā bhikkhusaṅghato dve dhammā paccāsīsitabbā uposathapucchakañca ovādūpasaṅkamanañca.",
  "tika-vin04t:793_2": "Taṃ atikkāmentiyā pācittiyaṃ.",
  "tika-vin04t:794_0": "Pasākhejātasikkhāpadaṃ",
  "tika-vin04t:795_0": "60.",
  "tika-vin04t:795_1": "Yā pana bhikkhunī pasākhe jātaṃ gaṇḍaṃ vā rudhitaṃ vā anapaloketvā saṅghaṃ vā gaṇaṃ vā purisena saddhiṃ",
  "tika-vin04t:795_2": "ekenekā bhedāpeyya vā phālāpeyya vā dhovāpeyya vā ālimpāpeyya vā bandhāpeyya vā mocāpeyya vā,",
  "tika-vin04t:795_3": "pācittiyaṃ.",
  "tika-vin04t:796_0": "Ārāmavaggo chaṭṭho.",
  "tika-vin04t:797_0": "Gabbhinīsikkhāpadaṃ",
  "tika-vin04t:798_0": "61. Yā pana bhikkhunī gabbhiniṃ vuṭṭhāpeyya, pācittiyaṃ.",
  "tika-vin04t:799_0": "Pāyantīsikkhāpadaṃ",
  "tika-vin04t:800_0": "62. Yā pana bhikkhunī pāyantiṃ vuṭṭhāpeyya, pācittiyaṃ.",
  "tika-vin04t:801_0": "Paṭhamasikkhamānasikkhāpadaṃ",
  "tika-vin04t:802_0": "63.",
  "tika-vin04t:802_1": "Yā pana bhikkhunī dve vassāni chasu dhammesu asikkhitasikkhaṃ sikkhamānaṃ vuṭṭhāpeyya,",
  "tika-vin04t:802_2": "pācittiyaṃ.",
  "tika-vin04t:803_0": "Dutiyasikkhamānasikkhāpadaṃ",
  "tika-vin04t:804_0": "64.",
  "tika-vin04t:804_1": "Yā pana bhikkhunī dve vassāni chasu dhammesu sikkhitasikkhaṃ sikkhamānaṃ saṅghena asammataṃ vuṭṭhāpeyya,",
  "tika-vin04t:804_2": "pācittiyaṃ.",
  "tika-vin04t:805_0": "Paṭhamagihigatasikkhāpadaṃ",
  "tika-vin04t:806_0": "65. Yā pana bhikkhunī ūnadvādasavassaṃ gihigataṃ vuṭṭhāpeyya, pācittiyaṃ.",
  "tika-vin04t:807_0": "Dutiyagihigatasikkhāpadaṃ",
  "tika-vin04t:808_0": "66.",
  "tika-vin04t:808_1": "Yā pana bhikkhunī paripuṇṇadvādasavassaṃ gihigataṃ dve vassāni chasu dhammesu asikkhitasikkhaṃ vuṭṭhāpeyya,",
  "tika-vin04t:808_2": "pācittiyaṃ.",
  "tika-vin04t:809_0": "Tatiyagihigatasikkhāpadaṃ",
  "tika-vin04t:810_0": "67.",
  "tika-vin04t:810_1": "Yā pana bhikkhunī paripuṇṇadvādasavassaṃ gihigataṃ dve vassāni chasu dhammesu sikkhitasikkhaṃ saṅghena asammataṃ vuṭṭhāpeyya,",
  "tika-vin04t:810_2": "pācittiyaṃ.",
  "tika-vin04t:811_0": "Paṭhamasahajīvinīsikkhāpadaṃ",
  "tika-vin04t:812_0": "68.",
  "tika-vin04t:812_1": "Yā pana bhikkhunī sahajīviniṃ vuṭṭhāpetvā dve vassāni neva anuggaṇheyya na anuggaṇhāpeyya,",
  "tika-vin04t:812_2": "pācittiyaṃ.",
  "tika-vin04t:813_0": "Pavattinīnānubandhanasikkhāpadaṃ",
  "tika-vin04t:814_0": "69. Yā pana bhikkhunī vuṭṭhāpitaṃ pavattiniṃ dve vassāni nānubandheyya, pācittiyaṃ.",
  "tika-vin04t:815_0": "Dutiyasahajīvinīsikkhāpadaṃ",
  "tika-vin04t:816_0": "70.",
  "tika-vin04t:816_1": "Yā pana bhikkhunī sahajīviniṃ vuṭṭhāpetvā neva vūpakāseyya na vūpakāsāpeyya antamaso chappañcayojanānipi,",
  "tika-vin04t:816_2": "pācittiyaṃ.",
  "tika-vin04t:817_0": "Gabbhinivaggo sattamo.",
  "tika-vin04t:818_0": "Paṭhamakumāribhūtasikkhāpadaṃ",
  "tika-vin04t:819_0": "71. Yā pana bhikkhunī ūnavīsativassaṃ kumāribhūtaṃ vuṭṭhāpeyya, pācittiyaṃ.",
  "tika-vin04t:820_0": "Dutiyakumāribhūtasikkhāpadaṃ",
  "tika-vin04t:821_0": "72.",
  "tika-vin04t:821_1": "Yā pana bhikkhunī paripuṇṇavīsativassaṃ kumāribhūtaṃ dve vassāni chasu dhammesu asikkhitasikkhaṃ vuṭṭhāpeyya,",
  "tika-vin04t:821_2": "pācittiyaṃ.",
  "tika-vin04t:822_0": "Tatiyakumāribhūtasikkhāpadaṃ",
  "tika-vin04t:823_0": "73.",
  "tika-vin04t:823_1": "Yā pana bhikkhunī paripuṇṇavīsativassaṃ kumāribhūtaṃ dve vassāni chasu dhammesu sikkhitasikkhaṃ saṅghena asammataṃ vuṭṭhāpeyya,",
  "tika-vin04t:823_2": "pācittiyaṃ.",
  "tika-vin04t:824_0": "Ūnadvādasavassasikkhāpadaṃ",
  "tika-vin04t:825_0": "74. Yā pana bhikkhunī ūnadvādasavassā vuṭṭhāpeyya, pācittiyaṃ.",
  "tika-vin04t:826_0": "Paripuṇṇadvādasavassasikkhāpadaṃ",
  "tika-vin04t:827_0": "75. Yā pana bhikkhunī paripuṇṇadvādasavassā saṅghena asammatā vuṭṭhāpeyya, pācittiyaṃ.",
  "tika-vin04t:828_0": "Khiyyanadhammasikkhāpadaṃ",
  "tika-vin04t:829_0": "76.",
  "tika-vin04t:829_1": "Yā pana bhikkhunī “alaṃ tāva te, ayye,",
  "tika-vin04t:829_2": "vuṭṭhāpitenā”ti vuccamānā “sādhū”ti paṭissuṇitvā sā pacchā khiyyanadhammaṃ āpajjeyya,",
  "tika-vin04t:829_3": "pācittiyaṃ.",
  "tika-vin04t:830_0": "Paṭhamasikkhamānanavuṭṭhāpanasikkhāpadaṃ",
  "tika-vin04t:831_0": "77.",
  "tika-vin04t:831_1": "Yā pana bhikkhunī sikkhamānaṃ “sace me tvaṃ, ayye,",
  "tika-vin04t:831_2": "cīvaraṃ dassasi,",
  "tika-vin04t:831_3": "evāhaṃ taṃ vuṭṭhāpessāmī”ti vatvā sā pacchā anantarāyikinī neva vuṭṭhāpeyya,",
  "tika-vin04t:831_4": "na vuṭṭhāpanāya ussukkaṃ kareyya,",
  "tika-vin04t:831_5": "pācittiyaṃ.",
  "tika-vin04t:832_0": "Dutiyasikkhamānanavuṭṭhāpanasikkhāpadaṃ",
  "tika-vin04t:833_0": "78.",
  "tika-vin04t:833_1": "Yā pana bhikkhunī sikkhamānaṃ “sace maṃ tvaṃ, ayye,",
  "tika-vin04t:833_2": "dve vassāni anubandhissasi,",
  "tika-vin04t:833_3": "evāhaṃ taṃ vuṭṭhāpessāmī”ti vatvā sā pacchā anantarāyikinī neva vuṭṭhāpeyya,",
  "tika-vin04t:833_4": "na vuṭṭhāpanāya ussukkaṃ kareyya,",
  "tika-vin04t:833_5": "pācittiyaṃ.",
  "tika-vin04t:834_0": "Sokāvāsasikkhāpadaṃ",
  "tika-vin04t:835_0": "79.",
  "tika-vin04t:835_1": "Yā pana bhikkhunī purisasaṃsaṭṭhaṃ kumārakasaṃsaṭṭhaṃ caṇḍiṃ sokāvāsaṃ sikkhamānaṃ vuṭṭhāpeyya,",
  "tika-vin04t:835_2": "pācittiyaṃ.",
  "tika-vin04t:836_0": "Ananuññātasikkhāpadaṃ",
  "tika-vin04t:837_0": "80. Yā pana bhikkhunī mātāpitūhi vā sāmikena vā ananuññātaṃ sikkhamānaṃ vuṭṭhāpeyya, pācittiyaṃ.",
  "tika-vin04t:838_0": "Pārivāsikasikkhāpadaṃ",
  "tika-vin04t:839_0": "81. Yā pana bhikkhunī pārivāsikachandadānena sikkhamānaṃ vuṭṭhāpeyya, pācittiyaṃ.",
  "tika-vin04t:840_0": "Anuvassasikkhāpadaṃ",
  "tika-vin04t:841_0": "82. Yā pana bhikkhunī anuvassaṃ vuṭṭhāpeyya, pācittiyaṃ.",
  "tika-vin04t:842_0": "Ekavassasikkhāpadaṃ",
  "tika-vin04t:843_0": "83. Yā pana bhikkhunī ekaṃ vassaṃ dve vuṭṭhāpeyya, pācittiyaṃ.",
  "tika-vin04t:844_0": "Kumāribhūtavaggo aṭṭhamo.",
  "tika-vin04t:845_0": "Chattupāhanasikkhāpadaṃ",
  "tika-vin04t:846_0": "84. Yā pana bhikkhunī agilānā chattupāhanaṃ dhāreyya, pācittiyaṃ.",
  "tika-vin04t:847_0": "Yānasikkhāpadaṃ",
  "tika-vin04t:848_0": "85. Yā pana bhikkhunī agilānā yānena yāyeyya, pācittiyaṃ.",
  "tika-vin04t:849_0": "Saṅghāṇisikkhāpadaṃ",
  "tika-vin04t:850_0": "86. Yā pana bhikkhunī saṅghāṇiṃ dhāreyya, pācittiyaṃ.",
  "tika-vin04t:851_0": "Itthālaṅkārasikkhāpadaṃ",
  "tika-vin04t:852_0": "87. Yā pana bhikkhunī itthālaṅkāraṃ dhāreyya, pācittiyaṃ.",
  "tika-vin04t:853_0": "Gandhavaṇṇakasikkhāpadaṃ",
  "tika-vin04t:854_0": "88. Yā pana bhikkhunī gandhavaṇṇakena nahāyeyya, pācittiyaṃ.",
  "tika-vin04t:855_0": "Vāsitakasikkhāpadaṃ",
  "tika-vin04t:856_0": "89. Yā pana bhikkhunī vāsitakena piññākena nahāyeyya, pācittiyaṃ.",
  "tika-vin04t:857_0": "Bhikkhuniummaddāpanasikkhāpadaṃ",
  "tika-vin04t:858_0": "90. Yā pana bhikkhunī bhikkhuniyā ummaddāpeyya vā parimaddāpeyya vā, pācittiyaṃ.",
  "tika-vin04t:859_0": "Sikkhamānaummaddāpanasikkhāpadaṃ",
  "tika-vin04t:860_0": "91. Yā pana bhikkhunī sikkhamānāya ummaddāpeyya vā parimaddāpeyya vā, pācittiyaṃ.",
  "tika-vin04t:861_0": "Sāmaṇerīummaddāpanasikkhāpadaṃ",
  "tika-vin04t:862_0": "92. Yā pana bhikkhunī sāmaṇeriyā ummaddāpeyya vā parimaddāpeyya vā, pācittiyaṃ.",
  "tika-vin04t:863_0": "Gihiniummaddāpanasikkhāpadaṃ",
  "tika-vin04t:864_0": "93. Yā pana bhikkhunī gihiniyā ummaddāpeyya vā parimaddāpeyya vā, pācittiyaṃ.",
  "tika-vin04t:865_0": "Anāpucchāsikkhāpadaṃ",
  "tika-vin04t:866_0": "94. Yā pana bhikkhunī bhikkhussa purato anāpucchā āsane nisīdeyya, pācittiyaṃ.",
  "tika-vin04t:867_0": "Pañhāpucchanasikkhāpadaṃ",
  "tika-vin04t:868_0": "95. Yā pana bhikkhunī anokāsakataṃ bhikkhuṃ pañhaṃ puccheyya, pācittiyaṃ.",
  "tika-vin04t:869_0": "Asaṃkaccikasikkhāpadaṃ",
  "tika-vin04t:870_0": "96. Yā pana bhikkhunī asaṃkaccikā gāmaṃ paviseyya, pācittiyaṃ.",
  "tika-vin04t:871_0": "Chattupāhanavaggo navamo.",
  "tika-vin04t:872_0": "Musāvādasikkhāpadaṃ",
  "tika-vin04t:873_0": "97. Sampajānamusāvāde pācittiyaṃ.",
  "tika-vin04t:874_0": "Omasavādasikkhāpadaṃ",
  "tika-vin04t:875_0": "98. Omasavāde pācittiyaṃ.",
  "tika-vin04t:876_0": "Pesuññasikkhāpadaṃ",
  "tika-vin04t:877_0": "99. Bhikkhunipesuññe pācittiyaṃ.",
  "tika-vin04t:878_0": "Padasodhammasikkhāpadaṃ",
  "tika-vin04t:879_0": "100. Yā pana bhikkhunī anupasampannaṃ padaso dhammaṃ vāceyya, pācittiyaṃ.",
  "tika-vin04t:880_0": "Paṭhamasahaseyyasikkhāpadaṃ",
  "tika-vin04t:881_0": "101. Yā pana bhikkhunī anupasampannāya uttaridirattatirattaṃ sahaseyyaṃ kappeyya, pācittiyaṃ.",
  "tika-vin04t:882_0": "Dutiyasahaseyyasikkhāpadaṃ",
  "tika-vin04t:883_0": "102. Yā pana bhikkhunī purisena sahaseyyaṃ kappeyya, pācittiyaṃ.",
  "tika-vin04t:884_0": "Dhammadesanāsikkhāpadaṃ",
  "tika-vin04t:885_0": "103.",
  "tika-vin04t:885_1": "Yā pana bhikkhunī purisassa uttarichappañcavācāhi dhammaṃ deseyya aññatra viññunā itthiviggahena,",
  "tika-vin04t:885_2": "pācittiyaṃ.",
  "tika-vin04t:886_0": "Bhūtārocanasikkhāpadaṃ",
  "tika-vin04t:887_0": "104. Yā pana bhikkhunī anupasampannāya uttarimanussadhammaṃ āroceyya, bhūtasmiṃ pācittiyaṃ.",
  "tika-vin04t:888_0": "Duṭṭhullārocanasikkhāpadaṃ",
  "tika-vin04t:889_0": "105.",
  "tika-vin04t:889_1": "Yā pana bhikkhunī bhikkhuniyā duṭṭhullaṃ āpattiṃ anupasampannāya āroceyya aññatra bhikkhunisammutiyā,",
  "tika-vin04t:889_2": "pācittiyaṃ.",
  "tika-vin04t:890_0": "Pathavīkhaṇanasikkhāpadaṃ",
  "tika-vin04t:891_0": "106. Yā pana bhikkhunī pathaviṃ khaṇeyya vā khaṇāpeyya vā, pācittiyaṃ.",
  "tika-vin04t:892_0": "Musāvādavaggo dasamo.",
  "tika-vin04t:893_0": "Bhūtagāmasikkhāpadaṃ",
  "tika-vin04t:894_0": "107. Bhūtagāmapātabyatāya pācittiyaṃ.",
  "tika-vin04t:895_0": "Aññavādakasikkhāpadaṃ",
  "tika-vin04t:896_0": "108. Aññavādake, vihesake pācittiyaṃ.",
  "tika-vin04t:897_0": "Ujjhāpanakasikkhāpadaṃ",
  "tika-vin04t:898_0": "109. Ujjhāpanake, khiyyanake pācittiyaṃ.",
  "tika-vin04t:899_0": "Paṭhamasenāsanasikkhāpadaṃ",
  "tika-vin04t:900_0": "110.",
  "tika-vin04t:900_1": "Yā pana bhikkhunī saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā vā santharāpetvā vā taṃ pakkamantī neva uddhareyya,",
  "tika-vin04t:900_2": "na uddharāpeyya,",
  "tika-vin04t:900_3": "anāpucchaṃ vā gaccheyya,",
  "tika-vin04t:900_4": "pācittiyaṃ.",
  "tika-vin04t:901_0": "Dutiyasenāsanasikkhāpadaṃ",
  "tika-vin04t:902_0": "111.",
  "tika-vin04t:902_1": "Yā pana bhikkhunī saṅghike vihāre seyyaṃ santharitvā vā santharāpetvā vā taṃ pakkamantī neva uddhareyya,",
  "tika-vin04t:902_2": "na uddharāpeyya,",
  "tika-vin04t:902_3": "anāpucchaṃ vā gaccheyya,",
  "tika-vin04t:902_4": "pācittiyaṃ.",
  "tika-vin04t:903_0": "Anupakhajjasikkhāpadaṃ",
  "tika-vin04t:904_0": "112.",
  "tika-vin04t:904_1": "Yā pana bhikkhunī saṅghike vihāre jānaṃ pubbupagataṃ bhikkhuniṃ anupakhajja seyyaṃ kappeyya “yassā sambādho bhavissati,",
  "tika-vin04t:904_2": "sā pakkamissatī”ti etadeva paccayaṃ karitvā anaññaṃ,",
  "tika-vin04t:904_3": "pācittiyaṃ.",
  "tika-vin04t:905_0": "Nikkaḍḍhanasikkhāpadaṃ",
  "tika-vin04t:906_0": "113.",
  "tika-vin04t:906_1": "Yā pana bhikkhunī bhikkhuniṃ kupitā anattamanā saṅghikā vihārā nikkaḍḍheyya vā nikkaḍḍhāpeyya vā,",
  "tika-vin04t:906_2": "pācittiyaṃ.",
  "tika-vin04t:907_0": "Vehāsakuṭisikkhāpadaṃ",
  "tika-vin04t:908_0": "114.",
  "tika-vin04t:908_1": "Yā pana bhikkhunī saṅghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdeyya vā abhinipajjeyya vā,",
  "tika-vin04t:908_2": "pācittiyaṃ.",
  "tika-vin04t:909_0": "Mahallakavihārasikkhāpadaṃ",
  "tika-vin04t:910_0": "115.",
  "tika-vin04t:910_1": "Mahallakaṃ pana bhikkhuniyā vihāraṃ kārayamānāya yāva dvārakosā aggaḷaṭṭhapanāya,",
  "tika-vin04t:910_2": "ālokasandhiparikammāya dvatticchadanassa pariyāyaṃ appaharite ṭhitāya adhiṭṭhātabbaṃ.",
  "tika-vin04t:910_3": "Tato ce uttari appaharitepi ṭhitā adhiṭṭhaheyya,",
  "tika-vin04t:910_4": "pācittiyaṃ.",
  "tika-vin04t:911_0": "Sappāṇakasikkhāpadaṃ",
  "tika-vin04t:912_0": "116.",
  "tika-vin04t:912_1": "Yā pana bhikkhunī jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā,",
  "tika-vin04t:912_2": "pācittiyaṃ.",
  "tika-vin04t:913_0": "Bhūtagāmavaggo ekādasamo.",
  "tika-vin04t:914_0": "Āvasathapiṇḍasikkhāpadaṃ",
  "tika-vin04t:915_0": "117. Agilānāya bhikkhuniyā eko āvasathapiṇḍo bhuñjitabbo. Tato ce uttari bhuñjeyya, pācittiyaṃ.",
  "tika-vin04t:916_0": "Gaṇabhojanasikkhāpadaṃ",
  "tika-vin04t:917_0": "118.",
  "tika-vin04t:917_1": "Gaṇabhojane aññatra samayā pācittiyaṃ.",
  "tika-vin04t:917_2": "Tatthāyaṃ samayo,",
  "tika-vin04t:917_3": "gilānasamayo,",
  "tika-vin04t:917_4": "cīvaradānasamayo,",
  "tika-vin04t:917_5": "cīvarakārasamayo,",
  "tika-vin04t:917_6": "addhānagamanasamayo,",
  "tika-vin04t:917_7": "nāvābhiruhanasamayo,",
  "tika-vin04t:917_8": "mahāsamayo,",
  "tika-vin04t:917_9": "samaṇabhattasamayo,",
  "tika-vin04t:917_10": "ayaṃ tattha samayo.",
  "tika-vin04t:918_0": "Kāṇamātusikkhāpadaṃ",
  "tika-vin04t:919_0": "119.",
  "tika-vin04t:919_1": "Bhikkhuniṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya,",
  "tika-vin04t:919_2": "ākaṅkhamānāya bhikkhuniyā dvattipattapūrā paṭiggahetabbā.",
  "tika-vin04t:919_3": "Tato ce uttari paṭiggaṇheyya,",
  "tika-vin04t:919_4": "pācittiyaṃ.",
  "tika-vin04t:919_5": "Dvattipattapūre paṭiggahetvā tato nīharitvā bhikkhunīhi saddhiṃ saṃvibhajitabbaṃ,",
  "tika-vin04t:919_6": "ayaṃ tattha sāmīci.",
  "tika-vin04t:920_0": "Vikālabhojanasikkhāpadaṃ",
  "tika-vin04t:921_0": "120. Yā pana bhikkhunī vikāle khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.",
  "tika-vin04t:922_0": "Sannidhikārakasikkhāpadaṃ",
  "tika-vin04t:923_0": "121.",
  "tika-vin04t:923_1": "Yā pana bhikkhunī sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā,",
  "tika-vin04t:923_2": "pācittiyaṃ.",
  "tika-vin04t:924_0": "Dantaponasikkhāpadaṃ",
  "tika-vin04t:925_0": "122. Yā pana bhikkhunī adinnaṃ mukhadvāraṃ āhāraṃ āhareyya aññatra udakadantaponā, pācittiyaṃ.",
  "tika-vin04t:926_0": "Uyyojanasikkhāpadaṃ",
  "tika-vin04t:927_0": "123.",
  "tika-vin04t:927_1": "Yā pana bhikkhunī bhikkhuniṃ “ehāyye,",
  "tika-vin04t:927_2": "gāmaṃ vā nigamaṃ vā piṇḍāya pavisissāmā”ti tassā dāpetvā vā adāpetvā vā uyyojeyya “gacchāyye,",
  "tika-vin04t:927_3": "na me tayā saddhiṃ kathā vā nisajjā vā phāsu hoti,",
  "tika-vin04t:927_4": "ekikāya me kathā vā nisajjā vā phāsu hotī”ti etadeva paccayaṃ karitvā anaññaṃ,",
  "tika-vin04t:927_5": "pācittiyaṃ.",
  "tika-vin04t:928_0": "Sabhojanasikkhāpadaṃ",
  "tika-vin04t:929_0": "124. Yā pana bhikkhunī sabhojane kule anupakhajja nisajjaṃ kappeyya, pācittiyaṃ.",
  "tika-vin04t:930_0": "Rahopaṭicchannasikkhāpadaṃ",
  "tika-vin04t:931_0": "125. Yā pana bhikkhunī purisena saddhiṃ raho paṭicchanne āsane nisajjaṃ kappeyya, pācittiyaṃ.",
  "tika-vin04t:932_0": "Rahonisajjasikkhāpadaṃ",
  "tika-vin04t:933_0": "126. Yā pana bhikkhunī purisena saddhiṃ ekenekā raho nisajjaṃ kappeyya, pācittiyaṃ.",
  "tika-vin04t:934_0": "Bhojanavaggo dvādasamo.",
  "tika-vin04t:935_0": "Cārittasikkhāpadaṃ",
  "tika-vin04t:936_0": "127.",
  "tika-vin04t:936_1": "Yā pana bhikkhunī nimantitā sabhattā samānā santiṃ bhikkhuniṃ anāpucchā purebhattaṃ vā pacchābhattaṃ vā kulesu cārittaṃ āpajjeyya aññatra samayā,",
  "tika-vin04t:936_2": "pācittiyaṃ.",
  "tika-vin04t:936_3": "Tatthāyaṃ samayo,",
  "tika-vin04t:936_4": "cīvaradānasamayo,",
  "tika-vin04t:936_5": "cīvarakārasamayo,",
  "tika-vin04t:936_6": "ayaṃ tattha samayo.",
  "tika-vin04t:937_0": "Mahānāmasikkhāpadaṃ",
  "tika-vin04t:938_0": "128.",
  "tika-vin04t:938_1": "Agilānāya bhikkhuniyā catumāsappaccayapavāraṇā sāditabbā aññatra punapavāraṇāya,",
  "tika-vin04t:938_2": "aññatra niccapavāraṇāya.",
  "tika-vin04t:938_3": "Tato ce uttari sādiyeyya,",
  "tika-vin04t:938_4": "pācittiyaṃ.",
  "tika-vin04t:939_0": "Uyyuttasenāsikkhāpadaṃ",
  "tika-vin04t:940_0": "129. Yā pana bhikkhunī uyyuttaṃ senaṃ dassanāya gaccheyya aññatra tathārūpappaccayā, pācittiyaṃ.",
  "tika-vin04t:941_0": "Senāvāsasikkhāpadaṃ",
  "tika-vin04t:942_0": "130.",
  "tika-vin04t:942_1": "Siyā ca tassā bhikkhuniyā kocideva paccayo senaṃ gamanāya,",
  "tika-vin04t:942_2": "dirattatirattaṃ tāya bhikkhuniyā senāya vasitabbaṃ.",
  "tika-vin04t:942_3": "Tato ce uttari vaseyya,",
  "tika-vin04t:942_4": "pācittiyaṃ.",
  "tika-vin04t:943_0": "Uyyodhikasikkhāpadaṃ",
  "tika-vin04t:944_0": "131.",
  "tika-vin04t:944_1": "Dirattatirattaṃ ce bhikkhunī senāya vasamānā uyyodhikaṃ vā balaggaṃ vā senābyūhaṃ vā anīkadassanaṃ vā gaccheyya,",
  "tika-vin04t:944_2": "pācittiyaṃ.",
  "tika-vin04t:945_0": "Surāpānasikkhāpadaṃ",
  "tika-vin04t:946_0": "132. Surāmerayapāne pācittiyaṃ.",
  "tika-vin04t:947_0": "Aṅgulipatodakasikkhāpadaṃ",
  "tika-vin04t:948_0": "133. Aṅgulipatodake pācittiyaṃ.",
  "tika-vin04t:949_0": "Hasadhammasikkhāpadaṃ",
  "tika-vin04t:950_0": "134. Udake hasadhamme pācittiyaṃ.",
  "tika-vin04t:951_0": "Anādariyasikkhāpadaṃ",
  "tika-vin04t:952_0": "135. Anādariye pācittiyaṃ.",
  "tika-vin04t:953_0": "Bhiṃsāpanasikkhāpadaṃ",
  "tika-vin04t:954_0": "136. Yā pana bhikkhunī bhikkhuniṃ bhiṃsāpeyya, pācittiyaṃ.",
  "tika-vin04t:955_0": "Cārittavaggo terasamo.",
  "tika-vin04t:956_0": "Jotisikkhāpadaṃ",
  "tika-vin04t:957_0": "137.",
  "tika-vin04t:957_1": "Yā pana bhikkhunī agilānā visibbanāpekkhā jotiṃ samādaheyya vā samādahāpeyya vā aññatra tathārūpappaccayā,",
  "tika-vin04t:957_2": "pācittiyaṃ.",
  "tika-vin04t:958_0": "Nahānasikkhāpadaṃ",
  "tika-vin04t:959_0": "138.",
  "tika-vin04t:959_1": "Yā pana bhikkhunī orenaddhamāsaṃ nahāyeyya aññatra samayā,",
  "tika-vin04t:959_2": "pācittiyaṃ.",
  "tika-vin04t:959_3": "Tatthāyaṃ samayo “diyaḍḍho māso seso gimhāna”nti “vassānassa paṭhamo māso” iccete aḍḍhateyyamāsā uṇhasamayo,",
  "tika-vin04t:959_4": "pariḷāhasamayo,",
  "tika-vin04t:959_5": "gilānasamayo,",
  "tika-vin04t:959_6": "kammasamayo,",
  "tika-vin04t:959_7": "addhānagamanasamayo,",
  "tika-vin04t:959_8": "vātavuṭṭhisamayo,",
  "tika-vin04t:959_9": "ayaṃ tattha samayo.",
  "tika-vin04t:960_0": "Dubbaṇṇakaraṇasikkhāpadaṃ",
  "tika-vin04t:961_0": "139.",
  "tika-vin04t:961_1": "Navaṃ pana bhikkhuniyā cīvaralābhāya tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ ādātabbaṃ nīlaṃ vā kaddamaṃ vā kāḷasāmaṃ vā.",
  "tika-vin04t:961_2": "Anādā ce bhikkhunī tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjeyya,",
  "tika-vin04t:961_3": "pācittiyaṃ.",
  "tika-vin04t:962_0": "Vikappanasikkhāpadaṃ",
  "tika-vin04t:963_0": "140.",
  "tika-vin04t:963_1": "Yā pana bhikkhunī bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā apaccuddhāraṇaṃ paribhuñjeyya,",
  "tika-vin04t:963_2": "pācittiyaṃ.",
  "tika-vin04t:964_0": "Apanidhāpanasikkhāpadaṃ",
  "tika-vin04t:965_0": "141.",
  "tika-vin04t:965_1": "Yā pana bhikkhunī bhikkhuniyā pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidheyya vā apanidhāpeyya vā antamaso hasāpekkhāpi,",
  "tika-vin04t:965_2": "pācittiyaṃ.",
  "tika-vin04t:966_0": "Sañciccasikkhāpadaṃ",
  "tika-vin04t:967_0": "142. Yā pana bhikkhunī sañcicca pāṇaṃ jīvitā voropeyya, pācittiyaṃ.",
  "tika-vin04t:968_0": "Sappāṇakasikkhāpadaṃ",
  "tika-vin04t:969_0": "143. Yā pana bhikkhunī jānaṃ sappāṇakaṃ udakaṃ paribhuñjeyya, pācittiyaṃ.",
  "tika-vin04t:970_0": "Ukkoṭanasikkhāpadaṃ",
  "tika-vin04t:971_0": "144. Yā pana bhikkhunī jānaṃ yathādhammaṃ nihatādhikaraṇaṃ punakammāya ukkoṭeyya, pācittiyaṃ.",
  "tika-vin04t:972_0": "Theyyasatthasikkhāpadaṃ",
  "tika-vin04t:973_0": "145.",
  "tika-vin04t:973_1": "Yā pana bhikkhunī jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya antamaso gāmantarampi,",
  "tika-vin04t:973_2": "pācittiyaṃ.",
  "tika-vin04t:974_0": "Ariṭṭhasikkhāpadaṃ",
  "tika-vin04t:975_0": "146.",
  "tika-vin04t:975_1": "Yā pana bhikkhunī evaṃ vadeyya “tathāhaṃ bhagavatā dhammaṃ desitaṃ ājānāmi,",
  "tika-vin04t:975_2": "yathā yeme antarāyikā dhammā vuttā bhagavatā,",
  "tika-vin04t:975_3": "te paṭisevato nālaṃ antarāyāyā”ti.",
  "tika-vin04t:975_4": "Sā bhikkhunī bhikkhunīhi evamassa vacanīyā “māyye evaṃ avaca,",
  "tika-vin04t:975_5": "mā bhagavantaṃ abbhācikkhi,",
  "tika-vin04t:975_6": "na hi sādhu bhagavato abbhakkhānaṃ,",
  "tika-vin04t:975_7": "na hi bhagavā evaṃ vadeyya,",
  "tika-vin04t:975_8": "anekapariyāyenāyye antarāyikā dhammā antarāyikā vuttā bhagavatā,",
  "tika-vin04t:975_9": "alañca pana te paṭisevato antarāyāyā”ti.",
  "tika-vin04t:975_10": "Evañca sā bhikkhunī bhikkhunīhi vuccamānā tatheva paggaṇheyya,",
  "tika-vin04t:975_11": "sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya.",
  "tika-vin04t:975_12": "Yāvatatiyañce samanubhāsiyamānā taṃ paṭinissajjeyya,",
  "tika-vin04t:975_13": "iccetaṃ kusalaṃ.",
  "tika-vin04t:975_14": "No ce paṭinissajjeyya,",
  "tika-vin04t:975_15": "pācittiyaṃ.",
  "tika-vin04t:976_0": "Jotivaggo cuddasamo.",
  "tika-vin04t:977_0": "Ukkhittasambhogasikkhāpadaṃ",
  "tika-vin04t:978_0": "147.",
  "tika-vin04t:978_1": "Yā pana bhikkhunī jānaṃ tathāvādiniyā bhikkhuniyā akaṭānudhammāya taṃ diṭṭhiṃ appaṭinissaṭṭhāya saddhiṃ sambhuñjeyya vā,",
  "tika-vin04t:978_2": "saṃvaseyya vā,",
  "tika-vin04t:978_3": "saha vā seyyaṃ kappeyya,",
  "tika-vin04t:978_4": "pācittiyaṃ.",
  "tika-vin04t:979_0": "Kaṇṭakasikkhāpadaṃ",
  "tika-vin04t:980_0": "148.",
  "tika-vin04t:980_1": "Samaṇuddesāpi ce evaṃ vadeyya “tathāhaṃ bhagavatā dhammaṃ desitaṃ ājānāmi,",
  "tika-vin04t:980_2": "yathā yeme antarāyikā dhammā vuttā bhagavatā,",
  "tika-vin04t:980_3": "te paṭisevato nālaṃ antarāyāyā”ti.",
  "tika-vin04t:980_4": "Sā samaṇuddesā bhikkhunīhi evamassa vacanīyā “māyye,",
  "tika-vin04t:980_5": "samaṇuddese evaṃ avaca,",
  "tika-vin04t:980_6": "mā bhagavantaṃ abbhācikkhi,",
  "tika-vin04t:980_7": "na hi sādhu bhagavato abbhakkhānaṃ,",
  "tika-vin04t:980_8": "na hi bhagavā evaṃ vadeyya,",
  "tika-vin04t:980_9": "anekapariyāyenāyye,",
  "tika-vin04t:980_10": "samaṇuddese antarāyikā dhammā antarāyikā vuttā bhagavatā,",
  "tika-vin04t:980_11": "alañca pana te paṭisevato antarāyāyā”ti.",
  "tika-vin04t:980_12": "Evañca sā samaṇuddesā bhikkhunīhi vuccamānā tatheva paggaṇheyya,",
  "tika-vin04t:980_13": "sā samaṇuddesā bhikkhunīhi evamassa vacanīyā “ajjatagge te, ayye,",
  "tika-vin04t:980_14": "samaṇuddese na ceva so bhagavā satthā apadisitabbo,",
  "tika-vin04t:980_15": "yampi caññā samaṇuddesā labhanti bhikkhunīhi saddhiṃ dirattatirattaṃ sahaseyyaṃ,",
  "tika-vin04t:980_16": "sāpi te natthi,",
  "tika-vin04t:980_17": "cara pire,",
  "tika-vin04t:980_18": "vinassā”ti.",
  "tika-vin04t:980_19": "Yā pana bhikkhunī jānaṃ tathānāsitaṃ samaṇuddesaṃ upalāpeyya vā,",
  "tika-vin04t:980_20": "upaṭṭhāpeyya vā,",
  "tika-vin04t:980_21": "sambhuñjeyya vā,",
  "tika-vin04t:980_22": "saha vā seyyaṃ kappeyya,",
  "tika-vin04t:980_23": "pācittiyaṃ.",
  "tika-vin04t:981_0": "Sahadhammikasikkhāpadaṃ",
  "tika-vin04t:982_0": "149.",
  "tika-vin04t:982_1": "Yā pana bhikkhunī bhikkhunīhi sahadhammikaṃ vuccamānā evaṃ vadeyya “na tāvāhaṃ, ayye,",
  "tika-vin04t:982_2": "etasmiṃ sikkhāpade sikkhissāmi,",
  "tika-vin04t:982_3": "yāva na aññaṃ bhikkhuniṃ byattaṃ vinayadharaṃ paripucchāmī”ti,",
  "tika-vin04t:982_4": "pācittiyaṃ.",
  "tika-vin04t:982_5": "Sikkhamānāya,",
  "tika-vin04t:982_6": "bhikkhave,",
  "tika-vin04t:982_7": "bhikkhuniyā aññātabbaṃ paripucchitabbaṃ paripañhitabbaṃ,",
  "tika-vin04t:982_8": "ayaṃ tattha sāmīci.",
  "tika-vin04t:983_0": "Vilekhanasikkhāpadaṃ",
  "tika-vin04t:984_0": "150.",
  "tika-vin04t:984_1": "Yā pana bhikkhunī pātimokkhe uddissamāne evaṃ vadeyya “kiṃ panimehi khuddānukhuddakehi sikkhāpadehi uddiṭṭhehi,",
  "tika-vin04t:984_2": "yāvadeva kukkuccāya vihesāya vilekhāya saṃvattantī”ti,",
  "tika-vin04t:984_3": "sikkhāpadavivaṇṇake pācittiyaṃ.",
  "tika-vin04t:985_0": "Mohanasikkhāpadaṃ",
  "tika-vin04t:986_0": "151.",
  "tika-vin04t:986_1": "Yā pana bhikkhunī anvaddhamāsaṃ pātimokkhe uddissamāne evaṃ vadeyya “idāneva kho ahaṃ, ayye,",
  "tika-vin04t:986_2": "jānāmi ayampi kira dhammo suttāgato suttapariyāpanno anvaddhamāsaṃ uddesaṃ āgacchatī”ti,",
  "tika-vin04t:986_3": "tañce bhikkhuniṃ aññā bhikkhuniyo jāneyyuṃ nisinnapubbaṃ imāya bhikkhuniyā dvattikkhattuṃ pātimokkhe uddissamāne,",
  "tika-vin04t:986_4": "ko pana vādo bhiyyo,",
  "tika-vin04t:986_5": "na ca tassā bhikkhuniyā aññāṇakena mutti atthi,",
  "tika-vin04t:986_6": "yañca tattha āpattiṃ āpannā,",
  "tika-vin04t:986_7": "tañca yathādhammo kāretabbo,",
  "tika-vin04t:986_8": "uttari cassā moho āropetabbo “tassā te, ayye, alābhā,",
  "tika-vin04t:986_9": "tassā te dulladdhaṃ,",
  "tika-vin04t:986_10": "yaṃ tvaṃ pātimokkhe uddissamāne na sādhukaṃ aṭṭhiṃ katvā manasi karosī”ti,",
  "tika-vin04t:986_11": "idaṃ tasmiṃ mohanake pācittiyaṃ.",
  "tika-vin04t:987_0": "Pahārasikkhāpadaṃ",
  "tika-vin04t:988_0": "152. Yā pana bhikkhunī bhikkhuniyā kupitā anattamanā pahāraṃ dadeyya, pācittiyaṃ.",
  "tika-vin04t:989_0": "Talasattikasikkhāpadaṃ",
  "tika-vin04t:990_0": "153. Yā pana bhikkhunī bhikkhuniyā kupitā anattamanā talasattikaṃ uggireyya, pācittiyaṃ.",
  "tika-vin04t:991_0": "Amūlakasikkhāpadaṃ",
  "tika-vin04t:992_0": "154. Yā pana bhikkhunī bhikkhuniṃ amūlakena saṅghādisesena anuddhaṃseyya, pācittiyaṃ.",
  "tika-vin04t:993_0": "Sañciccasikkhāpadaṃ",
  "tika-vin04t:994_0": "155.",
  "tika-vin04t:994_1": "Yā pana bhikkhunī bhikkhuniyā sañcicca kukkuccaṃ upadaheyya “itissā muhuttampi aphāsu bhavissatī”ti etadeva paccayaṃ karitvā anaññaṃ,",
  "tika-vin04t:994_2": "pācittiyaṃ.",
  "tika-vin04t:995_0": "Upassuti sikkhāpadaṃ",
  "tika-vin04t:996_0": "156.",
  "tika-vin04t:996_1": "Yā pana bhikkhunī bhikkhunīnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭheyya “yaṃ imā bhaṇissanti,",
  "tika-vin04t:996_2": "taṃ sossāmī”ti etadeva paccayaṃ karitvā anaññaṃ,",
  "tika-vin04t:996_3": "pācittiyaṃ.",
  "tika-vin04t:997_0": "Diṭṭhivaggo pannarasamo.",
  "tika-vin04t:998_0": "Kammappaṭibāhanasikkhāpadaṃ",
  "tika-vin04t:999_0": "157.",
  "tika-vin04t:999_1": "Yā pana bhikkhunī dhammikānaṃ kammānaṃ chandaṃ datvā pacchā khīyanadhammaṃ āpajjeyya,",
  "tika-vin04t:999_2": "pācittiyaṃ.",
  "tika-vin04t:1000_0": "Chandaṃadatvāgamanasikkhāpadaṃ",
  "tika-vin04t:1001_0": "158.",
  "tika-vin04t:1001_1": "Yā pana bhikkhunī saṅghe vinicchayakathāya vattamānāya chandaṃ adatvā uṭṭhāyāsanā pakkameyya,",
  "tika-vin04t:1001_2": "pācittiyaṃ.",
  "tika-vin04t:1002_0": "Dubbalasikkhāpadaṃ",
  "tika-vin04t:1003_0": "159.",
  "tika-vin04t:1003_1": "Yā pana bhikkhunī samaggena saṅghena cīvaraṃ datvā pacchā khīyanadhammaṃ āpajjeyya “yathāsanthutaṃ bhikkhuniyo saṅghikaṃ lābhaṃ pariṇāmentī”ti,",
  "tika-vin04t:1003_2": "pācittiyaṃ.",
  "tika-vin04t:1004_0": "Pariṇāmanasikkhāpadaṃ",
  "tika-vin04t:1005_0": "160. Yā pana bhikkhunī jānaṃ saṅghikaṃ lābhaṃ pariṇataṃ puggalassa pariṇāmeyya, pācittiyaṃ.",
  "tika-vin04t:1006_0": "Ratanasikkhāpadaṃ",
  "tika-vin04t:1007_0": "161.",
  "tika-vin04t:1007_1": "Yā pana bhikkhunī ratanaṃ vā ratanasammataṃ vā aññatra ajjhārāmā vā ajjhāvasathā vā uggaṇheyya vā uggaṇhāpeyya vā,",
  "tika-vin04t:1007_2": "pācittiyaṃ.",
  "tika-vin04t:1007_3": "Ratanaṃ vā pana bhikkhuniyā ratanasammataṃ vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṃ “yassa bhavissati,",
  "tika-vin04t:1007_4": "so harissatī”ti,",
  "tika-vin04t:1007_5": "ayaṃ tattha sāmīci.",
  "tika-vin04t:1008_0": "Sūcigharasikkhāpadaṃ",
  "tika-vin04t:1009_0": "162.",
  "tika-vin04t:1009_1": "Yā pana bhikkhunī aṭṭhimayaṃ vā dantamayaṃ vā visāṇamayaṃ vā sūcigharaṃ kārāpeyya,",
  "tika-vin04t:1009_2": "bhedanakaṃ pācittiyaṃ.",
  "tika-vin04t:1010_0": "Mañcapīṭhasikkhāpadaṃ",
  "tika-vin04t:1011_0": "163.",
  "tika-vin04t:1011_1": "Navaṃ pana bhikkhuniyā mañcaṃ vā pīṭhaṃ vā kārayamānāya aṭṭhaṅgulapādakaṃ kāretabbaṃ sugataṅgulena aññatra heṭṭhimāya aṭaniyā.",
  "tika-vin04t:1011_2": "Taṃ atikkāmentiyā chedanakaṃ pācittiyaṃ.",
  "tika-vin04t:1012_0": "Tūlonaddhasikkhāpadaṃ",
  "tika-vin04t:1013_0": "164. Yā pana bhikkhunī mañcaṃ vā pīṭhaṃ vā tūlonaddhaṃ kārāpeyya, uddālanakaṃ pācittiyaṃ.",
  "tika-vin04t:1014_0": "Kaṇḍuppaṭicchādisikkhāpadaṃ",
  "tika-vin04t:1015_0": "165.",
  "tika-vin04t:1015_1": "Kaṇḍuppaṭicchādiṃ pana bhikkhuniyā kārayamānāya pamāṇikā kāretabbā,",
  "tika-vin04t:1015_2": "tatridaṃ pamāṇaṃ,",
  "tika-vin04t:1015_3": "dīghaso catasso vidatthiyo sugatavidatthiyā,",
  "tika-vin04t:1015_4": "tiriyaṃ dve vidatthiyo.",
  "tika-vin04t:1015_5": "Taṃ atikkāmentiyā chedanakaṃ pācittiyaṃ.",
  "tika-vin04t:1016_0": "Nandasikkhāpadaṃ",
  "tika-vin04t:1017_0": "166.",
  "tika-vin04t:1017_1": "Yā pana bhikkhunī sugatacīvarappamāṇaṃ cīvaraṃ kārāpeyya,",
  "tika-vin04t:1017_2": "atirekaṃ vā,",
  "tika-vin04t:1017_3": "chedanakaṃ pācittiyaṃ.",
  "tika-vin04t:1017_4": "Tatridaṃ sugatassa sugatacīvarappamāṇaṃ,",
  "tika-vin04t:1017_5": "dīghaso nava vidatthiyo sugatavidatthiyā,",
  "tika-vin04t:1017_6": "tiriyaṃ cha vidatthiyo,",
  "tika-vin04t:1017_7": "idaṃ sugatassa sugatacīvarappamāṇanti.",
  "tika-vin04t:1018_0": "Dhammikavaggo soḷasamo.",
  "tika-vin04t:1019_0": "Uddiṭṭhā kho, ayyāyo,",
  "tika-vin04t:1019_1": "chasaṭṭhisatā pācittiyā dhammā.",
  "tika-vin04t:1019_2": "Tatthāyyāyo, pucchāmi,",
  "tika-vin04t:1019_3": "kaccittha parisuddhā,",
  "tika-vin04t:1019_4": "dutiyampi pucchāmi,",
  "tika-vin04t:1019_5": "kaccittha parisuddhā,",
  "tika-vin04t:1019_6": "tatiyampi pucchāmi,",
  "tika-vin04t:1019_7": "kaccittha parisuddhā,",
  "tika-vin04t:1019_8": "parisuddhetthāyyāyo,",
  "tika-vin04t:1019_9": "tasmā tuṇhī,",
  "tika-vin04t:1019_10": "evametaṃ dhārayāmīti.",
  "tika-vin04t:1020_0": "Pācittiyā niṭṭhitā.",
  "tika-vin04t:1021_0": "Pāṭidesanīyā",
  "tika-vin04t:1022_0": "Ime kho panāyyāyo aṭṭha pāṭidesanīyā",
  "tika-vin04t:1023_0": "Dhammā uddesaṃ āgacchanti.",
  "tika-vin04t:1024_0": "Sappiviññāpanasikkhāpadaṃ",
  "tika-vin04t:1025_0": "1.",
  "tika-vin04t:1025_1": "Yā pana bhikkhunī agilānā sappiṃ viññāpetvā bhuñjeyya,",
  "tika-vin04t:1025_2": "paṭidesetabbaṃ tāya bhikkhuniyā “gārayhaṃ, ayye,",
  "tika-vin04t:1025_3": "dhammaṃ āpajjiṃ asappāyaṃ pāṭidesanīyaṃ,",
  "tika-vin04t:1025_4": "taṃ paṭidesemī”ti.",
  "tika-vin04t:1026_0": "Telaviññāpanasikkhāpadaṃ",
  "tika-vin04t:1027_0": "2. Yā pana bhikkhunī agilānā telaṃ viññāpetvā bhuñjeyya…pe… taṃ paṭidesemīti.",
  "tika-vin04t:1028_0": "Madhuviññāpanasikkhāpadaṃ",
  "tika-vin04t:1029_0": "3. Yā pana bhikkhunī agilānā madhuṃ viññāpetvā bhuñjeyya…pe… taṃ paṭidesemīti.",
  "tika-vin04t:1030_0": "Phāṇitaviññāpanasikkhāpadaṃ",
  "tika-vin04t:1031_0": "4. Yā pana bhikkhunī agilānā phāṇitaṃ viññāpetvā bhuñjeyya…pe… taṃ paṭidesemīti.",
  "tika-vin04t:1032_0": "Macchaviññāpanasikkhāpadaṃ",
  "tika-vin04t:1033_0": "5. Yā pana bhikkhunī agilānā macchaṃ viññāpetvā bhuñjeyya…pe… taṃ paṭidesemīti.",
  "tika-vin04t:1034_0": "Maṃsaviññāpanasikkhāpadaṃ",
  "tika-vin04t:1035_0": "6. Yā pana bhikkhunī agilānā maṃsaṃ viññāpetvā bhuñjeyya…pe… taṃ paṭidesemīti.",
  "tika-vin04t:1036_0": "Khīraviññāpanasikkhāpadaṃ",
  "tika-vin04t:1037_0": "7. Yā pana bhikkhunī agilānā khīraṃ viññāpetvā bhuñjeyya…pe… taṃ paṭidesemīti.",
  "tika-vin04t:1038_0": "Dadhiviññāpanasikkhāpadaṃ",
  "tika-vin04t:1039_0": "8.",
  "tika-vin04t:1039_1": "Yā pana bhikkhunī agilānā dadhiṃ viññāpetvā bhuñjeyya,",
  "tika-vin04t:1039_2": "paṭidesetabbaṃ tāya bhikkhuniyā “gārayhaṃ, ayye,",
  "tika-vin04t:1039_3": "dhammaṃ āpajjiṃ asappāyaṃ pāṭidesanīyaṃ,",
  "tika-vin04t:1039_4": "taṃ paṭidesemī”ti.",
  "tika-vin04t:1040_0": "Uddiṭṭhā kho, ayyāyo,",
  "tika-vin04t:1040_1": "aṭṭha pāṭidesanīyā dhammā.",
  "tika-vin04t:1040_2": "Tatthāyyāyo, pucchāmi,",
  "tika-vin04t:1040_3": "kaccittha parisuddhā,",
  "tika-vin04t:1040_4": "dutiyampi pucchāmi,",
  "tika-vin04t:1040_5": "kaccittha parisuddhā,",
  "tika-vin04t:1040_6": "tatiyampi pucchāmi,",
  "tika-vin04t:1040_7": "kaccittha parisuddhā,",
  "tika-vin04t:1040_8": "parisuddhetthāyyāyo,",
  "tika-vin04t:1040_9": "tasmā tuṇhī,",
  "tika-vin04t:1040_10": "evametaṃ dhārayāmīti.",
  "tika-vin04t:1041_0": "Pāṭidesanīyā niṭṭhitā.",
  "tika-vin04t:1042_0": "Sekhiyā",
  "tika-vin04t:1043_0": "Ime kho panāyyāyo, sekhiyā dhammā uddesaṃ āgacchanti.",
  "tika-vin04t:1044_0": "Parimaṇḍalasikkhāpadaṃ",
  "tika-vin04t:1045_0": "1. Parimaṇḍalaṃ nivāsessāmīti sikkhā karaṇīyā.",
  "tika-vin04t:1046_0": "2. Parimaṇḍalaṃ pārupissāmīti sikkhā karaṇīyā.",
  "tika-vin04t:1047_0": "Suppaṭicchannasikkhāpadaṃ",
  "tika-vin04t:1048_0": "3. Suppaṭicchannā antaraghare gamissāmīti sikkhā karaṇīyā.",
  "tika-vin04t:1049_0": "4. Suppaṭicchannā antaraghare nisīdissāmīti sikkhā karaṇīyā.",
  "tika-vin04t:1050_0": "Susaṃvutasikkhāpadaṃ",
  "tika-vin04t:1051_0": "5. Susaṃvutā antaraghare gamissāmīti sikkhā karaṇīyā.",
  "tika-vin04t:1052_0": "6. Susaṃvutā antaraghare nisīdissāmīti sikkhā karaṇīyā.",
  "tika-vin04t:1053_0": "Okkhittacakkhusikkhāpadaṃ",
  "tika-vin04t:1054_0": "7. Okkhittacakkhunī antaraghare gamissāmīti sikkhā karaṇīyā.",
  "tika-vin04t:1055_0": "8. Okkhittacakkhunī antaraghare nisīdissāmīti sikkhā karaṇīyā.",
  "tika-vin04t:1056_0": "Ukkhittakasikkhāpadaṃ",
  "tika-vin04t:1057_0": "9. Na ukkhittakāya antaraghare gamissāmīti sikkhā karaṇīyā.",
  "tika-vin04t:1058_0": "10. Na ukkhittakāya antaraghare nisīdissāmīti sikkhā karaṇīyā.",
  "tika-vin04t:1059_0": "Parimaṇḍalavaggo paṭhamo.",
  "tika-vin04t:1060_0": "Ujjagghikasikkhāpadaṃ",
  "tika-vin04t:1061_0": "11. Na ujjagghikāya antaraghare gamissāmīti sikkhā karaṇīyā.",
  "tika-vin04t:1062_0": "12. Na ujjagghikāya antaraghare nisīdissāmīti sikkhā karaṇīyā.",
  "tika-vin04t:1063_0": "Uccasaddasikkhāpadaṃ",
  "tika-vin04t:1064_0": "13. Appasaddā antaraghare gamissāmīti sikkhā karaṇīyā.",
  "tika-vin04t:1065_0": "14. Appasaddā antaraghare nisīdissāmīti sikkhā karaṇīyā.",
  "tika-vin04t:1066_0": "Kāyappacālakasikkhāpadaṃ",
  "tika-vin04t:1067_0": "15. Na kāyappacālakaṃ antaraghare gamissāmīti sikkhā karaṇīyā.",
  "tika-vin04t:1068_0": "16. Na kāyappacālakaṃ antaraghare nisīdissāmīti sikkhā karaṇīyā.",
  "tika-vin04t:1069_0": "Bāhuppacālakasikkhāpadaṃ",
  "tika-vin04t:1070_0": "17. Na bāhuppacālakaṃ antaraghare gamissāmīti sikkhā karaṇīyā.",
  "tika-vin04t:1071_0": "18. Na bāhuppacālakaṃ antaraghare nisīdissāmīti sikkhā karaṇīyā.",
  "tika-vin04t:1072_0": "Sīsappacālakasikkhāpadaṃ",
  "tika-vin04t:1073_0": "19. Na sīsappacālakaṃ antaraghare gamissāmīti sikkhā karaṇīyā.",
  "tika-vin04t:1074_0": "20. Na sīsappacālakaṃ antaraghare nisīdissāmīti sikkhā karaṇīyā.",
  "tika-vin04t:1075_0": "Ujjagghikavaggo dutiyo.",
  "tika-vin04t:1076_0": "Khambhakatasikkhāpadaṃ",
  "tika-vin04t:1077_0": "21. Na khambhakatā antaraghare gamissāmīti sikkhā karaṇīyā.",
  "tika-vin04t:1078_0": "22. Na khambhakatā antaraghare nisīdissāmīti sikkhā karaṇīyā.",
  "tika-vin04t:1079_0": "Oguṇṭhitasikkhāpadaṃ",
  "tika-vin04t:1080_0": "23. Na oguṇṭhitā antaraghare gamissāmīti sikkhā karaṇīyā.",
  "tika-vin04t:1081_0": "24. Na oguṇṭhitā antaraghare nisīdissāmīti sikkhā karaṇīyā.",
  "tika-vin04t:1082_0": "Ukkuṭikasikkhāpadaṃ",
  "tika-vin04t:1083_0": "25. Na ukkuṭikāya antaraghare gamissāmīti sikkhā karaṇīyā.",
  "tika-vin04t:1084_0": "Pallatthikasikkhāpadaṃ",
  "tika-vin04t:1085_0": "26. Na pallatthikāya antaraghare nisīdissāmīti sikkhā karaṇīyā.",
  "tika-vin04t:1086_0": "Sakkaccapaṭiggahaṇasikkhāpadaṃ",
  "tika-vin04t:1087_0": "27. Sakkaccaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:1088_0": "Pattasaññinīpaṭiggahaṇasikkhāpadaṃ",
  "tika-vin04t:1089_0": "28. Pattasaññinī piṇḍapātaṃ paṭiggahessāmīti sikkhā karaṇīyā.",
  "tika-vin04t:1090_0": "Samasūpakapaṭiggahaṇasikkhāpadaṃ",
  "tika-vin04t:1091_0": "29. Samasūpakaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:1092_0": "Samatittikasikkhāpadaṃ",
  "tika-vin04t:1093_0": "30. Samatittikaṃ piṇḍapātaṃ paṭiggahessāmīti sikkhā karaṇīyā.",
  "tika-vin04t:1094_0": "Khambhakatavaggo tatiyo.",
  "tika-vin04t:1095_0": "Sakkaccabhuñjanasikkhāpadaṃ",
  "tika-vin04t:1096_0": "31. Sakkaccaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:1097_0": "Pattasaññinībhuñjanasikkhāpadaṃ",
  "tika-vin04t:1098_0": "32. Pattasaññinī piṇḍapātaṃ bhuñjissāmīti sikkhā karaṇīyā.",
  "tika-vin04t:1099_0": "Sapadānasikkhāpadaṃ",
  "tika-vin04t:1100_0": "33. Sapadānaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:1101_0": "Samasūpakasikkhāpadaṃ",
  "tika-vin04t:1102_0": "34. Samasūpakaṃ piṇḍapātaṃ bhuñjissāmīti sikkhā karaṇīyā.",
  "tika-vin04t:1103_0": "Na thūpakatasikkhāpadaṃ",
  "tika-vin04t:1104_0": "35. Na thūpakato omadditvā piṇḍapātaṃ bhuñjissāmīti sikkhā karaṇīyā.",
  "tika-vin04t:1105_0": "Odanappaṭicchādanasikkhāpadaṃ",
  "tika-vin04t:1106_0": "36. Na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti sikkhā karaṇīyā.",
  "tika-vin04t:1107_0": "Sūpodanaviññattisikkhāpadaṃ",
  "tika-vin04t:1108_0": "37. Na sūpaṃ vā odanaṃ vā agilānā attano atthāya viññāpetvā bhuñjissāmīti sikkhā karaṇīyā.",
  "tika-vin04t:1109_0": "Ujjhānasaññinīsikkhāpadaṃ",
  "tika-vin04t:1110_0": "38. Na ujjhānasaññinī paresaṃ pattaṃ olokessāmīti sikkhā karaṇīyā.",
  "tika-vin04t:1111_0": "Kabaḷasikkhāpadaṃ",
  "tika-vin04t:1112_0": "39. Nātimahantaṃ kabaḷaṃ karissāmīti sikkhā karaṇīyā.",
  "tika-vin04t:1113_0": "Ālopasikkhāpadaṃ",
  "tika-vin04t:1114_0": "40. Parimaṇḍalaṃ ālopaṃ karissāmīti sikkhā karaṇīyā.",
  "tika-vin04t:1115_0": "Sakkaccavaggo catuttho.",
  "tika-vin04t:1116_0": "Anāhaṭasikkhāpadaṃ",
  "tika-vin04t:1117_0": "41. Na anāhaṭe kabaḷe mukhadvāraṃ vivarissāmīti sikkhā karaṇīyā.",
  "tika-vin04t:1118_0": "Bhuñjamānasikkhāpadaṃ",
  "tika-vin04t:1119_0": "42. Na bhuñjamānā sabbahatthaṃ mukhe pakkhipissāmīti sikkhā karaṇīyā.",
  "tika-vin04t:1120_0": "Sakabaḷasikkhāpadaṃ",
  "tika-vin04t:1121_0": "43. Na sakabaḷena mukhena byāharissāmīti sikkhā karaṇīyā.",
  "tika-vin04t:1122_0": "Piṇḍukkhepakasikkhāpadaṃ",
  "tika-vin04t:1123_0": "44. Na piṇḍukkhepakaṃ bhuñjissāmīti sikkhā karaṇīyā.",
  "tika-vin04t:1124_0": "Kabaḷāvacchedakasikkhāpadaṃ",
  "tika-vin04t:1125_0": "45. Na kabaḷāvacchedakaṃ bhuñjissāmīti sikkhā karaṇīyā.",
  "tika-vin04t:1126_0": "Avagaṇḍakārakasikkhāpadaṃ",
  "tika-vin04t:1127_0": "46. Na avagaṇḍakārakaṃ bhuñjissāmīti sikkhā karaṇīyā.",
  "tika-vin04t:1128_0": "Hatthaniddhunakasikkhāpadaṃ",
  "tika-vin04t:1129_0": "47. Na hatthaniddhunakaṃ bhuñjissāmīti sikkhā karaṇīyā.",
  "tika-vin04t:1130_0": "Sitthāvakārakasikkhāpadaṃ",
  "tika-vin04t:1131_0": "48. Na sitthāvakārakaṃ bhuñjissāmīti sikkhā karaṇīyā.",
  "tika-vin04t:1132_0": "Jivhānicchārakasikkhāpadaṃ",
  "tika-vin04t:1133_0": "49. Na jivhānicchārakaṃ bhuñjissāmīti sikkhā karaṇīyā.",
  "tika-vin04t:1134_0": "Capucapukārakasikkhāpadaṃ",
  "tika-vin04t:1135_0": "50. Na capucapukārakaṃ bhuñjissāmīti sikkhā karaṇīyā.",
  "tika-vin04t:1136_0": "Kabaḷavaggo pañcamo.",
  "tika-vin04t:1137_0": "Surusurukārakasikkhāpadaṃ",
  "tika-vin04t:1138_0": "51. Na surusurukārakaṃ bhuñjissāmīti sikkhā karaṇīyā.",
  "tika-vin04t:1139_0": "Hatthanillehakasikkhāpadaṃ",
  "tika-vin04t:1140_0": "52. Na hatthanillehakaṃ bhuñjissāmīti sikkhā karaṇīyā.",
  "tika-vin04t:1141_0": "Pattanillehakasikkhāpadaṃ",
  "tika-vin04t:1142_0": "53. Na pattanillehakaṃ bhuñjissāmīti sikkhā karaṇīyā.",
  "tika-vin04t:1143_0": "Oṭṭhanillehakasikkhāpadaṃ",
  "tika-vin04t:1144_0": "54. Na oṭṭhanillehakaṃ bhuñjissāmīti sikkhā karaṇīyā.",
  "tika-vin04t:1145_0": "Sāmisasikkhāpadaṃ",
  "tika-vin04t:1146_0": "55. Na sāmisena hatthena pānīyathālakaṃ paṭiggahessāmīti sikkhā karaṇīyā.",
  "tika-vin04t:1147_0": "Sasitthakasikkhāpadaṃ",
  "tika-vin04t:1148_0": "56. Na sasitthakaṃ pattadhovanaṃ antaraghare chaḍḍessāmīti sikkhā karaṇīyā.",
  "tika-vin04t:1149_0": "Chattapāṇisikkhāpadaṃ",
  "tika-vin04t:1150_0": "57. Na chattapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1151_0": "Daṇḍapāṇisikkhāpadaṃ",
  "tika-vin04t:1152_0": "58. Na daṇḍapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1153_0": "Satthapāṇisikkhāpadaṃ",
  "tika-vin04t:1154_0": "59. Na satthapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1155_0": "Āvudhapāṇisikkhāpadaṃ",
  "tika-vin04t:1156_0": "60. Na āvudhapāṇissa agilānassa dhammaṃ desessāmīti sikkhā karaṇīyā.",
  "tika-vin04t:1157_0": "Surusuruvaggo chaṭṭho.",
  "tika-vin04t:1158_0": "Pādukasikkhāpadaṃ",
  "tika-vin04t:1159_0": "61. Na pādukāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:1160_0": "Upāhanasikkhāpadaṃ",
  "tika-vin04t:1161_0": "62. Na upāhanāruḷhassa agilānassa dhammaṃ desessāmīti sikkhā karaṇīyā.",
  "tika-vin04t:1162_0": "Yānasikkhāpadaṃ",
  "tika-vin04t:1163_0": "63. Na yānagatassa agilānassa dhammaṃ desessāmīti sikkhā karaṇīyā.",
  "tika-vin04t:1164_0": "Sayanasikkhāpadaṃ",
  "tika-vin04t:1165_0": "64. Na sayanagatassa agilānassa dhammaṃ desessāmīti sikkhā karaṇīyā.",
  "tika-vin04t:1166_0": "Pallatthikasikkhāpadaṃ",
  "tika-vin04t:1167_0": "65. Na pallatthikāya nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1168_0": "Veṭhitasikkhāpadaṃ",
  "tika-vin04t:1169_0": "66. Na veṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:1170_0": "Oguṇṭhitasikkhāpadaṃ",
  "tika-vin04t:1171_0": "67. Na oguṇṭhitasīsassa agilānassa dhammaṃ desessāmīti sikkhā karaṇīyā.",
  "tika-vin04t:1172_0": "Chamāsikkhāpadaṃ",
  "tika-vin04t:1173_0": "68. Na chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1174_0": "Nīcāsanasikkhāpadaṃ",
  "tika-vin04t:1175_0": "69. Na nīce āsane nisīditvā ucce āsane nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1176_0": "Ṭhitāsikkhāpadaṃ",
  "tika-vin04t:1177_0": "70. Na ṭhitā nisinnassa agilānassa dhammaṃ desessāmīti sikkhā karaṇīyā.",
  "tika-vin04t:1178_0": "Pacchatogacchantīsikkhāpadaṃ",
  "tika-vin04t:1179_0": "71. Na pacchato gacchantī purato gacchantassa agilānassa dhammaṃ desessāmīti sikkhā karaṇīyā.",
  "tika-vin04t:1180_0": "Uppathenagacchantīsikkhāpadaṃ",
  "tika-vin04t:1181_0": "72. Na uppathena gacchantī pathena gacchantassa agilānassa dhammaṃ desessāmīti sikkhā karaṇīyā.",
  "tika-vin04t:1182_0": "Ṭhitāuccārasikkhāpadaṃ",
  "tika-vin04t:1183_0": "73. Na ṭhitā agilānā uccāraṃ vā passāvaṃ vā karissāmīti sikkhā karaṇīyā.",
  "tika-vin04t:1184_0": "Hariteuccārasikkhāpadaṃ",
  "tika-vin04t:1185_0": "74. Na harite agilānā uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:1186_0": "Udakeuccārasikkhāpadaṃ",
  "tika-vin04t:1187_0": "75. Na udake agilānā uccāraṃ vā passāvaṃ vā kheḷaṃ vā karissāmīti sikkhā karaṇīyā.",
  "tika-vin04t:1188_0": "Pādukavaggo sattamo.",
  "tika-vin04t:1189_0": "Uddiṭṭhā kho, ayyāyo,",
  "tika-vin04t:1189_1": "sekhiyā dhammā.",
  "tika-vin04t:1189_2": "Tatthāyyāyo, pucchāmi,",
  "tika-vin04t:1189_3": "kaccittha parisuddhā,",
  "tika-vin04t:1189_4": "dutiyampi pucchāmi,",
  "tika-vin04t:1189_5": "kaccittha parisuddhā,",
  "tika-vin04t:1189_6": "tatiyampi pucchāmi,",
  "tika-vin04t:1189_7": "kaccittha parisuddhā,",
  "tika-vin04t:1189_8": "parisuddhetthāyyāyo,",
  "tika-vin04t:1189_9": "tasmā tuṇhī,",
  "tika-vin04t:1189_10": "evametaṃ dhārayāmīti.",
  "tika-vin04t:1190_0": "Sekhiyā niṭṭhitā.",
  "tika-vin04t:1191_0": "Adhikaraṇasamathā",
  "tika-vin04t:1192_0": "Ime kho panāyyāyo, satta adhikaraṇasamathā",
  "tika-vin04t:1193_0": "Dhammā uddesaṃ āgacchanti.",
  "tika-vin04t:1194_0": "Uppannuppannānaṃ adhikaraṇānaṃ samathāya vūpasamāya sammukhāvinayo dātabbo.",
  "tika-vin04t:1195_0": "Sativinayo dātabbo.",
  "tika-vin04t:1196_0": "Amūḷhavinayo dātabbo.",
  "tika-vin04t:1197_0": "Paṭiññāya kāretabbaṃ.",
  "tika-vin04t:1198_0": "Yebhuyyasikā.",
  "tika-vin04t:1199_0": "Tassapāpiyasikā.",
  "tika-vin04t:1200_0": "Tiṇavatthārakoti.",
  "tika-vin04t:1201_0": "Uddiṭṭhā kho ayyāyo satta adhikaraṇasamathā dhammā.",
  "tika-vin04t:1201_1": "Tatthāyyāyo pucchāmi,",
  "tika-vin04t:1201_2": "kaccittha parisuddhā,",
  "tika-vin04t:1201_3": "dutiyampi pucchāmi,",
  "tika-vin04t:1201_4": "kaccittha parisuddhā,",
  "tika-vin04t:1201_5": "tatiyampi pucchāmi,",
  "tika-vin04t:1201_6": "kaccittha parisuddhā,",
  "tika-vin04t:1201_7": "parisuddhetthāyyāyo,",
  "tika-vin04t:1201_8": "tasmā tuṇhī,",
  "tika-vin04t:1201_9": "evametaṃ dhārayāmīti.",
  "tika-vin04t:1202_0": "Adhikaraṇasamathā niṭṭhitā.",
  "tika-vin04t:1203_0": "Uddiṭṭhaṃ kho ayyāyo nidānaṃ,",
  "tika-vin04t:1204_0": "Uddiṭṭhā aṭṭha pārājikā dhammā,",
  "tika-vin04t:1205_0": "Uddiṭṭhā sattarasa saṅghādisesā dhammā,",
  "tika-vin04t:1206_0": "Uddiṭṭhā tiṃsa nissaggiyā pācittiyā dhammā,",
  "tika-vin04t:1207_0": "Uddiṭṭhā chasaṭṭhi satā pācittiyā dhammā,",
  "tika-vin04t:1208_0": "Uddiṭṭhā aṭṭha pāṭidesanīyā dhammā,",
  "tika-vin04t:1209_0": "Uddiṭṭhā sekhiyā dhammā,",
  "tika-vin04t:1210_0": "Uddiṭṭhā satta adhikaraṇasamathā dhammā,",
  "tika-vin04t:1210_1": "ettakaṃ tassa bhagavato suttāgataṃ suttapariyāpannaṃ anvaddhamāsaṃ uddesaṃ āgacchati,",
  "tika-vin04t:1210_2": "tattha sabbāheva samaggāhi sammodamānāhi avivadamānāhi sikkhitabbanti.",
  "tika-vin04t:1211_0": "Vitthāruddeso catuttho.",
  "tika-vin04t:1212_0": "Bhikkhunipātimokkhaṃ niṭṭhitaṃ.",
  "tika-vin04t:1213_0": "Namo tassa bhagavato arahato sammāsambuddhassa",
  "tika-vin04t:1214_0": "Kaṅkhāvitaraṇī-aṭṭhakathā",
  "tika-vin04t:1215_0": "Ganthārambhakathā",
  "tika-vin04t:1216_0": "Buddhaṃ dhammañca saṅghañca, vippasannena cetasā;",
  "tika-vin04t:1217_0": "Vanditvā vandanāmāna, pūjāsakkārabhājanaṃ.",
  "tika-vin04t:1218_0": "Theravaṃsappadīpānaṃ, thirānaṃ vinayakkame;",
  "tika-vin04t:1219_0": "Pubbācariyasīhānaṃ, namo katvā katañjalī.",
  "tika-vin04t:1220_0": "Pāmokkhaṃ anavajjānaṃ, dhammānaṃ yaṃ mahesinā;",
  "tika-vin04t:1221_0": "Mukhaṃ mokkhappavesāya, pātimokkhaṃ pakāsitaṃ.",
  "tika-vin04t:1222_0": "Sūratena nivātena, sucisallekhavuttinā;",
  "tika-vin04t:1223_0": "Vinayācārayuttena, soṇattherena yācito.",
  "tika-vin04t:1224_0": "Tattha sañjātakaṅkhānaṃ, bhikkhūnaṃ tassa vaṇṇanaṃ;",
  "tika-vin04t:1225_0": "Kaṅkhāvitaraṇatthāya, paripuṇṇavinicchayaṃ.",
  "tika-vin04t:1226_0": "Mahāvihāravāsīnaṃ, vācanāmagganissitaṃ;",
  "tika-vin04t:1227_0": "Vattayissāmi nāmena, kaṅkhāvitaraṇiṃ subhanti.",
  "tika-vin04t:1228_0": "Nidānavaṇṇanā",
  "tika-vin04t:1229_0": "Tattha pātimokkhanti paatimokkhaṃ atipamokkhaṃ atiseṭṭhaṃ atiuttamanti attho.",
  "tika-vin04t:1229_1": "Iti iminā vacanatthena ekavidhampi sīlaganthabhedato duvidhaṃ hoti.",
  "tika-vin04t:1229_2": "Tathā hi “pātimokkhasaṃvarasaṃvuto viharatī”ti ca “ādimetaṃ mukhametaṃ pamukhametaṃ kusalānaṃ dhammānaṃ,",
  "tika-vin04t:1229_3": "tena vuccati pātimokkha”nti ca ādīsu sīlaṃ pātimokkhanti vuccati,",
  "tika-vin04t:1229_4": "“ubhayāni kho panassa pātimokkhāni vitthārena svāgatāni hontī”tiādīsu gantho pātimokkhanti vuccati.",
  "tika-vin04t:1229_5": "Tattha sīlaṃ yo naṃ pāti rakkhati,",
  "tika-vin04t:1229_6": "taṃ mokkheti mocayati āpāyikādīhi dukkhehi,",
  "tika-vin04t:1229_7": "attānuvādādīhi vā bhayehīti pātimokkhaṃ.",
  "tika-vin04t:1229_8": "Gantho pana tassa pātimokkhassa jotakattā pātimokkhanti vuccati.",
  "tika-vin04t:1229_9": "Ādimhi pana vutto vacanattho ubhinnampi sādhāraṇo hoti.",
  "tika-vin04t:1230_0": "Tatthāyaṃ vaṇṇanā sīlapātimokkhassāpi yujjati ganthapātimokkhassāpi,",
  "tika-vin04t:1230_1": "ganthe hi vaṇṇite tassa attho vaṇṇitova hoti.",
  "tika-vin04t:1230_2": "Taṃ panetaṃ ganthapātimokkhaṃ bhikkhupātimokkhaṃ bhikkhunipātimokkhanti duvidhaṃ hoti.",
  "tika-vin04t:1230_3": "Tattha “suṇātu me, bhante,",
  "tika-vin04t:1230_4": "saṅgho”tiādikaṃ pañcahi uddesaparicchedehi vavatthitaṃ bhikkhupātimokkhaṃ,",
  "tika-vin04t:1230_5": "“suṇātu me, ayye,",
  "tika-vin04t:1230_6": "saṅgho”tiādikaṃ catūhi uddesaparicchedehi vavatthitaṃ bhikkhunipātimokkhaṃ.",
  "tika-vin04t:1230_7": "Tattha bhikkhupātimokkhe pañca uddesā nāma nidānuddeso,",
  "tika-vin04t:1230_8": "pārājikuddeso,",
  "tika-vin04t:1230_9": "saṅghādisesuddeso,",
  "tika-vin04t:1230_10": "aniyatuddeso,",
  "tika-vin04t:1230_11": "vitthāruddesoti.",
  "tika-vin04t:1230_12": "Tattha nidānuddeso tāva “suṇātu me, bhante,",
  "tika-vin04t:1230_13": "saṅgho…pe…",
  "tika-vin04t:1230_14": "āvikatā hissa phāsu hoti,",
  "tika-vin04t:1230_15": "tatthāyasmante pucchāmi,",
  "tika-vin04t:1230_16": "kaccittha parisuddhā,",
  "tika-vin04t:1230_17": "dutiyampi pucchāmi,",
  "tika-vin04t:1230_18": "kaccittha parisuddhā,",
  "tika-vin04t:1230_19": "tatiyampi pucchāmi,",
  "tika-vin04t:1230_20": "kaccittha parisuddhā,",
  "tika-vin04t:1230_21": "parisuddhetthāyasmanto,",
  "tika-vin04t:1230_22": "tasmā tuṇhī,",
  "tika-vin04t:1230_23": "evametaṃ dhārayāmī”ti vatvā “uddiṭṭhaṃ kho āyasmanto nidāna”ntiādinā nayena avasese sutena sāvite uddiṭṭho hoti.",
  "tika-vin04t:1230_24": "Pārājikuddesādīnaṃ paricchedā nidānassa ādito paṭṭhāya pārājikādīni osāpetvā yojetabbā.",
  "tika-vin04t:1230_25": "Vitthāro vitthāroyeva.",
  "tika-vin04t:1230_26": "“Avasesaṃ sutena sāvetabba”nti vacanato pana pārājikuddesādīsu yasmiṃ vippakate antarāyo uppajjati,",
  "tika-vin04t:1230_27": "tena saddhiṃ avasesaṃ sutena sāvetabbaṃ.",
  "tika-vin04t:1230_28": "Nidānuddese pana aniṭṭhite sutena sāvetabbaṃ nāma natthi.",
  "tika-vin04t:1230_29": "Bhikkhunipātimokkhe pana aniyatuddeso parihāyati,",
  "tika-vin04t:1230_30": "sesaṃ vuttanayameva.",
  "tika-vin04t:1230_31": "Evametesaṃ pañcahi ceva catūhi ca uddesaparicchedehi vavatthitānaṃ dvinnampi pātimokkhānaṃ ayaṃ vaṇṇanā bhavissati.",
  "tika-vin04t:1230_32": "Yasmā panettha bhikkhupātimokkhaṃ paṭhamaṃ,",
  "tika-vin04t:1230_33": "tasmā tassa tāva vaṇṇanatthamidaṃ vuccati.",
  "tika-vin04t:1231_0": "“Suṇātu me”tiādīnaṃ, padānaṃ atthanicchayaṃ;",
  "tika-vin04t:1232_0": "Bhikkhavo sīlasampannā, sikkhākāmā suṇantu meti.",
  "tika-vin04t:1233_0": "Ettha hi suṇātūtiidaṃ savanāṇattivacanaṃ.",
  "tika-vin04t:1233_1": "Meti yo sāveti,",
  "tika-vin04t:1233_2": "tassa attaniddesavacanaṃ.",
  "tika-vin04t:1233_3": "Bhanteti sagāravasappatissavacanaṃ.",
  "tika-vin04t:1233_4": "Saṅghoti puggalasamūhavacanaṃ.",
  "tika-vin04t:1233_5": "Sabbameva cetaṃ pātimokkhuddesakena paṭhamaṃ vattabbavacanaṃ.",
  "tika-vin04t:1233_6": "Bhagavatā hi pātimokkhuddesaṃ anujānantena rājagahe vuttaṃ,",
  "tika-vin04t:1233_7": "tasmā yo pātimokkhaṃ uddisati,",
  "tika-vin04t:1233_8": "tena sace saṅghatthero hoti,",
  "tika-vin04t:1233_9": "“āvuso”ti vattabbaṃ.",
  "tika-vin04t:1233_10": "Sace navakataro hoti,",
  "tika-vin04t:1233_11": "pāḷiyaṃ āgatanayeneva “bhante”ti vattabbaṃ.",
  "tika-vin04t:1233_12": "Saṅghatthero vā hi pātimokkhaṃ uddiseyya “therādhikaṃ pātimokkha”ntivacanato,",
  "tika-vin04t:1233_13": "navakataro vā “anujānāmi,",
  "tika-vin04t:1233_14": "bhikkhave,",
  "tika-vin04t:1233_15": "yo tattha bhikkhu byatto paṭibalo,",
  "tika-vin04t:1233_16": "tassādheyyaṃ pātimokkha”ntivacanato.",
  "tika-vin04t:1234_0": "“Saṅgho”tiiminā pana padena kiñcāpi avisesato puggalasamūho vutto,",
  "tika-vin04t:1234_1": "atha kho so dakkhiṇeyyasaṅgho,",
  "tika-vin04t:1234_2": "sammutisaṅgho cāti duvidho hoti.",
  "tika-vin04t:1234_3": "Tattha dakkhiṇeyyasaṅghoti aṭṭha ariyapuggalasamūho vuccati.",
  "tika-vin04t:1234_4": "Sammutisaṅghoti avisesena bhikkhusamūho,",
  "tika-vin04t:1234_5": "so idha adhippeto.",
  "tika-vin04t:1234_6": "So panesa kammavasena pañcavidho hoti –",
  "tika-vin04t:1234_7": "catuvaggo pañcavaggo dasavaggo vīsativaggo atirekavīsativaggoti.",
  "tika-vin04t:1234_8": "Tattha catuvaggena ṭhapetvā upasampadapavāraṇaabbhānāni sabbaṃ saṅghakammaṃ kātuṃ vaṭṭati.",
  "tika-vin04t:1234_9": "Pañcavaggena ṭhapetvā majjhimesu janapadesu upasampadañca abbhānakammañca sabbaṃ saṅghakammaṃ kātuṃ vaṭṭati.",
  "tika-vin04t:1234_10": "Dasavaggena abbhānakammamattaṃ ṭhapetvā sabbaṃ saṅghakammaṃ kātuṃ vaṭṭati.",
  "tika-vin04t:1234_11": "Vīsativaggena na kiñci saṅghakammaṃ kātuṃ na vaṭṭati,",
  "tika-vin04t:1234_12": "tathā atirekavīsativaggena.So pana catuvaggādinā saṅghena kattabbaṃ kammaṃ ūnakatarena kātuṃ na vaṭṭati,",
  "tika-vin04t:1234_13": "atirekena pana vaṭṭatīti dassanatthaṃ vutto.",
  "tika-vin04t:1234_14": "Imasmiṃ panatthe catuvaggaṃ upādāya sabbopi sammutisaṅgho adhippeto.",
  "tika-vin04t:1235_0": "Ajjuposathoti ajja uposathadivaso,",
  "tika-vin04t:1235_1": "etena anuposathadivasaṃ paṭikkhipati.",
  "tika-vin04t:1235_2": "Pannarasoti iminā aññaṃ uposathadivasaṃ paṭikkhipati.",
  "tika-vin04t:1235_3": "Divasavasena hi tayo uposathā cātuddasiko pannarasiko sāmaggiuposathoti,",
  "tika-vin04t:1235_4": "evaṃ tayo uposathā vuttā.",
  "tika-vin04t:1235_5": "Tattha hemantagimhavassānānaṃ tiṇṇaṃ utūnaṃ tatiyasattamapakkhesu dve dve katvā cha cātuddasikā,",
  "tika-vin04t:1235_6": "avasesā aṭṭhārasa pannarasikāti evaṃ ekasaṃvacchare catuvīsati uposathā,",
  "tika-vin04t:1235_7": "idaṃ tāva pakaticārittaṃ.",
  "tika-vin04t:1235_8": "“Anujānāmi,",
  "tika-vin04t:1235_9": "bhikkhave,",
  "tika-vin04t:1235_10": "sakiṃ pakkhassa cātuddase vā pannarase vā pātimokkhaṃ uddisitu”nti vacanato pana “āgantukehi āvāsikānaṃ",
  "tika-vin04t:1235_11": "anuvattitabba”ntiādivacanato ca tathārūpapaccaye sati aññasmimpi cātuddase uposathaṃ kātuṃ vaṭṭati.",
  "tika-vin04t:1235_12": "Purimavassaṃvuṭṭhānaṃ pana pubbakattikapuṇṇamā vā,",
  "tika-vin04t:1235_13": "tesaṃyeva sace bhaṇḍanakārakehi upaddutā pavāraṇaṃ paccukkaḍḍhanti,",
  "tika-vin04t:1235_14": "atha pubbakattikamāsassa kāḷapakkhacātuddaso vā,",
  "tika-vin04t:1235_15": "pacchimakattikapuṇṇamā vā,",
  "tika-vin04t:1235_16": "pacchimavassaṃvuṭṭhānañca pacchimakattikapuṇṇamā evāti ime tayo pavāraṇādivasāpi honti,",
  "tika-vin04t:1235_17": "idampi pakaticārittameva.",
  "tika-vin04t:1235_18": "Tathārūpapaccaye pana sati dvinnaṃ kattikapuṇṇamānaṃ purimesu cātuddasesupi pavāraṇaṃ kātuṃ vaṭṭati.",
  "tika-vin04t:1235_19": "Yadā pana kosambakakkhandhake āgatanayena bhinne saṅghe osārite tasmiṃ bhikkhusmiṃ saṅgho tassa vatthussa vūpasamāya saṅghassa sāmaggiṃ karoti,",
  "tika-vin04t:1235_20": "tadā “tāvadeva uposatho kātabbo,",
  "tika-vin04t:1235_21": "pātimokkhaṃ uddisitabba”nti vacanato ṭhapetvā cātuddasapannarase,",
  "tika-vin04t:1235_22": "aññopi yo koci divaso sāmaggiuposathadivaso nāma hoti,",
  "tika-vin04t:1235_23": "purimavassaṃvuṭṭhānaṃ pana kattikamāsabbhantare ayameva sāmaggipavāraṇādivaso nāma hoti.",
  "tika-vin04t:1235_24": "Iti imesu tīsu divasesu “pannaraso”tiiminā aññaṃ uposathadivasaṃ paṭikkhipati.",
  "tika-vin04t:1235_25": "Tasmā yvāyaṃ “ajjuposatho”tivacanena anuposathadivaso paṭikkhitto,",
  "tika-vin04t:1235_26": "tasmiṃ uposatho na kātabboyeva.",
  "tika-vin04t:1235_27": "Yo panāyaṃ añño uposathadivaso,",
  "tika-vin04t:1235_28": "tasmiṃ uposatho kātabbo.",
  "tika-vin04t:1235_29": "Karontena pana sace cātuddasiko hoti,",
  "tika-vin04t:1235_30": "“ajjuposatho cātuddaso”ti vattabbaṃ.",
  "tika-vin04t:1235_31": "Sace pannarasiko hoti,",
  "tika-vin04t:1235_32": "“ajjuposatho pannaraso”ti vattabbaṃ.",
  "tika-vin04t:1235_33": "Sace sāmaggiuposatho hoti,",
  "tika-vin04t:1235_34": "“ajjuposatho sāmaggī”ti vattabbaṃ.",
  "tika-vin04t:1236_0": "Yadi saṅghassa pattakallanti ettha patto kālo imassa kammassāti pattakālaṃ,",
  "tika-vin04t:1236_1": "pattakālameva pattakallaṃ.",
  "tika-vin04t:1236_2": "Tadetaṃ idha catūhi aṅgehi saṅgahitaṃ.",
  "tika-vin04t:1236_3": "Yathāhu aṭṭhakathācariyā –",
  "tika-vin04t:1237_0": "“Uposatho yāvatikā ca bhikkhū kammappattā,",
  "tika-vin04t:1238_0": "Sabhāgāpattiyo ca na vijjanti;",
  "tika-vin04t:1239_0": "Vajjanīyā ca puggalā tasmiṃ na honti,",
  "tika-vin04t:1240_0": "‘Pattakalla’nti vuccatī”ti. ;",
  "tika-vin04t:1241_0": "Tattha uposathoti tīsu uposathadivasesu aññatarauposathadivaso.",
  "tika-vin04t:1241_1": "Tasmiñhi sati idaṃ saṅghassa uposathakammaṃ pattakallaṃ nāma hoti, nāsati.",
  "tika-vin04t:1241_2": "Yathāha “na ca,",
  "tika-vin04t:1241_3": "bhikkhave,",
  "tika-vin04t:1241_4": "anuposathe uposatho kātabbo,",
  "tika-vin04t:1241_5": "yo kareyya,",
  "tika-vin04t:1241_6": "āpatti dukkaṭassā”ti.",
  "tika-vin04t:1242_0": "Yāvatikā ca bhikkhū kammappattāti yattakā bhikkhū tassa uposathakammassa pattā yuttā anurūpā,",
  "tika-vin04t:1242_1": "sabbantimena paricchedena cattāro pakatattā,",
  "tika-vin04t:1242_2": "te ca kho hatthapāsaṃ avijahitvā ekasīmāyaṃ ṭhitā.",
  "tika-vin04t:1243_0": "Sīmā ca nāmesā baddhasīmā abaddhasīmāti duvidhā hoti.",
  "tika-vin04t:1243_1": "Tattha ekādasa vipattisīmāyo atikkamitvā tividhasampattiyuttā nimittena nimittaṃ sambandhitvā sammatā sīmā baddhasīmā nāma,",
  "tika-vin04t:1243_2": "“atikhuddakā,",
  "tika-vin04t:1243_3": "atimahatī,",
  "tika-vin04t:1243_4": "khaṇḍanimittā,",
  "tika-vin04t:1243_5": "chāyānimittā, animittā,",
  "tika-vin04t:1243_6": "bahisīme ṭhitā sammatā,",
  "tika-vin04t:1243_7": "nadiyā sammatā,",
  "tika-vin04t:1243_8": "samudde sammatā,",
  "tika-vin04t:1243_9": "jātassare sammatā,",
  "tika-vin04t:1243_10": "sīmāya sīmaṃ sambhindantena sammatā,",
  "tika-vin04t:1243_11": "sīmāya sīmaṃ ajjhottharantena sammatā”ti imā hi “ekādasahi ākārehi sīmato kammāni vipajjantī”ti vacanato ekādasa vipattisīmāyo nāma.",
  "tika-vin04t:1243_12": "Tattha atikhuddakā nāma yattha ekavīsati bhikkhū nisīdituṃ na sakkonti.",
  "tika-vin04t:1243_13": "Atimahatī nāma yā antamaso kesaggamattenāpi tiyojanaṃ atikkamitvā sammatā.",
  "tika-vin04t:1243_14": "Khaṇḍanimittā nāma aghaṭitanimittā vuccati,",
  "tika-vin04t:1243_15": "puratthimāya disāya nimittaṃ kittetvā anukkameneva dakkhiṇāya pacchimāya uttarāya disāya kittetvā puna",
  "tika-vin04t:1243_16": "puratthimāya disāya pubbakittitaṃ paṭikittetvā ṭhapetuṃ vaṭṭati,",
  "tika-vin04t:1243_17": "evaṃ akkhaṇḍanimittā hoti.",
  "tika-vin04t:1243_18": "Sace pana anukkamena āharitvā uttarāya disāya nimittaṃ kittetvā tattheva ṭhapeti,",
  "tika-vin04t:1243_19": "khaṇḍanimittā nāma hoti.",
  "tika-vin04t:1243_20": "Aparāpi khaṇḍanimittā nāma yā animittupagaṃ tacasārarukkhaṃ vā khāṇukaṃ vā paṃsupuñjavālukapuñjānaṃ vā aññataraṃ antarā ekaṃ nimittaṃ katvā sammatā.",
  "tika-vin04t:1243_21": "Chāyānimittā nāma pabbatacchāyādīnaṃ yaṃ kiñci chāyaṃ nimittaṃ katvā sammatā.",
  "tika-vin04t:1243_22": "Animittā nāma sabbena sabbaṃ nimittāni akittetvā sammatā.",
  "tika-vin04t:1243_23": "Bahisīme ṭhitasammatā nāma nimittāni kittetvā nimittānaṃ bahiṭhitena sammatā.",
  "tika-vin04t:1243_24": "Nadiyā samudde jātassare sammatā nāma etesu nadiādīsu sammatā.",
  "tika-vin04t:1243_25": "Sā hi evaṃ sammatāpi “sabbā,",
  "tika-vin04t:1243_26": "bhikkhave,",
  "tika-vin04t:1243_27": "nadī asīmā,",
  "tika-vin04t:1243_28": "sabbo samuddo asīmo,",
  "tika-vin04t:1243_29": "sabbo jātassaro asīmo”ti vacanato asammatāva hoti.",
  "tika-vin04t:1243_30": "Sīmāya sīmaṃ sambhindantena sammatā nāma attano sīmāya paresaṃ sīmaṃ sambhindantena sammatā.",
  "tika-vin04t:1243_31": "Sace hi porāṇakassa vihārassa puratthimāya disāya ambo ceva jambū cāti dve rukkhā aññamaññaṃ saṃsaṭṭhaviṭapā honti,",
  "tika-vin04t:1243_32": "tesu ambassa pacchimadisābhāge jambū,",
  "tika-vin04t:1243_33": "vihārasīmā ca jambuṃ anto katvā ambaṃ kittetvā baddhā hoti,",
  "tika-vin04t:1243_34": "atha pacchā tassa vihārassa puratthimāya disāya vihāre kate sīmaṃ bandhantā bhikkhū taṃ ambaṃ anto katvā jambuṃ kittetvā bandhanti,",
  "tika-vin04t:1243_35": "sīmāya sīmaṃ sambhinnā hoti.",
  "tika-vin04t:1243_36": "Sīmāya sīmaṃ ajjhottharantena sammatā nāma attano sīmāya paresaṃ sīmaṃ ajjhottharantena sammatā.",
  "tika-vin04t:1243_37": "Sace hi paresaṃ baddhasīmaṃ sakalaṃ vā tassā padesaṃ vā anto katvā attano sīmaṃ sammannati,",
  "tika-vin04t:1243_38": "sīmāya sīmaṃ ajjhottharitā nāma hoti.",
  "tika-vin04t:1243_39": "Iti imā ekādasa vipattisīmāyo atikkamitvā sammatā.",
  "tika-vin04t:1244_0": "Tividhasampattiyuttāti nimittasampattiyā parisāsampattiyā kammavācāsampattiyā ca yuttā.",
  "tika-vin04t:1244_1": "Tattha nimittasampattiyā yuttā nāma pabbatanimittaṃ,",
  "tika-vin04t:1244_2": "pāsāṇanimittaṃ,",
  "tika-vin04t:1244_3": "vananimittaṃ,",
  "tika-vin04t:1244_4": "rukkhanimittaṃ,",
  "tika-vin04t:1244_5": "magganimittaṃ,",
  "tika-vin04t:1244_6": "vammikanimittaṃ,",
  "tika-vin04t:1244_7": "nadinimittaṃ,",
  "tika-vin04t:1244_8": "udakanimittanti evaṃ vuttesu aṭṭhasu nimittesu tasmiṃ tasmiṃ disābhāge yathāladdhāni nimittupagāni nimittāni “puratthimāya disāya kiṃ nimittaṃ, pabbato, bhante,",
  "tika-vin04t:1244_9": "eso pabbato nimitta”ntiādinā nayena sammā kittetvā sammatā.",
  "tika-vin04t:1244_10": "Tatrevaṃ saṅkhepato nimittupagatā veditabbā –",
  "tika-vin04t:1244_11": "suddhapaṃsusuddhapāsāṇaubhayamissakavasena hi tividhopi pabbato hatthippamāṇato paṭṭhāya uddhaṃ nimittupago,",
  "tika-vin04t:1244_12": "tato omakataro na vaṭṭati.",
  "tika-vin04t:1244_13": "Pāsāṇanimitte ayoguḷampi pāsāṇasaṅkhameva gacchati,",
  "tika-vin04t:1244_14": "tasmā yo koci pāsāṇo ukkaṃsavasena hatthippamāṇato omakataraṃ ādiṃ katvā heṭṭhimaparicchedena dvattiṃsapalaguḷapiṇḍaparimāṇo nimittupago,",
  "tika-vin04t:1244_15": "na tato khuddakataro.",
  "tika-vin04t:1244_16": "Piṭṭhipāsāṇo pana atimahantopi vaṭṭati.",
  "tika-vin04t:1244_17": "Vananimitte antosārehi vā antosāramissakehi vā rukkhehi catupañcarukkhamattampi vanaṃ nimittupagaṃ,",
  "tika-vin04t:1244_18": "tato ūnakataraṃ na vaṭṭati.",
  "tika-vin04t:1244_19": "Rukkho jīvantoyeva antosāro bhūmiyaṃ patiṭṭhito,",
  "tika-vin04t:1244_20": "antamaso ubbedhato aṭṭhaṅgulo,",
  "tika-vin04t:1244_21": "pariṇāhato sūcidaṇḍakappamāṇopi nimittupago,",
  "tika-vin04t:1244_22": "tato omakataro na vaṭṭati.",
  "tika-vin04t:1244_23": "Maggo jaṅghamaggo vā hotu sakaṭamaggo vā,",
  "tika-vin04t:1244_24": "yo vinivijjhitvā dve tīṇi gāmakhettāni gacchati,",
  "tika-vin04t:1244_25": "tādiso jaṅghasatthasakaṭasatthehi valañjiyamānoyeva nimittupago,",
  "tika-vin04t:1244_26": "avalañjito na vaṭṭati.",
  "tika-vin04t:1244_27": "Vammiko pana heṭṭhimaparicchedena taṃdivasaṃjāto aṭṭhaṅgulubbedho govisāṇamattopi vammiko nimittupago,",
  "tika-vin04t:1244_28": "tato omakataro na vaṭṭati.",
  "tika-vin04t:1244_29": "Yaṃ pana abaddhasīmālakkhaṇe nadiṃ vakkhāma,",
  "tika-vin04t:1244_30": "sā nimittupagā,",
  "tika-vin04t:1244_31": "aññā na vaṭṭati.",
  "tika-vin04t:1244_32": "Udakaṃ yaṃ asandamānaṃ āvāṭapokkharaṇītaḷākajātassaraloṇisamuddādīsu ṭhitaṃ,",
  "tika-vin04t:1244_33": "taṃ ādiṃ katvā antamaso taṅkhaṇeyeva pathaviyaṃ khaṇite āvāṭake ghaṭehi āharitvā pūritampi yāva kammavācāpariyosānā saṇṭhamānakaṃ nimittupagaṃ,",
  "tika-vin04t:1244_34": "itaraṃ sandamānaṃ vā vuttaparicchedakālaṃ atiṭṭhantaṃ vā bhājanagataṃ vā na vaṭṭatīti.",
  "tika-vin04t:1245_0": "Parisāsampattiyā yuttā nāma sabbantimena paricchedena catūhi bhikkhūhi sannipatitvā yāvatikā tasmiṃ gāmakhette",
  "tika-vin04t:1245_1": "baddhasīmaṃ vā nadisamuddajātassare vā anokkamitvā ṭhitā bhikkhū,",
  "tika-vin04t:1245_2": "te sabbe hatthapāse vā katvā chandaṃ vā āharitvā sammatā.",
  "tika-vin04t:1246_0": "Kammavācāsampattiyā yuttā nāma “suṇātu me, bhante, saṅgho,",
  "tika-vin04t:1246_1": "yāvatā samantā nimittā kittitā”tiādinā nayena vuttāya parisuddhāya ñattidutiyakammavācāya sammatā.",
  "tika-vin04t:1246_2": "Evaṃ ekādasa vipattisīmāyo atikkamitvā tividhasampattiyuttā nimittena nimittaṃ sambandhitvā sammatā sīmā “baddhasīmā”ti veditabbā.",
  "tika-vin04t:1246_3": "Khaṇḍasīmā samānasaṃvāsasīmā avippavāsasīmāti tassāyeva pabhedo.",
  "tika-vin04t:1247_0": "Abaddhasīmā pana gāmasīmā,",
  "tika-vin04t:1247_1": "sattabbhantarasīmā,",
  "tika-vin04t:1247_2": "udakukkhepasīmāti tividhā.",
  "tika-vin04t:1247_3": "Tattha yāvatā ekaṃ gāmakkhettaṃ,",
  "tika-vin04t:1247_4": "ayaṃ gāmasīmā nāma.",
  "tika-vin04t:1247_5": "Agāmake araññe samantā sattabbhantarā sattabbhantarasīmā nāma.",
  "tika-vin04t:1247_6": "Tattha agāmakaṃ nāma araññaṃ viñjhāṭaviādīsu vā samuddamajjhe vā macchabandhānaṃ agamanapathesu dīpakesu labbhati.",
  "tika-vin04t:1247_7": "Samantā sattabbhantarāti majjhe ṭhitānaṃ sabbadisāsu sattabbhantarā vinibbedhena cuddasa honti.",
  "tika-vin04t:1247_8": "Tattha ekaṃ abbhantaraṃ aṭṭhavīsatihatthappamāṇaṃ hoti,",
  "tika-vin04t:1247_9": "ayañca sīmā parisāvasena vaḍḍhati,",
  "tika-vin04t:1247_10": "tasmā samantā parisāpariyantato paṭṭhāya abbhantaraparicchedo kātabbo.",
  "tika-vin04t:1247_11": "Sace pana dve saṅghā visuṃ uposathaṃ karonti,",
  "tika-vin04t:1247_12": "dvinnaṃ sattabbhantarānaṃ antare aññamekaṃ sattabbhantaraṃ upacāratthāya ṭhapetabbaṃ.",
  "tika-vin04t:1247_13": "Yā panesā “sabbā,",
  "tika-vin04t:1247_14": "bhikkhave,",
  "tika-vin04t:1247_15": "nadī asīmā”tiādinā nayena nadiādīnaṃ sīmabhāvaṃ paṭikkhipitvā puna “nadiyā vā,",
  "tika-vin04t:1247_16": "bhikkhave,",
  "tika-vin04t:1247_17": "samudde vā jātassare vā yaṃ majjhimassa purisassa samantā udakukkhepā,",
  "tika-vin04t:1247_18": "ayaṃ tattha samānasaṃvāsā ekūposathā”ti vuttā ayaṃ udakukkhepasīmā nāma.",
  "tika-vin04t:1247_19": "Tattha yassā dhammikānaṃ rājūnaṃ kāle anvaḍḍhamāsaṃ anudasāhaṃ anupañcāhaṃ anatikkamitvā deve vassante valāhakesu vigatamattesu sotaṃ pacchijjati,",
  "tika-vin04t:1247_20": "ayaṃ nadisaṅkhyaṃ na gacchati.",
  "tika-vin04t:1247_21": "Yassā pana īdise suvuṭṭhikāle vassānassa catumāse sotaṃ na pacchijjati,",
  "tika-vin04t:1247_22": "yattha titthena vā atitthena vā sikkhākaraṇīye āgatalakkhaṇena timaṇḍalaṃ paṭicchādetvā antaravāsakaṃ",
  "tika-vin04t:1247_23": "anukkhipitvā uttarantiyā bhikkhuniyā ekadvaṅgulamattampi antaravāsako temiyati,",
  "tika-vin04t:1247_24": "ayaṃ samuddaṃ vā pavisatu taḷākaṃ vā,",
  "tika-vin04t:1247_25": "pabhavato paṭṭhāya nadī nāma.",
  "tika-vin04t:1247_26": "Samuddo pākaṭoyeva.",
  "tika-vin04t:1247_27": "Yo pana kenaci khaṇitvā akato sayaṃjāto sobbho samantato āgatena udakena pūrito tiṭṭhati,",
  "tika-vin04t:1247_28": "yattha nadiyaṃ vuttappakāre vassakāle udakaṃ santiṭṭhati,",
  "tika-vin04t:1247_29": "ayaṃ jātassaro nāma.",
  "tika-vin04t:1247_30": "Yopi nadiṃ vā samuddaṃ vā bhinditvā nikkhantaudakena khato sobbho etaṃ lakkhaṇaṃ pāpuṇāti,",
  "tika-vin04t:1247_31": "ayampi jātassaroyeva.",
  "tika-vin04t:1248_0": "Yaṃ majjhimassa purisassa samantā udakukkhepāti yaṃ ṭhānaṃ thāmamajjhimassa purisassa samantato udakukkhepena paricchinnaṃ,",
  "tika-vin04t:1248_1": "tattha yathā akkhadhuttā dāruguḷaṃ khipanti,",
  "tika-vin04t:1248_2": "evaṃ udakaṃ vā vālukaṃ vā hatthena gahetvā majjhimena purisena sabbathāmena khipitabbaṃ,",
  "tika-vin04t:1248_3": "tattha yattha evaṃ khittaṃ udakaṃ vā vālukaṃ vā patati,",
  "tika-vin04t:1248_4": "ayaṃ udakukkhepo nāma.",
  "tika-vin04t:1249_0": "Ayaṃ tattha samānasaṃvāsā ekūposathāti ayaṃ tesu nadiādīsu udakukkhepaparicchinnā sīmā samānasaṃvāsā ceva ekūposathā ca,",
  "tika-vin04t:1249_1": "ayaṃ pana etesaṃ nadiādīnaṃ antoyeva labbhati, na bahi.",
  "tika-vin04t:1249_2": "Tasmā nadiyā vā jātassare vā yattakaṃ padesaṃ pakativassakāle catūsu māsesu udakaṃ ottharati,",
  "tika-vin04t:1249_3": "samudde yasmiṃ padese pakativīciyo ottharitvā saṇṭhahanti,",
  "tika-vin04t:1249_4": "tato paṭṭhāya kappiyabhūmi,",
  "tika-vin04t:1249_5": "tattha ṭhatvā uposathādikammaṃ kātuṃ vaṭṭati.",
  "tika-vin04t:1249_6": "Dubbuṭṭhikāle vā gimhe vā nadijātassaresu sukkhesupi sā eva kappiyabhūmi,",
  "tika-vin04t:1249_7": "sace pana sukkhe jātassare vāpiṃ vā khaṇanti,",
  "tika-vin04t:1249_8": "vappaṃ vā karonti,",
  "tika-vin04t:1249_9": "taṃ ṭhānaṃ gāmakkhettaṃ hoti.",
  "tika-vin04t:1249_10": "Yā panesā “kappiyabhūmī”ti vuttā,",
  "tika-vin04t:1249_11": "tato bahi udakukkhepasīmā na gacchati,",
  "tika-vin04t:1249_12": "antoyeva gacchati,",
  "tika-vin04t:1249_13": "tasmā tesaṃ anto parisāpariyantato paṭṭhāya samantā udakukkhepaparicchedo kātabbo.",
  "tika-vin04t:1249_14": "Sace pana dve saṅghā visuṃ visuṃ uposathādikammaṃ karonti,",
  "tika-vin04t:1249_15": "dvinnaṃ udakukkhepānaṃ antare añño eko udakukkhepo upacāratthāya ṭhapetabbo.",
  "tika-vin04t:1249_16": "Ayañhi sattabbhantarasīmā ca udakukkhepasīmā ca bhikkhūnaṃ ṭhitokāsato paṭṭhāya labbhati.",
  "tika-vin04t:1249_17": "Paricchedabbhantare hatthapāsaṃ vijahitvā ṭhitopi paricchedato bahi aññaṃ tattakaṃyeva paricchedaṃ anatikkamitvā ṭhitopi kammaṃ kopeti,",
  "tika-vin04t:1249_18": "idaṃ sabbaaṭṭhakathāsu sanniṭṭhānaṃ.",
  "tika-vin04t:1249_19": "Evaṃ abaddhasīmā veditabbā.",
  "tika-vin04t:1249_20": "Iti imaṃ baddhasīmābaddhasīmāvasena duvidhaṃ sīmaṃ sandhāyetaṃ vuttaṃ “te ca kho hatthapāsaṃ avijahitvā ekasīmāyaṃ ṭhitā”ti.",
  "tika-vin04t:1249_21": "Tesu hi catūsu bhikkhūsu ekasīmāyaṃ hatthapāsaṃ avijahitvā ṭhitesvevetaṃ saṅghassa uposathakammaṃ pattakallaṃ nāma hoti,",
  "tika-vin04t:1249_22": "na itarathā.",
  "tika-vin04t:1249_23": "Yathāha “anujānāmi,",
  "tika-vin04t:1249_24": "bhikkhave,",
  "tika-vin04t:1249_25": "catunnaṃ pātimokkhaṃ uddisitu”nti.",
  "tika-vin04t:1250_0": "Sabhāgāpattiyo ca na vijjantīti ettha yaṃ sabbo saṅgho vikālabhojanādinā sabhāgavatthunā lahukāpattiṃ āpajjati,",
  "tika-vin04t:1250_1": "evarūpā vatthusabhāgā “sabhāgā”ti vuccati,",
  "tika-vin04t:1250_2": "vikālabhojanapaccayā āpannaṃ pana āpattisabhāgaṃ anatirittabhojanapaccayā āpannassa santike desetuṃ vaṭṭati.",
  "tika-vin04t:1250_3": "Sabhāgāpattiyā pana sati tehi bhikkhūhi eko bhikkhu sāmantā āvāsā sajjukaṃ pāhetabbo “gacchāvuso,",
  "tika-vin04t:1250_4": "taṃ āpattiṃ paṭikaritvā āgaccha,",
  "tika-vin04t:1250_5": "mayaṃ te santike āpattiṃ paṭikarissāmā”ti,",
  "tika-vin04t:1250_6": "evañcetaṃ labhetha,",
  "tika-vin04t:1250_7": "iccetaṃ kusalaṃ,",
  "tika-vin04t:1250_8": "no ce labhetha,",
  "tika-vin04t:1250_9": "byattena bhikkhunā paṭibalena saṅgho ñāpetabbo “suṇātu me, bhante, saṅgho,",
  "tika-vin04t:1250_10": "ayaṃ sabbo saṅgho sabhāgaṃ āpattiṃ āpanno,",
  "tika-vin04t:1250_11": "yadā aññaṃ bhikkhuṃ suddhaṃ anāpattikaṃ passissati,",
  "tika-vin04t:1250_12": "tadā tassa santike taṃ āpattiṃ paṭikarissatī”ti vatvā uposatho kātabbo.",
  "tika-vin04t:1250_13": "Sace pana vematiko hoti,",
  "tika-vin04t:1250_14": "“suṇātu me, bhante, saṅgho,",
  "tika-vin04t:1250_15": "ayaṃ sabbo saṅgho sabhāgāya āpattiyā vematiko,",
  "tika-vin04t:1250_16": "yadā nibbematiko bhavissati,",
  "tika-vin04t:1250_17": "tadā taṃ āpattiṃ paṭikarissatī”ti vatvā uposatho kātabbo.",
  "tika-vin04t:1250_18": "Sace panettha koci taṃ sabhāgaṃ āpattiṃ desetuṃ vaṭṭatīti maññamāno ekassa santike deseti,",
  "tika-vin04t:1250_19": "desitā sudesitāva.",
  "tika-vin04t:1250_20": "Aññaṃ pana desanāpaccayā desako,",
  "tika-vin04t:1250_21": "paṭiggahaṇapaccayā paṭiggāhako cāti ubhopi dukkaṭaṃ āpajjanti,",
  "tika-vin04t:1250_22": "taṃ nānāvatthukaṃ hoti,",
  "tika-vin04t:1250_23": "tasmā aññamaññaṃ desetabbaṃ.",
  "tika-vin04t:1250_24": "Ettāvatā te dve nirāpattikā honti,",
  "tika-vin04t:1250_25": "tesaṃ santike sesehi sabhāgāpattiyo desetabbā vā ārocetabbā vā.",
  "tika-vin04t:1250_26": "Sace te evaṃ akatvā uposathaṃ karonti,",
  "tika-vin04t:1250_27": "“pārisuddhiṃ āyasmanto ārocethā”tiādinā nayena sāpattikassa uposathakaraṇe paññattaṃ dukkaṭaṃ āpajjanti.",
  "tika-vin04t:1250_28": "Sace sabbo saṅgho sabhāgāpattiyā sati vuttavidhiṃ akatvā uposathaṃ karoti,",
  "tika-vin04t:1250_29": "vuttanayeneva sabbo saṅgho āpattiṃ āpajjati,",
  "tika-vin04t:1250_30": "tasmā sabhāgāpattiyā sati saṅghassa pattakallaṃ nāma na hoti,",
  "tika-vin04t:1250_31": "tena vuttaṃ “sabhāgāpattiyo ca na vijjantī”ti.",
  "tika-vin04t:1250_32": "Etāsu hi sabhāgāpattīsu avijjamānāsu visabhāgāpattīsu vijjamānāsupi pattakallaṃ hotiyeva.",
  "tika-vin04t:1251_0": "Vajjanīyā ca puggalā tasmiṃ na hontīti “na,",
  "tika-vin04t:1251_1": "bhikkhave,",
  "tika-vin04t:1251_2": "sagahaṭṭhāya parisāya pātimokkhaṃ uddisitabbaṃ,",
  "tika-vin04t:1251_3": "yo uddiseyya āpatti dukkaṭassā”ti vacanato gahaṭṭho, “na,",
  "tika-vin04t:1251_4": "bhikkhave,",
  "tika-vin04t:1251_5": "bhikkhuniyā nisinnaparisāya pātimokkhaṃ uddisitabba”ntiādinā nayena vuttā bhikkhunī,",
  "tika-vin04t:1251_6": "sikkhamānā, sāmaṇero, sāmaṇerī,",
  "tika-vin04t:1251_7": "sikkhāpaccakkhātako,",
  "tika-vin04t:1251_8": "antimavatthuajjhāpannako,",
  "tika-vin04t:1251_9": "āpattiyā adassane ukkhittako,",
  "tika-vin04t:1251_10": "āpattiyā appaṭikamme ukkhittako,",
  "tika-vin04t:1251_11": "pāpikāya diṭṭhiyā appaṭinissagge ukkhittako, paṇḍako,",
  "tika-vin04t:1251_12": "theyyasaṃvāsako,",
  "tika-vin04t:1251_13": "titthiyapakkantako,",
  "tika-vin04t:1251_14": "tiracchānagato,",
  "tika-vin04t:1251_15": "mātughātako,",
  "tika-vin04t:1251_16": "pitughātako arahantaghātako,",
  "tika-vin04t:1251_17": "bhikkhunidūsako,",
  "tika-vin04t:1251_18": "saṅghabhedako,",
  "tika-vin04t:1251_19": "lohituppādako,",
  "tika-vin04t:1251_20": "ubhatobyañjanakoti ime vīsati cāti ekavīsati puggalā vajjanīyā nāma,",
  "tika-vin04t:1251_21": "te hatthapāsato bahikaraṇavasena vajjetabbā.",
  "tika-vin04t:1251_22": "Etesu hi tividhe ukkhittake sati uposathaṃ karonto saṅgho pācittiyaṃ āpajjati,",
  "tika-vin04t:1251_23": "sesesu dukkaṭaṃ.",
  "tika-vin04t:1251_24": "Ettha ca tiracchānagatoti yassa upasampadā paṭikkhittā,",
  "tika-vin04t:1251_25": "titthiyā gahaṭṭheneva saṅgahitā.",
  "tika-vin04t:1251_26": "Etepi hi vajjanīyā nāma.",
  "tika-vin04t:1251_27": "Evaṃ pattakallaṃ imehi catūhi aṅgehi saṅgahitanti veditabbaṃ.",
  "tika-vin04t:1252_0": "Saṅgho uposathaṃ kareyyātiiminā ye te aparepi tayo uposathā saṅghe uposatho,",
  "tika-vin04t:1252_1": "gaṇe uposatho,",
  "tika-vin04t:1252_2": "puggale uposathoti,",
  "tika-vin04t:1252_3": "evaṃ kārakavasena tayo uposathā vuttā,",
  "tika-vin04t:1252_4": "tesu itare dve paṭikkhipitvā saṅghe uposathameva dīpeti.",
  "tika-vin04t:1252_5": "Pātimokkhaṃ uddiseyyātiiminā ye te aparepi tayo uposathā suttuddeso,",
  "tika-vin04t:1252_6": "pārisuddhiuposatho,",
  "tika-vin04t:1252_7": "adhiṭṭhānauposathoti,",
  "tika-vin04t:1252_8": "evaṃ kattabbākāravasena tayo uposathā vuttā,",
  "tika-vin04t:1252_9": "tesu itare dve paṭikkhipitvā suttuddesameva dīpeti.",
  "tika-vin04t:1252_10": "Suttuddeso nāma pātimokkhuddeso vuccati,",
  "tika-vin04t:1252_11": "so duvidho ovādapātimokkhuddeso ca āṇāpātimokkhuddeso ca. Tattha",
  "tika-vin04t:1253_0": "“Khantī paramaṃ tapo titikkhā…pe….",
  "tika-vin04t:1254_0": "“Sabbapāpassa akaraṇaṃ…pe….",
  "tika-vin04t:1255_0": "“Anūpavādo anūpaghāto”ti.",
  "tika-vin04t:1256_0": "Ādinā nayena vuttā tisso gāthāyo ovādapātimokkhaṃ nāma,",
  "tika-vin04t:1256_1": "taṃ buddhā eva uddisanti,",
  "tika-vin04t:1256_2": "na sāvakā.",
  "tika-vin04t:1256_3": "“Suṇātu me, bhante,",
  "tika-vin04t:1256_4": "saṅgho”tiādinā nayena vuttaṃ āṇāpātimokkhaṃ nāma,",
  "tika-vin04t:1256_5": "taṃ sāvakā eva uddisanti,",
  "tika-vin04t:1256_6": "na buddhā.",
  "tika-vin04t:1256_7": "Idameva ca imasmiṃ atthe “pātimokkha”nti adhippetaṃ.",
  "tika-vin04t:1257_0": "Ye pana itare dve uposathā,",
  "tika-vin04t:1257_1": "tesu pārisuddhiuposatho tāva aññesañca santike,",
  "tika-vin04t:1257_2": "aññamaññañca ārocanavasena duvidho.",
  "tika-vin04t:1257_3": "Tattha yvāyaṃ aññesaṃ santike karīyati,",
  "tika-vin04t:1257_4": "sopi pavāritānañca appavāritānañca santike karaṇavasena duvidho.",
  "tika-vin04t:1257_5": "Tattha mahāpavāraṇāya pavāritānaṃ santike pacchimikāya upagatena vā anupagatena vā chinnavassena vā cātumāsiniyaṃ",
  "tika-vin04t:1257_6": "pana pavāritānaṃ santike purimikāya upagatena vā anupagatena vā chinnavassena vā kāyasāmaggiṃ datvā “parisuddho ahaṃ, bhante,",
  "tika-vin04t:1257_7": "‘parisuddho’ti maṃ dhārethā”ti tikkhattuṃ vatvā kātabbo,",
  "tika-vin04t:1257_8": "ṭhapetvā ca pana pavāraṇādivasaṃ aññasmiṃ kāle āvāsikehi uddiṭṭhamatte pātimokkhe avuṭṭhitāya vā ekaccāya",
  "tika-vin04t:1257_9": "vuṭṭhitāya vā sabbāya vā vuṭṭhitāya parisāya ye aññe samasamā vā thokatarā vā āgacchanti,",
  "tika-vin04t:1257_10": "tehi tesaṃ santike vuttanayeneva pārisuddhi ārocetabbā.",
  "tika-vin04t:1257_11": "Yo panāyaṃ aññamaññaṃ ārocanavasena karīyati,",
  "tika-vin04t:1257_12": "so ñattiṃ ṭhapetvā ca aṭṭhapetvā ca karaṇavasena duvidho.",
  "tika-vin04t:1257_13": "Tattha yasmiṃ āvāse tayo bhikkhū viharanti,",
  "tika-vin04t:1257_14": "tesu uposathadivase sannipatitesu ekena bhikkhunā “suṇantu me āyasmantā ajjuposatho cātuddaso”ti vā “pannaraso”ti",
  "tika-vin04t:1257_15": "vā vatvā “yadāyasmantānaṃ pattakallaṃ mayaṃ aññamaññaṃ pārisuddhiuposathaṃ kareyyāmā”ti ñattiyā ṭhapitāya",
  "tika-vin04t:1257_16": "therena bhikkhunā ekaṃsaṃ uttarāsaṅgaṃ karitvā ukkuṭikaṃ nisīditvā añjaliṃ paggahetvā “parisuddho ahaṃ,  āvuso,",
  "tika-vin04t:1257_17": "‘parisuddho’ti maṃ dhārethā”ti tikkhattuṃ vattabbaṃ.",
  "tika-vin04t:1257_18": "Itarehi “bhante”ti vatvā evameva vattabbaṃ.",
  "tika-vin04t:1257_19": "Evaṃ ñattiṃ ṭhapetvā kātabbo.",
  "tika-vin04t:1257_20": "Yattha pana dve bhikkhū viharanti,",
  "tika-vin04t:1257_21": "tatra ñattiṃ aṭṭhapetvā vuttanayeneva pārisuddhi ārocetabbāti ayaṃ pārisuddhiuposatho.",
  "tika-vin04t:1258_0": "Sace pana ekova bhikkhu hoti,",
  "tika-vin04t:1258_1": "sabbaṃ pubbakaraṇīyaṃ katvā aññesaṃ anāgamanaṃ ñatvā “ajja me uposatho cātuddaso”ti vā “pannaraso”ti vā vatvā “adhiṭṭhāmī”ti vattabbaṃ.",
  "tika-vin04t:1258_2": "Ayaṃ adhiṭṭhānuposathoti evaṃ kattabbākāravasena tayo uposathāti veditabbā.",
  "tika-vin04t:1258_3": "Ettāvatā nava uposathā dīpitā honti.",
  "tika-vin04t:1258_4": "Tesu divasavasena pannarasiko,",
  "tika-vin04t:1258_5": "kārakavasena saṅghuposatho,",
  "tika-vin04t:1258_6": "kattabbākāravasena suttuddesoti evaṃ tilakkhaṇasampanno uposatho idha niddiṭṭhoti veditabbo.",
  "tika-vin04t:1258_7": "Tasmiṃ pavattamāne uposathaṃ akatvā tadahuposathe aññaṃ abhikkhukaṃ nānāsaṃvāsakehi vā sabhikkhukaṃ āvāsaṃ",
  "tika-vin04t:1258_8": "vā anāvāsaṃ vā vāsatthāya aññatra saṅghena,",
  "tika-vin04t:1258_9": "aññatra antarāyā gacchantassa dukkaṭaṃ hoti.",
  "tika-vin04t:1259_0": "Kiṃ saṅghassa pubbakiccanti “saṅgho uposathaṃ kareyyā”ti evaṃ uposathakaraṇasambandheneva vuttassa saṅghassa uposathe kattabbe yaṃ taṃ “anujānāmi,",
  "tika-vin04t:1259_1": "bhikkhave,",
  "tika-vin04t:1259_2": "uposathāgāraṃ sammajjitu”ntiādinā nayena pāḷiyaṃ āgataṃ,",
  "tika-vin04t:1259_3": "aṭṭhakathāsu ca –",
  "tika-vin04t:1260_0": "“Sammajjanī padīpo ca, udakaṃ āsanena ca;",
  "tika-vin04t:1261_0": "Uposathassa etāni, ‘pubbakaraṇa’nti vuccati.",
  "tika-vin04t:1262_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin04t:1263_0": "Uposathassa etāni, ‘pubbakicca’nti vuccatī”ti. ;",
  "tika-vin04t:1264_0": "Evaṃ dvīhi nāmehi navavidhaṃ pubbakiccaṃ dassitaṃ,",
  "tika-vin04t:1264_1": "kiṃ taṃ katanti pucchati.",
  "tika-vin04t:1264_2": "Na hi taṃ akatvā uposathaṃ kātuṃ vaṭṭati,",
  "tika-vin04t:1264_3": "tasmā therena āṇattena agilānena bhikkhunā uposathāgāraṃ sammajjitabbaṃ,",
  "tika-vin04t:1264_4": "pānīyaṃ paribhojanīyaṃ upaṭṭhāpetabbaṃ,",
  "tika-vin04t:1264_5": "āsanaṃ paññāpetabbaṃ,",
  "tika-vin04t:1264_6": "padīpo kātabbo,",
  "tika-vin04t:1264_7": "akaronto dukkaṭaṃ āpajjati,",
  "tika-vin04t:1264_8": "therenāpi patirūpaṃ ñatvā āṇāpetabbaṃ.",
  "tika-vin04t:1265_0": "Chandapārisuddhīti ettha uposathakaraṇatthaṃ sannipatite saṅghe bahi uposathaṃ katvā āgatena sannipatitaṭṭhānaṃ",
  "tika-vin04t:1265_1": "gantvā kāyasāmaggiṃ adentena chando dātabbo.",
  "tika-vin04t:1265_2": "Yopi gilāno vā hoti kiccappasuto vā,",
  "tika-vin04t:1265_3": "tenāpi pārisuddhiṃ dentena chandopi dātabbo.",
  "tika-vin04t:1265_4": "Kathaṃ dātabbo?",
  "tika-vin04t:1265_5": "Ekassa bhikkhuno santike “chandaṃ dammi,",
  "tika-vin04t:1265_6": "chandaṃ me hara,",
  "tika-vin04t:1265_7": "chandaṃ me ārocehī”ti ayaṃ attho kāyena vā vācāya vā ubhayena vā viññāpetabbo,",
  "tika-vin04t:1265_8": "evaṃ dinno hoti chando.",
  "tika-vin04t:1265_9": "Akatūposathena pana gilānena vā kiccappasutena vā pārisuddhi dātabbā.",
  "tika-vin04t:1265_10": "Kathaṃ dātabbā?",
  "tika-vin04t:1265_11": "Ekassa bhikkhuno santike “pārisuddhiṃ dammi,",
  "tika-vin04t:1265_12": "pārisuddhiṃ me hara,",
  "tika-vin04t:1265_13": "pārisuddhiṃ me ārocehī”ti ayaṃ attho kāyena vā vācāya vā ubhayena vā viññāpetabbo,",
  "tika-vin04t:1265_14": "evaṃ dinnā hoti pārisuddhi,",
  "tika-vin04t:1265_15": "taṃ pana dentena chandopi dātabbo.",
  "tika-vin04t:1265_16": "Vuttañhetaṃ bhagavatā “anujānāmi,",
  "tika-vin04t:1265_17": "bhikkhave,",
  "tika-vin04t:1265_18": "tadahuposathe pārisuddhiṃ dentena chandampi dātuṃ,",
  "tika-vin04t:1265_19": "santi saṅghassa karaṇīya”nti.",
  "tika-vin04t:1265_20": "Tattha pārisuddhidānaṃ saṅghassapi attanopi uposathakaraṇaṃ sampādeti,",
  "tika-vin04t:1265_21": "na avasesaṃ saṅghakiccaṃ.",
  "tika-vin04t:1265_22": "Chandadānaṃ saṅghasseva uposathakaraṇañca sesakiccañca sampādeti,",
  "tika-vin04t:1265_23": "attano pana uposatho akatoyeva hoti.",
  "tika-vin04t:1265_24": "Tasmā pārisuddhiṃ dentena chandopi dātabbo.",
  "tika-vin04t:1265_25": "Pubbe vuttaṃ pana suddhikacchandaṃ vā imaṃ vā chandapārisuddhiṃ ekena bahūnampi āharituṃ vaṭṭati.",
  "tika-vin04t:1265_26": "Sace pana so antarāmagge aññaṃ bhikkhuṃ passitvā yesaṃ tena chando vā pārisuddhi vā gahitā,",
  "tika-vin04t:1265_27": "tesañca attano ca chandapārisuddhiṃ deti,",
  "tika-vin04t:1265_28": "tasseva sā āgacchati,",
  "tika-vin04t:1265_29": "itarā pana biḷālasaṅkhalikā chandapārisuddhi nāma hoti,",
  "tika-vin04t:1265_30": "sā nāgacchati,",
  "tika-vin04t:1265_31": "tasmā sayameva sannipatitaṭṭhānaṃ gantvā ārocetabbaṃ.",
  "tika-vin04t:1265_32": "Sace pana sañcicca nāroceti,",
  "tika-vin04t:1265_33": "dukkaṭaṃ āpajjati.",
  "tika-vin04t:1265_34": "Chandapārisuddhi pana tasmiṃ hatthapāsaṃ upagatamatteyeva āgatā hoti.",
  "tika-vin04t:1266_0": "Utukkhānanti “hemantādīnaṃ utūnaṃ ettakaṃ atikkantaṃ,",
  "tika-vin04t:1266_1": "ettakaṃ avasiṭṭha”nti evaṃ utūnaṃ ācikkhanaṃ.",
  "tika-vin04t:1266_2": "Bhikkhugaṇanāti “ettakā bhikkhū uposathagge sannipatitā”ti bhikkhūnaṃ gaṇanā.",
  "tika-vin04t:1266_3": "Idampi hi ubhayaṃ katvāva uposatho kātabbo.",
  "tika-vin04t:1266_4": "Ovādoti bhikkhunovādo.",
  "tika-vin04t:1266_5": "Na hi bhikkhunīhi yācitaṃ ovādaṃ anārocetvā uposathaṃ kātuṃ vaṭṭati.",
  "tika-vin04t:1266_6": "Bhikkhuniyo hi “sve uposatho”ti āgantvā “ayaṃ uposatho cātuddaso pannaraso”ti pucchitvā puna uposathadivase āgantvā “bhikkhunisaṅgho, ayya,",
  "tika-vin04t:1266_7": "bhikkhusaṅghassa pāde vandati,",
  "tika-vin04t:1266_8": "ovādūpasaṅkamanañca yācati,",
  "tika-vin04t:1266_9": "labhatu kira, ayya,",
  "tika-vin04t:1266_10": "bhikkhunisaṅgho ovādūpasaṅkamana”nti evaṃ ovādaṃ yācanti.",
  "tika-vin04t:1266_11": "Taṃ ṭhapetvā bālagilānagamiye añño sacepi āraññiko hoti,",
  "tika-vin04t:1266_12": "apaṭiggahetuṃ na labhati,",
  "tika-vin04t:1266_13": "tasmā yena so paṭiggahito,",
  "tika-vin04t:1266_14": "tena bhikkhunā uposathagge pātimokkhuddesako bhikkhu evaṃ vattabbo “bhikkhunisaṅgho, bhante,",
  "tika-vin04t:1266_15": "bhikkhusaṅghassa pāde vandati,",
  "tika-vin04t:1266_16": "ovādūpasaṅkamanañca yācati,",
  "tika-vin04t:1266_17": "labhatu kira, bhante,",
  "tika-vin04t:1266_18": "bhikkhunisaṅgho ovādūpasaṅkamana”nti.",
  "tika-vin04t:1266_19": "Pātimokkhuddesakena vattabbaṃ “atthi koci bhikkhu bhikkhunovādako sammato”ti.",
  "tika-vin04t:1266_20": "Sace hoti koci bhikkhu bhikkhunovādako sammato,",
  "tika-vin04t:1266_21": "tato tena so vattabbo “itthannāmo bhikkhu bhikkhunovādako sammato,",
  "tika-vin04t:1266_22": "taṃ bhikkhunisaṅgho upasaṅkamatū”ti.",
  "tika-vin04t:1266_23": "Sace natthi,",
  "tika-vin04t:1266_24": "tato tena pucchitabbaṃ “ko āyasmā ussahati bhikkhuniyo ovaditu”nti.",
  "tika-vin04t:1266_25": "Sace koci ussahati,",
  "tika-vin04t:1266_26": "sopi ca aṭṭhahi aṅgehi samannāgato,",
  "tika-vin04t:1266_27": "taṃ tattheva sammannitvā ovādapaṭiggāhako vattabbo “itthannāmo bhikkhu bhikkhunovādako sammato,",
  "tika-vin04t:1266_28": "taṃ bhikkhunisaṅgho upasaṅkamatū”ti.",
  "tika-vin04t:1266_29": "Sace pana koci na ussahati,",
  "tika-vin04t:1266_30": "pātimokkhuddesakena vattabbaṃ “natthi koci bhikkhu bhikkhunovādako sammato,",
  "tika-vin04t:1266_31": "pāsādikena bhikkhunisaṅgho sampādetū”ti.",
  "tika-vin04t:1266_32": "Ettāvatā hi sikkhattayasaṅgahitaṃ sakalaṃ sāsanaṃ ārocitaṃ hoti.",
  "tika-vin04t:1266_33": "Tena bhikkhunā “sādhū”ti sampaṭicchitvā pāṭipadadivase bhikkhunīnaṃ ārocetabbaṃ.",
  "tika-vin04t:1267_0": "Bhikkhunisaṅghenāpi tā bhikkhuniyo pesetabbā,",
  "tika-vin04t:1267_1": "gacchatha, ayyā,",
  "tika-vin04t:1267_2": "pucchatha “kiṃ, ayya,",
  "tika-vin04t:1267_3": "labhati bhikkhunisaṅgho ovādūpasaṅkamana”nti,",
  "tika-vin04t:1267_4": "tāhi “sādhu,",
  "tika-vin04t:1267_5": "ayye”ti sampaṭicchitvā taṃ bhikkhuṃ upasaṅkamitvā evaṃ vattabbaṃ “kiṃ, ayya,",
  "tika-vin04t:1267_6": "labhati bhikkhunisaṅgho ovādūpasaṅkamana”nti.",
  "tika-vin04t:1267_7": "Tena vattabbaṃ “natthi koci bhikkhu bhikkhunovādako sammato,",
  "tika-vin04t:1267_8": "pāsādikena bhikkhunisaṅgho sampādetū”ti,",
  "tika-vin04t:1267_9": "tāhi “sādhu ayyā”ti sampaṭicchitabbaṃ.",
  "tika-vin04t:1267_10": "Idañca ekato āgatānaṃ dvinnaṃ tiṇṇaṃ vā vasena vuttaṃ.",
  "tika-vin04t:1267_11": "Tāsu pana ekāya bhikkhuniyā vattabbañceva sampaṭicchitabbañca,",
  "tika-vin04t:1267_12": "itarā tassā sahāyikā.",
  "tika-vin04t:1267_13": "Sace pana bhikkhusaṅgho vā bhikkhunisaṅgho vā na pūrati,",
  "tika-vin04t:1267_14": "ubhayatopi vā gaṇamattameva puggalamattaṃ vā hoti.",
  "tika-vin04t:1268_0": "Tatrāyaṃ vacanakkamo –",
  "tika-vin04t:1268_1": "“bhikkhuniyo, ayya,",
  "tika-vin04t:1268_2": "bhikkhusaṅghassa pādevandanti,",
  "tika-vin04t:1268_3": "ovādūpasaṅkamanañca yācanti,",
  "tika-vin04t:1268_4": "labhantu kira, ayya,",
  "tika-vin04t:1268_5": "bhikkhuniyo ovādūpasaṅkamana”nti, “ahaṃ, ayya,",
  "tika-vin04t:1268_6": "bhikkhusaṅghassa pāde vandāmi,",
  "tika-vin04t:1268_7": "ovādūpasaṅkamanañca yācāmi,",
  "tika-vin04t:1268_8": "labhāmahaṃ, ayya,",
  "tika-vin04t:1268_9": "ovādūpasaṅkamana”nti,",
  "tika-vin04t:1268_10": "“bhikkhunisaṅgho, ayyā,",
  "tika-vin04t:1268_11": "ayyānaṃ pāde vandati,",
  "tika-vin04t:1268_12": "ovādūpasaṅkamanañca yācati,",
  "tika-vin04t:1268_13": "labhatu kira, ayyā,",
  "tika-vin04t:1268_14": "bhikkhunisaṅgho ovādūpasaṅkamana”nti.",
  "tika-vin04t:1268_15": "“Bhikkhuniyo, ayyā,",
  "tika-vin04t:1268_16": "ayyānaṃ pāde vandanti,",
  "tika-vin04t:1268_17": "ovādūpasaṅkamanañca yācanti,",
  "tika-vin04t:1268_18": "labhantu kira, ayyā,",
  "tika-vin04t:1268_19": "bhikkhuniyo ovādūpasaṅkamana”nti, “ahaṃ, ayyā,",
  "tika-vin04t:1268_20": "ayyānaṃ pāde vandāmi,",
  "tika-vin04t:1268_21": "ovādūpasaṅkamanañca yācāmi,",
  "tika-vin04t:1268_22": "labhāmahaṃ, ayyā,",
  "tika-vin04t:1268_23": "ovādūpasaṅkamana”nti,",
  "tika-vin04t:1268_24": "“bhikkhunisaṅgho, ayya,",
  "tika-vin04t:1268_25": "ayyassa pāde vandati,",
  "tika-vin04t:1268_26": "ovādūpasaṅkamanañca yācati,",
  "tika-vin04t:1268_27": "labhatu kira, ayya,",
  "tika-vin04t:1268_28": "bhikkhunisaṅgho ovādūpasaṅkamana”nti.",
  "tika-vin04t:1268_29": "“Bhikkhuniyo, ayya,",
  "tika-vin04t:1268_30": "ayyassa pāde vandanti,",
  "tika-vin04t:1268_31": "ovādūpasaṅkamanañca yācanti,",
  "tika-vin04t:1268_32": "labhantu kira, ayya,",
  "tika-vin04t:1268_33": "bhikkhuniyo ovādūpasaṅkamana”nti, “ahaṃ, ayya,",
  "tika-vin04t:1268_34": "ayyassa pāde vandāmi,",
  "tika-vin04t:1268_35": "ovādūpasaṅkamanañca yācāmi,",
  "tika-vin04t:1268_36": "labhāmahaṃ, ayya,",
  "tika-vin04t:1268_37": "ovādūpasaṅkamana”nti.",
  "tika-vin04t:1268_38": "Tenāpi bhikkhunā uposathakāle evaṃ vattabbaṃ “bhikkhuniyo, bhante,",
  "tika-vin04t:1268_39": "bhikkhusaṅghassa pāde vandanti,",
  "tika-vin04t:1268_40": "ovādūpasaṅkamanañca yācanti,",
  "tika-vin04t:1268_41": "labhantu kira, bhante,",
  "tika-vin04t:1268_42": "bhikkhuniyo ovādūpasaṅkamana”nti,",
  "tika-vin04t:1268_43": "“bhikkhunī, bhante,",
  "tika-vin04t:1268_44": "bhikkhusaṅghassa pāde vandati,",
  "tika-vin04t:1268_45": "ovādūpasaṅkamanañca yācati,",
  "tika-vin04t:1268_46": "labhatu kira, bhante,",
  "tika-vin04t:1268_47": "bhikkhunī ovādūpasaṅkamana”nti.",
  "tika-vin04t:1268_48": "“Bhikkhunisaṅgho, bhante,",
  "tika-vin04t:1268_49": "bhikkhuniyo, bhante,",
  "tika-vin04t:1268_50": "bhikkhunī bhante āyasmantānaṃ pāde vandati, vandanti, vandati,",
  "tika-vin04t:1268_51": "ovādūpasaṅkamanañca yācati, yācanti, yācati,",
  "tika-vin04t:1268_52": "labhatu kira, bhante,",
  "tika-vin04t:1268_53": "bhikkhunisaṅgho,",
  "tika-vin04t:1268_54": "labhantu kira, bhante,",
  "tika-vin04t:1268_55": "bhikkhuniyo,",
  "tika-vin04t:1268_56": "labhatu kira, bhante,",
  "tika-vin04t:1268_57": "bhikkhunī ovādūpasaṅkamana”nti.",
  "tika-vin04t:1268_58": "Uposathaggepi pātimokkhuddesakena vā ñattiṭṭhapakena vā itarena vā bhikkhunā sace sammato bhikkhu atthi,",
  "tika-vin04t:1268_59": "purimanayeneva “taṃ bhikkhunisaṅgho,",
  "tika-vin04t:1268_60": "taṃ bhikkhuniyo,",
  "tika-vin04t:1268_61": "taṃ bhikkhunī upasaṅkamatu,",
  "tika-vin04t:1268_62": "upasaṅkamantu,",
  "tika-vin04t:1268_63": "upasaṅkamatū”ti vattabbaṃ.",
  "tika-vin04t:1268_64": "Sace natthi,",
  "tika-vin04t:1268_65": "“pāsādikena bhikkhunisaṅgho,",
  "tika-vin04t:1268_66": "bhikkhuniyo,",
  "tika-vin04t:1268_67": "bhikkhunī sampādetu,",
  "tika-vin04t:1268_68": "sampādentu,",
  "tika-vin04t:1268_69": "sampādetū”ti vattabbaṃ.",
  "tika-vin04t:1268_70": "Ovādappaṭiggāhakena pāṭipade taṃ paccāharitvā tatheva vattabbaṃ,",
  "tika-vin04t:1268_71": "ayamettha saṅkhepavinicchayo.",
  "tika-vin04t:1268_72": "Evaṃ bhikkhunīhi yācitaṃ ovādaṃ ārocetvāva uposatho kātabbo.",
  "tika-vin04t:1268_73": "Tena vuttaṃ –",
  "tika-vin04t:1269_0": "“Chandapārisuddhiutukkhānaṃ, bhikkhugaṇanā ca ovādo;",
  "tika-vin04t:1270_0": "Uposathassa etāni, ‘pubbakicca’nti vuccatī”ti.",
  "tika-vin04t:1271_0": "Pārisuddhiṃ āyasmanto ārocethāti attano parisuddhabhāvaṃ ārocetha,",
  "tika-vin04t:1271_1": "“pātimokkhaṃ uddisissāmī”tiidaṃ pārisuddhiārocanassa kāraṇavacanaṃ. “Na ca,",
  "tika-vin04t:1271_2": "bhikkhave,",
  "tika-vin04t:1271_3": "sāpattikena pātimokkhaṃ sotabbaṃ,",
  "tika-vin04t:1271_4": "yo suṇeyya āpatti dukkaṭassā”ti hi vacanato aparisuddhehi pātimokkhaṃ sotuṃ na vaṭṭati.",
  "tika-vin04t:1271_5": "Tena vuttaṃ –",
  "tika-vin04t:1271_6": "pārisuddhiṃ āyasmanto ārocetha,",
  "tika-vin04t:1271_7": "pātimokkhaṃ uddisissāmīti.",
  "tika-vin04t:1271_8": "Ettha siyā “saṅgho uposathaṃ kareyya,",
  "tika-vin04t:1271_9": "pātimokkhaṃ uddiseyyā”ti vuttattā idhāpi “pātimokkhaṃ uddisissatī”ti vattabbaṃ,",
  "tika-vin04t:1271_10": "evañhi sati pubbenāparaṃ sandhiyatīti. Vuccate,",
  "tika-vin04t:1271_11": "vacanamattamevetaṃ na sandhiyati,",
  "tika-vin04t:1271_12": "lakkhaṇato pana sameti,",
  "tika-vin04t:1271_13": "saṅghassa sāmaggiyā,",
  "tika-vin04t:1271_14": "gaṇassa sāmaggiyā,",
  "tika-vin04t:1271_15": "puggalassa uddesā saṅghassa uddiṭṭhaṃ hoti pātimokkhanti idañhettha lakkhaṇaṃ,",
  "tika-vin04t:1271_16": "tasmā “pātimokkhaṃ uddisissāmī”ti idamevettha vattabbaṃ.",
  "tika-vin04t:1272_0": "Taṃ sabbeva santā sādhukaṃ suṇoma manasi karomāti nti pātimokkhaṃ.",
  "tika-vin04t:1272_1": "Sabbeva santāti yāvatikā tassā parisāya therā ca navā ca majjhimā ca.",
  "tika-vin04t:1272_2": "Sādhukaṃ suṇomāti aṭṭhiṃ katvā manasi karitvā sotadvāravasena sabbacetasā samannāharāma.",
  "tika-vin04t:1272_3": "Manasi karomāti ekaggacittā hutvā citte ṭhapeyyāma.",
  "tika-vin04t:1272_4": "Ettha ca kiñcāpi “pātimokkhaṃ uddisissāmī”ti vuttattā “suṇotha manasi karothā”ti vattuṃ yuttaṃ viya dissati,",
  "tika-vin04t:1272_5": "“saṅgho uposathaṃ kareyyā”tiiminā pana na sameti.",
  "tika-vin04t:1272_6": "Samaggassa hi saṅghassetaṃ uposathakaraṇaṃ,",
  "tika-vin04t:1272_7": "pātimokkhuddesako ca saṅghapariyāpannova,",
  "tika-vin04t:1272_8": "iccassa saṅghapariyāpannattā “suṇoma manasi karomā”ti idameva vattuṃ yuttaṃ.",
  "tika-vin04t:1273_0": "Idāni yaṃ vuttaṃ “pārisuddhiṃ āyasmanto ārocethā”ti,",
  "tika-vin04t:1273_1": "tattha yathā pārisuddhiārocanaṃ hoti,",
  "tika-vin04t:1273_2": "taṃ dassetuṃ yassa siyā āpatti,",
  "tika-vin04t:1273_3": "so āvikareyyāti āha.",
  "tika-vin04t:1273_4": "Tattha yassa siyāti yassa channaṃ ākārānaṃ aññatarena āpannāpatti bhaveyya.",
  "tika-vin04t:1273_5": "Āpattiñhi āpajjanto alajjitā, aññāṇatā,",
  "tika-vin04t:1273_6": "kukkuccappakatatā,",
  "tika-vin04t:1273_7": "akappiye kappiyasaññitā,",
  "tika-vin04t:1273_8": "kappiye akappiyasaññitā,",
  "tika-vin04t:1273_9": "satisammosāti imehi chahākārehi āpajjati.",
  "tika-vin04t:1274_0": "Kathaṃ alajjitāya āpajjati? Akappiyabhāvaṃ jānantoyeva madditvā vītikkamaṃ karoti.",
  "tika-vin04t:1275_0": "Vuttampi cetaṃ –",
  "tika-vin04t:1276_0": "“Sañcicca āpattiṃ āpajjati, āpattiṃ parigūhati;",
  "tika-vin04t:1277_0": "Agatigamanañca gacchati, ediso vuccati alajjipuggalo”ti. ;",
  "tika-vin04t:1278_0": "Kathaṃ aññāṇatāya āpajjati?",
  "tika-vin04t:1278_1": "Aññāṇapuggalo hi mando momūho kattabbākattabbaṃ ajānanto akattabbaṃ karoti,",
  "tika-vin04t:1278_2": "kattabbaṃ virādheti,",
  "tika-vin04t:1278_3": "evaṃ aññāṇatāya āpajjati.",
  "tika-vin04t:1279_0": "Kathaṃ kukkuccappakatatāya āpajjati?",
  "tika-vin04t:1279_1": "Kappiyākappiyaṃ nissāya kukkucce uppanne vinayadharaṃ pucchitvā kappiyaṃ ce,",
  "tika-vin04t:1279_2": "kattabbaṃ siyā,",
  "tika-vin04t:1279_3": "akappiyaṃ ce,",
  "tika-vin04t:1279_4": "na kattabbaṃ,",
  "tika-vin04t:1279_5": "ayaṃ pana “vaṭṭatī”ti madditvā vītikkamatiyeva,",
  "tika-vin04t:1279_6": "evaṃ kukkuccappakatatāya āpajjati.",
  "tika-vin04t:1280_0": "Kathaṃ akappiye kappiyasaññitāya āpajjati?",
  "tika-vin04t:1280_1": "Acchamaṃsaṃ “sūkaramaṃsa”nti khādati,",
  "tika-vin04t:1280_2": "vikāle kālasaññāya bhuñjati,",
  "tika-vin04t:1280_3": "evaṃ akappiye kappiyasaññitāya āpajjati.",
  "tika-vin04t:1281_0": "Kathaṃ kappiye akappiyasaññitāya āpajjati?",
  "tika-vin04t:1281_1": "Sūkaramaṃsaṃ “acchamaṃsa”nti khādati,",
  "tika-vin04t:1281_2": "kāle vikālasaññāya bhuñjati,",
  "tika-vin04t:1281_3": "evaṃ kappiye akappiyasaññitāya āpajjati.",
  "tika-vin04t:1282_0": "Kathaṃ satisammosā āpajjati?",
  "tika-vin04t:1282_1": "Sahaseyyacīvaravippavāsādīni satisammosā āpajjati,",
  "tika-vin04t:1282_2": "iti imesaṃ channaṃ ākārānaṃ aññatarena ākārena āpannā yassa siyā sattannaṃ āpattikkhandhānaṃ aññatarā",
  "tika-vin04t:1282_3": "āpatti therassa vā navassa vā majjhimassa vāti attho.",
  "tika-vin04t:1283_0": "So āvikareyyāti so taṃ āpattiṃ desetu vā pakāsetu vāti vuttaṃ hoti.",
  "tika-vin04t:1283_1": "Asantiyā āpattiyāti yassa pana evaṃ anāpannā vā āpattiṃ āpajjitvā ca pana vuṭṭhitā vā desitā vā ārocitā vā āpatti,",
  "tika-vin04t:1283_2": "tassa sā āpatti asantī nāma hoti,",
  "tika-vin04t:1283_3": "evaṃ asantiyā āpattiyā tuṇhī bhavitabbaṃ.",
  "tika-vin04t:1283_4": "Tuṇhībhāvena kho panāyasmante “parisuddhā”ti vedissāmīti tuṇhībhāvenāpi hi kāraṇena ahaṃ āyasmante “parisuddhā”icceva jānissāmīti.",
  "tika-vin04t:1283_5": "Yathā kho pana paccekapuṭṭhassa veyyākaraṇaṃ hotīti yathā ekeneko puṭṭho byākareyya,",
  "tika-vin04t:1283_6": "yathā ekeneko paccekapuṭṭho “maṃ esa pucchatī”ti ñatvā byākareyyāti vuttaṃ hoti.",
  "tika-vin04t:1284_0": "Evamevaṃ evarūpāya parisāya yāvatatiyaṃ anusāvitaṃ hotīti ettha ekacce tāva ācariyā evaṃ vadanti “evamevaṃ",
  "tika-vin04t:1284_1": "imissāya bhikkhuparisāya yadetaṃ ‘yassa siyā āpatti,",
  "tika-vin04t:1284_2": "so āvikareyya,",
  "tika-vin04t:1284_3": "asantiyā āpattiyā tuṇhī bhavitabbaṃ,",
  "tika-vin04t:1284_4": "tuṇhībhāvena kho panāyasmante parisuddhāti vedissāmī’ti tikkhattuṃ anusāvitaṃ,",
  "tika-vin04t:1284_5": "taṃ ekamekena ‘maṃ esa pucchatī’ti evaṃ jānitabbaṃ hotīti attho”ti.",
  "tika-vin04t:1284_6": "Taṃ na yujjati, kasmā?",
  "tika-vin04t:1284_7": "Atthabyañjanabhedato.",
  "tika-vin04t:1284_8": "Anussāvanañhi nāma atthato ca byañjanato ca abhinnaṃ hoti “dutiyampi etamatthaṃ vadāmī”tiādīsu viya,",
  "tika-vin04t:1284_9": "“yassa siyā”tiādivacanattayaṃ pana atthatopi byañjanatopi bhinnaṃ,",
  "tika-vin04t:1284_10": "tenassa anussāvanattayaṃ na yujjati.",
  "tika-vin04t:1284_11": "Yadi cetaṃ yāvatatiyānussāvanaṃ siyā,",
  "tika-vin04t:1284_12": "nidānuddese aniṭṭhitepi āpatti siyā.",
  "tika-vin04t:1284_13": "Na ca yuttaṃ anāpattikkhette āpattiṃ āpajjituṃ.",
  "tika-vin04t:1285_0": "Apare “anusāvita”ntipadassa anusāvetabbanti atthaṃ vikappetvā “yāvatatiya”ntiidaṃ upari uddesāvasāne “kaccittha parisuddhā…pe…",
  "tika-vin04t:1285_1": "tatiyampi pucchāmī”ti etaṃ sandhāya vuttanti āhu.",
  "tika-vin04t:1285_2": "Tampi na yujjati, kasmā?",
  "tika-vin04t:1285_3": "Atthayuttīnaṃ abhāvato.",
  "tika-vin04t:1285_4": "Idañhi padaṃ keci “anusāveta”nti sajjhāyanti,",
  "tika-vin04t:1285_5": "keci “anusāveta”nti,",
  "tika-vin04t:1285_6": "taṃ ubhayaṃ vāpi atītakālameva dīpeti,",
  "tika-vin04t:1285_7": "na anāgataṃ.",
  "tika-vin04t:1285_8": "Yadi cassa ayaṃ attho siyā,",
  "tika-vin04t:1285_9": "“anusāvitaṃ hessatī”ti vadeyya,",
  "tika-vin04t:1285_10": "evaṃ tāva atthābhāvato na yujjati.",
  "tika-vin04t:1285_11": "Yadi cetaṃ uddesāvasāne vacanaṃ sandhāya vuttaṃ siyā,",
  "tika-vin04t:1285_12": "“na āvikarissāmī”ti cittaṃ uppādentassa nidāne samattepi vuttamusāvādo na siyā, kasmā?",
  "tika-vin04t:1285_13": "“Yāvatatiyaṃ anussāviyamāne”tivacanato “yāvatatiya”nti idaṃ vacanameva niratthakaṃ siyā, kasmā?",
  "tika-vin04t:1285_14": "Nidānuddese yāvatatiyānussāvanassa abhāvatoti evaṃ yuttiabhāvato tampi na yujjati.",
  "tika-vin04t:1285_15": "“Yāvatatiyaṃ anusāvitaṃ hotī”ti idaṃ pana lakkhaṇavacanamattaṃ,",
  "tika-vin04t:1285_16": "tena imamatthaṃ dasseti –",
  "tika-vin04t:1285_17": "idaṃ pātimokkhaṃ nāma yāvatatiyaṃ anussāviyati,",
  "tika-vin04t:1285_18": "tasmiṃ yāvatatiyaṃ anussāviyamāne yo saramāno santiṃ āpattiṃ nāvikaroti,",
  "tika-vin04t:1285_19": "tassa yāvatatiyānussāvanāvasāne sampajānamusāvādo hotīti.",
  "tika-vin04t:1286_0": "Tadetaṃ yathā anusāvitaṃ yāvatatiyaṃ anusāvitaṃ nāma hoti,",
  "tika-vin04t:1286_1": "taṃ dassetuṃ tatthāyasmante pucchāmītiādi vuttaṃ.",
  "tika-vin04t:1286_2": "Taṃ panetaṃ pārājikādīnaṃ avasāne dissati,",
  "tika-vin04t:1286_3": "na nidānāvasāne.",
  "tika-vin04t:1286_4": "Kiñcāpi na dissati,",
  "tika-vin04t:1286_5": "atha kho uddesakāle “āvikatā hissa phāsu hotī”ti vatvā “uddiṭṭhaṃ kho āyasmanto nidānaṃ,",
  "tika-vin04t:1286_6": "tatthāyasmante pucchāmī”tiādinā nayena vattabbameva.",
  "tika-vin04t:1286_7": "Evañhi nidānaṃ suuddiṭṭhaṃ hoti,",
  "tika-vin04t:1286_8": "aññathā duuddiṭṭhaṃ.",
  "tika-vin04t:1286_9": "Imameva ca atthaṃ sandhāya uposathakkhandhake vuttaṃ “yāvatatiyaṃ anusāvitaṃ hotīti sakimpi anusāvitaṃ hoti,",
  "tika-vin04t:1286_10": "dutiyampi anusāvitaṃ hoti,",
  "tika-vin04t:1286_11": "tatiyampi anusāvitaṃ hotī”ti.",
  "tika-vin04t:1286_12": "Ayamettha ācariyaparamparābhato vinicchayo.",
  "tika-vin04t:1287_0": "Yo pana bhikkhu…pe…",
  "tika-vin04t:1287_1": "sampajānamusāvādassa hotīti sampajānamusāvādo assa hoti,",
  "tika-vin04t:1287_2": "tenassa dukkaṭāpatti hoti,",
  "tika-vin04t:1287_3": "sā ca kho pana na musāvādalakkhaṇena,",
  "tika-vin04t:1287_4": "“sampajānamusāvāde kiṃ hoti,",
  "tika-vin04t:1287_5": "dukkaṭaṃ hotī”ti iminā pana bhagavato vacanena vacīdvāre akiriyasamuṭṭhānāpatti hotīti veditabbā.",
  "tika-vin04t:1288_0": "Vuttampi cetaṃ –",
  "tika-vin04t:1289_0": "“Anālapanto manujena kenaci,",
  "tika-vin04t:1290_0": "Vācāgiraṃ no ca pare bhaṇeyya;",
  "tika-vin04t:1291_0": "Āpajjeyya vācasikaṃ, na kāyikaṃ,",
  "tika-vin04t:1292_0": "Pañhāmesā kusalehi cintitā”ti. ;",
  "tika-vin04t:1293_0": "Antarāyikoti vippaṭisāravatthutāya pāmojjādisambhavaṃ nivāretvā paṭhamajjhānādīnaṃ adhigamāya antarāyaṃ karoti.",
  "tika-vin04t:1293_1": "Tasmāti yasmā ayaṃ anāvikaraṇasaṅkhāto sampajānamusāvādo antarāyiko hoti, tasmā.",
  "tika-vin04t:1293_2": "Saramānenāti attani santiṃ āpattiṃ jānantena.",
  "tika-vin04t:1293_3": "Visuddhāpekkhenāti vuṭṭhātukāmena visujjhitukāmena.",
  "tika-vin04t:1293_4": "Santī āpattīti āpajjitvā avuṭṭhitā āpatti.",
  "tika-vin04t:1293_5": "Āvikātabbāti saṅghamajjhe vā gaṇamajjhe vā ekapuggale vā pakāsetabbā,",
  "tika-vin04t:1293_6": "antamaso anantarassāpi bhikkhuno “ahaṃ, āvuso,",
  "tika-vin04t:1293_7": "itthannāmaṃ āpattiṃ āpanno,",
  "tika-vin04t:1293_8": "ito vuṭṭhahitvā taṃ āpattiṃ paṭikarissāmī”ti vattabbaṃ.",
  "tika-vin04t:1293_9": "Sacepi vematiko hoti, “ahaṃ, āvuso,",
  "tika-vin04t:1293_10": "itthannāmāya āpattiyā vematiko,",
  "tika-vin04t:1293_11": "yadā nibbematiko bhavissāmi,",
  "tika-vin04t:1293_12": "tadā taṃ āpattiṃ paṭikarissāmī”ti vattabbaṃ.",
  "tika-vin04t:1293_13": "Āvikatā hissa phāsu hotītiettha āvikatāti āvikatāya,",
  "tika-vin04t:1293_14": "pakāsitāyāti attho.",
  "tika-vin04t:1293_15": "Alajjitātiādīsu viya hi idampi karaṇatthe paccattavacanaṃ.",
  "tika-vin04t:1293_16": "Hīti nipātamattaṃ.",
  "tika-vin04t:1293_17": "Assāti etassa bhikkhuno.",
  "tika-vin04t:1293_18": "Phāsu hotīti paṭhamajjhānādīnaṃ adhigamāya phāsu hoti,",
  "tika-vin04t:1293_19": "avippaṭisāramūlakānaṃ pāmojjādīnaṃ vasena sukhappaṭipadā sampajjatīti attho.",
  "tika-vin04t:1294_0": "Iti kaṅkhāvitaraṇiyā pātimokkhavaṇṇanāya",
  "tika-vin04t:1295_0": "Nidānavaṇṇanā niṭṭhitā.",
  "tika-vin04t:1296_0": "Pārājikakaṇḍo",
  "tika-vin04t:1297_0": "Idāni yadetaṃ nidānānantaraṃ tatrime cattārotiādi pārājikakaṇḍaṃ,",
  "tika-vin04t:1297_1": "tattha tatrāti tasmiṃ “pātimokkhaṃ uddisissāmī”ti evaṃ vutte pātimokkhe.",
  "tika-vin04t:1297_2": "Imeti idāni vattabbānaṃ abhimukhīkaraṇaṃ.",
  "tika-vin04t:1297_3": "Cattāroti gaṇanaparicchedo.",
  "tika-vin04t:1297_4": "Pārājikāti evaṃnāmakā.",
  "tika-vin04t:1297_5": "Dhammāti āpattiyo.",
  "tika-vin04t:1297_6": "Uddesaṃ āgacchantīti sarūpena uddisitabbataṃ āgacchanti,",
  "tika-vin04t:1297_7": "na nidāne viya “yassa siyā āpattī”ti sādhāraṇavacanamattena.",
  "tika-vin04t:1298_0": "1. Paṭhamapārājikavaṇṇanā",
  "tika-vin04t:1299_0": "Yo panāti rassadīghādinā liṅgādibhedena yo koci.",
  "tika-vin04t:1299_1": "Bhikkhūti ehibhikkhuupasampadā,",
  "tika-vin04t:1299_2": "saraṇagamanūpasampadā,",
  "tika-vin04t:1299_3": "ovādappaṭiggahaṇūpasampadā,",
  "tika-vin04t:1299_4": "pañhābyākaraṇūpasampadā,",
  "tika-vin04t:1299_5": "aṭṭhagarudhammappaṭiggahaṇūpasampadā,",
  "tika-vin04t:1299_6": "dūtenūpasampadā,",
  "tika-vin04t:1299_7": "aṭṭhavācikūpasampadā,",
  "tika-vin04t:1299_8": "ñatticatutthakammūpasampadāti imāsu aṭṭhasu upasampadāsu ñatticatutthena upasampadākammena akuppena ṭhānārahena upasampanno.",
  "tika-vin04t:1299_9": "Tassa pana kammassa vatthuñattianussāvana sīmā parisāsampattivasena akuppatā veditabbā.",
  "tika-vin04t:1300_0": "Tattha vatthūti upasampadāpekkho puggalo,",
  "tika-vin04t:1300_1": "so ṭhapetvā ūnavīsativassaṃ antimavatthuajjhāpannapubbaṃ,",
  "tika-vin04t:1300_2": "paṇḍakādayo ca ekādasa abhabbapuggale veditabbo.",
  "tika-vin04t:1300_3": "Tattha ūnavīsativasso nāma paṭisandhiggahaṇato paṭṭhāya aparipuṇṇavīsativasso.",
  "tika-vin04t:1300_4": "Antimavatthuajjhāpannapubbo nāma catunnaṃ pārājikānaṃ aññataraṃ ajjhāpannapubbo.",
  "tika-vin04t:1300_5": "Paṇḍakādayo vajjanīyapuggalakathāyaṃ vuttā.",
  "tika-vin04t:1300_6": "Tesu āsittapaṇḍakañca usūyapaṇḍakañca ṭhapetvā opakkamikapaṇḍako napuṃsakapaṇḍako paṇḍakabhāvapakkhe ṭhito pakkhapaṇḍako ca idha adhippeto.",
  "tika-vin04t:1301_0": "Theyyasaṃvāsako pana tividho liṅgatthenako saṃvāsatthenako ubhayatthenakoti.",
  "tika-vin04t:1301_1": "Tattha yo sayaṃ pabbajitvā na bhikkhuvassāni gaṇeti,",
  "tika-vin04t:1301_2": "na yathāvuḍḍhaṃ bhikkhūnaṃ vā sāmaṇerānaṃ vā vandanaṃ sādiyati,",
  "tika-vin04t:1301_3": "na āsanena paṭibāhati,",
  "tika-vin04t:1301_4": "na uposathādīsu sandissati,",
  "tika-vin04t:1301_5": "ayaṃ asuddhacittatāya liṅgamattasseva thenitattā liṅgatthenako nāma.",
  "tika-vin04t:1301_6": "Yo pana bhikkhūhi pabbajito sāmaṇero samāno kāsāyāni apanetvā tesu saussāhova methunaṃ dhammaṃ paṭisevitvā puna nivāsetvā sāmaṇerabhāvaṃ paṭijānāti,",
  "tika-vin04t:1301_7": "ayaṃ bhikkhūhi dinnaliṅgassa apariccattattā na liṅgatthenako,",
  "tika-vin04t:1301_8": "na liṅgānurūpassa saṃvāsassa sāditattā nāpi saṃvāsatthenako.",
  "tika-vin04t:1301_9": "Antimavatthuajjhāpannakepi eseva nayo.",
  "tika-vin04t:1301_10": "Yo ca kho sāmaṇero samāno videsaṃ gantvā bhikkhuvassāni gaṇeti,",
  "tika-vin04t:1301_11": "yathāvuḍḍhaṃ vandanaṃ sādiyati,",
  "tika-vin04t:1301_12": "āsanena paṭibāhati,",
  "tika-vin04t:1301_13": "uposathādīsu sandissati,",
  "tika-vin04t:1301_14": "ayaṃ saṃvāsamattasseva thenitattā saṃvāsatthenako nāma.",
  "tika-vin04t:1301_15": "Bhikkhuvassagaṇanādiko hi sabbopi kiriyabhedo imasmiṃ atthe “saṃvāso”ti veditabbo.",
  "tika-vin04t:1301_16": "Sikkhaṃ paccakkhāya “na maṃ koci jānātī”ti puna evaṃ paṭipajjantepi eseva nayo.",
  "tika-vin04t:1301_17": "Yo pana sayaṃ pabbajitvā vihāraṃ gantvā yathāvuḍḍhaṃ vandanaṃ sādiyati,",
  "tika-vin04t:1301_18": "āsanena paṭibāhati,",
  "tika-vin04t:1301_19": "bhikkhuvassāni gaṇeti,",
  "tika-vin04t:1301_20": "uposathādīsu sandissati,",
  "tika-vin04t:1301_21": "ayaṃ liṅgassa ceva saṃvāsassa ca thenitattā ubhayatthenako nāma.",
  "tika-vin04t:1301_22": "Dhuranikkhepavasena kāsāyāni apanetvā antimavatthuṃ ajjhāpajjitvā puna tāni acchādetvā evaṃ paṭipajjantepi eseva nayo,",
  "tika-vin04t:1301_23": "ayaṃ tividhopi theyyasaṃvāsako idha adhippeto.",
  "tika-vin04t:1301_24": "Ṭhapetvā pana imaṃ tividhaṃ.",
  "tika-vin04t:1302_0": "“Rāja dubbhikkha kantāra-roga verī bhayena vā;",
  "tika-vin04t:1303_0": "Cīvarāharaṇatthaṃ vā, liṅgaṃ ādiyatīdha yo.",
  "tika-vin04t:1304_0": "“Saṃvāsaṃ nādhivāseti, yāva so suddhamānaso;",
  "tika-vin04t:1305_0": "Theyyasaṃvāsako nāma, tāva esa na vuccatī”ti. ;",
  "tika-vin04t:1306_0": "Yo pana upasampanno titthiyabhāvaṃ patthayamāno sayaṃ vā kusacīrādikaṃ titthiyaliṅgaṃ ādiyati,",
  "tika-vin04t:1306_1": "tesaṃ vā santike pabbajati,",
  "tika-vin04t:1306_2": "naggo vā hutvā ājīvakānaṃ santikaṃ gantvā tesaṃ vatāni ādiyati,",
  "tika-vin04t:1306_3": "ayaṃ titthiyapakkantako nāma.",
  "tika-vin04t:1306_4": "Ṭhapetvā pana manussajātikaṃ avaseso sabbopi tiracchānagato nāma.",
  "tika-vin04t:1306_5": "Yena manussajātikā janetti sayampi manussabhūteneva sañcicca jīvitā voropitā,",
  "tika-vin04t:1306_6": "ayaṃ mātughātako nāma.",
  "tika-vin04t:1306_7": "Pitughātakepi eseva nayo.",
  "tika-vin04t:1306_8": "Yena antamaso gihiliṅge ṭhitopi manussajātiko khīṇāsavo sañcicca jīvitā voropito,",
  "tika-vin04t:1306_9": "ayaṃ arahantaghātako nāma.",
  "tika-vin04t:1306_10": "Yo pana pakatattaṃ bhikkhuniṃ tiṇṇaṃ maggānaṃ aññatarasmiṃ magge dūseti,",
  "tika-vin04t:1306_11": "ayaṃ bhikkhunidūsako nāma.",
  "tika-vin04t:1306_12": "Yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena saṅghaṃ bhindati,",
  "tika-vin04t:1306_13": "ayaṃ saṅghabhedako nāma.",
  "tika-vin04t:1306_14": "Yo devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya pivanamattampi lohitaṃ uppādeti,",
  "tika-vin04t:1306_15": "ayaṃ lohituppādako nāma.",
  "tika-vin04t:1306_16": "Yassa itthinimittuppādanakammato ca purisanimittuppādanakammato ca ubhato duvidhampi byañjanaṃ atthi,",
  "tika-vin04t:1306_17": "ayaṃ ubhatobyañjanako nāma.",
  "tika-vin04t:1306_18": "Iti ime terasa puggalā upasampadāya avatthū,",
  "tika-vin04t:1306_19": "ime pana ṭhapetvā aññasmiṃ upasampadāpekkhe sati upasampadākammaṃ vatthusampattivasena akuppaṃ hoti.",
  "tika-vin04t:1307_0": "Kathaṃ ñattisampattivasena akuppaṃ hoti?",
  "tika-vin04t:1307_1": "Vatthusaṅghapuggalañattīnaṃ aparāmasanāni,",
  "tika-vin04t:1307_2": "pacchā ñattiṭṭhapanañcāti ime tāva pañca ñattidosā.",
  "tika-vin04t:1307_3": "Tattha “ayaṃ itthannāmo”ti upasampadāpekkhassa akittanaṃ vatthuaparāmasanaṃ nāma.",
  "tika-vin04t:1307_4": "“Suṇātu me, bhante,",
  "tika-vin04t:1307_5": "saṅgho”tiettha “suṇātu me,",
  "tika-vin04t:1307_6": "bhante”ti vatvā “saṅgho”ti abhaṇanaṃ saṅghaaparāmasanaṃ nāma.",
  "tika-vin04t:1307_7": "“Itthannāmassa upasampadāpekkho”ti upajjhāyassa akittanaṃ puggalaaparāmasanaṃ nāma.",
  "tika-vin04t:1307_8": "Sabbena sabbaṃ ñattiyā anuccāraṇaṃ ñattiaparāmasanaṃ nāma.",
  "tika-vin04t:1307_9": "Paṭhamaṃ kammavācaṃ niṭṭhāpetvā “esā ñattī”ti vatvā “khamati saṅghassā”ti evaṃ ñattikittanaṃ pacchā ñattiṭṭhapanaṃ nāma.",
  "tika-vin04t:1307_10": "Iti imehi dosehi vimuttāya ñattiyā sampannaṃ ñattisampattivasena akuppaṃ hoti.",
  "tika-vin04t:1308_0": "Anussāvanavasena akuppatāyapi vatthusaṅghapuggalānaṃ aparāmasanāni,",
  "tika-vin04t:1308_1": "sāvanāya hāpanaṃ,",
  "tika-vin04t:1308_2": "akāle sāvananti ime pañca anussāvanadosā.",
  "tika-vin04t:1308_3": "Tattha vatthādīnaṃ aparāmasanāni ñattiyaṃ vuttasadisāneva.",
  "tika-vin04t:1308_4": "Tīsu pana anussāvanāsu yattha katthaci etesaṃ aparāmasanaṃ aparāmasanameva.",
  "tika-vin04t:1308_5": "Sabbena sabbaṃ pana kammavācaṃ avatvā catukkhattuṃ ñattikittanameva,",
  "tika-vin04t:1308_6": "atha vā pana kammavācābbhantare akkharassa vā padassa vā anuccāraṇaṃ vā duruccāraṇaṃ vā sāvanāya hāpanaṃ nāma.",
  "tika-vin04t:1308_7": "Sāvanāya anokāse paṭhamaṃ ñattiṃ aṭṭhapetvā anussāvanakaraṇaṃ akāle sāvanaṃ nāma.",
  "tika-vin04t:1308_8": "Iti imehi dosehi vimuttāya anussāvanāya sampannaṃ anussāvanasampattivasena akuppaṃ hoti.",
  "tika-vin04t:1309_0": "Pubbe vuttaṃ vipattisīmālakkhaṇaṃ samatikkantāya pana sīmāya kataṃ sīmāsampattivasena akuppaṃ hoti.",
  "tika-vin04t:1309_1": "Yāvatikā bhikkhū kammappattā,",
  "tika-vin04t:1309_2": "tesaṃ anāgamanaṃ,",
  "tika-vin04t:1309_3": "chandārahānaṃ chandassa anāharaṇaṃ,",
  "tika-vin04t:1309_4": "sammukhībhūtānaṃ paṭikkosananti ime pana tayo parisādosā,",
  "tika-vin04t:1309_5": "tehi vimuttāya parisāya kataṃ parisāsampattivasena akuppaṃ hoti.",
  "tika-vin04t:1309_6": "Kāraṇārahattā pana satthu sāsanārahattā ṭhānārahaṃ nāma hoti.",
  "tika-vin04t:1309_7": "Iti yo iminā evaṃ akuppena ṭhānārahena ñatticatutthena upasampadākammena upasampanno,",
  "tika-vin04t:1309_8": "ayaṃ idha “bhikkhū”ti adhippeto.",
  "tika-vin04t:1309_9": "Paṇṇattivajjesu pana aññepi saṅgahaṃ gacchanti.",
  "tika-vin04t:1310_0": "Bhikkhūnaṃ sikkhāsājīvasamāpannoti yā bhikkhūnaṃ adhisīlasaṅkhātā sikkhā, tañca,",
  "tika-vin04t:1310_1": "yattha cete saha jīvanti,",
  "tika-vin04t:1310_2": "ekajīvikā sabhāgavuttino honti,",
  "tika-vin04t:1310_3": "taṃ bhagavatā paññattaṃ sikkhāpadasaṅkhātaṃ sājīvañca,",
  "tika-vin04t:1310_4": "tattha sikkhanabhāvena samāpannoti bhikkhūnaṃ sikkhāsājīvasamaāpanno.",
  "tika-vin04t:1310_5": "Samāpannoti sikkhañca paripūrento sājīvañca avītikkamanto hutvā tadubhayaṃ upagatoti attho.",
  "tika-vin04t:1310_6": "Sikkhaṃ apaccakkhāya dubbalyaṃ anāvikatvāti yaṃ sikkhaṃ samāpanno,",
  "tika-vin04t:1310_7": "taṃ apaṭikkhipitvā,",
  "tika-vin04t:1310_8": "yañca sājīvaṃ samāpanno,",
  "tika-vin04t:1310_9": "tasmiṃ dubbalabhāvaṃ appakāsetvā.",
  "tika-vin04t:1310_10": "Tattha cittakhettakālapayogapuggalavijānanavasena sikkhāya paccakkhānaṃ ñatvā tadabhāvena apaccakkhānaṃ veditabbaṃ. Kathaṃ?",
  "tika-vin04t:1310_11": "Upasampannabhāvato cavitukāmatācitteneva hi sikkhāpaccakkhānaṃ hoti,",
  "tika-vin04t:1310_12": "na davā vā ravā vā bhaṇantassa.",
  "tika-vin04t:1310_13": "Evaṃ cittavasena sikkhāpaccakkhānaṃ hoti,",
  "tika-vin04t:1310_14": "na tadabhāvena.",
  "tika-vin04t:1310_15": "Tathā “buddhaṃ paccakkhāmi,",
  "tika-vin04t:1310_16": "dhammaṃ paccakkhāmi,",
  "tika-vin04t:1310_17": "saṅghaṃ paccakkhāmi, sikkhaṃ, vinayaṃ,",
  "tika-vin04t:1310_18": "pātimokkhaṃ, uddesaṃ,",
  "tika-vin04t:1310_19": "upajjhāyaṃ, ācariyaṃ,",
  "tika-vin04t:1310_20": "saddhivihārikaṃ,",
  "tika-vin04t:1310_21": "antevāsikaṃ,",
  "tika-vin04t:1310_22": "samānupajjhāyakaṃ,",
  "tika-vin04t:1310_23": "samānācariyakaṃ,",
  "tika-vin04t:1310_24": "sabrahmacāriṃ paccakkhāmī”ti evaṃ vuttānaṃ buddhādīnaṃ cuddasannaṃ,",
  "tika-vin04t:1310_25": "“gihīti maṃ dhārehi, upāsako, ārāmiko, sāmaṇero, titthiyo,",
  "tika-vin04t:1310_26": "titthiyasāvako, asamaṇo,",
  "tika-vin04t:1310_27": "‘asakyaputtiyo’ti maṃ dhārehī”ti evaṃ vuttānaṃ gihiādīnaṃ aṭṭhannañcāti imesaṃ dvāvīsatiyā khettapadānaṃ",
  "tika-vin04t:1310_28": "yassa kassaci savevacanassa vasena tesu yaṃkiñci vattukāmassa yaṃkiñci vadato sikkhāpaccakkhānaṃ hoti,",
  "tika-vin04t:1310_29": "na rukkhādīnaṃ aññatarassa nāmaṃ gahetvā paccācikkhantassa.",
  "tika-vin04t:1310_30": "Evaṃ khettavasena paccakkhānaṃ hoti,",
  "tika-vin04t:1310_31": "na tadabhāvena.",
  "tika-vin04t:1311_0": "Tattha yadetaṃ “paccakkhāmī”ti ca,",
  "tika-vin04t:1311_1": "“maṃ dhārehī”ti ca vuttaṃ vattamānakālavacanaṃ,",
  "tika-vin04t:1311_2": "yāni ca “alaṃ me buddhena,",
  "tika-vin04t:1311_3": "kiṃ nu me buddhena,",
  "tika-vin04t:1311_4": "na mamattho buddhena,",
  "tika-vin04t:1311_5": "sumuttāhaṃ buddhenā”tiādinā nayena ākhyātavasena kālaṃ anāmasitvā purimehi cuddasahi padehi saddhiṃ yojetvā vuttāni “alaṃ me”tiādīni cattāri padāni,",
  "tika-vin04t:1311_6": "tesaṃyeva ca savevacanānaṃ vasena paccakkhānaṃ hoti,",
  "tika-vin04t:1311_7": "na “paccakkhāsi”nti vā “paccakkhissa”nti vā “maṃ dhāresī”ti vā “maṃ dhāressatī”ti vā “yaṃnūnāhaṃ paccakkheyya”nti",
  "tika-vin04t:1311_8": "vātiādīni atītānāgataparikappavacanāni bhaṇantassa.",
  "tika-vin04t:1311_9": "Evaṃ vattamāna kālavasena ceva anāmaṭṭhakālavasena ca paccakkhānaṃ hoti,",
  "tika-vin04t:1311_10": "na tadabhāvena.",
  "tika-vin04t:1312_0": "Payogo pana duvidho kāyiko ca vācasiko ca.",
  "tika-vin04t:1312_1": "Tattha “buddhaṃ paccakkhāmī”tiādinā nayena yāya kāyaci bhāsāya vacībhedaṃ katvā vācasikappayogeneva paccakkhānaṃ hoti,",
  "tika-vin04t:1312_2": "na akkharalikhanaṃ vā hatthamuddādidassanaṃ vā kāyappayogaṃ karontassa.",
  "tika-vin04t:1312_3": "Evaṃ vācasikappayogeneva paccakkhānaṃ hoti,",
  "tika-vin04t:1312_4": "na tadabhāvena.",
  "tika-vin04t:1313_0": "Puggalo pana duvidho –",
  "tika-vin04t:1313_1": "yo ca paccakkhāti,",
  "tika-vin04t:1313_2": "yassa ca paccakkhāti.",
  "tika-vin04t:1313_3": "Tattha yo paccakkhāti,",
  "tika-vin04t:1313_4": "so sace ummattakakhittacittavedanāṭṭānaṃ aññataro na hoti.",
  "tika-vin04t:1313_5": "Yassa pana paccakkhāti,",
  "tika-vin04t:1313_6": "so sace manussajātiko hoti,",
  "tika-vin04t:1313_7": "na ca ummattakādīnaṃ aññataro,",
  "tika-vin04t:1313_8": "sammukhībhūto ca sikkhāpaccakkhānaṃ hoti.",
  "tika-vin04t:1313_9": "Na hi asammukhībhūtassa dūtena vā paṇṇena vā ārocanaṃ ruhati.",
  "tika-vin04t:1313_10": "Evaṃ yathāvuttapuggalavasena paccakkhānaṃ hoti,",
  "tika-vin04t:1313_11": "na tadabhāvena.",
  "tika-vin04t:1314_0": "Vijānanampi niyamitāniyamitavasena duvidhaṃ.",
  "tika-vin04t:1314_1": "Tattha yassa yesaṃ vā niyametvā “imassa,",
  "tika-vin04t:1314_2": "imesaṃ vā ārocemī”ti vadati,",
  "tika-vin04t:1314_3": "sace te yathā pakatiyā loke manussā vacanaṃ sutvā āvajjanasamaye jānanti,",
  "tika-vin04t:1314_4": "evaṃ tassa vacanānantarameva tassa “ayaṃ ukkaṇṭhito”ti vā “gihibhāvaṃ patthayatī”ti vā yena kenaci ākārena sikkhāpaccakkhānabhāvaṃ jānanti,",
  "tika-vin04t:1314_5": "paccakkhātāva hoti sikkhā.",
  "tika-vin04t:1314_6": "Atha aparabhāge “kiṃ iminā vutta”nti cintetvā jānanti,",
  "tika-vin04t:1314_7": "aññe vā jānanti,",
  "tika-vin04t:1314_8": "apaccakkhātāva hoti sikkhā.",
  "tika-vin04t:1314_9": "Aniyametvā ārocentassa pana sace vuttanayena yo koci manussajātiko vacanatthaṃ jānāti,",
  "tika-vin04t:1314_10": "paccakkhātāva hoti sikkhā.",
  "tika-vin04t:1314_11": "Evaṃ vijānanavasena paccakkhānaṃ hoti,",
  "tika-vin04t:1314_12": "na tadabhāvena.",
  "tika-vin04t:1314_13": "Yo pana antamaso davāyapi paccakkhāti,",
  "tika-vin04t:1314_14": "tena apaccakkhātāva hoti sikkhā.",
  "tika-vin04t:1314_15": "Iti imesaṃ vuttappakārānaṃ cittādīnaṃ vā vasena,",
  "tika-vin04t:1314_16": "sabbaso vā pana apaccakkhānena sikkhaṃ apaccakkhāya sikkhāpaccakkhānasseva ca atthabhūtaṃ ekaccaṃ dubbalyaṃ anāvikatvā.",
  "tika-vin04t:1315_0": "Methunaṃ dhammaṃ paṭiseveyyāti ettha methunaṃ dhammanti rāgapariyuṭṭhānena sadisānaṃ ubhinnaṃ dhammaṃ.",
  "tika-vin04t:1315_1": "Paṭiseveyyāti paṭiseveyya ajjhāpajjeyya.",
  "tika-vin04t:1315_2": "Antamasoti sabbantimena paricchedena.",
  "tika-vin04t:1315_3": "Tiracchānagatāyapīti paṭisandhivasena tiracchānesu gatāyapi,",
  "tika-vin04t:1315_4": "ayamettha anupaññatti.",
  "tika-vin04t:1315_5": "Pārājiko hotīti parājito hoti,",
  "tika-vin04t:1315_6": "parājayaṃ āpanno.",
  "tika-vin04t:1315_7": "Asaṃvāsoti pakatattā bhikkhū saha vasanti etthāti ekakammādikova tividhopi vidhi saṃvāso nāma,",
  "tika-vin04t:1315_8": "so tena saddhiṃ natthīti asaṃvāso.",
  "tika-vin04t:1315_9": "Saṅghakammesu hi esa gaṇapūrakopi na hoti,",
  "tika-vin04t:1315_10": "ayaṃ tāva padavaṇṇanā.",
  "tika-vin04t:1316_0": "Ayaṃ panettha vinicchayo –",
  "tika-vin04t:1316_1": "manussāmanussatiracchānagatavasena hi tisso itthiyo,",
  "tika-vin04t:1316_2": "tāsaṃ vaccamaggapassāvamaggamukhamaggavasena tayo tayo katvā nava maggā,",
  "tika-vin04t:1316_3": "tathā ubhatobyañjanakānaṃ.",
  "tika-vin04t:1316_4": "Purisānaṃ pana vaccamaggamukhamaggavasena dve dve katvā cha maggā,",
  "tika-vin04t:1316_5": "tathā paṇḍakānanti evaṃ tiṃsa maggā.",
  "tika-vin04t:1316_6": "Tesu attano vā paresaṃ vā yassa kassaci maggassa santhatassa vā asanthatassa vā,",
  "tika-vin04t:1316_7": "paresaṃ pana matānampi akkhāyitassa vā yebhuyyena akkhāyitassa vā pakativātena asaṃphuṭṭhe allokāse yo",
  "tika-vin04t:1316_8": "bhikkhu ekatilabījamattampi attano aṅgajātaṃ santhataṃ vā asanthataṃ vā sevanacittena paveseti,",
  "tika-vin04t:1316_9": "parena vā pavesiyamāne pavesanapaviṭṭhaṭṭhitauddharaṇesu yaṃkiñci sādiyati,",
  "tika-vin04t:1316_10": "ayaṃ pārājikāpattiṃ āpanno nāma hoti,",
  "tika-vin04t:1316_11": "ayaṃ tāvettha asādhāraṇavinicchayo.",
  "tika-vin04t:1316_12": "Sabbasikkhāpadānaṃ pana sādhāraṇavinicchayatthaṃ ayaṃ mātikā –",
  "tika-vin04t:1317_0": "Nidānaṃ puggalaṃ vatthuṃ, paññattividhimeva ca;",
  "tika-vin04t:1318_0": "Āṇattāpattināpatti-vipattiṃ aṅgameva ca.",
  "tika-vin04t:1319_0": "Samuṭṭhānavidhiṃ kiriyā-saññācittehi nānattaṃ;",
  "tika-vin04t:1320_0": "Vajjakammappabhedañca, tikadvayavidhiṃ tathā.",
  "tika-vin04t:1321_0": "Lakkhaṇaṃ sattarasadhā, ṭhitaṃ sādhāraṇaṃ idaṃ;",
  "tika-vin04t:1322_0": "Ñatvā yojeyya medhāvī, tattha tattha yathārahanti.",
  "tika-vin04t:1323_0": "Tattha nidānaṃ nāma vesāli- rājagaha- sāvatthi- āḷavi- kosambi- sagga-",
  "tika-vin04t:1323_1": "bhaggānaṃ vasena sattavidhaṃ paññattiṭṭhānaṃ,",
  "tika-vin04t:1323_2": "idañhi sabbasikkhāpadānaṃ nidānaṃ.",
  "tika-vin04t:1323_3": "Puggalo nāma yaṃ yaṃ ārabbha taṃ taṃ sikkhāpadaṃ paññattaṃ.",
  "tika-vin04t:1323_4": "Vatthu nāma tassa tassa puggalassa ajjhācāro vuccati.",
  "tika-vin04t:1323_5": "Paññattividhinti paññattianupaññattianuppannapaññattisabbatthapaññattipadesapaññattisādhāraṇapaññatti",
  "tika-vin04t:1323_6": "asādhāraṇapaññattiekatopaññattiubhatopaññattivasena navavidhā paññatti.",
  "tika-vin04t:1323_7": "Tattha anuppannapaññatti nāma anuppanne dose paññattā,",
  "tika-vin04t:1323_8": "sā aṭṭhagarudhammappaṭiggahaṇavasena bhikkhunīnaṃyeva āgatā,",
  "tika-vin04t:1323_9": "aññatra natthi.",
  "tika-vin04t:1323_10": "Vinayadharapañcamena gaṇena upasampadā,",
  "tika-vin04t:1323_11": "gaṇaṅgaṇūpāhanā dhuvanhānaṃ cammattharaṇanti etesaṃ vasena catubbidhā padesapaññatti nāma.",
  "tika-vin04t:1323_12": "Majjhimadeseyeva hi etehi āpatti hoti,",
  "tika-vin04t:1323_13": "tesupi dhuvanhānaṃ paṭikkhepamattameva pātimokkhe āgataṃ,",
  "tika-vin04t:1323_14": "tato aññā padesapaññatti nāma natthi.",
  "tika-vin04t:1323_15": "Sabbāni sabbatthapaññattiyeva honti,",
  "tika-vin04t:1323_16": "sādhāraṇapaññattidukañca ekatopaññattidukañca atthato ekaṃ,",
  "tika-vin04t:1323_17": "tasmā anuppannapaññattiñca sabbatthapaññattidukañca ekatopaññattidukañca ṭhapetvā sesānaṃ catassannaṃ",
  "tika-vin04t:1323_18": "paññattīnaṃ vasena sabbattha vinicchayo veditabbo.",
  "tika-vin04t:1323_19": "Āṇattāpattināpattivipattintiettha āṇattītiāṇāpanā vuccati.",
  "tika-vin04t:1323_20": "Āpattīti pubbappayogādivasena āpattibhedo.",
  "tika-vin04t:1323_21": "Anāpattīti ajānanādivasena anāpatti.",
  "tika-vin04t:1323_22": "Vipattīti sīlaācāradiṭṭhiājīvavipattīnaṃ aññatarā.",
  "tika-vin04t:1323_23": "Iti imāsaṃ āṇattādīnampi vasena sabbattha vinicchayo veditabbo.",
  "tika-vin04t:1323_24": "Aṅganti sabbasikkhāpadesu āpattīnaṃ aṅgaṃ veditabbaṃ.",
  "tika-vin04t:1324_0": "Samuṭṭhānavidhinti sabbāpattīnaṃ kāyo vācā kāyavācā kāyacittaṃ vācācittaṃ kāyavācācittanti imāni ekaṅgikadvaṅgikativaṅgikāni.",
  "tika-vin04t:1324_1": "Cha samuṭṭhānāni nāma yāni “sikkhāpadasamauṭṭhānānī”tipi vuccanti.",
  "tika-vin04t:1324_2": "Tattha purimāni tīṇi acittakāni,",
  "tika-vin04t:1324_3": "pacchimāni sacittakāni.",
  "tika-vin04t:1324_4": "Tesu ekena vā dvīhi vā tīhi vā catūhi vā chahi vā samuṭṭhānehi āpattiyo samuṭṭhahanti,",
  "tika-vin04t:1324_5": "pañcasamuṭṭhānā nāma natthi.",
  "tika-vin04t:1324_6": "Tattha ekasamuṭṭhānā nāma catutthena ca pañcamena ca chaṭṭhena ca samuṭṭhānena samuṭṭhāti,",
  "tika-vin04t:1324_7": "na aññena.",
  "tika-vin04t:1324_8": "Dvisamuṭṭhānā nāma paṭhamacatutthehi ca dutiyapañcamehi ca tatiyachaṭṭhehi ca catutthachaṭṭhehi ca pañcamachaṭṭhehi ca samuṭṭhānehi,",
  "tika-vin04t:1324_9": "samuṭṭhāti,",
  "tika-vin04t:1324_10": "na aññehi.",
  "tika-vin04t:1324_11": "Tisamuṭṭhānā nāma paṭhamehi ca tīhi,",
  "tika-vin04t:1324_12": "pacchimehi ca tīhi samuṭṭhānehi samuṭṭhāti,",
  "tika-vin04t:1324_13": "na aññehi.",
  "tika-vin04t:1324_14": "Catusamuṭṭhānā nāma paṭhamatatiyacatutthachaṭṭhehi ca dutiyatatiyapañcamachaṭṭhehi ca samuṭṭhānehi samuṭṭhāti,",
  "tika-vin04t:1324_15": "na aññehi.",
  "tika-vin04t:1324_16": "Cha samuṭṭhānā nāma chahipi samuṭṭhāti.",
  "tika-vin04t:1325_0": "Evaṃ –",
  "tika-vin04t:1326_0": "Tidhā ekasamuṭṭhānā, pañcadhā dvisamuṭṭhitā;",
  "tika-vin04t:1327_0": "Dvidhā ticaturo ṭhānā, ekadhā chasamuṭṭhitāti.",
  "tika-vin04t:1328_0": "Samuṭṭhānavasena sabbāva terasa āpattiyo honti,",
  "tika-vin04t:1328_1": "tā paṭhamapaññattisikkhāpadavasena samuṭṭhānato terasa nāmāni labhanti paṭhamapārājikasamuṭṭhānā,",
  "tika-vin04t:1328_2": "adinnādāna-",
  "tika-vin04t:1328_3": "sañcaritta-",
  "tika-vin04t:1328_4": "samanubhāsana- kathina-",
  "tika-vin04t:1328_5": "eḷakaloma-",
  "tika-vin04t:1328_6": "padasodhamma- addhāna-",
  "tika-vin04t:1328_7": "theyyasattha-",
  "tika-vin04t:1328_8": "dhammadesanābhūtārocana-",
  "tika-vin04t:1328_9": "corivuṭṭhāpana-",
  "tika-vin04t:1328_10": "ananuññātasamuṭṭhānāti.",
  "tika-vin04t:1328_11": "Tattha yā kāyacittato samuṭṭhāti,",
  "tika-vin04t:1328_12": "ayaṃ paṭhamapārājikasamuṭṭhānā nāma.",
  "tika-vin04t:1328_13": "Yā sacittakehi tīhi samuṭṭhānehi samuṭṭhāti,",
  "tika-vin04t:1328_14": "ayaṃ adinnādānasamuṭṭhānā nāma.",
  "tika-vin04t:1328_15": "Yā chahipi samuṭṭhāti,",
  "tika-vin04t:1328_16": "ayaṃ sañcarittasamuṭṭhānā nāma.",
  "tika-vin04t:1328_17": "Yā chaṭṭheneva samuṭṭhāti,",
  "tika-vin04t:1328_18": "ayaṃ samanubhāsanasamuṭṭhānā nāma.",
  "tika-vin04t:1328_19": "Yā tatiyachaṭṭhehi samuṭṭhāti,",
  "tika-vin04t:1328_20": "ayaṃ kathinasamuṭṭhānā nāma.",
  "tika-vin04t:1328_21": "Yā paṭhamacatutthehi samuṭṭhāti,",
  "tika-vin04t:1328_22": "ayaṃ eḷakalomasamuṭṭhānā nāma.",
  "tika-vin04t:1328_23": "Yā dutiyapañcamehi samuṭṭhāti,",
  "tika-vin04t:1328_24": "ayaṃ padasodhammasamuṭṭhānā nāma.",
  "tika-vin04t:1328_25": "Yā paṭhamatatiyacatutthachaṭṭhehi samuṭṭhāti,",
  "tika-vin04t:1328_26": "ayaṃ addhānasamuṭṭhānā nāma.",
  "tika-vin04t:1328_27": "Yā catutthachaṭṭhehi samuṭṭhāti,",
  "tika-vin04t:1328_28": "ayaṃ theyyasatthasamuṭṭhānā nāma.",
  "tika-vin04t:1328_29": "Yā pañcameneva samuṭṭhāti,",
  "tika-vin04t:1328_30": "ayaṃ dhammadesanāsamuṭṭhānā nāma.",
  "tika-vin04t:1328_31": "Yā acittakehi tīhi samuṭṭhānehi samuṭṭhāti,",
  "tika-vin04t:1328_32": "ayaṃ bhūtārocanasamuṭṭhānā nāma.",
  "tika-vin04t:1328_33": "Yā pañcamachaṭṭhehi samuṭṭhāti,",
  "tika-vin04t:1328_34": "ayaṃ corivuṭṭhāpanasamuṭṭhānā nāma.",
  "tika-vin04t:1328_35": "Yā dutiyatatiyapañcamachaṭṭhehi samuṭṭhāti,",
  "tika-vin04t:1328_36": "ayaṃ ananuññātasamuṭṭhānā nāmāti.",
  "tika-vin04t:1328_37": "Iti imassa samuṭṭhānavidhinopi vasena sabbattha vinicchayo veditabbo.",
  "tika-vin04t:1329_0": "Kiriyāsaññācittehi nānattanti etehi kiriyādīhi sabbāpattīnaṃ nānābhāvaṃ ñatvā sabbattha vinicchayo veditabbo.",
  "tika-vin04t:1329_1": "Sabbāpattiyo hi kiriyāvasena pañcavidhā honti,",
  "tika-vin04t:1329_2": "seyyathidaṃ –",
  "tika-vin04t:1329_3": "atthāpatti kiriyato samuṭṭhāti,",
  "tika-vin04t:1329_4": "atthi akiriyato,",
  "tika-vin04t:1329_5": "atthi kiriyākiriyato,",
  "tika-vin04t:1329_6": "atthi siyā kiriyato siyā akiriyato,",
  "tika-vin04t:1329_7": "atthi siyā kiriyato siyā kiriyākiriyatoti.",
  "tika-vin04t:1329_8": "Tattha yā kāyena vā vācāya vā pathavikhaṇanādīsu viya vītikkamaṃ karontassa hoti,",
  "tika-vin04t:1329_9": "ayaṃ kiriyato samuṭṭhāti nāma.",
  "tika-vin04t:1329_10": "Yā kāyavācāhi kattabbaṃ akarontassa hoti paṭhamakathināpatti viya,",
  "tika-vin04t:1329_11": "ayaṃ akiriyato samuṭṭhāti nāma.",
  "tika-vin04t:1329_12": "Yā karontassa ca akarontassa ca hoti aññātikāya bhikkhuniyā hatthato cīvarappaṭiggahaṇāpatti viya,",
  "tika-vin04t:1329_13": "ayaṃ kiriyākiriyato samuṭṭhāti nāma.",
  "tika-vin04t:1329_14": "Yā siyā karontassa ca,",
  "tika-vin04t:1329_15": "siyā akarontassa ca hoti rūpiyappaṭiggahaṇāpatti viya,",
  "tika-vin04t:1329_16": "ayaṃ siyā kiriyato siyā akiriyato samuṭṭhāti nāma.",
  "tika-vin04t:1329_17": "Yā siyā karontassa ca siyā karontākarontassa ca hoti kuṭikārāpatti viya,",
  "tika-vin04t:1329_18": "ayaṃ siyā kiriyato siyā kiriyākiriyato samuṭṭhāti nāma.",
  "tika-vin04t:1330_0": "Sabbāpattiyo ca saññāvasena duvidhā honti saññāvimokkhā nosaññāvimokkhāti.",
  "tika-vin04t:1330_1": "Tattha yato vītikkamasaññāya abhāvena muccati,",
  "tika-vin04t:1330_2": "ayaṃ saññāvimokkhā,",
  "tika-vin04t:1330_3": "itarā nosaññāvimokkhā.",
  "tika-vin04t:1330_4": "Puna ca sabbāpi cittavasena duvidhā honti sacittakā acittakā cāti.",
  "tika-vin04t:1330_5": "Tattha yā sacittakasamuṭṭhānavaseneva samuṭṭhāti ayaṃ sacittakā.",
  "tika-vin04t:1330_6": "Yā acittakena vā sacittakamissakena vā samuṭṭhāti ayaṃ acittakā.",
  "tika-vin04t:1331_0": "Vajjakammappabhedanti ettha sabbāpattiyo vajjavasena duvidhā honti lokavajjā paṇṇattivajjā cāti.",
  "tika-vin04t:1331_1": "Tattha yassā sacittakapakkhe cittaṃ akusalameva hoti,",
  "tika-vin04t:1331_2": "ayaṃ lokavajjā,",
  "tika-vin04t:1331_3": "sesā paṇṇattivajjā.",
  "tika-vin04t:1331_4": "Sabbā ca kāyakammavacīkammatadubhayavasena tividhā honti.",
  "tika-vin04t:1331_5": "Tattha kāyadvāre āpajjitabbā kāyakammanti vuccati,",
  "tika-vin04t:1331_6": "vacīdvāre āpajjitabbā vacīkammanti vuccati,",
  "tika-vin04t:1331_7": "ubhayattha āpajjitabbā kāyakammaṃ vacīkammañcāti,",
  "tika-vin04t:1331_8": "manodvāre āpatti nāma natthi.",
  "tika-vin04t:1331_9": "Iti iminā vajjakammappabhedenāpi sabbattha vinicchayo veditabbo.",
  "tika-vin04t:1332_0": "Tikadvayavidhinti kusalattikavedanāttikavidhiṃ.",
  "tika-vin04t:1332_1": "Āpattiṃ āpajjamāno hi akusalacitto vā āpajjati kusalābyākatacitto vā,",
  "tika-vin04t:1332_2": "tathā dukkhavedanāsamaṅgī vā itaravedanādvayasamaṅgī vā.",
  "tika-vin04t:1332_3": "Evaṃ santepi sabbasikkhāpadesu akusalacittavasena ekaṃ cittaṃ,",
  "tika-vin04t:1332_4": "kusalābyākatacittavasena dve cittāni,",
  "tika-vin04t:1332_5": "sabbesaṃ vasena tīṇi cittāni.",
  "tika-vin04t:1332_6": "Dukkhavedanāvasena ekā vedanā,",
  "tika-vin04t:1332_7": "sukhaupekkhāvasena dve,",
  "tika-vin04t:1332_8": "sabbāsaṃ vasena tisso vedanāti.",
  "tika-vin04t:1332_9": "Ayameva pabhedo labbhati, na añño.",
  "tika-vin04t:1333_0": "Lakkhaṇaṃ sattarasadhā,",
  "tika-vin04t:1333_1": "ṭhitaṃ sādhāraṇaṃ idaṃ,",
  "tika-vin04t:1333_2": "ñatvāti idaṃ nidānādivedanāttikapariyosānaṃ sattarasappakāraṃ lakkhaṇaṃ jānitvā yojeyya medhāvī.",
  "tika-vin04t:1333_3": "Tattha tattha yathārahanti paṇḍito bhikkhu tasmiṃ tasmiṃ sikkhāpade idaṃ lakkhaṇaṃ yathānurūpaṃ yojeyyāti attho.",
  "tika-vin04t:1333_4": "Taṃ pana ayojitaṃ dubbijānaṃ hoti,",
  "tika-vin04t:1333_5": "tasmā naṃ sabbasikkhāpadānaṃ asādhāraṇavinicchayapariyosāne imaṃ mātikaṃ anuddharitvāva yojetvā dassayissāma.",
  "tika-vin04t:1334_0": "Idha panassa ayaṃ yojanā –",
  "tika-vin04t:1334_1": "idaṃ vesāliyaṃ sudinnattheraṃ ārabbha methunavītikkamavatthusmiṃ paññattaṃ.",
  "tika-vin04t:1334_2": "“Methunaṃ dhammaṃ paṭiseveyyā”ti ayamettha paññatti,",
  "tika-vin04t:1334_3": "“sikkhaṃ apaccakkhāyā”ti ca “antamaso tiracchānagatāyapī”ti ca dve anupaññattiyo.",
  "tika-vin04t:1334_4": "Anupaññatti ca nāmesā āpattikarā ca hoti aññavādakasikkhāpadādīsu viya,",
  "tika-vin04t:1334_5": "anāpattikarā ca aññatra supinantātiādīsu viya,",
  "tika-vin04t:1334_6": "āpattiupatthambhakarā ca adinnādānādīsu viya,",
  "tika-vin04t:1334_7": "idha pana upatthambhakarāti veditabbā.",
  "tika-vin04t:1334_8": "Ito paraṃ pana yattha anupaññatti atthi,",
  "tika-vin04t:1334_9": "tattha “ayaṃ anupaññattī”ti ettakameva dassayissāma.",
  "tika-vin04t:1334_10": "Ṭhapetvā pana anupaññattiṃ avasesā paññattiyevāti sabbattha vinicchayo veditabbo.",
  "tika-vin04t:1334_11": "Bhikkhuṃ ārabbha uppannavatthusmiṃyeva “yā pana bhikkhunī chandaso methunaṃ dhammaṃ paṭiseveyyā”ti evaṃ bhikkhunīnampi paññattito sādhāraṇapaññatti.",
  "tika-vin04t:1334_12": "Āṇattiyā anāpajjanato anāṇattikaṃ.",
  "tika-vin04t:1334_13": "Bhikkhuṃ pana āṇāpento akappiyasamādānāpattito na muccati,",
  "tika-vin04t:1334_14": "methunarāgena kāyasaṃsagge dukkaṭaṃ,",
  "tika-vin04t:1334_15": "jīvamānakasarīrassa vuttappakāre magge sacepi tacādīni anavasesetvā sabbaso chinne nimittasaṇṭhānamattaṃ paññāyati,",
  "tika-vin04t:1334_16": "tattha antamaso aṅgajāte uṭṭhitaṃ anaṭṭhakāyappasādaṃ pīḷakaṃ vā cammakhilaṃ vā pavesentassāpi sevanacitte sati pārājikaṃ,",
  "tika-vin04t:1334_17": "naṭṭhakāyappasādaṃ sukkhapīḷakaṃ vā matacammaṃ vā lomaṃ vā pavesentassa dukkaṭaṃ,",
  "tika-vin04t:1334_18": "sace nimittasaṇṭhānamattampi anavasesetvā sabbaso maggo uppāṭito,",
  "tika-vin04t:1334_19": "tattha upakkamato vaṇasaṅkhepavasena thullaccayaṃ,",
  "tika-vin04t:1334_20": "tathā manussānaṃ akkhināsākaṇṇacchiddavatthikosesu satthakena katavaṇe vā,",
  "tika-vin04t:1334_21": "hatthiassādīnañca tiracchānānaṃ vatthikosanāsāpuṭesu thullaccayaṃ.",
  "tika-vin04t:1334_22": "Tiracchānānaṃ pana akkhikaṇṇanāsāvaṇesu ahimacchādīnaṃ pavesanappamāṇavirahite aṇunimitte sabbesañca upakacchakādīsu sesasarīresu dukkaṭaṃ.",
  "tika-vin04t:1334_23": "Matasarīre nimitte upaḍḍhakkhāyitato paṭṭhāya yāva na kuthitaṃ hoti,",
  "tika-vin04t:1334_24": "tāva thullaccayaṃ.",
  "tika-vin04t:1334_25": "Kuthite dukkaṭaṃ,",
  "tika-vin04t:1334_26": "tathā vaṭṭakate mukhe acchupantaṃ aṅgajātaṃ pavesentassa dukkaṭaṃ.",
  "tika-vin04t:1334_27": "Oṭṭhato bahi nikkhantajivhāya vā dantesu vā thullaccayaṃ.",
  "tika-vin04t:1334_28": "Nimittato bahi patitamaṃsapesiyaṃ dukkaṭanti ayamettha āpattibhedo.",
  "tika-vin04t:1335_0": "Ajānantassa asādiyantassa ummattakassa khittacittassa vedanāṭṭassa ādikammikānañca anāpatti.",
  "tika-vin04t:1335_1": "Ettha pana yo niddaṃ okkantattā parena katampi upakkamaṃ na jānāti,",
  "tika-vin04t:1335_2": "so ajānanto.",
  "tika-vin04t:1335_3": "Yo jānitvāpi na sādiyati,",
  "tika-vin04t:1335_4": "so asādiyanto.",
  "tika-vin04t:1335_5": "Yo pittavasena atekicchaṃ ummādaṃ patto,",
  "tika-vin04t:1335_6": "so ummattako.",
  "tika-vin04t:1335_7": "Yakkhehi katacittavikkhepo khittacitto.",
  "tika-vin04t:1335_8": "Dvinnampi ca etesaṃ aggisuvaṇṇagūthacandanādīsu samappavattibhāvena ajānanabhāvova pamāṇaṃ.",
  "tika-vin04t:1335_9": "Yo adhimattavedanāya āturattā kiñci na jānāti,",
  "tika-vin04t:1335_10": "so vedanāṭṭo.",
  "tika-vin04t:1335_11": "Yo tasmiṃ tasmiṃ vatthusmiṃ ādibhūto,",
  "tika-vin04t:1335_12": "so ādikammiko.",
  "tika-vin04t:1335_13": "Ayaṃ pana anāpatti.",
  "tika-vin04t:1335_14": "Catūsu vipattīsu sīlavipatti.",
  "tika-vin04t:1335_15": "Tassā dve aṅgāni sevanacittañca maggena maggapaṭipādanañcāti.",
  "tika-vin04t:1335_16": "Samuṭṭhānādito idaṃ sikkhāpadaṃ paṭhamapārājikasamuṭṭhānaṃ, kiriyaṃ,",
  "tika-vin04t:1335_17": "saññāvimokkhaṃ,",
  "tika-vin04t:1335_18": "sacittakaṃ,",
  "tika-vin04t:1335_19": "lokavajjaṃ,",
  "tika-vin04t:1335_20": "kāyakammaṃ,",
  "tika-vin04t:1335_21": "akusalacittaṃ,",
  "tika-vin04t:1335_22": "dvivedananti,",
  "tika-vin04t:1335_23": "imāni ca samuṭṭhānādīni nāma āpattiyā honti,",
  "tika-vin04t:1335_24": "na sikkhāpadassa.",
  "tika-vin04t:1335_25": "Vohārasukhatthaṃ pana sabbaṭṭhakathāsu sikkhāpadasīsena desanā āgatā,",
  "tika-vin04t:1335_26": "tasmā aññesupi evarūpesu ṭhānesu byañjane ādaraṃ akatvā adhippetameva gahetabbaṃ.",
  "tika-vin04t:1336_0": "Atthañhi nātho saraṇaṃ avoca;",
  "tika-vin04t:1337_0": "Na byañjanaṃ lokahito mahesī.",
  "tika-vin04t:1338_0": "Tasmā akatvā ratimakkharesu;",
  "tika-vin04t:1339_0": "Atthe niveseyya matiṃ mutīmāti.",
  "tika-vin04t:1340_0": "Paṭhamapārājikavaṇṇanā niṭṭhitā.",
  "tika-vin04t:1341_0": "2. Dutiyapārājikavaṇṇanā",
  "tika-vin04t:1342_0": "Dutiye gāmā vā araññāvāti ettha sabbopi ekakuṭikādibhedo parikkhitto vā aparikkhitto vā samanusso vā",
  "tika-vin04t:1342_1": "amanusso vā antamaso atirekacātumāsaniviṭṭho yo koci satthopi “gāmo”ti veditabbo.",
  "tika-vin04t:1342_2": "Ṭhapetvā gāmañca gāmūpacārañca avasesaṃ araññaṃ nāma.",
  "tika-vin04t:1342_3": "Tattha asammohatthaṃ gharaṃ gharūpacāro gāmo gāmūpacāroti ayaṃ vibhāgo veditabbo.",
  "tika-vin04t:1342_4": "Nibbakosassa hi udakapatanaṭṭhānabbhantaraṃ gharaṃ nāma.",
  "tika-vin04t:1342_5": "Yaṃ pana dvāre ṭhito mātugāmo bhājanadhovanaudakaṃ chaḍḍeti,",
  "tika-vin04t:1342_6": "tassa patanaṭṭhānañca mātugāmeneva antogehe ṭhitena pakatiyā bahi khittassa suppassa vā saṃmuñjaniyā",
  "tika-vin04t:1342_7": "vā patanaṭṭhānañca gharassa purato dvīsu koṇesu sambandhitvā majjhe rukkhasūcidvāraṃ ṭhapetvā gorūpānaṃ",
  "tika-vin04t:1342_8": "pavesananivāraṇatthaṃ kataparikkhepo ca ayaṃ sabbopi gharūpacāro nāma.",
  "tika-vin04t:1342_9": "Yaṃ pana sabbantimaṃ gharaṃ hoti,",
  "tika-vin04t:1342_10": "tassa gharassa tādise gharūpacāre ṭhitassa thāmamajjhimassa purisassa yathā taruṇamanussā attano balaṃ dassento bāhuṃ pasāretvā leḍḍuṃ khipanti,",
  "tika-vin04t:1342_11": "evaṃ khittassa leḍḍussa patanaṭṭhānabbhantaraṃ gāmo nāma.",
  "tika-vin04t:1342_12": "Tato aññassa leḍḍupātassa abbhantaraṃ gāmūpacāro nāma.",
  "tika-vin04t:1342_13": "Patitassa pana leḍḍuno pavattitvā gataṭṭhānaṃ na gahetabbaṃ.",
  "tika-vin04t:1342_14": "Parikkhittassa pana gāmassa parikkhepoyeva gāmassa paricchedo,",
  "tika-vin04t:1342_15": "tassa sace dve indakhilā honti abbhantarime indakhile ṭhitassa leḍḍupātabbhantaraṃ gāmūpacāro nāma.",
  "tika-vin04t:1342_16": "Padabhājanepi hi imināva nayena attho veditabbo.",
  "tika-vin04t:1342_17": "Tattha yvāyaṃ aparikkhittassa gāmassa upacāro dassito,",
  "tika-vin04t:1342_18": "tassa vasena vikāle gāmappavesanādīsu āpatti paricchinditabbā.",
  "tika-vin04t:1342_19": "Iti imaṃ ṭhapetvā gāmañca gāmūpacārañca avasesaṃ imasmiṃ sikkhāpade araññaṃ nāma.",
  "tika-vin04t:1342_20": "Desanāmattameva cetaṃ “gāmā vā araññāvā”ti.",
  "tika-vin04t:1342_21": "Ye pana imesaṃ paricchedadassanatthaṃ gharagharūpacāragāmūpacārā vuttā,",
  "tika-vin04t:1342_22": "tatopi pārājikavatthuṃ avaharantassa pārājikaṃ hotiyeva.",
  "tika-vin04t:1343_0": "Adinnanti aññassa manussajātikassa santakaṃ.",
  "tika-vin04t:1343_1": "Theyyasaṅkhātanti ettha thenoti coro,",
  "tika-vin04t:1343_2": "thenassa bhāvo theyyaṃ,",
  "tika-vin04t:1343_3": "avaharaṇacittassetaṃ nāmaṃ.",
  "tika-vin04t:1343_4": "Saṅkhā saṅkhātanti atthato ekaṃ,",
  "tika-vin04t:1343_5": "koṭṭhāsassetaṃ nāmaṃ “saññānidānā hi papañcasaṅkhā”tiādīsu viya.",
  "tika-vin04t:1343_6": "Theyyañca taṃ saṅkhātañcāti theyyasaṅkhātaṃ,",
  "tika-vin04t:1343_7": "theyyacittasaṅkhāto eko cittakoṭṭhāsoti attho.",
  "tika-vin04t:1343_8": "Karaṇatthe cetaṃ paccattavacanaṃ,",
  "tika-vin04t:1343_9": "tasmā theyyasaṅkhātenāti atthato daṭṭhabbaṃ.",
  "tika-vin04t:1343_10": "Yo ca theyyasaṅkhātena ādiyati,",
  "tika-vin04t:1343_11": "so yasmā theyyacitto hoti,",
  "tika-vin04t:1343_12": "tasmā byañjanaṃ anādiyitvā atthameva dassetuṃ “theyyacitto avaharaṇacitto”ti evamassa padabhājanaṃ vuttanti veditabbaṃ.",
  "tika-vin04t:1344_0": "Ādiyeyyāti pañcavīsatiyā avahārānaṃ aññataravasena hareyya.",
  "tika-vin04t:1344_1": "Te pana avahārā pañca pañcakāni samodhānetvā sādhukaṃ sallakkhetabbā.",
  "tika-vin04t:1344_2": "Pañca pañcakāni nāma nānābhaṇḍapañcakaṃ ekabhaṇḍapañcakaṃ sāhatthikapañcakaṃ pubbapayogapañcakaṃ theyyāvahārapañcakanti.",
  "tika-vin04t:1344_3": "Tattha purimāni dve pañcakāni etasseva padassa padabhājane vuttānaṃ “ādiyeyya hareyya avahareyya iriyāpathaṃ",
  "tika-vin04t:1344_4": "vikopeyya ṭhānā cāveyyā”ti imesaṃ padānaṃ vasena labbhanti.",
  "tika-vin04t:1344_5": "Tattha nānābhaṇḍapañcakaṃ saviññāṇakāviññāṇakavasena daṭṭhabbaṃ,",
  "tika-vin04t:1344_6": "itaraṃ saviññāṇakavaseneva. Kathaṃ?",
  "tika-vin04t:1344_7": "Ādiyeyyāti ārāmaṃ abhiyuñjati,",
  "tika-vin04t:1344_8": "āpatti dukkaṭassa.",
  "tika-vin04t:1344_9": "Sāmikassa vimatiṃ uppādeti,",
  "tika-vin04t:1344_10": "āpatti thullaccayassa.",
  "tika-vin04t:1344_11": "Sāmiko “na mayhaṃ bhavissatī”ti dhuraṃ nikkhipati,",
  "tika-vin04t:1344_12": "āpatti pārājikassa.",
  "tika-vin04t:1344_13": "Hareyyāti aññassa bhaṇḍaṃ haranto sīse bhāraṃ theyyacitto āmasati, dukkaṭaṃ.",
  "tika-vin04t:1344_14": "Phandāpeti,",
  "tika-vin04t:1344_15": "thullaccayaṃ.",
  "tika-vin04t:1344_16": "Khandhaṃ oropeti,",
  "tika-vin04t:1344_17": "pārājikaṃ.",
  "tika-vin04t:1344_18": "Avahareyyāti upanikkhittaṃ bhaṇḍaṃ “dehi me bhaṇḍa”nti vuccamāno “nāhaṃ gaṇhāmī”ti bhaṇati, dukkaṭaṃ.",
  "tika-vin04t:1344_19": "Sāmikassa vimatiṃ uppādeti,",
  "tika-vin04t:1344_20": "thullaccayaṃ.",
  "tika-vin04t:1344_21": "Sāmiko “na mayhaṃ bhavissatī”ti dhuraṃ nikkhipati,",
  "tika-vin04t:1344_22": "pārājikaṃ.",
  "tika-vin04t:1344_23": "Iriyāpathaṃ vikopeyyāti “saha bhaṇḍahārakaṃ nessāmī”ti paṭhamaṃ pādaṃ atikkāmeti,",
  "tika-vin04t:1344_24": "thullaccayaṃ.",
  "tika-vin04t:1344_25": "Dutiyaṃ pādaṃ atikkāmeti,",
  "tika-vin04t:1344_26": "pārājikaṃ.",
  "tika-vin04t:1344_27": "Ṭhānā cāveyyāti thalaṭṭhaṃ bhaṇḍaṃ theyyacitto āmasati, dukkaṭaṃ.",
  "tika-vin04t:1344_28": "Phandāpeti,",
  "tika-vin04t:1344_29": "thullaccayaṃ.",
  "tika-vin04t:1344_30": "Ṭhānā cāveti,",
  "tika-vin04t:1344_31": "pārājikaṃ.",
  "tika-vin04t:1344_32": "Evaṃ tāva nānābhaṇḍapañcakaṃ veditabbaṃ.",
  "tika-vin04t:1344_33": "Sasāmikassa pana dāsassa vā tiracchānagatassa vā yathāvuttena abhiyogādinā nayena ādiyanaharaṇaavaharaṇairiyāpathavikopanaṭhānācāvanavasena",
  "tika-vin04t:1344_34": "ekabhaṇḍapañcakaṃ veditabbaṃ.",
  "tika-vin04t:1345_0": "Katamaṃ sāhatthikapañcakaṃ?",
  "tika-vin04t:1345_1": "Sāhatthiko āṇattiko nissaggiyo atthasādhako dhuranikkhepoti.",
  "tika-vin04t:1345_2": "Tattha sāhatthiko nāma parassa bhaṇḍaṃ sahatthā avaharati.",
  "tika-vin04t:1345_3": "Āṇattiko nāma “asukassa bhaṇḍaṃ avaharā”ti aññaṃ āṇāpeti.",
  "tika-vin04t:1345_4": "Nissaggiyo nāma suṅkaghātakaparikappitokāsānaṃ anto ṭhatvā bahi pātanaṃ.",
  "tika-vin04t:1345_5": "Atthasādhako nāma “asukassa bhaṇḍaṃ yadā sakkoti,",
  "tika-vin04t:1345_6": "tadā taṃ avaharā”ti aññaṃ āṇāpeti.",
  "tika-vin04t:1345_7": "Tattha sace paro anantarāyiko hutvā taṃ avaharati,",
  "tika-vin04t:1345_8": "āṇāpakassa āṇattikkhaṇeyeva pārājikaṃ.",
  "tika-vin04t:1345_9": "Parassa vā pana telakumbhiyā pādagghanakatelaṃ avassaṃ pivanakāni upāhanādīni pakkhipati,",
  "tika-vin04t:1345_10": "hatthato muttamatteyeva pārājikaṃ.",
  "tika-vin04t:1345_11": "Dhuranikkhepo pana ārāmābhiyogaupanikkhittabhaṇḍavasena veditabbo.",
  "tika-vin04t:1345_12": "Tāvakālikabhaṇḍadeyyāni adentassāpi esevanayoti idaṃ sāhatthikapañcakaṃ.",
  "tika-vin04t:1346_0": "Katamaṃ pubbapayogapañcakaṃ?",
  "tika-vin04t:1346_1": "Pubbapayogo sahapayogo saṃvidhāvahāro saṅketakammaṃ nimittakammanti.",
  "tika-vin04t:1346_2": "Tattha āṇattivasena pubbapayogo veditabbo.",
  "tika-vin04t:1346_3": "Ṭhānā cāvanavasena,",
  "tika-vin04t:1346_4": "khilādīni saṅkāmetvā khettādiggahaṇavasena ca sahapayogo veditabbo.",
  "tika-vin04t:1346_5": "Saṃvidhāvahāro nāma “asukaṃ nāma bhaṇḍaṃ avaharissāmā”ti saṃvidahitvā saṃmantayitvā avaharaṇaṃ.",
  "tika-vin04t:1346_6": "Evaṃ saṃvidahitvā gatesu hi ekenāpi tasmiṃ bhaṇḍe ṭhānā cāvite sabbesaṃ avahārā honti.",
  "tika-vin04t:1346_7": "Saṅketakammaṃ nāma sañjānanakammaṃ.",
  "tika-vin04t:1346_8": "Sace hi purebhattādīsu yaṃkiñci kālaṃ paricchinditvā “asukasmiṃ kāle itthannāmaṃ bhaṇḍaṃ avaharā”ti vutto saṅketato apacchā apure taṃ avaharati,",
  "tika-vin04t:1346_9": "saṅketakārakassa saṅketakaraṇakkhaṇeyeva avahāro.",
  "tika-vin04t:1346_10": "Nimittakammaṃ nāma saññuppādanatthaṃ akkhinikkhaṇādinimittakaraṇaṃ.",
  "tika-vin04t:1346_11": "Sace hi evaṃ katanimittato apacchā apure “yaṃ avaharā”ti vutto,",
  "tika-vin04t:1346_12": "taṃ avaharati,",
  "tika-vin04t:1346_13": "nimittakārakassa nimittakaraṇakkhaṇeyeva avahāroti idaṃ pubbapayogapañcakaṃ.",
  "tika-vin04t:1347_0": "Katamaṃ theyyāvahārapañcakaṃ?",
  "tika-vin04t:1347_1": "Theyyāvahāro pasayhāvahāro parikappāvahāro paṭicchannāvahāro kusāvahāroti.",
  "tika-vin04t:1347_2": "Tattha yo sandhicchedādīni katvā adissamāno avaharati,",
  "tika-vin04t:1347_3": "kūṭamānakūṭakahāpaṇādīhi vā vañcetvā gaṇhāti,",
  "tika-vin04t:1347_4": "tassevaṃ gaṇhato avahāro theyyāvahāroti veditabbo.",
  "tika-vin04t:1347_5": "Yo pana pasayha balakkārena paresaṃ santakaṃ gaṇhāti gāmaghātakādayo viya,",
  "tika-vin04t:1347_6": "attano pattabalito vā vuttanayeneva adhikaṃ gaṇhāti rājabhaṭādayo viya,",
  "tika-vin04t:1347_7": "tassevaṃ gaṇhato avahāro pasayhāvahāroti veditabbo.",
  "tika-vin04t:1347_8": "Parikappetvā gahaṇaṃ pana parikappāvahāro nāma.",
  "tika-vin04t:1347_9": "So bhaṇḍokāsavasena duvidho.",
  "tika-vin04t:1347_10": "Tatrāyaṃ bhaṇḍaparikappo –",
  "tika-vin04t:1347_11": "sāṭakatthiko antogabbhaṃ pavisitvā “sace sāṭako bhavissati,",
  "tika-vin04t:1347_12": "gaṇhissāmi,",
  "tika-vin04t:1347_13": "sace suttaṃ,",
  "tika-vin04t:1347_14": "na gaṇhissāmī”ti parikappetvā andhakāre pasibbakaṃ gaṇhāti,",
  "tika-vin04t:1347_15": "tatra ce sāṭako hoti,",
  "tika-vin04t:1347_16": "uddhāreyeva pārājikaṃ.",
  "tika-vin04t:1347_17": "Suttaṃ ce hoti, rakkhati.",
  "tika-vin04t:1347_18": "Bahi nīharitvā muñcitvā “sutta”nti ñatvā puna āharitvā ṭhapeti,",
  "tika-vin04t:1347_19": "rakkhatiyeva.",
  "tika-vin04t:1347_20": "“Sutta”nti ñatvāpi “yaṃ laddhaṃ,",
  "tika-vin04t:1347_21": "taṃ gahetabba”nti gacchati,",
  "tika-vin04t:1347_22": "padavārena kāretabbo.",
  "tika-vin04t:1347_23": "Bhūmiyaṃ ṭhapetvā gaṇhāti,",
  "tika-vin04t:1347_24": "uddhāre pārājikaṃ.",
  "tika-vin04t:1347_25": "“Coro coro”ti anubandho chaṭṭetvā palāyati, rakkhati.",
  "tika-vin04t:1347_26": "Sāmikā disvā gaṇhanti,",
  "tika-vin04t:1347_27": "rakkhati yeva.",
  "tika-vin04t:1347_28": "Añño ce koci gaṇhāti,",
  "tika-vin04t:1347_29": "bhaṇḍadeyyaṃ.",
  "tika-vin04t:1347_30": "Sāmikesu nivattesu sayaṃ disvā paṃsukūlasaññāya “pagevetaṃ mayā gahitaṃ,",
  "tika-vin04t:1347_31": "mama dāni santaka”nti gaṇhantassāpi bhaṇḍadeyyameva.",
  "tika-vin04t:1347_32": "Tattha yvāyaṃ “sace sāṭako bhavissati,",
  "tika-vin04t:1347_33": "gaṇhissāmī”tiādinā nayena pavatto parikappo,",
  "tika-vin04t:1347_34": "ayaṃ bhaṇḍaparikappo nāma.",
  "tika-vin04t:1348_0": "Okāsaparikappo pana evaṃ veditabbo –",
  "tika-vin04t:1348_1": "ekacco pana parapariveṇādīni paviṭṭho kiñci lobhaneyyaṃ bhaṇḍaṃ disvā gabbhadvārapamukhaheṭṭhāpāsādadvārakoṭṭhakarukkhamūlādivasena",
  "tika-vin04t:1348_2": "paricchedaṃ katvā “sace maṃ etthantare passissanti,",
  "tika-vin04t:1348_3": "daṭṭhukāmatāya gahetvā vicaranto viya dassāmi,",
  "tika-vin04t:1348_4": "no ce passissanti,",
  "tika-vin04t:1348_5": "harissāmī”ti parikappeti,",
  "tika-vin04t:1348_6": "tassa taṃ ādāya parikappitaparicchedaṃ atikkantamatte avahāro hoti.",
  "tika-vin04t:1348_7": "Iti yvāyaṃ vuttanayeneva pavatto parikappo,",
  "tika-vin04t:1348_8": "ayaṃ okāsaparikappo nāma.",
  "tika-vin04t:1348_9": "Evamimesaṃ dvinnampi parikappānaṃ vasena parikappetvā gaṇhato avahāro “parikappāvahāro”ti veditabbo.",
  "tika-vin04t:1349_0": "Paṭicchādetvā pana avaharaṇaṃ paṭicchannāvahāro nāma.",
  "tika-vin04t:1349_1": "So evaṃ veditabbo –",
  "tika-vin04t:1349_2": "yo bhikkhu uyyānādīsu paresaṃ omuñcitvā ṭhapitaaṅgulimuddikādīni disvā “pacchā gaṇhissāmī”ti paṃsunā vā paṇṇena vā paṭicchādeti,",
  "tika-vin04t:1349_3": "tassa ettāvatā uddhāro natthīti na tāva avahāro hoti.",
  "tika-vin04t:1349_4": "Yadā pana sāmikā vicinantā apassitvā “sve jānissāmā”ti sālayāva gatā honti,",
  "tika-vin04t:1349_5": "athassa taṃ uddharato uddhāre avahāro.",
  "tika-vin04t:1349_6": "Paṭicchannakāleyeva “etaṃ mama santaka”nti sakasaññāya vā “gatā dāni te,",
  "tika-vin04t:1349_7": "chaṭṭitabhaṇḍaṃ ida”nti paṃsukūlasaññāya vā gaṇhantassa pana bhaṇḍadeyyaṃ.",
  "tika-vin04t:1349_8": "Tesu dutiyatatiyadivase āgantvā vicinitvā adisvā dhuranikkhepaṃ katvā gatesupi gahitaṃ bhaṇḍadeyyameva.",
  "tika-vin04t:1349_9": "Pacchā ñatvā codiyamānassa adadato sāmikānaṃ dhuranikkhepe avahāro hoti. Kasmā?",
  "tika-vin04t:1349_10": "Yasmā tassa payogena tehi na diṭṭhaṃ.",
  "tika-vin04t:1349_11": "Yo pana tathārūpaṃ bhaṇḍaṃ yathāṭhāne ṭhitaṃyeva appaṭicchādetvā theyyacitto pādena akkamitvā kaddame vā vālukāya vā paveseti,",
  "tika-vin04t:1349_12": "tassa pavesitamatteyeva avahāro.",
  "tika-vin04t:1350_0": "Kusaṃ saṅkāmetvā pana avaharaṇaṃ kusāvahāro nāma.",
  "tika-vin04t:1350_1": "Sopi evaṃ veditabbo –",
  "tika-vin04t:1350_2": "yo bhikkhu vilīvamayaṃ vā tālapaṇṇamayaṃ vā katasaññāṇaṃ yaṃkiñci kusaṃ pātetvā cīvare bhājīyamāne attano",
  "tika-vin04t:1350_3": "koṭṭhāsassa samīpe ṭhitaṃ appagghataraṃ vā mahagghataraṃ vā samasamaṃ vā agghena parassa koṭṭhāsaṃ haritukāmo",
  "tika-vin04t:1350_4": "attano koṭṭhāse patitaṃ kusaṃ parassa koṭṭhāse pātetukāmatāya uddharati,",
  "tika-vin04t:1350_5": "rakkhati tāva.",
  "tika-vin04t:1350_6": "Parassa koṭṭhāse pātite rakkhateva.",
  "tika-vin04t:1350_7": "Yadā pana tasmiṃ patite parassa koṭṭhāsato parassa kusaṃ uddharati,",
  "tika-vin04t:1350_8": "uddhatamatte avahāro.",
  "tika-vin04t:1350_9": "Sace paṭhamataraṃ parakoṭṭhāsato parassa kusaṃ uddharati,",
  "tika-vin04t:1350_10": "attano koṭṭhāse pātetukāmatāya uddhāre rakkhati,",
  "tika-vin04t:1350_11": "pātanepi rakkhati,",
  "tika-vin04t:1350_12": "attano koṭṭhāsato pana attano kusaṃ uddharato uddhāreyeva rakkhati,",
  "tika-vin04t:1350_13": "taṃ uddharitvā parakoṭṭhāse pātentassa hatthato muttamatte avahāro.",
  "tika-vin04t:1350_14": "Ayaṃ kusāvahāro.",
  "tika-vin04t:1350_15": "Iti yaṃ vuttaṃ “ādiyeyyāti pañcavīsatiyā avahārānaṃ aññataravasena hareyyā”ti,",
  "tika-vin04t:1350_16": "tassattho pakāsito hoti.",
  "tika-vin04t:1351_0": "Yathārūpeti yādise.",
  "tika-vin04t:1351_1": "Adinnādāneti adinnassa parasantakassa gahaṇe.",
  "tika-vin04t:1351_2": "Rājānotiidaṃ bimbisāraṃyeva sandhāya vuttaṃ,",
  "tika-vin04t:1351_3": "aññe pana tathā kareyyuṃ vā na kareyyuṃ vāti te nappamāṇaṃ.",
  "tika-vin04t:1351_4": "Haneyyuṃ vāti hatthādīhi vā potheyyuṃ,",
  "tika-vin04t:1351_5": "satthena vā chindeyyuṃ.",
  "tika-vin04t:1351_6": "Bandheyyuṃ vāti rajjubandhanādīhi bandheyyuṃ vā.",
  "tika-vin04t:1351_7": "Pabbājeyyuṃ vāti nīhareyyuṃ vā.",
  "tika-vin04t:1351_8": "Corosi bālosi mūḷhosi thenosīti imehi vacanehi paribhāseyyuṃ.",
  "tika-vin04t:1351_9": "Kīdisassa pana adinnassa ādāne rājāno evaṃ karonti?",
  "tika-vin04t:1351_10": "Pādassa vā pādārahassa vā.",
  "tika-vin04t:1351_11": "Tathārūpaṃ bhikkhu adinnaṃ ādiyamānoti tādisaṃ bhikkhu porāṇakassa kahāpaṇassa pādaṃ vā pādārahaṃ vā",
  "tika-vin04t:1351_12": "bhaṇḍaṃ adinnaṃ bhūmiādīsu yattha katthaci ṭhitaṃ yaṃkiñci sajīvanijjīvaṃ vuttappakārānaṃ avahārānaṃ",
  "tika-vin04t:1351_13": "yena kenaci avahārena avaharanto pārājiko hoti,",
  "tika-vin04t:1351_14": "ko pana vādo tato atirekatarasminti.",
  "tika-vin04t:1352_0": "Rājagahe dhaniyattheraṃ ārabbha rañño dārūni adinnaṃ ādiyanavatthusmiṃ paññattaṃ,",
  "tika-vin04t:1352_1": "“gāmā vā araññā vā”ti ayamettha anupaññatti,",
  "tika-vin04t:1352_2": "sādhāraṇapaññatti,",
  "tika-vin04t:1352_3": "sāṇattikaṃ,",
  "tika-vin04t:1352_4": "haraṇatthāya gamanādike pubbappayoge dukkaṭaṃ,",
  "tika-vin04t:1352_5": "āmasane dukkaṭaṃ,",
  "tika-vin04t:1352_6": "pārājikavatthuno phandāpane thullaccayaṃ.",
  "tika-vin04t:1352_7": "Ādiyantassa māsake vā ūnamāsake vā dukkaṭaṃ,",
  "tika-vin04t:1352_8": "atirekamāsake vā ūnapañcamāsake vā thullaccayaṃ,",
  "tika-vin04t:1352_9": "pañcamāsake vā atirekapañcamāsake vā pārājikaṃ.",
  "tika-vin04t:1352_10": "Sabbattha gahaṇakālavasena ca gahaṇadesavasena ca paribhogabhājanaparivattanādīhi ca parihīnāparihīnavasena vinicchayo veditabbo.",
  "tika-vin04t:1352_11": "Sakasaññissa,",
  "tika-vin04t:1352_12": "vissāsaggāhe,",
  "tika-vin04t:1352_13": "tāvakālike,",
  "tika-vin04t:1352_14": "petapariggahe,",
  "tika-vin04t:1352_15": "tiracchānagatapariggahe,",
  "tika-vin04t:1352_16": "paṃsukūlasaññissa,",
  "tika-vin04t:1352_17": "ummattakādīnañca anāpatti.",
  "tika-vin04t:1352_18": "Sīlavipatti,",
  "tika-vin04t:1352_19": "aññassa manussajātikassa vasena parapariggahitaṃ,",
  "tika-vin04t:1352_20": "parapariggahitasaññitā,",
  "tika-vin04t:1352_21": "garuparikkhāro,",
  "tika-vin04t:1352_22": "theyyacittaṃ,",
  "tika-vin04t:1352_23": "vuttappakārānaṃ avahārānaṃ vasena avaharaṇañcāti imānettha pañca aṅgāni.",
  "tika-vin04t:1352_24": "Adinnādānasamuṭṭhānaṃ, kiriyaṃ,",
  "tika-vin04t:1352_25": "saññāvimokkhaṃ,",
  "tika-vin04t:1352_26": "sacittakaṃ,",
  "tika-vin04t:1352_27": "lokavajjaṃ,",
  "tika-vin04t:1352_28": "kāyakammaṃ,",
  "tika-vin04t:1352_29": "vacīkammaṃ,",
  "tika-vin04t:1352_30": "akusalacittaṃ,",
  "tika-vin04t:1352_31": "tivedananti.",
  "tika-vin04t:1353_0": "Dutiyapārājikavaṇṇanā niṭṭhitā.",
  "tika-vin04t:1354_0": "3. Tatiyapārājikavaṇṇanā",
  "tika-vin04t:1355_0": "Tatiye sañciccāti saṃcetetvā saddhiṃ cetetvā.",
  "tika-vin04t:1355_1": "“Pāṇo”tisaññāya saddhiṃyeva “vadhāmi na”nti vadhakacetanāya cetetvā pakappetvā.",
  "tika-vin04t:1355_2": "Manussaviggahanti kalalato paṭṭhāya jīvamānakamanussajātikasarīraṃ.",
  "tika-vin04t:1355_3": "Jīvitā voropeyyāti kalalakālepi tāpanamaddanehi vā bhesajjasampadānena vā tato vā uddhampi tadanurūpena upakkamena jīvitā viyojeyya.",
  "tika-vin04t:1355_4": "Imassa panatthassa āvibhāvatthaṃ pāṇo veditabbo,",
  "tika-vin04t:1355_5": "pāṇātipāto veditabbo,",
  "tika-vin04t:1355_6": "pāṇātipātī veditabbo,",
  "tika-vin04t:1355_7": "pāṇātipātassa payogo veditabbo.",
  "tika-vin04t:1355_8": "Tattha pāṇoti vohārato satto,",
  "tika-vin04t:1355_9": "paramatthato jīvitindriyaṃ.",
  "tika-vin04t:1355_10": "Pāṇātipātoti yāya cetanāya jīvitindriyupacchedakapayogaṃ samuṭṭhāpeti,",
  "tika-vin04t:1355_11": "sā cetanā.",
  "tika-vin04t:1355_12": "Pāṇātipātīti vuttacetanāya samaṅgipuggalo.",
  "tika-vin04t:1355_13": "Pāṇātipātassa payogoti pāṇātipātassa cha payogā sāhatthiko nissaggiyo āṇattiko thāvaro vijjāmayo iddhimayoti.",
  "tika-vin04t:1355_14": "Tattha sāhatthikoti sayaṃ mārentassa kāyena vā kāyappaṭibaddhena vā paharaṇaṃ.",
  "tika-vin04t:1355_15": "Nissaggiyoti dūre ṭhitaṃ māretukāmassa kāyena vā kāyappaṭibaddhena vā ususattiyantapāsāṇādīnaṃ nissajjanaṃ.",
  "tika-vin04t:1355_16": "Tattha ekeko uddissānuddissabhedato duvidho.",
  "tika-vin04t:1355_17": "Tattha uddissake yaṃ uddissa paharati,",
  "tika-vin04t:1355_18": "tasseva maraṇena kammabaddho.",
  "tika-vin04t:1355_19": "“Yo koci maratū”ti evaṃ anuddissake pahārappaccayā yassa kassaci maraṇena kammabaddho.",
  "tika-vin04t:1355_20": "Ubhayatthāpi ca paharitamatte vā maratu,",
  "tika-vin04t:1355_21": "pacchā vā teneva rogena,",
  "tika-vin04t:1355_22": "paharitakkhaṇeyeva kammabaddho.",
  "tika-vin04t:1355_23": "Āṇattikoti “asukaṃ nāma mārehī”ti aññaṃ āṇāpentassa āṇāpanaṃ.",
  "tika-vin04t:1356_0": "Tattha –",
  "tika-vin04t:1357_0": "Vatthu kālo ca okāso, āvudhaṃ iriyāpatho;",
  "tika-vin04t:1358_0": "Kriyāvisesoti ime, cha āṇatti niyāmakā.",
  "tika-vin04t:1359_0": "Tattha vatthūti puggalo.",
  "tika-vin04t:1359_1": "Yañhi puggalaṃ “mārehī”ti āṇatto sace tameva māreti,",
  "tika-vin04t:1359_2": "āṇāpakassa āpatti.",
  "tika-vin04t:1359_3": "Atha aññaṃ māreti,",
  "tika-vin04t:1359_4": "taṃmaññamāno vā aññaṃ māreti,",
  "tika-vin04t:1359_5": "āṇāpako muccati.",
  "tika-vin04t:1359_6": "“Imaṃ mārehī”ti āṇatte pana āṇāpakassa dukkaṭaṃ.",
  "tika-vin04t:1359_7": "Kāloti purebhattādikālo.",
  "tika-vin04t:1359_8": "Sace hi “purebhattaṃ mārehī”ti āṇatto purebhattameva māreti,",
  "tika-vin04t:1359_9": "āṇāpakassa āpatti.",
  "tika-vin04t:1359_10": "Atha yaṃ purebhattaṃ niyāmitaṃ,",
  "tika-vin04t:1359_11": "tato pacchā vā pure vā māreti,",
  "tika-vin04t:1359_12": "āṇāpako muccati.",
  "tika-vin04t:1359_13": "Iminā nayena sabbattha vinicchayo veditabbo.",
  "tika-vin04t:1359_14": "Thāvaroti asaṃhārimena upakaraṇena māretukāmassa opātakkhaṇanaṃ apassenasaṃvidhānaṃ asiādīnaṃ upanikkhipanaṃ",
  "tika-vin04t:1359_15": "taḷākādīsu visasampayojanaṃ rūpūpahārotievamādi.",
  "tika-vin04t:1359_16": "Vuttanayeneva cetthāpi uddissānuddissabhedo veditabbo.",
  "tika-vin04t:1359_17": "Vijjāmayoti māraṇatthaṃ vijjāparijappanaṃ.",
  "tika-vin04t:1359_18": "Iddhimayoti kammavipākajāya iddhiyā payojanaṃ.",
  "tika-vin04t:1360_0": "Satthahārakaṃ vāssa pariyeseyyāti ettha haratīti hārakaṃ,",
  "tika-vin04t:1360_1": "kiṃ harati? Jīvitaṃ.",
  "tika-vin04t:1360_2": "Atha vā haritabbanti hārakaṃ,",
  "tika-vin04t:1360_3": "upanikkhipitabbanti attho.",
  "tika-vin04t:1360_4": "Satthañca taṃ hārakañcāti satthahārakaṃ.",
  "tika-vin04t:1360_5": "Assāti manussaviggahassa.",
  "tika-vin04t:1360_6": "Pariyeseyyāti yathā labhati,",
  "tika-vin04t:1360_7": "tathā kareyya,",
  "tika-vin04t:1360_8": "upanikkhipeyyāti attho.",
  "tika-vin04t:1360_9": "Etena thāvarapayogaṃ dasseti.",
  "tika-vin04t:1360_10": "Itarathā hi pariyiṭṭhimatteyeva pārājiko bhaveyya,",
  "tika-vin04t:1360_11": "na cetaṃ yuttaṃ.",
  "tika-vin04t:1360_12": "Padabhājane panassa byañjanaṃ anādiyitvā yaṃ ettha thāvarapayogasaṅgahitaṃ satthaṃ,",
  "tika-vin04t:1360_13": "tadeva dassetuṃ “asiṃ vā”tiādi vuttaṃ.",
  "tika-vin04t:1360_14": "Maraṇavaṇṇaṃ vā saṃvaṇṇeyyāti vācāya vā tālapaṇṇādīsu likhitvā vā “yo evaṃ marati,",
  "tika-vin04t:1360_15": "so dhanaṃ vā labhatī”tiādinā nayena maraṇe guṇaṃ pakāseyya.",
  "tika-vin04t:1360_16": "Etena yathā “adinnādāne ādiyeyyā”ti vuttattā pariyāyakathāya muccati, nayidha,",
  "tika-vin04t:1360_17": "evaṃ “saṃvaṇṇeyyā”ti vacanato pana idha pariyāyakathāyapi na muccatīti ayamattho veditabbo.",
  "tika-vin04t:1360_18": "Maraṇāya vā samādapeyyāti “satthaṃ vā āharā”tiādinā nayena maraṇatthāya upāyaṃ gāhāpeyya.",
  "tika-vin04t:1360_19": "Etena āṇattikappayogaṃ dasseti.",
  "tika-vin04t:1360_20": "Ambho purisāti ālapanametaṃ.",
  "tika-vin04t:1360_21": "Kiṃ tuyhiminātiādi saṃvaṇṇanākāranidassanaṃ.",
  "tika-vin04t:1360_22": "Iti cittamanoti iti citto iti mano.",
  "tika-vin04t:1360_23": "“Mataṃ te jīvitā seyyo”tiettha vuttamaraṇacitto maraṇamanoti attho.",
  "tika-vin04t:1360_24": "Ettha ca “mano”tiidaṃ cittassa atthadīpanatthaṃ vuttaṃ.",
  "tika-vin04t:1360_25": "Tenevassa padabhājane “yaṃ cittaṃ taṃ mano”ti āha.",
  "tika-vin04t:1360_26": "Cittasaṅkappoti vicittasaṅkappo.",
  "tika-vin04t:1360_27": "Etthāpi iti-",
  "tika-vin04t:1360_28": "saddo āharitabbo.",
  "tika-vin04t:1360_29": "“Saṅkappo”ti ca saṃvidahanamattassetaṃ nāmaṃ,",
  "tika-vin04t:1360_30": "na vitakkasseva.",
  "tika-vin04t:1360_31": "Tañca saṃvidahanaṃ imasmiṃ atthe saññācetanādhippāyehi saṅgahaṃ gacchati,",
  "tika-vin04t:1360_32": "tasmā “iti cittasaṅkappo”ti “mataṃ te jīvitā seyyo”tiettha vuttamaraṇasaññī maraṇacetano maraṇādhippāyoti evamettha attho daṭṭhabbo.",
  "tika-vin04t:1360_33": "Padabhājanepi hi ayameva nayo dassito.",
  "tika-vin04t:1360_34": "Etena maraṇacittādīhi vinā “ekāhaṃ jīvitaṃ seyyo,",
  "tika-vin04t:1360_35": "vīriyamārabhato daḷha”ntiādinā nayena dhammaṃ bhāsantassa saṃvaṇṇanā nāma na hotīti dasseti.",
  "tika-vin04t:1360_36": "Anekapariyāyenāti nānappakārena uccāvacena kāraṇena.",
  "tika-vin04t:1360_37": "Puna maraṇavaṇṇantiādi nigamanavacanaṃ.",
  "tika-vin04t:1360_38": "Pārājiko hotīti taṅkhaṇūpapannampi manussaviggahaṃ vuttanayena jīvitā voropento pārājiko hotīti.",
  "tika-vin04t:1361_0": "Vesāliyaṃ sambahule bhikkhū ārabbha aññamaññaṃ jīvitā voropanavatthusmiṃ paññattaṃ,",
  "tika-vin04t:1361_1": "“maraṇavaṇṇaṃ vā”ti ayamettha anupaññatti,",
  "tika-vin04t:1361_2": "sādhāraṇapaññatti,",
  "tika-vin04t:1361_3": "sāṇattikaṃ,",
  "tika-vin04t:1361_4": "māraṇatthāya opātakkhaṇanādīsu dukkaṭaṃ,",
  "tika-vin04t:1361_5": "anodissa khate opāte yassa kassaci patanepi dukkaṭaṃ,",
  "tika-vin04t:1361_6": "yakkhapetatiracchānagatamanussaviggahānaṃ tiracchānagatassa ca dukkhuppattiyaṃ dukkaṭameva,",
  "tika-vin04t:1361_7": "manussajātikassa dukkhuppattiyaṃ thullaccayaṃ,",
  "tika-vin04t:1361_8": "tathā yakkhādīnaṃ maraṇe,",
  "tika-vin04t:1361_9": "tiracchānagatamaraṇe pana pācittiyaṃ,",
  "tika-vin04t:1361_10": "manussamaraṇe pārājikanti.",
  "tika-vin04t:1361_11": "Iminā nayena sabbattha payogabhedavasena āpattibhedo veditabbo.",
  "tika-vin04t:1361_12": "Asañcicca mārentassa ajānantassa namaraṇādhippāyassa ummattakādīnañca anāpatti.",
  "tika-vin04t:1361_13": "Tattha asañciccāti “iminā upakkamena imaṃ māremī”ti acetetvā katena upakkamena musalussāpanavatthusmiṃ viya pare matepi anāpatti.",
  "tika-vin04t:1361_14": "Ajānantassāti “iminā ayaṃ marissatī”ti ajānantassa upakkamena visagatapiṇḍapātavatthusmiṃ viya pare matepi anāpatti.",
  "tika-vin04t:1361_15": "Namaraṇādhippāyassāti maraṇaṃ anicchantassa upakkamena bhesajjavatthusmiṃ viya pare matepi anāpatti.",
  "tika-vin04t:1361_16": "Evaṃ asañciccātiādīsu vinicchayo veditabbo.",
  "tika-vin04t:1361_17": "Sīlavipatti,",
  "tika-vin04t:1361_18": "manussajātikapāṇo,",
  "tika-vin04t:1361_19": "pāṇasaññitā,",
  "tika-vin04t:1361_20": "vadhakacittaṃ, upakkamo,",
  "tika-vin04t:1361_21": "tena maraṇanti imānettha pañca aṅgāni.",
  "tika-vin04t:1361_22": "Adinnādānasamauṭṭhānaṃ, kiriyaṃ,",
  "tika-vin04t:1361_23": "saññāvimokkhaṃ,",
  "tika-vin04t:1361_24": "sacittakaṃ,",
  "tika-vin04t:1361_25": "lokavajjaṃ,",
  "tika-vin04t:1361_26": "kāyakammaṃ,",
  "tika-vin04t:1361_27": "vacīkammaṃ,",
  "tika-vin04t:1361_28": "akusalacittaṃ,",
  "tika-vin04t:1361_29": "dukkhavedananti.",
  "tika-vin04t:1362_0": "Tatiyapārājikavaṇṇanā niṭṭhitā.",
  "tika-vin04t:1363_0": "4. Catutthapārājikavaṇṇanā",
  "tika-vin04t:1364_0": "Catutthe anabhijānanti sakasantāne anuppannattā attani atthibhāvaṃ ajānanto.",
  "tika-vin04t:1364_1": "Uttarimanussadhammanti uttarimanussānaṃ jhāyīnañceva ariyānañca dhammaṃ.",
  "tika-vin04t:1364_2": "Attupanāyikanti attani taṃ upaneti “mayi atthī”ti samudācaranto,",
  "tika-vin04t:1364_3": "attānaṃ vā tattha upaneti “ahaṃ ettha sandissāmī”ti samudācarantoti attupanāyiko,",
  "tika-vin04t:1364_4": "taṃ attupanāyikaṃ.",
  "tika-vin04t:1364_5": "Evaṃ katvā samudācareyyāti sambandho.",
  "tika-vin04t:1364_6": "Alamariyañāṇadassanantiettha mahaggatalokuttarapaññā jānanaṭṭhena ñāṇaṃ,",
  "tika-vin04t:1364_7": "cakkhunā ca diṭṭhamiva dhammaṃ paccakkhakaraṇato dassanatthena dassananti ñāṇadassanaṃ,",
  "tika-vin04t:1364_8": "ariyaṃ visuddhaṃ uttamaṃ ñāṇadassananti ariyañāṇadassanaṃ,",
  "tika-vin04t:1364_9": "alaṃ pariyattaṃ kilesaviddhaṃsanasamatthaṃ ariyañāṇadassanamettha jhānādibhede uttarimanussadhamme,",
  "tika-vin04t:1364_10": "alaṃ vā ariyañāṇadassanamassāti alamariyañāṇadassano,",
  "tika-vin04t:1364_11": "taṃ alamariyañāṇadassanaṃ.",
  "tika-vin04t:1364_12": "Samudācareyyāti vuttappakārametaṃ uttarimanussadhammaṃ attupanāyikaṃ katvā kāyena vā vācāya vā tadubhayena vā viññussa manussajātikassa āroceyya.",
  "tika-vin04t:1364_13": "Iti jānāmi iti passāmīti samudācaraṇākāradassanametaṃ,",
  "tika-vin04t:1364_14": "attupanāyikañhi katvā vinā aññāpadesena samudācaranto evaṃ samudācarati,",
  "tika-vin04t:1364_15": "tasmā yvāyaṃ padabhājane “paṭhamaṃ jhānaṃ samāpajjiṃ,",
  "tika-vin04t:1364_16": "samāpajjāmi,",
  "tika-vin04t:1364_17": "samāpanno”tiādibhedo vutto,",
  "tika-vin04t:1364_18": "so sabbo idheva saṅgahaṃ gacchatīti veditabbo.",
  "tika-vin04t:1364_19": "“Iti jānāmi iti passāmī”ti hi vadanto na yidaṃ vacanamattameva vadati,",
  "tika-vin04t:1364_20": "atha kho “iminā ca iminā ca kāraṇena ayaṃ dhammo mayi atthī”ti dīpeti,",
  "tika-vin04t:1364_21": "“samāpajji”ntiādīni ca vadantena hi samāpajjanādīhi kāraṇehi atthitā dīpitā hoti,",
  "tika-vin04t:1364_22": "tena vuttaṃ “yvāyaṃ padabhājane paṭhamaṃ jhānaṃ samāpajjiṃ,",
  "tika-vin04t:1364_23": "samāpajjāmi,",
  "tika-vin04t:1364_24": "samāpannotiādibhedo vutto,",
  "tika-vin04t:1364_25": "so sabbo idheva saṅgahaṃ gacchatī”ti.",
  "tika-vin04t:1364_26": "Tato aparena samayenāti tato ārocitakālato aññatarasmiṃ kāle.",
  "tika-vin04t:1364_27": "Iti āpattipaṭijānanakāladassanametaṃ,",
  "tika-vin04t:1364_28": "ayaṃ pana ārocitakkhaṇeva āpattiṃ āpajjati.",
  "tika-vin04t:1364_29": "Āpattiṃ pana āpanno yasmā parena codito vā acodito vā paṭijānāti,",
  "tika-vin04t:1364_30": "tasmā “samanuggāhīyamāno vā asamanuggāhīyamāno vā”ti vuttaṃ.",
  "tika-vin04t:1364_31": "Āpannoti ārocitakkhaṇeyeva pārājikaṃ āpanno.",
  "tika-vin04t:1364_32": "Visuddhāpekkhoti attano gihibhāvādikaṃ visuddhiṃ apekkhamāno icchamāno.",
  "tika-vin04t:1364_33": "Ayañhi yasmā pārājikaṃ āpanno,",
  "tika-vin04t:1364_34": "tasmā bhikkhubhāve ṭhatvā abhabbo jhānādīni adhigantuṃ,",
  "tika-vin04t:1364_35": "iccassa bhikkhubhāvo visuddhi nāma na hoti.",
  "tika-vin04t:1364_36": "Yasmā pana gihi vā upāsakārāmikasāmaṇerānaṃ vā aññataro hutvā dānādīhi saggamaggaṃ vā jhānādīhi mokkhamaggaṃ vā ārādhetuṃ bhabbo hoti,",
  "tika-vin04t:1364_37": "tasmāssa gihiādibhāvo visuddhi nāma hoti.",
  "tika-vin04t:1364_38": "Tena vuttaṃ “gihibhāvādikaṃ visuddhiṃ apekkhamāno”ti.",
  "tika-vin04t:1364_39": "Evaṃ vadeyyāti evaṃ bhaṇeyya, kathaṃ?",
  "tika-vin04t:1364_40": "“Ajānamevaṃ,",
  "tika-vin04t:1364_41": "āvuso”tiādiṃ.",
  "tika-vin04t:1364_42": "Tattha ajānanti ajānanto.",
  "tika-vin04t:1364_43": "Apassanti apassanto.",
  "tika-vin04t:1364_44": "Tucchaṃ musā vilapinti ahaṃ vacanatthavirahato tucchaṃ,",
  "tika-vin04t:1364_45": "vañcanādhippāyato musā vilapiṃ abhaṇinti vuttaṃ hoti.",
  "tika-vin04t:1364_46": "Aññatra adhimānāti yvāyaṃ tilakkhaṇaṃ āropetvā saṅkhāre sammasantassa āraddhavipassakassa apatte pattasaññitāsaṅkhāto adhimāno uppajjati,",
  "tika-vin04t:1364_47": "taṃ adhimānaṃ ṭhapetvā kevalaṃ pāpicchatāya yo samudācareyya,",
  "tika-vin04t:1364_48": "ayampi pārājiko hotīti attho.",
  "tika-vin04t:1365_0": "Vesāliyaṃ vaggumudātīriye bhikkhū ārabbha tesaṃ uttarimanussadhammārocanavatthusmiṃ paññattaṃ,",
  "tika-vin04t:1365_1": "“aññatra adhimānā”ti ayamettha anupaññatti,",
  "tika-vin04t:1365_2": "sādhāraṇapaññatti,",
  "tika-vin04t:1365_3": "anāṇattikaṃ,",
  "tika-vin04t:1365_4": "“paṭhamaṃ jhānaṃ samāpajji”ntiādinā nayena vuttappakāraṃ asantaṃ jhānādidhammaṃ ārocentassa sace yassa kassaci āroceti,",
  "tika-vin04t:1365_5": "so manussajātiko hoti,",
  "tika-vin04t:1365_6": "anantarameva “ayaṃ jhānalābhī”ti vā “ariyo”ti vā yena kenaci ākārena tamatthaṃ jānāti,",
  "tika-vin04t:1365_7": "pārājikaṃ.",
  "tika-vin04t:1365_8": "Sace na jānāti,",
  "tika-vin04t:1365_9": "thullaccayaṃ.",
  "tika-vin04t:1365_10": "Sace pana “yo te vihāre vasi,",
  "tika-vin04t:1365_11": "so bhikkhu paṭhamaṃ jhānaṃ samāpajjī”tiādinā nayena aññāpadesena ārocentassa jānāti,",
  "tika-vin04t:1365_12": "thullaccayaṃ.",
  "tika-vin04t:1365_13": "Sace na jānāti, dukkaṭaṃ.",
  "tika-vin04t:1365_14": "Adhimānena ārocentassa,",
  "tika-vin04t:1365_15": "anullapanādhippāyassa,",
  "tika-vin04t:1365_16": "ummattakādīnañca anāpatti.",
  "tika-vin04t:1365_17": "Sīlavipatti,",
  "tika-vin04t:1365_18": "uttarimanussadhammassa attani asantatā,",
  "tika-vin04t:1365_19": "pāpicchatāya tassa ārocanaṃ,",
  "tika-vin04t:1365_20": "anaññāpadeso,",
  "tika-vin04t:1365_21": "yassa āroceti,",
  "tika-vin04t:1365_22": "tassa manussajātikatā,",
  "tika-vin04t:1365_23": "taṅkhaṇavijānananti imānettha pañca aṅgāni.",
  "tika-vin04t:1365_24": "Samuṭṭhānādīni adinnādāne vuttasadisānevāti.",
  "tika-vin04t:1366_0": "Catutthapārājikavaṇṇanā niṭṭhitā.",
  "tika-vin04t:1367_0": "Uddiṭṭhā kho āyasmanto cattāro pārājikā dhammātiidaṃ idha uddiṭṭhapārājikaparidīpanameva.",
  "tika-vin04t:1367_1": "Samodhānetvā pana sabbāneva catuvīsati pārājikāni veditabbāni.",
  "tika-vin04t:1367_2": "Katamāni catuvīsati?",
  "tika-vin04t:1367_3": "Pāḷiyaṃ āgatāni tāva bhikkhūnaṃ cattāri bhikkhunīnaṃ asādhāraṇāni cattārīti aṭṭha,",
  "tika-vin04t:1367_4": "tāni ekādasannaṃ paṇḍakādīnaṃ abhabbabhāvasaṅkhātehi ekādasahi pārājikehi saddhiṃ ekūnavīsati,",
  "tika-vin04t:1367_5": "gihibhāvaṃ patthayamānāya bhikkhuniyā vibbhantabhāvapārājikena saddhiṃ vīsati,",
  "tika-vin04t:1367_6": "aparānipi lambī,",
  "tika-vin04t:1367_7": "mudupiṭṭhiko,",
  "tika-vin04t:1367_8": "parassa aṅgajātaṃ mukhena gaṇhāti,",
  "tika-vin04t:1367_9": "parassa aṅgajāte abhinisīdatīti imesaṃ catunnaṃ vasena “cattāri anulomapārājikānī”ti vadanti,",
  "tika-vin04t:1367_10": "iti imāni ca cattāri,",
  "tika-vin04t:1367_11": "purimāni ca vīsatīti samodhānetvā sabbāneva catuvīsati pārājikāni veditabbāni.",
  "tika-vin04t:1367_12": "Na labhati bhikkhūhi saddhiṃ saṃvāsanti uposathādibhedaṃ saṃvāsaṃ bhikkhūhi saddhiṃ na labhati.",
  "tika-vin04t:1367_13": "Yathā pure,",
  "tika-vin04t:1367_14": "tathā pacchāti yathā pubbe gihikāle anupasampannakāle ca,",
  "tika-vin04t:1367_15": "pacchā pārājikaṃ āpannopi tatheva asaṃvāso hoti,",
  "tika-vin04t:1367_16": "natthi tassa bhikkhūhi saddhiṃ uposathādibhedo saṃvāsoti.",
  "tika-vin04t:1367_17": "Tatthāyasmante pucchāmīti tesu catūsu pārājikesu āyasmante “kaccittha parisuddhā”ti pucchāmi.",
  "tika-vin04t:1367_18": "Kaccitthāti kacci ettha,",
  "tika-vin04t:1367_19": "etesu catūsu pārājikesu kacci parisuddhāti attho.",
  "tika-vin04t:1367_20": "Atha vā kaccittha parisuddhāti kacci parisuddhā attha,",
  "tika-vin04t:1367_21": "bhavathāti attho.",
  "tika-vin04t:1367_22": "Sesaṃ sabbattha uttānamevāti.",
  "tika-vin04t:1368_0": "Kaṅkhāvitaraṇiyā pātimokkhavaṇṇanāya",
  "tika-vin04t:1369_0": "Pārājikavaṇṇanā niṭṭhitā.",
  "tika-vin04t:1370_0": "Saṅghādisesakaṇḍo",
  "tika-vin04t:1371_0": "Ime kho panāti idāni vattabbānaṃ abhimukhīkaraṇaṃ.",
  "tika-vin04t:1371_1": "Āyasmantoti sannipatitānaṃ piyavacanena ālapanaṃ.",
  "tika-vin04t:1371_2": "Terasāti gaṇanaparicchedo.",
  "tika-vin04t:1371_3": "Saṅghādisesāti evaṃnāmakā.",
  "tika-vin04t:1371_4": "Dhammāti āpattiyo.",
  "tika-vin04t:1371_5": "Uddesaṃ āgacchantīti sarūpena uddisitabbataṃ āgacchanti,",
  "tika-vin04t:1371_6": "na nidāne viya “yassa siyā āpattī”ti sādhāraṇavacanamattena.",
  "tika-vin04t:1372_0": "1. Sukkavissaṭṭhisikkhāpadavaṇṇanā",
  "tika-vin04t:1373_0": "Saṃvijjati cetanā assāti sañcetanā,",
  "tika-vin04t:1373_1": "sañcetanāva sañcetanikā,",
  "tika-vin04t:1373_2": "sañcetanā vā assa atthīti sañcetanikā.",
  "tika-vin04t:1373_3": "Sukkavissaṭṭhīti sukkassa vissaṭṭhi,",
  "tika-vin04t:1373_4": "rāgūpatthambhādīsu yena kenaci aṅgajāte kammaññataṃ patte ārogyādīsu yaṃkiñci apadisitvā ajjhattarūpādīsu",
  "tika-vin04t:1373_5": "yattha katthaci mocanassādacetanāya nimitte upakkamantassa āsayadhātunānattato nīlādivasena dasavidhesu",
  "tika-vin04t:1373_6": "sukkesu yassa kassaci sukkassa ṭhānā cāvanāti attho.",
  "tika-vin04t:1373_7": "Aññatra supinantāti yā supine sukkavissaṭṭhi hoti,",
  "tika-vin04t:1373_8": "taṃ ṭhapetvā.",
  "tika-vin04t:1373_9": "Saṅghādisesoti yā aññatra supinantā sañcetanikā sukkavissaṭṭhi,",
  "tika-vin04t:1373_10": "ayaṃ saṅghādiseso nāma āpattinikāyoti attho.",
  "tika-vin04t:1373_11": "Vacanattho panettha saṅgho ādimhi ceva sese ca icchitabbo assāti saṅghādiseso.",
  "tika-vin04t:1373_12": "Kiṃ vuttaṃ hoti –",
  "tika-vin04t:1373_13": "imaṃ āpattiṃ āpajjitvā vuṭṭhātukāmassa yaṃ taṃ āpattivuṭṭhānaṃ,",
  "tika-vin04t:1373_14": "tassa ādimhi ceva parivāsadānatthāya,",
  "tika-vin04t:1373_15": "ādito sese majjhe mānattadānatthāya mūlāya paṭikassanena vā saha mānattadānatthāya,",
  "tika-vin04t:1373_16": "avasāne abbhānatthāya ca saṅgho icchitabbo,",
  "tika-vin04t:1373_17": "na hettha ekampi kammaṃ vinā saṅghena sakkā kātuṃ.",
  "tika-vin04t:1373_18": "Iti saṅgho ādimhi ceva sese ca icchitabbo assāti saṅghādisesoti.",
  "tika-vin04t:1374_0": "Sāvatthiyaṃ seyyasakaṃ ārabbha upakkamitvā asucimocanavatthusmiṃ paññattaṃ,",
  "tika-vin04t:1374_1": "“aññatra supinantā”ti ayamettha anupaññatti,",
  "tika-vin04t:1374_2": "asādhāraṇapaññatti,",
  "tika-vin04t:1374_3": "anāṇattikaṃ.",
  "tika-vin04t:1374_4": "Sace pana parena attano aṅgajāte upakkamaṃ kāretvā mocāpeti,",
  "tika-vin04t:1374_5": "āpajjatiyeva.",
  "tika-vin04t:1374_6": "Cetetvā antamaso ākāse kaṭikampanenapi nimitte upakkamantassa sace na muccati,",
  "tika-vin04t:1374_7": "thullaccayaṃ.",
  "tika-vin04t:1374_8": "Sace pana antamaso yaṃ ekā khuddakamakkhikā piveyya,",
  "tika-vin04t:1374_9": "tattakampi ṭhānato muccati,",
  "tika-vin04t:1374_10": "dakasotaṃ anotiṇṇepi saṅghādiseso.",
  "tika-vin04t:1374_11": "Ṭhānato pana cutaṃ avassameva dakasotaṃ otarati,",
  "tika-vin04t:1374_12": "tasmā “dakasotaṃ otiṇṇamatte bahi nikkhante vā anikkhante vā saṅghādiseso”ti aṭṭhakathāsu vuttaṃ.",
  "tika-vin04t:1374_13": "Anupakkamantassa ca,",
  "tika-vin04t:1374_14": "amocanādhippāyassa ca,",
  "tika-vin04t:1374_15": "supinaṃ passantassa ca,",
  "tika-vin04t:1374_16": "ummattakādīnañca muttepi anāpatti.",
  "tika-vin04t:1374_17": "Sīlavipatti, cetanā, upakkamo,",
  "tika-vin04t:1374_18": "muccananti imānettha tīṇi aṅgāni.",
  "tika-vin04t:1374_19": "Samuṭṭhānādīni paṭhamapārājike vuttasadisānevāti.",
  "tika-vin04t:1375_0": "Sukkavissaṭṭhisikkhāpadavaṇṇanā niṭṭhitā.",
  "tika-vin04t:1376_0": "2. Kāyasaṃsaggasikkhāpadavaṇṇanā",
  "tika-vin04t:1377_0": "Dutiye otiṇṇoti yakkhādīhi viya sattā anto uppajjantena rāgena vā otiṇṇo,",
  "tika-vin04t:1377_1": "kūpādīni viya sattā asamapekkhitvā rajjanīye ṭhāne rajjanto sayaṃ vā rāgaṃ otiṇṇo,",
  "tika-vin04t:1377_2": "kāyasaṃsaggarāgasamaṅgissetaṃ adhivacanaṃ.",
  "tika-vin04t:1377_3": "Vipariṇatena cittenāti parisuddhabhavaṅgasantatisaṅkhātaṃ pakatiṃ vijahitvā aññathā pavattena,",
  "tika-vin04t:1377_4": "virūpaṃ vā pariṇatena yathā parivattamānaṃ virūpaṃ hoti,",
  "tika-vin04t:1377_5": "evaṃ vuttarāgavasena parivattetvā ṭhitena cittenāti attho.",
  "tika-vin04t:1377_6": "Mātugāmena saddhinti tadahujātāyapi jīvamānakamanussitthiyā saddhiṃ.",
  "tika-vin04t:1377_7": "Kāyasaṃsaggaṃ samāpajjeyyāti hatthaggahaṇādikaāyasampayogaṃ kāyamissībhāvaṃ samāpajjeyya.",
  "tika-vin04t:1377_8": "Hatthaggāhaṃ vātiādi panassa vitthārena atthadassanaṃ.",
  "tika-vin04t:1377_9": "Tattha hattho nāma kapparato paṭṭhāya yāva agganakhā.",
  "tika-vin04t:1377_10": "Veṇī nāma vinandhitvā vā avinandhitvā vā suddhakesehi vā nīlādivaṇṇasuttakusumakahāpaṇamālāsuvaṇṇacīrakamuttāvaḷiādīsu",
  "tika-vin04t:1377_11": "aññataramissehi vā katakesakalāpassetaṃ adhivacanaṃ.",
  "tika-vin04t:1377_12": "Veṇiggahaṇena cettha kesāpi gahitāyeva saddhiṃ lomehi.",
  "tika-vin04t:1377_13": "Iti vuttalakkhaṇassa hatthassa gahaṇaṃ hatthaggāho,",
  "tika-vin04t:1377_14": "veṇiyā gahaṇaṃ veṇiggāho.",
  "tika-vin04t:1377_15": "Avasesassa sarīrassa parāmasanaṃ aññatarassa vā aññatarassa vā aṅgassa parāmasanaṃ nāma.",
  "tika-vin04t:1377_16": "Yo taṃ hatthaggāhaṃ vā veṇiggāhaṃ vā aññatarassa vā aññatarassa vā aṅgassa parāmasanaṃ samāpajjeyya,",
  "tika-vin04t:1377_17": "tassa saṅghādiseso nāma āpattinikāyo hotīti.",
  "tika-vin04t:1378_0": "Sāvatthiyaṃ udāyittheraṃ ārabbha kāyasaṃsaggasamāpajjanavatthusmiṃ paññattaṃ,",
  "tika-vin04t:1378_1": "asādhāraṇapaññatti,",
  "tika-vin04t:1378_2": "anāṇattikaṃ,",
  "tika-vin04t:1378_3": "itthiyā itthisaññino antamaso lomena lomaṃ phusantassāpi,",
  "tika-vin04t:1378_4": "itthiyā vā phusiyamānassa sevanādhippāyena vāyamitvā phassaṃ paṭijānantassa saṅghādiseso.",
  "tika-vin04t:1378_5": "Ekena pana hatthena gahetvā dutiyena hatthena divasampi tattha tattha phusantassa ekāva āpatti,",
  "tika-vin04t:1378_6": "aggahetvā phusanto pana sace sīsato yāva pādā,",
  "tika-vin04t:1378_7": "tāva kāyato hatthaṃ amocentoyeva phusati,",
  "tika-vin04t:1378_8": "ekāva āpatti,",
  "tika-vin04t:1378_9": "pañcannaṃ aṅgulīnaṃ ekato gahaṇepi ekāyeva.",
  "tika-vin04t:1378_10": "Sace pana nānitthīnaṃ pañcaṅguliyo ekato gaṇhāti,",
  "tika-vin04t:1378_11": "pañca āpattiyo.",
  "tika-vin04t:1378_12": "Itthiyā vematikassa,",
  "tika-vin04t:1378_13": "paṇḍakapurisatiracchānagatasaññissa ca thullaccayaṃ,",
  "tika-vin04t:1378_14": "tathā kāyena kāyappaṭibaddhena,",
  "tika-vin04t:1378_15": "amanussitthipaṇḍakehi ca saddhiṃ kāyasaṃsaggepi.",
  "tika-vin04t:1378_16": "Manussitthiyā pana kāyappaṭibaddhena kāyappaṭibaddhādīsu,",
  "tika-vin04t:1378_17": "purisakāyaphusanādīsu ca dukkaṭaṃ.",
  "tika-vin04t:1378_18": "Itthiyā phusiyamānassa sevanādhippāyassāpi kāyena avāyamitvā phassaṃ paṭijānantassa,",
  "tika-vin04t:1378_19": "mokkhādhippāyena itthiṃ phusantassa,",
  "tika-vin04t:1378_20": "asañcicca, assatiyā,",
  "tika-vin04t:1378_21": "ajānantassa,",
  "tika-vin04t:1378_22": "asādiyantassa,",
  "tika-vin04t:1378_23": "ummattakādīnañca anāpatti.",
  "tika-vin04t:1378_24": "Sīlavipatti,",
  "tika-vin04t:1378_25": "manussitthī,",
  "tika-vin04t:1378_26": "itthisaññitā,",
  "tika-vin04t:1378_27": "kāyasaṃsaggarāgo,",
  "tika-vin04t:1378_28": "tena rāgena vāyāmo,",
  "tika-vin04t:1378_29": "hatthaggāhādisamāpajjananti imānettha pañca aṅgāni.",
  "tika-vin04t:1378_30": "Samuṭṭhānādīni paṭhamapārājike vuttasadisānevāti.",
  "tika-vin04t:1379_0": "Kāyasaṃsaggasikkhāpadavaṇṇanā niṭṭhitā.",
  "tika-vin04t:1380_0": "3. Duṭṭhullavācāsikkhāpadavaṇṇanā",
  "tika-vin04t:1381_0": "Tatiye otiṇṇatā ca vipariṇatacittatā ca duṭṭhullavācassādarāgavasena veditabbā.",
  "tika-vin04t:1381_1": "Mātugāmanti duṭṭhullāduṭṭhullasaṃlakkhaṇasamatthaṃ manussitthiṃ.",
  "tika-vin04t:1381_2": "Duṭṭhullāhivācāhīti vaccamaggapassāvamaggemethunadhammappaṭisaṃyuttāhi vācāhi.",
  "tika-vin04t:1381_3": "Obhāseyyāti avabhāseyya,",
  "tika-vin04t:1381_4": "vaṇṇāvaṇṇayācanaāyācanapucchanapaṭipucchanaācikkhaṇānusāsanaakkosanavasena nānappakāraṃ asaddhammavacanaṃ vadeyya.",
  "tika-vin04t:1381_5": "Yathā tanti ettha nti nipātamattaṃ,",
  "tika-vin04t:1381_6": "yathā yuvā yuvatinti attho.",
  "tika-vin04t:1381_7": "Etena obhāsane nirāsaṅkabhāvaṃ dasseti.",
  "tika-vin04t:1381_8": "Methunupasaṃhitāhītiidaṃ duṭṭhullavācāya sikhāpattalakkhaṇadassanaṃ.",
  "tika-vin04t:1381_9": "Saṅghādisesoti dvinnaṃ maggānaṃ vasena vaṇṇāvaṇṇehi vā methunayācanādīhi vā “sikharaṇīsi,",
  "tika-vin04t:1381_10": "saṃbhinnāsi,",
  "tika-vin04t:1381_11": "ubhatobyañjanakāsī”ti imesu tīsu aññatarena akkosavacanena vā mātugāmaṃ obhāsantassa saṅghādiseso nāma āpattinikāyo hotīti.",
  "tika-vin04t:1382_0": "Sāvatthiyaṃ udāyittheraṃ ārabbha duṭṭhullavācāhi obhāsanavatthusmiṃ paññattaṃ,",
  "tika-vin04t:1382_1": "asādhāraṇapaññatti,",
  "tika-vin04t:1382_2": "anāṇattikaṃ,",
  "tika-vin04t:1382_3": "itthiyā itthisaññino antamaso hatthamuddāyapi vuttanayena obhāsantassa sace sā tamatthaṃ tasmiṃyeva khaṇe jānāti,",
  "tika-vin04t:1382_4": "saṅghādiseso.",
  "tika-vin04t:1382_5": "Paṇḍake thullaccayaṃ.",
  "tika-vin04t:1382_6": "Tasmiṃyeva itthisaññino dukkaṭaṃ.",
  "tika-vin04t:1382_7": "Punappunaṃ obhāsantassa,",
  "tika-vin04t:1382_8": "sambahulā ca itthiyo ekavācāya obhāsantassa vācāgaṇanāya ceva itthigaṇanāya ca āpattiyo.",
  "tika-vin04t:1382_9": "Sace yaṃ itthiṃ obhāsati,",
  "tika-vin04t:1382_10": "sā na jānāti,",
  "tika-vin04t:1382_11": "thullaccayaṃ.",
  "tika-vin04t:1382_12": "Adhakkhakaṃ ubbhajāṇumaṇḍalaṃ ādissa vaṇṇādibhaṇanepi thullaccayaṃ.",
  "tika-vin04t:1382_13": "Paṇḍake dukkaṭaṃ,",
  "tika-vin04t:1382_14": "ubbhakkhakaṃ adhojāṇumaṇḍalaṃ kāyappaṭibaddhañca ādissa vaṇṇādibhaṇane sabbattha dukkaṭaṃ.",
  "tika-vin04t:1382_15": "Atthadhammaanusāsanipurekkhārānaṃ ummattakādīnañca anāpatti.",
  "tika-vin04t:1382_16": "Sīlavipatti,",
  "tika-vin04t:1382_17": "manussitthī,",
  "tika-vin04t:1382_18": "itthisaññitā,",
  "tika-vin04t:1382_19": "duṭṭhullavācassādarāgo,",
  "tika-vin04t:1382_20": "tena rāgena obhāsanaṃ,",
  "tika-vin04t:1382_21": "taṅkhaṇavijānananti imānettha pañca aṅgāni.",
  "tika-vin04t:1382_22": "Adinnādānasamuṭṭhānaṃ, kiriyaṃ,",
  "tika-vin04t:1382_23": "saññāvimokkhaṃ,",
  "tika-vin04t:1382_24": "sacittakaṃ,",
  "tika-vin04t:1382_25": "lokavajjaṃ,",
  "tika-vin04t:1382_26": "kāyakammaṃ,",
  "tika-vin04t:1382_27": "vacīkammaṃ,",
  "tika-vin04t:1382_28": "akusalacittaṃ,",
  "tika-vin04t:1382_29": "dvivedananti.",
  "tika-vin04t:1383_0": "Duṭṭhullavācāsikkhāpadavaṇṇanā niṭṭhitā.",
  "tika-vin04t:1384_0": "4. Attakāmasikkhāpadavaṇṇanā",
  "tika-vin04t:1385_0": "Catutthe otiṇṇatā ca vipariṇatacittatā ca attakāmapāricariyāvasena veditabbā.",
  "tika-vin04t:1385_1": "Mātugāmassa santiketi duṭṭhullobhāsane vuttappakārāya itthiyā samīpe.",
  "tika-vin04t:1385_2": "Attakāmapāricariyāyāti methunadhammasaṅkhātena kāmena pāricariyā kāmapāricariyā,",
  "tika-vin04t:1385_3": "attano atthāya kāmapāricariyā attakāmapāricariyā,",
  "tika-vin04t:1385_4": "attanā vā kāmitā icchitāti attakāmā,",
  "tika-vin04t:1385_5": "sayaṃ methunarāgavasena patthitāti attho,",
  "tika-vin04t:1385_6": "attakāmā ca sā pāricariyā cāti attakāmapāricariyā,",
  "tika-vin04t:1385_7": "tassā attakāmapāricariyāya.",
  "tika-vin04t:1385_8": "Vaṇṇaṃ bhāseyyāti guṇaṃ ānisaṃsaṃ pakāseyya.",
  "tika-vin04t:1385_9": "Etadaggantiādi tassā attakāmapāricariyāya vaṇṇabhāsanākāranidassanaṃ.",
  "tika-vin04t:1385_10": "Tatrāyaṃ padasambandhavaseneva saṅkhepattho –",
  "tika-vin04t:1385_11": "yā mādisaṃ pāṇātipātādīhi virahitattā sīlavantaṃ methunadhammā virahitattā brahmacāriṃ tadubhayenāpi",
  "tika-vin04t:1385_12": "kalyāṇadhammaṃ etena dhammena paricareyya abhirameyya,",
  "tika-vin04t:1385_13": "tassā evaṃ mādisaṃ paricarantiyā yā ayaṃ pāricariyā nāma,",
  "tika-vin04t:1385_14": "etadaggaṃ pāricariyānanti.",
  "tika-vin04t:1385_15": "Methunupasaṃhitena saṅghādisesoti evaṃ attakāmapāricariyāya vaṇṇaṃ bhāsanto ca “arahasi tvaṃ mayhaṃ methunadhammaṃ",
  "tika-vin04t:1385_16": "dātu”ntiādinā methunappaṭisaṃyutteneva vacanena yo bhāseyya,",
  "tika-vin04t:1385_17": "tassa saṅghādiseso.",
  "tika-vin04t:1386_0": "Sāvatthiyaṃ udāyittheraṃ ārabbha attakāmapāricariyāya vaṇṇabhāsanavatthusmiṃ paññattaṃ,",
  "tika-vin04t:1386_1": "asādhāraṇapaññatti,",
  "tika-vin04t:1386_2": "anāṇattikaṃ,",
  "tika-vin04t:1386_3": "itthiyā itthisaññino antamaso hatthamuddāyapi vuttanayeneva attakāmapāricariyāya vaṇṇaṃ bhāsantassa sace sā tamatthaṃ tasmiṃyeva khaṇe jānāti,",
  "tika-vin04t:1386_4": "saṅghādiseso.",
  "tika-vin04t:1386_5": "No ce jānāti,",
  "tika-vin04t:1386_6": "thullaccayaṃ.",
  "tika-vin04t:1386_7": "Paṇḍake paṇḍakasaññinopi thullaccayaṃ.",
  "tika-vin04t:1386_8": "Tasmiṃyeva itthisaññino dukkaṭaṃ.",
  "tika-vin04t:1386_9": "Cīvarādīhi vatthukāmehi pāricariyāya vaṇṇaṃ bhāsantassa ummattakādīnañca anāpatti.",
  "tika-vin04t:1386_10": "Sīlavipatti,",
  "tika-vin04t:1386_11": "manussitthī,",
  "tika-vin04t:1386_12": "itthisaññitā,",
  "tika-vin04t:1386_13": "attakāmapāricariyāya rāgo,",
  "tika-vin04t:1386_14": "tena rāgena vaṇṇabhaṇanaṃ,",
  "tika-vin04t:1386_15": "taṅkhaṇavijānananti imānettha pañca aṅgāni.",
  "tika-vin04t:1386_16": "Samuṭṭhānādīni duṭṭhullobhāsane vuttasadisānevāti.",
  "tika-vin04t:1387_0": "Attakāmasikkhāpadavaṇṇanā niṭṭhitā.",
  "tika-vin04t:1388_0": "5. Sañcarittasikkhāpadavaṇṇanā",
  "tika-vin04t:1389_0": "Pañcame sañcarittanti itthipurisānaṃ antare saṃcaraṇabhāvaṃ.",
  "tika-vin04t:1389_1": "Samāpajjeyyāti sammā paṭiggaṇhanavīmaṃsanapaccāharaṇāni karonto āpajjeyya.",
  "tika-vin04t:1389_2": "Itthiyā vātiādi samāpajjanākāradassanaṃ.",
  "tika-vin04t:1389_3": "Tattha itthiyā vā purisamatinti purisena vā tassa mātāpitādīhi vā pesito purisassa matiṃ adhippāyaṃ itthiyā āroceyyāti attho.",
  "tika-vin04t:1389_4": "Purisassa vā itthimatinti itthiyā vā tassā mātāpitādīhi vā pesito itthiyā matiṃ adhippāyaṃ purisassa āroceyyāti attho.",
  "tika-vin04t:1389_5": "Jāyattane vā jārattane vāti jāyabhāve vā jārabhāve vā.",
  "tika-vin04t:1389_6": "Purisassa hi matiṃ itthiyā ārocento jāyattane āroceti,",
  "tika-vin04t:1389_7": "itthiyā matiṃ purisassa ārocento jārattane āroceti.",
  "tika-vin04t:1389_8": "Apica purisasseva matiṃ itthiyā ārocento jāyattane vā āroceti nibaddhabhariyabhāve,",
  "tika-vin04t:1389_9": "jārattane vā micchācārabhāve,",
  "tika-vin04t:1389_10": "tenevassa padabhājane “jāyattane vāti jāyā bhavissasi,",
  "tika-vin04t:1389_11": "jārattane vāti jārī bhavissasī”ti vuttaṃ.",
  "tika-vin04t:1389_12": "Eteneva upāyena itthiyā matiṃ purisassa ārocanepi “pati bhavissasi,",
  "tika-vin04t:1389_13": "jāro bhavissasī”ti vattabbatā veditabbā.",
  "tika-vin04t:1389_14": "Antamaso taṅkhaṇikāyapīti sabbantimena paricchedena yā ayaṃ taṅkhaṇe muhuttamatte saṃvasitabbato “taṅkhaṇikā”ti vuccati,",
  "tika-vin04t:1389_15": "muhuttikāti attho.",
  "tika-vin04t:1389_16": "Tassāpi “muhuttikā bhavissasī”ti evaṃ purisassa matiṃ ārocentassa saṅghādiseso,",
  "tika-vin04t:1389_17": "eteneva upāyena “muhuttiko bhavissasī”ti evaṃ purisassa itthimatiṃ ārocentopi saṅghādisesaṃ āpajjatīti veditabbo.",
  "tika-vin04t:1390_0": "Sāvatthiyaṃ udāyittheraṃ ārabbha sañcarittasamāpajjanavatthusmiṃ paññattaṃ,",
  "tika-vin04t:1390_1": "“antamaso taṅkhaṇikāyapī”ti ayamettha anupaññatti,",
  "tika-vin04t:1390_2": "sādhāraṇapaññatti,",
  "tika-vin04t:1390_3": "“paṭiggaṇhāti,",
  "tika-vin04t:1390_4": "vīmaṃsati,",
  "tika-vin04t:1390_5": "antevāsiṃ paccāharāpetī”tiiminā nayena sāṇattikaṃ,",
  "tika-vin04t:1390_6": "aññatra nālaṃvacanīyāya yāya kāyaci itthiyā antamaso mātuyāpi purisamatiṃ ārocento “hohi kira bhariyā",
  "tika-vin04t:1390_7": "dhanakkītā”ti vattukāmo sacepi chandavāsinīādīsu aññatarākārena ārocetvā tāya “sādhū”ti sampaṭicchitepi",
  "tika-vin04t:1390_8": "asampaṭicchitepi puna āgantvā yena pahito,",
  "tika-vin04t:1390_9": "tassa taṃ pavattiṃ āroceti,",
  "tika-vin04t:1390_10": "saṅghādisesaṃ āpajjati.",
  "tika-vin04t:1390_11": "Sā pana tassa bhariyā hotu vā, mā vā,",
  "tika-vin04t:1390_12": "akāraṇametaṃ.",
  "tika-vin04t:1390_13": "Sacepi yassā santikaṃ pesito,",
  "tika-vin04t:1390_14": "taṃ adisvā aññatarassa avassārocanakassa “ārocehī”ti vatvā paccāharati,",
  "tika-vin04t:1390_15": "āpajjatiyeva.",
  "tika-vin04t:1390_16": "“Māturakkhitaṃ brūhī”ti pesitassa pana gantvā aññaṃ piturakkhitādīsu aññataraṃ vadantassa visaṅketaṃ hoti,",
  "tika-vin04t:1390_17": "purisassa vā itthiyā vā vacanaṃ “sādhū”ti kāyena vā vācāya vā ubhayena vā paṭiggaṇhitvā tassā itthiyā",
  "tika-vin04t:1390_18": "vā purisassa vā ārocetvā vā ārocāpetvā vā puna yena pesito,",
  "tika-vin04t:1390_19": "tassa taṃ pavattiṃ sayaṃ ārocentassa vā aññena ārocāpentassa vā saṅghādiseso.",
  "tika-vin04t:1390_20": "Ettāvatā hi “paṭiggaṇhāti,",
  "tika-vin04t:1390_21": "vīmaṃsati,",
  "tika-vin04t:1390_22": "paccāharatī”tiidaṃ aṅgattayaṃ sampāditameva hoti,",
  "tika-vin04t:1390_23": "ito pana yehi kehici dvīhi aṅgehi,",
  "tika-vin04t:1390_24": "paṇḍake ca aṅgattayenāpi thullaccayaṃ.",
  "tika-vin04t:1390_25": "Ekena dukkaṭaṃ.",
  "tika-vin04t:1390_26": "Saṅghassa vā cetiyassa vā gilānassa vā kiccena gacchantassa,",
  "tika-vin04t:1390_27": "ummattakādīnañca anāpatti.",
  "tika-vin04t:1391_0": "Sīlavipatti, yesu sañcarittaṃ samāpajjati, tesaṃ manussajātikatā, na nālaṃvacanīyatā,",
  "tika-vin04t:1392_0": "Paṭiggaṇhanavīmaṃsanapaccāharaṇānīti imānettha pañca aṅgāni.",
  "tika-vin04t:1392_1": "Chasamuṭṭhānaṃ,",
  "tika-vin04t:1392_2": "paṇṇattiṃ vā alaṃvacanīyabhāvaṃ vā ajānantassa kāyavikārena sāsanaṃ gahetvā tatheva vīmaṃsitvā tatheva paccāharantassa kāyato samuṭṭhāti.",
  "tika-vin04t:1392_3": "“Itthannāmā āgamissati,",
  "tika-vin04t:1392_4": "tassā cittaṃ jāneyyāthā”ti kenaci vutte “sādhū”ti sampaṭicchitvā taṃ āgataṃ vatvā puna tasmiṃ purise",
  "tika-vin04t:1392_5": "āgate ārocentassa kāyena kiñci akatattā vācato samuṭṭhāti.",
  "tika-vin04t:1392_6": "Vācāya “sādhū”ti sāsanaṃ gahetvā aññena karaṇīyena tassā gharaṃ gantvā aññattha vā gamanakāle taṃ disvā",
  "tika-vin04t:1392_7": "vacībhedena vīmaṃsitvā punapi aññeneva kāraṇena tato apakkamma kadācideva taṃ purisaṃ disvā ārocentassāpi",
  "tika-vin04t:1392_8": "vācato samuṭṭhāti.",
  "tika-vin04t:1392_9": "Paṇṇattiṃ ajānantassa pana khīṇāsavassāpi pituvacanena gantvā alaṃvacanīyaṃ mātarampi “ehi me pitaraṃ",
  "tika-vin04t:1392_10": "upaṭṭhāhī”ti vatvā paccāharantassa kāyavācato samuṭṭhāti.",
  "tika-vin04t:1392_11": "Imāni tīṇi acittakasamuṭṭhānāni.",
  "tika-vin04t:1392_12": "Tadubhayaṃ pana jānitvā eteheva tīhi nayehi samāpajjantassa tāneva tīṇi tadubhayajānanacittena sacittakāni honti, kiriyaṃ,",
  "tika-vin04t:1392_13": "nosaññāvimokkhaṃ,",
  "tika-vin04t:1392_14": "acittakaṃ,",
  "tika-vin04t:1392_15": "paṇṇattivajjaṃ,",
  "tika-vin04t:1392_16": "kāyakammaṃ,",
  "tika-vin04t:1392_17": "vacīkammaṃ,",
  "tika-vin04t:1392_18": "kusalādivasena cettha tīṇi cittāni,",
  "tika-vin04t:1392_19": "sukhādivasena tisso vedanāti.",
  "tika-vin04t:1393_0": "Sañcarittasikkhāpadavaṇṇanā niṭṭhitā.",
  "tika-vin04t:1394_0": "6. Kuṭikārasikkhāpadavaṇṇanā",
  "tika-vin04t:1395_0": "Chaṭṭhe saññācikāya panāti ettha saññācikā nāma sayaṃ pavattitayācanā vuccati,",
  "tika-vin04t:1395_1": "tasmā saññācikāyāti attano yācanāyāti vuttaṃ hoti,",
  "tika-vin04t:1395_2": "sayaṃ yācitakehi upakaraṇehīti attho.",
  "tika-vin04t:1395_3": "Ettha ca yaṃkiñci parapariggahitakaṃ mūlacchedavasena yācituṃ na vaṭṭati,",
  "tika-vin04t:1395_4": "tāvakālikaṃ pana vaṭṭati.",
  "tika-vin04t:1395_5": "Sahāyatthāya kammakaraṇatthāya “purisaṃ dethā”ti vattuṃ vaṭṭati,",
  "tika-vin04t:1395_6": "purisattakarampi yācituṃ vaṭṭati,",
  "tika-vin04t:1395_7": "purisattakaro nāma vaḍḍhakiādinā purisena kātabbaṃ hatthakammaṃ.",
  "tika-vin04t:1395_8": "Taṃ “purisattakaraṃ dehī”ti vā “hatthakammaṃ dehī”ti vā vatvā yācituṃ vaṭṭati.",
  "tika-vin04t:1395_9": "Hatthakammaṃ nāma kiñci vatthu na hoti,",
  "tika-vin04t:1395_10": "tasmā “kiṃ, bhante,",
  "tika-vin04t:1395_11": "āgatatthā”ti pucchite vā apucchite vā yācituṃ vaṭṭati,",
  "tika-vin04t:1395_12": "viññattipaccayā doso natthi,",
  "tika-vin04t:1395_13": "migaluddakādayo pana sakakammaṃ na yācitabbā.",
  "tika-vin04t:1395_14": "Kuṭinti ullittādīsu aññataraṃ.",
  "tika-vin04t:1395_15": "Tattha ullittā nāma ṭhapetvā thambhatulāpiṭṭhasaṅghāṭavātapānadhūmacchiddādibhedaṃ alepokāsaṃ avasese",
  "tika-vin04t:1395_16": "lepokāse kuṭṭehi saddhiṃ ghaṭetvā chadanassa anto sudhāya vā mattikāya vā littā.",
  "tika-vin04t:1395_17": "Avalittā nāma tatheva vuttanayeneva chadanassa bahi littā.",
  "tika-vin04t:1395_18": "Ullittāvalittā nāma tatheva chadanassa anto ca bahi ca littā.",
  "tika-vin04t:1395_19": "Kārayamānenāti sayaṃ vā karontena,",
  "tika-vin04t:1395_20": "āṇattiyā vā kārāpentena.",
  "tika-vin04t:1395_21": "Asāmikanti kāretā dāyakena virahitaṃ.",
  "tika-vin04t:1395_22": "Attuddesanti “mayhaṃ vāsāgāraṃ esā”ti evaṃ attā uddeso etissāti attuddesā,",
  "tika-vin04t:1395_23": "taṃ attuddesaṃ.",
  "tika-vin04t:1395_24": "Pamāṇikā kāretabbāti pamāṇayuttā kāretabbā.",
  "tika-vin04t:1395_25": "Tatridaṃ pamāṇanti tassā kuṭiyā idaṃ pamāṇaṃ.",
  "tika-vin04t:1395_26": "Dīghasoti dīghato.",
  "tika-vin04t:1395_27": "Dvādasa vidatthiyo sugatavidatthiyātiettha sugatavidatthi nāma idāni majjhimassa purisassa tisso vidatthiyo,",
  "tika-vin04t:1395_28": "vaḍḍhakihatthena diyaḍḍho hattho hoti.",
  "tika-vin04t:1395_29": "Minantena pana kuṭiyā bahikuṭṭe paṭhamaṃ dinnaṃ mahāmattikapariyantaṃ aggahetvā thusapiṇḍapariyantena dvādasa vidatthiyo minetabbā,",
  "tika-vin04t:1395_30": "sace thusapiṇḍakena anatthiko hoti,",
  "tika-vin04t:1395_31": "mahāmattikalepeneva niṭṭhāpeti,",
  "tika-vin04t:1395_32": "sveva paricchedo.",
  "tika-vin04t:1395_33": "Tiriyanti vitthārato.",
  "tika-vin04t:1395_34": "Sattantarāti kuṭṭassa bahiantaṃ aggahetvā abbhantarimena antena satta sugatavidatthiyo pamāṇanti vuttaṃ hoti.",
  "tika-vin04t:1395_35": "Ettha ca kesaggamattampi dīghato hāpetvā tiriyaṃ,",
  "tika-vin04t:1395_36": "tiriyato vā hāpetvā dīghaṃ vaḍḍhetuṃ na vaṭṭati,",
  "tika-vin04t:1395_37": "ko pana vādo ubhatovaḍḍhane.",
  "tika-vin04t:1395_38": "Yā pana dīghato saṭṭhihatthāpi hoti,",
  "tika-vin04t:1395_39": "tiriyato tihatthā vā ūnakacatuhatthā vā,",
  "tika-vin04t:1395_40": "yattha pamāṇayutto mañco ito cito ca na parivaṭṭati,",
  "tika-vin04t:1395_41": "pacchimakoṭiyā catuhatthavitthārā na hoti,",
  "tika-vin04t:1395_42": "ayaṃ kuṭisaṅkhyaṃ na gacchati,",
  "tika-vin04t:1395_43": "tasmā vaṭṭati.",
  "tika-vin04t:1395_44": "Bhikkhū abhinetabbā vatthudesanāyāti yasmiṃ padese kuṭiṃ kāretukāmo hoti,",
  "tika-vin04t:1395_45": "taṃ sodhetvā padabhājane vuttanayena saṅghaṃ tikkhattuṃ yācitvā sabbe vā saṅghapariyāpannā saṅghena vā",
  "tika-vin04t:1395_46": "sammatā dve tayo bhikkhū tattha vatthudesanatthāya netabbā.",
  "tika-vin04t:1395_47": "Tehi bhikkhūhi vatthu desetabbaṃ anārambhaṃ saparikkamananti tehi bhikkhūhi kipillikādīnaṃ āsayādīhi terasahi,",
  "tika-vin04t:1395_48": "pubbaṇṇāparaṇṇanissitādīhi soḷasahi upaddavehi virahitattā anārambhaṃ,",
  "tika-vin04t:1395_49": "dvīhi vā catūhi vā balibaddhehi yuttena sakaṭena ekaṃ cakkaṃ nibbodakapatanaṭṭhāne ekaṃ bahi katvā āvijjhituṃ",
  "tika-vin04t:1395_50": "sakkuṇeyyatāya saparikkamananti sallakkhetvā sace saṅghapahonakā honti, tattheva, no ce,",
  "tika-vin04t:1395_51": "saṅghamajjhaṃ gantvā tena bhikkhunā yācitehi ñattidutiyena kammena vatthu desetabbaṃ.",
  "tika-vin04t:1395_52": "Sārambhe cetiādi paṭipakkhanayena veditabbaṃ.",
  "tika-vin04t:1396_0": "Āḷaviyaṃ āḷavike bhikkhū ārabbha saññācikāya kuṭikaraṇavatthusmiṃ paññattaṃ,",
  "tika-vin04t:1396_1": "asādhāraṇapaññatti,",
  "tika-vin04t:1396_2": "sāṇattikaṃ,",
  "tika-vin04t:1396_3": "“adesitavatthukaṃ pamāṇātikkantaṃ kuṭiṃ kāressāmī”ti upakaraṇatthaṃ araññaṃ gamanato paṭṭhāya sabbapayogesu dukkaṭaṃ,",
  "tika-vin04t:1396_4": "“idāni dvīhi piṇḍehi niṭṭhānaṃ gamissatī”ti tesu paṭhamapiṇḍadāne thullaccayaṃ,",
  "tika-vin04t:1396_5": "dutiyadānena lepe ghaṭite sace adesitavatthukā eva vā pamāṇātikkantā eva vā hoti,",
  "tika-vin04t:1396_6": "eko saṅghādiseso,",
  "tika-vin04t:1396_7": "dve ca dukkaṭāni.",
  "tika-vin04t:1396_8": "Ubhayavippannā,",
  "tika-vin04t:1396_9": "dve saṅghādisesā,",
  "tika-vin04t:1396_10": "dve ca dukkaṭāni.",
  "tika-vin04t:1396_11": "Sace pana dvārabandhaṃ vā vātapānaṃ vā aṭṭhapetvāva mattikāya limpati,",
  "tika-vin04t:1396_12": "ṭhapite ca tasmiṃ lepo na ghaṭiyati,",
  "tika-vin04t:1396_13": "rakkhati tāva.",
  "tika-vin04t:1396_14": "Puna limpantassa pana ghaṭitamatte saṅghādiseso.",
  "tika-vin04t:1396_15": "Sace taṃ ṭhapiyamānaṃ paṭhamadinnalepena saddhiṃ nirantarameva hutvā tiṭṭhati,",
  "tika-vin04t:1396_16": "paṭhamameva saṅghādiseso.",
  "tika-vin04t:1396_17": "Kevalaṃ sārambhāya dukkaṭaṃ,",
  "tika-vin04t:1396_18": "tathā aparikkamanāya.",
  "tika-vin04t:1396_19": "Vippakataṃ kuṭiṃ aññassa dadato ca,",
  "tika-vin04t:1396_20": "bhūmiṃ samaṃ katvā bhindantassa ca,",
  "tika-vin04t:1396_21": "leṇaguhātiṇakuṭipaṇṇacchadanagehesu aññataraṃ kārentassa,",
  "tika-vin04t:1396_22": "kuṭimpi aññassa vāsatthāya,",
  "tika-vin04t:1396_23": "vāsāgāraṃ ṭhapetvā uposathāgārādīsu aññataratthāya kārentassa ca ummattakādīnañca anāpatti.",
  "tika-vin04t:1396_24": "Sīlavipatti,",
  "tika-vin04t:1396_25": "ullittādīnaṃ aññataratā,",
  "tika-vin04t:1396_26": "heṭṭhimapamāṇasambhavo,",
  "tika-vin04t:1396_27": "adesitavatthukatā,",
  "tika-vin04t:1396_28": "pamāṇātikkantatā,",
  "tika-vin04t:1396_29": "attuddesikatā,",
  "tika-vin04t:1396_30": "vāsāgāratā,",
  "tika-vin04t:1396_31": "lepaghaṭanāti imānettha cha vā satta vā aṅgāni.",
  "tika-vin04t:1396_32": "Chasamuṭṭhānaṃ,",
  "tika-vin04t:1396_33": "kiriyañca,",
  "tika-vin04t:1396_34": "kiriyākiriyañca.",
  "tika-vin04t:1396_35": "Idañhi vatthuṃ desāpetvā pamāṇātikkantaṃ vā karoto kiriyato samuṭṭhāti,",
  "tika-vin04t:1396_36": "adesāpetvā karoto kiriyākiriyato samuṭṭhāti.",
  "tika-vin04t:1396_37": "Sesamettha sañcaritte vuttasadisamevāti.",
  "tika-vin04t:1397_0": "Kuṭikārasikkhāpadavaṇṇanā niṭṭhitā.",
  "tika-vin04t:1398_0": "7. Vihārakārasikkhāpadavaṇṇanā",
  "tika-vin04t:1399_0": "Sattame mahallakanti sasāmikabhāvena saññācitakuṭito mahantabhāvo etassa atthīti mahallako,",
  "tika-vin04t:1399_1": "yasmā vā vatthuṃ desāpetvā pamāṇātikkamenāpi kātuṃ vaṭṭati,",
  "tika-vin04t:1399_2": "tasmā pamāṇamahantatāyapi mahallako,",
  "tika-vin04t:1399_3": "taṃ mahallakaṃ.",
  "tika-vin04t:1399_4": "Yasmā panassa taṃ pamāṇamahantattaṃ sasāmikattāva labbhati,",
  "tika-vin04t:1399_5": "tasmā tadatthadassanatthaṃ “mahallako nāma vihāro sasāmiko vuccatī”ti evamassa padabhājane vuttaṃ.",
  "tika-vin04t:1399_6": "Sesaṃ sabbaṃ kuṭikārasikkhāpade vuttasadisaṃ,",
  "tika-vin04t:1399_7": "sasāmikabhāvamattameva hi viseso.",
  "tika-vin04t:1400_0": "Kosambiyaṃ channattheraṃ ārabbha cetiyarukkhaṃ chedāpanavatthusmiṃ paññattabhāvo,",
  "tika-vin04t:1400_1": "akiriyamattato samuṭṭhānabhāvo,",
  "tika-vin04t:1400_2": "ekasaṅghādisesatā ca ettha viseso.",
  "tika-vin04t:1401_0": "Vihārakārasikkhāpadavaṇṇanā niṭṭhitā.",
  "tika-vin04t:1402_0": "8. Duṭṭhadosasikkhāpadavaṇṇanā",
  "tika-vin04t:1403_0": "Aṭṭhame duṭṭho dosoti dūsito ceva dūsako ca.",
  "tika-vin04t:1403_1": "Uppanne hi dose puggalo tena dosena dūsito hoti,",
  "tika-vin04t:1403_2": "pakatibhāvaṃ jahāpito,",
  "tika-vin04t:1403_3": "tasmā “duṭṭho”ti vuccati.",
  "tika-vin04t:1403_4": "Parañca dūseti vināseti,",
  "tika-vin04t:1403_5": "tasmā “doso”ti vuccati.",
  "tika-vin04t:1403_6": "Iti “duṭṭho doso”ti ekassevetaṃ puggalassa ākāranānattena nidassanaṃ.",
  "tika-vin04t:1403_7": "Appatītoti nappatīto,",
  "tika-vin04t:1403_8": "pītisukhādīhi vivajjito,",
  "tika-vin04t:1403_9": "na abhisaṭoti attho.",
  "tika-vin04t:1403_10": "Amūlakenāti yaṃ codakena cuditakamhi puggale adiṭṭhaṃ assutaṃ aparisaṅkitaṃ,",
  "tika-vin04t:1403_11": "idaṃ etesaṃ dassanasavanaparisaṅkāsaṅkhātānaṃ mūlānaṃ abhāvato amūlakaṃ nāma.",
  "tika-vin04t:1403_12": "Taṃ pana so āpanno vā hotu,",
  "tika-vin04t:1403_13": "anāpanno vā,",
  "tika-vin04t:1403_14": "etaṃ idha appamāṇaṃ.",
  "tika-vin04t:1403_15": "Ettha ca adiṭṭhaṃ nāma attano pasādacakkhunā vā dibbacakkhunā vā adiṭṭhaṃ,",
  "tika-vin04t:1403_16": "assutaṃ nāma tatheva kenaci vuccamānaṃ na sutaṃ,",
  "tika-vin04t:1403_17": "aparisaṅkitaṃ nāma attano vā parassa vā diṭṭhasutamutavasena cetasā aparisaṅkitaṃ,",
  "tika-vin04t:1403_18": "iti evarūpena amūlakena.",
  "tika-vin04t:1403_19": "Pārājikenāti bhikkhuno anurūpesu ekūnavīsatiyā aññatarena,",
  "tika-vin04t:1403_20": "padabhājane pana pārājikuddese āgatāneva gahetvā “catunnaṃ aññatarenā”ti vuttaṃ.",
  "tika-vin04t:1403_21": "Anuddhaṃseyyāti dhaṃseyya viddhaṃseyya padhaṃseyya abhibhaveyya.",
  "tika-vin04t:1403_22": "Taṃ pana anuddhaṃsanaṃ yasmā attanā codentopi parena codāpentopi karoti,",
  "tika-vin04t:1403_23": "tasmāssa padabhājane “codeti vā codāpeti vā”ti vuttaṃ.",
  "tika-vin04t:1403_24": "Tattha vatthusandassanā āpattisandassanā saṃvāsappaṭikkhepo sāmīcippaṭikkhepoti saṅkhepato catasso codanā.",
  "tika-vin04t:1403_25": "Tāsu vatthusandassanā nāma “tvaṃ methunaṃ dhammaṃ paṭisevī”tiādinā nayena pavattā.",
  "tika-vin04t:1403_26": "Āpattisandassanā nāma “tvaṃ methunadhammāpattiṃ āpanno”tiādinā nayena pavattā.",
  "tika-vin04t:1403_27": "Saṃvāsappaṭikkhepo nāma “natthi tayā saddhiṃ uposatho vā pavāraṇā vā saṅghakammaṃ vā”ti evaṃ pavatto.",
  "tika-vin04t:1403_28": "Ettāvatā pana sīsaṃ na eti,",
  "tika-vin04t:1403_29": "“assamaṇosī”tiādīhi vacanehi saddhiṃ ghaṭiteyeva sīsaṃ eti.",
  "tika-vin04t:1403_30": "Sāmīcippaṭikkhepo nāma abhivādanapaccuṭṭhānaañjalikammasāmīcikammabījanikammādīnaṃ akaraṇaṃ,",
  "tika-vin04t:1403_31": "taṃ paṭipātiyā vandanādīni karoto ekassa akatvā sesānaṃ karaṇakāle veditabbaṃ.",
  "tika-vin04t:1403_32": "Ettāvatā ca codanā nāma hoti,",
  "tika-vin04t:1403_33": "āpatti pana sīsaṃ na eti.",
  "tika-vin04t:1403_34": "“Kasmā mama vandanādīni na karosī”ti pucchite pana “assamaṇosī”tiādivacanehi saddhiṃ ghaṭiteyeva sīsaṃ eti,",
  "tika-vin04t:1403_35": "tasmā yo bhikkhu bhikkhuṃ samīpe ṭhatvā “tvaṃ methunaṃ dhammaṃ paṭisevī”ti vā “assamaṇosī”ti vā ādīhi",
  "tika-vin04t:1403_36": "vacanehi hatthamuddāya eva vā etamatthaṃ dīpento sayaṃ vā codeti,",
  "tika-vin04t:1403_37": "gahaṭṭhapabbajitesu vā aññatarena codāpeti,",
  "tika-vin04t:1403_38": "ayaṃ anuddhaṃseti nāma.",
  "tika-vin04t:1403_39": "Appeva nāma naṃ imamhā brahmacariyā cāveyyanti api eva nāma naṃ puggalaṃ imamhā seṭṭhacariyā apaneyyaṃ.",
  "tika-vin04t:1403_40": "“Sādhu vatassa sacāhaṃ imaṃ puggalaṃ imamhā brahmacariyā cāveyya”nti iminā adhippāyena anuddhaṃseyyāti vuttaṃ hoti.",
  "tika-vin04t:1403_41": "Etena ekaṃ cāvanādhippāyaṃ gahetvā avasesā akkosādhippāyo kammādhippāyo vuṭṭhānādhippāyo uposathaṭṭhapanādhippāyo",
  "tika-vin04t:1403_42": "pavāraṇaṭṭhapanādhippāyo anuvijjanādhippāyo dhammakathādhippāyoti satta adhippāyā paṭikkhittā honti.",
  "tika-vin04t:1403_43": "Tato aparena samayenāti yasmiṃ samaye anuddhaṃsito hoti,",
  "tika-vin04t:1403_44": "tato aññasmiṃ samaye.",
  "tika-vin04t:1403_45": "Samanuggāhīyamāno vāti anuvijjakena kiṃ te diṭṭhantiādinā nayena anuvijjiyamāno upaparikkhiyamāno.",
  "tika-vin04t:1403_46": "Asamanuggāhīyamāno vāti diṭṭhādīsu kenaci vatthunāvā anuvijjakādīsu yena kenaci puggalena vā avuccamāno.",
  "tika-vin04t:1403_47": "Imesaṃ pana padānaṃ parato “bhikkhu ca dosaṃ patiṭṭhātī”ti iminā sambandho.",
  "tika-vin04t:1403_48": "Idañhi vuttaṃ hoti –",
  "tika-vin04t:1403_49": "evaṃ samanuggāhīyamāno vā asamanuggāhīyamāno vā bhikkhu ca dosaṃ patiṭṭhāti paṭicca tiṭṭhati paṭijānāti,",
  "tika-vin04t:1403_50": "saṅghādisesoti.",
  "tika-vin04t:1403_51": "Idañca amūlakabhāvassa pākaṭakāladassanatthaṃ vuttaṃ.",
  "tika-vin04t:1403_52": "Āpattiṃ pana anuddhaṃsitakkhaṇeyeva āpajjati.",
  "tika-vin04t:1403_53": "Amūlakañceva taṃ adhikaraṇaṃ hotīti ettha pana diṭṭhamūlādīnaṃ abhāvena amūlakaṃ,",
  "tika-vin04t:1403_54": "samathehi adhikaraṇīyabhāvena adhikaraṇaṃ.",
  "tika-vin04t:1403_55": "Yañhi adhikicca ārabbha paṭicca sandhāya samathā pavattanti,",
  "tika-vin04t:1403_56": "taṃ adhikaraṇaṃ.",
  "tika-vin04t:1403_57": "Idha pana pārājikasaṅkhātaṃ āpattādhikaraṇameva adhippetaṃ.",
  "tika-vin04t:1403_58": "Yadi hi taṃ adhikaraṇaṃ diṭṭhādīhi mūlehi amūlakañceva hoti,",
  "tika-vin04t:1403_59": "ayaṃ codetuṃ āgato bhikkhu ca dosaṃ patiṭṭhāti paṭicca tiṭṭhati,",
  "tika-vin04t:1403_60": "“tucchakaṃ mayā bhaṇita”ntiādīni vadanto paṭijānāti,",
  "tika-vin04t:1403_61": "tassa bhikkhuno anuddhaṃsitakkhaṇeyeva saṅghādisesoti,",
  "tika-vin04t:1403_62": "ayaṃ sikkhāpadassa padānukkamena attho.",
  "tika-vin04t:1404_0": "Rājagahe mettiyabhūmajake bhikkhū ārabbha amūlakena pārājikena anuddhaṃsanavatthusmiṃ paññattaṃ,",
  "tika-vin04t:1404_1": "sādhāraṇapaññatti,",
  "tika-vin04t:1404_2": "sāṇattikaṃ,",
  "tika-vin04t:1404_3": "katūpasampadaṃ suddhaṃ vā asuddhaṃ vā puggalaṃ yena pārājikena codeti,",
  "tika-vin04t:1404_4": "taṃ “ayaṃ anajjhāpanno”ti ñatvā cāvanādhippāyena “karotu me āyasmā okāsaṃ,",
  "tika-vin04t:1404_5": "ahaṃ taṃ vattukāmo”ti evaṃ okāsaṃ akāretvā codentassa sace so taṅkhaṇeyeva jānāti “maṃ codetī”ti,",
  "tika-vin04t:1404_6": "vācāya vācāya saṅghādiseso ceva dukkaṭañca.",
  "tika-vin04t:1404_7": "Okāsaṃ kāretvā codentassa saṅghādisesoyeva.",
  "tika-vin04t:1404_8": "Hatthamuddāya sammukhā codentassāpi eseva nayo.",
  "tika-vin04t:1404_9": "Parammukhā codentassa pana sīsaṃ na eti.",
  "tika-vin04t:1404_10": "Attanā samīpe ṭhatvā aññaṃ bhikkhuṃ āṇāpeti,",
  "tika-vin04t:1404_11": "so tassa vacanena taṃ codeti,",
  "tika-vin04t:1404_12": "codāpakasseva vuttanayena āpattiyo.",
  "tika-vin04t:1404_13": "Atha sopi “mayā diṭṭhaṃ sutaṃ atthī”ti codeti,",
  "tika-vin04t:1404_14": "dvinnampi jānānaṃ tatheva āpattiyo.",
  "tika-vin04t:1404_15": "Akkosādhippāyena pana okāsaṃ akāretvā vadantassa vuttanayeneva pācittiyañceva dukkaṭañca.",
  "tika-vin04t:1404_16": "Okāsaṃ kāretvā vadantassa pācittiyameva.",
  "tika-vin04t:1404_17": "Kammādhippāyena asammukhā sattavidhampi kammaṃ karontassa dukkaṭameva.",
  "tika-vin04t:1404_18": "Vuṭṭhānādhippāyena “tvaṃ itthannāmaṃ āpattiṃ āpanno,",
  "tika-vin04t:1404_19": "taṃ paṭikarohī”ti vadantassa,",
  "tika-vin04t:1404_20": "uposathaṃ vā pavāraṇaṃ vā ṭhapentassa ca okāsakammaṃ natthi,",
  "tika-vin04t:1404_21": "ṭhapanakkhettaṃ pana jānitabbaṃ,",
  "tika-vin04t:1404_22": "anuvijjakassāpi osaṭe vatthusmiṃ “atthetaṃ tavā”ti anuvijjanādhippāyena vadantassa okāsakammaṃ natthi,",
  "tika-vin04t:1404_23": "dhammakathikassāpi “yo idañca idañca karoti,",
  "tika-vin04t:1404_24": "ayaṃ assamaṇo”tiādinā nayena anodisakaṃ dhammaṃ kathentassa okāsakammaṃ natthi.",
  "tika-vin04t:1404_25": "Sace pana odissa niyametvā “asuko ca asuko ca assamaṇo anupāsako”ti katheti,",
  "tika-vin04t:1404_26": "āsanato oruyha āpattiṃ desetvā gantabbaṃ.",
  "tika-vin04t:1404_27": "Ummattakādīnañca anāpatti,",
  "tika-vin04t:1404_28": "sīlavipatti,",
  "tika-vin04t:1404_29": "yaṃ codeti vā codāpeti vā,",
  "tika-vin04t:1404_30": "tassa “upasampanno”ti saṅkhyupagamanaṃ,",
  "tika-vin04t:1404_31": "tasmiṃ suddhasaññitā,",
  "tika-vin04t:1404_32": "yena pārājikena codeti,",
  "tika-vin04t:1404_33": "tassa diṭṭhādivasena amūlakatā,",
  "tika-vin04t:1404_34": "cāvanādhippāyena sammukhācodanā,",
  "tika-vin04t:1404_35": "tassa taṅkhaṇavijānananti imānettha pañca aṅgāni.",
  "tika-vin04t:1404_36": "Samuṭṭhānādīni adinnādānasadisāni.",
  "tika-vin04t:1404_37": "Vedanā panettha dukkhāyevāti.",
  "tika-vin04t:1405_0": "Duṭṭhadosasikkhāpadavaṇṇanā niṭṭhitā.",
  "tika-vin04t:1406_0": "9. Aññabhāgiyasikkhāpadavaṇṇanā",
  "tika-vin04t:1407_0": "Navame aññabhāgiyassātiādīsu aññabhāgassa idaṃ,",
  "tika-vin04t:1407_1": "aññabhāgo vā assa atthīti aññabhāgiyaṃ.",
  "tika-vin04t:1407_2": "Adhikaraṇanti ādhāro veditabbo,",
  "tika-vin04t:1407_3": "vatthu adhiṭṭhānanti vuttaṃ hoti.",
  "tika-vin04t:1407_4": "Yo hi so aṭṭhuppattiyaṃ “dabbo mallaputto nāmā”ti chagalako vutto.",
  "tika-vin04t:1407_5": "So yvāyaṃ āyasmato dabbassa mallaputtassa bhāgo koṭṭhāso pakkho manussajāti ceva bhikkhubhāvo ca,",
  "tika-vin04t:1407_6": "tato aññassa bhāgassa koṭṭhāsassa pakkhassa hoti tiracchānajātiyā ceva chagalakabhāvassa ca,",
  "tika-vin04t:1407_7": "so vā aññabhāgo assa atthi,",
  "tika-vin04t:1407_8": "tasmā aññabhāgiyasaṅkhyaṃ labhati.",
  "tika-vin04t:1407_9": "Yasmā ca tesaṃ “imaṃ mayaṃ dabbaṃ mallaputtaṃ nāma karomā”ti vadantānaṃ tassa nāmakaraṇasaññāya ādhāro vatthu adhiṭṭhānaṃ,",
  "tika-vin04t:1407_10": "tasmā “adhikaraṇa”nti veditabbo.",
  "tika-vin04t:1407_11": "Tañhi sandhāya “saccaṃ kira tumhe,",
  "tika-vin04t:1407_12": "bhikkhave,",
  "tika-vin04t:1407_13": "dabbaṃ mallaputtaṃ aññabhāgiyassa adhikaraṇassā”tiādi vuttaṃ.",
  "tika-vin04t:1407_14": "Na vivādādhikaraṇādīsu aññataraṃ, kasmā?",
  "tika-vin04t:1407_15": "Asambhavato.",
  "tika-vin04t:1407_16": "Na hi mettiyabhūmajakā catunnaṃ adhikaraṇānaṃ kassaci aññabhāgiyassa adhikaraṇassa kiñcidesaṃ lesamattaṃ uppādiyiṃsu,",
  "tika-vin04t:1407_17": "na ca catunnaṃ adhikaraṇānaṃ leso nāma atthi.",
  "tika-vin04t:1407_18": "Jātilesādayo hi puggalānaṃyeva lesā vuttā,",
  "tika-vin04t:1407_19": "na vivādādhikaraṇādīnaṃ.",
  "tika-vin04t:1407_20": "Tañca “dabbo mallaputto”ti nāmaṃ tassa aññabhāgiyādhikaraṇabhāve ṭhitassa chagalakassa koci deso hoti",
  "tika-vin04t:1407_21": "theraṃ pārājikena dhammena anuddhaṃsetuṃ lesamatto,",
  "tika-vin04t:1407_22": "ettha ca dissati apadissati “assa aya”nti voharīyatīti deso,",
  "tika-vin04t:1407_23": "jātiādīsu aññatarakoṭṭhāsassetaṃ adhivacanaṃ.",
  "tika-vin04t:1407_24": "Aññampi vatthuṃ lissati silissati vohāramatteneva īsakaṃ allīyatīti leso,",
  "tika-vin04t:1407_25": "jātiādīnaṃyeva aññatarakoṭṭhāsassetaṃ adhivacanaṃ.",
  "tika-vin04t:1407_26": "Padabhājane pana yassa aññabhāgiyassa adhikaraṇassa kiñcidesaṃ lesamattaṃ upādāya pārājikena dhammena anuddhaṃseyya,",
  "tika-vin04t:1407_27": "taṃ yasmā aṭṭhuppattivaseneva āvibhūtaṃ,",
  "tika-vin04t:1407_28": "tasmā taṃ avibhajitvā yāni “adhikaraṇa”nti vacanasāmaññato atthuddhāravasena pavattāni cattāri adhikaraṇāni,",
  "tika-vin04t:1407_29": "tesaṃ aññabhāgiyatā ca tabbhāgiyatā ca yasmā apākaṭā,",
  "tika-vin04t:1407_30": "jānitabbā ca vinayadharehi,",
  "tika-vin04t:1407_31": "tasmā tañca avasāne āpattaññabhāgiyena codanañca āvikātuṃ “aññabhāgiyassa adhikaraṇassāti āpattaññabhāgiyaṃ",
  "tika-vin04t:1407_32": "vā hoti adhikaraṇaññabhāgiyaṃ vā”tiādi vuttaṃ,",
  "tika-vin04t:1407_33": "sesā vinicchayakathā aṭṭhame vuttasadisāyeva.",
  "tika-vin04t:1407_34": "Ayaṃ pana viseso –",
  "tika-vin04t:1407_35": "idaṃ aññabhāgiyassa adhikaraṇassa kiñcidesaṃ lesamattaṃ upādāya pārājikena dhammena anuddhaṃsanavatthusmiṃ paññattaṃ,",
  "tika-vin04t:1407_36": "idha ca āpattaññabhāgiyacodanāya tathāsaññinopi anāpatti.",
  "tika-vin04t:1407_37": "Aṅgesu ca aññabhāgiyassa adhikaraṇassa kiñcidesaṃ lesamattaṃ upādiyanatā adhikāti.",
  "tika-vin04t:1408_0": "Aññabhāgiyasikkhāpadavaṇṇanā niṭṭhitā.",
  "tika-vin04t:1409_0": "10. Saṅghabhedasikkhāpadavaṇṇanā",
  "tika-vin04t:1410_0": "Dasame samaggassa saṅghassāti sahitassa bhikkhusaṅghassa,",
  "tika-vin04t:1410_1": "cittena ca sarīrena ca aviyuttassāti attho.",
  "tika-vin04t:1410_2": "Tenevassa padabhājane “samaggo nāma saṅgho samānasaṃvāsako samānasīmāyaṃ ṭhito”ti vuttaṃ.",
  "tika-vin04t:1410_3": "Samānasaṃvāsako hi samacittatāya cittena aviyutto hoti,",
  "tika-vin04t:1410_4": "samānasīmāyaṃ ṭhito kāyasāmaggidānato sarīrena aviyutto.",
  "tika-vin04t:1410_5": "Bhedāya parakkameyyāti “kathaṃ nāmāyaṃ bhijjeyyā”ti bhedanatthāya vāyāmeyya.",
  "tika-vin04t:1410_6": "Bhedanasaṃvattanikaṃ vā adhikaraṇanti bhedanassa saṅghabhedassa atthāya saṃvattanikaṃ kāraṇaṃ.",
  "tika-vin04t:1410_7": "Imasmiñhi okāse “kāmahetu kāmanidānaṃ kāmādhikaraṇa”nti ādīsu viya kāraṇaṃ “adhikaraṇa”nti adhippetaṃ.",
  "tika-vin04t:1410_8": "Taṃ bhedakaravatthuvasena aṭṭhārasavidhaṃ.",
  "tika-vin04t:1410_9": "Samādāyāti gahetvā.",
  "tika-vin04t:1410_10": "Paggayha tiṭṭheyyāti taṃ saṅghabhedassa atthāya saṃvattanikaṃ saṅghabhedanibbattisamatthaṃ kāraṇaṃ gahetvā dīpeyya ceva nappaṭinissajjeyya ca.",
  "tika-vin04t:1410_11": "Bhikkhūhi evamassa vacanīyoti ye taṃ paggayha tiṭṭhantaṃ sammukhā passanti,",
  "tika-vin04t:1410_12": "ye vā “asukasmiṃ nāma vihāre”ti suṇanti,",
  "tika-vin04t:1410_13": "tehi sabbantimena paricchedena aḍḍhayojanamattaṃ gantvāpi yvāyaṃ anantare “māyasmā”tiādivacanakkamo vutto,",
  "tika-vin04t:1410_14": "evamassa vacanīyo.",
  "tika-vin04t:1410_15": "Disvā vā sutvā vā avadantānaṃ dukkaṭaṃ.",
  "tika-vin04t:1410_16": "Ettha ca māiti padaṃ “parakkamī”tipadena “aṭṭhāsī”tipadena ca saddhiṃ “mā parakkami,",
  "tika-vin04t:1410_17": "mā aṭṭhāsī”ti yojetabbaṃ.",
  "tika-vin04t:1410_18": "Sametāyasmā saṅghenāti āyasmā saṅghena saddhiṃ sametu samāgacchatu,",
  "tika-vin04t:1410_19": "ekaladdhiko hotūti attho.",
  "tika-vin04t:1410_20": "Kiṃ kāraṇā?",
  "tika-vin04t:1410_21": "Samaggo hi saṅgho…pe…",
  "tika-vin04t:1410_22": "viharatīti.",
  "tika-vin04t:1410_23": "Tattha sammodamānoti aññamaññasampattiyā suṭṭhu modamāno.",
  "tika-vin04t:1410_24": "Avivadamānoti “ayaṃ dhammo,",
  "tika-vin04t:1410_25": "nāyaṃ dhammo”ti evaṃ na vivadamāno.",
  "tika-vin04t:1410_26": "Eko uddeso assāti ekuddeso,",
  "tika-vin04t:1410_27": "ekato pavattapātimokkhuddesoti attho.",
  "tika-vin04t:1410_28": "Phāsu viharatīti sukhaṃ viharati.",
  "tika-vin04t:1410_29": "Evaṃ visumpi saṅghamajjhepi tikkhattuṃ vuccamānassa appaṭinissajjato dukkaṭaṃ.",
  "tika-vin04t:1410_30": "Evañca sotiādimhi samanubhāsitabboti samanubhāsanakammaṃ kātabbaṃ.",
  "tika-vin04t:1410_31": "Iccetaṃ kusalanti iti etaṃ paṭinissajjanaṃ kusalaṃ khemaṃ sotthibhāvo tassa bhikkhuno.",
  "tika-vin04t:1410_32": "No ce paṭinissajjeyya,",
  "tika-vin04t:1410_33": "saṅghādisesoti ettha samanubhāsanakammapariyosāne appaṭinissajjantassa saṅghādiseso.",
  "tika-vin04t:1410_34": "Sesaṃ uttānapadatthameva.",
  "tika-vin04t:1411_0": "Rājagahe devadattaṃ ārabbha saṅghabhedāya parakkamanavatthusmiṃ paññattaṃ,",
  "tika-vin04t:1411_1": "sādhāraṇapaññatti,",
  "tika-vin04t:1411_2": "anāṇattikaṃ,",
  "tika-vin04t:1411_3": "samanubhāsanakamme kariyamāne appaṭinissajjantassa ñattipariyosāne dukkaṭaṃ,",
  "tika-vin04t:1411_4": "dvīhi kammavācāhi dve thullaccayā,",
  "tika-vin04t:1411_5": "“yassa nakkhamati,",
  "tika-vin04t:1411_6": "so bhāseyyā”ti evaṃ yya-",
  "tika-vin04t:1411_7": "kārapattāya tatiyakammavācāya tañca dukkaṭaṃ te ca thullaccayā paṭippassambhanti,",
  "tika-vin04t:1411_8": "saṅghādisesoyeva tiṭṭhati.",
  "tika-vin04t:1411_9": "Asamanubhāsiyamānassa ca paṭinissajjantassa ca ummattakādīnañca anāpatti.",
  "tika-vin04t:1411_10": "Sīlavipatti,",
  "tika-vin04t:1411_11": "bhedāya parakkamanaṃ,",
  "tika-vin04t:1411_12": "dhammakammena samanubhāsanaṃ,",
  "tika-vin04t:1411_13": "kammavācāpariyosānaṃ,",
  "tika-vin04t:1411_14": "appaṭinissajjananti imānettha cattāri aṅgāni.",
  "tika-vin04t:1411_15": "Samanubhāsanasamuṭṭhānaṃ, akiriyaṃ,",
  "tika-vin04t:1411_16": "saññāvimokkhaṃ,",
  "tika-vin04t:1411_17": "sacittakaṃ,",
  "tika-vin04t:1411_18": "lokavajjaṃ,",
  "tika-vin04t:1411_19": "kāyakammaṃ,",
  "tika-vin04t:1411_20": "vacīkammaṃ,",
  "tika-vin04t:1411_21": "akusalacittaṃ,",
  "tika-vin04t:1411_22": "dukkhavedananti.",
  "tika-vin04t:1412_0": "Saṅghabhedasikkhāpadavaṇṇanā niṭṭhitā.",
  "tika-vin04t:1413_0": "11. Bhedānuvattakasikkhāpadavaṇṇanā",
  "tika-vin04t:1414_0": "Ekādasame tasseva kho panāti yo saṅghabhedāya parakkamati, tasseva.",
  "tika-vin04t:1414_1": "Anuvattakāti tassa diṭṭhiṃ khantiṃ ruciṃ gahaṇena anupaṭipajjanakā.",
  "tika-vin04t:1414_2": "Vaggaṃ asāmaggipakkhiyavacanaṃ vadantīti vaggavādakā.",
  "tika-vin04t:1414_3": "Yasmā pana tiṇṇaṃ uddhaṃ kammārahā na honti.",
  "tika-vin04t:1414_4": "Na hi saṅgho saṅghassa kammaṃ karoti,",
  "tika-vin04t:1414_5": "tasmā “eko vā dve vā tayo vā”ti vuttaṃ.",
  "tika-vin04t:1414_6": "Jānāti noti amhākaṃ chandādīni jānāti.",
  "tika-vin04t:1414_7": "Bhāsatīti “evaṃ karomā”ti amhehi saddhiṃ bhāsati.",
  "tika-vin04t:1414_8": "Amhākampetaṃ khamatīti yaṃ so karoti,",
  "tika-vin04t:1414_9": "etaṃ amhākampi ruccati.",
  "tika-vin04t:1414_10": "Sametāyasmantānaṃ saṅghenāti āyasmantānaṃ cittaṃ saṅghena saddhiṃ sametu samāgacchatu,",
  "tika-vin04t:1414_11": "ekībhāvaṃ gacchatūti vuttaṃ hoti.",
  "tika-vin04t:1414_12": "Sesaṃ padatthato uttānameva.",
  "tika-vin04t:1414_13": "Vinicchayakathāpettha dasame vuttasadisāyeva.",
  "tika-vin04t:1415_0": "Ayaṃ pana viseso –",
  "tika-vin04t:1415_1": "idaṃ rājagahe sambahule bhikkhū ārabbha devadattassa saṅghabhedāya parakkamantassa anuvattanavatthusmiṃ paññattaṃ,",
  "tika-vin04t:1415_2": "aṅgesu ca yathā tattha parakkamanaṃ,",
  "tika-vin04t:1415_3": "evaṃ idha anuvattanaṃ daṭṭhabbanti.",
  "tika-vin04t:1416_0": "Bhedānuvattakasikkhāpadavaṇṇanā niṭṭhitā.",
  "tika-vin04t:1417_0": "12. Dubbacasikkhāpadavaṇṇanā",
  "tika-vin04t:1418_0": "Dvādasame dubbacajātikoti dubbacasabhāvo,",
  "tika-vin04t:1418_1": "vattuṃ asakkuṇeyyoti attho.",
  "tika-vin04t:1418_2": "Uddesapariyāpannesūti uddese pariyāpannesu antogadhesu,",
  "tika-vin04t:1418_3": "“yassa siyā āpatti,",
  "tika-vin04t:1418_4": "so āvikareyyā”ti evaṃ saṅgahitattā anto pātimokkhassa vattamānesūti attho.",
  "tika-vin04t:1418_5": "Sahadhammikaṃ vuccamānoti sahadhammikena vuccamāno,",
  "tika-vin04t:1418_6": "kāraṇatthe cetaṃ upayogavacanaṃ.",
  "tika-vin04t:1418_7": "Pañcahi sahadhammikehi sikkhitabbattā,",
  "tika-vin04t:1418_8": "tesaṃ vā santakattā “sahadhammika”nti laddhanāmena buddhapaññattena sikkhāpadena vuccamānoti attho.",
  "tika-vin04t:1418_9": "Viramathāyasmanto mama vacanāyāti yena vacanena maṃ vadatha,",
  "tika-vin04t:1418_10": "tato mama vacanato viramatha,",
  "tika-vin04t:1418_11": "mā maṃ taṃ vacanaṃ vadathāti vuttaṃ hoti.",
  "tika-vin04t:1418_12": "Vadatu saha dhammenāti sahadhammikena sikkhāpadena,",
  "tika-vin04t:1418_13": "sahadhammena vā aññenapi pāsādikabhāvasaṃvattanikena vacanena vadetu.",
  "tika-vin04t:1418_14": "Yadidanti vuddhikāraṇadassanatthe nipāto,",
  "tika-vin04t:1418_15": "tena yaṃ idaṃ aññamaññassa hitavacanaṃ,",
  "tika-vin04t:1418_16": "āpattito ca vuṭṭhāpanaṃ,",
  "tika-vin04t:1418_17": "tena aññamaññavacanena aññamaññavuṭṭhāpanena.",
  "tika-vin04t:1418_18": "Evaṃ saṃvaddhāhi tassa bhagavato parisāti evaṃ parisāya vuddhikāraṇaṃ dassitaṃ hoti.",
  "tika-vin04t:1418_19": "Sesaṃ uttānatthameva.",
  "tika-vin04t:1418_20": "Vinicchayakathāpi dasame vuttasadisāyeva.",
  "tika-vin04t:1419_0": "Ayaṃ pana viseso –",
  "tika-vin04t:1419_1": "idaṃ kosambiyaṃ channattheraṃ ārabbha attānaṃ avacanīyakaraṇavatthusmiṃ paññattaṃ,",
  "tika-vin04t:1419_2": "aṅgesu ca yathā tattha parakkamanaṃ,",
  "tika-vin04t:1419_3": "evaṃ idha avacanīyakaraṇatā daṭṭhabbāti.",
  "tika-vin04t:1420_0": "Dubbacasikkhāpadavaṇṇanā niṭṭhitā.",
  "tika-vin04t:1421_0": "13. Kuladūsakasikkhāpadavaṇṇanā",
  "tika-vin04t:1422_0": "Terasame gāmaṃ vā nigamaṃvāti ettha nagarampi gāme antogadhameva.",
  "tika-vin04t:1422_1": "Upanissāya viharatītitattha paṭibaddhacīvarādipaccayatāya taṃ nissāya vasati.",
  "tika-vin04t:1422_2": "Pupphadānādīhi manussānaṃ saddhaṃ vināsento kulāni dūsetīti kuladūsako.",
  "tika-vin04t:1422_3": "Mālāvaccharopanādayo pāpakā samācārā assāti pāpasamācāro.",
  "tika-vin04t:1422_4": "So bhikkhūti so kuladūsako bhikkhu.",
  "tika-vin04t:1422_5": "Āyasmā kho kuladūsako…pe…",
  "tika-vin04t:1422_6": "alaṃ te idha vāsenāti imināssa pabbājanīyakammārahataṃ dasseti.",
  "tika-vin04t:1422_7": "Pabbājanīyakammakato panesa yasmiṃ gāme vā nigame vā kuladūsakakammaṃ kataṃ,",
  "tika-vin04t:1422_8": "yasmiñca vihāre vasati,",
  "tika-vin04t:1422_9": "neva tasmiṃ gāme vā nigame vā carituṃ labhati,",
  "tika-vin04t:1422_10": "na vihāre vasituṃ.",
  "tika-vin04t:1422_11": "Evañca so bhikkhūtiettha soti pabbājanīyakammakato adhippeto.",
  "tika-vin04t:1422_12": "Chandena gacchantīti chandagāmino,",
  "tika-vin04t:1422_13": "esa nayo sesesu.",
  "tika-vin04t:1422_14": "So bhikkhūti so “chandagāmino”tiādīni vadamāno.",
  "tika-vin04t:1422_15": "Tassa vacanassa paṭinissaggāya evaṃ vacanīyo,",
  "tika-vin04t:1422_16": "na kuladūsananivāraṇatthāya.",
  "tika-vin04t:1422_17": "Kuladūsanakammena hi so āpajjitabbā āpattiyo pubbeva āpanno,",
  "tika-vin04t:1422_18": "evaṃ panassa visumpi saṅghamajjhepi vuccamānassa appaṭinissajjato aparaṃ dukkaṭaṃ.",
  "tika-vin04t:1422_19": "Evañca sotiādi ito pubbe vuttañca avuttañca sabbaṃ uttānatthameva.",
  "tika-vin04t:1422_20": "Vinicchayakathāpi dasame vuttasadisāyeva.",
  "tika-vin04t:1423_0": "Ayaṃ pana viseso –",
  "tika-vin04t:1423_1": "idaṃ sāvatthiyaṃ assajipunabbasuke bhikkhū ārabbha chandagāmitādīhi pāpanavatthusmiṃ paññattaṃ,",
  "tika-vin04t:1423_2": "aṅgesu ca yathā tattha parakkamanaṃ,",
  "tika-vin04t:1423_3": "evaṃ idha chandādīhi pāpanaṃ daṭṭhabbanti.",
  "tika-vin04t:1424_0": "Kuladūsakasikkhāpadavaṇṇanā niṭṭhitā.",
  "tika-vin04t:1425_0": "Nigamanavaṇṇanā",
  "tika-vin04t:1426_0": "Uddiṭṭhā kho…pe…",
  "tika-vin04t:1426_1": "evametaṃ dhārayāmītiettha paṭhamaṃ āpatti etesanti paṭhamāpattikā,",
  "tika-vin04t:1426_2": "paṭhamaṃ vītikkamanakkhaṇeyeva āpajjitabbāti attho.",
  "tika-vin04t:1426_3": "Itare pana yathā tatiye ca catutthe ca divase hotīti ettha “tatiyako,",
  "tika-vin04t:1426_4": "catutthako”ti vuccati,",
  "tika-vin04t:1426_5": "evaṃ yāvatatiye samanubhāsanakamme hontīti yāvatatiyakāti veditabbā.",
  "tika-vin04t:1426_6": "Yāvatīhanti yattakāni ahāni.",
  "tika-vin04t:1426_7": "Jānaṃ paṭicchādetīti jānanto paṭicchādeti.",
  "tika-vin04t:1426_8": "Tatthāyaṃ paṭicchādanalakkhaṇassa mātikā –",
  "tika-vin04t:1426_9": "āpatti ca hoti,",
  "tika-vin04t:1426_10": "āpattisaññī ca,",
  "tika-vin04t:1426_11": "pakatatto ca hoti,",
  "tika-vin04t:1426_12": "pakatattasaññī ca,",
  "tika-vin04t:1426_13": "anantarāyiko ca hoti,",
  "tika-vin04t:1426_14": "anantarāyikasaññī ca,",
  "tika-vin04t:1426_15": "pahu ca hoti,",
  "tika-vin04t:1426_16": "pahusaññī ca,",
  "tika-vin04t:1426_17": "chādetukāmo ca hoti,",
  "tika-vin04t:1426_18": "chādeti cāti.",
  "tika-vin04t:1426_19": "Tattha āpatti ca hoti,",
  "tika-vin04t:1426_20": "āpattisaññī cāti yaṃ āpattiṃ āpanno,",
  "tika-vin04t:1426_21": "sā terasannaṃ aññatarā hoti,",
  "tika-vin04t:1426_22": "sopi ca tattha vatthuvasena vā “idaṃ bhikkhūnaṃ na vaṭṭatī”ti nāmamattavasena vā “ayaṃ itthannāmā āpattī”ti",
  "tika-vin04t:1426_23": "āpattisaññīyeva hutvā “na dāni naṃ kassaci ārocessāmī”ti evaṃ chādetukāmova dhuraṃ nikkhipitvā aruṇaṃ",
  "tika-vin04t:1426_24": "uṭṭhāpeti,",
  "tika-vin04t:1426_25": "channā hoti āpatti.",
  "tika-vin04t:1426_26": "Sace panettha anāpattisaññī vā hoti,",
  "tika-vin04t:1426_27": "aññāpattikkhandhasaññī vā,",
  "tika-vin04t:1426_28": "vematiko vā,",
  "tika-vin04t:1426_29": "acchannāva hoti.",
  "tika-vin04t:1426_30": "Pakatattoti anukkhitto samānasaṃvāsako.",
  "tika-vin04t:1426_31": "So ce pakatattasaññī hutvā vuttanayeneva chādeti,",
  "tika-vin04t:1426_32": "channā hoti.",
  "tika-vin04t:1426_33": "Anantarāyikoti yassa dasasu rājacoraaggiudakamanussaamanussavāḷasarīsapajīvitabrahmacariyantarāyesu ekopi natthi,",
  "tika-vin04t:1426_34": "so ce anantarāyikasaññī chādeti,",
  "tika-vin04t:1426_35": "channā hoti.",
  "tika-vin04t:1426_36": "Pahūti yo sakkoti bhikkhuno santikaṃ gantuñceva ārocetuñca,",
  "tika-vin04t:1426_37": "so ce pahusaññī hutvā chādeti,",
  "tika-vin04t:1426_38": "channā hoti.",
  "tika-vin04t:1426_39": "Chādetukāmo ca hoti,",
  "tika-vin04t:1426_40": "chādeti cātiidaṃ uttānameva.",
  "tika-vin04t:1426_41": "Sacepi hi so sabhāgaṃ disvā “ayaṃ me upajjhāyo vā ācariyo vā”ti lajjāya nāroceti,",
  "tika-vin04t:1426_42": "channāva hoti.",
  "tika-vin04t:1426_43": "Upajjhāyādibhāvo hi idha appamāṇaṃ,",
  "tika-vin04t:1426_44": "sabhāgamattameva pamāṇaṃ.",
  "tika-vin04t:1426_45": "Ayaṃ “jānaṃ paṭicchādetī”tipadassa saṅkhepato atthavinicchayo.",
  "tika-vin04t:1427_0": "Tāvatīhanti tattakāni ahāni,",
  "tika-vin04t:1427_1": "paṭicchāditadivasato paṭṭhāya yāva ārocitadivaso,",
  "tika-vin04t:1427_2": "tāva divasapakkhamāsasaṃvaccharavasena yattako kālo atikkanto,",
  "tika-vin04t:1427_3": "tattakaṃ kālanti attho.",
  "tika-vin04t:1427_4": "Akāmā parivatthabbanti na kāmena na vasena,",
  "tika-vin04t:1427_5": "atha kho akāmena avasena parivāsaṃ samādāya vatthabbaṃ.",
  "tika-vin04t:1427_6": "Tattha paṭicchannaparivāso suddhantaparivāso samodhānaparivāso cāti tividho parivāso.",
  "tika-vin04t:1427_7": "Tattha paṭicchannaparivāso tāva yathāpaṭicchannāya āpattiyā dātabbo.",
  "tika-vin04t:1427_8": "Kassaci hi ekāhappaṭicchannā āpatti hoti,",
  "tika-vin04t:1427_9": "kassaci dvīhādippaṭicchannā.",
  "tika-vin04t:1427_10": "Kassaci ekā āpatti hoti,",
  "tika-vin04t:1427_11": "kassaci dve vā tisso vā taduttari vā.",
  "tika-vin04t:1427_12": "Tasmā paṭicchannaparivāsaṃ dentena paṭhamameva vuttanayena paṭicchannabhāvaṃ ñatvā tato paṭicchannadivase",
  "tika-vin04t:1427_13": "ca āpattiyo ca sallakkhetvā sace ekā ekāhappaṭicchannā hoti, “ahaṃ, bhante,",
  "tika-vin04t:1427_14": "ekaṃ āpattiṃ āpajjiṃ sañcetanikaṃ sukkavissaṭṭhiṃ ekāhappaṭicchanna”nti evaṃ parivāsaṃ yācāpetvā khandhake",
  "tika-vin04t:1427_15": "āgatanayena kammavācaṃ vatvā parivāso dātabbo.",
  "tika-vin04t:1427_16": "Atha dvīhatīhādippaṭicchannā hoti,",
  "tika-vin04t:1427_17": "dvīhappaṭicchannaṃ tīhappaṭicchannaṃ catūhappaṭicchannaṃ pañcāhappaṭicchannaṃ…pe…",
  "tika-vin04t:1427_18": "cuddasāhappaṭicchannantievaṃ yāva cuddasadivasāni divasavasena yojanā kātabbā,",
  "tika-vin04t:1427_19": "pañcadasadivasappaṭicchannāyaṃ “pakkhappaṭicchanna”nti yojanā kātabbā.",
  "tika-vin04t:1427_20": "Tato yāva ekūnatiṃsatimo divaso,",
  "tika-vin04t:1427_21": "tāva “atirekapakkhappaṭicchanna”nti,",
  "tika-vin04t:1427_22": "tato māsappaṭicchannaṃ atirekamāsappaṭicchannaṃ dvemāsappaṭicchannaṃ atirekadvemāsappaṭicchannaṃ temāsappaṭicchannaṃ…pe…",
  "tika-vin04t:1427_23": "atirekaekādasamāsappaṭicchannanti evaṃ yojanā kātabbā.",
  "tika-vin04t:1427_24": "Saṃvacchare puṇṇe “ekasaṃvaccharappaṭicchanna”nti,",
  "tika-vin04t:1427_25": "tato paraṃ atirekasaṃvaccharaṃ dvesaṃvaccharaṃ evaṃ yāva saṭṭhisaṃvaccharaatirekasaṭṭhisaṃvaccharappaṭicchannanti,",
  "tika-vin04t:1427_26": "tato vā bhiyyopi vatvā yojanā kātabbā.",
  "tika-vin04t:1428_0": "Sace pana dve tisso taduttari vā āpattiyo honti,",
  "tika-vin04t:1428_1": "yathā “ekaṃ āpatti”nti vuttaṃ,",
  "tika-vin04t:1428_2": "evaṃ “dve āpattiyo,",
  "tika-vin04t:1428_3": "tisso āpattiyo”ti vattabbaṃ.",
  "tika-vin04t:1428_4": "Tato paraṃ pana sataṃ vā hotu,",
  "tika-vin04t:1428_5": "sahassaṃ vā,",
  "tika-vin04t:1428_6": "“sambahulā”ti vattuṃ vaṭṭati.",
  "tika-vin04t:1428_7": "Nānāvatthukāsupi “ahaṃ, bhante,",
  "tika-vin04t:1428_8": "sambahulā saṅghādisesā āpattiyo āpajjiṃ ekaṃ sukkavissaṭṭhiṃ ekaṃ kāyasaṃsaggaṃ ekaṃ duṭṭhullavācaṃ ekaṃ",
  "tika-vin04t:1428_9": "attakāmaṃ ekaṃ sañcarittaṃ ekāhappaṭicchannāyo”ti evaṃ gaṇanavasena vā, “ahaṃ, bhante,",
  "tika-vin04t:1428_10": "sambahulā saṅghādisesā āpattiyo āpajjiṃ nānāvatthukāyo ekāhappaṭicchannāyo”ti evaṃ vatthukittanavasena vā, “ahaṃ, bhante,",
  "tika-vin04t:1428_11": "sambahulā saṅghādisesā āpattiyo āpajjiṃ ekāhappaṭicchannāyo”ti evaṃ nāmamattavasena vā yojanā kātabbā.",
  "tika-vin04t:1428_12": "Tattha nāmaṃ duvidhaṃ sajātisādhāraṇaṃ sabbasādhāraṇañca,",
  "tika-vin04t:1428_13": "tattha saṅghādisesoti sajātisādhāraṇaṃ,",
  "tika-vin04t:1428_14": "āpattīti sabbasādhāraṇaṃ,",
  "tika-vin04t:1428_15": "tasmā “sambahulā āpattiyo āpajjiṃ ekāhappaṭicchannāyo”ti evaṃ sabbasādhāraṇanāmavasenāpi vattuṃ vaṭṭati.",
  "tika-vin04t:1428_16": "Idañhi parivāsādivinayakammaṃ vatthuvasena gottavasena nāmavasena āpattivasena ca kātuṃ vaṭṭatiyeva.",
  "tika-vin04t:1428_17": "Tattha sukkavissaṭṭhīti vatthu ceva gottañca,",
  "tika-vin04t:1428_18": "saṅghādisesoti nāmañceva āpatti ca,",
  "tika-vin04t:1428_19": "tattha “sukkavissaṭṭhiṃ kāyasaṃsagga”ntiādivacanenāpi “nānāvatthukāyo”tivacanenāpi vatthu ceva gottañca gahitaṃ hoti,",
  "tika-vin04t:1428_20": "“saṅghādiseso”tivacanenāpi “āpattiyo”tivacanenāpi nāmañceva āpatti ca gahitā hoti,",
  "tika-vin04t:1428_21": "tasmā etesu yassa kassaci vasena kammavācā kātabbā.",
  "tika-vin04t:1429_0": "Kammavācāpariyosāne ca sace appabhikkhuko āvāso hoti,",
  "tika-vin04t:1429_1": "sakkā ratticchedaṃ anāpajjantena vasituṃ,",
  "tika-vin04t:1429_2": "tattheva “parivāsaṃ samādiyāmi,",
  "tika-vin04t:1429_3": "vattaṃ samādiyāmī”ti tikkhattuṃ vattaṃ samādātabbaṃ,",
  "tika-vin04t:1429_4": "samādiyitvā tattheva saṅghassa ārocetvā puna āgatāgatānaṃ bhikkhūnaṃ ārocentena vattabhedañca ratticchedañca akatvā parivasitabbaṃ.",
  "tika-vin04t:1429_5": "Sace na sakkā hoti parivāsaṃ sodhetuṃ,",
  "tika-vin04t:1429_6": "nikkhittavattena vasitukāmo hoti,",
  "tika-vin04t:1429_7": "tattheva saṅghamajjhe,",
  "tika-vin04t:1429_8": "ekapuggalassa vā santike “parivāsaṃ nikkhipāmi,",
  "tika-vin04t:1429_9": "vattaṃ nikkhipāmī”ti parivāso nikkhipitabbo,",
  "tika-vin04t:1429_10": "ekapadenāpi cettha nikkhitto hoti parivāso,",
  "tika-vin04t:1429_11": "dvīhi pana sunikkhittoyeva,",
  "tika-vin04t:1429_12": "samādānepi eseva nayo.",
  "tika-vin04t:1429_13": "Nikkhittakālato paṭṭhāya pakatattaṭṭhāne tiṭṭhati,",
  "tika-vin04t:1429_14": "athānena paccūsasamaye ekena bhikkhunā saddhiṃ parikkhittassa vihārassa parikkhepato,",
  "tika-vin04t:1429_15": "aparikkhittassa parikkhepārahaṭṭhānato dve leḍḍupāte atikkamitvā mahāmaggato okkamma gumbena vā vatiyā",
  "tika-vin04t:1429_16": "vā paṭicchannaṭṭhāne nisīditvā antoaruṇeyeva vattaṃ samādiyitvā ārocetabbaṃ.",
  "tika-vin04t:1429_17": "Yampi aññaṃ bhikkhuṃ passati,",
  "tika-vin04t:1429_18": "tassāpi ārocetabbameva.",
  "tika-vin04t:1429_19": "Aruṇe uṭṭhite tassa santike vattaṃ nikkhipitvā vihāraṃ gantabbaṃ.",
  "tika-vin04t:1429_20": "Sace so pure aruṇeyeva kenaci karaṇīyena gato,",
  "tika-vin04t:1429_21": "vihāraṃ gantvā yaṃ sabbapaṭhamaṃ bhikkhuṃ passati,",
  "tika-vin04t:1429_22": "tassa ārocetvā nikkhipitabbaṃ.",
  "tika-vin04t:1429_23": "Evaṃ sallakkhetvā yāva rattiyo pūrenti,",
  "tika-vin04t:1429_24": "tāva parivatthabbaṃ,",
  "tika-vin04t:1429_25": "ayaṃ saṅkhepato paṭicchannaparivāsavinicchayo,",
  "tika-vin04t:1429_26": "vitthāro pana samantapāsādikāya vinayasaṃvaṇṇanāya vuttanayeneva veditabbo.",
  "tika-vin04t:1430_0": "Itaresu pana dvīsu “āpattipariyantaṃ na jānāti,",
  "tika-vin04t:1430_1": "rattipariyantaṃ na jānātī”ti imasmiṃ vatthusmiṃ khandhake anuññāto suddhantaparivāso nāma,",
  "tika-vin04t:1430_2": "so duvidho cūḷasuddhanto mahāsuddhantoti,",
  "tika-vin04t:1430_3": "duvidhopi cesa rattiparicchedaṃ sakalaṃ vā ekaccaṃ vā ajānantassa ca assarantassa ca tattha vematikassa ca dātabbo.",
  "tika-vin04t:1430_4": "Āpattipariyantaṃ pana “ettikā ahaṃ āpattiyo āpanno”ti jānātu vā, mā vā,",
  "tika-vin04t:1430_5": "akāraṇametaṃ.",
  "tika-vin04t:1430_6": "Tassa dānavidhi khandhake āgato,",
  "tika-vin04t:1430_7": "vinicchayakathā pana vitthārato samantapāsādikāyaṃ vuttā.",
  "tika-vin04t:1430_8": "Itaro pana samodhānaparivāso nāma,",
  "tika-vin04t:1430_9": "so tividho hoti odhānasamodhāno agghasamodhāno missakasamodhānoti.",
  "tika-vin04t:1430_10": "Tattha odhānasamodhāno nāma antarāpattiṃ āpajjitvā paṭicchādentassa parivutthadivase odhunitvā makkhetvā",
  "tika-vin04t:1430_11": "purimāya āpattiyā mūladivasaparicchede pacchā āpannaṃ āpattiṃ samodahitvā dātabbaparivāso vuccati.",
  "tika-vin04t:1430_12": "Agghasamodhāno nāma sambahulāsu āpattīsu yā ekā vā dve vā tisso vā sambahulā vā āpattiyo sabbacirappaṭicchannāyo,",
  "tika-vin04t:1430_13": "tāsaṃ agghena samodhāya tāsaṃ rattiparicchedavasena avasesānaṃ ūnatarappaṭicchannānaṃ āpattīnaṃ dātabbaparivāso vuccati.",
  "tika-vin04t:1430_14": "Missakasamodhāno nāma nānāvatthukāyo āpattiyo ekato katvā dātabbaparivāso vuccati,",
  "tika-vin04t:1430_15": "ayaṃ tividhepi samodhānaparivāse saṅkhepakathā,",
  "tika-vin04t:1430_16": "vitthāro pana samantapāsādikāyaṃ vutto,",
  "tika-vin04t:1430_17": "idaṃ “parivatthabba”nti padassa vinicchayakathāmukhaṃ.",
  "tika-vin04t:1431_0": "Uttari chārattanti parivāsato uttari cha rattiyo.",
  "tika-vin04t:1431_1": "Bhikkhumānattāyāti bhikkhūnaṃ mānabhāvāya,",
  "tika-vin04t:1431_2": "ārādhanatthāyāti vuttaṃ hoti.",
  "tika-vin04t:1431_3": "Paṭipajjitabbanti vattitabbaṃ.",
  "tika-vin04t:1431_4": "Bhikkhumānattañca panetaṃ paṭicchannāpaṭicchannavasena duvidhaṃ.",
  "tika-vin04t:1431_5": "Tattha yassa appaṭicchannāpatti hoti,",
  "tika-vin04t:1431_6": "tassa parivāsaṃ adatvā mānattameva dātabbaṃ,",
  "tika-vin04t:1431_7": "idaṃ appaṭicchannamānattaṃ.",
  "tika-vin04t:1431_8": "Yassa paṭicchannā hoti,",
  "tika-vin04t:1431_9": "tassa parivāsapariyosāne dātabbaṃ mānattaṃ paṭicchannamānattanti vuccati,",
  "tika-vin04t:1431_10": "idaṃ idha adhippetaṃ.",
  "tika-vin04t:1431_11": "Ubhinnampi panetesaṃ dānavidhi vinicchayakathā ca samantapāsādikāyaṃ vuttanayena veditabbā,",
  "tika-vin04t:1431_12": "ayaṃ panettha saṅkhepo.",
  "tika-vin04t:1431_13": "Sace ayaṃ vattaṃ nikkhipitvā paccūsasamaye samādātuṃ gacchati,",
  "tika-vin04t:1431_14": "sabbantimena paricchedena catūhi bhikkhūhi saddhiṃ parivāse vuttappakāraṃ padesaṃ gantvā “mānattaṃ samādiyāmi,",
  "tika-vin04t:1431_15": "vattaṃ samādiyāmī”ti samādiyitvā nesaṃ ārocetvā tato tesu gatesu vā agatesu vā purimanayena paṭipajjitabbaṃ.",
  "tika-vin04t:1431_16": "Yattha siyā vīsatigaṇoti ettha vīsatisaṅgho gaṇo assāti vīsatigaṇo.",
  "tika-vin04t:1431_17": "Tatrāti yatra sabbantimena paricchedena vīsatigaṇo bhikkhusaṅgho atthi, tattha.",
  "tika-vin04t:1431_18": "Abbhetabboti abhietabbo,",
  "tika-vin04t:1431_19": "sampaṭicchitabbo,",
  "tika-vin04t:1431_20": "abbhānakammavasena osāretabboti vuttaṃ hoti.",
  "tika-vin04t:1431_21": "Avhātabboti vā attho.",
  "tika-vin04t:1431_22": "Abbhānakammaṃ pana pāḷivasena khandhake vinicchayavasena samantapāsādikāyaṃ vuttaṃ.",
  "tika-vin04t:1431_23": "Anabbhitoti na abbhito asampaṭicchito,",
  "tika-vin04t:1431_24": "akatabbhānakammoti vuttaṃ hoti.",
  "tika-vin04t:1431_25": "Anavhātoti vā attho.",
  "tika-vin04t:1431_26": "Te ca bhikkhū gārayhāti ye ūnabhāvaṃ ñatvā abbhenti,",
  "tika-vin04t:1431_27": "te bhikkhū ca garahitabbā,",
  "tika-vin04t:1431_28": "sātisārā sadosā dukkaṭaṃ āpajjantīti attho.",
  "tika-vin04t:1431_29": "Ayaṃ tattha sāmīcīti ayaṃ tattha anudhammatā lokuttaradhammaṃ anugatā ovādānusāsanī sāmīci dhammatā.",
  "tika-vin04t:1431_30": "Sesamettha vuttanayamevāti.",
  "tika-vin04t:1432_0": "Kaṅkhāvitaraṇiyā pātimokkhavaṇṇanāya",
  "tika-vin04t:1433_0": "Saṅghādisesavaṇṇanā niṭṭhitā.",
  "tika-vin04t:1434_0": "Aniyatakaṇḍo",
  "tika-vin04t:1435_0": "1. Paṭhamāniyatasikkhāpadavaṇṇanā",
  "tika-vin04t:1436_0": "Aniyatuddese ime kho panātiādi vuttanayameva.",
  "tika-vin04t:1436_1": "Mātugāmenāti tadahujātāyapi jīvamānakamanussitthiyā.",
  "tika-vin04t:1436_2": "Eko ekāyāti eko bhikkhu mātugāmasaṅkhātāya ekāya itthiyā saddhiṃ.",
  "tika-vin04t:1436_3": "Rahoti cakkhussa raho.",
  "tika-vin04t:1436_4": "Kiñcāpi pāḷiyaṃ sotassa raho āgato,",
  "tika-vin04t:1436_5": "cakkhusseva pana raho “raho”ti idha adhippeto.",
  "tika-vin04t:1436_6": "Sacepi hi pihitakavāṭassa gabbhassa dvāre nisinno viññū puriso hoti,",
  "tika-vin04t:1436_7": "neva anāpattiṃ karoti.",
  "tika-vin04t:1436_8": "Yattha pana sakkā daṭṭhuṃ,",
  "tika-vin04t:1436_9": "tādise antodvādasahatthepi okāse nisinno sacakkhuko vikkhittacittopi niddāyantopi anāpattiṃ karoti,",
  "tika-vin04t:1436_10": "samīpe ṭhitopi andho na karoti,",
  "tika-vin04t:1436_11": "cakkhumāpi nipajjitvā niddāyantopi na karoti,",
  "tika-vin04t:1436_12": "itthīnaṃ pana satampi na karotiyeva,",
  "tika-vin04t:1436_13": "tena vuttaṃ “rahoti cakkhussa raho”ti.",
  "tika-vin04t:1436_14": "Paṭicchanne āsaneti kuṭṭādīhi paṭicchannokāse.",
  "tika-vin04t:1436_15": "Alaṃkammaniyeti kammakkhamaṃ kammayogganti kammaniyaṃ,",
  "tika-vin04t:1436_16": "alaṃ pariyattaṃ kammaniyabhāvāyāti alaṃkammaniyaṃ,",
  "tika-vin04t:1436_17": "tasmiṃ alaṃkammaniye.",
  "tika-vin04t:1436_18": "Yattha ajjhācāraṃ karontā sakkonti taṃ kammaṃ kātuṃ,",
  "tika-vin04t:1436_19": "tādiseti attho.",
  "tika-vin04t:1436_20": "Nisajjaṃ kappeyyāti nisajjaṃ kareyya,",
  "tika-vin04t:1436_21": "nisīdeyyāti attho.",
  "tika-vin04t:1436_22": "Ettha ca sayanampi nisajjāya eva saṅgahitaṃ.",
  "tika-vin04t:1436_23": "Saddheyyavacasāti saddhātabbavacanā,",
  "tika-vin04t:1436_24": "ariyasāvikāti attho.",
  "tika-vin04t:1436_25": "Nisajjaṃ bhikkhu paṭijānamānoti kiñcāpi evarūpā upāsikā disvā vadati,",
  "tika-vin04t:1436_26": "atha kho bhikkhu nisajjaṃ paṭijānamānova tiṇṇaṃ dhammānaṃ aññatarena kāretabbo,",
  "tika-vin04t:1436_27": "na appaṭijānamānoti attho.",
  "tika-vin04t:1436_28": "Yena vā sāti nisajjādīsu ākāresu yena vā ākārena saddhiṃ methunādīni āropetvā sā upāsikā vadeyya,",
  "tika-vin04t:1436_29": "paṭijānamānova tena so bhikkhu kāretabbo,",
  "tika-vin04t:1436_30": "evarūpāyapi hi upāsikāya vacanamattena ākārena na kāretabboti attho. Kasmā?",
  "tika-vin04t:1436_31": "Yasmā diṭṭhaṃ nāma tathāpi hoti,",
  "tika-vin04t:1436_32": "aññathāpīti.",
  "tika-vin04t:1436_33": "Ayaṃ dhammo aniyatoti tiṇṇaṃ āpattīnaṃ yaṃ āpattiṃ vā vatthuṃ vā paṭijānāti,",
  "tika-vin04t:1436_34": "tassa vasena kāretabbatāya aniyato.",
  "tika-vin04t:1437_0": "Sāvatthiyaṃ udāyittheraṃ ārabbha mātugāmena saddhiṃ vuttappakāre āsane nisajjakappanavatthusmiṃ paññattaṃ,",
  "tika-vin04t:1437_1": "asādhāraṇapaññatti,",
  "tika-vin04t:1437_2": "anāṇattikaṃ,",
  "tika-vin04t:1437_3": "methunadhammasannissitakilesasaṅkhātena rahassādena mātugāmassa santikaṃ gantukāmatāya akkhiañjanādito paṭṭhāya sabbapayogesu dukkaṭaṃ.",
  "tika-vin04t:1437_4": "Gantvā tasmiṃ vā nisinne itthī nisīdatu,",
  "tika-vin04t:1437_5": "tassā vā nisinnāya so nisīdatu,",
  "tika-vin04t:1437_6": "apacchā apurimaṃyeva ubho vā nisīdantu,",
  "tika-vin04t:1437_7": "ubhinnaṃ nisajjāya pācittiyaṃ.",
  "tika-vin04t:1437_8": "Sace pana kāyasaṃsaggaṃ vā methunaṃ vā samāpajjati,",
  "tika-vin04t:1437_9": "tesaṃ vasena kāretabbo.",
  "tika-vin04t:1437_10": "Nipajjanepi eseva nayo.",
  "tika-vin04t:1437_11": "Vuttappakāre purise nipajjitvā aniddāyante anandhe viññupurise upacāragate sati, ṭhitassa,",
  "tika-vin04t:1437_12": "arahopekkhassa,",
  "tika-vin04t:1437_13": "aññavihitassa ca nisajjanapaccayā anāpatti.",
  "tika-vin04t:1437_14": "Ummattakādīnaṃ pana tīhipi āpattīhi anāpatti.",
  "tika-vin04t:1437_15": "Siyā sīlavipatti,",
  "tika-vin04t:1437_16": "siyā ācāravipatti.",
  "tika-vin04t:1437_17": "Yaṃ pana āpattiṃ paṭijānāti,",
  "tika-vin04t:1437_18": "tassā vasena aṅgabhedo ñātabbo.",
  "tika-vin04t:1437_19": "Samuṭṭhānādīni paṭhamapārājikasadisānevāti.",
  "tika-vin04t:1438_0": "Paṭhamāniyatasikkhāpadavaṇṇanā niṭṭhitā.",
  "tika-vin04t:1439_0": "2. Dutiyāniyatasikkhāpadavaṇṇanā",
  "tika-vin04t:1440_0": "Dutiye itthīpi purisopi yo koci viññū anandho abadhiro antodvādasahatthe okāse ṭhito vā nisinno vā vikkhittopi niddāyantopi anāpattiṃ karoti.",
  "tika-vin04t:1440_1": "Badhiro pana cakkhumāpi,",
  "tika-vin04t:1440_2": "andho vā abadhiropi na karoti.",
  "tika-vin04t:1440_3": "Pārājikāpattiñca parihāpetvā duṭṭhullavācāpatti vuttāti ayaṃ viseso.",
  "tika-vin04t:1440_4": "Sesaṃ purimanayeneva veditabbaṃ.",
  "tika-vin04t:1440_5": "Samuṭṭhānādīni panettha adinnādānasadisānevāti.",
  "tika-vin04t:1441_0": "Dutiyāniyatasikkhāpadavaṇṇanā niṭṭhitā.",
  "tika-vin04t:1442_0": "Uddiṭṭhā khotiādi sabbattha vuttanayeneva veditabbaṃ.",
  "tika-vin04t:1443_0": "Kaṅkhāvitaraṇiyā pātimokkhavaṇṇanāya",
  "tika-vin04t:1444_0": "Aniyatavaṇṇanā niṭṭhitā.",
  "tika-vin04t:1445_0": "Nissaggiyakaṇḍo",
  "tika-vin04t:1446_0": "Ito paraṃ pana ime kho panātiādi sabbattha vuttanayeneva veditabbaṃ.",
  "tika-vin04t:1447_0": "1. Cīvaravaggo",
  "tika-vin04t:1448_0": "1. Kathinasikkhāpadavaṇṇanā",
  "tika-vin04t:1449_0": "Nissaggiyesu pana cīvaravaggassa tāva paṭhamasikkhāpade niṭṭhitacīvarasminti sūcikammapariyosānena vā,",
  "tika-vin04t:1449_1": "“naṭṭhaṃ vā vinaṭṭhaṃ vā daḍḍhaṃ vā cīvarāsā vā upacchinnā”ti imesu vā yena kenaci ākārena niṭṭhite cīvarasmiṃ,",
  "tika-vin04t:1449_2": "cīvarassa karaṇapalibodhe upacchinneti attho.",
  "tika-vin04t:1449_3": "Atthatakathinassa hi bhikkhuno yāva imehākārehi cīvarapalibodho na chijjati,",
  "tika-vin04t:1449_4": "tāva kathinānisaṃsaṃ labhati.",
  "tika-vin04t:1449_5": "Ubbhatasmiṃ kathineti yaṃ saṅghassa kathinaṃ atthataṃ,",
  "tika-vin04t:1449_6": "tasmiñca ubbhate.",
  "tika-vin04t:1449_7": "Tatrevaṃ saṅkhepato kathinatthāro ca ubbhāro ca veditabbo.",
  "tika-vin04t:1449_8": "Ayañhi kathinatthāro nāma bhagavatā purimavassaṃvuṭṭhānaṃ anuññāto,",
  "tika-vin04t:1449_9": "so sabbantimena paricchedena pañcannaṃ janānaṃ vaṭṭati,",
  "tika-vin04t:1449_10": "tasmā yattha cattāro vā tayo vā dve vā eko vā purimavassaṃ upagato,",
  "tika-vin04t:1449_11": "tattha pacchimavassūpagate gaṇapūrake katvā attharitabbaṃ,",
  "tika-vin04t:1449_12": "te ca gaṇapūrakāva honti,",
  "tika-vin04t:1449_13": "ānisaṃse na labhanti,",
  "tika-vin04t:1449_14": "tasmā sace purimavassaṃvuṭṭhānaṃ gahaṭṭhapabbajitesu yo koci dhammena samena cīvaraṃ deti “iminā kathinaṃ attharathā”ti,",
  "tika-vin04t:1449_15": "taṃ khandhake vuttāya ñattidutiyakammavācāya kathinatthārārahassa bhikkhuno dātabbaṃ.",
  "tika-vin04t:1449_16": "Tena tadaheva pañca vā atirekāni vā khaṇḍāni chinditvā saṅghāṭi vā uttarāsaṅgo vā antaravāsako vā kātabbo,",
  "tika-vin04t:1449_17": "sesabhikkhūhipi tassa sahāyehi bhavitabbaṃ,",
  "tika-vin04t:1449_18": "sace katacīvarameva uppajjati,",
  "tika-vin04t:1449_19": "sundarameva.",
  "tika-vin04t:1449_20": "Acchinnāsibbitaṃ pana na vaṭṭati.",
  "tika-vin04t:1449_21": "Tena bhikkhunā sace saṅghāṭiyā attharitukāmo hoti,",
  "tika-vin04t:1449_22": "porāṇikaṃ saṅghāṭiṃ paccuddharitvā navaṃ saṅghāṭiṃ adhiṭṭhahitvā “imāya saṅghāṭiyā kathinaṃ attharāmī”ti attharitabbaṃ.",
  "tika-vin04t:1449_23": "Uttarāsaṅgaantaravāsakesupi eseva nayo.",
  "tika-vin04t:1449_24": "Tato tena purimavassaṃvuṭṭhe antosīmāgate bhikkhū upasaṅkamitvā “atthataṃ, bhante,",
  "tika-vin04t:1449_25": "saṅghassa kathinaṃ,",
  "tika-vin04t:1449_26": "dhammiko kathinatthāro,",
  "tika-vin04t:1449_27": "anumodathā”ti vattabbaṃ,",
  "tika-vin04t:1449_28": "therānañca navānañca bahūnañca ekassa ca anurūpaṃ sallakkhetvā vattabbaṃ.",
  "tika-vin04t:1449_29": "Tehipi “atthataṃ, bhante,",
  "tika-vin04t:1449_30": "saṅghassa kathina”nti vā “atthataṃ, āvuso,",
  "tika-vin04t:1449_31": "saṅghassa kathina”nti vā vatvā “dhammiko kathinatthāro,",
  "tika-vin04t:1449_32": "anumodāmā”ti vā “anumodāmī”ti vā vattabbaṃ.",
  "tika-vin04t:1449_33": "Purimavassaṃvuṭṭhesupi ye anumodanti,",
  "tika-vin04t:1449_34": "tesaṃyeva atthataṃ hoti kathinaṃ.",
  "tika-vin04t:1449_35": "Te tato paṭṭhāya yāva kathinassubbhārā anāmantacāro,",
  "tika-vin04t:1449_36": "asamādānacāro,",
  "tika-vin04t:1449_37": "yāvadatthacīvaraṃ,",
  "tika-vin04t:1449_38": "gaṇabhojanaṃ,",
  "tika-vin04t:1449_39": "yo ca tattha cīvaruppādo,",
  "tika-vin04t:1449_40": "tasmiṃ āvāse saṅghassa uppannacīvarañcāti ime pañcānisaṃse labhanti,",
  "tika-vin04t:1449_41": "ayaṃ tāva kathinatthāro.",
  "tika-vin04t:1449_42": "Taṃ panetaṃ kathinaṃ “aṭṭhimā,",
  "tika-vin04t:1449_43": "bhikkhave,",
  "tika-vin04t:1449_44": "mātikā kathinassubbhārāya pakkamanantikā niṭṭhānantikā sanniṭṭhānantikā nāsanantikā savanantikā āsāvacchedikā",
  "tika-vin04t:1449_45": "sīmātikkamanantikā sahubbhārā”ti evaṃ vuttāsu aṭṭhasu mātikāsu aññataravasena uddharīyati,",
  "tika-vin04t:1449_46": "tattha vitthāravinicchayo samantapāsādikāyaṃ vuttanayena veditabbo.",
  "tika-vin04t:1449_47": "Iti “ubbhatasmiṃ kathine”tiiminā sesapalibodhābhāvaṃ dasseti.",
  "tika-vin04t:1450_0": "Dasāhaparamanti dasa ahāni paramo paricchedo assāti dasāhaparamo,",
  "tika-vin04t:1450_1": "taṃ dasāhaparamaṃ kālaṃ dhāretabbanti attho.",
  "tika-vin04t:1450_2": "Adhiṭṭhitavikappitesu apariyāpannattā atirekaṃ cīvaranti atirekacīvaraṃ,",
  "tika-vin04t:1450_3": "cīvaraṃ nāma khomaṃ kappāsikaṃ koseyyaṃ kambalaṃ sāṇaṃ bhaṅganti etesaṃ vā tadanulomānaṃ vā aññataraṃ ayamassa jāti,",
  "tika-vin04t:1450_4": "pamāṇato pana taṃ vikappanupagaṃ pacchimaṃ idha adhippetaṃ.",
  "tika-vin04t:1450_5": "Vuttañhetaṃ “anujānāmi,",
  "tika-vin04t:1450_6": "bhikkhave,",
  "tika-vin04t:1450_7": "āyāmato aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu”nti.",
  "tika-vin04t:1450_8": "Yaṃ pana vuttaṃ “adhiṭṭhitavikappitesu apariyāpannattā”ti,",
  "tika-vin04t:1450_9": "ettha “anujānāmi,",
  "tika-vin04t:1450_10": "bhikkhave,",
  "tika-vin04t:1450_11": "ticīvaraṃ adhiṭṭhātuṃ na vikappetuṃ,",
  "tika-vin04t:1450_12": "vassikasāṭikaṃ vassānaṃ catumāsaṃ adhiṭṭhātuṃ tato paraṃ vikappetuṃ,",
  "tika-vin04t:1450_13": "nisīdanaṃ adhiṭṭhātuṃ na vikappetuṃ paccattharaṇaṃ adhiṭṭhātuṃ na vikappetuṃ,",
  "tika-vin04t:1450_14": "kaṇḍuppaṭicchādiṃ yāva ābādhā adhiṭṭhātuṃ tato paraṃ vikappetuṃ,",
  "tika-vin04t:1450_15": "mukhapuñchanacoḷakaṃ adhiṭṭhātuṃ na vikappetuṃ,",
  "tika-vin04t:1450_16": "parikkhāracoḷaṃ adhiṭṭhātuṃ na vikappetu”nti iminā nayena adhiṭṭhātabbavikappetabbatā jānitabbā.",
  "tika-vin04t:1450_17": "Tattha ticīvaraṃ adhiṭṭhahantena rajitvā kappabinduṃ datvā pamāṇayuttameva adhiṭṭhātabbaṃ,",
  "tika-vin04t:1450_18": "tassa pamāṇaṃ ukkaṭṭhaparicchedena sugatacīvarato ūnakaṃ vaṭṭati,",
  "tika-vin04t:1450_19": "lāmakaparicchedena saṅghāṭiyā tāva uttarāsaṅgassa ca dīghato muṭṭhipañcakaṃ,",
  "tika-vin04t:1450_20": "tiriyaṃ muṭṭhittikaṃ,",
  "tika-vin04t:1450_21": "antaravāsako dīghato muṭṭhipañcako,",
  "tika-vin04t:1450_22": "tiriyaṃ dvihatthopi vaṭṭati.",
  "tika-vin04t:1450_23": "Vuttappamāṇato pana atirekañca ūnakañca “parikkhāracoḷa”nti adhiṭṭhātabbaṃ.",
  "tika-vin04t:1450_24": "Tattha yasmā “dve cīvarassa adhiṭṭhānāni kāyena vā adhiṭṭheti,",
  "tika-vin04t:1450_25": "vācāya vā adhiṭṭhetī”ti vuttaṃ,",
  "tika-vin04t:1450_26": "tasmā purāṇasaṅghāṭiṃ “imaṃ saṅghāṭiṃ paccuddharāmī”ti paccuddharitvā navaṃ hatthena gahetvā “imaṃ saṅghāṭiṃ",
  "tika-vin04t:1450_27": "adhiṭṭhāmī”ti cittena ābhogaṃ katvā kāyavikāraṃ karontena kāyena vā adhiṭṭhātabbā,",
  "tika-vin04t:1450_28": "vacībhedaṃ katvā vācāya vā adhiṭṭhātabbā.",
  "tika-vin04t:1450_29": "Tatra duvidhaṃ adhiṭṭhānaṃ –",
  "tika-vin04t:1450_30": "sace hatthapāse hoti,",
  "tika-vin04t:1450_31": "“imaṃ saṅghāṭiṃ adhiṭṭhāmī”ti vācā bhinditabbā.",
  "tika-vin04t:1450_32": "Atha antogabbhādīsu sāmantavihāre vā hoti,",
  "tika-vin04t:1450_33": "ṭhapitaṭṭhānaṃ sallakkhetvā “etaṃ saṅghāṭiṃ adhiṭṭhāmī”ti vācā bhinditabbā.",
  "tika-vin04t:1450_34": "Esa nayo uttarāsaṅge ca antaravāsake ca.",
  "tika-vin04t:1450_35": "Nāmamattameva hi viseso.",
  "tika-vin04t:1450_36": "Tasmā sabbāni saṅghāṭiṃ uttarāsaṅgaṃ antaravāsakanti evaṃ attano attano nāmeneva adhiṭṭhātabbāni.",
  "tika-vin04t:1450_37": "Sace adhiṭṭhahitvā ṭhapitavatthehi saṅghāṭiādīni karoti,",
  "tika-vin04t:1450_38": "niṭṭhite rajane ca kappe ca “imaṃ paccuddharāmī”ti paccuddharitvā puna adhiṭṭhātabbāni.",
  "tika-vin04t:1450_39": "Idañca pana ticīvaraṃ sukhaparibhogatthaṃ parikkhāracoḷaṃ adhiṭṭhātumpi vaṭṭati.",
  "tika-vin04t:1451_0": "Vassikasāṭikā anatirittapamāṇā nāmaṃ gahetvā vuttanayeneva cattāro vassike māse adhiṭṭhātabbā,",
  "tika-vin04t:1451_1": "tato paraṃ paccuddharitvā vikappetabbā,",
  "tika-vin04t:1451_2": "vaṇṇabhedamattarattāpi cesā vaṭṭati,",
  "tika-vin04t:1451_3": "dve pana na vaṭṭanti.",
  "tika-vin04t:1451_4": "Nisīdanaṃ vuttanayena adhiṭṭhātabbameva,",
  "tika-vin04t:1451_5": "tañca kho pamāṇayuttaṃ ekameva,",
  "tika-vin04t:1451_6": "dve na vaṭṭanti.",
  "tika-vin04t:1451_7": "Paccattharaṇampi adhiṭṭhātabbameva,",
  "tika-vin04t:1451_8": "taṃ pana mahantampi ekampi bahūnipi vaṭṭanti,",
  "tika-vin04t:1451_9": "nīlampi pītakampi sadasampi pupphadasampīti sabbappakārampi vaṭṭati.",
  "tika-vin04t:1451_10": "Kaṇḍuppaṭicchādi yāva ābādho atthi,",
  "tika-vin04t:1451_11": "tāva pamāṇikā adhiṭṭhātabbā,",
  "tika-vin04t:1451_12": "ābādhe vūpasante paccuddharitvā vikappetabbā,",
  "tika-vin04t:1451_13": "sā ekāva vaṭṭati.",
  "tika-vin04t:1451_14": "Mukhapuñchanacoḷaṃ adhiṭṭhātabbameva,",
  "tika-vin04t:1451_15": "taṃ pana ekampi bahūnipi mahantampi vaṭṭatiyeva.",
  "tika-vin04t:1451_16": "Parikkhāracoḷe gaṇanā natthi,",
  "tika-vin04t:1451_17": "yattakaṃ icchati,",
  "tika-vin04t:1451_18": "tattakaṃ adhiṭṭhātabbameva.",
  "tika-vin04t:1451_19": "Thavikāpi parissāvanampi vikappanupagaṃ pacchimapamāṇaṃ “parikkhāracoḷa”nti adhiṭṭhātabbameva,",
  "tika-vin04t:1451_20": "bahūnipi ekato katvā “imāni cīvarāni parikkhāracoḷāni adhiṭṭhāmī”tiādinā nayena adhiṭṭhātuṃ vaṭṭatiyeva.",
  "tika-vin04t:1451_21": "Mañcabhisi pīṭhabhisi bibbohanaṃ pāvāro kojavoti etesu pana senāsanaparikkhāratthāya dinnapaccattharaṇe ca adhiṭṭhānakiccaṃ natthiyeva.",
  "tika-vin04t:1451_22": "Sabbañca panetaṃ vuttappakārena adhiṭṭhitacīvaraṃ aññassa dānena,",
  "tika-vin04t:1451_23": "acchinditvā gahaṇena,",
  "tika-vin04t:1451_24": "vissāsaggāhena,",
  "tika-vin04t:1451_25": "hīnāyāvattanena,",
  "tika-vin04t:1451_26": "sikkhāpaccakkhānena,",
  "tika-vin04t:1451_27": "kālaṅkiriyāya,",
  "tika-vin04t:1451_28": "liṅgaparivattanena,",
  "tika-vin04t:1451_29": "paccuddharaṇenāti imehi aṭṭhahi kāraṇehi adhiṭṭhānaṃ vijahati.",
  "tika-vin04t:1451_30": "Ticīvaraṃ pana kaniṭṭhaṅgulinakhapiṭṭhippamāṇena chiddenāpi vijahati,",
  "tika-vin04t:1451_31": "tañca kho vinibbedheneva.",
  "tika-vin04t:1451_32": "Sace hi chiddassa abbhantare ekatantupi acchinno hoti,",
  "tika-vin04t:1451_33": "rakkhatiyeva.",
  "tika-vin04t:1451_34": "Tattha saṅghāṭiyā ca uttarāsaṅgassa ca dīghantato vidatthippamāṇassa tiriyantato aṭṭhaṅgulappamāṇassa padesassa orato chiddaṃ adhiṭṭhānaṃ bhindati,",
  "tika-vin04t:1451_35": "antaravāsakepi dīghantato etadeva pamāṇaṃ,",
  "tika-vin04t:1451_36": "tiriyantena pana caturaṅgulatā veditabbā.",
  "tika-vin04t:1451_37": "Tiṇṇannampi vuttokāsassa parato na bhindati,",
  "tika-vin04t:1451_38": "tasmā chidde jāte ticīvaraṃ atirekacīvaraṭṭhāne tiṭṭhati,",
  "tika-vin04t:1451_39": "sūcikammaṃ katvā puna adhiṭṭhātabbaṃ.",
  "tika-vin04t:1451_40": "Vassikasāṭikā vassānamāsātikkamenāpi,",
  "tika-vin04t:1451_41": "kaṇḍuppaṭicchādi ābādhavūpasamenāpi adhiṭṭhānaṃ vijahati.",
  "tika-vin04t:1451_42": "Tasmā sā tato paraṃ vikappetabbā.",
  "tika-vin04t:1451_43": "Vikappanalakkhaṇaṃ pana sabbacīvarānaṃ vikappanasikkhāpadeyeva vaṇṇayissāma.",
  "tika-vin04t:1451_44": "Kevalañhi imasmiṃ okāse yaṃ evaṃ anadhiṭṭhitaṃ avikappitañca,",
  "tika-vin04t:1451_45": "taṃ “atirekacīvara”nti veditabbaṃ.",
  "tika-vin04t:1452_0": "Taṃ atikkāmayato nissaggiyaṃ pācittiyanti taṃ yathāvuttajātippamāṇaṃ cīvaraṃdasāhaparamaṃ kālaṃ atikkāmayato etthantare yathā atirekacīvaraṃ na hoti,",
  "tika-vin04t:1452_1": "tathā akrubbato nissaggiyaṃ pācittiyaṃ,",
  "tika-vin04t:1452_2": "tañca cīvaraṃ nissaggiyaṃ hoti,",
  "tika-vin04t:1452_3": "pācittiyaṃ āpatti cassa hotīti attho.",
  "tika-vin04t:1452_4": "Atha vā nissajjanaṃ nissaggiyaṃ,",
  "tika-vin04t:1452_5": "pubbabhāge kattabbassa vinayakammassetaṃ nāmaṃ,",
  "tika-vin04t:1452_6": "nissaggiyamassa atthīti nissaggiyamicceva. Kiṃ taṃ?",
  "tika-vin04t:1452_7": "Pācittiyaṃ.",
  "tika-vin04t:1452_8": "Taṃ atikkāmayato saha nissaggiyena nissaggiyavinayakammaṃ pācittiyaṃ hotīti ayamettha attho.",
  "tika-vin04t:1452_9": "Tañca panetaṃ cīvaraṃ yaṃ divasaṃ uppannaṃ,",
  "tika-vin04t:1452_10": "tassa yo aruṇo,",
  "tika-vin04t:1452_11": "so uppannadivasanissito,",
  "tika-vin04t:1452_12": "tasmā cīvaruppādadivasena saddhiṃ ekādase aruṇuggamane dasāhātikkamitaṃ hoti,",
  "tika-vin04t:1452_13": "taṃ gahetvā saṅghassa vā gaṇassa vā puggalassa vā nissajjitabbaṃ,",
  "tika-vin04t:1452_14": "tatrāyaṃ nayo –",
  "tika-vin04t:1452_15": "saṅghassa tāva evaṃ nissajjitabbaṃ “idaṃ me, bhante,",
  "tika-vin04t:1452_16": "cīvaraṃ dasahātikkantaṃ nissaggiyaṃ,",
  "tika-vin04t:1452_17": "imāhaṃ saṅghassa nissajjāmī”ti nissajjitvā “ahaṃ, bhante,",
  "tika-vin04t:1452_18": "ekaṃ nissaggiyaṃ pācittiyaṃ āpanno,",
  "tika-vin04t:1452_19": "taṃ paṭidesemī”ti evaṃ āpatti desetabbā.",
  "tika-vin04t:1452_20": "Sace dve honti,",
  "tika-vin04t:1452_21": "“dve”ti vattabbaṃ,",
  "tika-vin04t:1452_22": "sace taduttari,",
  "tika-vin04t:1452_23": "“sambahulā”ti vattabbaṃ.",
  "tika-vin04t:1452_24": "Nissajjanepi sace dve vā bahūni vā honti,",
  "tika-vin04t:1452_25": "“imāni me, bhante,",
  "tika-vin04t:1452_26": "cīvarāni dasāhātikkantāni nissaggiyāni,",
  "tika-vin04t:1452_27": "imānāhaṃ saṅghassa nissajjāmī”ti vattabbaṃ,",
  "tika-vin04t:1452_28": "pāḷiṃ vattuṃ asakkontena aññathāpi vattabbaṃ.",
  "tika-vin04t:1452_29": "Byattena bhikkhunā paṭibalena saṅgho ñāpetabbo “suṇātu me, bhante, saṅgho,",
  "tika-vin04t:1452_30": "ayaṃ itthannāmo bhikkhu āpattiṃ sarati vivarati uttāniṃ karoti deseti,",
  "tika-vin04t:1452_31": "yadi saṅghassa pattakallaṃ,",
  "tika-vin04t:1452_32": "ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin04t:1452_33": "iminā lakkhaṇena āpattiṃ paṭiggaṇhitvā vattabbo “passasī”ti,",
  "tika-vin04t:1452_34": "“āma passāmī”ti,",
  "tika-vin04t:1452_35": "“āyatiṃ saṃvareyyāsī”ti,",
  "tika-vin04t:1452_36": "“sādhu suṭṭhu saṃvarissāmī”ti.",
  "tika-vin04t:1452_37": "Dvīsu pana sambahulāsu vā purimanayeneva vacanabhedo kātabbo.",
  "tika-vin04t:1452_38": "Desitāya āpattiyā “suṇātu me, bhante, saṅgho,",
  "tika-vin04t:1452_39": "idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ,",
  "tika-vin04t:1452_40": "yadi saṅghassa pattakallaṃ,",
  "tika-vin04t:1452_41": "saṅgho imaṃ cīvaraṃ itthannāmassa bhikkhuno dadeyyā”ti evaṃ nissaṭṭhacīvaraṃ dātabbaṃ,",
  "tika-vin04t:1452_42": "dvīsu bahūsu vā vacanabhedo kātabbo.",
  "tika-vin04t:1453_0": "Gaṇassa pana nissajjantena “imāha”nti vā “imāni aha”nti vā vatvā “āyasmantānaṃ nissajjāmī”ti vattabbaṃ,",
  "tika-vin04t:1453_1": "āpattippaṭiggāhakenāpi “suṇantu me āyasmantā,",
  "tika-vin04t:1453_2": "ayaṃ itthannāmo bhikkhu āpattiṃ sarati…pe… deseti,",
  "tika-vin04t:1453_3": "yadāyasmantānaṃ pattakalla”nti vattabbaṃ,",
  "tika-vin04t:1453_4": "cīvaradānepi “suṇantu me āyasmantā,",
  "tika-vin04t:1453_5": "idaṃ cīvaraṃ itthannāmassa bhikkhuno nissaggiyaṃ āyasmantānaṃ nissaṭṭhaṃ,",
  "tika-vin04t:1453_6": "yadāyasmantānaṃ pattakallaṃ,",
  "tika-vin04t:1453_7": "āyasmantā imaṃ cīvaraṃ itthannāmassa bhikkhuno dadeyyu”nti vattabbaṃ,",
  "tika-vin04t:1453_8": "sesaṃ purimasadisameva.",
  "tika-vin04t:1453_9": "Puggalassa pana nissajjantena “imāha”nti vā “imāni aha”nti vā vatvā “āyasmato nissajjāmī”ti vattabbaṃ,",
  "tika-vin04t:1453_10": "nissajjitvā “ahaṃ, bhante,",
  "tika-vin04t:1453_11": "ekaṃ nissaggiyaṃ pācittiyaṃ āpanno,",
  "tika-vin04t:1453_12": "taṃ paṭidesemī”ti evaṃ āpatti desetabbā.",
  "tika-vin04t:1453_13": "Sace pana navakataro hoti,",
  "tika-vin04t:1453_14": "“āvuso”ti vattabbaṃ,",
  "tika-vin04t:1453_15": "tenāpi “passasī”ti vā “passathā”ti vā vutte “āma,",
  "tika-vin04t:1453_16": "bhante”ti vā “āma āvuso”ti vā vatvā “passāmī”ti vattabbaṃ,",
  "tika-vin04t:1453_17": "tato “āyatiṃ saṃvareyyāsī”ti vā “saṃvareyyāthā”ti vā vutte “sādhu suṭṭhu saṃvarissāmī”ti vattabbaṃ.",
  "tika-vin04t:1453_18": "Evaṃ desitāya āpattiyā “imaṃ cīvaraṃ āyasmato dammī”ti dātabbaṃ,",
  "tika-vin04t:1453_19": "dvīsu tīsu vā pubbe vuttānusāreneva nayo veditabbo.",
  "tika-vin04t:1453_20": "Dvinnaṃ pana yathā gaṇassa,",
  "tika-vin04t:1453_21": "evaṃ nissajjitabbaṃ,",
  "tika-vin04t:1453_22": "tato āpattippaṭiggahaṇañca nissaṭṭhacīvaradānañca tesaṃ aññatarena yathā ekena puggalena,",
  "tika-vin04t:1453_23": "tathā kātabbaṃ,",
  "tika-vin04t:1453_24": "idaṃ pana sabbanissaggiyesu vidhānaṃ.",
  "tika-vin04t:1453_25": "Cīvaraṃ patto nisīdananti vatthumattameva hi nānaṃ,",
  "tika-vin04t:1453_26": "parammukhaṃ pana vatthu “eta”nti nissajjitabbaṃ.",
  "tika-vin04t:1453_27": "Sace bahūni honti,",
  "tika-vin04t:1453_28": "“etānī”ti vattabbaṃ.",
  "tika-vin04t:1453_29": "Nissaṭṭhadānepi eseva nayo.",
  "tika-vin04t:1453_30": "Nissaṭṭhavatthuṃ “dinnamidaṃ iminā mayha”nti saññāya na paṭidentassa dukkaṭaṃ,",
  "tika-vin04t:1453_31": "tassa santakabhāvaṃ ñatvā lesena acchindanto sāmikassa dhuranikkhepena bhaṇḍaṃ agghāpetvā kāretabboti.",
  "tika-vin04t:1454_0": "Vesāliyaṃ chabbaggiye bhikkhū ārabbha atirekacīvaradhāraṇavatthusmiṃ paññattaṃ,",
  "tika-vin04t:1454_1": "“dasāhaparama”nti ayamettha anupaññatti,",
  "tika-vin04t:1454_2": "sādhāraṇapaññatti,",
  "tika-vin04t:1454_3": "anāṇattikaṃ,",
  "tika-vin04t:1454_4": "anissajjitvā paribhuñjantassa dukkaṭaṃ,",
  "tika-vin04t:1454_5": "yathā ca idha,",
  "tika-vin04t:1454_6": "evaṃ sabbattha,",
  "tika-vin04t:1454_7": "tasmā naṃ parato na vakkhāma.",
  "tika-vin04t:1454_8": "Dasāhaṃ anatikkantepi atikkantasaññino vematikassa ca dukkaṭaṃ.",
  "tika-vin04t:1454_9": "Atikkante anatikkantasaññinopi vematikassapi nissaggiyaṃ pācittiyameva,",
  "tika-vin04t:1454_10": "tathā anadhiṭṭhitāvikappitaaassajjitaanaṭṭhāvinaṭṭhaadaḍḍhāviluttesu adhiṭṭhitādisaññino.",
  "tika-vin04t:1454_11": "Antodasāhaṃ adhiṭṭhite vikappite vissajjite naṭṭhe vinaṭṭhe daḍḍhe acchinne vissāsena gāhite ummattakādīnañca anāpatti.",
  "tika-vin04t:1454_12": "Ācāravipatti,",
  "tika-vin04t:1454_13": "yathā ca idaṃ,",
  "tika-vin04t:1454_14": "evaṃ ito parānipi,",
  "tika-vin04t:1454_15": "ubhatopātimokkhesupi hi pārājikāni ca saṅghādisesā ca sīlavipatti,",
  "tika-vin04t:1454_16": "sesāpattiyo ācāravipatti,",
  "tika-vin04t:1454_17": "ājīvavipatti vā diṭṭhivipatti vā kāci āpatti nāma natthi.",
  "tika-vin04t:1454_18": "Ājīvavipattipaccayā pana ṭhapetvā dubbhāsitaṃ cha āpattikkhandhā paññattā,",
  "tika-vin04t:1454_19": "diṭṭhivipattipaccayā pācittiyadukkaṭavasena dve āpattikkhandhā paññattāti,",
  "tika-vin04t:1454_20": "idamettha lakkhaṇaṃ,",
  "tika-vin04t:1454_21": "iti vipattikathā idheva niṭṭhitāti,",
  "tika-vin04t:1454_22": "na naṃ ito paraṃ vicārayissāma.",
  "tika-vin04t:1454_23": "Jātippamāṇasampannassa cīvarassa attano santakatā,",
  "tika-vin04t:1454_24": "gaṇanupagatā,",
  "tika-vin04t:1454_25": "chinnapalibodhabhāvo,",
  "tika-vin04t:1454_26": "atirekacīvaratā,",
  "tika-vin04t:1454_27": "dasāhātikkamoti imānettha pañca aṅgāni.",
  "tika-vin04t:1454_28": "Kathinasamuṭṭhānaṃ, akiriyaṃ,",
  "tika-vin04t:1454_29": "nosaññāvimokkhaṃ,",
  "tika-vin04t:1454_30": "acittakaṃ,",
  "tika-vin04t:1454_31": "paṇṇattivajjaṃ,",
  "tika-vin04t:1454_32": "kāyakammaṃ,",
  "tika-vin04t:1454_33": "vacīkammaṃ, ticittaṃ,",
  "tika-vin04t:1454_34": "tivedananti.",
  "tika-vin04t:1455_0": "Kathinasikkhāpadavaṇṇanā niṭṭhitā.",
  "tika-vin04t:1456_0": "2. Udositasikkhāpadavaṇṇanā",
  "tika-vin04t:1457_0": "Dutiye niṭṭhitacīvarasmiṃ bhikkhunātiettha purimasikkhāpade viya atthaṃ aggahetvā niṭṭhite cīvarasmiṃ",
  "tika-vin04t:1457_1": "bhikkhunoti evaṃ sāmivasena karaṇavacanassa attho veditabbo.",
  "tika-vin04t:1457_2": "Karaṇavasena hi bhikkhunā idaṃ nāma kammaṃ kātabbaṃ,",
  "tika-vin04t:1457_3": "taṃ natthi,",
  "tika-vin04t:1457_4": "sāmivasena pana bhikkhuno cīvarasmiṃ niṭṭhite kathine ca ubbhate evaṃ imehi cīvaraniṭṭhānakathinubbhārehi",
  "tika-vin04t:1457_5": "chinnapalibodho ekarattampi ce bhikkhu ticīvarena vippavaseyyāti evaṃ attho yujjati.",
  "tika-vin04t:1457_6": "Tattha ticīvarenāti ticīvarādhiṭṭhānanayena adhiṭṭhitesu saṅghāṭiādīsu yenakenaci.",
  "tika-vin04t:1457_7": "Vippavaseyyāti viyutto vaseyya,",
  "tika-vin04t:1457_8": "“gāmo ekūpacāro nānūpacāro”tiādinā nayena pāḷiyaṃ vuttānaṃ gāmanigamananivesanaudositaaṭṭamāḷapāsādahammiyanāvāsatthakhettadhaññakaraṇaārāmavihārarukkhamūlaajjhokāsappabhedānaṃ",
  "tika-vin04t:1457_9": "pannarasānaṃ nikkhepaṭṭhānānaṃ yatthakatthaci nikkhipitvā tesaṃ gāmādīnaṃ bahi hatthapāsātikkamena aruṇaṃ",
  "tika-vin04t:1457_10": "uṭṭhāpeyyāti ayamettha saṅkhepo,",
  "tika-vin04t:1457_11": "vitthāro pana samantapāsādikāyaṃ vutto.",
  "tika-vin04t:1457_12": "Aññatra bhikkhusammutiyāti yaṃ saṅgho gilānassa bhikkhuno ticīvarena avippavāsasammutiṃ deti,",
  "tika-vin04t:1457_13": "taṃ ṭhapetvā aladdhasammutikassa bhikkhuno ekarattampi vippavāsato vuttanayeneva nissaggiyaṃ pācittiyanti veditabbaṃ,",
  "tika-vin04t:1457_14": "kevalaṃ idha “idaṃ me, bhante,",
  "tika-vin04t:1457_15": "cīvaraṃ rattivippavutthaṃ aññatra bhikkhusammutiyā nissaggiya”ntiādinā nayena vacanabhedo hoti,",
  "tika-vin04t:1457_16": "ayaṃ pana viseso.",
  "tika-vin04t:1458_0": "Sāvatthiyaṃ sambahule bhikkhū ārabbha santaruttarena janapadacārikaṃ pakkamanavatthusmiṃ",
  "tika-vin04t:1459_0": "Paññattaṃ,",
  "tika-vin04t:1459_1": "“aññatra bhikkhusammutiyā”ti ayamettha anupaññatti,",
  "tika-vin04t:1459_2": "sādhāraṇapaññatti,",
  "tika-vin04t:1459_3": "anāṇattikaṃ,",
  "tika-vin04t:1459_4": "avippavutthe vippavutthasaññino ceva vematikassa ca dukkaṭaṃ.",
  "tika-vin04t:1459_5": "Vippavutthe vippavutthasaññinopi avippavutthasaññinopi vematikassāpi nissaggiyaṃ pācittiyaṃ,",
  "tika-vin04t:1459_6": "tathā apaccuddhaṭaavissajjitādīsu ca paccuddhaṭavissajjitādisaññino.",
  "tika-vin04t:1459_7": "Antoaruṇe paccuddhaṭe pana paṭhamakathine vuttavissajjitādibhede ca anāpatti,",
  "tika-vin04t:1459_8": "tathā laddhasammutikassa vippavāse.",
  "tika-vin04t:1459_9": "Ābādhe pana vūpasante paccāgantabbaṃ,",
  "tika-vin04t:1459_10": "tattheva vā ṭhitena paccuddharitabbaṃ,",
  "tika-vin04t:1459_11": "athāpissa puna so vā añño vā ābādho kuppati,",
  "tika-vin04t:1459_12": "laddhakappiyameva.",
  "tika-vin04t:1459_13": "Adhiṭṭhitacīvaratā,",
  "tika-vin04t:1459_14": "anatthatakathinatā,",
  "tika-vin04t:1459_15": "aladdhasammutikatā,",
  "tika-vin04t:1459_16": "rattivippavāsoti imānettha cattāri aṅgāni.",
  "tika-vin04t:1459_17": "Samuṭṭhānādīni paṭhamakathine vuttappakārāneva.",
  "tika-vin04t:1459_18": "Kevalañhi tattha anadhiṭṭhānaṃ avikappanañca akiriyā,",
  "tika-vin04t:1459_19": "idha appaccuddharaṇaṃ,",
  "tika-vin04t:1459_20": "ayaṃ visesoti.",
  "tika-vin04t:1460_0": "Udositasikkhāpadavaṇṇanā niṭṭhitā.",
  "tika-vin04t:1461_0": "3. Akālacīvarasikkhāpadavaṇṇanā",
  "tika-vin04t:1462_0": "Tatiye niṭṭhitacīvarasmiṃ bhikkhunāti sāmivaseneva karaṇattho veditabbo.",
  "tika-vin04t:1462_1": "Akālacīvaraṃ nāma yvāyaṃ “anatthate kathine vassānassa pacchimo māso,",
  "tika-vin04t:1462_2": "atthate kathine pañcamāsā”ti cīvarakālo vutto,",
  "tika-vin04t:1462_3": "taṃ ṭhapetvā aññadā uppannaṃ,",
  "tika-vin04t:1462_4": "yañca kālepi saṅghassa vā “idaṃ akālacīvara”nti,",
  "tika-vin04t:1462_5": "puggalassa vā “idaṃ tuyhaṃ dammī”tiādinā nayena dinnaṃ,",
  "tika-vin04t:1462_6": "etaṃ akālacīvaraṃ nāma.",
  "tika-vin04t:1462_7": "Uppajjeyyāti evarūpaṃ cīvaraṃ attano bhāgapaṭilābhavasena saṅghato vā suttantikādigaṇato vā ñātito vā mittato vā paṃsukūlaṃ vā attano vā dhanena,",
  "tika-vin04t:1462_8": "atha vā pana “aṭṭhimā,",
  "tika-vin04t:1462_9": "bhikkhave,",
  "tika-vin04t:1462_10": "mātikā cīvarassa uppādāya sīmāya deti,",
  "tika-vin04t:1462_11": "katikāya deti,",
  "tika-vin04t:1462_12": "bhikkhāpaññattikāya deti,",
  "tika-vin04t:1462_13": "saṅghassa deti,",
  "tika-vin04t:1462_14": "ubhatosaṅghassa deti,",
  "tika-vin04t:1462_15": "vassaṃvuṭṭhasaṅghassa deti,",
  "tika-vin04t:1462_16": "ādissa deti,",
  "tika-vin04t:1462_17": "puggalassa detī”ti imāsaṃ aṭṭhannaṃ mātikānaṃ aññatarato uppajjeyya.",
  "tika-vin04t:1462_18": "Ettha ca “sīmāya dammī”ti evaṃ sīmaṃ parāmasitvā dento sīmāya deti nāma,",
  "tika-vin04t:1462_19": "esa nayo sabbattha.",
  "tika-vin04t:1462_20": "Ettha ca sīmāti khaṇḍasīmā upacārasīmā samānasaṃvāsasīmā avippavāsasīmā lābhasīmā gāmasīmā nigamasīmā",
  "tika-vin04t:1462_21": "nagarasīmā abbhantarasīmā udakukkhepasīmā janapadasīmā raṭṭhasīmā rajjasīmā dīpasīmā cakkavāḷasīmāti",
  "tika-vin04t:1462_22": "pannarasavidhā.",
  "tika-vin04t:1462_23": "Tattha upacārasīmā nāma parikkhittassa vihārassa parikkhepena,",
  "tika-vin04t:1462_24": "aparikkhittassa parikkhepārahaṭṭhānena paricchinnā.",
  "tika-vin04t:1462_25": "Api ca bhikkhūnaṃ dhuvasannipātaṭṭhānato vā pariyante ṭhitabhojanasālato vā nibaddhavasanakaāvāsato vā",
  "tika-vin04t:1462_26": "thāmamajjhimassa purisassa dvinnaṃ leḍḍupātānaṃ anto “upacārasīmā”ti veditabbā.",
  "tika-vin04t:1462_27": "Sā pana āvāse vaḍḍhante vaḍḍhati,",
  "tika-vin04t:1462_28": "hāyante hāyati,",
  "tika-vin04t:1462_29": "yojanasatampi upacārasīmāva hoti.",
  "tika-vin04t:1462_30": "Tattha dinnalābho sabbesaṃ antosīmagatānaṃ pāpuṇāti,",
  "tika-vin04t:1462_31": "bhikkhunīnaṃ ārāmapavesanasenāsanāpucchanāni parivāsamānattārocanaṃ vassacchedanissayasenāsanaggāhādividhānanti",
  "tika-vin04t:1462_32": "idampi sabbaṃ imissāva sīmāya vasena veditabbaṃ.",
  "tika-vin04t:1462_33": "Lābhasīmāti yaṃ rājarājamahāmattādayo vihāraṃ kārāpetvā gāvutaṃ vā addhayojanaṃ vā yojanaṃ vā samantā",
  "tika-vin04t:1462_34": "paricchinditvā “ayaṃ amhākaṃ vihārassa lābhasīmā,",
  "tika-vin04t:1462_35": "yaṃ etthantare uppajjati,",
  "tika-vin04t:1462_36": "taṃ sabbaṃ amhākaṃ vihārassa demā”ti ṭhapenti,",
  "tika-vin04t:1462_37": "ayaṃ lābhasīmā nāma.",
  "tika-vin04t:1462_38": "Kāsikosalādīnaṃ pana raṭṭhānaṃ anto bahū janapadā honti,",
  "tika-vin04t:1462_39": "tattha eko janapadaparicchedo janapadasīmā,",
  "tika-vin04t:1462_40": "kāsikosalādiraṭṭhaparicchedo raṭṭhasīmā,",
  "tika-vin04t:1462_41": "ekassa rañño āṇāpavattiṭṭhānaṃ rajjasīmā,",
  "tika-vin04t:1462_42": "samuddantena paricchinno mahādīpo vā antaradīpo vā dīpasīmā,",
  "tika-vin04t:1462_43": "ekacakkavāḷapabbataparikkhepabbhantaraṃ cakkavāḷasīmā,",
  "tika-vin04t:1462_44": "sesā nidānakathāyaṃ vuttanayā eva.",
  "tika-vin04t:1462_45": "Tattha “khaṇḍasīmāya demā”ti dinnaṃ khaṇḍasīmaṭṭhānaṃyeva pāpuṇāti,",
  "tika-vin04t:1462_46": "tato bahisīmāya sīmantarikaṭṭhānampi na pāpuṇāti.",
  "tika-vin04t:1462_47": "“Upacārasīmāya demā”ti dinnaṃ pana antoparicchede khaṇḍasīmāsīmantarikāsu ṭhitānampi pāpuṇāti,",
  "tika-vin04t:1462_48": "samānasaṃvāsasīmāya dinnaṃ khaṇḍasīmāsīmantarikaṭṭhānaṃ na pāpuṇāti,",
  "tika-vin04t:1462_49": "avippavāsasīmālābhasīmāsu dinnaṃ tāsaṃ antogadhānaṃyeva pāpuṇāti,",
  "tika-vin04t:1462_50": "gāmasīmādīsu dinnaṃ tāsaṃ sīmānaṃ abbhantare baddhasīmaṭṭhānampi pāpuṇāti,",
  "tika-vin04t:1462_51": "abbhantarasīmāudakukkhepasīmāsu dinnaṃ tattha antogadhānaṃyeva pāpuṇāti,",
  "tika-vin04t:1462_52": "janapadasīmādīsu dinnampi tāsaṃ abbhantare baddhasīmaṭṭhānampi pāpuṇāti,",
  "tika-vin04t:1462_53": "tasmā yaṃ jambudīpe ṭhatvā “tambapaṇṇidīpe saṅghassa demā”ti dīyati,",
  "tika-vin04t:1462_54": "taṃ tambapaṇṇidīpato ekopi gantvā sabbesaṃ saṅgaṇhituṃ labhati.",
  "tika-vin04t:1462_55": "Sacepi tattheva eko sabhāgo bhikkhu sabhāgānaṃ bhāgaṃ gaṇhāti,",
  "tika-vin04t:1462_56": "na vāretabbo.",
  "tika-vin04t:1462_57": "Yo pana vihāraṃ pavisitvā “asukasīmāyā”ti avatvāva kevalaṃ “sīmāya dammī”ti vadati,",
  "tika-vin04t:1462_58": "so pucchitabbo “sīmā nāma bahuvidhā,",
  "tika-vin04t:1462_59": "kataraṃ sandhāya vadasī”ti,",
  "tika-vin04t:1462_60": "sace vadati “ahametaṃ bhedaṃ na jānāmi,",
  "tika-vin04t:1462_61": "sīmaṭṭhakasaṅgho gaṇhatū”ti,",
  "tika-vin04t:1462_62": "upacārasīmaṭṭhehi bhājetabbaṃ.",
  "tika-vin04t:1463_0": "Katikāyātiettha katikā nāma samānalābhakatikā.",
  "tika-vin04t:1463_1": "Sā pana evaṃ kātabbā,",
  "tika-vin04t:1463_2": "ekasmiṃ vihāre sannipatitehi bhikkhūhi yaṃ vihāraṃ saṅgaṇhitukāmā samānalābhaṃ kātuṃ icchanti,",
  "tika-vin04t:1463_3": "tassa nāmaṃ gahetvā “asuko nāma vihāro porāṇako appalābho”ti yaṃ kiñci kāraṇaṃ vatvā “taṃ vihāraṃ iminā",
  "tika-vin04t:1463_4": "vihārena saddhiṃ ekalābhaṃ kātuṃ saṅghassa ruccatī”ti tikkhattuṃ sāvetabbaṃ,",
  "tika-vin04t:1463_5": "ettāvatā tasmiṃ vihāre nisinnopi idha nisinnova hoti,",
  "tika-vin04t:1463_6": "tasmiṃ vihārepi evameva kātabbaṃ,",
  "tika-vin04t:1463_7": "ettāvatā idha nisinnopi tasmiṃ nisinnova hoti.",
  "tika-vin04t:1463_8": "Ekasmiṃ vihāre lābhe bhājiyamāne itarasmiṃ ṭhitassa bhāgaṃ gahetuṃ vaṭṭati.",
  "tika-vin04t:1464_0": "Bhikkhāpaññattiyāti ettha bhikkhāpaññatti nāma dāyakassa pariccāgapaññattiṭṭhānaṃ,",
  "tika-vin04t:1464_1": "tasmā “yattha mayhaṃ dhuvakārā karīyanti,",
  "tika-vin04t:1464_2": "tattha dammī”ti vā “tattha dethā”ti vā vutte yattha tassa pākavattaṃ vā vattati,",
  "tika-vin04t:1464_3": "yato vā bhikkhū niccaṃ bhojeti,",
  "tika-vin04t:1464_4": "yattha vā tena kiñci senāsanaṃ kataṃ,",
  "tika-vin04t:1464_5": "sabbattha dinnameva hoti.",
  "tika-vin04t:1464_6": "Sace pana ekasmiṃ dhuvakāraṭṭhāne thokatarā bhikkhū honti,",
  "tika-vin04t:1464_7": "ekameva vā vatthaṃ hoti,",
  "tika-vin04t:1464_8": "mātikaṃ āropetvā yathā so vadati,",
  "tika-vin04t:1464_9": "tathā gahetabbaṃ.",
  "tika-vin04t:1465_0": "Saṅghassa detīti ettha vihāraṃ pavisitvā “saṅghassa dammī”ti dinnaṃ upacārasīmāgatānañca tato bahiddhāpi tehi saddhiṃ ekābaddhānañca pāpuṇāti,",
  "tika-vin04t:1465_1": "tasmā tesaṃ gāhake sati asampattānampi bhāgo dātabbo.",
  "tika-vin04t:1465_2": "Yaṃ pana bahi upacārasīmāya bhikkhū disvā “saṅghassā”ti dīyati,",
  "tika-vin04t:1465_3": "taṃ ekābaddhaparisāya pāpuṇāti.",
  "tika-vin04t:1465_4": "Ye pana dvādasahi hatthehi parisaṃ asampattā,",
  "tika-vin04t:1465_5": "tesaṃ na pāpuṇāti.",
  "tika-vin04t:1466_0": "Ubhatosaṅghassāti ettha pana yaṃ ubhatosaṅghassa dinnaṃ,",
  "tika-vin04t:1466_1": "tato upaḍḍhaṃ bhikkhūnaṃ,",
  "tika-vin04t:1466_2": "upaḍḍhaṃ bhikkhunīnaṃ dātabbaṃ.",
  "tika-vin04t:1466_3": "Sacepi eko bhikkhu hoti,",
  "tika-vin04t:1466_4": "ekā vā bhikkhunī,",
  "tika-vin04t:1466_5": "antamaso anupasampannassāpi upaḍḍhameva dātabbaṃ.",
  "tika-vin04t:1466_6": "“Ubhatosaṅghassa ca tuyhañcā”ti vutte pana sace dasa bhikkhū ca dasa bhikkhuniyo ca honti,",
  "tika-vin04t:1466_7": "ekavīsati paṭivīse katvā eko puggalassa dātabbo,",
  "tika-vin04t:1466_8": "dasa bhikkhusaṅghassa,",
  "tika-vin04t:1466_9": "dasa bhikkhunisaṅghassa ca,",
  "tika-vin04t:1466_10": "yena puggaliko laddho,",
  "tika-vin04t:1466_11": "so saṅghatopi attano vassaggena gahetuṃ labhati, kasmā?",
  "tika-vin04t:1466_12": "Ubhatosaṅghaggahaṇena gahitattā,",
  "tika-vin04t:1466_13": "“ubhatosaṅghassa ca cetiyassa cā”ti vuttepi eseva nayo.",
  "tika-vin04t:1466_14": "Idha pana cetiyassa saṅghato pāpuṇakoṭṭhāso nāma natthi,",
  "tika-vin04t:1466_15": "ekapuggalassa pattakoṭṭhāsasamo eko koṭṭhāso hoti.",
  "tika-vin04t:1466_16": "“Bhikkhusaṅghassa ca bhikkhunīnañcā”ti vutte pana na majjhe bhinditvā dātabbaṃ,",
  "tika-vin04t:1466_17": "bhikkhū ca bhikkhuniyo ca gaṇetvā dātabbaṃ.",
  "tika-vin04t:1466_18": "“Bhikkhusaṅghassa ca bhikkhunīnañca tuyhañcā”ti vutte puggalo visuṃ na labhati,",
  "tika-vin04t:1466_19": "pāpuṇakoṭṭhāsato ekameva labhati.",
  "tika-vin04t:1466_20": "“Cetiyassa cā”ti vutte pana cetiyassa eko puggalapaṭivīso labbhati.",
  "tika-vin04t:1466_21": "“Bhikkhūnañca bhikkhunīnañcā”ti vuttepi na majjhe bhinditvā dātabbaṃ,",
  "tika-vin04t:1466_22": "puggalagaṇanāya eva vibhajitabbaṃ,",
  "tika-vin04t:1466_23": "tehi saddhiṃ puggalacetiyaparāmasanaṃ anantaranayasadisameva,",
  "tika-vin04t:1466_24": "yathā ca bhikkhusaṅghaṃ ādiṃ katvā nayo nīto,",
  "tika-vin04t:1466_25": "evaṃ bhikkhunisaṅghaṃ ādiṃ katvāpi netabbo.",
  "tika-vin04t:1466_26": "“Bhikkhusaṅghassa ca tuyhañcā”ti vuttepi puggalassa visuṃ na labbhati,",
  "tika-vin04t:1466_27": "cetiyassa pana labbhati.",
  "tika-vin04t:1466_28": "“Bhikkhūnañca tuyhañcā”ti vuttepi visuṃ na labbhati,",
  "tika-vin04t:1466_29": "cetiyassa pana labbhatiyeva.",
  "tika-vin04t:1467_0": "Vassaṃvuṭṭhasaṅghassāti ettha sace vihāraṃ pavisitvā “vassaṃvuṭṭhasaṅghassa dammī”ti vadati,",
  "tika-vin04t:1467_1": "ye tattha vassacchedaṃ akatvā purimavassaṃvuṭṭhā,",
  "tika-vin04t:1467_2": "tesaṃ bahi sīmaṭṭhānampi pāpuṇāti,",
  "tika-vin04t:1467_3": "na aññesaṃ.",
  "tika-vin04t:1467_4": "Sace pana bahiupacārasīmāyaṃ ṭhito “vassaṃvuṭṭhasaṅghassā”ti vadati,",
  "tika-vin04t:1467_5": "yatthakatthaci vuṭṭhavassānaṃ sabbesaṃ sampattānaṃ pāpuṇāti.",
  "tika-vin04t:1467_6": "Atha “asukavihāre vassaṃvuṭṭhassā”ti vadati,",
  "tika-vin04t:1467_7": "tattha vassaṃvuṭṭhānaṃyeva yāva kathinassubbhārā pāpuṇāti.",
  "tika-vin04t:1467_8": "Gimhānaṃ paṭhamadivasato paṭṭhāya evaṃ vadati,",
  "tika-vin04t:1467_9": "tatra sammukhībhūtānaṃ sabbesaṃ pāpuṇāti,",
  "tika-vin04t:1467_10": "na aññesaṃ.",
  "tika-vin04t:1468_0": "Ādissa detīti ādisitvā paricchinditvā deti, kathaṃ?",
  "tika-vin04t:1468_1": "Bhikkhū ajjatanāya vā svātanāya vā yāguyā nimantetvā te ghare yāguṃ pāyetvā “imāni cīvarāni yehi mayhaṃ yāgu pītā,",
  "tika-vin04t:1468_2": "tesaṃ dammī”ti vadati,",
  "tika-vin04t:1468_3": "yehi nimantitehi yāgu pītā,",
  "tika-vin04t:1468_4": "tesaṃyeva pāpuṇāti,",
  "tika-vin04t:1468_5": "bhattakhajjakādīhi nimantitesupi eseva nayo.",
  "tika-vin04t:1469_0": "Puggalassa detīti “idaṃ cīvaraṃ itthannāmassa dammī”ti evaṃ parammukhā vā,",
  "tika-vin04t:1469_1": "pādamūle ṭhapetvā “idaṃ tumhāka”nti evaṃ sammukhā vā detīti ayamettha saṅkhepakathā,",
  "tika-vin04t:1469_2": "vitthāro pana samantapāsādikāyaṃ vutto.",
  "tika-vin04t:1469_3": "Iti imāsaṃ aṭṭhannaṃ mātikāpadānaṃ vasena yaṃ akālacīvaralakkhaṇena paṭiladdhaṃ,",
  "tika-vin04t:1469_4": "taṃ sandhāya “akālacīvaraṃ uppajjeyyā”ti vuttaṃ.",
  "tika-vin04t:1470_0": "Ākaṅkhamānenāti icchamānena.",
  "tika-vin04t:1470_1": "Khippameva kāretabbanti sīghaṃ antodasāheyeva kāretabbaṃ.",
  "tika-vin04t:1470_2": "No cassa pāripūrīti no ce pāripūrī bhaveyya,",
  "tika-vin04t:1470_3": "yattakena kariyamānaṃ adhiṭṭhānacīvaraṃ pahoti,",
  "tika-vin04t:1470_4": "taṃ cīvaraṃ tattakaṃ na bhaveyya,",
  "tika-vin04t:1470_5": "ūnakaṃ bhaveyyāti attho.",
  "tika-vin04t:1470_6": "Satiyā paccāsāyāti “asukadivasaṃ nāma saṅgho cīvarāni labhissati,",
  "tika-vin04t:1470_7": "tato me cīvaraṃ uppajjissatī”tiiminā nayena saṅghagaṇañātimittesu vā aññataraṭṭhānato,",
  "tika-vin04t:1470_8": "“paṃsukūlaṃ vā lacchāmī”ti,",
  "tika-vin04t:1470_9": "“iminā vā kappiyabhaṇḍena cīvaraṃ gaṇhissāmī”ti evaṃ vijjamānāya cīvarāsāya.",
  "tika-vin04t:1470_10": "Tato ce uttarīti māsaparamato ce uttari nikkhipeyya,",
  "tika-vin04t:1470_11": "nissaggiyanti attho.",
  "tika-vin04t:1470_12": "Yadi panassa mūlacīvaraṃ saṇhaṃ hoti,",
  "tika-vin04t:1470_13": "paccāsācīvaraṃ thūlaṃ hoti,",
  "tika-vin04t:1470_14": "na sakkā yojetuṃ,",
  "tika-vin04t:1470_15": "rattiyo ca sesā honti,",
  "tika-vin04t:1470_16": "na tāva māso pūrati,",
  "tika-vin04t:1470_17": "na akāmā cīvaraṃ kāretabbaṃ,",
  "tika-vin04t:1470_18": "aññaṃ paccāsācīvaraṃ labhitvā eva kālabbhantare kāretabbaṃ.",
  "tika-vin04t:1470_19": "Sace na labhati,",
  "tika-vin04t:1470_20": "paccāsācīvarampi parikkhāracoḷaṃ adhiṭṭhātabbaṃ.",
  "tika-vin04t:1470_21": "Atha mūlacīvaraṃ thūlaṃ hoti,",
  "tika-vin04t:1470_22": "paccāsācīvaraṃ saṇhaṃ,",
  "tika-vin04t:1470_23": "mūlacīvaraṃ parikkhāracoḷaṃ adhiṭṭhahitvā paccāsācīvarameva mūlacīvaraṃ katvā ṭhapetabbaṃ,",
  "tika-vin04t:1470_24": "taṃ puna māsaparihāraṃ labhati,",
  "tika-vin04t:1470_25": "etenupāyena yāva na lacchati,",
  "tika-vin04t:1470_26": "tāva aññaṃ mūlacīvaraṃ katvā ṭhapetuṃ labbhati.",
  "tika-vin04t:1470_27": "Imassa “idaṃ me, bhante,",
  "tika-vin04t:1470_28": "akālacīvaraṃ māsātikkantaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1471_0": "Sāvatthiyaṃ sambahule bhikkhū ārabbha akālacīvaraṃ paṭiggahetvā māsaṃ atikkamanavatthusmiṃ",
  "tika-vin04t:1472_0": "Paññattaṃ,",
  "tika-vin04t:1472_1": "sādhāraṇapaññatti,",
  "tika-vin04t:1472_2": "anāṇattikaṃ,",
  "tika-vin04t:1472_3": "ito paraṃ sabbaṃ paṭhamakathine vuttasadisameva.",
  "tika-vin04t:1472_4": "Kevalañhi tattha dasāhātikkamo,",
  "tika-vin04t:1472_5": "idha māsātikkamoti ayaṃ viseso.",
  "tika-vin04t:1472_6": "Sesaṃ tādisamevāti.",
  "tika-vin04t:1473_0": "Akālacīvarasikkhāpadavaṇṇanā niṭṭhitā.",
  "tika-vin04t:1474_0": "4. Purāṇacīvarasikkhāpadavaṇṇanā",
  "tika-vin04t:1475_0": "Catutthe aññātikāyāti na ñātikāya,",
  "tika-vin04t:1475_1": "mātito vā pitito vā yāva sattamaṃ yugaṃ,",
  "tika-vin04t:1475_2": "tāva kenaci ākārena asambaddhāyāti attho.",
  "tika-vin04t:1475_3": "Bhikkhuniyāti sākiyāniyo viya suddhabhikkhusaṅghe vā ubhatosaṅghe vā upasampannāya.",
  "tika-vin04t:1475_4": "Purāṇacīvaranti rajitvā kappaṃ katvā ekavārampi nivatthaṃ vā pārutaṃ vā,",
  "tika-vin04t:1475_5": "yaṃ antamaso paribhogasīsena aṃse vā matthake vā katvā maggaṃ gato hoti,",
  "tika-vin04t:1475_6": "ussīsakaṃ vā katvā nipanno,",
  "tika-vin04t:1475_7": "etampi purāṇacīvarameva.",
  "tika-vin04t:1475_8": "Dhovāpeyya vāti sace “dhovā”tivācāya vadati,",
  "tika-vin04t:1475_9": "kāyavikāraṃ vā karoti,",
  "tika-vin04t:1475_10": "hatthena vā hatthe deti,",
  "tika-vin04t:1475_11": "pādamūle vā ṭhapeti,",
  "tika-vin04t:1475_12": "antodvādasahatthe okāse ṭhatvā upari vā khipati,",
  "tika-vin04t:1475_13": "aññassa vā hatthe peseti,",
  "tika-vin04t:1475_14": "tāya dhotaṃ,",
  "tika-vin04t:1475_15": "dhovāpitameva hoti,",
  "tika-vin04t:1475_16": "rajāpanākoṭāpanesupi eseva nayo.",
  "tika-vin04t:1475_17": "Sikkhamānāya vā sāmaṇeriyā vā upāsikāya vā hatthe dhovanatthāya deti,",
  "tika-vin04t:1475_18": "sā sace upasampajjitvā dhovati,",
  "tika-vin04t:1475_19": "evampi nissaggiyaṃ pācittiyaṃ.",
  "tika-vin04t:1475_20": "Upāsakassa vā sāmaṇerassa vā hatthe dinnaṃ hoti,",
  "tika-vin04t:1475_21": "so ce liṅge parivatte upasampajjitvā dhovati,",
  "tika-vin04t:1475_22": "daharassa bhikkhussa vā dinnaṃ hoti,",
  "tika-vin04t:1475_23": "sopi liṅge parivatte dhovati,",
  "tika-vin04t:1475_24": "nissaggiyaṃ pācittiyameva,",
  "tika-vin04t:1475_25": "rajāpanākoṭāpanesupi eseva nayo. “Idaṃ me, bhante,",
  "tika-vin04t:1475_26": "purāṇacīvaraṃ aññātikāya bhikkhuniyā dhovāpitaṃ nissaggiya”nti iminā panettha nayena nissajjanavidhānaṃ veditabbaṃ.",
  "tika-vin04t:1476_0": "Sāvatthiyaṃ udāyittheraṃ ārabbha purāṇacīvaradhovāpanavatthusmiṃ paññattaṃ,",
  "tika-vin04t:1476_1": "asādhāraṇapaññatti,",
  "tika-vin04t:1476_2": "sāṇattikaṃ “dhovā”tiādikāya āṇattiyā,",
  "tika-vin04t:1476_3": "evaṃ āṇattāya ca bhikkhuniyā uddhanasajjanādīsu sabbappayogesu bhikkhuno dukkaṭaṃ.",
  "tika-vin04t:1476_4": "Dhovitvā ukkhittamattaṃ pana rattamattaṃ ākoṭitamattañca nissaggiyaṃ hoti,",
  "tika-vin04t:1476_5": "dhovanādīni tīṇipi dve vā kārāpentassa ekena vatthunā nissaggiyaṃ,",
  "tika-vin04t:1476_6": "itarehi dukkaṭaṃ.",
  "tika-vin04t:1476_7": "Sace pana “dhovā”ti vuttā sabbānipi karoti,",
  "tika-vin04t:1476_8": "dhovanapaccayāva āpatti.",
  "tika-vin04t:1476_9": "“Imasmiṃ cīvare yaṃ kattabbaṃ,",
  "tika-vin04t:1476_10": "taṃ karohī”ti vadato pana ekavācāya pācittiyena saddhiṃ dve dukkaṭāni,",
  "tika-vin04t:1476_11": "bhikkhunisaṅghavasena ekatoupasampannāya dhovāpentassa anissajjitvā paribhuñjantassa,",
  "tika-vin04t:1476_12": "aññassa vā santakaṃ nisīdanapaccattharaṇaṃ vā dhovāpentassa,",
  "tika-vin04t:1476_13": "ñātikāya aññātikasaññino ceva,",
  "tika-vin04t:1476_14": "vematikassa ca dukkaṭaṃ,",
  "tika-vin04t:1476_15": "aññātikāya ñātikasaññinopi vematikassāpi nissaggiyaṃ pācittiyameva.",
  "tika-vin04t:1476_16": "Ito paraṃ pana evarūpesu ṭhānesu “tikapācittiya”nti vakkhāma,",
  "tika-vin04t:1476_17": "sace ñātikāya sahāyā aññātikā “dhovā”ti avuttā vā dhovati,",
  "tika-vin04t:1476_18": "aparibhuttaṃ vā aññaṃ vā parikkhāraṃ dhovati,",
  "tika-vin04t:1476_19": "sikkhamānasāmaṇeriyo vā dhovanti, anāpatti,",
  "tika-vin04t:1476_20": "ummattakādīnaṃ anāpattiyeva.",
  "tika-vin04t:1476_21": "Purāṇacīvaratā,",
  "tika-vin04t:1476_22": "upacāre ṭhatvā aññātikāya bhikkhuniyā āṇāpanaṃ,",
  "tika-vin04t:1476_23": "tassā dhovanādīni cāti imānettha tīṇi aṅgāni.",
  "tika-vin04t:1476_24": "Sañcarittasamuṭṭhānaṃ, kiriyaṃ,",
  "tika-vin04t:1476_25": "nosaññāvimokkhaṃ,",
  "tika-vin04t:1476_26": "acittakaṃ,",
  "tika-vin04t:1476_27": "paṇṇattivajjaṃ,",
  "tika-vin04t:1476_28": "kāyakammaṃ,",
  "tika-vin04t:1476_29": "vacīkammaṃ, ticittaṃ,",
  "tika-vin04t:1476_30": "tivedananti.",
  "tika-vin04t:1477_0": "Purāṇacīvarasikkhāpadavaṇṇanā niṭṭhitā.",
  "tika-vin04t:1478_0": "5. Cīvarappaṭiggahaṇasikkhāpadavaṇṇanā",
  "tika-vin04t:1479_0": "Pañcame aññātikāyātiidaṃ vuttanayameva,",
  "tika-vin04t:1479_1": "tasmā ito paraṃ katthaci na vicārayissāma.",
  "tika-vin04t:1479_2": "Cīvaranti channaṃ aññataraṃ vikappanupagaṃ,",
  "tika-vin04t:1479_3": "esa nayo sabbesu cīvarappaṭisaṃyuttasikkhāpadesu.",
  "tika-vin04t:1479_4": "Yattha pana viseso bhavissati,",
  "tika-vin04t:1479_5": "tattha vakkhāma.",
  "tika-vin04t:1479_6": "Paṭiggaṇheyyātiettha hatthena vā hatthe detu,",
  "tika-vin04t:1479_7": "pādamūle vā ṭhapetu,",
  "tika-vin04t:1479_8": "dhammakathaṃ kathentassa vatthesu khipiyamānesu upacāraṃ muñcitvāpi upari vā khipatu,",
  "tika-vin04t:1479_9": "sace sādiyati,",
  "tika-vin04t:1479_10": "paṭiggahitameva hoti.",
  "tika-vin04t:1479_11": "Yassa kassaci pana anupasampannassa hatthe pesitaṃ gaṇhituṃ vaṭṭati,",
  "tika-vin04t:1479_12": "“paṃsukūlaṃ gaṇhissatī”ti saṅkārakūṭādīsu ṭhapitampi paṃsukūlaṃ adhiṭṭhahitvā gahetuṃ vaṭṭatiyeva.",
  "tika-vin04t:1479_13": "Aññatra pārivattakāti yaṃ “antamaso harīṭakakkhaṇḍampi datvā vā dassāmī”ti ābhogaṃ katvā vā pārivattakaṃ gaṇhāti,",
  "tika-vin04t:1479_14": "taṃ ṭhapetvā aññaṃ antamaso vikappanupagaṃ paṭaparissāvanampi gaṇhantassa nissaggiyaṃ hoti.",
  "tika-vin04t:1479_15": "Tatra “idaṃ me, bhante,",
  "tika-vin04t:1479_16": "cīvaraṃ aññātikāya bhikkhuniyā hatthato paṭiggahitaṃ aññatra pārivattakā nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1480_0": "Rājagahe udāyittheraṃ ārabbha cīvarappaṭiggahaṇavatthusmiṃ paññattaṃ,",
  "tika-vin04t:1480_1": "“aññatra pārivattakā”ti ayamettha anupaññatti,",
  "tika-vin04t:1480_2": "asādhāraṇapaññatti,",
  "tika-vin04t:1480_3": "anāṇattikaṃ,",
  "tika-vin04t:1480_4": "gahaṇatthāya hatthappasāraṇādippayoge dukkaṭaṃ,",
  "tika-vin04t:1480_5": "paṭilābhena nissaggiyaṃ hoti,",
  "tika-vin04t:1480_6": "nissajjitabbaṃ,",
  "tika-vin04t:1480_7": "tikapācittiyaṃ,",
  "tika-vin04t:1480_8": "ekatoupasampannāya ñātikāya ca aññātikasaññissa vematikassa vā dukkaṭaṃ.",
  "tika-vin04t:1480_9": "Vissāsaggāhe,",
  "tika-vin04t:1480_10": "tāvakālike,",
  "tika-vin04t:1480_11": "pattatthavikādimhi ca anadhiṭṭhātabbaparikkhāre,",
  "tika-vin04t:1480_12": "sikkhamānasāmaṇerīnaṃ hatthato gahaṇe,",
  "tika-vin04t:1480_13": "ummattakādīnañca anāpatti.",
  "tika-vin04t:1480_14": "Vikappanupagacīvaratā,",
  "tika-vin04t:1480_15": "pārivattakābhāvo,",
  "tika-vin04t:1480_16": "aññātikāya hatthato gahaṇanti imānettha tīṇi aṅgāni.",
  "tika-vin04t:1480_17": "Sañcarittasamuṭṭhānaṃ,",
  "tika-vin04t:1480_18": "kiriyākiriyaṃ,",
  "tika-vin04t:1480_19": "sesaṃ catutthasadisamevāti.",
  "tika-vin04t:1481_0": "Cīvarappaṭiggahaṇasikkhāpadavaṇṇanā niṭṭhitā.",
  "tika-vin04t:1482_0": "6. Aññātakaviññattisikkhāpadavaṇṇanā",
  "tika-vin04t:1483_0": "Chaṭṭhe gahapatinti bhikkhūsu apabbajitamanussaṃ.",
  "tika-vin04t:1483_1": "Gahapatāninti bhikkhunīsu apabbajititthiṃ,",
  "tika-vin04t:1483_2": "esa nayo sabbesu gahapatippaṭisaṃyuttesu sikkhāpadesu.",
  "tika-vin04t:1483_3": "Viññāpeyyāti yāceyya vā yācāpeyya vā.",
  "tika-vin04t:1483_4": "Aññatra samayāti yo acchinnacīvaro vā hoti naṭṭhacīvaro vā,",
  "tika-vin04t:1483_5": "tassa taṃ samayaṃ ṭhapetvā aññasmiṃ viññāpanappayoge dukkaṭaṃ,",
  "tika-vin04t:1483_6": "paṭilābhena nissaggiyaṃ hoti.",
  "tika-vin04t:1483_7": "Tattha “idaṃ me, bhante,",
  "tika-vin04t:1483_8": "cīvaraṃ aññātakaṃ gahapatikaṃ aññatra samayā viññāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1484_0": "Sāvatthiyaṃ upanandaṃ ārabbha cīvaraviññāpanavatthusmiṃ paññattaṃ.",
  "tika-vin04t:1484_1": "“Aññatra samayā”ti ayamettha anupaññatti,",
  "tika-vin04t:1484_2": "sādhāraṇapaññatti,",
  "tika-vin04t:1484_3": "anāṇattikaṃ,",
  "tika-vin04t:1484_4": "tikapācittiyaṃ,",
  "tika-vin04t:1484_5": "ñātake aññātakasaññino vematikassa ca dukkaṭaṃ.",
  "tika-vin04t:1484_6": "Samaye vā ñātakappavārite vā viññāpentassa,",
  "tika-vin04t:1484_7": "aññassa vā ñātakappavārite tassevatthāya viññāpentassa,",
  "tika-vin04t:1484_8": "attano dhanena gaṇhantassa,",
  "tika-vin04t:1484_9": "ummattakādīnañca anāpatti.",
  "tika-vin04t:1484_10": "Vikappanupagacīvaratā,",
  "tika-vin04t:1484_11": "samayābhāvo,",
  "tika-vin04t:1484_12": "aññātakaviññatti,",
  "tika-vin04t:1484_13": "tāya ca paṭilābhoti imānettha cattāri aṅgāni.",
  "tika-vin04t:1484_14": "Samuṭṭhānādīni catutthasadisānevāti.",
  "tika-vin04t:1485_0": "Aññātakaviññattisikkhāpadavaṇṇanā niṭṭhitā.",
  "tika-vin04t:1486_0": "7. Tatuttarisikkhāpadavaṇṇanā",
  "tika-vin04t:1487_0": "Sattame tañceti taṃ acchinnacīvaraṃ vā naṭṭhacīvaraṃ vā.",
  "tika-vin04t:1487_1": "Abhihaṭṭhunti abhīti upasaggo,",
  "tika-vin04t:1487_2": "haritunti attho,",
  "tika-vin04t:1487_3": "gaṇhitunti vuttaṃ hoti.",
  "tika-vin04t:1487_4": "Pavāreyyāti icchāpeyya,",
  "tika-vin04t:1487_5": "icchaṃ ruciṃ uppādeyya,",
  "tika-vin04t:1487_6": "“yāvattakaṃ icchasi,",
  "tika-vin04t:1487_7": "tāvattakaṃ gaṇhāhī”ti evaṃ nimanteyyāti attho,",
  "tika-vin04t:1487_8": "yathā vā “nekkhammaṃ daṭṭhu khemato”ti ettha disvāti attho,",
  "tika-vin04t:1487_9": "evamidhāpi “abhihaṭṭhuṃ pavāreyyā”ti upanetvā purato ṭhapento kāyena vā,",
  "tika-vin04t:1487_10": "“amhākaṃ dussakoṭṭhāgārato yattakaṃ icchatha,",
  "tika-vin04t:1487_11": "tattakaṃ gaṇhathā”ti vadanto vācāya vā abhiharitvā nimanteyyāti attho.",
  "tika-vin04t:1487_12": "Santaruttaraparamanti saantaraṃ uttaraṃ paramaṃ assa cīvarassāti santaruttaraparamaṃ,",
  "tika-vin04t:1487_13": "nivāsanena saddhiṃ pārupanaṃ ukkaṭṭhaparicchedo assāti vuttaṃ hoti.",
  "tika-vin04t:1487_14": "Tato cīvaraṃ sāditabbanti tato abhihaṭacīvarato ettakaṃ cīvaraṃ gahetabbaṃ,",
  "tika-vin04t:1487_15": "na tato paraṃ.",
  "tika-vin04t:1488_0": "Tatrāyaṃ vinicchayo –",
  "tika-vin04t:1488_1": "yassa adhiṭṭhitacīvarassa tīṇi naṭṭhāni,",
  "tika-vin04t:1488_2": "tena dve sāditabbāni,",
  "tika-vin04t:1488_3": "ekaṃ nivāsetvā ekaṃ pārupitvā aññaṃ sabhāgaṭṭhānato pariyesitabbaṃ.",
  "tika-vin04t:1488_4": "Yassa dve naṭṭhāni,",
  "tika-vin04t:1488_5": "tena ekaṃ sāditabbaṃ.",
  "tika-vin04t:1488_6": "Sace pana pakatiyāva santaruttarena carati,",
  "tika-vin04t:1488_7": "dve sāditabbāni,",
  "tika-vin04t:1488_8": "evaṃ ekaṃ sādiyanteneva samo bhavissati.",
  "tika-vin04t:1488_9": "Yassa tīsu ekaṃ naṭṭhaṃ,",
  "tika-vin04t:1488_10": "kiñci na sāditabbaṃ.",
  "tika-vin04t:1488_11": "Yassa pana dvīsu ekaṃ naṭṭhaṃ,",
  "tika-vin04t:1488_12": "ekaṃ sāditabbaṃ.",
  "tika-vin04t:1488_13": "Yassa ekaṃyeva hoti,",
  "tika-vin04t:1488_14": "tañca naṭṭhaṃ,",
  "tika-vin04t:1488_15": "dve sāditabbāni.",
  "tika-vin04t:1488_16": "Bhikkhuniyā pana pañcasu naṭṭhesu dve sāditabbāni,",
  "tika-vin04t:1488_17": "catūsu naṭṭhesu ekaṃ sāditabbaṃ,",
  "tika-vin04t:1488_18": "tīsu naṭṭhesu na kiñci sāditabbaṃ,",
  "tika-vin04t:1488_19": "ko pana vādo dvīsu vā ekasmiṃ vā.",
  "tika-vin04t:1488_20": "Yena kenaci hi santaruttaraparamatāya ṭhātabbaṃ,",
  "tika-vin04t:1488_21": "tato uttari viññāpanappayoge dukkaṭaṃ,",
  "tika-vin04t:1488_22": "paṭilābhena nissaggiyaṃ hoti.",
  "tika-vin04t:1488_23": "Tattha “idaṃ me, bhante,",
  "tika-vin04t:1488_24": "cīvaraṃ aññātakaṃ gahapatikaṃ tatuttari viññāpitaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1489_0": "Sāvatthiyaṃ chabbaggiye bhikkhū ārabbha bahucīvaraviññāpanavatthusmiṃ paññattaṃ,",
  "tika-vin04t:1489_1": "sādhāraṇapaññatti,",
  "tika-vin04t:1489_2": "anāṇattikaṃ,",
  "tika-vin04t:1489_3": "tikapācittiyaṃ,",
  "tika-vin04t:1489_4": "ñātake aññātakasaññino vematikassa vā dukkaṭaṃ.",
  "tika-vin04t:1489_5": "Dve cīvarāni katvā “sesakaṃ āharissāmī”ti vatvā gaṇhantassa,",
  "tika-vin04t:1489_6": "“sesakaṃ tuyhaṃyeva hotū”ti vuttassa,",
  "tika-vin04t:1489_7": "na acchinnanaṭṭhakāraṇā dinnaṃ gaṇhantassa,",
  "tika-vin04t:1489_8": "vuttanayena ñātakappavārite viññāpentassa,",
  "tika-vin04t:1489_9": "attano dhanena gaṇhantassa,",
  "tika-vin04t:1489_10": "ummattakādīnañca anāpatti.",
  "tika-vin04t:1489_11": "Tatuttaritā,",
  "tika-vin04t:1489_12": "acchinnādikāraṇatā,",
  "tika-vin04t:1489_13": "aññātakaviññatti,",
  "tika-vin04t:1489_14": "tāya ca paṭilābhoti imānettha cattāri aṅgāni.",
  "tika-vin04t:1489_15": "Samuṭṭhānādīni catutthasadisānevāti.",
  "tika-vin04t:1490_0": "Tatuttarisikkhāpadavaṇṇanā niṭṭhitā.",
  "tika-vin04t:1491_0": "8. Upakkhaṭasikkhāpadavaṇṇanā",
  "tika-vin04t:1492_0": "Aṭṭhame bhikkhuṃ paneva uddissāti “itthannāmassa bhikkhuno dassāmī”ti evaṃ apadisitvā.",
  "tika-vin04t:1492_1": "Cīvaracetāpannanti hiraññādikaṃ cīvaramūlaṃ.",
  "tika-vin04t:1492_2": "Upakkhaṭaṃ hotīti sajjitaṃ hoti,",
  "tika-vin04t:1492_3": "saṃharitvā ṭhapitaṃ.",
  "tika-vin04t:1492_4": "Cetāpetvāti parivattetvā,",
  "tika-vin04t:1492_5": "kāretvā vā kiṇitvā vāti attho.",
  "tika-vin04t:1492_6": "Cīvarena acchādessāmīti vohāravacanametaṃ,",
  "tika-vin04t:1492_7": "itthannāmassa bhikkhuno dassāmīti ayaṃ panettha attho.",
  "tika-vin04t:1492_8": "Tatra ce soti yatra so gahapati vā gahapatānī vā,",
  "tika-vin04t:1492_9": "tatra so bhikkhu pubbe appavārito upasaṅkamitvā cīvare vikappaṃ āpajjeyya ceti ayamettha padasambandho.",
  "tika-vin04t:1492_10": "Vikappaṃ āpajjeyyāti visiṭṭhakappaṃ adhikavidhānaṃ āpajjeyya.",
  "tika-vin04t:1492_11": "Yathā pana tamāpajjati,",
  "tika-vin04t:1492_12": "taṃ dassetuṃ sādhu vatātiādimāha.",
  "tika-vin04t:1492_13": "Tattha sādhūti āyācane nipāto.",
  "tika-vin04t:1492_14": "Vatāti parivitakke.",
  "tika-vin04t:1492_15": "Manti attānaṃ niddisati.",
  "tika-vin04t:1492_16": "Āyasmāti paraṃ ālapati.",
  "tika-vin04t:1492_17": "Evarūpaṃ vā evarūpaṃ vāti āyatādīsu aññataraṃ.",
  "tika-vin04t:1492_18": "Kalyāṇakamyataṃ upādāyāti sundarakāmataṃ visiṭṭhakāmataṃ cittena gahetvā,",
  "tika-vin04t:1492_19": "tassa “āpajjeyya ce”tiiminā sambandho,",
  "tika-vin04t:1492_20": "sace pana evarūpaṃ āpajjantassa tassa vacanena yo paṭhamaṃ adhippetato mūlaṃ vaḍḍhetvā sundarataraṃ cetāpeti,",
  "tika-vin04t:1492_21": "tassa payoge bhikkhuno dukkaṭaṃ,",
  "tika-vin04t:1492_22": "paṭilābhena nissaggiyaṃ hoti.",
  "tika-vin04t:1492_23": "Tattha “idaṃ me, bhante,",
  "tika-vin04t:1492_24": "cīvaraṃ pubbe appavāritaṃ aññātakaṃ gahapatikaṃ upasaṅkamitvā vikappaṃ āpannaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1493_0": "Sāvatthiyaṃ upanandaṃ ārabbha cīvare vikappaṃ āpajjanavatthusmiṃ paññattaṃ,",
  "tika-vin04t:1493_1": "sādhāraṇapaññatti,",
  "tika-vin04t:1493_2": "anāṇattikaṃ,",
  "tika-vin04t:1493_3": "tikapācittiyaṃ,",
  "tika-vin04t:1493_4": "ñātake aññātakasaññino vematikassa vā dukkaṭaṃ.",
  "tika-vin04t:1493_5": "Mahagghaṃ cetāpetukāmaṃ appagghaṃ vā,",
  "tika-vin04t:1493_6": "eteneva mūlena “aññaṃ evarūpaṃ vā dehī”ti vadantassa,",
  "tika-vin04t:1493_7": "vuttanayena ñātakappavārite viññāpentassa,",
  "tika-vin04t:1493_8": "attano dhanena gaṇhantassa,",
  "tika-vin04t:1493_9": "ummattakādīnañca anāpatti.",
  "tika-vin04t:1493_10": "Cīvare bhiyyokamyatā,",
  "tika-vin04t:1493_11": "aññātakaviññatti,",
  "tika-vin04t:1493_12": "tāya ca paṭilābhoti imānettha tīṇi aṅgāni.",
  "tika-vin04t:1493_13": "Samuṭṭhānādīni catutthasadisānevāti.",
  "tika-vin04t:1494_0": "Upakkhaṭasikkhāpadavaṇṇanā niṭṭhitā.",
  "tika-vin04t:1495_0": "9. Dutiyaupakkhaṭasikkhāpadavaṇṇanā",
  "tika-vin04t:1496_0": "Navame imināva nayena attho veditabbo.",
  "tika-vin04t:1496_1": "Idañhi purimassa anupaññattisadisaṃ,",
  "tika-vin04t:1496_2": "kevalaṃ tattha ekassa pīḷā katā,",
  "tika-vin04t:1496_3": "idha dvinnaṃ,",
  "tika-vin04t:1496_4": "ayamettha viseso,",
  "tika-vin04t:1496_5": "sesaṃ sabbaṃ purimasadisameva.",
  "tika-vin04t:1496_6": "Yathā ca dvinnaṃ,",
  "tika-vin04t:1496_7": "evaṃ bahūnaṃ pīḷaṃ katvā gaṇhatopi āpatti veditabbā.",
  "tika-vin04t:1496_8": "Nissajjanavidhāne ca “idaṃ me, bhante,",
  "tika-vin04t:1496_9": "cīvaraṃ pubbe appavārite aññātake gahapatike upasaṅkamitvā vikappaṃ āpannaṃ nissaggiya”nti iminā nayena vacanabhedo ñātabboti.",
  "tika-vin04t:1497_0": "Dutiyaupakkhaṭasikkhāpadavaṇṇanā niṭṭhitā.",
  "tika-vin04t:1498_0": "10. Rājasikkhāpadavaṇṇanā",
  "tika-vin04t:1499_0": "Dasame rājabhoggoti rājato bhoggaṃ bhuñjitabbaṃ assa atthīti rājabhoggo,",
  "tika-vin04t:1499_1": "“rājabhogo”tipi pāṭho,",
  "tika-vin04t:1499_2": "rājato bhogo assa atthīti attho.",
  "tika-vin04t:1499_3": "Cīvaracetāpannanti hiraññādikaṃ akappiyaṃ.",
  "tika-vin04t:1499_4": "Pahiṇeyyāti peseyya.",
  "tika-vin04t:1499_5": "Iminātiādi āgamanasuddhiṃ dassetuṃ vuttaṃ.",
  "tika-vin04t:1499_6": "Sace hi “idaṃ itthannāmassa bhikkhuno dehī”ti peseyya,",
  "tika-vin04t:1499_7": "āgamanassa asuddhattā akappiyavatthuṃ ārabbha bhikkhunā kappiyakārakopi niddisitabbo na bhaveyya.",
  "tika-vin04t:1499_8": "Ābhatanti ānītaṃ.",
  "tika-vin04t:1499_9": "Na kho mayantiādi idaṃ kappiyavasena ābhatampi cīvaramūlaṃ īdisena dūtavacanena akappiyaṃ hoti,",
  "tika-vin04t:1499_10": "tasmā taṃ paṭikkhipitabbanti dassetuṃ vuttaṃ.",
  "tika-vin04t:1499_11": "Suvaṇṇaṃ rajataṃ kahāpaṇo māsakoti imāni hi cattāri nissaggiyavatthūni,",
  "tika-vin04t:1499_12": "muttā maṇi veḷuriyo saṅkho silā pavāḷaṃ lohitaṅko masāragallaṃ satta dhaññāni dāsidāsakhettavatthupupphārāmaphalārāmādayoti",
  "tika-vin04t:1499_13": "imāni dukkaṭavatthūni ca attano vā cetiyasaṅghagaṇapuggalānaṃ vā atthāya sampaṭicchituṃ na vaṭṭanti,",
  "tika-vin04t:1499_14": "tasmā taṃ sādituṃ na vaṭṭatīti dassanatthaṃ “na kho maya”ntiādi vuttaṃ.",
  "tika-vin04t:1500_0": "Cīvarañca kho mayaṃ paṭiggaṇhāmāti idaṃ pana attānaṃ uddissa ābhatattā vattuṃ vaṭṭati,",
  "tika-vin04t:1500_1": "tasmā vuttaṃ.",
  "tika-vin04t:1500_2": "Kālenāti yuttapattakālena,",
  "tika-vin04t:1500_3": "yadā no attho hoti,",
  "tika-vin04t:1500_4": "tadā kappiyaṃ cīvaraṃ paṭiggaṇhāmāti attho.",
  "tika-vin04t:1500_5": "Veyyāvaccakaroti kappiyakārako.",
  "tika-vin04t:1500_6": "Niddisitabbotiidaṃ “atthi panāyasmato koci veyyāvaccakaro”ti kappiyavacanena vuttattā anuññātaṃ.",
  "tika-vin04t:1500_7": "Sace pana dūto “ko imaṃ gaṇhātī”ti vā “kassa demī”ti vā vadati,",
  "tika-vin04t:1500_8": "na niddisitabbo.",
  "tika-vin04t:1500_9": "Ārāmiko vā upāsako vātiidaṃ sāruppatāya vuttaṃ,",
  "tika-vin04t:1500_10": "ṭhapetvā pana pañca sahadhammike yo koci kappiyakārako vaṭṭati. Eso kho,",
  "tika-vin04t:1500_11": "āvusotiidaṃ bhikkhussa kappiyavacanadassanatthaṃ vuttaṃ,",
  "tika-vin04t:1500_12": "evameva hi vattabbaṃ,",
  "tika-vin04t:1500_13": "“etassa dehī”tiādi na vattabbaṃ.",
  "tika-vin04t:1500_14": "Saññatto so mayāti āṇatto so mayā,",
  "tika-vin04t:1500_15": "yathā tumhākaṃ cīvarena atthe sati cīvaraṃ dassati,",
  "tika-vin04t:1500_16": "evaṃ vuttoti attho.",
  "tika-vin04t:1500_17": "Dūtena hi evaṃ ārociteyeva taṃ codetuṃ vaṭṭati,",
  "tika-vin04t:1500_18": "neva tassa hatthe datvā gatamattakāraṇena.",
  "tika-vin04t:1500_19": "Sace pana “ayaṃ veyyāvaccakaro”ti sammukhā niddiṭṭho hoti,",
  "tika-vin04t:1500_20": "dūto ca sammukhā eva tassa hatthe cetāpannaṃ datvā “therassa cīvaraṃ kiṇitvā dehī”ti gacchati,",
  "tika-vin04t:1500_21": "evaṃ “saññatto so mayā”ti avuttepi codetuṃ vaṭṭati.",
  "tika-vin04t:1500_22": "Sace pana dūto gacchantova “ahaṃ tassa hatthe dassāmi,",
  "tika-vin04t:1500_23": "tumhe cīvaraṃ gaṇheyyāthā”ti bhikkhuno vatvā vā gacchati,",
  "tika-vin04t:1500_24": "aññaṃ vā pesetvā ārocāpeti,",
  "tika-vin04t:1500_25": "evaṃ sati itarampi codetuṃ vaṭṭatiyeva.",
  "tika-vin04t:1500_26": "Desanāmattameva cetaṃ “dūtenā”ti.",
  "tika-vin04t:1500_27": "Yopi attanā āharitvā evaṃ paṭipajjati,",
  "tika-vin04t:1500_28": "tasmimpi idameva lakkhaṇaṃ. Attho me, āvuso,",
  "tika-vin04t:1500_29": "cīvarenāti codanālakkhaṇanidassanametaṃ.",
  "tika-vin04t:1500_30": "Sace hi vācāya codeti,",
  "tika-vin04t:1500_31": "idaṃ vā vacanaṃ yāya kāyaci bhāsāya etassa attho vā vattabbo, “dehi me,",
  "tika-vin04t:1500_32": "āhara me”tiādinā nayena pana vattuṃ na vaṭṭati.",
  "tika-vin04t:1500_33": "Abhinipphādeyyāti evaṃ vacībhedaṃ katvā tikkhattuṃ codayamāno paṭilābhavasena sādheyya.",
  "tika-vin04t:1500_34": "Iccetaṃ kusalanti etaṃ sundaraṃ.",
  "tika-vin04t:1501_0": "Chakkhattuparamanti bhāvanapuṃsakavacanametaṃ.",
  "tika-vin04t:1501_1": "Chakkhattuparamañhi tena cīvaraṃ uddissa tuṇhībhūtena ṭhātabbaṃ,",
  "tika-vin04t:1501_2": "na nisīditabbaṃ,",
  "tika-vin04t:1501_3": "na āmisaṃ paṭiggahetabbaṃ,",
  "tika-vin04t:1501_4": "na dhammo bhāsitabbo.",
  "tika-vin04t:1501_5": "“Kiṃkāraṇā āgatosī”ti vutte pana “jānāhi,",
  "tika-vin04t:1501_6": "āvuso”ti ettakameva vattabbaṃ.",
  "tika-vin04t:1501_7": "Sace nisajjādīni karoti,",
  "tika-vin04t:1501_8": "ṭhānaṃ bhañjati,",
  "tika-vin04t:1501_9": "āgatakāraṇaṃ vināseti,",
  "tika-vin04t:1501_10": "idaṃ kāyena codanāya lakkhaṇadassanatthaṃ vuttaṃ.",
  "tika-vin04t:1501_11": "Ettha ca ukkaṭṭhaparicchedena tissannaṃ codanānaṃ channañca ṭhānānaṃ anuññātattā codanāya diguṇaṃ ṭhānaṃ anuññātaṃ hoti,",
  "tika-vin04t:1501_12": "tasmā sace codetiyeva,",
  "tika-vin04t:1501_13": "na tiṭṭhati,",
  "tika-vin04t:1501_14": "cha codanāyo labbhanti.",
  "tika-vin04t:1501_15": "Sace tiṭṭhatiyeva,",
  "tika-vin04t:1501_16": "na codeti,",
  "tika-vin04t:1501_17": "dvādasa ṭhānāni labbhanti.",
  "tika-vin04t:1501_18": "Sace ubhayaṃ karoti,",
  "tika-vin04t:1501_19": "ekāya codanāya dve ṭhānāni hāpetabbāni.",
  "tika-vin04t:1501_20": "Tattha yo ekadivasameva punappunaṃ gantvā chakkhattuṃ codeti,",
  "tika-vin04t:1501_21": "sakiṃyeva vā gantvā “attho me, āvuso,",
  "tika-vin04t:1501_22": "cīvarenā”ti chakkhattuṃ vadati,",
  "tika-vin04t:1501_23": "tathā ekadivasameva punappunaṃ gantvā dvādasakkhattuṃ tiṭṭhati,",
  "tika-vin04t:1501_24": "sakiṃyeva vā gantvā tatra tatra ṭhāne tiṭṭhati,",
  "tika-vin04t:1501_25": "sopi sabbacodanāyo sabbaṭṭhānāni ca bhañjati,",
  "tika-vin04t:1501_26": "ko pana vādo nānādivasesu evaṃ karontassāti ayamettha vinicchayo.",
  "tika-vin04t:1501_27": "Ye pana kappiyakārake dāyako sayameva gantvā nisīdati te satakkhattumpi codetuṃ vaṭṭati.",
  "tika-vin04t:1501_28": "Yo pana ubhohi pi aniddiṭṭho mukhavevaṭikakappiyakārako ca parammukhakappiyakārako ca,",
  "tika-vin04t:1501_29": "so na kiñci vattabbo,",
  "tika-vin04t:1501_30": "evaṃ idha dasapi kappiyakārakā dassitā honti.",
  "tika-vin04t:1502_0": "Tato ce uttarīti vuttacodanāṭhānaparimāṇato uttari.",
  "tika-vin04t:1502_1": "Nissaggiyanti uttari vāyāmamānassa sabbappayogesu dukkaṭaṃ,",
  "tika-vin04t:1502_2": "paṭilābhena nissaggiyaṃ hoti.",
  "tika-vin04t:1502_3": "Ettha ca “idaṃ me, bhante,",
  "tika-vin04t:1502_4": "cīvaraṃ atirekatikkhattuṃ codanāya atirekachakkhattuṃ ṭhānena abhinipphāditaṃ nissaggiya”nti iminā nayena nissajjanavidhānaṃ veditabbaṃ.",
  "tika-vin04t:1502_5": "Yatassa cīvaracetāpannaṃ ābhatanti yato rājato vā rājabhoggato vā assa bhikkhuno cīvaracetāpannaṃ ānītaṃ,",
  "tika-vin04t:1502_6": "“yatvassā”tipi pāṭho,",
  "tika-vin04t:1502_7": "ayameva attho.",
  "tika-vin04t:1502_8": "Tatthāti tassa rañño vā rājabhoggassa vā santikaṃ,",
  "tika-vin04t:1502_9": "samīpatthe hi idaṃ bhummavacanaṃ.",
  "tika-vin04t:1502_10": "Na taṃ tassa bhikkhuno kiñci atthaṃ anubhotīti taṃ cetāpannaṃ tassa bhikkhuno appamattakampi kammaṃ na nipphādeti.",
  "tika-vin04t:1502_11": "Yuñjantāyasmanto sakanti āyasmanto attano santakaṃ dhanaṃ pāpuṇantu.",
  "tika-vin04t:1502_12": "Mā vo sakaṃ vinassāti tumhākaṃ santakaṃ mā vinassatu.",
  "tika-vin04t:1502_13": "Ayaṃ tattha sāmīcīti ayaṃ tattha anudhammatā lokuttaradhammaṃ anugatā,",
  "tika-vin04t:1502_14": "vattadhammatāti attho,",
  "tika-vin04t:1502_15": "tasmā evaṃ akaronto vattabhede dukkaṭaṃ āpajjati.",
  "tika-vin04t:1503_0": "Sāvatthiyaṃ upanandaṃ ārabbha “ajjuṇho, bhante,",
  "tika-vin04t:1503_1": "āgamehī”ti vuccamāno nāgamesi,",
  "tika-vin04t:1503_2": "tasmiṃ vatthusmiṃ paññattaṃ,",
  "tika-vin04t:1503_3": "sādhāraṇapaññatti,",
  "tika-vin04t:1503_4": "anāṇattikaṃ,",
  "tika-vin04t:1503_5": "tikapācittiyaṃ,",
  "tika-vin04t:1503_6": "ūnakesu codanāṭhānesu atirekasaññino vematikassa vā dukkaṭaṃ.",
  "tika-vin04t:1503_7": "Acodanāya laddhe,",
  "tika-vin04t:1503_8": "sāmikehi codetvā dinne,",
  "tika-vin04t:1503_9": "ummattakādīnañca anāpatti.",
  "tika-vin04t:1503_10": "Kappiyakārakassa bhikkhuno niddiṭṭhabhāvo,",
  "tika-vin04t:1503_11": "dūtena appitatā,",
  "tika-vin04t:1503_12": "tatuttarivāyāmo,",
  "tika-vin04t:1503_13": "tena vāyāmena paṭilābhoti imānettha cattāri aṅgāni.",
  "tika-vin04t:1503_14": "Samuṭṭhānādīni catutthasadisānevāti.",
  "tika-vin04t:1504_0": "Rājasikkhāpadavaṇṇanā niṭṭhitā.",
  "tika-vin04t:1505_0": "Cīvaravaggo paṭhamo.",
  "tika-vin04t:1506_0": "2. Eḷakalomavaggo",
  "tika-vin04t:1507_0": "1. Kosiyasikkhāpadavaṇṇanā",
  "tika-vin04t:1508_0": "Eḷakalomavaggassa paṭhame kosiyamissakanti ekenāpi kosiyaṃsunā antamaso tassa karaṇaṭṭhāne vātavegena nipātitenāpi missīkataṃ.",
  "tika-vin04t:1508_1": "Santhatanti same bhūmibhāge kosiyaṃsūni uparūpari santharitvā kañjiyādīhi siñcitvā kattabbatālakkhaṇaṃ.",
  "tika-vin04t:1508_2": "Kārāpeyya nissaggiyanti karaṇakārāpanappayogesu dukkaṭaṃ,",
  "tika-vin04t:1508_3": "paṭilābhena nissaggiyaṃ hoti.",
  "tika-vin04t:1508_4": "Ettha ca “idaṃ me, bhante,",
  "tika-vin04t:1508_5": "kosiyamissakaṃ santhataṃ kārāpitaṃ nissaggiya”nti iminā nayena nissajjanavidhānaṃ veditabbaṃ,",
  "tika-vin04t:1508_6": "imasseva vacanassa anusārena ito paraṃ sabbasanthataṃ veditabbaṃ.",
  "tika-vin04t:1508_7": "Sakkā hi ettāvatā jānitunti na taṃ ito paraṃ dassayissāma.",
  "tika-vin04t:1509_0": "Āḷaviyaṃ chabbaggiye ārabbha kosiyamissakaṃ santhataṃ kārāpanavatthusmiṃ paññattaṃ,",
  "tika-vin04t:1509_1": "asādhāraṇapaññatti,",
  "tika-vin04t:1509_2": "attano atthāya kārāpanavasena sāṇattikaṃ,",
  "tika-vin04t:1509_3": "attanā vippakatapaayosāpananayena catukkapācittiyaṃ,",
  "tika-vin04t:1509_4": "aññassatthāya karaṇakārāpanesu aññena kataṃ paṭilabhitvā paribhuñjane ca dukkaṭaṃ.",
  "tika-vin04t:1509_5": "Vitānādikaraṇe,",
  "tika-vin04t:1509_6": "ummattakādīnañca anāpatti.",
  "tika-vin04t:1509_7": "Kosiyamissakabhāvo,",
  "tika-vin04t:1509_8": "attano atthāya santhatassa karaṇakārāpanaṃ,",
  "tika-vin04t:1509_9": "paṭilābho cāti imānettha tīṇi aṅgāni.",
  "tika-vin04t:1509_10": "Samuṭṭhānādīni dhovāpanasikkhāpade vuttanayenevāti.",
  "tika-vin04t:1510_0": "Kosiyasikkhāpadavaṇṇanā niṭṭhitā.",
  "tika-vin04t:1511_0": "2. Suddhakāḷakasikkhāpadavaṇṇanā",
  "tika-vin04t:1512_0": "Dutiye suddhakāḷakānanti suddhānaṃ kāḷakānaṃ aññehi amissīkatānaṃ.",
  "tika-vin04t:1512_1": "Vesāliyaṃ chabbaggiye ārabbha tādisaṃ santhataṃ karaṇavatthusmiṃ paññattaṃ,",
  "tika-vin04t:1512_2": "sesaṃ paṭhamasadisamevāti.",
  "tika-vin04t:1513_0": "Suddhakāḷakasikkhāpadavaṇṇanā niṭṭhitā.",
  "tika-vin04t:1514_0": "3. Dvebhāgasikkhāpadavaṇṇanā",
  "tika-vin04t:1515_0": "Tatiye dve bhāgāti dve koṭṭhāsā.",
  "tika-vin04t:1515_1": "Ādātabbāti gahetabbā.",
  "tika-vin04t:1515_2": "Gocariyānanti kapilavaṇṇānaṃ.",
  "tika-vin04t:1515_3": "Ayaṃ panettha vinicchayo –",
  "tika-vin04t:1515_4": "yattakehi kattukāmo hoti,",
  "tika-vin04t:1515_5": "tesu tulayitvā dve koṭṭhāsā kāḷakānaṃ gahetabbā,",
  "tika-vin04t:1515_6": "eko odātānaṃ,",
  "tika-vin04t:1515_7": "eko gocariyānaṃ.",
  "tika-vin04t:1515_8": "Ekassāpi kāḷakalomassa atirekabhāve nissaggiyaṃ hoti,",
  "tika-vin04t:1515_9": "ūnakaṃ vaṭṭati.",
  "tika-vin04t:1516_0": "Sāvatthiyaṃ chabbaggiye ārabbha tādisaṃ santhataṃ karaṇavatthusmiṃ paññattaṃ,",
  "tika-vin04t:1516_1": "kiriyākiriyaṃ,",
  "tika-vin04t:1516_2": "sesaṃ paṭhamasadisamevāti.",
  "tika-vin04t:1516_3": "Imāni pana tīṇi nissajjitvā paṭiladdhānipi paribhuñjituṃ na vaṭṭanti.",
  "tika-vin04t:1517_0": "Dvebhāgasikkhāpadavaṇṇanā niṭṭhitā.",
  "tika-vin04t:1518_0": "4. Chabbassasikkhāpadavaṇṇanā",
  "tika-vin04t:1519_0": "Catutthe orena ce channaṃ vassānanti channaṃ vassānaṃ orimabhāge,",
  "tika-vin04t:1519_1": "antoti attho.",
  "tika-vin04t:1519_2": "Aññatra bhikkhusammutiyāti yaṃ saṅgho gilānassa bhikkhuno santhatasammutiṃ deti,",
  "tika-vin04t:1519_3": "taṃ ṭhapetvā aladdhasammutikassa chabbassabbhantare aññaṃ santhataṃ karontassa nissaggiyaṃ hoti.",
  "tika-vin04t:1520_0": "Sāvatthiyaṃ sambahule bhikkhū ārabbha anuvassaṃ santhataṃ kārāpanavatthusmiṃ paññattaṃ,",
  "tika-vin04t:1520_1": "“aññatra bhikkhusammutiyā”ti ayamettha anupaññatti,",
  "tika-vin04t:1520_2": "sā yena laddhā hoti,",
  "tika-vin04t:1520_3": "tassa yāva rogo na vūpasammati,",
  "tika-vin04t:1520_4": "vūpasanto vā puna kuppati,",
  "tika-vin04t:1520_5": "tāva gatagataṭṭhāne anuvassampi kātuṃ vaṭṭati,",
  "tika-vin04t:1520_6": "aññassatthāya kāretuṃ,",
  "tika-vin04t:1520_7": "katañca paṭilabhitvā paribhuñjitumpi vaṭṭati,",
  "tika-vin04t:1520_8": "sesaṃ paṭhamasadisamevāti.",
  "tika-vin04t:1521_0": "Chabbassasikkhāpadavaṇṇanā niṭṭhitā.",
  "tika-vin04t:1522_0": "5. Nisīdanasikkhāpadavaṇṇanā",
  "tika-vin04t:1523_0": "Pañcame purāṇasanthataṃ nāma yattha sakimpi nisinno vā hoti nipanno vā.",
  "tika-vin04t:1523_1": "Samantāti ekapassato vaṭṭaṃ vā caturassaṃ vā chinditvā gahitaṭṭhānaṃ yathā vidatthimattaṃ hoti,",
  "tika-vin04t:1523_2": "evaṃ gahetabbaṃ.",
  "tika-vin04t:1523_3": "Santharantena pana ekadese vā santharitabbaṃ,",
  "tika-vin04t:1523_4": "vijaṭetvā vā missakaṃ katvā santharitabbaṃ,",
  "tika-vin04t:1523_5": "evaṃ thirataraṃ hoti.",
  "tika-vin04t:1523_6": "Anādā ceti sati purāṇasanthate aggahetvā.",
  "tika-vin04t:1523_7": "Asati pana aggahetvāpi vaṭṭati,",
  "tika-vin04t:1523_8": "aññassatthāya kāretuṃ,",
  "tika-vin04t:1523_9": "katañca paṭilabhitvā paribhuñjitumpi vaṭṭati.",
  "tika-vin04t:1524_0": "Sāvatthiyaṃ sambahule bhikkhū ārabbha santhatavissajjanavatthusmiṃ paññattaṃ,",
  "tika-vin04t:1524_1": "sesaṃ tatiyasadisamevāti.",
  "tika-vin04t:1525_0": "Nisīdanasikkhāpadavaṇṇanā niṭṭhitā.",
  "tika-vin04t:1526_0": "6. Eḷakalomasikkhāpadavaṇṇanā",
  "tika-vin04t:1527_0": "Chaṭṭhe addhānamaggappaṭipannassāti addhānasaṅkhātaṃ dīghamaggaṃ paṭipannassa,",
  "tika-vin04t:1527_1": "sabbañcetaṃ vatthumattadīpanameva,",
  "tika-vin04t:1527_2": "yattha katthaci pana dhammena labhitvā gaṇhato doso natthi.",
  "tika-vin04t:1527_3": "Tiyojanaparamanti gahitaṭṭhānato tiyojanappamāṇaṃ desaṃ.",
  "tika-vin04t:1527_4": "Sahatthāti sahatthena,",
  "tika-vin04t:1527_5": "attanā haritabbānīti attho.",
  "tika-vin04t:1527_6": "Asante hāraketi asanteyeva aññasmimpi hārake.",
  "tika-vin04t:1527_7": "Sace pana atthi,",
  "tika-vin04t:1527_8": "taṃ gāhetuṃ vaṭṭati.",
  "tika-vin04t:1527_9": "Attanā pana antamaso vātābādhappaṭikāratthaṃ suttakena abandhitvā kaṇṇacchidde pakkhittānipi ādāya tiyojanaṃ ekaṃ pādaṃ atikkāmentassa dukkaṭaṃ,",
  "tika-vin04t:1527_10": "dutiyapādātikkame nissaggiyaṃ pācittiyaṃ.",
  "tika-vin04t:1528_0": "Sāvatthiyaṃ aññataraṃ bhikkhuṃ ārabbha tiyojanātikkamanavatthusmiṃ paññattaṃ,",
  "tika-vin04t:1528_1": "asādhāraṇapaññatti,",
  "tika-vin04t:1528_2": "anāṇattikaṃ,",
  "tika-vin04t:1528_3": "tikapācittiyaṃ,",
  "tika-vin04t:1528_4": "ūnakatiyojane atirekasaññino vematikassa vā dukkaṭaṃ.",
  "tika-vin04t:1528_5": "Tiyojanaṃ haraṇapaccāharaṇe,",
  "tika-vin04t:1528_6": "vāsādhippāyena gantvā tato paraṃ haraṇe,",
  "tika-vin04t:1528_7": "acchinnaṃ vā nissaṭṭhaṃ vā paṭilabhitvā haraṇe,",
  "tika-vin04t:1528_8": "aññaṃ harāpane,",
  "tika-vin04t:1528_9": "antamaso suttakenapi baddhakatabhaṇḍaharaṇe,",
  "tika-vin04t:1528_10": "ummattakādīnañca anāpatti.",
  "tika-vin04t:1528_11": "Eḷakalomānaṃ akatabhaṇḍatā,",
  "tika-vin04t:1528_12": "paṭhamappaṭilābho,",
  "tika-vin04t:1528_13": "attanā ādāya vā aññassa ajānantassa yāne pakkhipitvā vā tiyojanātikkamanaṃ,",
  "tika-vin04t:1528_14": "āharaṇapaccāharaṇaṃ,",
  "tika-vin04t:1528_15": "avāsādhippāyatāti imānettha pañca aṅgāni.",
  "tika-vin04t:1528_16": "Eḷakalomasamuṭṭhānaṃ, kiriyaṃ,",
  "tika-vin04t:1528_17": "nosaññāvimokkhaṃ,",
  "tika-vin04t:1528_18": "acittakaṃ,",
  "tika-vin04t:1528_19": "paṇṇattivajjaṃ,",
  "tika-vin04t:1528_20": "kāyakammaṃ, ticittaṃ,",
  "tika-vin04t:1528_21": "tivedananti.",
  "tika-vin04t:1529_0": "Eḷakalomasikkhāpadavaṇṇanā niṭṭhitā.",
  "tika-vin04t:1530_0": "7. Eḷakalomadhovāpanasikkhāpadavaṇṇanā",
  "tika-vin04t:1531_0": "Sattame sakkesu chabbaggiye ārabbha eḷakalomadhovāpanavatthusmiṃ paññattaṃ.",
  "tika-vin04t:1531_1": "Tattha purāṇacīvaradhovāpane vuttanayeneva sabbopi vinicchayo veditabbo.",
  "tika-vin04t:1532_0": "Eḷakalomadhovāpanasikkhāpadavaṇṇanā niṭṭhitā.",
  "tika-vin04t:1533_0": "8. Jātarūpasikkhāpadavaṇṇanā",
  "tika-vin04t:1534_0": "Aṭṭhame jātarūparajatanti suvaṇṇañceva rūpiyañca,",
  "tika-vin04t:1534_1": "apica kahāpaṇo lohamāsakadārumāsakajatumāsakādayopi ye vohāraṃ gacchanti,",
  "tika-vin04t:1534_2": "sabbe te idha rajatantveva vuttā.",
  "tika-vin04t:1534_3": "Uggaṇheyya vāti attano atthāya diyyamānaṃ vā yatthakatthaci ṭhitaṃ vā nippariggahitaṃ disvā sayaṃ gaṇheyya vā.",
  "tika-vin04t:1534_4": "Uggaṇhāpeyya vāti tadeva aññena gāhāpeyya vā.",
  "tika-vin04t:1534_5": "Upanikkhittaṃ vā sādiyeyyāti “idaṃ ayyassa hotū”ti evaṃ sammukhā vā,",
  "tika-vin04t:1534_6": "“asukasmiṃ nāma ṭhāne mama hiraññasuvaṇṇaṃ,",
  "tika-vin04t:1534_7": "taṃ tuyhaṃ hotū”ti evaṃ parammukhā ṭhitaṃ vā kevalaṃ vācāya vā hatthamuddāya vā “tuyha”nti vatvā pariccattaṃ",
  "tika-vin04t:1534_8": "yo kāyavācāhi appaṭikkhipitvā cittena adhivāseyya,",
  "tika-vin04t:1534_9": "ayaṃ “sādiyeyyā”ti vuccati.",
  "tika-vin04t:1534_10": "Sace pana cittena sādiyati,",
  "tika-vin04t:1534_11": "gaṇhitukāmo hoti,",
  "tika-vin04t:1534_12": "kāyena vā vācāya vā “nayidaṃ kappatī”ti paṭikkhipati,",
  "tika-vin04t:1534_13": "kāyavācāhi appaṭikkhipitvā suddhacitto hutvā “nayidaṃ amhākaṃ kappatī”ti na sādiyati, vaṭṭati.",
  "tika-vin04t:1534_14": "Nissaggiyanti uggahaṇādīsu yaṃkiñci karontassa aghanabaddhesu vatthūsu vatthugaṇanāya nissaggiyaṃ pācittiyaṃ.",
  "tika-vin04t:1534_15": "Taṃ nissajjantena “ahaṃ, bhante,",
  "tika-vin04t:1534_16": "rūpiyaṃ paṭiggahesiṃ, idaṃ me, bhante,",
  "tika-vin04t:1534_17": "nissaggiyaṃ,",
  "tika-vin04t:1534_18": "imāhaṃ saṅghassa nissajjāmī”ti evaṃ saṅghamajjheyeva nissajjitabbaṃ.",
  "tika-vin04t:1534_19": "Sace tattha koci gahaṭṭho āgacchati,",
  "tika-vin04t:1534_20": "“idaṃ jānāhī”ti vattabbo.",
  "tika-vin04t:1534_21": "“Iminā kiṃ āhariyyatū”ti bhaṇante pana “idaṃ nāmā”ti avatvā “sappiādīni bhikkhūnaṃ kappantī”ti evaṃ kappiyaṃ ācikkhitabbaṃ.",
  "tika-vin04t:1534_22": "Sace so āharati,",
  "tika-vin04t:1534_23": "rūpiyappaṭiggāhakaṃ ṭhapetvā sabbehi bhājetvā paribhuñjitabbaṃ.",
  "tika-vin04t:1534_24": "Rūpiyappaṭiggāhakassa pana yaṃ tappaccayā uppannaṃ,",
  "tika-vin04t:1534_25": "taṃ aññena labhitvā diyyamānampi antamaso tato nibbattarukkhacchāyāpi paribhuñjituṃ na vaṭṭati.",
  "tika-vin04t:1534_26": "Sace pana so kiñci āharituṃ na icchati,",
  "tika-vin04t:1534_27": "“imaṃ chaṭṭehī”ti vattabbo.",
  "tika-vin04t:1534_28": "Sace yattha katthaci nikkhipati,",
  "tika-vin04t:1534_29": "gahetvā vā gacchati,",
  "tika-vin04t:1534_30": "na vāretabbo.",
  "tika-vin04t:1534_31": "No ce chaṭṭeti,",
  "tika-vin04t:1534_32": "pañcaṅgasamannāgato bhikkhu rūpiyachaṭṭako sammannitabbo.",
  "tika-vin04t:1534_33": "Tena animittaṃ katvāva gūthaṃ viya chaṭṭetabbaṃ.",
  "tika-vin04t:1534_34": "Sace nimittaṃ karoti,",
  "tika-vin04t:1534_35": "dukkaṭaṃ āpajjati.",
  "tika-vin04t:1535_0": "Rājagahe upanandaṃ ārabbha rūpiyappaṭiggahaṇavatthusmiṃ paññattaṃ,",
  "tika-vin04t:1535_1": "sādhāraṇapaññatti,",
  "tika-vin04t:1535_2": "sāṇattikaṃ,",
  "tika-vin04t:1535_3": "tikapācittiyaṃ,",
  "tika-vin04t:1535_4": "arūpiye rūpiyasaññino vematikassa vā,",
  "tika-vin04t:1535_5": "saṅghacetiyādīnaṃ atthāya gaṇhantassa,",
  "tika-vin04t:1535_6": "muttāmaṇiādippaṭiggahaṇe ca dukkaṭaṃ.",
  "tika-vin04t:1535_7": "Ratanasikkhāpadanayena nikkhipantassa,",
  "tika-vin04t:1535_8": "ummattakādīnañca anāpatti.",
  "tika-vin04t:1535_9": "Jātarūparajatabhāvo,",
  "tika-vin04t:1535_10": "attuddesikatā,",
  "tika-vin04t:1535_11": "gahaṇādīsu aññatarabhāvoti imānettha tīṇi aṅgāni.",
  "tika-vin04t:1535_12": "Samuṭṭhānādīsu siyā kiriyaṃ gahaṇena āpajjanato,",
  "tika-vin04t:1535_13": "siyā akiriyaṃ paṭikkhepassa akaraṇato,",
  "tika-vin04t:1535_14": "sesaṃ sañcaritte vuttanayamevāti.",
  "tika-vin04t:1536_0": "Jātarūpasikkhāpadavaṇṇanā niṭṭhitā.",
  "tika-vin04t:1537_0": "9. Rūpiyasaṃvohārasikkhāpadavaṇṇanā",
  "tika-vin04t:1538_0": "Navame nānappakārakanti katādivasena anekavidhaṃ.",
  "tika-vin04t:1538_1": "Rūpiyasaṃvohāranti jātarūparajataparivattanaṃ.",
  "tika-vin04t:1538_2": "Purimasikkhāpadena hi nissaggiyavatthudukkaṭavatthūnaṃ paṭiggahaṇaṃ vāritaṃ,",
  "tika-vin04t:1538_3": "iminā parivattanaṃ.",
  "tika-vin04t:1538_4": "Tasmā dukkaṭavatthunā dukkaṭavatthukappiyavatthūni,",
  "tika-vin04t:1538_5": "kappiyavatthunā ca dukkaṭavatthuṃ parivattentassa dukkaṭaṃ.",
  "tika-vin04t:1538_6": "Nissaggiyavatthunā pana nissaggiyavatthuṃ vā dukkaṭavatthuṃ vā kappiyavatthuṃ vā,",
  "tika-vin04t:1538_7": "dukkaṭavatthukappiyavatthūhi ca nissaggiyavatthuṃ parivattentassa nissaggiyaṃ hoti,",
  "tika-vin04t:1538_8": "taṃ purimanayānusāreneva saṅghamajjhe nissajjitabbaṃ,",
  "tika-vin04t:1538_9": "nissaṭṭhavatthusmiñca tattha vuttanayeneva paṭipajjitabbaṃ.",
  "tika-vin04t:1539_0": "Sāvatthiyaṃ chabbaggiye ārabbha rūpiyasaṃvohāravatthusmiṃ paññattaṃ,",
  "tika-vin04t:1539_1": "sādhāraṇapaññatti,",
  "tika-vin04t:1539_2": "anāṇattikaṃ,",
  "tika-vin04t:1539_3": "yaṃ attano dhanena parivatteti,",
  "tika-vin04t:1539_4": "tassa vā dhanassa vā rūpiyabhāvo ceva,",
  "tika-vin04t:1539_5": "parivattanañcāti imānettha dve aṅgāni. Kiriyaṃ,",
  "tika-vin04t:1539_6": "sesaṃ anantarasikkhāpade vuttanayamevāti.",
  "tika-vin04t:1540_0": "Rūpiyasaṃvohārasikkhāpadavaṇṇanā niṭṭhitā.",
  "tika-vin04t:1541_0": "10. Kayavikkayasikkhāpadavaṇṇanā",
  "tika-vin04t:1542_0": "Dasame nānappakārakanti cīvarādīnaṃ kappiyabhaṇḍānaṃ vasena anekavidhaṃ.",
  "tika-vin04t:1542_1": "Kayavikkayanti kayañceva vikkayañca.",
  "tika-vin04t:1542_2": "“Iminā imaṃ dehi,",
  "tika-vin04t:1542_3": "imaṃ āhara,",
  "tika-vin04t:1542_4": "parivattehi,",
  "tika-vin04t:1542_5": "cetāpehī”ti iminā hi nayena parassa kappiyabhaṇḍaṃ gaṇhanto kayaṃ samāpajjati,",
  "tika-vin04t:1542_6": "attano kappiyabhaṇḍaṃ dento vikkayaṃ samāpajjati.",
  "tika-vin04t:1542_7": "Tasmā ṭhapetvā pañca sahadhammike yaṃ evaṃ attano kappiyabhaṇḍaṃ datvā mātu santakampi kappiyabhaṇḍaṃ gaṇhāti,",
  "tika-vin04t:1542_8": "taṃ nissaggiyaṃ hoti.",
  "tika-vin04t:1542_9": "Vuttalakkhaṇavasena saṅghagaṇapuggalesu yassa kassaci nissajjitabbaṃ,",
  "tika-vin04t:1542_10": "“imaṃ bhuñjitvā vā gahetvā vā idaṃ nāma āhara vā karohi vā”ti rajanādiṃ āharāpetvā vā dhamakaraṇādiparikkhāraṃ",
  "tika-vin04t:1542_11": "bhūmisodhanādiñca navakammaṃ kāretvā vā santaṃ vatthu nissajjitabbaṃ,",
  "tika-vin04t:1542_12": "asante pācittiyaṃ desetabbameva.",
  "tika-vin04t:1543_0": "Sāvatthiyaṃ upanandaṃ ārabbha kayavikkayavatthusmiṃ paññattaṃ,",
  "tika-vin04t:1543_1": "“idaṃ kiṃ agghatī”ti evaṃ agghaṃ pucchantassa,",
  "tika-vin04t:1543_2": "yassa hatthato bhaṇḍaṃ gaṇhitukāmo hoti,",
  "tika-vin04t:1543_3": "taṃ ṭhapetvā aññaṃ antamaso tasseva puttabhātukampi kappiyakārakaṃ katvā “iminā idaṃ nāma gahetvā dehī”ti ācikkhantassa,",
  "tika-vin04t:1543_4": "“idaṃ amhākaṃ atthi,",
  "tika-vin04t:1543_5": "amhākañca iminā ca iminā ca attho”ti evaṃ vatvā attano dhanena laddhaṃ gaṇhantassa,",
  "tika-vin04t:1543_6": "sahadhammikehi saddhiṃ kayavikkayaṃ karontassa,",
  "tika-vin04t:1543_7": "ummattakādīnañca anāpatti.",
  "tika-vin04t:1543_8": "Yaṃ attano dhanena parivatteti,",
  "tika-vin04t:1543_9": "yena ca parivatteti,",
  "tika-vin04t:1543_10": "tesaṃ kappiyavatthutā,",
  "tika-vin04t:1543_11": "asahadhammikatā,",
  "tika-vin04t:1543_12": "kayavikkayāpajjanañcāti imānettha tīṇi aṅgāni.",
  "tika-vin04t:1543_13": "Sesaṃ rūpiyasaṃvohāre vuttanayamevāti.",
  "tika-vin04t:1544_0": "Kayavikkayasikkhāpadavaṇṇanā niṭṭhitā.",
  "tika-vin04t:1545_0": "Eḷakalomavaggo dutiyo.",
  "tika-vin04t:1546_0": "3. Pattavaggo",
  "tika-vin04t:1547_0": "1. Pattasikkhāpadavaṇṇanā",
  "tika-vin04t:1548_0": "Pattavaggassa paṭhame atirekapattoti anadhiṭṭhito ca avikappito ca,",
  "tika-vin04t:1548_1": "so ca kho ukkaṭṭhamajjhimomakānaṃ aññataro pamāṇayuttova,",
  "tika-vin04t:1548_2": "tassa pamāṇaṃ “aḍḍhāḷhakodanaṃ gaṇhātī”tiādinā (pārā 602) nayena pāḷiyaṃ vuttaṃ.",
  "tika-vin04t:1548_3": "Tatrāyaṃ vinicchayo –",
  "tika-vin04t:1548_4": "anupahatapurāṇasālitaṇḍulānaṃ sukoṭṭitaparisuddhānaṃ dve magadhanāḷiyo gahetvā tehi taṇḍulehi anuttaṇḍulamakilinnamapiṇḍikaṃ",
  "tika-vin04t:1548_5": "suvisadaṃ kundamakuḷarāsisadisaṃ avassāvitodanaṃ pacitvā niravasesaṃ patte pakkhipitvā tassa odanassa",
  "tika-vin04t:1548_6": "catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo,",
  "tika-vin04t:1548_7": "tato ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabbaṃ,",
  "tika-vin04t:1548_8": "sappitelatakkarasakañjiyādīni pana gaṇanūpagāni na honti.",
  "tika-vin04t:1548_9": "Tāni hi odanagatikāneva,",
  "tika-vin04t:1548_10": "neva hāpetuṃ,",
  "tika-vin04t:1548_11": "na vaḍḍhetuṃ sakkonti,",
  "tika-vin04t:1548_12": "evametaṃ sabbampi pakkhittaṃ sace pattassa mukhavaṭṭiyā heṭṭhimarājisamaṃ tiṭṭhati,",
  "tika-vin04t:1548_13": "suttena vā hīrena vā chindantassa suttassa vā hīrassa vā heṭṭhimantaṃ phusati,",
  "tika-vin04t:1548_14": "ayaṃ ukkaṭṭho nāma patto.",
  "tika-vin04t:1548_15": "Sace taṃ rājiṃ atikkamma thūpīkataṃ tiṭṭhati,",
  "tika-vin04t:1548_16": "ayaṃ ukkaṭṭhomako nāma patto.",
  "tika-vin04t:1548_17": "Sace taṃ rājiṃ na sampāpuṇāti,",
  "tika-vin04t:1548_18": "antogadhameva hoti,",
  "tika-vin04t:1548_19": "ayaṃ ukkaṭṭhukkaṭṭho nāma patto.",
  "tika-vin04t:1548_20": "Ukkaṭṭhato upaḍḍhappamāṇo majjhimo.",
  "tika-vin04t:1548_21": "Majjhimapattato upaḍḍhappamāṇo omako.",
  "tika-vin04t:1548_22": "Tesampi vuttanayeneva bhedo veditabbo.",
  "tika-vin04t:1548_23": "Iccetesu navasu ukkaṭṭhukkaṭṭho ca omakomako cāti dve apattā,",
  "tika-vin04t:1548_24": "sesā satta pattā pamāṇayuttā nāma,",
  "tika-vin04t:1548_25": "ayametthasaṅkhepo,",
  "tika-vin04t:1548_26": "vitthāro pana samantapāsādikāyaṃ vutto,",
  "tika-vin04t:1548_27": "tasmā evaṃ pamāṇayuttaṃ samaṇasāruppena pakkaṃ ayopattaṃ vā mattikāpattaṃ vā labhitvā purāṇapattaṃ paccuddharitvā antodasāhe adhiṭṭhātabbo.",
  "tika-vin04t:1548_28": "Sace panassa mūlato kākaṇikamattampi dātabbaṃ avasiṭṭhaṃ hoti,",
  "tika-vin04t:1548_29": "adhiṭṭhānupago na hoti,",
  "tika-vin04t:1548_30": "appaccuddharantena vikappetabbo.",
  "tika-vin04t:1548_31": "Tattha paccuddharaṇādhiṭṭhānalakkhaṇaṃ cīvaravagge vuttanayeneva veditabbaṃ,",
  "tika-vin04t:1548_32": "vikappanalakkhaṇaṃ parato vakkhāma.",
  "tika-vin04t:1548_33": "Sace pana koci apattako bhikkhu dasa patte labhitvā sabbe attanāva paribhuñjitukāmo hoti,",
  "tika-vin04t:1548_34": "ekaṃ pattaṃ adhiṭṭhāya puna divase taṃ paccuddharitvā añño adhiṭṭhātabbo,",
  "tika-vin04t:1548_35": "etenupāyena vassasatampi pariharituṃ sakkā.",
  "tika-vin04t:1548_36": "Yo panassa patto mukhavaṭṭito heṭṭhā dvaṅgulamattokāsato paṭṭhāya yatthakatthaci kaṅgusitthanikkhamanamattena chiddena chiddo hoti,",
  "tika-vin04t:1548_37": "so adhiṭṭhānupago na hoti.",
  "tika-vin04t:1548_38": "Puna chidde pākatike kate adhiṭṭhātabbo,",
  "tika-vin04t:1548_39": "sesaṃ adhiṭṭhānavijahanaṃ ticīvare vuttanayameva.",
  "tika-vin04t:1549_0": "Sāvatthiyaṃ chabbaggiye ārabbha atirekapattadhāraṇavatthusmiṃ paññattaṃ,",
  "tika-vin04t:1549_1": "asādhāraṇapaññatti,",
  "tika-vin04t:1549_2": "sesavaṇṇanākkamo cīvaravaggassa paṭhamasikkhāpade vuttanayeneva veditabboti.",
  "tika-vin04t:1550_0": "Pattasikkhāpadavaṇṇanā niṭṭhitā.",
  "tika-vin04t:1551_0": "2. Ūnapañcabandhanasikkhāpadavaṇṇanā",
  "tika-vin04t:1552_0": "Dutiye ūnāni pañca bandhanāni assāti ūnapañcabandhano,",
  "tika-vin04t:1552_1": "nāssa pañca bandhanāni pūrentīti attho,",
  "tika-vin04t:1552_2": "tena ūnapañcabandhanena,",
  "tika-vin04t:1552_3": "itthambhūtassa lakkhaṇe karaṇavacanaṃ.",
  "tika-vin04t:1552_4": "Tattha yasmā abandhanassāpi pañca bandhanāni na pūrenti sabbaso natthitāya,",
  "tika-vin04t:1552_5": "tenassa padabhājane “ūnapañcabandhano nāma patto abandhano vā ekabandhano vā”tiādi vuttaṃ.",
  "tika-vin04t:1552_6": "“Ūnapañcabandhanenā”ti ca vuttattā yassa pañcabandhano patto hoti pañcabandhanokāso vā,",
  "tika-vin04t:1552_7": "tassa so apatto,",
  "tika-vin04t:1552_8": "tasmā aññaṃ viññāpetuṃ vaṭṭati.",
  "tika-vin04t:1552_9": "Yasmiṃ pana patte mukhavaṭṭito heṭṭhā bhaṭṭhā dvaṅgulappamāṇā ekāpi rāji hoti,",
  "tika-vin04t:1552_10": "taṃ tassā rājiyā heṭṭhimapariyante pattavedhakena vijjhitvā pacitvā suttarajjukamakacirajjukādīhi vā",
  "tika-vin04t:1552_11": "tipusuttakena vā bandhitvā taṃ bandhanaṃ āmisassa alagganatthaṃ tipupaṭṭakena vā kenaci baddhasilesādinā",
  "tika-vin04t:1552_12": "vā paṭicchādetabbaṃ,",
  "tika-vin04t:1552_13": "so ca patto adhiṭṭhahitvā paribhuñjitabbo,",
  "tika-vin04t:1552_14": "sukhumaṃ vā chiddaṃ katvā bandhitabbo,",
  "tika-vin04t:1552_15": "phāṇitaṃ jhāpetvā pāsāṇacuṇṇena bandhitumpi vaṭṭati.",
  "tika-vin04t:1552_16": "Yassa pana dve rājiyo vā ekāyeva vā caturaṅgulā,",
  "tika-vin04t:1552_17": "tassa dve bandhanāni dātabbāni.",
  "tika-vin04t:1552_18": "Yassa tisso vā ekāyeva vā chaḷaṅgulā,",
  "tika-vin04t:1552_19": "tassa tīṇi.",
  "tika-vin04t:1552_20": "Yassa catasso vā ekāyeva vā aṭṭhaṅgulā,",
  "tika-vin04t:1552_21": "tassa cattāri.",
  "tika-vin04t:1552_22": "Yassa pañca vā ekāyeva vā dasaṅgulā,",
  "tika-vin04t:1552_23": "so baddhopi abaddhopi apattoyeva,",
  "tika-vin04t:1552_24": "añño viññāpetabbo,",
  "tika-vin04t:1552_25": "esa tāva mattikāpatte vinicchayo.",
  "tika-vin04t:1553_0": "Ayopatte pana sacepi pañca vā atirekāni vā chiddāni honti,",
  "tika-vin04t:1553_1": "tāni ce ayacuṇṇena vā āṇiyā vā lohamaṇḍalena vā baddhāni maṭṭhāni honti,",
  "tika-vin04t:1553_2": "sveva paribhuñjitabbo,",
  "tika-vin04t:1553_3": "añño na viññāpetabbo.",
  "tika-vin04t:1553_4": "Atha pana ekampi chiddaṃ mahantaṃ hoti,",
  "tika-vin04t:1553_5": "lohamaṇḍalena baddhampi maṭṭhaṃ na hoti,",
  "tika-vin04t:1553_6": "patte āmisaṃ laggati,",
  "tika-vin04t:1553_7": "akappiyo hoti ayaṃ patto,",
  "tika-vin04t:1553_8": "añño viññāpetabbo.",
  "tika-vin04t:1553_9": "Yo pana evaṃ pattasaṅkhepagate vā ayopatte,",
  "tika-vin04t:1553_10": "ūnapañcabandhane vā mattikāpatte sati aññaṃ viññāpeti,",
  "tika-vin04t:1553_11": "payoge dukkaṭaṃ,",
  "tika-vin04t:1553_12": "paṭilābhena nissaggiyo hoti,",
  "tika-vin04t:1553_13": "nissajjitabbo.",
  "tika-vin04t:1553_14": "Nissajjantena saṅghamajjhe eva nissajjitabbo,",
  "tika-vin04t:1553_15": "tena vuttaṃ “bhikkhuparisāya nissajjitabbo”ti.",
  "tika-vin04t:1553_16": "Yo ca tassā bhikkhuparisāyātiettha tehi bhikkhūhi pakatiyā eva attano attano adhiṭṭhitaṃ pattaṃ gahetvā sannipatitabbaṃ,",
  "tika-vin04t:1553_17": "tato sammatena pattaggāhāpakena pattassa vijjamānaguṇaṃ vatvā “bhante,",
  "tika-vin04t:1553_18": "imaṃ gaṇhathā”ti thero vattabbo.",
  "tika-vin04t:1553_19": "Sace therassa so patto na ruccati,",
  "tika-vin04t:1553_20": "appicchatāya vā na gaṇhāti, vaṭṭati.",
  "tika-vin04t:1553_21": "Tasmiṃ pana anukampāya agaṇhantassa dukkaṭaṃ.",
  "tika-vin04t:1553_22": "Sace pana gaṇhāti,",
  "tika-vin04t:1553_23": "therassa pattaṃ dutiyattheraṃ gāhāpetvā eteneva upāyena yāva saṅghanavakā gāhāpetabbo,",
  "tika-vin04t:1553_24": "tena pariccattapatto pana pattapariyanto nāma,",
  "tika-vin04t:1553_25": "so tassa bhikkhuno padātabbo.",
  "tika-vin04t:1553_26": "Tenāpi so yathā viññāpetvā gahitapatto,",
  "tika-vin04t:1553_27": "evameva sakkaccaṃ paribhuñjitabbo.",
  "tika-vin04t:1553_28": "Sace pana taṃ jigucchanto adese vā nikkhipati,",
  "tika-vin04t:1553_29": "aparibhogena vā paribhuñjati,",
  "tika-vin04t:1553_30": "vissajjeti vā,",
  "tika-vin04t:1553_31": "dukkaṭaṃ āpajjati.",
  "tika-vin04t:1554_0": "Sakkesu chabbaggiye ārabbha bahū patte viññāpanavatthusmiṃ paññattaṃ,",
  "tika-vin04t:1554_1": "sādhāraṇapaññatti,",
  "tika-vin04t:1554_2": "anāṇattikaṃ,",
  "tika-vin04t:1554_3": "abandhanena abandhanaṃ,",
  "tika-vin04t:1554_4": "ekabandhanaṃ,",
  "tika-vin04t:1554_5": "dubandhanaṃ,",
  "tika-vin04t:1554_6": "tibandhanaṃ,",
  "tika-vin04t:1554_7": "catubbandhanaṃ,",
  "tika-vin04t:1554_8": "abandhanokāsaṃ,",
  "tika-vin04t:1554_9": "ekadviticatubbandhanokāsaṃ cetāpeti,",
  "tika-vin04t:1554_10": "evaṃ ekekena pattena dasadhā dasavidhaṃ pattaṃ.",
  "tika-vin04t:1554_11": "Cetāpanavasena pana ekaṃ nissaggiyapācittiyasataṃ hoti.",
  "tika-vin04t:1554_12": "Naṭṭhapattassa,",
  "tika-vin04t:1554_13": "bhinnapattassa,",
  "tika-vin04t:1554_14": "attano ñātakappavārite,",
  "tika-vin04t:1554_15": "aññassa ca ñātakappavārite,",
  "tika-vin04t:1554_16": "tassevatthāya viññāpentassa,",
  "tika-vin04t:1554_17": "attano dhanena gaṇhato,",
  "tika-vin04t:1554_18": "ummattakādīnañca anāpatti.",
  "tika-vin04t:1554_19": "Adhiṭṭhānupagapattassa ūnapañcabandhanatā,",
  "tika-vin04t:1554_20": "attuddesikatā,",
  "tika-vin04t:1554_21": "akataviññatti,",
  "tika-vin04t:1554_22": "tāya ca paṭilābhoti imānettha cattāri aṅgāni.",
  "tika-vin04t:1554_23": "Samuṭṭhānādīni dhovāpanasikkhāpade vuttanayānevāti.",
  "tika-vin04t:1555_0": "Ūnapañcabandhanasikkhāpadavaṇṇanā niṭṭhitā.",
  "tika-vin04t:1556_0": "3. Bhesajjasikkhāpadavaṇṇanā",
  "tika-vin04t:1557_0": "Tatiye paṭisāyanīyānīti paṭisāyitabbāni,",
  "tika-vin04t:1557_1": "paribhuñjitabbānīti attho.",
  "tika-vin04t:1557_2": "Etena sayaṃ uggahetvā nikkhittānaṃ sattāhātikkamepi anāpattiṃ dasseti,",
  "tika-vin04t:1557_3": "tāni hi paṭisāyituṃ na vaṭṭanti.",
  "tika-vin04t:1557_4": "Bhesajjānīti bhesajjakiccaṃ karontu vā, mā vā,",
  "tika-vin04t:1557_5": "evaṃ laddhavohārāni.",
  "tika-vin04t:1557_6": "Sappi nāma gavādīnaṃ sappi,",
  "tika-vin04t:1557_7": "yesaṃ maṃsaṃ kappati,",
  "tika-vin04t:1557_8": "tesaṃ sappi.",
  "tika-vin04t:1557_9": "Tathā navanītaṃ.",
  "tika-vin04t:1557_10": "Telaṃ nāma tilasāsapamadhūkaeraṇḍakavasādīhi nibbattitaṃ.",
  "tika-vin04t:1557_11": "Madhu nāma makkhikāmadhumeva.",
  "tika-vin04t:1557_12": "Phāṇitaṃ nāma ucchurasaṃ upādāya pana apakkā vā avatthukapakkā vā sabbāpi ucchuvikati “phāṇita”nti veditabbaṃ.",
  "tika-vin04t:1557_13": "Tāni paṭiggahetvāti tāni bhesajjāni paṭiggahetvā,",
  "tika-vin04t:1557_14": "na tesaṃ vatthūni.",
  "tika-vin04t:1557_15": "Etena ṭhapetvā vasātelaṃ yānettha yāvakālikavatthukāni,",
  "tika-vin04t:1557_16": "tesaṃ vatthūni paṭiggahetvā katāni sappiādīni sattāhaṃ atikkāmayatopi anāpattiṃ dasseti.",
  "tika-vin04t:1557_17": "Vasātelaṃ pana kāle paṭiggahitaṃ kāle nipakkaṃ kāle saṃsaṭṭhaṃ telaparibhogena paribhuñjituṃ anuññātaṃ,",
  "tika-vin04t:1557_18": "tasmā ṭhapetvā manussavasaṃ aññaṃ yaṃkañci vasaṃ purebhattaṃ paṭiggahetvā sāmaṃ pacitvā nibbattitatelampi sattāhaṃ nirāmisaparibhogena vaṭṭati.",
  "tika-vin04t:1557_19": "Anupasampannena pacitvā dinnaṃ pana tadahupurebhattaṃ sāmisampi vaṭṭati,",
  "tika-vin04t:1557_20": "aññesaṃ yāvakālikavatthūnaṃ vatthuṃ pacituṃ na vaṭṭatiyeva.",
  "tika-vin04t:1557_21": "Nibbattitasappi vā navanītaṃ vā pacituṃ vaṭṭati,",
  "tika-vin04t:1557_22": "taṃ pana tadahupurebhattampi sāmisaṃ paribhuñjituṃ na vaṭṭati.",
  "tika-vin04t:1557_23": "Purebhattaṃ paṭiggahitakhīrādito anupasampannena pacitvā katasappiādīni pana tadahupurebhattaṃ sāmisānipi vaṭṭanti,",
  "tika-vin04t:1557_24": "pacchābhattato paṭṭhāya anajjhoharaṇīyāni,",
  "tika-vin04t:1557_25": "sattāhātikkamepi anāpatti.",
  "tika-vin04t:1557_26": "Sannidhikārakaṃ paribhuñjitabbānīti sannidhiṃ katvā nidahitvā purebhattaṃ paṭiggahitāni tadahupurebhattaṃ sāmisaparibhogenāpi vaṭṭanti,",
  "tika-vin04t:1557_27": "pacchābhattato paṭṭhāya pana tāni ca,",
  "tika-vin04t:1557_28": "pacchābhattaṃ paṭiggahitāni ca sattāhaṃ nirāmisaparibhogena paribhuñjitabbānīti attho.",
  "tika-vin04t:1557_29": "“Paribhuñjitabbānī”ti ca vacanato antosattāhe abbhañjanādīnaṃ atthāya adhiṭṭhahitvā ṭhapitesu anāpatti,",
  "tika-vin04t:1557_30": "yāvajīvikāni sāsapamadhūkaeraṇḍakaaṭṭhīni telakaraṇatthaṃ paṭiggahetvā tadaheva katatelaṃ sattāhakālikaṃ,",
  "tika-vin04t:1557_31": "dutiyadivase kataṃ chāhaṃ vaṭṭati,",
  "tika-vin04t:1557_32": "tatiyadivase kataṃ pañcāhaṃ,",
  "tika-vin04t:1557_33": "catutthapañcamachaṭṭhasattamadivase kataṃ tadaheva vaṭṭati.",
  "tika-vin04t:1557_34": "Sace yāva aruṇassa uggamanā tiṭṭhati,",
  "tika-vin04t:1557_35": "nissaggiyaṃ hoti,",
  "tika-vin04t:1557_36": "aṭṭhamadivase kataṃ anajjhoharaṇīyaṃ,",
  "tika-vin04t:1557_37": "anissaggiyattā pana bāhiraparibhogena vaṭṭati.",
  "tika-vin04t:1557_38": "Sacepi na karoti,",
  "tika-vin04t:1557_39": "telatthāya paṭiggahitasāsapādīnaṃ pana pāḷiyaṃ anāgatasappiādīnañca sattāhātikkame dukkaṭaṃ āpajjati.",
  "tika-vin04t:1557_40": "Sītudakena katamadhūkapupphaphāṇitaṃ pana phāṇitagatikameva,",
  "tika-vin04t:1557_41": "ambaphāṇitādīni yāvakālikāni.",
  "tika-vin04t:1557_42": "Yaṃ panettha sattāhakālikaṃ,",
  "tika-vin04t:1557_43": "taṃ nissaṭṭhaṃ paṭilabhitvāpi aruādīni vā makkhetuṃ,",
  "tika-vin04t:1557_44": "ajjhoharituṃ vā na vaṭṭati.",
  "tika-vin04t:1557_45": "Padīpe kāḷavaṇṇe vā upanetabbaṃ,",
  "tika-vin04t:1557_46": "aññassa bhikkhuno kāyikaparibhogaṃ vaṭṭati.",
  "tika-vin04t:1557_47": "Yaṃ pana nirapekkho pariccajitvā puna labhati,",
  "tika-vin04t:1557_48": "taṃ ajjhoharitumpi vaṭṭati.",
  "tika-vin04t:1557_49": "Visuṃ ṭhapitasappiādīsu,",
  "tika-vin04t:1557_50": "ekabhājane vā amissitesu vatthugaṇanāya āpattiyo.",
  "tika-vin04t:1558_0": "Sāvatthiyaṃ sambahule bhikkhū ārabbha sattāhaṃ atikkamanavatthusmiṃ paññattaṃ,",
  "tika-vin04t:1558_1": "sesaṃ cīvaravaggassa paṭhamasikkhāpade vuttanayeneva veditabbanti.",
  "tika-vin04t:1559_0": "Bhesajjasikkhāpadavaṇṇanā niṭṭhitā.",
  "tika-vin04t:1560_0": "4. Vassikasāṭikasikkhāpadavaṇṇanā",
  "tika-vin04t:1561_0": "Catutthe māso seso gimhānanti catunnaṃ gimhamāsānaṃ eko pacchimamāso seso.",
  "tika-vin04t:1561_1": "Pariyesitabbanti gimhānaṃ pacchimamāsassa paṭhamadivasato paṭṭhāya yāva kattikamāsassa pacchimadivaso,",
  "tika-vin04t:1561_2": "tāva “kālo vassikasāṭikāyā”tiādinā satuppādakaraṇena,",
  "tika-vin04t:1561_3": "saṅghassa pavāritaṭṭhānato,",
  "tika-vin04t:1561_4": "attano ñātakappavāritaṭṭhānato pana “detha me vassikasāṭikacīvara”ntiādikāya viññattiyāpi pariyesitabbaṃ.",
  "tika-vin04t:1561_5": "Aññātakaappavāritaṭṭhāne satuppādaṃ karontassa vattabhede dukkaṭaṃ,",
  "tika-vin04t:1561_6": "yathā vā tathā vā “detha me”tiādivacanena viññāpentassa aññātakaviññattisikkhāpadena nissaggiyaṃ pācittiyaṃ.",
  "tika-vin04t:1561_7": "Katvā nivāsetabbanti gimhānaṃ pacchimaddhamāsassa paṭhamadivasato paṭṭhāya yāva kattikamāsassa pacchimadivaso,",
  "tika-vin04t:1561_8": "tāva sūcikammaniṭṭhānena sakimpi vaṇṇabhedamattarajanena kappabindukaraṇena ca katvā paridahitabbā.",
  "tika-vin04t:1561_9": "Ettāvatā gimhānaṃ pacchimo māso pariyesanakkhettaṃ,",
  "tika-vin04t:1561_10": "pacchimo addhamāso karaṇanivāsanakkhettampi,",
  "tika-vin04t:1561_11": "vassānassa catūsu māsesu sabbampi taṃ vaṭṭatīti ayamattho dassito hoti.",
  "tika-vin04t:1561_12": "Yo cāyaṃ gimhānaṃ pacchimo māso anuññāto,",
  "tika-vin04t:1561_13": "ettha katapariyesitampi vassikasāṭikaṃ adhiṭṭhātuṃ na vaṭṭati.",
  "tika-vin04t:1561_14": "Sace tasmiṃ māse atikkante vassaṃ ukkaḍḍhiyati,",
  "tika-vin04t:1561_15": "puna māsaparihāraṃ labhati,",
  "tika-vin04t:1561_16": "dhovitvā pana nikkhipitvā vassūpanāyikadivase adhiṭṭhātabbā.",
  "tika-vin04t:1561_17": "Sace satisammosena vā appahonakabhāvena vā akatā hoti.",
  "tika-vin04t:1561_18": "Te ca dve māse vassānassa catumāsanti cha māse parihāraṃ labhati.",
  "tika-vin04t:1561_19": "Sace pana kattikamāse kathinaṃ atthariyati,",
  "tika-vin04t:1561_20": "aparepi cattāro māse labhati,",
  "tika-vin04t:1561_21": "evaṃ dasa māsā honti.",
  "tika-vin04t:1561_22": "Tato parampi satiyā paccāsāya taṃ mūlacīvaraṃ katvā ṭhapentassa ekamāsanti evaṃ ekādasa māse parihāraṃ labhati,",
  "tika-vin04t:1561_23": "ito paraṃ ekāhampi na labhati.",
  "tika-vin04t:1562_0": "Orena ce māso seso gimhānanti gimhānaṃ pacchimamāsassa orimabhāge yāva hemantassa paṭhamadivaso,",
  "tika-vin04t:1562_1": "tāvāti attho.",
  "tika-vin04t:1562_2": "Pariyeseyyāti etesu sattasu piṭṭhisamayamāsesu aññātakaappavāritaṭṭhānato satuppādakaraṇena pariyesantassa nissaggiyaṃ pācittiyaṃ,",
  "tika-vin04t:1562_3": "viññāpentassa aññātakaviññattisikkhāpadena nissaggiyaṃ pācittiyaṃ,",
  "tika-vin04t:1562_4": "ñātakappavārite viññāpentassa tena sikkhāpadena anāpatti,",
  "tika-vin04t:1562_5": "satuppādaṃ karontassa iminā sikkhāpadena āpatti.",
  "tika-vin04t:1562_6": "Orenaddhamāso seso gimhānanti gimhānassa pacchimaddhamāsato orimabhāge ekasmiṃ addhamāse.",
  "tika-vin04t:1562_7": "Katvā nivāseyyāti etthantare dhammena uppannampi katvā nivāsentassa nissaggiyaṃ hoti.",
  "tika-vin04t:1563_0": "Sāvatthiyaṃ chabbaggiye bhikkhū ārabbha vassikasāṭikapariyesanavatthusmiṃ paññattaṃ,",
  "tika-vin04t:1563_1": "asādhāraṇapaññatti,",
  "tika-vin04t:1563_2": "anāṇattikaṃ,",
  "tika-vin04t:1563_3": "tikapācittiyaṃ,",
  "tika-vin04t:1563_4": "ūnakamāsaddhamāsesu atirekasaññino vematikassa vā dukkaṭaṃ,",
  "tika-vin04t:1563_5": "tathā satiyā vassikasāṭikāya naggassa kāyaṃ ovassāpayato.",
  "tika-vin04t:1563_6": "Pokkharaṇiyādīsu pana nhāyantassa vā acchinnacīvarassa vā naṭṭhacīvarassa vā “anivatthaṃ corā harantī”ti",
  "tika-vin04t:1563_7": "evaṃ āpadāsu vā nivāsayato ummattakādīnañca anāpatti.",
  "tika-vin04t:1563_8": "Ettha ca vassikasāṭikāya attuddesikatā,",
  "tika-vin04t:1563_9": "asamaye pariyesanatā,",
  "tika-vin04t:1563_10": "tāya ca paṭilābhoti imāni tāva pariyesanāpattiyā tīṇi aṅgāni.",
  "tika-vin04t:1563_11": "Sacīvaratā,",
  "tika-vin04t:1563_12": "āpadābhāvo,",
  "tika-vin04t:1563_13": "vassikasāṭikāya sakabhāvo,",
  "tika-vin04t:1563_14": "asamaye nivāsananti imāni nivāsanāpattiyā cattāri aṅgāni.",
  "tika-vin04t:1563_15": "Samuṭṭhānādīni dhovāpanasikkhāpade vuttanayānevāti.",
  "tika-vin04t:1564_0": "Vassikasāṭikasikkhāpadavaṇṇanā niṭṭhitā.",
  "tika-vin04t:1565_0": "5. Cīvaraacchindanasikkhāpadavaṇṇanā",
  "tika-vin04t:1566_0": "Pañcame sāmaṃ cīvaraṃ datvāti veyyāvaccādīni paccāsisamāno sayameva datvā.",
  "tika-vin04t:1566_1": "Acchindeyyāti veyyāvaccādīni akarontaṃ disvā sakasaññāya acchindantassa vatthugaṇanāya āpattiyo.",
  "tika-vin04t:1566_2": "Acchindāpeyyātiettha pana “acchindā”ti āṇattiyā dukkaṭaṃ,",
  "tika-vin04t:1566_3": "acchindesu yattakāni āṇattāni,",
  "tika-vin04t:1566_4": "tesaṃ gaṇanāya āpattiyo.",
  "tika-vin04t:1567_0": "Sāvatthiyaṃ upanandaṃ ārabbha cīvaraacchindanavatthusmiṃ paññattaṃ,",
  "tika-vin04t:1567_1": "sādhāraṇapaññatti,",
  "tika-vin04t:1567_2": "sāṇattikaṃ,",
  "tika-vin04t:1567_3": "tikapācittiyaṃ.",
  "tika-vin04t:1567_4": "Anupasampanne upasampannasaññino,",
  "tika-vin04t:1567_5": "vematikassa,",
  "tika-vin04t:1567_6": "anupasampannasaññino vā,",
  "tika-vin04t:1567_7": "upasampannassāpi vikappanupagapacchimacīvaraṃ ṭhapetvā aññaṃ parikkhāraṃ,",
  "tika-vin04t:1567_8": "anupasampannassa ca yaṃkiñci acchindato vā dukkaṭaṃ.",
  "tika-vin04t:1567_9": "Tena tuṭṭhena vā kupitena vā dinnaṃ pana tassa vissāsaṃ vā gaṇhantassa ummattakādīnañca anāpatti.",
  "tika-vin04t:1567_10": "Vikappanupagapacchimacīvaratā,",
  "tika-vin04t:1567_11": "sāmaṃ dinnatā,",
  "tika-vin04t:1567_12": "sakasaññitā,",
  "tika-vin04t:1567_13": "upasampannatā,",
  "tika-vin04t:1567_14": "kodhavasena acchindanaṃ vā acchindāpanaṃ vāti imānettha pañca aṅgāni.",
  "tika-vin04t:1567_15": "Samuṭṭhānādīni adinnādānasadisāni aññatra vedanāya.",
  "tika-vin04t:1567_16": "Vedanā pana idha dukkhavedanāyevāti.",
  "tika-vin04t:1568_0": "Cīvaraacchindanasikkhāpadavaṇṇanā niṭṭhitā.",
  "tika-vin04t:1569_0": "6. Suttaviññattisikkhāpadavaṇṇanā",
  "tika-vin04t:1570_0": "Chaṭṭhe suttanti chabbidhaṃ khomasuttādiṃ vā tesaṃ anulomaṃ vā.",
  "tika-vin04t:1570_1": "Viññāpetvāti cīvaratthāya yācitvā.",
  "tika-vin04t:1570_2": "Vāyāpeyyāti “cīvaraṃ me, āvuso,",
  "tika-vin04t:1570_3": "vāyathā”ti akappiyāya viññattiyā vāyāpeyya.",
  "tika-vin04t:1570_4": "Nissaggiyanti evaṃ vāyāpentassa yo tantavāyo cīvaravāyanatthaṃ turivemasajjanādike payoge karoti,",
  "tika-vin04t:1570_5": "tassa sabbappayogesu dukkaṭaṃ,",
  "tika-vin04t:1570_6": "paṭilābhena nissaggiyaṃ hoti.",
  "tika-vin04t:1571_0": "Rājagahe chabbaggiye bhikkhū ārabbha cīvaravāyāpanavatthusmiṃ paññattaṃ,",
  "tika-vin04t:1571_1": "sādhāraṇapaññatti,",
  "tika-vin04t:1571_2": "anāṇattikaṃ,",
  "tika-vin04t:1571_3": "viññāpitasuttaṃ viññāpitatantavāyena vāyāpentassa dīghato vidatthimatte tiriyañca hatthamatte vīte nissaggiyaṃ pācittiyaṃ.",
  "tika-vin04t:1571_4": "Iti yāva cīvaraṃ vaḍḍhati,",
  "tika-vin04t:1571_5": "tāva iminā pamāṇena āpattiyo vaḍḍhanti.",
  "tika-vin04t:1571_6": "Teneva pana aviññattiyā laddhasuttaṃ vāyāpentassa yathā pubbe nissaggiyaṃ,",
  "tika-vin04t:1571_7": "evaṃ idha dukkaṭaṃ.",
  "tika-vin04t:1571_8": "Teneva viññattañca aviññattañca vāyāpentassa sace vuttappamāṇena kedārabaddhaṃ viya cīvaraṃ hoti,",
  "tika-vin04t:1571_9": "akappiyasuttamaye paricchede pācittiyaṃ,",
  "tika-vin04t:1571_10": "itarasmiṃ tatheva dukkaṭaṃ.",
  "tika-vin04t:1571_11": "Tato ce ūnatarā paricchedā,",
  "tika-vin04t:1571_12": "sabbaparicchedesu dukkaṭāneva.",
  "tika-vin04t:1571_13": "Atha ekantarikena vā suttena dīghato vā kappiyaṃ tiriyaṃ akappiyaṃ katvā vītaṃ hoti,",
  "tika-vin04t:1571_14": "pubbe vuttappamāṇagaṇanāya dukkaṭāni.",
  "tika-vin04t:1571_15": "Eteneva upāyena kappiyatantavāyena akappiyasutte,",
  "tika-vin04t:1571_16": "kappiyākappiyehi tantavāyehi suttepi kappiye akappiye kappiyākappiye ca āpattibhedo veditabbo.",
  "tika-vin04t:1571_17": "Tikapācittiyaṃ,",
  "tika-vin04t:1571_18": "avāyāpite vāyāpitasaññino vematikassa vā dukkaṭaṃ.",
  "tika-vin04t:1571_19": "Cīvarasibbanaāyogakāyabandhanaaṃsabaddhakapattatthavikaparissāvanānaṃ atthāya suttaṃ viññāpentassa,",
  "tika-vin04t:1571_20": "ñātakappavāritehi kappiyasuttaṃ vāyāpentassa,",
  "tika-vin04t:1571_21": "aññassatthāya,",
  "tika-vin04t:1571_22": "attano dhanena,",
  "tika-vin04t:1571_23": "ummattakādīnañca anāpatti,",
  "tika-vin04t:1571_24": "cīvaratthāya viññāpitasuttaṃ,",
  "tika-vin04t:1571_25": "attuddesikatā,",
  "tika-vin04t:1571_26": "akappiyatantavāyena akappiyaviññattiyā vāyāpananti imānettha tīṇi aṅgāni.",
  "tika-vin04t:1571_27": "Samuṭṭhānādīni dhovāpanasikkhāpade vuttanayānevāti.",
  "tika-vin04t:1572_0": "Suttaviññattisikkhāpadavaṇṇanā niṭṭhitā.",
  "tika-vin04t:1573_0": "7. Mahāpesakārasikkhāpadavaṇṇanā",
  "tika-vin04t:1574_0": "Sattame tatra ce so bhikkhūti yatra gāme vā nigame vā tantavāyā, tatra.",
  "tika-vin04t:1574_1": "Pubbe appavāritoti cīvarasāmikehi appavārito hutvā.",
  "tika-vin04t:1574_2": "Vikappaṃ āpajjeyyāti visiṭṭhakappaṃ adhikavidhānaṃ āpajjeyya.",
  "tika-vin04t:1574_3": "Idāni yenākārena vikappaṃ āpanno hoti,",
  "tika-vin04t:1574_4": "taṃ dassetuṃ idaṃ kho,",
  "tika-vin04t:1574_5": "āvusotiādi vuttaṃ.",
  "tika-vin04t:1574_6": "Tattha āyatanti dīghaṃ.",
  "tika-vin04t:1574_7": "Vitthatanti puthulaṃ.",
  "tika-vin04t:1574_8": "Appitanti ghanaṃ.",
  "tika-vin04t:1574_9": "Suvītanti suṭṭhu vītaṃ,",
  "tika-vin04t:1574_10": "sabbaṭṭhānesu samaṃ katvā vītaṃ.",
  "tika-vin04t:1574_11": "Suppavāyitanti suṭṭhu pavāyitaṃ,",
  "tika-vin04t:1574_12": "sabbaṭṭhānesu samaṃ katvā tante pasāritaṃ.",
  "tika-vin04t:1574_13": "Suvilekhitanti lekhaniyā suṭṭhu vilekhitaṃ.",
  "tika-vin04t:1574_14": "Suvitacchitanti kocchena suṭṭhu vitacchitaṃ,",
  "tika-vin04t:1574_15": "suṭṭhu niddhotanti attho.",
  "tika-vin04t:1574_16": "Piṇḍapātamattampīti ettha ca na bhikkhuno piṇḍapātadānamattena taṃ nissaggiyaṃ hoti,",
  "tika-vin04t:1574_17": "sace pana te tassa vacanena cīvarasāmikānaṃ hatthato suttaṃ gahetvā īsakampi āyataṃ vā vitthataṃ vā appitaṃ vā karonti,",
  "tika-vin04t:1574_18": "atha tesaṃ payoge bhikkhuno dukkaṭaṃ,",
  "tika-vin04t:1574_19": "paṭilābhena nissaggiyaṃ hoti.",
  "tika-vin04t:1575_0": "Sāvatthiyaṃ upanandaṃ ārabbha cīvare vikappaṃ āpajjanavatthusmiṃ paññattaṃ,",
  "tika-vin04t:1575_1": "sādhāraṇapaññatti,",
  "tika-vin04t:1575_2": "anāṇattikaṃ,",
  "tika-vin04t:1575_3": "tikapācittiyaṃ,",
  "tika-vin04t:1575_4": "ñātake aññātakasaññino vematikassa vā dukkaṭaṃ.",
  "tika-vin04t:1575_5": "Ñātakappavāritānaṃ tantavāyehi,",
  "tika-vin04t:1575_6": "aññassa vā atthāya,",
  "tika-vin04t:1575_7": "attano vā dhanena,",
  "tika-vin04t:1575_8": "mahagghaṃ vāyāpetukāmaṃ appagghaṃ vāyāpentassa,",
  "tika-vin04t:1575_9": "ummattakādīnañca anāpatti.",
  "tika-vin04t:1575_10": "Aññātakaappavāritānaṃ tantavāye upasaṅkamitvā vikappamāpajjanatā,",
  "tika-vin04t:1575_11": "cīvarassa attuddesikatā,",
  "tika-vin04t:1575_12": "tassa vacanena suttavaḍḍhanaṃ,",
  "tika-vin04t:1575_13": "cīvarappaṭilābhoti imānettha cattāri aṅgāni.",
  "tika-vin04t:1575_14": "Samuṭṭhānādīni dhovāpanasikkhāpade vuttanayānevāti.",
  "tika-vin04t:1576_0": "Mahāpesakārasikkhāpadavaṇṇanā niṭṭhitā.",
  "tika-vin04t:1577_0": "8. Accekacīvarasikkhāpadavaṇṇanā",
  "tika-vin04t:1578_0": "Aṭṭhame dasāhānāgatanti dasa ahāni dasāhaṃ,",
  "tika-vin04t:1578_1": "tena dasāhena anāgatā dasāhānāgatā,",
  "tika-vin04t:1578_2": "dasāhena asampattāti attho,",
  "tika-vin04t:1578_3": "taṃ dasāhānāgataṃ,",
  "tika-vin04t:1578_4": "accantasaṃyogavasena bhummatthe upayogavacanaṃ.",
  "tika-vin04t:1578_5": "Kattikatemāsikapuṇṇamanti paṭhamakattikapuṇṇamaṃ,",
  "tika-vin04t:1578_6": "idhāpi paṭhamapadassa anupayogatā purimanayeneva bhummatthe upayogavacanaṃ.",
  "tika-vin04t:1578_7": "Idaṃ vuttaṃ hoti –",
  "tika-vin04t:1578_8": "yato paṭṭhāya paṭhamappavāraṇā “dasāhānāgatā”ti vuccati,",
  "tika-vin04t:1578_9": "sacepi tāni divasāni accantameva bhikkhuno accekacīvaraṃ uppajjeyya,",
  "tika-vin04t:1578_10": "“accekaṃ ida”nti jānamānena bhikkhunā sabbampi paṭiggahetabbanti.",
  "tika-vin04t:1578_11": "Tena pavāraṇāmāsassa juṇhapakkhapañcamito paṭṭhāya uppannassa cīvarassa nidhānakālo dassito hoti.",
  "tika-vin04t:1578_12": "Kāmañcesa “dasāhaparamaṃ atirekacīvaraṃ dhāretabba”ntiimināva siddho,",
  "tika-vin04t:1578_13": "aṭṭhuppattivasena pana apubbaṃ viya atthaṃ dassetvā sikkhāpadaṃ ṭhapitaṃ.",
  "tika-vin04t:1578_14": "Accekacīvaranti gamikagilānagabbhiniabhinavuppannasaddhānaṃ puggalānaṃ aññatarena “vassāvāsikaṃ dassāmī”ti evaṃ ārocetvā dinnaṃ.",
  "tika-vin04t:1578_15": "Sace taṃ pure pavāraṇāya vibhajitaṃ,",
  "tika-vin04t:1578_16": "yena gahitaṃ,",
  "tika-vin04t:1578_17": "tena vassacchedo na kātabbo,",
  "tika-vin04t:1578_18": "karoti ce,",
  "tika-vin04t:1578_19": "taṃ cīvaraṃ saṅghikaṃ hoti.",
  "tika-vin04t:1578_20": "Yāva cīvarakālasamayanti anatthate kathine yāva vassānassa pacchimo māso,",
  "tika-vin04t:1578_21": "atthate kathine yāva pañca māsā,",
  "tika-vin04t:1578_22": "tāva nikkhipitabbaṃ.",
  "tika-vin04t:1579_0": "Sāvatthiyaṃ sambahule bhikkhū ārabbha accekacīvarassa cīvarakālasamayaṃ atikkamanavatthusmiṃ paññattaṃ,",
  "tika-vin04t:1579_1": "sesamettha cīvaravaggassa paṭhamasikkhāpade vuttanayeneva veditabbanti.",
  "tika-vin04t:1580_0": "Accekacīvarasikkhāpadavaṇṇanā niṭṭhitā.",
  "tika-vin04t:1581_0": "9. Sāsaṅkasikkhāpadavaṇṇanā",
  "tika-vin04t:1582_0": "Navame upavassaṃ kho panāti ettha upavassanti upavassa,",
  "tika-vin04t:1582_1": "upavasitvāti vuttaṃ hoti,",
  "tika-vin04t:1582_2": "upasampajjantiādīsu viya hettha anunāsiko daṭṭhabbo,",
  "tika-vin04t:1582_3": "vassaṃ upagantvā vasitvā cāti attho.",
  "tika-vin04t:1582_4": "Imassa ca padassa “tathārūpesu bhikkhu senāsanesu viharanto”tiiminā sambandho,",
  "tika-vin04t:1582_5": "idaṃ vuttaṃ hoti –",
  "tika-vin04t:1582_6": "vassaṃ upagantvā vasitvā ca tato paraṃ pacchimakattikapuṇṇamapariyosānakālaṃ yāni kho pana tāni āraññakāni…pe…",
  "tika-vin04t:1582_7": "antaraghare nikkhipeyyāti.",
  "tika-vin04t:1582_8": "Tattha āraññakānīti sabbapacchimāni āropitena ācariyadhanunā gāmassa indakhīlato paṭṭhāya pañcadhanusatappamāṇe padese katasenāsanāni.",
  "tika-vin04t:1582_9": "Sace pana aparikkhitto gāmo hoti,",
  "tika-vin04t:1582_10": "parikkhepārahaṭṭhānato paṭṭhāya minetabbaṃ.",
  "tika-vin04t:1582_11": "Sace vihārassa parikkhepo vā aparikkhittassa yaṃ gāmato sabbapaṭhamaṃ senāsanaṃ vā cetiyaṃ vā bodhi vā dhuvasannipātaṭṭhānaṃ vā yāva,",
  "tika-vin04t:1582_12": "taṃ tāva pakatimaggena minetabbaṃ,",
  "tika-vin04t:1582_13": "aññaṃ maggaṃ kātuṃ,",
  "tika-vin04t:1582_14": "amaggena vā minetuṃ na vaṭṭati.",
  "tika-vin04t:1582_15": "Sāsaṅkasammatānīti corādīnaṃ niviṭṭhokāsādidassanena “sāsaṅkānī”ti sammatāni,",
  "tika-vin04t:1582_16": "evaṃ saññātānīti attho.",
  "tika-vin04t:1582_17": "Saha paṭibhayena sappaṭibhayāni,",
  "tika-vin04t:1582_18": "corehi manussānaṃ hataviluttākoṭitabhāvadassanato sannihitabalavabhayānīti attho.",
  "tika-vin04t:1583_0": "Antaraghare nikkhipeyyāti āraññakassa senāsanassa samantā sabbadisābhāgesu attanā abhirucite gocaragāme nikkhipeyya.",
  "tika-vin04t:1583_1": "Tañca kho satiyā aṅgasampattiyā,",
  "tika-vin04t:1583_2": "tatrāyaṃ aṅgasampatti –",
  "tika-vin04t:1583_3": "purimikāya upagantvā mahāpavāraṇāya pavārito hoti,",
  "tika-vin04t:1583_4": "idamekaṃ aṅgaṃ.",
  "tika-vin04t:1583_5": "Kattikamāsoyeva hoti,",
  "tika-vin04t:1583_6": "idaṃ dutiyaṃ aṅgaṃ.",
  "tika-vin04t:1583_7": "Pañcadhanusatikapacchimappamāṇayuttaṃ senāsanaṃ hoti,",
  "tika-vin04t:1583_8": "idaṃ tatiyaṃ aṅgaṃ.",
  "tika-vin04t:1583_9": "Ūnappamāṇe vā gāvutato atirekappamāṇe vā na labhati,",
  "tika-vin04t:1583_10": "yatra hi piṇḍāya caritvā bhuttavelāyameva puna vihāraṃ sakkā āgantuṃ,",
  "tika-vin04t:1583_11": "tadeva idhādhippetaṃ.",
  "tika-vin04t:1583_12": "Sāsaṅkasappaṭibhayameva hoti,",
  "tika-vin04t:1583_13": "idaṃ catutthaṃ aṅgaṃ hotīti.",
  "tika-vin04t:1583_14": "Kocideva paccayoti kiñcideva kāraṇaṃ.",
  "tika-vin04t:1583_15": "Tena cīvarenāti tena antaraghare nikkhittacīvarena.",
  "tika-vin04t:1583_16": "Vippavāsāyāti viyogavāsāya.",
  "tika-vin04t:1583_17": "Tato ce uttari vippavaseyyāti chārattato uttari tasmiṃ senāsane sattamaṃ aruṇaṃ uṭṭhāpeyyāti attho,",
  "tika-vin04t:1583_18": "tathā asakkontena pana gāmasīmaṃ okkamitvā sabhāyaṃ vā yattha katthaci vā vasitvā cīvarappavattiṃ ñatvā pakkamituṃ vaṭṭati.",
  "tika-vin04t:1583_19": "Aññatra bhikkhusammutiyāti yaṃ saṅgho gilānassa bhikkhuno cīvarena vippavāsasammutiṃ deti,",
  "tika-vin04t:1583_20": "taṃ ṭhapetvā aladdhasammutikassa atirekachārattaṃ vippavasato nissaggiyaṃ hoti.",
  "tika-vin04t:1584_0": "Sāvatthiyaṃ sambahule bhikkhū ārabbha cīvaravippavāsavatthusmiṃ paññattaṃ,",
  "tika-vin04t:1584_1": "sesamettha cīvaravaggassa dutiyasikkhāpade vuttanayeneva veditabbanti.",
  "tika-vin04t:1585_0": "Sāsaṅkasikkhāpadavaṇṇanā niṭṭhitā.",
  "tika-vin04t:1586_0": "10. Pariṇatasikkhāpadavaṇṇanā",
  "tika-vin04t:1587_0": "Dasame saṅghikanti saṅghassa santakaṃ.",
  "tika-vin04t:1587_1": "So hi saṅghassa pariṇatattā hatthe anāruḷhopi ekena pariyāyena saṅghasantako hoti.",
  "tika-vin04t:1587_2": "Lābhanti labhitabbaṃ cīvarādivatthuṃ.",
  "tika-vin04t:1587_3": "Pariṇatanti “dassāma karissāmā”ti vacībhedena vā hatthamuddāya vā saṅghassa ninnaṃ hutvā ṭhitaṃ.",
  "tika-vin04t:1587_4": "Attano pariṇāmeyyāti “idaṃ mayhaṃ dethā”tiādīni vadanto attaninnaṃ kareyya.",
  "tika-vin04t:1587_5": "Sace pana saṅghassa dinnaṃ hoti,",
  "tika-vin04t:1587_6": "taṃ gahetuṃ na vaṭṭati,",
  "tika-vin04t:1587_7": "saṅghasseva dātabbaṃ.",
  "tika-vin04t:1587_8": "Pariṇataṃ pana sahadhammikānaṃ vā gihīnaṃ vā antamaso mātusantakampi attano pariṇāmentassa payoge dukkaṭaṃ,",
  "tika-vin04t:1587_9": "paṭilābhena nissaggiyaṃ hoti.",
  "tika-vin04t:1588_0": "Sāvatthiyaṃ chabbaggiye bhikkhū ārabbha pariṇāmanavatthusmiṃ paññattaṃ,",
  "tika-vin04t:1588_1": "sādhāraṇapaññatti,",
  "tika-vin04t:1588_2": "anāṇattikaṃ,",
  "tika-vin04t:1588_3": "pariṇate vematikassa,",
  "tika-vin04t:1588_4": "apariṇate pariṇatasaññino ceva vematikassa ca,",
  "tika-vin04t:1588_5": "saṅghacetiyapuggalesu yassa kassaci pariṇataṃ aññasaṅghādīnaṃ pariṇāmentassa ca dukkaṭaṃ.",
  "tika-vin04t:1588_6": "Apariṇatasaññino,",
  "tika-vin04t:1588_7": "“kattha demā”ti pucchite “yattha tumhākaṃ cittaṃ pasīdati,",
  "tika-vin04t:1588_8": "tattha detha,",
  "tika-vin04t:1588_9": "tumhākaṃ deyyadhammo paribhogaṃ vā labheyyā”tiādīni vadantassa,",
  "tika-vin04t:1588_10": "ummattakādīnañca anāpatti.",
  "tika-vin04t:1588_11": "Saṅghe pariṇatabhāvo,",
  "tika-vin04t:1588_12": "taṃ ñatvā attano pariṇāmanaṃ,",
  "tika-vin04t:1588_13": "paṭilābhoti imānettha tīṇi aṅgāni.",
  "tika-vin04t:1588_14": "Samuṭṭhānādīni adinnādānasadisānīti.",
  "tika-vin04t:1589_0": "Pariṇatasikkhāpadavaṇṇanā niṭṭhitā.",
  "tika-vin04t:1590_0": "Pattavaggo tatiyo.",
  "tika-vin04t:1591_0": "Iti kaṅkhāvitaraṇiyā pātimokkhavaṇṇanāya",
  "tika-vin04t:1592_0": "Nissaggiyapācittiyavaṇṇanā niṭṭhitā.",
  "tika-vin04t:1593_0": "Pācittiyakaṇḍo",
  "tika-vin04t:1594_0": "1. Musāvādavaggo",
  "tika-vin04t:1595_0": "1. Musāvādasikkhāpadavaṇṇanā",
  "tika-vin04t:1596_0": "Pācittiyesu musāvādavaggassa paṭhame sampajānamusāvādeti pubbepi jānitvā vacanakkhaṇepi jānantasseva musāvādabhaṇane.",
  "tika-vin04t:1596_1": "Bhaṇanañca nāma idha abhūtassa vā bhūtataṃ,",
  "tika-vin04t:1596_2": "bhūtassa vā abhūtataṃ katvā kāyena vā vācāya vā viññāpanappayogo,",
  "tika-vin04t:1596_3": "nimittatthe cetaṃ bhummavacanaṃ.",
  "tika-vin04t:1596_4": "Tasmā yo sampajānamusāvādaṃ vadati,",
  "tika-vin04t:1596_5": "tassa taṃnimittaṃ taṃhetu tappaccayā pācittiyaṃ hotīti evamettha aññesu ca īdisesu attho veditabbo.",
  "tika-vin04t:1597_0": "Sāvatthiyaṃ hatthakaṃ sakyaputtaṃ ārabbha avajānitvā paṭijānanādivatthusmiṃ paññattaṃ,",
  "tika-vin04t:1597_1": "sādhāraṇapaññatti,",
  "tika-vin04t:1597_2": "anāṇattikaṃ,",
  "tika-vin04t:1597_3": "uttarimanussadhammārocanatthaṃ musā bhaṇantassa pārājikaṃ,",
  "tika-vin04t:1597_4": "amūlakena pārājikena anuddhaṃsanatthaṃ saṅghādiseso,",
  "tika-vin04t:1597_5": "saṅghādisesena anuddhaṃsanatthaṃ pācittiyaṃ,",
  "tika-vin04t:1597_6": "ācāravipattiyā anuddhaṃsanatthaṃ dukkaṭaṃ,",
  "tika-vin04t:1597_7": "“yo te vihāre vasī”tiādinā pariyāyena uttarimanussadhammārocanatthaṃ paṭivijānantassa musā bhaṇite thullaccayaṃ,",
  "tika-vin04t:1597_8": "appaṭivijānantassa dukkaṭaṃ,",
  "tika-vin04t:1597_9": "kevalaṃ musā bhaṇantassa idha pācittiyaṃ.",
  "tika-vin04t:1597_10": "Anupadhāretvā sahasā bhaṇantassa,",
  "tika-vin04t:1597_11": "“aññaṃ bhaṇissāmī”ti aññaṃ bhaṇantassa,",
  "tika-vin04t:1597_12": "ummattakādīnañca anāpatti.",
  "tika-vin04t:1597_13": "Visaṃvādanapurekkhāratā,",
  "tika-vin04t:1597_14": "visaṃvādanacittena yamatthaṃ vattukāmo,",
  "tika-vin04t:1597_15": "tassa puggalassa viññāpanapayogo cāti imānettha dve aṅgāni.",
  "tika-vin04t:1597_16": "Samuṭṭhānādīni adinnādānasadisānīti.",
  "tika-vin04t:1598_0": "Musāvādasikkhāpadavaṇṇanā niṭṭhitā.",
  "tika-vin04t:1599_0": "2. Omasavādasikkhāpadavaṇṇanā",
  "tika-vin04t:1600_0": "Dutiye omasavādeti ovijjhanavacane,",
  "tika-vin04t:1600_1": "jātināmagottakammasippaābādhaliṅgakilesaāpattiakkosesu bhūtena vā abhūtena vā yena kenaci pārājikaṃ āpannaṃ",
  "tika-vin04t:1600_2": "vā anāpannaṃ vā yaṃkiñci bhikkhuṃ yāya kāyaci vācāya vā hatthamuddāya vā anaññāpadesena akkosanavacane",
  "tika-vin04t:1600_3": "pācittiyanti attho.",
  "tika-vin04t:1601_0": "Sāvatthiyaṃ chabbaggiye bhikkhū ārabbha omasanavatthusmiṃ paññattaṃ,",
  "tika-vin04t:1601_1": "sādhāraṇapaññatti,",
  "tika-vin04t:1601_2": "anāṇattikaṃ,",
  "tika-vin04t:1601_3": "tehiyeva dasahi akkosavatthūhi “santi idhekacce caṇḍālā”tiādinā nayena aññāpadesaṃ katvā akkosantassa,",
  "tika-vin04t:1601_4": "“corosi gaṇṭhibhedakosī”tiādīhi pāḷimuttakapadehi akkosantassa,",
  "tika-vin04t:1601_5": "yathā tathā vā anupasampannaṃ akkosantassa ca dukkaṭaṃ.",
  "tika-vin04t:1601_6": "Idha bhikkhunīpi anupasampannasaṅkhyaṃ gacchati.",
  "tika-vin04t:1601_7": "Anakkositukāmassa kevalaṃ davakamyatāya vadato sabbattha dubbhāsitaṃ.",
  "tika-vin04t:1601_8": "Atthadhammaanusāsanipurekkhārānaṃ,",
  "tika-vin04t:1601_9": "ummattakādīnañca anāpatti.",
  "tika-vin04t:1601_10": "Yaṃ akkosati,",
  "tika-vin04t:1601_11": "tassa upasampannatā,",
  "tika-vin04t:1601_12": "anaññāpadesena jātiādīhi akkosanaṃ,",
  "tika-vin04t:1601_13": "“maṃ akkosatī”ti jānanā,",
  "tika-vin04t:1601_14": "atthapurekkhāratādīnaṃ abhāvoti imānettha cattāri aṅgāni.",
  "tika-vin04t:1601_15": "Samuṭṭhānādīni adinnādānasadisāni,",
  "tika-vin04t:1601_16": "vedanā pana idha dukkhāti.",
  "tika-vin04t:1602_0": "Omasavādasikkhāpadavaṇṇanā niṭṭhitā.",
  "tika-vin04t:1603_0": "3. Pesuññasikkhāpadavaṇṇanā",
  "tika-vin04t:1604_0": "Tatiye bhikkhupesuññeti bhikkhussa pesuññe,",
  "tika-vin04t:1604_1": "jātiādīhi akkosavatthūhi bhikkhū akkosantassa bhikkhuno sutvā vacanaṃ bhikkhuno piyakamyatāya vā bhedādhippāyena vā yo akkuddho,",
  "tika-vin04t:1604_2": "tassa bhikkhussa kāyena vā vācāya vā upasaṃhaṭe tasmiṃ pesuññakaraṇavacane pācittiyanti attho.",
  "tika-vin04t:1605_0": "Sāvatthiyaṃ chabbaggiye bhikkhū ārabbha pesuññaupasaṃharaṇavatthusmiṃ paññattaṃ,",
  "tika-vin04t:1605_1": "sādhāraṇapaññatti,",
  "tika-vin04t:1605_2": "anāṇattikaṃ,",
  "tika-vin04t:1605_3": "vuttanayeneva aññāpadesena akkosantassa vacanūpasaṃhāre vā pāḷimuttakaakkosūpasaṃhāre vā anupasampannassa ca upasaṃhāre dukkaṭaṃ.",
  "tika-vin04t:1605_4": "Idhāpi bhikkhunī anupasampannaṭṭhāne ṭhitā.",
  "tika-vin04t:1605_5": "Na piyakamyatāya,",
  "tika-vin04t:1605_6": "na bhedādhippāyena kevalaṃ pāpagarahitāya vadantassa,",
  "tika-vin04t:1605_7": "ummattakādīnañca anāpatti.",
  "tika-vin04t:1605_8": "Jātiādīhi anaññāpadesena akkosantassa bhikkhuno sutvā vacanaṃ bhikkhussa upasaṃharaṇaṃ,",
  "tika-vin04t:1605_9": "piyakamyatābhedādhippāyesu aññataratā,",
  "tika-vin04t:1605_10": "tassa vijānanāti imānettha tīṇi aṅgāni.",
  "tika-vin04t:1605_11": "Samuṭṭhānādīni adinnādānasadisānevāti.",
  "tika-vin04t:1606_0": "Pesuññasikkhāpadavaṇṇanā niṭṭhitā.",
  "tika-vin04t:1607_0": "4. Padasodhammasikkhāpadavaṇṇanā",
  "tika-vin04t:1608_0": "Catutthe padaso dhammaṃ vāceyyāti saṅgītittayaṃ anāruḷhampi rājovādatikkhindriyacatuparivattananandopanandakulumpasuttamaggakathādidhammañca",
  "tika-vin04t:1608_1": "saṅgītittayamāruḷhaṃ tipiṭakadhammañca padaṃ padaṃ vāceyya,",
  "tika-vin04t:1608_2": "padānupadaanvakkharaanubyañjanesu ekekaṃ koṭṭhāsanti attho.",
  "tika-vin04t:1608_3": "Pācittiyanti etesu padādīsu bhikkhuñca bhikkhuniñca ṭhapetvā yaṃkañci koṭṭhāsaṃ avasesapuggalehi saddhiṃ ekato bhaṇantassa padādigaṇanāya pācittiyaṃ.",
  "tika-vin04t:1609_0": "Sāvatthiyaṃ chabbaggiye bhikkhū ārabbha padaso dhammavācanavatthusmiṃ paññattaṃ,",
  "tika-vin04t:1609_1": "sādhāraṇapaññatti,",
  "tika-vin04t:1609_2": "anāṇattikaṃ,",
  "tika-vin04t:1609_3": "tikapācittiyaṃ.",
  "tika-vin04t:1609_4": "Upasampanne anupasampannasaññino vematikassa vā dukkaṭaṃ.",
  "tika-vin04t:1609_5": "Anupasampannena saddhiṃ ekato uddesaggahaṇe,",
  "tika-vin04t:1609_6": "sajjhāyakaraṇe,",
  "tika-vin04t:1609_7": "tassa santike uddesaggahaṇe,",
  "tika-vin04t:1609_8": "yebhuyyena paguṇaganthaṃ bhaṇantassa,",
  "tika-vin04t:1609_9": "osārentassa ca khalitaṭṭhāne “evaṃ bhaṇāhī”ti vacane ca ekato bhaṇantassāpi,",
  "tika-vin04t:1609_10": "ummattakādīnañca anāpatti.",
  "tika-vin04t:1609_11": "Anupasampannatā,",
  "tika-vin04t:1609_12": "vuttalakkhaṇaṃ dhammaṃ padaso vācanatā,",
  "tika-vin04t:1609_13": "ekato osāpanañcāti imānettha tīṇi aṅgāni.",
  "tika-vin04t:1609_14": "Padasodhammasamuṭṭhānaṃ, kiriyaṃ,",
  "tika-vin04t:1609_15": "nosaññāvimokkhaṃ,",
  "tika-vin04t:1609_16": "acittakaṃ,",
  "tika-vin04t:1609_17": "paṇṇattivajjaṃ,",
  "tika-vin04t:1609_18": "vacīkammaṃ, ticittaṃ,",
  "tika-vin04t:1609_19": "tivedananti.",
  "tika-vin04t:1610_0": "Padasodhammasikkhāpadavaṇṇanā niṭṭhitā.",
  "tika-vin04t:1611_0": "5. Paṭhamasahaseyyasikkhāpadavaṇṇanā",
  "tika-vin04t:1612_0": "Pañcame anupasampannenāti bhikkhuṃ ṭhapetvā antamaso pārājikavatthubhūtena tiracchānagatenāpi.",
  "tika-vin04t:1612_1": "Uttaridirattatirattanti dvinnaṃ vā tiṇṇaṃ vā rattīnaṃ upari.",
  "tika-vin04t:1612_2": "Sahaseyyanti sabbacchannaparicchanne yebhuyyena channaparicchanne vā senāsane pubbāpariyena vā ekakkhaṇena vā ekato nipajjanaṃ.",
  "tika-vin04t:1612_3": "Kappeyyāti vidaheyya sampādeyya.",
  "tika-vin04t:1612_4": "Tattha chadanaṃ anāhacca diyaḍḍhahatthubbedhena pākārādinā paricchinnampi sabbaparicchannamicceva veditabbaṃ,",
  "tika-vin04t:1612_5": "tasmā iminā lakkhaṇena samannāgato sacepi sattabhūmiko pāsādo ekūpacāro hoti,",
  "tika-vin04t:1612_6": "satagabbhaṃ vā catusālaṃ,",
  "tika-vin04t:1612_7": "yo tattha vā aññattha vā tādise tena vā aññena vā anupasampannena saha tisso rattiyo sayitvā catutthadivase",
  "tika-vin04t:1612_8": "atthaṅgate sūriye anupasampanne nipanne gabbhadvāraṃ pidhāya vā apidhāya vā nipajjati,",
  "tika-vin04t:1612_9": "paṭhamanipanno vā tasmiṃ nipajjante na vuṭṭhāti,",
  "tika-vin04t:1612_10": "tassa ubhinnaṃ uṭṭhahitvā nipajjanappayogagaṇanāya anupasampannagaṇanāya ca pācittiyaṃ.",
  "tika-vin04t:1612_11": "Ayamettha saṅkhepo,",
  "tika-vin04t:1612_12": "vitthāro pana samantapāsādikāyaṃ sabbappakārato vutto.",
  "tika-vin04t:1613_0": "Āḷaviyaṃ sambahule bhikkhū ārabbha anupasampannena sahaseyyavatthusmiṃ paññattaṃ,",
  "tika-vin04t:1613_1": "“uttaridirattatiratta”nti ayamettha anupaññatti,",
  "tika-vin04t:1613_2": "sādhāraṇapaññatti,",
  "tika-vin04t:1613_3": "anāṇattikaṃ,",
  "tika-vin04t:1613_4": "tikapācittiyaṃ,",
  "tika-vin04t:1613_5": "upasampanne anupasampannasaññino vematikassa vā upaddhacchannaparicchannādīsu ca dukkaṭaṃ.",
  "tika-vin04t:1613_6": "Ūnakadirattatirattaṃ vasantassa,",
  "tika-vin04t:1613_7": "tatiyāya rattiyā purāruṇā nikkhamitvā puna vasantassa,",
  "tika-vin04t:1613_8": "sabbacchannasabbāparicchannādīsu vasantassa,",
  "tika-vin04t:1613_9": "itarasmiṃ nisinne nipajjantassa,",
  "tika-vin04t:1613_10": "nipanne vā nisīdantassa,",
  "tika-vin04t:1613_11": "ummattakādīnañca anāpatti.",
  "tika-vin04t:1613_12": "Pācittiyavatthukasenāsanaṃ,",
  "tika-vin04t:1613_13": "tattha anupasampannena saha nipajjanaṃ,",
  "tika-vin04t:1613_14": "catutthadivase sūriyatthaṅgamananti imānettha tīṇi aṅgāni.",
  "tika-vin04t:1613_15": "Samuṭṭhānādīni eḷakalomasadisānevāti.",
  "tika-vin04t:1614_0": "Paṭhamasahaseyyasikkhāpadavaṇṇanā niṭṭhitā.",
  "tika-vin04t:1615_0": "6. Dutiyasahaseyyasikkhāpadavaṇṇanā",
  "tika-vin04t:1616_0": "Chaṭṭhe mātugāmenāti antamaso tadahujātāyapi manussitthiyā.",
  "tika-vin04t:1616_1": "Dissamānarūpā pana yakkhipetiyo paṇḍako methunavatthubhūtā ca tiracchānitthiyo idha dukkaṭavatthukā honti.",
  "tika-vin04t:1617_0": "Sāvatthiyaṃ āyasmantaṃ anuruddhattheraṃ ārabbha mātugāmena sahaseyyavatthusmiṃ paññattaṃ,",
  "tika-vin04t:1617_1": "sesaṃ anantarasikkhāpade vuttanayeneva veditabbaṃ aññatra rattiparicchedā,",
  "tika-vin04t:1617_2": "tatra hi catutthadivase āpatti,",
  "tika-vin04t:1617_3": "idha pana paṭhamadivasepīti.",
  "tika-vin04t:1618_0": "Dutiyasahaseyyasikkhāpadavaṇṇanā niṭṭhitā.",
  "tika-vin04t:1619_0": "7. Dhammadesanāsikkhāpadavaṇṇanā",
  "tika-vin04t:1620_0": "Sattame uttarichappañcavācāhītiettha eko gāthāpādo ekā vācāti evaṃ sabbattha vācāpamāṇaṃ veditabbaṃ.",
  "tika-vin04t:1620_1": "Dhammaṃ deseyyāti padasodhammasikkhāpade vuttalakkhaṇaṃ dhammaṃ vā aṭṭhakathādhammaṃ vā bhāseyya.",
  "tika-vin04t:1620_2": "Aññatra viññunā purisaviggahenāti vinā viññunā purisena.",
  "tika-vin04t:1620_3": "Manussaviggahaṃ gahetvā ṭhitena pana yakkhena vā petena vā tiracchānena vā saddhiṃ ṭhitāyapi dhammaṃ desetuṃ na vaṭṭati.",
  "tika-vin04t:1620_4": "Pācittiyanti dutiyāniyate vuttalakkhaṇena manussena vinā viññumanussitthiyā channaṃ vācānaṃ upari padādivasena dhammaṃ desentassa padādigaṇanāya,",
  "tika-vin04t:1620_5": "bahūnaṃ desayato mātugāmagaṇanāya ca pācittiyaṃ.",
  "tika-vin04t:1621_0": "Sāvatthiyaṃ udāyittheraṃ ārabbha mātugāmassa dhammadesanāvatthusmiṃ paññattaṃ,",
  "tika-vin04t:1621_1": "“aññatra viññunā”ti ayamettha anupaññatti,",
  "tika-vin04t:1621_2": "sādhāraṇapaññatti,",
  "tika-vin04t:1621_3": "anāṇattikaṃ,",
  "tika-vin04t:1621_4": "tikapācittiyaṃ,",
  "tika-vin04t:1621_5": "amātugāme mātugāmasaññino vematikassa vā yakkhipetipaṇḍakamanussaviggahatiracchānitthīnaṃ desentassa ca dukkaṭaṃ.",
  "tika-vin04t:1621_6": "Chahi vācāhi,",
  "tika-vin04t:1621_7": "tato vā oraṃ desentassa,",
  "tika-vin04t:1621_8": "vuttalakkhaṇe vā purise sati,",
  "tika-vin04t:1621_9": "sayaṃ vā uṭṭhāya,",
  "tika-vin04t:1621_10": "puna nisīditvā mātugāmassa vā uṭṭhahitvā puna nisinnassa,",
  "tika-vin04t:1621_11": "aññassa vā mātugāmassa desayato,",
  "tika-vin04t:1621_12": "“dīghanikāyo nāma bhante kimatthiyo”ti evaṃ pana puṭṭhe sabbampi dīghanikāyaṃ desentassa,",
  "tika-vin04t:1621_13": "aññassatthāya vuccamānaṃ mātugāme suṇante,",
  "tika-vin04t:1621_14": "ummattakādīnañca anāpatti.",
  "tika-vin04t:1621_15": "Vuttalakkhaṇassa dhammassa channaṃ vācānaṃ upari desanā,",
  "tika-vin04t:1621_16": "vuttalakkhaṇo mātugāmo,",
  "tika-vin04t:1621_17": "iriyāpathaparivattābhāvo,",
  "tika-vin04t:1621_18": "kappiyakārakassābhāvo,",
  "tika-vin04t:1621_19": "apañhāvissajjanāti imānettha pañca aṅgāni.",
  "tika-vin04t:1621_20": "Samuṭṭhānādīni padasodhammasadisāneva,",
  "tika-vin04t:1621_21": "kevalaṃ idha kiriyākiriyaṃ hotīti.",
  "tika-vin04t:1622_0": "Dhammadesanāsikkhāpadavaṇṇanā niṭṭhitā.",
  "tika-vin04t:1623_0": "8. Bhūtārocanasikkhāpadavaṇṇanā",
  "tika-vin04t:1624_0": "Aṭṭhame uttarimanussadhammanti catutthapārājike vuttalakkhaṇaṃ uttarimanussānaṃ jhāyīnañceva ariyānañca dhammaṃ.",
  "tika-vin04t:1624_1": "Bhūtasmiṃ pācittiyanti attani jhānādidhamme sati taṃ bhikkhuñca bhikkhuniñca ṭhapetvā aññassa ārocayato pācittiyaṃ.",
  "tika-vin04t:1625_0": "Vesāliyaṃ vaggumudātīriye bhikkhū ārabbha tesaṃ bhūtārocanavatthusmiṃ paññattaṃ,",
  "tika-vin04t:1625_1": "sādhāraṇapaññatti,",
  "tika-vin04t:1625_2": "anāṇattikaṃ,",
  "tika-vin04t:1625_3": "nippariyāyena attani vijjamānaṃ jhānādidhammaṃ ārocentassa sace yassa āroceti,",
  "tika-vin04t:1625_4": "so anantarameva “ayaṃ jhānalābhī”ti vā “ariyo”ti vā yena kenaci ākārena tamatthaṃ jānāti,",
  "tika-vin04t:1625_5": "pācittiyaṃ.",
  "tika-vin04t:1625_6": "No ce jānāti, dukkaṭaṃ.",
  "tika-vin04t:1625_7": "Pariyāyena ārocitaṃ pana jānātu vā, mā vā,",
  "tika-vin04t:1625_8": "dukkaṭameva.",
  "tika-vin04t:1625_9": "Tathārūpe kāraṇe sati upasampannassa ārocayato,",
  "tika-vin04t:1625_10": "ādikammikassa ca anāpatti.",
  "tika-vin04t:1625_11": "Yasmā pana ariyānaṃ ummattakādibhāvo natthi,",
  "tika-vin04t:1625_12": "jhānalābhino pana tasmiṃ sati jhānā parihāyanti,",
  "tika-vin04t:1625_13": "tasmā te idha na gahitā.",
  "tika-vin04t:1625_14": "Uttarimanussadhammassa bhūtatā,",
  "tika-vin04t:1625_15": "anupasampannassa ārocanaṃ,",
  "tika-vin04t:1625_16": "taṅkhaṇavijānanā,",
  "tika-vin04t:1625_17": "anaññāpadesoti imānettha cattāri aṅgāni.",
  "tika-vin04t:1625_18": "Bhūtārocanasamuṭṭhānaṃ, kiriyaṃ,",
  "tika-vin04t:1625_19": "nosaññāvimokkhaṃ,",
  "tika-vin04t:1625_20": "acittakaṃ,",
  "tika-vin04t:1625_21": "paṇṇattivajjaṃ,",
  "tika-vin04t:1625_22": "kāyakammaṃ,",
  "tika-vin04t:1625_23": "vacīkammaṃ,",
  "tika-vin04t:1625_24": "kusalābyākatacittehi dvicittaṃ,",
  "tika-vin04t:1625_25": "sukhamajjhattavedanāhi dvivedananti.",
  "tika-vin04t:1626_0": "Bhūtārocanasikkhāpadavaṇṇanā niṭṭhitā.",
  "tika-vin04t:1627_0": "9. Duṭṭhullārocanasikkhāpadavaṇṇanā",
  "tika-vin04t:1628_0": "Navame bhikkhussāti pārājikaṃ anajjhāpannassa.",
  "tika-vin04t:1628_1": "Duṭṭhullanti kiñcāpi dvinnaṃ āpattikkhandhānametaṃ adhivacanaṃ,",
  "tika-vin04t:1628_2": "idha pana saṅghādisesameva adhippetaṃ.",
  "tika-vin04t:1628_3": "Aññatra bhikkhusammutiyāti yaṃ saṅgho abhiṇhāpattikassa bhikkhuno āyatiṃ saṃvaratthāya āpattīnañca kulānañca",
  "tika-vin04t:1628_4": "pariyantaṃ katvā vā akatvā vā tikkhattuṃ apaloketvā katikaṃ karoti,",
  "tika-vin04t:1628_5": "taṃ ṭhapetvā,",
  "tika-vin04t:1628_6": "ayathākatikāya “ayaṃ asuciṃ mocetvā saṅghādisesaṃ āpanno”tiādinā nayena vatthunā saddhiṃ āpattiṃ ghaṭetvā ārocentassa pācittiyaṃ.",
  "tika-vin04t:1629_0": "Sāvatthiyaṃ chabbaggiye bhikkhū ārabbha duṭṭhullāpattiārocanavatthusmiṃ paññattaṃ,",
  "tika-vin04t:1629_1": "sādhāraṇapaññatti,",
  "tika-vin04t:1629_2": "anāṇattikaṃ,",
  "tika-vin04t:1629_3": "tikapācittiyaṃ,",
  "tika-vin04t:1629_4": "aduṭṭhullāya duṭṭhullasaññino vematikassa vā dukkaṭaṃ,",
  "tika-vin04t:1629_5": "avasese cha āpattikkhandhe,",
  "tika-vin04t:1629_6": "anupasampannassa purimapañcasikkhāpadavītikkamasaṅkhātaṃ duṭṭhullaṃ vā itaraṃ aduṭṭhullaṃ vā ajjhācāraṃ ārocentassāpi dukkaṭameva.",
  "tika-vin04t:1629_7": "Vatthumattaṃ vā āpattimattaṃ vā ārocentassa,",
  "tika-vin04t:1629_8": "bhikkhusammutiparicchedaṃ anatikkamitvā ārocentassa,",
  "tika-vin04t:1629_9": "ummattakādīnañca anāpatti.",
  "tika-vin04t:1629_10": "Vuttalakkhaṇassa bhikkhuno savatthuko saṅghādiseso,",
  "tika-vin04t:1629_11": "anupasampannassa ārocanaṃ,",
  "tika-vin04t:1629_12": "bhikkhusammutiyā abhāvoti imānettha tīṇi aṅgāni.",
  "tika-vin04t:1629_13": "Samuṭṭhānādīni adinnādānasadisāni,",
  "tika-vin04t:1629_14": "vedanā pana idha dukkhāyevāti.",
  "tika-vin04t:1630_0": "Duṭṭhullārocanasikkhāpadavaṇṇanā niṭṭhitā.",
  "tika-vin04t:1631_0": "10. Pathavīkhaṇanasikkhāpadavaṇṇanā",
  "tika-vin04t:1632_0": "Dasame pathavinti duvidhā pathavī jātapathavī ajātapathavīti.",
  "tika-vin04t:1632_1": "Tattha jātapathavī suddhamissapuñjavasena tividhā,",
  "tika-vin04t:1632_2": "tattha suddhapathavī nāma pakatiyā suddhapaṃsu vā suddhamattikā vā.",
  "tika-vin04t:1632_3": "Missapathavī nāma yattha paṃsuto vā mattikāto vā pāsāṇasakkharakathalamarumbavālukāsu aññatarassa tatiyabhāgo hoti.",
  "tika-vin04t:1632_4": "Puñjapathavī nāma “atirekacātumāsaṃ ovaṭṭho paṃsupuñjo vā mattikāpuñjo vā”ti vuttaṃ,",
  "tika-vin04t:1632_5": "vuttalakkhaṇena pana missakapuñjopi piṭṭhipāsāṇe ṭhitasukhumarajampi ca deve phusāyante sakiṃ tintaṃ",
  "tika-vin04t:1632_6": "catumāsaccayena tintokāso puñjapathavisaṅkhameva gacchati.",
  "tika-vin04t:1632_7": "Tividhāpi cesā pathavī uddhanapattapacanādivasena vā yathā tathā vā adaḍḍhā ‘jātapathavī’ti vuccati,",
  "tika-vin04t:1632_8": "daḍḍhā pana vuttappamāṇato adhikatarapāsāṇādimissā vā ajātapathavī nāma hoti,",
  "tika-vin04t:1632_9": "ko pana vādo suddhapāsāṇādibhedāya.",
  "tika-vin04t:1632_10": "Tattha yā ‘jātapathavī’ti vuttā,",
  "tika-vin04t:1632_11": "ayaṃ akappiyapathavī.",
  "tika-vin04t:1632_12": "Yo bhikkhu taṃ evarūpaṃ pathaviṃ sayaṃ khaṇati,",
  "tika-vin04t:1632_13": "khaṇanabhedanavilekhanapacanādīhi vikopeti,",
  "tika-vin04t:1632_14": "tassa payogagaṇanāya pācittiyaṃ.",
  "tika-vin04t:1632_15": "Yo pana khaṇāpeti,",
  "tika-vin04t:1632_16": "vuttanayeneva vikopāpeti,",
  "tika-vin04t:1632_17": "tassa “imaṃ padesa”nti vā “imaṃ pathavi”nti vā evaṃ niyametvā “khaṇa,",
  "tika-vin04t:1632_18": "bhindā”tiādinā nayena āṇāpentassa āṇattiyā dukkaṭaṃ,",
  "tika-vin04t:1632_19": "sakiṃ āṇatte divasampi khaṇante āṇāpakassa ekameva pācittiyaṃ,",
  "tika-vin04t:1632_20": "sace itaro punappunaṃ āṇāpeti,",
  "tika-vin04t:1632_21": "vācāya vācāya pācittiyaṃ.",
  "tika-vin04t:1633_0": "Āḷaviyaṃ āḷavake bhikkhū ārabbha pathavikhaṇanavatthusmiṃ paññattaṃ,",
  "tika-vin04t:1633_1": "sādhāraṇapaññatti,",
  "tika-vin04t:1633_2": "sāṇattikaṃ,",
  "tika-vin04t:1633_3": "pathaviyā vematikassa,",
  "tika-vin04t:1633_4": "apathaviyā pathavisaññino ceva vematikassa ca dukkaṭaṃ.",
  "tika-vin04t:1633_5": "Okāsaṃ aniyametvā “pokkharaṇiṃ khaṇa,",
  "tika-vin04t:1633_6": "āvāṭaṃ khaṇa,",
  "tika-vin04t:1633_7": "kandaṃ khaṇā”tiādīni bhaṇantassa,",
  "tika-vin04t:1633_8": "ātapena sussitvā phalitakaddamaṃ vā gokaṇṭakaṃ vā heṭṭhā pathaviyā asambaddhaṃ bhijjitvā patitanaditaṭaṃ",
  "tika-vin04t:1633_9": "vā mahantampi naṅgalacchinnamattikāpiṇḍantievamādīni sabbañca ajātapathaviṃ vikopentassa,",
  "tika-vin04t:1633_10": "“imassa thambhassa āvāṭaṃ jāna,",
  "tika-vin04t:1633_11": "mattikaṃ dehi,",
  "tika-vin04t:1633_12": "mattikaṃ āhara,",
  "tika-vin04t:1633_13": "paṃsunā me attho,",
  "tika-vin04t:1633_14": "mattikaṃ kappiyaṃ karohī”ti bhaṇantassa,",
  "tika-vin04t:1633_15": "asañcicca rukkhādipavaṭṭanena bhindantassa,",
  "tika-vin04t:1633_16": "asatiyā pādaṅguṭṭhakādīhi vilekhantassa,",
  "tika-vin04t:1633_17": "jātapathavibhāvaṃ vā,",
  "tika-vin04t:1633_18": "“khaṇāmi vā aha”nti ajānantassa,",
  "tika-vin04t:1633_19": "ummattakādīnañca anāpatti.",
  "tika-vin04t:1633_20": "Jātapathavī,",
  "tika-vin04t:1633_21": "pathavisaññitā,",
  "tika-vin04t:1633_22": "khaṇanakhaṇāpanānaṃ aññataranti imānettha tīṇi aṅgāni.",
  "tika-vin04t:1633_23": "Samuṭṭhānādīni adinnādānasadisāni,",
  "tika-vin04t:1633_24": "idaṃ pana paṇṇattivajjaṃ, ticittaṃ,",
  "tika-vin04t:1633_25": "tivedananti.",
  "tika-vin04t:1634_0": "Pathavīkhaṇanasikkhāpadavaṇṇanā niṭṭhitā.",
  "tika-vin04t:1635_0": "Musāvādavaggo paṭhamo.",
  "tika-vin04t:1636_0": "2. Bhūtagāmavaggo",
  "tika-vin04t:1637_0": "1. Bhūtagāmasikkhāpadavaṇṇanā",
  "tika-vin04t:1638_0": "Bhūtagāmavaggassa paṭhame bhūtagāmapātabyatāyāti ettha bhavanti ahesuñcāti bhūtā,",
  "tika-vin04t:1638_1": "jāyanti vaḍḍhanti jātā vaḍḍhitā cāti attho.",
  "tika-vin04t:1638_2": "Gāmoti rāsi,",
  "tika-vin04t:1638_3": "bhūtānaṃ gāmo,",
  "tika-vin04t:1638_4": "bhūtā eva vā gāmoti bhūtagāmo,",
  "tika-vin04t:1638_5": "patiṭṭhitaharitatiṇarukkhādīnametaṃ adhivacanaṃ.",
  "tika-vin04t:1638_6": "Pātabyassa bhāvo pātabyatā,",
  "tika-vin04t:1638_7": "chedanabhedanādīhi yathāruci paribhuñjitabbatāti attho,",
  "tika-vin04t:1638_8": "tassaṃ bhūtagāmapātabyatāya,",
  "tika-vin04t:1638_9": "nimittatthe cetaṃ bhummavacanaṃ,",
  "tika-vin04t:1638_10": "bhūtagāmapātabyatāhetu bhūtagāmassa chedanādipaccayā pācittiyanti attho.",
  "tika-vin04t:1638_11": "Tasmā yo bhikkhu pathaviudakapākārādīsu yatthakatthaci jātaṃ asukkhaṃ antamaso atisukhumatiṇampi sāsapabījakasevālampi",
  "tika-vin04t:1638_12": "uddharaṇacchedanavijjhanādīhi vikopeti vā pathavikhaṇane vuttanayena vikopāpeti vā pācittiyaṃ āpajjati.",
  "tika-vin04t:1639_0": "Āḷaviyaṃ āḷavake bhikkhū ārabbha rukkhachindanavatthusmiṃ paññattaṃ,",
  "tika-vin04t:1639_1": "sādhāraṇapaññatti,",
  "tika-vin04t:1639_2": "sāṇattikaṃ,",
  "tika-vin04t:1639_3": "bhūtagāmato viyojitamūlabījakhandhabījaphalubījaaggabījabījabījānaṃ aññataraṃ bhājanagataṃ vā rāsikataṃ",
  "tika-vin04t:1639_4": "vā bhūmiyaṃ ropitampi nikkhantamūlamattaṃ vā nikkhantaaṅkuramattaṃ vā sacepissa vidatthimattā pattavaṭṭi",
  "tika-vin04t:1639_5": "niggacchati,",
  "tika-vin04t:1639_6": "anikkhante vā mūle nikkhante vā mūle yāva aṅkuro harito na hoti,",
  "tika-vin04t:1639_7": "tāva taṃ vikopentassa dukkaṭaṃ,",
  "tika-vin04t:1639_8": "tathā bhūtagāmabījagāme vematikassa,",
  "tika-vin04t:1639_9": "abhūtagāmabījagāme bhūtagāmabījagāmasaññino ceva vematikassa ca.",
  "tika-vin04t:1639_10": "Ubhayattha pana atathāsaññissa,",
  "tika-vin04t:1639_11": "ummattakādīnañca anāpatti,",
  "tika-vin04t:1639_12": "asañcicca asatiyā ajānitvā vā vikopentassa,",
  "tika-vin04t:1639_13": "‘imaṃ rukkha’nti evaṃ aniyametvā “rukkhaṃ chinda,",
  "tika-vin04t:1639_14": "valliṃ chindā”tiādīni bhaṇantassa,",
  "tika-vin04t:1639_15": "“imaṃ pupphaṃ vā phalaṃ vā jāna,",
  "tika-vin04t:1639_16": "imaṃ dehi,",
  "tika-vin04t:1639_17": "imaṃ āhara,",
  "tika-vin04t:1639_18": "iminā me attho,",
  "tika-vin04t:1639_19": "imaṃ kappiyaṃ karohī”ti bhaṇantassa ca anāpatti.",
  "tika-vin04t:1639_20": "Evaṃ kappiyavacanena bhūtagāmato viyojitaṃ pana bījajātaṃ puna pi “kappiyaṃ karohī”ti kāretvāva paribhuñjitabbaṃ.",
  "tika-vin04t:1639_21": "Evañhissa bījagāmaparimocanampi kataṃ hoti.",
  "tika-vin04t:1640_0": "Kappiyaṃ karontena pana agginā vā nakhena vā satthena vā kattabbaṃ,",
  "tika-vin04t:1640_1": "agginā karontena ca yena kenaci agginā ekadese phusantena ‘kappiya’nti vatvāva kātabbaṃ.",
  "tika-vin04t:1640_2": "Satthena karontena yassa kassaci tikhiṇasatthassa antamaso sūcinakhacchedanādīnampi tuṇḍena vā dhārāya",
  "tika-vin04t:1640_3": "vā vedhaṃ vā chedaṃ vā dassentena tatheva kātabbaṃ.",
  "tika-vin04t:1640_4": "Nakhena karontena ṭhapetvā gomahiṃsādīnaṃ khure yena kenaci apūtinā manussānaṃ vā tiracchānānaṃ vā nakhena",
  "tika-vin04t:1640_5": "antamaso chinditvā āhaṭenāpi satthe vuttanayeneva kātabbaṃ.",
  "tika-vin04t:1640_6": "Tattha sacepi bījānaṃ pabbatamatto rāsi,",
  "tika-vin04t:1640_7": "rukkhasahassaṃ vā chinditvā ekābaddhaṃ,",
  "tika-vin04t:1640_8": "ucchūnaṃ vā mahābhāro bandhitvā ṭhapito hoti,",
  "tika-vin04t:1640_9": "ekasmiṃ bīje vā rukkhasākhāya vā ucchumhi vā kappiye kate sabbaṃ kataṃ hoti.",
  "tika-vin04t:1640_10": "Ucchuṃ “kappiyaṃ karissāmī”ti tehi saddhiṃ baddhaṃ dārukaṃ vijjhati,",
  "tika-vin04t:1640_11": "vaṭṭatiyeva.",
  "tika-vin04t:1640_12": "Sace pana yāya valliyā bhāro baddho,",
  "tika-vin04t:1640_13": "taṃ vijjhati,",
  "tika-vin04t:1640_14": "na vaṭṭati.",
  "tika-vin04t:1640_15": "Maricapakkādīhi missetvā bhattaṃ āharanti,",
  "tika-vin04t:1640_16": "“kappiyaṃ karohī”ti vutte sacepi bhattasitthe vijjhati,",
  "tika-vin04t:1640_17": "vaṭṭatiyeva,",
  "tika-vin04t:1640_18": "tilataṇḍulesupi eseva nayo.",
  "tika-vin04t:1640_19": "Yāguyā pakkhittāni pana ekābaddhāni hutvā na santiṭṭhanti,",
  "tika-vin04t:1640_20": "tattha ekekaṃ vijjhitvāva kātabbaṃ.",
  "tika-vin04t:1640_21": "Kapiṭṭhaphalādīnaṃ anto miñjaṃ kaṭāhaṃ muñcitvā sañcarati,",
  "tika-vin04t:1640_22": "bhindāpetvā kappiyaṃ kāretabbaṃ.",
  "tika-vin04t:1640_23": "Ekābaddhā ce,",
  "tika-vin04t:1640_24": "kaṭāhepi kātuṃ vaṭṭati.",
  "tika-vin04t:1640_25": "Yaṃ pana phalaṃ taruṇaṃ hoti abījaṃ yañca nibbattabījaṃ bījaṃ apanetvā paribhuñjitabbaṃ,",
  "tika-vin04t:1640_26": "tattha kappiyakaraṇakiccaṃ natthi.",
  "tika-vin04t:1640_27": "Bhūtagāmo,",
  "tika-vin04t:1640_28": "bhūtagāmasaññitā,",
  "tika-vin04t:1640_29": "vikopanaṃ vā vikopāpanaṃ vāti imānettha tīṇi aṅgāni.",
  "tika-vin04t:1640_30": "Samuṭṭhānādīni pathavikhaṇanasadisānevāti.",
  "tika-vin04t:1641_0": "Bhūtagāmasikkhāpadavaṇṇanā niṭṭhitā.",
  "tika-vin04t:1642_0": "2. Aññavādakasikkhāpadavaṇṇanā",
  "tika-vin04t:1643_0": "Dutiye yamatthaṃ saṅghamajjhe vinayadharo pucchati,",
  "tika-vin04t:1643_1": "tato aññaṃ vadatīti aññavādako,",
  "tika-vin04t:1643_2": "aññenaññaṃ paṭicaraṇassetaṃ nāmaṃ.",
  "tika-vin04t:1643_3": "Vihesatīti vihesako,",
  "tika-vin04t:1643_4": "tuṇhībhāvassetaṃ nāmaṃ,",
  "tika-vin04t:1643_5": "tasmiṃ aññavādake vihesake.",
  "tika-vin04t:1643_6": "Pācittiyanti vatthudvaye pācittiyadvayaṃ vuttaṃ.",
  "tika-vin04t:1643_7": "Tasmā yo bhikkhu sāvasesaṃ āpattiṃ āpanno saṅghamajjhe anuyuñjiyamāno taṃ na kathetukāmo aññena vacanena aññaṃ chādento tathā tathā vikkhipati,",
  "tika-vin04t:1643_8": "yo ca tuṇhībhāvena viheseti,",
  "tika-vin04t:1643_9": "tesaṃ yaṃ bhagavatā aññavādakakammañceva vihesakakammañca anuññātaṃ,",
  "tika-vin04t:1643_10": "tasmiṃ saṅghena kate puna tathā karontānaṃ pācittiyaṃ.",
  "tika-vin04t:1644_0": "Kosambiyaṃ channattheraṃ ārabbha aññenaññaṃ paṭicaraṇavatthusmiṃ paññattaṃ,",
  "tika-vin04t:1644_1": "sādhāraṇapaññatti,",
  "tika-vin04t:1644_2": "anāṇattikaṃ,",
  "tika-vin04t:1644_3": "dhammakamme tikapācittiyaṃ,",
  "tika-vin04t:1644_4": "adhammakamme tikadukkaṭaṃ,",
  "tika-vin04t:1644_5": "anāropite pana aññavādake vā vihesake vā tathā karontassa dukkaṭameva.",
  "tika-vin04t:1644_6": "Āpattiṃ āpannabhāvaṃ vā ajānantassa “kiṃ tumhe bhaṇathā”ti pucchato,",
  "tika-vin04t:1644_7": "gelaññena vā,",
  "tika-vin04t:1644_8": "“saṅghassa bhaṇḍanādīni vā bhavissanti,",
  "tika-vin04t:1644_9": "adhammena vā vaggena vā nakammārahassa vā kammaṃ karissantī”ti iminā adhippāyena na kathentassa,",
  "tika-vin04t:1644_10": "ummattakādīnañca anāpatti.",
  "tika-vin04t:1644_11": "Dhammakammena āropitatā,",
  "tika-vin04t:1644_12": "āpattiyā vā vatthunā vā anuyuñjiyamānatā,",
  "tika-vin04t:1644_13": "chādetukāmatāya aññenaññaṃ paṭicaraṇaṃ vā tuṇhībhāvo vāti imānettha tīṇi aṅgāni.",
  "tika-vin04t:1644_14": "Samuṭṭhānādīni adinnādānasadisāni,",
  "tika-vin04t:1644_15": "idaṃ pana siyā kiriyaṃ,",
  "tika-vin04t:1644_16": "siyā akiriyaṃ,",
  "tika-vin04t:1644_17": "dukkhavedanañca hotīti.",
  "tika-vin04t:1645_0": "Aññavādakasikkhāpadavaṇṇanā niṭṭhitā.",
  "tika-vin04t:1646_0": "3. Ujjhāpanakasikkhāpadavaṇṇanā",
  "tika-vin04t:1647_0": "Tatiye yena vacanena ujjhāpenti “chandāya itthannāmo idaṃ nāma karotī”tiādīni vadantā upasampannaṃ saṅghena",
  "tika-vin04t:1647_1": "sammataṃ senāsanapaññāpakādibhedaṃ tassa ayasakāmā hutvā bhikkhūhi avajānāpenti,",
  "tika-vin04t:1647_2": "avaññāya olokāpenti,",
  "tika-vin04t:1647_3": "lāmakato vā cintāpenti,",
  "tika-vin04t:1647_4": "taṃ vacanaṃ ujjhāpanakaṃ.",
  "tika-vin04t:1647_5": "Yena ca tatheva vadantā khiyyanti,",
  "tika-vin04t:1647_6": "sabbattha tassa avaṇṇaṃ pakāsenti,",
  "tika-vin04t:1647_7": "taṃ khiyyanakaṃ,",
  "tika-vin04t:1647_8": "tasmiṃ ujjhāpanake khiyyanake.",
  "tika-vin04t:1647_9": "Pācittiyanti vatthudvaye pācittiyadvayaṃ vuttaṃ.",
  "tika-vin04t:1647_10": "Tasmā yo sammatassa bhikkhuno ayasakāmatāya upasampannassa vadanto ujjhāpeti vā khiyyati vā,",
  "tika-vin04t:1647_11": "tassa pācittiyaṃ hoti.",
  "tika-vin04t:1648_0": "Rājagahe mettiyabhūmajake bhikkhū ārabbha ujjhāpanakhiyyanavatthusmiṃ paññattaṃ,",
  "tika-vin04t:1648_1": "sādhāraṇapaññatti,",
  "tika-vin04t:1648_2": "anāṇattikaṃ,",
  "tika-vin04t:1648_3": "yaṃ tassa upasampannassa sammutikammaṃ kataṃ,",
  "tika-vin04t:1648_4": "tasmiṃ dhammakamme tikapācittiyaṃ,",
  "tika-vin04t:1648_5": "adhammakamme tikadukkaṭaṃ,",
  "tika-vin04t:1648_6": "anupasampannassa pana santike tathā bhaṇantassa,",
  "tika-vin04t:1648_7": "asammatassa ca avaṇṇaṃ yassa kassaci santike bhaṇantassa,",
  "tika-vin04t:1648_8": "anupasampannassa pana sammatassa vā asammatassa vā avaṇṇaṃ yassa kassacideva santike bhaṇantassa ca dukkaṭameva.",
  "tika-vin04t:1648_9": "Pakatiyāva chandādivasena karontaṃ ujjhāpentassa vā khiyyantassa vā,",
  "tika-vin04t:1648_10": "ummattakādīnañca anāpatti.",
  "tika-vin04t:1648_11": "Dhammakammena sammatatā,",
  "tika-vin04t:1648_12": "upasampannatā,",
  "tika-vin04t:1648_13": "agatigamanābhāvo,",
  "tika-vin04t:1648_14": "tassa avaṇṇakāmatā,",
  "tika-vin04t:1648_15": "yassa santike vadati,",
  "tika-vin04t:1648_16": "tassa upasampannatā,",
  "tika-vin04t:1648_17": "ujjhāpanaṃ vā khiyyanaṃ vāti imānettha cha aṅgāni.",
  "tika-vin04t:1648_18": "Samuṭṭhānādīni adinnādānasadisāni,",
  "tika-vin04t:1648_19": "idaṃ pana dukkhavedanamevāti.",
  "tika-vin04t:1649_0": "Ujjhāpanakasikkhāpadavaṇṇanā niṭṭhitā.",
  "tika-vin04t:1650_0": "4. Paṭhamasenāsanasikkhāpadavaṇṇanā",
  "tika-vin04t:1651_0": "Catutthe saṅghikanti saṅghassa santakaṃ.",
  "tika-vin04t:1651_1": "Mañcādīsu yokoci mañcasaṅkhepena kato sabbopi mañcoyeva,",
  "tika-vin04t:1651_2": "pīṭhepi eseva nayo.",
  "tika-vin04t:1651_3": "Yena kenaci pana coḷena vā kappiyacammena vā chaviṃ katvā ṭhapetvā manussalomaṃ tālīsapattañca yehi kehici",
  "tika-vin04t:1651_4": "lomapaṇṇatiṇavākacoḷehi pūretvā katasenāsanaṃ bhisīti vuccati.",
  "tika-vin04t:1651_5": "Tattha nisīditumpi nipajjitumpi vaṭṭati,",
  "tika-vin04t:1651_6": "pamāṇaparicchedopi cettha natthi.",
  "tika-vin04t:1651_7": "Kocchaṃ pana vākausīramuñjapabbajādīnaṃ aññataramayaṃ anto saṃvellitvā baddhaṃ heṭṭhā ca upari ca vitthataṃ",
  "tika-vin04t:1651_8": "paṇavasaṇṭhānaṃ majjhe sīhacammādiparikkhittaṃ hoti,",
  "tika-vin04t:1651_9": "akappiyacammaṃ nāmettha natthi.",
  "tika-vin04t:1651_10": "Senāsanañhi sovaṇṇamayampi vaṭṭati.",
  "tika-vin04t:1651_11": "Ajjhokāseti ettha ye avassikasaṅketā vassānamāsāti evaṃ asaññitā aṭṭha māsā,",
  "tika-vin04t:1651_12": "te ṭhapetvā itaresu catūsu māsesu sacepi devo na vassati.",
  "tika-vin04t:1651_13": "Tathāpi pakatiajjhokāse ca ovassakamaṇḍape ca santharituṃ na vaṭṭati.",
  "tika-vin04t:1651_14": "Yattha pana hemante vassati,",
  "tika-vin04t:1651_15": "tattha aparepi cattāro māse na vaṭṭati.",
  "tika-vin04t:1651_16": "Gimhe pana sabbattha vigatavalāhakaṃ visuddhaṃ nabhaṃ hoti,",
  "tika-vin04t:1651_17": "tasmā tadā kenacideva karaṇīyena gacchati, vaṭṭati.",
  "tika-vin04t:1651_18": "Kākādīnaṃ nibaddhavāsarukkhamūle pana kadācipi na vaṭṭati.",
  "tika-vin04t:1651_19": "Iti yattha ca yadā ca santharituṃ na vaṭṭati,",
  "tika-vin04t:1651_20": "taṃ sabbamidha ajjhokāsasaṅkhameva gatanti veditabbaṃ.",
  "tika-vin04t:1652_0": "Santharitvāti tathārūpe ṭhāne attano vā parassa vā atthāya santharitvā.",
  "tika-vin04t:1652_1": "Aññassatthāya santhatampi hi yāva so tattha na nisīdati,",
  "tika-vin04t:1652_2": "‘gaccha tva’nti vā na bhaṇati,",
  "tika-vin04t:1652_3": "tāva santhārakasseva bhāro.",
  "tika-vin04t:1652_4": "Santharāpetvāti anupasampannena santharāpetvā.",
  "tika-vin04t:1652_5": "Etadeva hi tassa palibodho hoti,",
  "tika-vin04t:1652_6": "upasampannena santhataṃ santhārakasseva bhāro,",
  "tika-vin04t:1652_7": "tañca kho yāva āṇāpako tattha na nisīdati,",
  "tika-vin04t:1652_8": "‘gaccha tva’nti vā na bhaṇati.",
  "tika-vin04t:1652_9": "Yasmiñhi attanā santharāpite vā pakatisanthate vā upasampanno nisīdati,",
  "tika-vin04t:1652_10": "sabbaṃ taṃ nisinnasseva bhāro,",
  "tika-vin04t:1652_11": "tasmā santharāpitantveva saṅkhaṃ gacchati.",
  "tika-vin04t:1652_12": "Taṃ pakkamanto neva uddhareyya,",
  "tika-vin04t:1652_13": "na uddharāpeyyāti attanā vā uddharitvā patirūpe ṭhāne na ṭhapeyya,",
  "tika-vin04t:1652_14": "parena vā tathā na kārāpeyya.",
  "tika-vin04t:1652_15": "Anāpucchaṃ vā gaccheyyāti yo bhikkhu vā sāmaṇero vā ārāmiko vā lajjī hoti,",
  "tika-vin04t:1652_16": "attano palibodhaṃ viya maññati,",
  "tika-vin04t:1652_17": "tathārūpaṃ anāpucchitvā taṃ senāsanaṃ tassa aniyyātetvā nirapekkho gacchati,",
  "tika-vin04t:1652_18": "thāmamajjhimassa purisassa leḍḍupātaṃ atikkameyya,",
  "tika-vin04t:1652_19": "tassa ekena pādena leḍḍupātātikkame dukkaṭaṃ,",
  "tika-vin04t:1652_20": "dutiyapādātikkame pācittiyaṃ.",
  "tika-vin04t:1652_21": "Bhojanasālāya ṭhito pana “asukasmiṃ nāma divāvihāraṭṭhāne paññapetvā gacchāhī”ti pesetvā tato nikkhamitvā aññattha gacchanto pāduddhārena kāretabbo.",
  "tika-vin04t:1653_0": "Sāvatthiyaṃ sambahule bhikkhū ārabbha santhataṃ anuddharitvā anāpucchaṃ pakkamanavatthusmiṃ paññattaṃ,",
  "tika-vin04t:1653_1": "sādhāraṇapaññatti,",
  "tika-vin04t:1653_2": "anāṇattikaṃ,",
  "tika-vin04t:1653_3": "tikapācittiyaṃ,",
  "tika-vin04t:1653_4": "puggalike tikadukkaṭaṃ,",
  "tika-vin04t:1653_5": "cimilikaṃ vā uttarattharaṇaṃ vā bhūmattharaṇaṃ vā taṭṭikaṃ vā cammakkhaṇḍaṃ vā pādapuñchanaṃ vā phalakapīṭhaṃ",
  "tika-vin04t:1653_6": "vā yaṃ vā panaññaṃ kañci dārubhaṇḍaṃ mattikābhaṇḍaṃ antamaso pattādhārakampi vuttalakkhaṇe ajjhokāse",
  "tika-vin04t:1653_7": "ṭhapetvā gacchantassa dukkaṭameva.",
  "tika-vin04t:1653_8": "Āraññakena pana asati anovassake sabbaṃ rukkhe laggetvāpi yathā vā upacikāhi na khajjati,",
  "tika-vin04t:1653_9": "evaṃ katvāpi gantuṃ vaṭṭati.",
  "tika-vin04t:1653_10": "Abbhokāsikena pana cīvarakuṭikaṃ katvāpi rakkhitabbaṃ.",
  "tika-vin04t:1653_11": "Attano santake,",
  "tika-vin04t:1653_12": "vissāsikapuggalike,",
  "tika-vin04t:1653_13": "uddharaṇādīni katvā gamane,",
  "tika-vin04t:1653_14": "otāpentassa,",
  "tika-vin04t:1653_15": "“āgantvā uddharissāmī”ti gacchato,",
  "tika-vin04t:1653_16": "vuḍḍhatarā uṭṭhāpenti,",
  "tika-vin04t:1653_17": "amanusso tattha nisīdati,",
  "tika-vin04t:1653_18": "koci issaro gaṇhāti,",
  "tika-vin04t:1653_19": "sīhādayo taṃ ṭhānaṃ āgantvā tiṭṭhanti,",
  "tika-vin04t:1653_20": "evaṃ senāsanaṃ palibuddhaṃ hoti,",
  "tika-vin04t:1653_21": "tathā palibuddhe vā senāsane,",
  "tika-vin04t:1653_22": "jīvitabrahmacariyantarāyakarāsu āpadāsu vā gacchantassa,",
  "tika-vin04t:1653_23": "ummattakādīnañca anāpatti.",
  "tika-vin04t:1653_24": "Mañcādīnaṃ saṅghikatā,",
  "tika-vin04t:1653_25": "vuttalakkhaṇe dese santharaṇaṃ vā santharāpanaṃ vā,",
  "tika-vin04t:1653_26": "apalibuddhatā,",
  "tika-vin04t:1653_27": "āpadāya abhāvo,",
  "tika-vin04t:1653_28": "nirapekkhatā,",
  "tika-vin04t:1653_29": "leḍḍupātātikkamoti imānettha cha aṅgāni.",
  "tika-vin04t:1653_30": "Samuṭṭhānādīni paṭhamakathinasadisāneva,",
  "tika-vin04t:1653_31": "idaṃ pana kiriyākiriyanti.",
  "tika-vin04t:1654_0": "Paṭhamasenāsanasikkhāpadavaṇṇanā niṭṭhitā.",
  "tika-vin04t:1655_0": "5. Dutiyasenāsanasikkhāpadavaṇṇanā",
  "tika-vin04t:1656_0": "Pañcame vihāreti gabbhe vā aññatarasmiṃ vā sabbaparicchanne vuttasenāsane.",
  "tika-vin04t:1656_1": "Seyyanti seyyā nāma bhisī cimilikā uttarattharaṇaṃ bhūmattharaṇaṃ taṭṭikā cammakkhaṇḍo nisīdanaṃ paccattharaṇaṃ tiṇasanthāro paṇṇasanthāroti vuttaṃ.",
  "tika-vin04t:1656_2": "Tattha cimilikā nāma parikammakatāya bhūmiyā vaṇṇānurakkhaṇatthaṃ katā.",
  "tika-vin04t:1656_3": "Uttarattharaṇaṃ nāma mañcapīṭhādīnaṃ upari attharitabbayuttakaṃ paccattharaṇaṃ.",
  "tika-vin04t:1656_4": "Bhūmattharaṇaṃ nāma cimilikāya sati tassā upari,",
  "tika-vin04t:1656_5": "asati suddhabhūmiyaṃ attharitabbā kaṭasārakādi vikati.",
  "tika-vin04t:1656_6": "Taṭṭikā nāma tālapaṇṇādīhi katataṭṭikā.",
  "tika-vin04t:1656_7": "Cammakkhaṇḍo nāma yaṃkiñci cammaṃ,",
  "tika-vin04t:1656_8": "sīhacammādīnañhi pariharaṇeyeva parikkhepo,",
  "tika-vin04t:1656_9": "senāsanaparibhoge pana akappiyacammaṃ nāma natthi.",
  "tika-vin04t:1656_10": "Paccattharaṇaṃ nāma pāvāro kojavoti ettakameva,",
  "tika-vin04t:1656_11": "sesaṃ pākaṭameva.",
  "tika-vin04t:1656_12": "Iti imāsu dasasu seyyāsu ekampi seyyaṃ attano vassaggena gahetvā vuttalakkhaṇe vihāre santharitvā vā",
  "tika-vin04t:1656_13": "santharāpetvā vā yo bhikkhu disaṃgamiko yathā ṭhapitaṃ upacikāhi na khajjati,",
  "tika-vin04t:1656_14": "tathā ṭhapanavasena neva uddhareyya,",
  "tika-vin04t:1656_15": "na uddharāpeyya,",
  "tika-vin04t:1656_16": "purimasikkhāpade vuttanayena anāpucchaṃ vā gaccheyya,",
  "tika-vin04t:1656_17": "tassa parikkhittassa ārāmassa parikkhepaṃ,",
  "tika-vin04t:1656_18": "aparikkhittassa upacāraṃ atikkamantassa paṭhamapāde dukkaṭaṃ,",
  "tika-vin04t:1656_19": "dutiyapāde pācittiyaṃ.",
  "tika-vin04t:1656_20": "Yattha pana upacikāsaṅkā natthi,",
  "tika-vin04t:1656_21": "tato anāpucchāpi gantuṃ vaṭṭati,",
  "tika-vin04t:1656_22": "āpucchanaṃ pana vattaṃ.",
  "tika-vin04t:1657_0": "Sāvatthiyaṃ sattarasavaggiye bhikkhū ārabbha saṅghike vihāre seyyaṃ santharitvā anuddharitvā anāpucchā pakkamanavatthusmiṃ paññattaṃ,",
  "tika-vin04t:1657_1": "sādhāraṇapaññatti,",
  "tika-vin04t:1657_2": "anāṇattikaṃ,",
  "tika-vin04t:1657_3": "tikapācittiyaṃ,",
  "tika-vin04t:1657_4": "puggalike tikadukkaṭaṃ,",
  "tika-vin04t:1657_5": "vuttalakkhaṇassa pana vihārassa upacāre bahi āsanne upaṭṭhānasālāya vā aparicchannamaṇḍape vā paricchanne",
  "tika-vin04t:1657_6": "vāpi bahūnaṃ sannipātabhūte rukkhamūle vā santharitvā vā santharāpetvā vā,",
  "tika-vin04t:1657_7": "mañcapīṭhañca vihāre vā vuttappakāre vihārūpacāre vā santharitvā vā santharāpetvā vā uddharaṇādīni akatvā gacchantassa dukkaṭameva.",
  "tika-vin04t:1657_8": "Attano santake,",
  "tika-vin04t:1657_9": "vissāsikapuggalike,",
  "tika-vin04t:1657_10": "uddharaṇādīni katvā,",
  "tika-vin04t:1657_11": "purimanayeneva palibuddhaṃ chaḍḍetvā gamane,",
  "tika-vin04t:1657_12": "yo ca “ajjeva āgantvā paṭijaggissāmī”ti evaṃ sāpekkho nadipāraṃ vā gāmantaraṃ vā gantvā yatthassa gamanacittaṃ uppannaṃ,",
  "tika-vin04t:1657_13": "tattheva ṭhito kañci pesetvā vā āpucchati,",
  "tika-vin04t:1657_14": "nadipūrarājacorādīsu vā kenaci palibuddho na sakkoti paccāgantuṃ, tassa ca,",
  "tika-vin04t:1657_15": "āpadāsu ca,",
  "tika-vin04t:1657_16": "ummattakādīnañca anāpatti.",
  "tika-vin04t:1657_17": "Vuttalakkhaṇaseyyā,",
  "tika-vin04t:1657_18": "tassā saṅghikatā,",
  "tika-vin04t:1657_19": "vuttalakkhaṇe vihāre santharaṇaṃ vā santharāpanaṃ vā,",
  "tika-vin04t:1657_20": "apalibuddhatā,",
  "tika-vin04t:1657_21": "āpadāya abhāvo,",
  "tika-vin04t:1657_22": "anapekkhassa disāpakkamanaṃ,",
  "tika-vin04t:1657_23": "upacārasīmātikkamoti imānettha satta aṅgāni.",
  "tika-vin04t:1657_24": "Samuṭṭhānādīni anantarasikkhāpade vuttanayānevāti.",
  "tika-vin04t:1658_0": "Dutiyasenāsanasikkhāpadavaṇṇanā niṭṭhitā.",
  "tika-vin04t:1659_0": "6. Anupakhajjasikkhāpadavaṇṇanā",
  "tika-vin04t:1660_0": "Chaṭṭhe jānanti “anuṭṭhāpanīyo aya”nti jānanto,",
  "tika-vin04t:1660_1": "tenevassa padabhājane “vuḍḍho’ti jānāti,",
  "tika-vin04t:1660_2": "‘gilāno’ti jānāti,",
  "tika-vin04t:1660_3": "‘saṅghena dinno’ti jānātī”ti vuttaṃ.",
  "tika-vin04t:1660_4": "Vuḍḍho hi attano vuḍḍhatāya anuṭṭhāpanīyo,",
  "tika-vin04t:1660_5": "gilāno gilānatāya,",
  "tika-vin04t:1660_6": "saṅgho pana bhaṇḍāgārikassa vā dhammakathikavinayadharagaṇavācakācariyānaṃ vā bahūpakārataṃ guṇavisiṭṭhatañca",
  "tika-vin04t:1660_7": "sallakkhetvā dhuvavāsatthāya vihāraṃ sallakkhetvā sammannitvā deti,",
  "tika-vin04t:1660_8": "tasmā yassa saṅghena dinno,",
  "tika-vin04t:1660_9": "sopi anuṭṭhāpanīyo.",
  "tika-vin04t:1660_10": "Pubbupagatanti pubbaṃ upagataṃ.",
  "tika-vin04t:1660_11": "Anupakhajjāti mañcapīṭhānaṃ vā tassa vā bhikkhuno pavisantassa vā nikkhamantassa vā upacāraṃ anupavisitvā.",
  "tika-vin04t:1660_12": "Tattha mañcapīṭhānaṃ tāva mahallake vihāre samantā diyaḍḍho hattho upacāro,",
  "tika-vin04t:1660_13": "khuddake yato pahoti,",
  "tika-vin04t:1660_14": "tato diyaḍḍho hattho,",
  "tika-vin04t:1660_15": "tassa pana pavisantassa pādadhovanapāsāṇato yāva mañcapīṭhaṃ,",
  "tika-vin04t:1660_16": "nikkhamantassa mañcapīṭhato yāva passāvaṭṭhānaṃ,",
  "tika-vin04t:1660_17": "tāva upacāro.",
  "tika-vin04t:1660_18": "Seyyaṃ kappeyyāti tassa sambādhaṃ kattukāmatāya tasmiṃ upacāre dasasu seyyāsu ekampi santharantassa vā santharāpentassa vā dukkaṭaṃ,",
  "tika-vin04t:1660_19": "tattha nisīdantassa vā nipajjantassa vā pācittiyaṃ,",
  "tika-vin04t:1660_20": "dvepi karontassa dve pācittiyāni,",
  "tika-vin04t:1660_21": "punappunaṃ karontassa payogagaṇanāya pācittiyaṃ.",
  "tika-vin04t:1661_0": "Sāvatthiyaṃ chabbaggiye bhikkhū ārabbha anupakhajja seyyakappanavatthusmiṃ paññattaṃ,",
  "tika-vin04t:1661_1": "sādhāraṇapaññatti,",
  "tika-vin04t:1661_2": "anāṇattikaṃ,",
  "tika-vin04t:1661_3": "tikapācittiyaṃ,",
  "tika-vin04t:1661_4": "puggalike tikadukkaṭaṃ,",
  "tika-vin04t:1661_5": "vuttūpacārato vā bahi,",
  "tika-vin04t:1661_6": "upaṭṭhānasālādike vā,",
  "tika-vin04t:1661_7": "vihārassa upacāre vā,",
  "tika-vin04t:1661_8": "santharaṇasantharāpanesupi nisajjasayanesupi dukkaṭameva.",
  "tika-vin04t:1661_9": "Attano vā,",
  "tika-vin04t:1661_10": "vissāsikassa vā santake pana vihāre santharantassa,",
  "tika-vin04t:1661_11": "yo ca gilāno vā sītuṇhapīḷito vā pavisati, tassa ca,",
  "tika-vin04t:1661_12": "āpadāsu ca,",
  "tika-vin04t:1661_13": "ummattakādīnañca anāpatti.",
  "tika-vin04t:1661_14": "Saṅghikavihāratā,",
  "tika-vin04t:1661_15": "anuṭṭhāpanīyabhāvajānanaṃ,",
  "tika-vin04t:1661_16": "sambādhetukāmatā,",
  "tika-vin04t:1661_17": "upacāre nisīdanaṃ vā nipajjanaṃ vāti imānettha cattāri aṅgāni.",
  "tika-vin04t:1661_18": "Samuṭṭhānādīni paṭhamapārājikasadisāneva,",
  "tika-vin04t:1661_19": "idaṃ pana dukkhavedanamevāti.",
  "tika-vin04t:1662_0": "Anupakhajjasikkhāpadavaṇṇanā niṭṭhitā.",
  "tika-vin04t:1663_0": "7. Nikkaḍḍhanasikkhāpadavaṇṇanā",
  "tika-vin04t:1664_0": "Sattame kupitoti kuddho.",
  "tika-vin04t:1664_1": "Anattamanoti atuṭṭhacitto.",
  "tika-vin04t:1664_2": "Nikkaḍḍheyya vā nikkaḍḍhāpeyya vā pācittiyanti ettha ye anekabhūmakā pāsādā,",
  "tika-vin04t:1664_3": "anekakoṭṭhakāni vā catussālāni,",
  "tika-vin04t:1664_4": "tādisesu senāsanesu gahetvā antarā aṭṭhapetvā ekeneva payogena atikkāmentassa ekaṃ pācittiyaṃ,",
  "tika-vin04t:1664_5": "ṭhapetvā ṭhapetvā nānāpayogehi atikkāmentassa dvāragaṇanāya pācittiyāni,",
  "tika-vin04t:1664_6": "hatthena anāmasitvā ‘nikkhamā’ti vatvā vācāya nikkaḍḍhantassāpi eseva nayo.",
  "tika-vin04t:1664_7": "Nikkaḍḍhāpentassa pana ‘nikkaḍḍhā’ti āṇattamatte dukkaṭaṃ,",
  "tika-vin04t:1664_8": "sakiṃ āṇatte pana tasmiṃ bahukepi dvāre nikkhamante itarassa ekameva pācittiyaṃ.",
  "tika-vin04t:1664_9": "Sace pana “ettakāni dvārāni nikkaḍḍhāhī”ti vā,",
  "tika-vin04t:1664_10": "“yāva mahādvāraṃ,",
  "tika-vin04t:1664_11": "tāva nikkaḍḍhāhī”ti vā evaṃ niyametvā āṇatto hoti,",
  "tika-vin04t:1664_12": "dvāragaṇanāya pācittiyāni.",
  "tika-vin04t:1665_0": "Sāvatthiyaṃ chabbaggiye bhikkhū ārabbha bhikkhuṃ saṅghikā vihārā nikkaḍḍhanavatthusmiṃ",
  "tika-vin04t:1666_0": "Paññattaṃ,",
  "tika-vin04t:1666_1": "sādhāraṇapaññatti,",
  "tika-vin04t:1666_2": "sāṇattikaṃ,",
  "tika-vin04t:1666_3": "tikapācittiyaṃ,",
  "tika-vin04t:1666_4": "puggalike tikadukkaṭaṃ,",
  "tika-vin04t:1666_5": "tassa parikkhāranikkaḍḍhane,",
  "tika-vin04t:1666_6": "upaṭṭhānasālādikā vihārūpacārā tassa vā tassa parikkhārassa vā nikkaḍḍhane,",
  "tika-vin04t:1666_7": "anupasampannassa pana anupasampannaparikkhārassa vā vihārā vā vihārūpacārā vā nikkaḍḍhane nikkaḍḍhāpane ca dukkaṭameva.",
  "tika-vin04t:1666_8": "Tañca kho asambaddhesu parikkhāresu parikkhāragaṇanāya veditabbaṃ.",
  "tika-vin04t:1666_9": "Attano vā,",
  "tika-vin04t:1666_10": "vissāsikassa vā santakā vihārā nikkaḍḍhane,",
  "tika-vin04t:1666_11": "sakalasaṅghārāmatopi bhaṇḍanakārakassa vā tassa parikkhārassa vā nikkaḍḍhane nikkaḍḍhāpane vā,",
  "tika-vin04t:1666_12": "attano vasanaṭṭhānato alajjissa,",
  "tika-vin04t:1666_13": "ummattakassa,",
  "tika-vin04t:1666_14": "na sammāvattantānaṃ antevāsikasaavihārikānaṃ,",
  "tika-vin04t:1666_15": "tesaṃ parikkhārassa vā nikkaḍḍhane ca,",
  "tika-vin04t:1666_16": "sayaṃ ummattakādīnañca anāpatti.",
  "tika-vin04t:1666_17": "Saṅghikavihāro,",
  "tika-vin04t:1666_18": "upasampannassa bhaṇḍanakārakabhāvādivinimuttatā,",
  "tika-vin04t:1666_19": "kopena nikkaḍḍhanaṃ vā nikkaḍḍhāpanaṃ vāti imānettha tīṇi aṅgāni.",
  "tika-vin04t:1666_20": "Samuṭṭhānādīni adinnādānasadisāni,",
  "tika-vin04t:1666_21": "idaṃ pana dukkhavedananti.",
  "tika-vin04t:1667_0": "Nikkaḍḍhanasikkhāpadavaṇṇanā niṭṭhitā.",
  "tika-vin04t:1668_0": "8. Vehāsakuṭisikkhāpadavaṇṇanā",
  "tika-vin04t:1669_0": "Aṭṭhame uparivehāsakuṭiyāti upari acchannatalāya dvibhūmikakuṭiyā vā tibhūmikakuṭiyā vā,",
  "tika-vin04t:1669_1": "padabhājane pana idha adhippetaṃ kuṭiṃ dassetuṃ “majjhimassa purisassa asīsaghaṭṭā”ti vuttaṃ.",
  "tika-vin04t:1669_2": "Āhaccapādakanti aṅge vijjhitvā pavesitapādakaṃ.",
  "tika-vin04t:1669_3": "Abhinisīdeyyāti abhibhavitvā ajjhottharitvā nisīdeyya,",
  "tika-vin04t:1669_4": "bhummatthe vā etaṃ upayogavacanaṃ,",
  "tika-vin04t:1669_5": "mañce vā pīṭhe vā nisīdeyya vā nipajjeyya vāti attho.",
  "tika-vin04t:1669_6": "Abhīti idaṃ pana padasobhaṇatthe upasaggamattameva,",
  "tika-vin04t:1669_7": "tasmā yo bhikkhu vuttalakkhaṇāya vehāsakuṭiyā sabbantimena paricchedena yāva pamāṇamajjhimassa purisassa sabbaso heṭṭhimāhi tulāhi sīsaṃ na ghaṭṭeti,",
  "tika-vin04t:1669_8": "ettakaṃ uccāya tulānaṃ upari ṭhapite āhaccapādake mañce vā pīṭhe vā nisīdati vā nipajjati vā,",
  "tika-vin04t:1669_9": "tassa anupakhajjasikkhāpade vuttanayena payogagaṇanāya pācittiyaṃ.",
  "tika-vin04t:1670_0": "Sāvatthiyaṃ aññataraṃ bhikkhuṃ ārabbha uparivehāsakuṭiyā āhaccapādakaṃ mañcaṃ pīṭhaṃ sahasā abhinisīdanaabhinipajjanavatthusmiṃ paññattaṃ,",
  "tika-vin04t:1670_1": "sādhāraṇapaññatti,",
  "tika-vin04t:1670_2": "anāṇattikaṃ,",
  "tika-vin04t:1670_3": "tikapācittiyaṃ,",
  "tika-vin04t:1670_4": "puggalike tikadukkaṭaṃ,",
  "tika-vin04t:1670_5": "attano vā,",
  "tika-vin04t:1670_6": "vissāsikassa vā santake vihāre,",
  "tika-vin04t:1670_7": "avehāsakuṭiyā,",
  "tika-vin04t:1670_8": "sīsaghaṭṭāya,",
  "tika-vin04t:1670_9": "yassa vā heṭṭhā dabbasambhārādīnaṃ nikkhittattā aparibhogaṃ hoti,",
  "tika-vin04t:1670_10": "uparitalaṃ vā padarasañcitaṃ sudhādiparikammakataṃ vā,",
  "tika-vin04t:1670_11": "tattha āhaccapādake nisīdantassa,",
  "tika-vin04t:1670_12": "yo ce tasmiṃ vehāsaṭṭhepi āhaccapādake ṭhito kiñci gaṇhāti vā laggati vā,",
  "tika-vin04t:1670_13": "yassa ca paṭāṇī dinnā hoti,",
  "tika-vin04t:1670_14": "pādasīsānaṃ upari āṇī pavesitā,",
  "tika-vin04t:1670_15": "tattha nisīdantassa,",
  "tika-vin04t:1670_16": "ummattakādīnañca anāpatti.",
  "tika-vin04t:1670_17": "Saṅghiko vihāro,",
  "tika-vin04t:1670_18": "asīsaghaṭṭā vehāsakuṭi,",
  "tika-vin04t:1670_19": "heṭṭhā saparibhogaṃ,",
  "tika-vin04t:1670_20": "apaṭāṇidinne āhaccapādake nisīdanaṃ vā nipajjanaṃ vāti imānettha cattāri aṅgāni.",
  "tika-vin04t:1670_21": "Samuṭṭhānādīni eḷakalomasadisānīti.",
  "tika-vin04t:1671_0": "Vehāsakuṭisikkhāpadavaṇṇanā niṭṭhitā.",
  "tika-vin04t:1672_0": "9. Mahallakavihārasikkhāpadavaṇṇanā",
  "tika-vin04t:1673_0": "Navame mahallakanti sassāmikaṃ.",
  "tika-vin04t:1673_1": "Vihāranti ullittāvallittaṃ.",
  "tika-vin04t:1673_2": "Yāva dvārakosātiettha dvārakoso nāma ukkaṭṭhaparicchedena piṭṭhasaṅghāṭassa sāmantā aḍḍhateyyahattho padeso.",
  "tika-vin04t:1673_3": "Aggaḷaṭṭhapanāyāti sakavāṭakassa dvārabandhassa niccalabhāvatthāya.",
  "tika-vin04t:1673_4": "Kavāṭañhi lahuparivattakaṃ vivaraṇakāle bhittiṃ āhanati,",
  "tika-vin04t:1673_5": "pidahanakāle dvārabandhaṃ.",
  "tika-vin04t:1673_6": "Tena āhanena bhitti kampati,",
  "tika-vin04t:1673_7": "tato mattikā calati,",
  "tika-vin04t:1673_8": "calitvā sithilā vā hoti patati vā,",
  "tika-vin04t:1673_9": "tenāha bhagavā “yāva dvārakosā aggaḷaṭṭhapanāyā”ti.",
  "tika-vin04t:1673_10": "Tattha kiñcāpi “idaṃ nāma kattabba”nti neva mātikāyaṃ,",
  "tika-vin04t:1673_11": "na padabhājane vuttaṃ,",
  "tika-vin04t:1673_12": "aṭṭhuppattiyaṃ pana “punappunaṃ chādāpesi,",
  "tika-vin04t:1673_13": "punappunaṃ lepāpesī”ti adhikārato yāva dvārakosā aggaḷaṭṭhapanāya punappunaṃ limpitabbo vā lepāpetabbo vāti evamattho daṭṭhabbo.",
  "tika-vin04t:1673_14": "Ālokasandhiparikammāyātiettha ālokasandhīti vātapānakavāṭakā vuccanti.",
  "tika-vin04t:1673_15": "Te vivaraṇakāle vidatthimattampi atirekampi bhittippadesaṃ paharanti,",
  "tika-vin04t:1673_16": "upacāro panettha sabbadisāsu labbhati,",
  "tika-vin04t:1673_17": "tasmā sabbadisāsu kavāṭavitthārappamāṇo okāso ālokasandhiparikammatthāya limpitabbo vā lepāpetabbo vāti ayamettha adhippāyo.",
  "tika-vin04t:1674_0": "Evaṃ lepakamme yaṃ kattabbaṃ,",
  "tika-vin04t:1674_1": "taṃ dassetvā idāni chadane kattabbaṃ dassetuṃ dvatticchadanassātiādimāha.",
  "tika-vin04t:1674_2": "Tattha dvatticchadanassa pariyāyanti chadanassa dvattipariyāyaṃ,",
  "tika-vin04t:1674_3": "pariyāyaṃ vuccati parikkhepo,",
  "tika-vin04t:1674_4": "parikkhepadvayaṃ vā parikkhepattayaṃ vā adhiṭṭhātabbanti attho.",
  "tika-vin04t:1674_5": "Appaharite ṭhitenāti aharite ṭhitena.",
  "tika-vin04t:1674_6": "Haritanti cettha sattadhaññādibhedaṃ pubbaṇṇaṃ,",
  "tika-vin04t:1674_7": "muggamāsatilakulatthaalābukumbhaṇḍādibhedañca aparaṇṇaṃ adhippetaṃ.",
  "tika-vin04t:1674_8": "Yaṃ tasmiṃ khette vuttaṃ na tāva sampajjati,",
  "tika-vin04t:1674_9": "vasse pana patite sampajjissati,",
  "tika-vin04t:1674_10": "tampi haritasaṅkhameva gacchati.",
  "tika-vin04t:1674_11": "Tasmā tasmiṃ ṭhatvā adhiṭṭhahanto dukkaṭaṃ āpajjati.",
  "tika-vin04t:1674_12": "Appaharite ṭhatvā adhiṭṭhahantassāpi ayaṃ paricchedo,",
  "tika-vin04t:1674_13": "piṭṭhivaṃsassa vā kūṭāgārathūpikāya vā passe nisinno puriso chadanamukhavaṭṭiantena olokento yasmiṃ bhūmibhāge ṭhitaṃ bhikkhuṃ passati,",
  "tika-vin04t:1674_14": "yasmiñca ṭhito taṃ upari nisinnakaṃ tatheva ullokento passati,",
  "tika-vin04t:1674_15": "tasmiṃ ṭhātabbaṃ,",
  "tika-vin04t:1674_16": "tassa anto aharitepi ṭhātuṃ na labhati.",
  "tika-vin04t:1674_17": "Tato ce uttarīti maggena chādiyamāne tiṇṇaṃ maggānaṃ,",
  "tika-vin04t:1674_18": "pariyāyena chādiyamāne tiṇṇaṃ pariyāyānaṃ upari iṭṭhakasilāsudhāhi chādiyamāne iṭṭhakasilāsudhāpiṇḍagaṇanāya,",
  "tika-vin04t:1674_19": "tiṇapaṇṇehi chādiyamāne paṇṇagaṇanāya ceva tiṇamuṭṭhigaṇanāya ca pācittiyaṃ.",
  "tika-vin04t:1675_0": "Kosambiyaṃ channattheraṃ ārabbha punappunaṃ chādāpanalepāpanavatthusmiṃ paññattaṃ,",
  "tika-vin04t:1675_1": "sādhāraṇapaññatti,",
  "tika-vin04t:1675_2": "anāṇattikaṃ,",
  "tika-vin04t:1675_3": "tikapācittiyaṃ,",
  "tika-vin04t:1675_4": "ūnadvattipariyāye atirekasaññino vematikassa vā dukkaṭaṃ.",
  "tika-vin04t:1675_5": "Setavaṇṇādikaraṇe,",
  "tika-vin04t:1675_6": "dvattipariyāye vā ūnakadvattipariyāye vā,",
  "tika-vin04t:1675_7": "leṇaguhātiṇakuṭikādīsu,",
  "tika-vin04t:1675_8": "aññassatthāya,",
  "tika-vin04t:1675_9": "attano dhanena kārentassa,",
  "tika-vin04t:1675_10": "vāsāgāraṃ ṭhapetvā sesāni adhiṭṭhahantassa,",
  "tika-vin04t:1675_11": "ummattakādīnañca anāpatti.",
  "tika-vin04t:1675_12": "Mahallakavihāratā,",
  "tika-vin04t:1675_13": "attano vāsāgāratā,",
  "tika-vin04t:1675_14": "uttari adhiṭṭhānanti imānettha tīṇi aṅgāni.",
  "tika-vin04t:1675_15": "Samuṭṭhānādīni sañcaritte vuttanayānevāti.",
  "tika-vin04t:1676_0": "Mahallakavihārasikkhāpadavaṇṇanā niṭṭhitā.",
  "tika-vin04t:1677_0": "10. Sappāṇakasikkhāpadavaṇṇanā",
  "tika-vin04t:1678_0": "Dasame jānaṃ sappāṇakanti “sappāṇakaṃ eta”nti disvā vā sutvā vā yena kenaci ākārena jānanto.",
  "tika-vin04t:1678_1": "Siñceyya vā siñcāpeyya vāti tena udakena sayaṃ vā siñceyya,",
  "tika-vin04t:1678_2": "aññaṃ vā āṇāpetvā siñcāpeyya.",
  "tika-vin04t:1678_3": "Tattha dhāraṃ avicchinditvā siñcantassa ekasmiṃ ghaṭe ekāva āpatti,",
  "tika-vin04t:1678_4": "vicchindantassa payogagaṇanāya āpattiyo.",
  "tika-vin04t:1678_5": "Mātikaṃ pamukhaṃ karoti,",
  "tika-vin04t:1678_6": "divasampi sandatu,",
  "tika-vin04t:1678_7": "ekāva āpatti.",
  "tika-vin04t:1678_8": "Tattha tattha bandhitvā aññato nentassa payogagaṇanāya āpattiyo.",
  "tika-vin04t:1678_9": "Bahukampi tiṇapaṇṇasākhādiṃ ekappayogena udake pakkhipantassa ekāva āpatti,",
  "tika-vin04t:1678_10": "ekekaṃ pakkhipantassa payogagaṇanāya āpattiyo.",
  "tika-vin04t:1678_11": "Idañca yaṃ evaṃ pakkhipiyamāne pariyādānaṃ gacchati,",
  "tika-vin04t:1678_12": "āvilaṃ vā hoti,",
  "tika-vin04t:1678_13": "yathā pāṇakā maranti,",
  "tika-vin04t:1678_14": "tādisaṃ sandhāya vuttaṃ,",
  "tika-vin04t:1678_15": "na mahāudakaṃ.",
  "tika-vin04t:1678_16": "Siñcāpane āṇattiyā dukkaṭaṃ,",
  "tika-vin04t:1678_17": "ekāṇattiyā bahukampi siñcatu,",
  "tika-vin04t:1678_18": "āṇāpakassa ekameva pācittiyaṃ.",
  "tika-vin04t:1679_0": "Āḷaviyaṃ āḷavake bhikkhū ārabbha siñcanavatthusmiṃ paññattaṃ,",
  "tika-vin04t:1679_1": "sādhāraṇapaññatti,",
  "tika-vin04t:1679_2": "sāṇattikaṃ,",
  "tika-vin04t:1679_3": "appāṇake sappāṇakasaññino,",
  "tika-vin04t:1679_4": "ubhosu vematikassa dukkaṭaṃ.",
  "tika-vin04t:1679_5": "Appāṇakasaññino,",
  "tika-vin04t:1679_6": "asañcicca assatiyā vā siñcantassa,",
  "tika-vin04t:1679_7": "ajānantassa,",
  "tika-vin04t:1679_8": "ummattakādīnañca anāpatti.",
  "tika-vin04t:1679_9": "Udakassa sappāṇakatā,",
  "tika-vin04t:1679_10": "“siñcanena pāṇakā marissantī”ti jānanaṃ,",
  "tika-vin04t:1679_11": "tañca udakaṃ tādisameva,",
  "tika-vin04t:1679_12": "vinā vadhakacetanāya yena kenaci karaṇīyena tiṇādīnaṃ siñcananti imānettha cattāri aṅgāni.",
  "tika-vin04t:1679_13": "Samuṭṭhānādīni adinnādānasadisāni,",
  "tika-vin04t:1679_14": "idaṃ pana paṇṇattivajjaṃ, ticittaṃ,",
  "tika-vin04t:1679_15": "tivedananti.",
  "tika-vin04t:1680_0": "Sappāṇakasikkhāpadavaṇṇanā niṭṭhitā.",
  "tika-vin04t:1681_0": "Bhūtagāmavaggo dutiyo.",
  "tika-vin04t:1682_0": "3. Ovādavaggo",
  "tika-vin04t:1683_0": "1. Ovādasikkhāpadavaṇṇanā",
  "tika-vin04t:1684_0": "Ovādavaggassa paṭhame asammatoti yā aṭṭhaṅgasamannāgatassa bhikkhuno bhagavatā ñatticatutthena kammena bhikkhunovādakasammuti anuññātā,",
  "tika-vin04t:1684_1": "tāya asammato.",
  "tika-vin04t:1684_2": "Ovadeyyāti bhikkhunisaṅghaṃ vā sambahulā vā ekaṃ bhikkhuniṃ vā “vassasatūpasampannāya bhikkhuniyā tadahupasampannassa",
  "tika-vin04t:1684_3": "bhikkhuno abhivādanaṃ paccuṭṭhānaṃ añjalikammaṃ sāmīcikammaṃ kātabba”nti ādike aṭṭha garudhamme ovādavasena",
  "tika-vin04t:1684_4": "osārento ovadeyya.",
  "tika-vin04t:1684_5": "Pācittiyanti ovādapariyosāne pācittiyaṃ.",
  "tika-vin04t:1685_0": "Sāvatthiyaṃ chabbaggiye bhikkhū ārabbha ovadanavatthusmiṃ paññattaṃ,",
  "tika-vin04t:1685_1": "asādhāraṇapaññatti,",
  "tika-vin04t:1685_2": "anāṇattikaṃ,",
  "tika-vin04t:1685_3": "aññena vā dhammena bhikkhunīsu upasampannamattaṃ vā ovadato dukkaṭaṃ.",
  "tika-vin04t:1685_4": "Sammatassāpi tañce sammutikammaṃ adhammakammaṃ hoti,",
  "tika-vin04t:1685_5": "tasmiṃ adhammakamme adhammakammasaññino vagge bhikkhunisaṅghe ovadato tikapācittiyaṃ,",
  "tika-vin04t:1685_6": "tathā vematikassa dhammakammasaññino cāti nava pācittiyāni,",
  "tika-vin04t:1685_7": "samaggepi bhikkhunisaṅghena vāti adhammakammavasena aṭṭhārasa.",
  "tika-vin04t:1685_8": "Sace pana taṃ dhammakammaṃ hoti,",
  "tika-vin04t:1685_9": "“dhammakamme dhammakammasaññī samaggaṃ bhikkhunisaṅghaṃ samaggasaññī ovadatī”ti idaṃ avasānapadaṃ ṭhapetvā teneva nayena sattarasa dukkaṭāni,",
  "tika-vin04t:1685_10": "“samaggamhāyyā”ti ca vutte aññaṃ dhammaṃ,",
  "tika-vin04t:1685_11": "“vaggamhāyyā”ti ca vutte aṭṭha garudhamme bhaṇantassa,",
  "tika-vin04t:1685_12": "ovādañca aniyyātetvā aññaṃ dhammaṃ bhaṇantassa dukkaṭameva.",
  "tika-vin04t:1685_13": "Yo pana dhammakamme dhammakammasaññī samaggaṃ bhikkhunisaṅghaṃ samaggasaññī ovadati,",
  "tika-vin04t:1685_14": "garudhammapāḷiṃ uddesaṃ deti,",
  "tika-vin04t:1685_15": "paripucchaṃ deti,",
  "tika-vin04t:1685_16": "“osārehi ayyā”ti vuccamāno osāreti,",
  "tika-vin04t:1685_17": "pañhaṃ puṭṭho katheti,",
  "tika-vin04t:1685_18": "bhikkhunīnaṃ suṇamānānaṃ aññassatthāya bhaṇati,",
  "tika-vin04t:1685_19": "sikkhamānāya vā sāmaṇeriyā vā bhaṇati, tassa,",
  "tika-vin04t:1685_20": "ummattakādīnañca anāpatti.",
  "tika-vin04t:1685_21": "Asammatatā,",
  "tika-vin04t:1685_22": "bhikkhuniyā paripuṇṇūpasampannatā,",
  "tika-vin04t:1685_23": "ovādavasena aṭṭhagarudhammabhaṇananti imānettha tīṇi aṅgāni.",
  "tika-vin04t:1685_24": "Samuṭṭhānādīni padasodhammasadisānevāti.",
  "tika-vin04t:1686_0": "Ovādasikkhāpadavaṇṇanā niṭṭhitā.",
  "tika-vin04t:1687_0": "2. Atthaṅgatasikkhāpadavaṇṇanā",
  "tika-vin04t:1688_0": "Dutiye ovadeyyāti aṭṭhagarudhammehi vā aññena vā dhammena ovadantassa sammatassāpi pācittiyameva.",
  "tika-vin04t:1689_0": "Sāvatthiyaṃ āyasmantaṃ cūḷapanthakaṃ ārabbha atthaṅgate sūriye ovadanavatthusmiṃ paññattaṃ,",
  "tika-vin04t:1689_1": "asādhāraṇapaññatti,",
  "tika-vin04t:1689_2": "anāṇattikaṃ,",
  "tika-vin04t:1689_3": "tikapācittiyaṃ,",
  "tika-vin04t:1689_4": "sūriye atthaṅgate atthaṅgatasaññino vematikassa vā,",
  "tika-vin04t:1689_5": "ekatoupasampannaṃ ovadantassa ca dukkaṭaṃ.",
  "tika-vin04t:1689_6": "Purimasikkhāpade viya uddesādinayena anāpatti.",
  "tika-vin04t:1689_7": "Atthaṅgatasūriyatā,",
  "tika-vin04t:1689_8": "paripuṇṇūpasampannatā,",
  "tika-vin04t:1689_9": "ovadananti imānettha tīṇi aṅgāni.",
  "tika-vin04t:1689_10": "Samuṭṭhānādīni padasodhammasadisānevāti.",
  "tika-vin04t:1690_0": "Atthaṅgatasikkhāpadavaṇṇanā niṭṭhitā.",
  "tika-vin04t:1691_0": "3. Bhikkhunupassayasikkhāpadavaṇṇanā",
  "tika-vin04t:1692_0": "Tatiye bhikkhunupassayanti bhikkhuniyā ekarattaṃ vasanaṭṭhānampi.",
  "tika-vin04t:1692_1": "Ovadeyyāti idha garudhammehi ovadantasseva pācittiyaṃ.",
  "tika-vin04t:1692_2": "Sace pana asammato hoti,",
  "tika-vin04t:1692_3": "dve pācittiyāni.",
  "tika-vin04t:1692_4": "Sace pana sūriyepi atthaṅgate ovadati,",
  "tika-vin04t:1692_5": "tīṇi honti.",
  "tika-vin04t:1692_6": "Sammatassa pana rattiṃ ovadantassapi dve eva honti.",
  "tika-vin04t:1692_7": "Sammatattā hi bhikkhussa garudhammovādamūlakaṃ pācittiyaṃ natthi.",
  "tika-vin04t:1692_8": "Gilānāti na sakkoti ovādāya vā saṃvāsāya vā gantuṃ.",
  "tika-vin04t:1693_0": "Sakkesu chabbaggiye bhikkhū ārabbha bhikkhunupassayaṃ upasaṅkamitvā ovadanavatthusmiṃ paññattaṃ,",
  "tika-vin04t:1693_1": "“aññatra samayā”ti ayamettha anupaññatti,",
  "tika-vin04t:1693_2": "asādhāraṇapaññatti,",
  "tika-vin04t:1693_3": "anāṇattikaṃ,",
  "tika-vin04t:1693_4": "tikapācittiyaṃ,",
  "tika-vin04t:1693_5": "anupasampannāya upasampannasaññino vematikassa vā,",
  "tika-vin04t:1693_6": "ekatoupasampannaṃ yena kenaci,",
  "tika-vin04t:1693_7": "itaraṃ aññena dhammena ovadantassa ca dukkaṭaṃ. Samaye,",
  "tika-vin04t:1693_8": "anupasampannāya,",
  "tika-vin04t:1693_9": "purimasikkhāpade viya uddesādinayena ca anāpatti.",
  "tika-vin04t:1693_10": "Upassayūpagamanaṃ,",
  "tika-vin04t:1693_11": "paripuṇṇūpasampannatā,",
  "tika-vin04t:1693_12": "samayābhāvo,",
  "tika-vin04t:1693_13": "garudhammehi ovadananti imānettha cattāri aṅgāni.",
  "tika-vin04t:1693_14": "Samuṭṭhānādīni paṭhamakathinasadisāni,",
  "tika-vin04t:1693_15": "idaṃ pana kiriyaṃ hotīti.",
  "tika-vin04t:1694_0": "Bhikkhunupassayasikkhāpadavaṇṇanā niṭṭhitā.",
  "tika-vin04t:1695_0": "4. Āmisasikkhāpadavaṇṇanā",
  "tika-vin04t:1696_0": "Catutthe āmisahetūti cīvarādīnaṃ aññatarahetu.",
  "tika-vin04t:1696_1": "Bhikkhūti sammatā bhikkhū idhādhippetā.",
  "tika-vin04t:1696_2": "Pācittiyanti evarūpe bhikkhū avaṇṇakāmatāya evaṃ bhaṇantassa pācittiyaṃ.",
  "tika-vin04t:1697_0": "Sāvatthiyaṃ chabbaggiye bhikkhū ārabbha “āmisahetu ovadantī”ti bhaṇanavatthusmiṃ paññattaṃ,",
  "tika-vin04t:1697_1": "asādhāraṇapaññatti,",
  "tika-vin04t:1697_2": "anāṇattikaṃ,",
  "tika-vin04t:1697_3": "dhammakamme tikapācittiyaṃ,",
  "tika-vin04t:1697_4": "adhammakamme tikadukkaṭaṃ,",
  "tika-vin04t:1697_5": "asammataṃ upasampannañca,",
  "tika-vin04t:1697_6": "anupasampannañca sammataṃ vā asammataṃ vā evaṃ bhaṇantassa dukkaṭameva.",
  "tika-vin04t:1697_7": "Tattha yo bhikkhu kāle sammutiṃ labhitvā sāmaṇerabhūmiyaṃ saṇṭhito,",
  "tika-vin04t:1697_8": "ayaṃ sammato nāma anupasampanno.",
  "tika-vin04t:1697_9": "Pakatiyā cīvarādihetu ovadantaṃ pana evaṃ bhaṇantassa,",
  "tika-vin04t:1697_10": "ummattakādīnañca anāpatti.",
  "tika-vin04t:1697_11": "Upasampannatā,",
  "tika-vin04t:1697_12": "dhammena laddhasammutitā,",
  "tika-vin04t:1697_13": "anāmisantaratā,",
  "tika-vin04t:1697_14": "avaṇṇakāmatāya evaṃ bhaṇananti imānettha cattāri aṅgāni.",
  "tika-vin04t:1697_15": "Samuṭṭhānādīni adinnādānasadisāni,",
  "tika-vin04t:1697_16": "idaṃ pana dukkhavedanamevāti.",
  "tika-vin04t:1698_0": "Āmisasikkhāpadavaṇṇanā niṭṭhitā.",
  "tika-vin04t:1699_0": "5. Cīvaradānasikkhāpadavaṇṇanā",
  "tika-vin04t:1700_0": "Pañcame sāvatthiyaṃ aññataraṃ bhikkhuṃ ārabbha cīvaradānavatthusmiṃ paññattaṃ,",
  "tika-vin04t:1700_1": "sesakathāmaggo panettha cīvarappaṭiggahaṇasikkhāpade vuttanayeneva veditabbo.",
  "tika-vin04t:1700_2": "Tatra hi bhikkhu paṭiggāhako,",
  "tika-vin04t:1700_3": "idha bhikkhunī,",
  "tika-vin04t:1700_4": "ayaṃ viseso,",
  "tika-vin04t:1700_5": "sesaṃ tādisamevāti.",
  "tika-vin04t:1701_0": "Cīvaradānasikkhāpadavaṇṇanā niṭṭhitā.",
  "tika-vin04t:1702_0": "6. Cīvarasibbanasikkhāpadavaṇṇanā",
  "tika-vin04t:1703_0": "Chaṭṭhe cīvaranti nivāsanapārupanupagaṃ.",
  "tika-vin04t:1703_1": "Sibbeyya vā sibbāpeyyā vāti ettha sayaṃ sibbantassa sūciṃ pavesetvā pavesetvā nīharaṇe pācittiyaṃ,",
  "tika-vin04t:1703_2": "satakkhattumpi vijjhitvā sakiṃ nīharantassa ekameva pācittiyaṃ.",
  "tika-vin04t:1703_3": "‘Sibbā’ti vutto pana sacepi sabbaṃ sūcikammaṃ niṭṭhāpeti,",
  "tika-vin04t:1703_4": "āṇāpakassa ekameva pācittiyaṃ.",
  "tika-vin04t:1703_5": "Atha “yaṃ ettha cīvare kattabbaṃ,",
  "tika-vin04t:1703_6": "sabbaṃ taṃ tava bhāro”ti vutto niṭṭhāpeti,",
  "tika-vin04t:1703_7": "tassa ārāpathe ārāpathe pācittiyaṃ.",
  "tika-vin04t:1703_8": "Āṇāpakassa ekavācāya sambahulānipi,",
  "tika-vin04t:1703_9": "punappunaṃ āṇattiyaṃ pana vattabbameva natthi.",
  "tika-vin04t:1704_0": "Sāvatthiyaṃ udāyittheraṃ ārabbha cīvarasibbanavatthusmiṃ paññattaṃ,",
  "tika-vin04t:1704_1": "asādhāraṇapaññatti,",
  "tika-vin04t:1704_2": "sāṇattikaṃ,",
  "tika-vin04t:1704_3": "tikapācittiyaṃ,",
  "tika-vin04t:1704_4": "ñātikāya aññātikasaññino vā vematikassa vā,",
  "tika-vin04t:1704_5": "ekatoupasampannāya sibbantassa ca dukkaṭaṃ.",
  "tika-vin04t:1704_6": "Aññaṃ thavikādiparikkhāraṃ sibbantassa, ñātikāya,",
  "tika-vin04t:1704_7": "sikkhamānasāmaṇerīnañca cīvarampi sibbantassa,",
  "tika-vin04t:1704_8": "ummattakādīnañca anāpatti.",
  "tika-vin04t:1704_9": "Aññātikāya bhikkhuniyā santakatā,",
  "tika-vin04t:1704_10": "nivāsanapārupanupagatā,",
  "tika-vin04t:1704_11": "vuttalakkhaṇaṃ sibbanaṃ vā sibbāpanaṃ vāti imānettha tīṇi aṅgāni.",
  "tika-vin04t:1704_12": "Samuṭṭhānādīni sañcarittasadisānevāti.",
  "tika-vin04t:1705_0": "Cīvarasibbanasikkhāpadavaṇṇanā niṭṭhitā.",
  "tika-vin04t:1706_0": "7. Saṃvidhānasikkhāpadavaṇṇanā",
  "tika-vin04t:1707_0": "Sattame saṃvidhāyāti saṃvidahitvā,",
  "tika-vin04t:1707_1": "gamanakāle saṅketaṃ katvāti attho.",
  "tika-vin04t:1707_2": "Ekaddhānamagganti ekaṃ addhānasaṅkhātaṃ maggaṃ,",
  "tika-vin04t:1707_3": "ekato vā addhānamaggaṃ.",
  "tika-vin04t:1707_4": "Satthagamanīyoti satthena saddhiṃ gantabbo,",
  "tika-vin04t:1707_5": "sesaṃ uttānapadatthameva.",
  "tika-vin04t:1707_6": "Ayaṃ panettha vinicchayo –",
  "tika-vin04t:1707_7": "akappiyabhūmiyaṃ saṃvidahantassa saṃvidahanapaccayā tāva dukkaṭaṃ.",
  "tika-vin04t:1707_8": "Tattha ṭhapetvā bhikkhunupassayaṃ antarārāmaṃ āsanasālaṃ titthiyaseyyañca sesā akappiyabhūmi,",
  "tika-vin04t:1707_9": "tattha ṭhatvā saṃvidahantassāti attho.",
  "tika-vin04t:1707_10": "Saṃvidahitvā pana “ajja vā sve vā”ti niyamitaṃ kālaṃ visaṅketaṃ akatvā,",
  "tika-vin04t:1707_11": "dvāravisaṅketaṃ pana maggavisaṅketaṃ vā katvāpi bhikkhuniyā saddhiṃ gacchantassa yāva āsannassāpi aññassa",
  "tika-vin04t:1707_12": "gāmassa “ayaṃ imassa upacāro”ti manussehi ṭhapitaṃ upacāraṃ na okkamati,",
  "tika-vin04t:1707_13": "tāva anāpatti.",
  "tika-vin04t:1707_14": "Taṃ okkamantassa pana paṭhamapāde dukkaṭaṃ,",
  "tika-vin04t:1707_15": "dutiyapāde pācittiyaṃ,",
  "tika-vin04t:1707_16": "iti gāmūpacārokkamanagaṇanāya pācittiyāni.",
  "tika-vin04t:1707_17": "Addhayojanātikkame pana gāme asati addhayojanagaṇanāya pācittiyaṃ.",
  "tika-vin04t:1708_0": "Sāvatthiyaṃ chabbaggiye bhikkhū ārabbha ekaddhānamaggappaṭipajjanavatthusmiṃ paññattaṃ,",
  "tika-vin04t:1708_1": "“aññatra samayā”ti ayamettha anupaññatti,",
  "tika-vin04t:1708_2": "asādhāraṇapaññatti,",
  "tika-vin04t:1708_3": "anāṇattikaṃ,",
  "tika-vin04t:1708_4": "tikapācittiyaṃ,",
  "tika-vin04t:1708_5": "asaṃvidahite saṃvidahitasaññino vematikassa vā,",
  "tika-vin04t:1708_6": "yo ca bhikkhuniyā asaṃvidahantiyā kevalaṃ attanāva saṃvidahati,",
  "tika-vin04t:1708_7": "tassa dukkaṭaṃ.",
  "tika-vin04t:1708_8": "Samaye saṃvidahitvāpi gacchantassa,",
  "tika-vin04t:1708_9": "attanā asaṃvidahantassa,",
  "tika-vin04t:1708_10": "visaṅketena vā,",
  "tika-vin04t:1708_11": "āpadāsu gacchantassa,",
  "tika-vin04t:1708_12": "ummattakādīnañca anāpatti.",
  "tika-vin04t:1708_13": "Dvinnampi saṃvidahitvā maggappaṭipatti,",
  "tika-vin04t:1708_14": "avisaṅketatā,",
  "tika-vin04t:1708_15": "samayābhāvo, anāpadā,",
  "tika-vin04t:1708_16": "gāmantarokkamanaṃ vā addhayojanātikkamo vāti imānettha pañca aṅgāni.",
  "tika-vin04t:1708_17": "Ekatoupasampannādīhi pana saddhiṃ mātugāmasikkhāpadena āpatti,",
  "tika-vin04t:1708_18": "addhānasamuṭṭhānaṃ, kiriyaṃ,",
  "tika-vin04t:1708_19": "nosaññāvimokkhaṃ,",
  "tika-vin04t:1708_20": "acittakaṃ,",
  "tika-vin04t:1708_21": "paṇṇattivajjaṃ,",
  "tika-vin04t:1708_22": "kāyakammaṃ,",
  "tika-vin04t:1708_23": "vacīkammaṃ, ticittaṃ,",
  "tika-vin04t:1708_24": "tivedananti.",
  "tika-vin04t:1709_0": "Saṃvidhānasikkhāpadavaṇṇanā niṭṭhitā.",
  "tika-vin04t:1710_0": "8. Nāvābhiruhanasikkhāpadavaṇṇanā",
  "tika-vin04t:1711_0": "Aṭṭhame saṃvidhāyāti kīḷāpurekkhāro saṃvidahitvā,",
  "tika-vin04t:1711_1": "abhiruhanakāle saṅketaṃ katvāti attho.",
  "tika-vin04t:1711_2": "Uddhaṃgāmininti kīḷāvasena uddhaṃ nadiyā paṭisotaṃ gacchantiṃ.",
  "tika-vin04t:1711_3": "Adhogāmininti tatheva adho anusotaṃ gacchantiṃ.",
  "tika-vin04t:1711_4": "Yaṃ pana titthappaṭipādanatthaṃ uddhaṃ vā adho vā haranti,",
  "tika-vin04t:1711_5": "ettha anāpatti.",
  "tika-vin04t:1711_6": "Aññatra tiriyaṃ taraṇāyāti upayogatthe nissakkavacanaṃ,",
  "tika-vin04t:1711_7": "yā tiriyaṃ taraṇā,",
  "tika-vin04t:1711_8": "taṃ ṭhapetvāti attho.",
  "tika-vin04t:1711_9": "Pācittiyanti sagāmakatīrapassena gamanakāle gāmantaragaṇanāya,",
  "tika-vin04t:1711_10": "agāmakatīrapassena vā yojanavitthatāya nadiyā majjhena vā gamanakāle addhayojanagaṇanāya pācittiyaṃ,",
  "tika-vin04t:1711_11": "samudde pana yathāsukhaṃ gantuṃ vaṭṭati.",
  "tika-vin04t:1712_0": "Sāvatthiyaṃ chabbaggiye bhikkhū ārabbha nāvābhiruhanavatthusmiṃ paññattaṃ,",
  "tika-vin04t:1712_1": "“aññatra tiriyaṃ taraṇāyā”ti ayamettha anupaññatti,",
  "tika-vin04t:1712_2": "sesaṃ anantarasikkhāpade vuttanayeneva veditabbanti.",
  "tika-vin04t:1713_0": "Nāvābhiruhanasikkhāpadavaṇṇanā niṭṭhitā.",
  "tika-vin04t:1714_0": "9. Paripācitasikkhāpadavaṇṇanā",
  "tika-vin04t:1715_0": "Navame bhikkhuniparipācitanti bhikkhuniyā paripācitaṃ,",
  "tika-vin04t:1715_1": "neva tassa nāttano ñātakappavāritānaṃ gihīnaṃ santike bhikkhussa guṇaṃ pakāsetvā “detha ayyassa,",
  "tika-vin04t:1715_2": "karotha ayyassā”ti evaṃ nipphāditaṃ laddhabbaṃ katanti attho.",
  "tika-vin04t:1715_3": "Pubbe gihisamārambhāti ettha samārambhoti samāraddhaṃ,",
  "tika-vin04t:1715_4": "paṭiyāditassetaṃ nāmaṃ.",
  "tika-vin04t:1715_5": "Gihīnaṃ samārambho gihisamārambho,",
  "tika-vin04t:1715_6": "bhikkhuniyā paripācanato pubbe paṭhamataraṃyeva yaṃ bhikkhūnaṃ atthāya gihīnaṃ paṭiyāditabhattaṃ,",
  "tika-vin04t:1715_7": "ñātakappavāritānaṃ vā santakaṃ,",
  "tika-vin04t:1715_8": "taṃ ṭhapetvā aññaṃ jānaṃ bhuñjantassa pācittiyanti attho.",
  "tika-vin04t:1715_9": "Tañca kho ajjhoharaṇagaṇanāya,",
  "tika-vin04t:1715_10": "paṭiggahaṇe panassa dukkaṭaṃ.",
  "tika-vin04t:1716_0": "Rājagahe devadattaṃ ārabbha bhikkhuniparipācitapiṇḍapātabhuñjanavatthusmiṃ paññattaṃ,",
  "tika-vin04t:1716_1": "“aññatra pubbe gihisamārambhā”ti ayamettha anupaññatti,",
  "tika-vin04t:1716_2": "asādhāraṇapaññatti,",
  "tika-vin04t:1716_3": "anāṇattikaṃ,",
  "tika-vin04t:1716_4": "ekatoupasampannāya paripācitaṃ bhuñjantassa,",
  "tika-vin04t:1716_5": "aparipācite paripācitasaññino,",
  "tika-vin04t:1716_6": "ubhayattha vematikassa ca dukkaṭaṃ.",
  "tika-vin04t:1716_7": "Ubhayattha aparipācitasaññino,",
  "tika-vin04t:1716_8": "gihisamārambhe,",
  "tika-vin04t:1716_9": "sikkhamānasāmaṇerādīhi paripācite,",
  "tika-vin04t:1716_10": "pañca bhojanāni ṭhapetvā avasese,",
  "tika-vin04t:1716_11": "ummattakādīnañca anāpatti.",
  "tika-vin04t:1716_12": "Bhikkhuniyā paripācitatā,",
  "tika-vin04t:1716_13": "paripācitabhāvajānanaṃ,",
  "tika-vin04t:1716_14": "gihisamārambhābhāvo,",
  "tika-vin04t:1716_15": "odanādīnaṃ aññataratā,",
  "tika-vin04t:1716_16": "tassa ajjhoharaṇanti imānettha pañca aṅgāni.",
  "tika-vin04t:1716_17": "Samuṭṭhānādīni paṭhamapārājikasaasāni,",
  "tika-vin04t:1716_18": "idaṃ pana paṇṇattivajjaṃ, ticittaṃ,",
  "tika-vin04t:1716_19": "tivedananti.",
  "tika-vin04t:1717_0": "Paripācitasikkhāpadavaṇṇanā niṭṭhitā.",
  "tika-vin04t:1718_0": "10. Rahonisajjasikkhāpadavaṇṇanā",
  "tika-vin04t:1719_0": "Dasame sabbopi kathāmaggo dutiyaaniyate vuttanayeneva veditabbo.",
  "tika-vin04t:1719_1": "Idañhi sikkhāpadaṃ dutiyaaniyatena ca upari upanandassa catutthasikkhāpadena ca ekaparicchedaṃ,",
  "tika-vin04t:1719_2": "aṭṭhuppattivasena pana visuṃ paññattanti.",
  "tika-vin04t:1720_0": "Rahonisajjasikkhāpadavaṇṇanā niṭṭhitā.",
  "tika-vin04t:1721_0": "Ovādavaggo tatiyo.",
  "tika-vin04t:1722_0": "4. Bhojanavaggo",
  "tika-vin04t:1723_0": "1. Āvasathasikkhāpadavaṇṇanā",
  "tika-vin04t:1724_0": "Bhojanavaggassa paṭhame agilānenāti addhayojanampi gantuṃ samatthena.",
  "tika-vin04t:1724_1": "Ekoti ekadivasiko.",
  "tika-vin04t:1724_2": "Āvasathapiṇḍoti “imesaṃ vā ettakānaṃ vā”ti ekaṃ pāsaṇḍaṃ vā,",
  "tika-vin04t:1724_3": "“ettakamevā”ti evaṃ bhattaṃ vā anodissa sālādīsu yattha katthaci puññakāmehi paññattaṃ bhojanaṃ.",
  "tika-vin04t:1724_4": "Bhuñjitabboti ekakulena vā nānākulehi vā ekato hutvā ekasmiṃ vā ṭhāne,",
  "tika-vin04t:1724_5": "nānāṭhānesu vā “ajja ekasmiṃ,",
  "tika-vin04t:1724_6": "sve ekasmi”nti evaṃ aniyataṭṭhāne vā paññatto ekasmiṃ ṭhāne ekadivasameva bhuñjitabbo.",
  "tika-vin04t:1724_7": "Tato ce uttarīti dutiyadivasato paṭṭhāya tasmiṃ vā ṭhāne aññasmiṃ vā ṭhāne tesaṃ santakassa paṭiggahaṇe dukkaṭaṃ,",
  "tika-vin04t:1724_8": "ajjhohāre ajjhohāre pācittiyaṃ.",
  "tika-vin04t:1725_0": "Sāvatthiyaṃ chabbaggiye bhikkhū ārabbha anuvasitvā āvasathapiṇḍabhuñjanavatthusmiṃ paññattaṃ,",
  "tika-vin04t:1725_1": "“agilānenā”ti ayamettha anupaññatti,",
  "tika-vin04t:1725_2": "sādhāraṇapaññatti,",
  "tika-vin04t:1725_3": "anāṇattikaṃ,",
  "tika-vin04t:1725_4": "tikapācittiyaṃ,",
  "tika-vin04t:1725_5": "gilānassa agilānasaññino vematikassa vā dukkaṭaṃ.",
  "tika-vin04t:1725_6": "Gilānassa gilānasaññino,",
  "tika-vin04t:1725_7": "yo ca sakiṃ bhuñjati,",
  "tika-vin04t:1725_8": "gacchanto vā antarāmagge ekadivasaṃ,",
  "tika-vin04t:1725_9": "gataṭṭhāne ekadivasaṃ,",
  "tika-vin04t:1725_10": "paccāgantopi antarāmagge ekadivasaṃ,",
  "tika-vin04t:1725_11": "āgataṭṭhāne ekadivasaṃ,",
  "tika-vin04t:1725_12": "gamissāmī’ti ca bhuñjitvā nikkhanto kenaci upaddavena nivattitvā khemabhāvaṃ ñatvā gacchanto puna ekadivasaṃ bhuñjati,",
  "tika-vin04t:1725_13": "yassa vā sāmikā nimantetvā denti,",
  "tika-vin04t:1725_14": "yo vā bhikkhūnaṃyeva uddissa paññattaṃ,",
  "tika-vin04t:1725_15": "na yāvadatthaṃ paññattaṃ,",
  "tika-vin04t:1725_16": "ṭhapetvā vā pañca bhojanāni aññaṃ bhuñjati, tassa ca,",
  "tika-vin04t:1725_17": "ummattakādīnañca anāpatti.",
  "tika-vin04t:1725_18": "Āvasathapiṇḍatā,",
  "tika-vin04t:1725_19": "agilānatā,",
  "tika-vin04t:1725_20": "anuvasitvā paribhojananti imānettha tīṇi aṅgāni.",
  "tika-vin04t:1725_21": "Samuṭṭhānādīni eḷakalomasikkhāpadasadisānīti.",
  "tika-vin04t:1726_0": "Āvasathasikkhāpadavaṇṇanā niṭṭhitā.",
  "tika-vin04t:1727_0": "2. Gaṇabhojanasikkhāpadavaṇṇanā",
  "tika-vin04t:1728_0": "Dutiye gaṇabhojaneti gaṇassa bhojane.",
  "tika-vin04t:1728_1": "Idha ca gaṇoti cattāro vā tatuttari vā bhikkhū,",
  "tika-vin04t:1728_2": "tesaṃ nimantanato vā viññattito vā laddhe odanādīnaṃ pañcannaṃ bhojanānaṃ aññatarabhojaneti attho.",
  "tika-vin04t:1728_3": "Tatthāyaṃ vinicchayo –",
  "tika-vin04t:1728_4": "sace hi koci cattāro bhikkhū upasaṅkamitvā yena kenaci vevacanena vā bhāsantarena vā pañcannaṃ bhojanānaṃ nāmaṃ gahetvā “odanena nimantemi,",
  "tika-vin04t:1728_5": "odanaṃ me gaṇhathā”tiādinā nayena nimanteti,",
  "tika-vin04t:1728_6": "te ce evaṃ ekato vā nānāto vā nimantitā ekato vā nānāto vā gantvā ekato gaṇhanti,",
  "tika-vin04t:1728_7": "pacchā ekato vā nānāto vā bhuñjanti,",
  "tika-vin04t:1728_8": "gaṇabhojanaṃ hoti.",
  "tika-vin04t:1728_9": "Paṭiggahaṇameva hettha pamāṇaṃ.",
  "tika-vin04t:1728_10": "Sace odanādīnaṃ nāmaṃ gahetvā ekato vā nānāto vā viññāpetvā ca gantvā ca ekato gaṇhanti,",
  "tika-vin04t:1728_11": "evampi gaṇabhojanameva.",
  "tika-vin04t:1728_12": "Tassa duvidhassāpi evaṃ paṭiggahaṇe dukkaṭaṃ,",
  "tika-vin04t:1728_13": "ajjhohāre ajjhohāre pācittiyaṃ.",
  "tika-vin04t:1728_14": "Gilānasamayādīsu yadā pādānampi phalitattā na sakkā piṇḍāya carituṃ,",
  "tika-vin04t:1728_15": "ayaṃ gilānasamayo.",
  "tika-vin04t:1728_16": "Atthatakathinānaṃ pañca māsā,",
  "tika-vin04t:1728_17": "itaresaṃ kattikamāsoti ayaṃ cīvaradānasamayo.",
  "tika-vin04t:1728_18": "Yadā yo cīvare kariyamāne kiñcideva cīvare kattabbaṃ kammaṃ karoti,",
  "tika-vin04t:1728_19": "ayaṃ cīvarakārasamayo.",
  "tika-vin04t:1728_20": "Yadā addhayojanampi gantukāmo vā hoti gacchati vā gato vā,",
  "tika-vin04t:1728_21": "ayaṃ addhānagamanasamayo.",
  "tika-vin04t:1728_22": "Nāvābhiruhanasamayepi eseva nayo.",
  "tika-vin04t:1728_23": "Yadā gocaragāme cattāro bhikkhū piṇḍāya caritvā na yāpenti,",
  "tika-vin04t:1728_24": "ayaṃ mahāsamayo.",
  "tika-vin04t:1728_25": "Yadā yokoci pabbajito bhattena nimanteti,",
  "tika-vin04t:1728_26": "ayaṃ samaṇabhattasamayo,",
  "tika-vin04t:1728_27": "etesu samayesu bhuñjituṃ vaṭṭati.",
  "tika-vin04t:1729_0": "Rājagahe devadattaṃ ārabbha viññāpetvā bhuñjanavatthusmiṃ paññattaṃ,",
  "tika-vin04t:1729_1": "“aññatra samayā”ti ayamettha sattavidhā anupaññatti,",
  "tika-vin04t:1729_2": "sādhāraṇapaññatti,",
  "tika-vin04t:1729_3": "anāṇattikaṃ,",
  "tika-vin04t:1729_4": "tikapācittiyaṃ,",
  "tika-vin04t:1729_5": "nagaṇabhojane gaṇabhojanasaññissa vematikassa vā dukkaṭaṃ.",
  "tika-vin04t:1729_6": "Nagaṇabhojanasaññissa pana,",
  "tika-vin04t:1729_7": "ye ca dve tayo ekato gaṇhanti,",
  "tika-vin04t:1729_8": "bahūnaṃ piṇḍāya caritvā ekato bhuñjantānaṃ,",
  "tika-vin04t:1729_9": "niccabhattikādīsu,",
  "tika-vin04t:1729_10": "pañca bhojanāni ṭhapetvā sabbattha,",
  "tika-vin04t:1729_11": "ummattakādīnañca anāpatti.",
  "tika-vin04t:1729_12": "Gaṇabhojanatā,",
  "tika-vin04t:1729_13": "samayābhāvo,",
  "tika-vin04t:1729_14": "ajjhoharaṇanti imānettha tīṇi aṅgāni.",
  "tika-vin04t:1729_15": "Samuṭṭhānādīni eḷakalomasadisānevāti.",
  "tika-vin04t:1730_0": "Gaṇabhojanasikkhāpadavaṇṇanā niṭṭhitā.",
  "tika-vin04t:1731_0": "3. Paramparabhojanasikkhāpadavaṇṇanā",
  "tika-vin04t:1732_0": "Tatiye paramparabhojaneti gaṇabhojane vuttanayeneva pañcahi bhojanehi nimantitassa yena yena paṭhamaṃ nimantito,",
  "tika-vin04t:1732_1": "tassa tassa bhojanato uppaṭipāṭiyā vā avikappetvā vā parassa parassa bhojane.",
  "tika-vin04t:1732_2": "Tasmā yo bhikkhu pañcasu sahadhammikesu aññatarassa “mayhaṃ bhattapaccāsaṃ tuyhaṃ dammī”ti vā “vikappemī”ti",
  "tika-vin04t:1732_3": "vā evaṃ sammukhā vā “itthannāmassa dammī”ti vā “vikappemī”ti vā evaṃ parammukhāvā paṭhamanimantanaṃ avikappetvā",
  "tika-vin04t:1732_4": "pacchā nimantitakule laddhabhikkhato ekasitthampi ajjhoharati,",
  "tika-vin04t:1732_5": "pācittiyaṃ.",
  "tika-vin04t:1732_6": "Samayā vuttanayā eva.",
  "tika-vin04t:1733_0": "Vesāliyaṃ sambahule bhikkhū ārabbha aññatra nimantitabhojanavatthusmiṃ paññattaṃ,",
  "tika-vin04t:1733_1": "“aññatra samayā”ti ayamettha tividhā anupaññatti,",
  "tika-vin04t:1733_2": "parivāre pana vikappanampi gahetvā “catasso anupaññattiyo”ti vuttaṃ,",
  "tika-vin04t:1733_3": "asādhāraṇapaññatti,",
  "tika-vin04t:1733_4": "anāṇattikaṃ,",
  "tika-vin04t:1733_5": "tikapācittiyaṃ,",
  "tika-vin04t:1733_6": "naparamparabhojane paramparabhojanasaññino vematikassa vā dukkaṭaṃ.",
  "tika-vin04t:1733_7": "Naparamparabhojanasaññissa pana,",
  "tika-vin04t:1733_8": "yo ca samaye vā vikappetvā vā ekasaṃsaṭṭhāni vā dve tīṇi nimantanāni ekato vā katvā bhuñjati,",
  "tika-vin04t:1733_9": "nimantanappaṭipāṭiyā bhuñjati,",
  "tika-vin04t:1733_10": "sakalena gāmena vā pūgena vā nimantito tesu yatthakatthaci bhuñjati,",
  "tika-vin04t:1733_11": "nimantiyamāno vā “bhikkhaṃ gahessāmī”ti vadati, tassa,",
  "tika-vin04t:1733_12": "niccabhattikādīsu,",
  "tika-vin04t:1733_13": "pañca bhojanāni ṭhapetvā sabbattha,",
  "tika-vin04t:1733_14": "ummattakādīnañca anāpatti.",
  "tika-vin04t:1733_15": "Paramparabhojanatā,",
  "tika-vin04t:1733_16": "samayābhāvo,",
  "tika-vin04t:1733_17": "ajjhoharaṇanti imānettha tīṇi aṅgāni.",
  "tika-vin04t:1733_18": "Samuṭṭhānādīni paṭhamakathinasadisāneva,",
  "tika-vin04t:1733_19": "idaṃ pana kiriyākiriyanti.",
  "tika-vin04t:1734_0": "Paramparabhojanasikkhāpadavaṇṇanā niṭṭhitā.",
  "tika-vin04t:1735_0": "4. Kāṇamātāsikkhāpadavaṇṇanā",
  "tika-vin04t:1736_0": "Catutthe pūvehīti paheṇakatthāya paṭiyattehi atirasakamodakasakkhalikādīhi yehi kehici khajjakehi.",
  "tika-vin04t:1736_1": "Manthehīti pātheyyatthāya paṭiyattehi yehi kehici sattutilataṇḍulādīhi.",
  "tika-vin04t:1736_2": "Dvattipattapūrāti mukhavaṭṭiyā heṭṭhimalekhaṃ anatikkantā dve vā tayo vā pattapūrā.",
  "tika-vin04t:1736_3": "Tato ce uttarīti sacepi tatiyaṃ pattaṃ thūpīkataṃ gaṇhāti,",
  "tika-vin04t:1736_4": "mukhavaṭṭiyā heṭṭhimalekhato upariṭṭhitapūvagaṇanāya pācittiyaṃ.",
  "tika-vin04t:1736_5": "Dvattipattapūre paṭiggahetvāti ettha yena dve gahitā honti,",
  "tika-vin04t:1736_6": "tena bahi bhikkhuṃ disvā “ettha mayā dve pattapūrā gahitā,",
  "tika-vin04t:1736_7": "tvaṃ ekaṃ gaṇheyyāsī”ti vattabbaṃ,",
  "tika-vin04t:1736_8": "tenāpi aññaṃ passitvā “paṭhamaṃ āgatena dve pattapūrā gahitā,",
  "tika-vin04t:1736_9": "mayā eko gahito,",
  "tika-vin04t:1736_10": "tvaṃ mā gaṇhī”ti vattabbaṃ.",
  "tika-vin04t:1736_11": "Yena paṭhamaṃ eko gahito,",
  "tika-vin04t:1736_12": "tassāpi paramparārocane eseva nayo.",
  "tika-vin04t:1736_13": "Yena pana sayameva tayo gahitā,",
  "tika-vin04t:1736_14": "tena aññaṃ disvā “mā kho tvaṃ ettha paṭiggaṇhīti vattabbaṃ,",
  "tika-vin04t:1736_15": "avadantassa dukkaṭaṃ,",
  "tika-vin04t:1736_16": "taṃ sutvā gaṇhantassāpi dukkaṭameva.",
  "tika-vin04t:1736_17": "Tato nīharitvā bhikkhūhi saddhiṃ saṃvibhajitabbanti laddhaṭṭhānato sabbāsannaṃ āsanasālaṃ vā vihāraṃ vā yattha vā pana nibaddhaṃ paṭikkamati,",
  "tika-vin04t:1736_18": "tattha gantvā ekaṃ pattapūraṃ attano ṭhapetvā sesaṃ bhikkhusaṅghassa dātabbaṃ.",
  "tika-vin04t:1736_19": "Yathāmittaṃ pana dātuṃ na labbhati.",
  "tika-vin04t:1736_20": "Yena eko gahito,",
  "tika-vin04t:1736_21": "na tena kiñci akāmā dātabbaṃ,",
  "tika-vin04t:1736_22": "yathāruci kātabbaṃ.",
  "tika-vin04t:1737_0": "Sāvatthiyaṃ sambahule bhikkhū ārabbha na mattaṃ jānitvā paṭiggahaṇavatthusmiṃ paññattaṃ,",
  "tika-vin04t:1737_1": "sādhāraṇapaññatti,",
  "tika-vin04t:1737_2": "anāṇattikaṃ,",
  "tika-vin04t:1737_3": "tikapācittiyaṃ,",
  "tika-vin04t:1737_4": "ūnakadvattipattapūre atirekasaññissa vematikassa vā dukkaṭaṃ.",
  "tika-vin04t:1737_5": "Ūnakasaññissa pana,",
  "tika-vin04t:1737_6": "na paheṇakatthāya na pātheyyatthāya vā paṭiyattaṃ,",
  "tika-vin04t:1737_7": "tadatthāya paṭiyattasesakaṃ vā,",
  "tika-vin04t:1737_8": "gamane vā paṭippassaddhe,",
  "tika-vin04t:1737_9": "ñātakappavāritānaṃ vā dentānaṃ,",
  "tika-vin04t:1737_10": "attano dhanena gaṇhantassa,",
  "tika-vin04t:1737_11": "ummattakādīnañca anāpatti.",
  "tika-vin04t:1737_12": "Vuttalakkhaṇapūvamanthatā,",
  "tika-vin04t:1737_13": "asesakatā,",
  "tika-vin04t:1737_14": "appaṭippassaddhagamanatā,",
  "tika-vin04t:1737_15": "anaññātakāditā,",
  "tika-vin04t:1737_16": "atirekappaṭiggahaṇanti imānettha pañca aṅgāni,",
  "tika-vin04t:1737_17": "samuṭṭhānādīni sañcarittasadisānevāti.",
  "tika-vin04t:1738_0": "Kāṇamātāsikkhāpadavaṇṇanā niṭṭhitā.",
  "tika-vin04t:1739_0": "5. Paṭhamapavāraṇāsikkhāpadavaṇṇanā",
  "tika-vin04t:1740_0": "Pañcame bhuttāvīti bhuttavā,",
  "tika-vin04t:1740_1": "yena pañcannaṃ bhojanānaṃ sāsapamattampi ajjhoharitaṃ,",
  "tika-vin04t:1740_2": "so evaṃ vuccati.",
  "tika-vin04t:1740_3": "Pavāritoti “asanaṃ paññāyati,",
  "tika-vin04t:1740_4": "bhojanaṃ paññāyati,",
  "tika-vin04t:1740_5": "hatthapāse ṭhito abhiharati,",
  "tika-vin04t:1740_6": "paṭikkhepo paññāyatī”ti evaṃ pāḷiyaṃ vuttapañcaṅgavasena katappavāraṇo,",
  "tika-vin04t:1740_7": "katappaṭikkhepoti attho.",
  "tika-vin04t:1740_8": "Tattha yasmā “asanaṃ paññāyatī”ti iminā vippakatabhojano ‘pavārito’ti vutto.",
  "tika-vin04t:1740_9": "Yo ca vippakatabhojano,",
  "tika-vin04t:1740_10": "tena kiñci bhuttaṃ,",
  "tika-vin04t:1740_11": "kiñci abhuttaṃ,",
  "tika-vin04t:1740_12": "yañca bhuttaṃ,",
  "tika-vin04t:1740_13": "taṃ sandhāya ‘bhuttāvī’tipi saṅkhaṃ gacchati.",
  "tika-vin04t:1740_14": "Tasmā ‘bhuttāvī’tivacanena visuṃ kiñci atthasiddhiṃ na passāma,",
  "tika-vin04t:1740_15": "“dirattatiratta”ntiādīsu pana dirattādivacanaṃ viya pavāritapadassa parivārabhāvena byañjanasiliṭṭhatāya cetaṃ vuttanti veditabbaṃ.",
  "tika-vin04t:1741_0": "Pavāraṇaṅgesu pana asanaṃ paññāyatīti vippakatabhojanaṃ dissati,",
  "tika-vin04t:1741_1": "taṃ bhuñjamāno cesa puggalo hotīti attho.",
  "tika-vin04t:1741_2": "Bhojanaṃ paññāyatīti pavāraṇappahonakaṃ bhojanaṃ dissati,",
  "tika-vin04t:1741_3": "odanādīnaṃ ce aññataraṃ paṭikkhipitabbaṃ bhojanaṃ hotīti attho.",
  "tika-vin04t:1741_4": "Hatthapāse ṭhitoti pavāraṇappahonakaṃ ce bhojanaṃ gaṇhitvā dāyako aḍḍhateyyahatthappamāṇe okāse ṭhito hotīti attho.",
  "tika-vin04t:1741_5": "Abhiharatīti so ce dāyako tassa taṃ bhojanaṃ kāyena abhisaṃharatīti attho.",
  "tika-vin04t:1741_6": "Paṭikkhepo paññāyatīti paṭikkhepo dissati,",
  "tika-vin04t:1741_7": "taṃ ce abhihaṭaṃ so bhikkhu kāyena vā vācāya vā paṭikkhipatīti attho.",
  "tika-vin04t:1741_8": "Evaṃ pañcannaṃ aṅgānaṃ vasena pavārito hoti.",
  "tika-vin04t:1742_0": "Tatrāyaṃ vinicchayo –",
  "tika-vin04t:1742_1": "‘asana’ntiādīsu tāva yañca asnāti,",
  "tika-vin04t:1742_2": "yañca bhojanaṃ hatthapāse ṭhitena abhihaṭaṃ paṭikkhipati,",
  "tika-vin04t:1742_3": "taṃ odano kummāso sattu maccho maṃsanti imesaṃ aññatarameva veditabbaṃ.",
  "tika-vin04t:1742_4": "Tattha odano nāma sāli vīhi yavo godhumo kaṅgu varako kudrūsakoti imesaṃ sattannaṃ dhaññānaṃ taṇḍule",
  "tika-vin04t:1742_5": "gahetvā “bhattaṃ pacāmā”ti vā “yāguṃ pacāmā”ti vā yaṃkiñci sandhāya pacantu,",
  "tika-vin04t:1742_6": "sace uṇhaṃ vā sītalaṃ vā bhuñjantānaṃ bhojanakāle gahitagahitaṭṭhāne odhi paññāyati,",
  "tika-vin04t:1742_7": "odano hoti,",
  "tika-vin04t:1742_8": "pavāraṇaṃ janeti.",
  "tika-vin04t:1742_9": "Yo pana pāyāso vā ambilayāgu vā uddhanato otāritamattā abbhuṇhā sakkā hoti āvijjhitvā pivituṃ,",
  "tika-vin04t:1742_10": "sā yassa hatthena gahitokāsepi odhi na paññāyati,",
  "tika-vin04t:1742_11": "pavāraṇaṃ na janeti.",
  "tika-vin04t:1742_12": "Sace pana usumāya vigatāya ghanabhāvaṃ gacchati,",
  "tika-vin04t:1742_13": "odhiṃ dasseti,",
  "tika-vin04t:1742_14": "puna pavāraṇaṃ janeti,",
  "tika-vin04t:1742_15": "pubbe tanukabhāvo na rakkhati.",
  "tika-vin04t:1742_16": "Sacepi bahū paṇṇaphalakaḷīre pakkhipitvā muṭṭhimattāpi taṇḍulā pakkhittā honti,",
  "tika-vin04t:1742_17": "bhojanakāle ce odhi paññāyati,",
  "tika-vin04t:1742_18": "pavāraṇaṃ janeti.",
  "tika-vin04t:1742_19": "Ayāguke nimantane “yāguṃ dassāmā”ti bhatte udakakañjikakhīrādīni ākiritvā “yāguṃ gaṇhathā”ti denti,",
  "tika-vin04t:1742_20": "kiñcāpi tanukā hoti,",
  "tika-vin04t:1742_21": "pavāraṇaṃ janetiyeva.",
  "tika-vin04t:1742_22": "Sace pana pakkuthitesu udakādīsu pakkhipitvā pacitvā denti,",
  "tika-vin04t:1742_23": "yāgusaṅgahameva gacchati.",
  "tika-vin04t:1742_24": "Sace yāguyāpi sāsapamattampi macchamaṃsakkhaṇḍaṃ vā nhāru vā pakkhittaṃ hoti,",
  "tika-vin04t:1742_25": "pavāraṇaṃ janeti.",
  "tika-vin04t:1742_26": "Ṭhapetvā sānulomānaṃ vuttadhaññānaṃ taṇḍule aññehi veḷutaṇḍulādīhi vā kandamūlaphalehi vā yehi kehici katabhattaṃ pavāraṇaṃ na janeti.",
  "tika-vin04t:1742_27": "Kummāso nāma yavehi kato.",
  "tika-vin04t:1742_28": "Aññehi pana muggādīhi katakummāso pavāraṇaṃ na janeti.",
  "tika-vin04t:1742_29": "Sattu nāma satta dhaññāni bhajjitvā kato.",
  "tika-vin04t:1742_30": "Antamaso kharapākabhajjitānaṃ vīhīnaṃ taṇḍule koṭṭetvā katacuṇṇampi kuṇḍakampi sattusaṅgahameva gacchati.",
  "tika-vin04t:1742_31": "Samapākabhajjitānaṃ pana ātapasukkhānaṃ kuṇḍakaṃ vā,",
  "tika-vin04t:1742_32": "ye keci taṇḍulā vā lājā vā,",
  "tika-vin04t:1742_33": "lājehi katabhattasattuādīni vā na pavārenti.",
  "tika-vin04t:1742_34": "Macchamaṃsesu sace yāguṃ pivantassa yāgusitthamattāneva dve macchakkhaṇḍāni vā maṃsakkhaṇḍāni vā ekabhājane vā nānābhājane vā denti,",
  "tika-vin04t:1742_35": "tāni ce akhādanto aññaṃ pavāraṇappahonakaṃ yaṃkiñci paṭikkhipati,",
  "tika-vin04t:1742_36": "na pavāreti.",
  "tika-vin04t:1742_37": "Tato ekaṃ khāditaṃ,",
  "tika-vin04t:1742_38": "ekaṃ hatthe vā patte vā hoti,",
  "tika-vin04t:1742_39": "sace aññaṃ paṭikkhipati pavāreti.",
  "tika-vin04t:1742_40": "Dvepi khāditāni honti,",
  "tika-vin04t:1742_41": "mukhe sāsapamattampi avasiṭṭhaṃ natthi,",
  "tika-vin04t:1742_42": "sacepi aññaṃ paṭikkhipati,",
  "tika-vin04t:1742_43": "na pavāreti.",
  "tika-vin04t:1742_44": "Yo pana akappiyamaṃsaṃ kuladūsanavejjakammauttarimanussadhammārocanasāditarūpiyādīhi nibbattaṃ akappiyabhojanañca",
  "tika-vin04t:1742_45": "aññaṃ kappiyaṃ vā akappiyaṃ vā khādanto paṭikkhipati,",
  "tika-vin04t:1742_46": "na pavāreti.",
  "tika-vin04t:1743_0": "Evaṃ yañca asnāti,",
  "tika-vin04t:1743_1": "yañca bhojanaṃ hatthapāse ṭhitena abhihaṭaṃ paṭikkhipanto pavāraṇaṃ janeti,",
  "tika-vin04t:1743_2": "taṃ ñatvā idāni yathā āpajjati,",
  "tika-vin04t:1743_3": "tassa jānanatthaṃ ayaṃ vinicchayo veditabbo –",
  "tika-vin04t:1743_4": "“asanaṃ bhojana”nti ettha tāva yena ekasitthampi ajjhohaṭaṃ hoti,",
  "tika-vin04t:1743_5": "so sace pattamukhahatthesu yatthakatthaci bhojane sati sāpekkhova aññaṃ vuttalakkhaṇaṃ bhojanaṃ paṭikkhipati, pavāreti.",
  "tika-vin04t:1743_6": "Sace pana nirapekkho hoti,",
  "tika-vin04t:1743_7": "yaṃ pattādīsu avasiṭṭhaṃ,",
  "tika-vin04t:1743_8": "taṃ na ca ajjhoharitukāmo,",
  "tika-vin04t:1743_9": "aññassa vā dātukāmo,",
  "tika-vin04t:1743_10": "aññatra vā gantvā bhuñjitukāmo,",
  "tika-vin04t:1743_11": "so paṭikkhipantopi na pavāreti.",
  "tika-vin04t:1743_12": "“Hatthapāse ṭhito”ti ettha pana sace bhikkhu nisinno hoti,",
  "tika-vin04t:1743_13": "ānisadassa pacchimantato paṭṭhāya,",
  "tika-vin04t:1743_14": "sace ṭhito,",
  "tika-vin04t:1743_15": "paṇhīnaṃ antato paṭṭhāya,",
  "tika-vin04t:1743_16": "sace nipanno,",
  "tika-vin04t:1743_17": "yena passena nipanno,",
  "tika-vin04t:1743_18": "tassa pārimantato paṭṭhāya dāyakassa nisinnassa vā ṭhitassa vā nipannassa vā ṭhapetvā pasāritahatthaṃ yaṃ āsannataraṃ aṅgaṃ,",
  "tika-vin04t:1743_19": "tassa orimantena paricchinditvā aḍḍhateyyahattho ‘hatthapāso’ti veditabbo.",
  "tika-vin04t:1743_20": "Tasmiṃ ṭhatvā abhihaṭaṃ paṭikkhipantasseva pavāraṇā hoti,",
  "tika-vin04t:1743_21": "na tato paraṃ.",
  "tika-vin04t:1743_22": "‘Abhiharatī’ti hatthapāsabbhantare ṭhito gahaṇatthaṃ upanāmeti.",
  "tika-vin04t:1743_23": "Sace pana anantaranisinnopi bhikkhu hatthe vā ādhārake vā ṭhitaṃ pattaṃ anabhiharitvāva “bhattaṃ gaṇhathā”ti vadati,",
  "tika-vin04t:1743_24": "taṃ paṭikkhipato pavāraṇā natthi.",
  "tika-vin04t:1743_25": "Bhattapacchiṃ ānetvā purato bhūmiyaṃ ṭhapetvā evaṃ vuttepi eseva nayo.",
  "tika-vin04t:1743_26": "Īsakaṃ pana uddharitvā vā apanāmetvā vā ‘gaṇhathā’ti vutte taṃ paṭikkhipato pavāraṇā hoti.",
  "tika-vin04t:1743_27": "Bhattapacchiṃ gahetvā parivisantassa añño “ahaṃ dhāressāmī”ti gahitamattameva karoti,",
  "tika-vin04t:1743_28": "parivesakoyeva pana taṃ dhāreti,",
  "tika-vin04t:1743_29": "tasmā sā abhihaṭāva hoti,",
  "tika-vin04t:1743_30": "tato dātukāmatāya gaṇhantaṃ paṭikkhipantassa pavāraṇā hoti.",
  "tika-vin04t:1743_31": "Sace pana parivesakena phuṭṭhamattāva hoti,",
  "tika-vin04t:1743_32": "itarova naṃ dhāreti,",
  "tika-vin04t:1743_33": "tato dātukāmatāya gaṇhantaṃ paṭikkhipantassa pavāraṇā na hoti.",
  "tika-vin04t:1743_34": "Kaṭacchunā uddhaṭe pana hoti,",
  "tika-vin04t:1743_35": "dvinnaṃ samabhārepi paṭikkhipanto pavāretiyeva.",
  "tika-vin04t:1743_36": "Anantarassa diyyamāne itaro pattaṃ pidahati,",
  "tika-vin04t:1743_37": "aññassa abhihaṭaṃ nāma paṭikkhittaṃ hoti,",
  "tika-vin04t:1743_38": "tasmā pavāraṇā natthi.",
  "tika-vin04t:1743_39": "‘Paṭikkhepo’ti ettha vācāya abhihaṭe paṭikkhepo na ruhati,",
  "tika-vin04t:1743_40": "kāyena abhihaṭaṃ pana aṅgulicalanādinā kāyavikārena vā “alaṃ,",
  "tika-vin04t:1743_41": "mā dehī”tiādinā vacīvikārena vā paṭikkhipato pavāraṇā hoti.",
  "tika-vin04t:1744_0": "Eko samaṃsakaṃ rasaṃ abhiharati,",
  "tika-vin04t:1744_1": "“rasaṃ paṭiggaṇhathā”ti vadati,",
  "tika-vin04t:1744_2": "taṃ sutvā paṭikkhipato pavāraṇā natthi.",
  "tika-vin04t:1744_3": "‘Maṃsarasa’nti vutte pana paṭikkhipato pavāraṇā hoti.",
  "tika-vin04t:1744_4": "“Imaṃ gaṇhathā”ti vuttepi hotiyeva.",
  "tika-vin04t:1744_5": "Maṃsaṃ visuṃ katvā ‘maṃsarasa’nti vuttepi sace sāsapamattampi khaṇḍaṃ atthi,",
  "tika-vin04t:1744_6": "paṭikkhipato pavāraṇā hoti.",
  "tika-vin04t:1744_7": "Sace natthi, vaṭṭati.",
  "tika-vin04t:1744_8": "Kaḷīrapanasādīhi missetvā macchamaṃsaṃ pacanti,",
  "tika-vin04t:1744_9": "taṃ gahetvā “kaḷīrasūpaṃ gaṇhatha,",
  "tika-vin04t:1744_10": "panasabyañjanaṃ gaṇhathā”ti vadati,",
  "tika-vin04t:1744_11": "evampi na pavāreti. Kasmā?",
  "tika-vin04t:1744_12": "Apavāraṇārahassa nāmena vuttattā.",
  "tika-vin04t:1744_13": "“Macchamaṃsaṃ byañjana”nti vā “imaṃ gaṇhathā”ti vā vutte pana pavāreti,",
  "tika-vin04t:1744_14": "ayamettha saṅkhepo,",
  "tika-vin04t:1744_15": "vitthāro pana samantapāsādikāyaṃ vutto.",
  "tika-vin04t:1744_16": "Gamanādīsu pana yasmiṃ iriyāpathe pavāreti,",
  "tika-vin04t:1744_17": "taṃ avikopenteneva bhuñjitabbaṃ.",
  "tika-vin04t:1745_0": "Anatirittanti na atirittaṃ,",
  "tika-vin04t:1745_1": "na adhikanti attho.",
  "tika-vin04t:1745_2": "Taṃ pana kappiyakatādīhi sattahi vinayakammākārehi akataṃ vā gilānassa anadhikaṃ vā hoti.",
  "tika-vin04t:1745_3": "Tasmā padabhājane ‘akappiyakata’ntiādi vuttaṃ,",
  "tika-vin04t:1745_4": "tattha yaṃ phalaṃ vā kandamūlādi vā pañcahi samaṇakappiyehi kappiyaṃ akataṃ,",
  "tika-vin04t:1745_5": "yañca akappiyamaṃsaṃ vā akappiyabhojanaṃ vā,",
  "tika-vin04t:1745_6": "etaṃ akappiyaṃ nāma,",
  "tika-vin04t:1745_7": "taṃ akappiyaṃ “alametaṃ sabba”nti evaṃ atirittaṃ kataṃ akappiyakatanti veditabbaṃ.",
  "tika-vin04t:1745_8": "Appaṭiggahitakatanti bhikkhunā appaṭiggahitaṃyeva purimanayena atirittaṃ kataṃ.",
  "tika-vin04t:1745_9": "Anuccāritakatanti kappiyaṃ kāretuṃ āgatena bhikkhunā īsakampi anukkhittaṃ vā anapanāmitaṃ vā kataṃ.",
  "tika-vin04t:1745_10": "Ahatthapāse katanti kappiyaṃ kāretuṃ āgatassa hatthapāsato bahi ṭhitena kataṃ.",
  "tika-vin04t:1745_11": "Abhuttāvinā katanti yo atirittaṃ karoti,",
  "tika-vin04t:1745_12": "tena pavāraṇappahonakaṃ bhojanaṃ abhuttena kataṃ.",
  "tika-vin04t:1745_13": "Bhuttāvinā pavāritena āsanā vuṭṭhitena katanti idaṃ uttānameva.",
  "tika-vin04t:1745_14": "“Alametaṃ sabba”nti avuttanti vacībhedaṃ katvā evaṃ avuttaṃ hoti.",
  "tika-vin04t:1745_15": "Iti imehi sattahi vinayakammākārehi yaṃ atirittaṃ kappiyaṃ akataṃ,",
  "tika-vin04t:1745_16": "yañca pana na gilānātirittaṃ,",
  "tika-vin04t:1745_17": "tadubhayampi anatirittaṃ.",
  "tika-vin04t:1745_18": "Atirittaṃ pana tasseva paṭipakkhanayena veditabbaṃ.",
  "tika-vin04t:1746_0": "Apicettha bhuttāvinā kataṃ hotīti antamaso anantaranisinnassa pattato ekampi sitthaṃ vā maṃsahīraṃ vā khāditvā katampi bhuttāvinā kataṃ hoti,",
  "tika-vin04t:1746_1": "yo pātova evaṃ bhuttāvī pavārito nisīdatiyeva,",
  "tika-vin04t:1746_2": "so upakaṭṭhepi kāle abhihaṭaṃ piṇḍaṃ bhikkhunā upanītaṃ kappiyaṃ kātuṃ labhati.",
  "tika-vin04t:1746_3": "Sace pana tasmiṃ kappiye kate bhuñjantassa aññaṃ āmisaṃ ākiranti,",
  "tika-vin04t:1746_4": "taṃ so puna kātuṃ na labhati.",
  "tika-vin04t:1746_5": "Yañhi akataṃ,",
  "tika-vin04t:1746_6": "taṃ kātabbaṃ.",
  "tika-vin04t:1746_7": "Yena ca akataṃ,",
  "tika-vin04t:1746_8": "tena ca kātabbanti vuttaṃ,",
  "tika-vin04t:1746_9": "tasmā tasmiṃ bhājane kariyamāne paṭhamakatena saddhiṃ kataṃ hotīti taṃ kātuṃ na vaṭṭati.",
  "tika-vin04t:1746_10": "Aññasmiṃ pana bhājane tena vā aññena vā kātuṃ vaṭṭati.",
  "tika-vin04t:1746_11": "Evaṃ kataṃ paṭhamakatena missetvāpi bhuñjituṃ vaṭṭati,",
  "tika-vin04t:1746_12": "na kevalañca tassa yena pana kataṃ,",
  "tika-vin04t:1746_13": "taṃ ṭhapetvā aññesaṃ pavāritānampi bhuñjituṃ vaṭṭati.",
  "tika-vin04t:1746_14": "Yathā pana akatena missaṃ na hoti,",
  "tika-vin04t:1746_15": "evaṃ mukhañca hatthañca suddhaṃ katvā bhuñjitabbaṃ.",
  "tika-vin04t:1746_16": "Gilānātirittaṃ pana na kevalaṃ gilānassa bhuttāvasesameva,",
  "tika-vin04t:1746_17": "atha kho yaṃkiñci gilānaṃ uddissa “ajja vā sve vā yadā vā icchati,",
  "tika-vin04t:1746_18": "tadā khādissatī”ti āhaṭaṃ,",
  "tika-vin04t:1746_19": "taṃ sabbaṃ ‘gilānātiritta’nti veditabbaṃ.",
  "tika-vin04t:1746_20": "Khādanīyaṃ vā bhojanīyaṃ vāti yaṃkiñci yāvakālikaṃ.",
  "tika-vin04t:1746_21": "Khādeyya vā bhuñjeyya vā pācittiyanti ettha vuttanayena pavāritassa anatirittaṃ yaṃkiñci āmisaṃ ajjhoharaṇatthāya paṭiggaṇhato gahaṇe dukkaṭaṃ,",
  "tika-vin04t:1746_22": "ajjhohāre ajjhohāre pācittiyaṃ.",
  "tika-vin04t:1747_0": "Sāvatthiyaṃ sambahule bhikkhū ārabbha aññatra bhuñjanavatthusmiṃ paññattaṃ,",
  "tika-vin04t:1747_1": "“anatiritta”nti ayamettha anupaññatti,",
  "tika-vin04t:1747_2": "asādhāraṇapaññatti,",
  "tika-vin04t:1747_3": "anāṇattikaṃ,",
  "tika-vin04t:1747_4": "tikapācittiyaṃ,",
  "tika-vin04t:1747_5": "yāmakālikādīni āhāratthāya gaṇhato,",
  "tika-vin04t:1747_6": "nirāmisāni ajjhoharato ca dukkaṭaṃ,",
  "tika-vin04t:1747_7": "tathā atiritte anatirittasaññino ceva vematikassa ca.",
  "tika-vin04t:1747_8": "Atirittasaññino pana,",
  "tika-vin04t:1747_9": "“atirittaṃ kārāpetvā bhuñjissāmī”ti gaṇhantassa,",
  "tika-vin04t:1747_10": "aññassatthāya gaṇhantassa,",
  "tika-vin04t:1747_11": "yāmakālikādīni tesaṃ anuññātaparibhogavasena nirāmisāni paribhuñjantassa,",
  "tika-vin04t:1747_12": "ummattakādīnañca anāpatti.",
  "tika-vin04t:1747_13": "Pavāritabhāvo,",
  "tika-vin04t:1747_14": "āmisassa anatirittatā,",
  "tika-vin04t:1747_15": "kālena ajjhoharaṇanti imānettha tīṇi aṅgāni.",
  "tika-vin04t:1747_16": "Samuṭṭhānādīni paṭhamakathinasadisāneva,",
  "tika-vin04t:1747_17": "idaṃ pana kiriyākiriyanti.",
  "tika-vin04t:1748_0": "Paṭhamapavāraṇāsikkhāpadavaṇṇanā niṭṭhitā.",
  "tika-vin04t:1749_0": "6. Dutiyapavāraṇāsikkhāpadavaṇṇanā",
  "tika-vin04t:1750_0": "Chaṭṭhe abhihaṭṭhuṃ pavāreyyāti abhiharitvā “handa,",
  "tika-vin04t:1750_1": "bhikkhu khāda vā bhuñja vā”ti evaṃ pavāreyya.",
  "tika-vin04t:1750_2": "Jānanti sutvā vā disvā vā tassa pavāritabhāvaṃ jānanto.",
  "tika-vin04t:1750_3": "Āsādanāpekkhoti āsādanaṃ codanaṃ maṅkukaraṇabhāvaṃ apekkhamāno.",
  "tika-vin04t:1750_4": "Bhuttasmiṃ pācittiyanti ettha abhihāre tāva dukkaṭaṃ,",
  "tika-vin04t:1750_5": "sace so taṃ gaṇhāti,",
  "tika-vin04t:1750_6": "puna abhihārakassa dukkaṭaṃ,",
  "tika-vin04t:1750_7": "tasmiṃ pana bhuñjante abhihārakassa tassa ajjhohāre ajjhohāre dukkaṭaṃ,",
  "tika-vin04t:1750_8": "bhojanapariyosāne pācittiyaṃ.",
  "tika-vin04t:1751_0": "Sāvatthiyaṃ aññataraṃ bhikkhuṃ ārabbha anatirittena bhojanena abhihaṭṭhuṃ pavāraṇāvatthusmiṃ paññattaṃ,",
  "tika-vin04t:1751_1": "asādhāraṇapaññatti,",
  "tika-vin04t:1751_2": "anāṇattikaṃ,",
  "tika-vin04t:1751_3": "pavārite pavāritasaññino pācittiyaṃ.",
  "tika-vin04t:1751_4": "Vematikassa,",
  "tika-vin04t:1751_5": "yāmakālikādīni āhāratthāya abhiharantassa,",
  "tika-vin04t:1751_6": "tesañca paṭiggahaṇaajjhohāresu,",
  "tika-vin04t:1751_7": "appavārite ca pavāritasaññino,",
  "tika-vin04t:1751_8": "vematikassa ca dukkaṭaṃ.",
  "tika-vin04t:1751_9": "Appavāritasaññissa pana,",
  "tika-vin04t:1751_10": "yo ca atirittaṃ kārāpetvā deti,",
  "tika-vin04t:1751_11": "“kārāpetvā vā bhuñjāhī”ti deti,",
  "tika-vin04t:1751_12": "yo vā “aññassatthāya haranto gacchāhī”ti deti,",
  "tika-vin04t:1751_13": "yo ca yāmakālikādīni “sati paccaye paribhuñjāhī”ti deti, tassa,",
  "tika-vin04t:1751_14": "ummattakādīnañca anāpatti.",
  "tika-vin04t:1751_15": "Pavāritatā,",
  "tika-vin04t:1751_16": "pavāritasaññitā,",
  "tika-vin04t:1751_17": "āsādanāpekkhatā,",
  "tika-vin04t:1751_18": "anatirittena abhihaṭṭhuṃ pavāraṇatā,",
  "tika-vin04t:1751_19": "bhojanapariyosānanti imānettha pañca aṅgāni.",
  "tika-vin04t:1751_20": "Samuṭṭhānādīni adinnādānasadisāni,",
  "tika-vin04t:1751_21": "idaṃ pana dukkhavedananti.",
  "tika-vin04t:1752_0": "Dutiyapavāraṇāsikkhāpadavaṇṇanā niṭṭhitā.",
  "tika-vin04t:1753_0": "7. Vikālabhojanasikkhāpadavaṇṇanā",
  "tika-vin04t:1754_0": "Sattame vikāleti vigate kāle,",
  "tika-vin04t:1754_1": "majjhanhikātikkamanato yāva aruṇuggamanāti adhippāyo.",
  "tika-vin04t:1754_2": "Tasmā yo bhikkhu etasmiṃ antare yaṃkiñci vanamūlaphalaṃ upādāya āmaṃ vā pakkaṃ vā āmisasaṅkhepagataṃ",
  "tika-vin04t:1754_3": "khādanīyaṃ vā bhojanīyaṃ vā ajjhoharaṇatthāya paṭiggaṇhāti,",
  "tika-vin04t:1754_4": "tassa paṭiggahaṇe dukkaṭaṃ,",
  "tika-vin04t:1754_5": "ajjhohāre ajjhohāre pācittiyaṃ.",
  "tika-vin04t:1755_0": "Rājagahe sattarasavaggiye bhikkhū ārabbha vikāle bhojanavatthusmiṃ paññattaṃ,",
  "tika-vin04t:1755_1": "sādhāraṇapaññatti,",
  "tika-vin04t:1755_2": "anāṇattikaṃ,",
  "tika-vin04t:1755_3": "tikapācittiyaṃ,",
  "tika-vin04t:1755_4": "yāmakālikādīni āhāratthāya paṭiggahaṇaajjhohāresu,",
  "tika-vin04t:1755_5": "kāle vikālasaññissa,",
  "tika-vin04t:1755_6": "vematikassa ca dukkaṭaṃ,",
  "tika-vin04t:1755_7": "kāle kālasaññissa yāmakālikādīni sati paccaye paribhuñjantassa ummattakādīnañca anāpatti.",
  "tika-vin04t:1755_8": "“Anujānāmi,",
  "tika-vin04t:1755_9": "bhikkhave,",
  "tika-vin04t:1755_10": "romaṭṭhakassa romaṭṭhaṃ,",
  "tika-vin04t:1755_11": "na ca bhikkhave bahimukhadvārā nīharitvā ajjhoharitabba”nti anuññātanayena romaṭṭhakassāpi anāpatti. Vikālatā,",
  "tika-vin04t:1755_12": "yāvakālikatā,",
  "tika-vin04t:1755_13": "ajjhoharaṇanti imānettha tīṇi aṅgāni.",
  "tika-vin04t:1755_14": "Samuṭṭhānādīni eḷakalomasadisānīti.",
  "tika-vin04t:1756_0": "Vikālabhojanasikkhāpadavaṇṇanā niṭṭhitā.",
  "tika-vin04t:1757_0": "8. Sannidhikārakasikkhāpadavaṇṇanā",
  "tika-vin04t:1758_0": "Aṭṭhame sannidhikārakanti kāro karaṇaṃ kiriyāti atthato ekaṃ,",
  "tika-vin04t:1758_1": "sannidhi kāro assāti sannidhikāraṃ,",
  "tika-vin04t:1758_2": "sannidhikārameva sannidhikārakaṃ,",
  "tika-vin04t:1758_3": "paṭiggahetvā ekarattiṃ vītināmitassetaṃ nāmaṃ.",
  "tika-vin04t:1758_4": "Tasmā evaṃ sannidhikataṃ yaṃkiñci yāvakālikaṃ vā yāmakālikaṃ vā ‘ajjhoharissāmī’ti gaṇhantassa paṭiggahaṇe dukkaṭaṃ,",
  "tika-vin04t:1758_5": "ajjhohāre ajjhohāre pācittiyaṃ.",
  "tika-vin04t:1758_6": "Sacepi patto duddhoto hoti,",
  "tika-vin04t:1758_7": "yaṃ aṅguliyā ghaṃsantassa lekhā paññāyati,",
  "tika-vin04t:1758_8": "gaṇṭhikapattassa vā gaṇṭhikantare sneho paviṭṭho hoti,",
  "tika-vin04t:1758_9": "yo uṇhe otāpentassa paggharati,",
  "tika-vin04t:1758_10": "uṇhayāguyā vā gahitāya sandissati,",
  "tika-vin04t:1758_11": "tādise pattepi punadivase bhuñjantassa pācittiyaṃ.",
  "tika-vin04t:1758_12": "Yaṃ pana bhikkhu nirapekkho sāmaṇerānaṃ pariccajitvā tehi nihitaṃ labhitvā bhuñjati,",
  "tika-vin04t:1758_13": "taṃ vaṭṭati.",
  "tika-vin04t:1758_14": "Sayaṃ paṭiggahetvā apariccattameva hi dutiyadivase kappiyabhojanaṃ bhuñjantassa pācittiyaṃ.",
  "tika-vin04t:1758_15": "Akappiyesu pana manussamaṃse thullaccayena saddhiṃ pācittiyaṃ,",
  "tika-vin04t:1758_16": "sesesu pana dukkaṭena saddhiṃ.",
  "tika-vin04t:1758_17": "Yāmakālikaṃ sati paccaye ajjhoharato pācittiyaṃ,",
  "tika-vin04t:1758_18": "āhāratthāya ajjhoharato dukkaṭena saddhiṃ.",
  "tika-vin04t:1758_19": "Yo pana pavārito hutvā anatirittakataṃ ajjhoharati,",
  "tika-vin04t:1758_20": "tassa sabbavikappesu aparampi pācittiyaṃ vaḍḍhati.",
  "tika-vin04t:1758_21": "Sace vikāle ajjhoharati,",
  "tika-vin04t:1758_22": "anatirittapaccayā sabbavikappesu anāpatti,",
  "tika-vin04t:1758_23": "sati paccaye vikālapaccayā yāmakālikādīsu ca anāpatti.",
  "tika-vin04t:1758_24": "Avasesesu vikālapaccayā pācittiyaṃ vaḍḍhatiyeva.",
  "tika-vin04t:1758_25": "Bhikkhussa pana sannidhi bhikkhuniyā vaṭṭati,",
  "tika-vin04t:1758_26": "bhikkhuniyā ca sannidhi bhikkhussa vaṭṭati,",
  "tika-vin04t:1758_27": "bhikkhunikkhandhake anuññātattā vaṭṭatīti.",
  "tika-vin04t:1759_0": "Sāvatthiyaṃ āyasmantaṃ belaṭṭhasīsaṃ ārabbha sannidhikārakabhojanavatthusmiṃ paññattaṃ,",
  "tika-vin04t:1759_1": "sādhāraṇapaññatti,",
  "tika-vin04t:1759_2": "anāṇattikaṃ,",
  "tika-vin04t:1759_3": "tikapācittiyaṃ,",
  "tika-vin04t:1759_4": "sattāhakālika yāvajīvikānaṃ pana āhāratthāya paṭiggahaṇe ajjhohāre ca dukkaṭaṃ.",
  "tika-vin04t:1759_5": "Yathā cetāni āhāratthāya na kappanti,",
  "tika-vin04t:1759_6": "evaṃ yāvakālikādīhi saṃsaṭṭhānipi,",
  "tika-vin04t:1759_7": "vuttañhetaṃ “yāvakālikena,",
  "tika-vin04t:1759_8": "bhikkhave,",
  "tika-vin04t:1759_9": "yāmakālikaṃ tadahupaṭiggahitaṃ kāle kappati,",
  "tika-vin04t:1759_10": "vikāle na kappatī”tiādi.",
  "tika-vin04t:1759_11": "Tasmā sacepi taṃ taṃ tena tena saddhiṃ saṃsaṭṭhaṃ labhati,",
  "tika-vin04t:1759_12": "sace asambhinnarasaṃ vā hoti sudhotaṃ vā,",
  "tika-vin04t:1759_13": "yathā itarena saṃsaggo na paññāyati,",
  "tika-vin04t:1759_14": "attano kālānurūpena paribhuñjituṃ vaṭṭati.",
  "tika-vin04t:1760_0": "Sace pana sambhinnarasaṃ vā hoti duddhotaṃ vā,",
  "tika-vin04t:1760_1": "na vaṭṭati.",
  "tika-vin04t:1760_2": "Yāvakālikañhi attanā saddhiṃ sambhinnarasāni tīṇipi yāmakālikādīni attano sabhāvaṃ upaneti,",
  "tika-vin04t:1760_3": "yāmakālikaṃ dvepi sattāhakālikādīni attano sabhāvaṃ upaneti,",
  "tika-vin04t:1760_4": "sattāhakālikaṃ yāvajīvikameva attano sabhāvaṃ upaneti.",
  "tika-vin04t:1760_5": "Tasmā tena tadahupaṭiggahitena saddhiṃ tadahupaṭiggahitaṃ vā pure paṭiggahitaṃ vā yāvajīvikaṃ sattāhaṃ kappati,",
  "tika-vin04t:1760_6": "dvīhappaṭiggahitena chāhaṃ,",
  "tika-vin04t:1760_7": "tīhappaṭiggahitena pañcāhaṃ…pe…",
  "tika-vin04t:1760_8": "sattāhappaṭiggahitena tadaheva kappatīti veditabbaṃ.",
  "tika-vin04t:1760_9": "Tasmāyeva hi “sattāhakālikena,",
  "tika-vin04t:1760_10": "bhikkhave,",
  "tika-vin04t:1760_11": "yāvajīvikaṃ tadahupaṭiggahita”nti avatvā “paṭiggahitaṃ sattāhaṃ kappatī”ti vuttaṃ.",
  "tika-vin04t:1760_12": "Kālayāmasattāhātikkamesu cettha vikālabhojana sannidhibhesajjasikkhāpadānaṃ vasena āpattiyo veditabbā,",
  "tika-vin04t:1760_13": "imesu pana catūsu kālikesu yāvakālikaṃ yāmakālikanti imameva dvayaṃ antovuṭṭhañceva sannidhikārakañca,",
  "tika-vin04t:1760_14": "sattāhakālikaṃ yāvajīvikañca akappiyakuṭiyaṃ nikkhipitumpi vaṭṭati,",
  "tika-vin04t:1760_15": "sannidhimpi na janeti.",
  "tika-vin04t:1760_16": "Akappiyakuṭiyaṃ antovuṭṭhena pana tena saddhiṃ itaradvayaṃ tadahupaṭiggahitampi na vaṭṭati,",
  "tika-vin04t:1760_17": "mukhasannidhi nāma hoti,",
  "tika-vin04t:1760_18": "mahāpaccariyaṃ pana antovuṭṭhaṃ hotīti vuttaṃ.",
  "tika-vin04t:1760_19": "Tattha nāmamattameva nānākaraṇaṃ,",
  "tika-vin04t:1760_20": "āpatti pana dukkaṭameva.",
  "tika-vin04t:1760_21": "Tattha akappiyakuṭi nāma saṅghassa vā upasampannapuggalassa vā santakaṃ vasanatthāya katagehaṃ,",
  "tika-vin04t:1760_22": "tattha sahaseyyappahonake padese vuṭṭhaṃ yāvakālikañca yāmakālikañca saṅghikaṃ vā upasampannapuggalassa vā santakaṃ antovuṭṭhaṃ nāma hoti,",
  "tika-vin04t:1760_23": "tattha pakkaṃ antopakkaṃ nāma,",
  "tika-vin04t:1760_24": "yattha katthaci pana sayaṃ pakkaṃ sāmaṃ pakkaṃ nāma,",
  "tika-vin04t:1760_25": "taṃ sabbaṃ anajjhoharaṇīyaṃ.",
  "tika-vin04t:1760_26": "Tena tena saddhiṃ saṃsaṭṭhampi taṃgatikameva,",
  "tika-vin04t:1760_27": "sabbaṃ ajjhoharantassa dukkaṭaṃ.",
  "tika-vin04t:1760_28": "Tasmā antovuṭṭhaantopakkamocanatthaṃ bhagavatā catasso kappiyabhūmiyo anuññātā,",
  "tika-vin04t:1760_29": "tāsaṃ vinicchayo samantapāsādikāyaṃ vutto.",
  "tika-vin04t:1760_30": "Yattha panetā na santi,",
  "tika-vin04t:1760_31": "tattha anupasampannassa santakaṃ katvā paribhuñjituṃ vaṭṭati.",
  "tika-vin04t:1760_32": "Sāmaṃ pākampi punapākaṃ vaṭṭati,",
  "tika-vin04t:1760_33": "asannidhikārake sannidhikārakasaññino,",
  "tika-vin04t:1760_34": "vematikassa vā dukkaṭaṃ.",
  "tika-vin04t:1760_35": "Asannidhikārakasaññino,",
  "tika-vin04t:1760_36": "yāvakālikādīni tīṇi nidahitvā sakaṃ sakaṃ kālaṃ anatikkamitvā,",
  "tika-vin04t:1760_37": "yāvajīvikaṃ sadāpi sati paccaye paribhuñjantassa,",
  "tika-vin04t:1760_38": "ummattakādīnañca anāpatti. Āmisaṃ,",
  "tika-vin04t:1760_39": "sannidhibhāvo,",
  "tika-vin04t:1760_40": "tassa ajjhoharaṇanti imānettha tīṇi aṅgāni.",
  "tika-vin04t:1760_41": "Samuṭṭhānādīni eḷakalomasadisānevāti.",
  "tika-vin04t:1761_0": "Sannidhikārakasikkhāpadavaṇṇanā niṭṭhitā.",
  "tika-vin04t:1762_0": "9. Paṇītabhojanasikkhāpadavaṇṇanā",
  "tika-vin04t:1763_0": "Navame paṇītabhojanānīti paṇītasaṃsaṭṭhāni sattadhaññanibbattāni bhojanāni.",
  "tika-vin04t:1763_1": "Yathā hi ājaññayutto ratho ‘ājaññaratho’ti vuccati,",
  "tika-vin04t:1763_2": "evamidhāpi paṇītasaṃsaṭṭhāni bhojanāni paṇītabhojanānīti.",
  "tika-vin04t:1763_3": "Yehi pana paṇītehi saṃsaṭṭhāni,",
  "tika-vin04t:1763_4": "tāni ‘paṇītabhojanānī’ti vuccanti,",
  "tika-vin04t:1763_5": "tesaṃ pabhedadassanatthaṃ seyyathidaṃ sappi navanītantiādimāha,",
  "tika-vin04t:1763_6": "tattha sappiādīni bhesajjasikkhāpade vuttalakkhaṇeneva veditabbāni.",
  "tika-vin04t:1763_7": "Macchādīsu pana sabbopi ‘odako’ti vuttalakkhaṇo maccho macchoyeva.",
  "tika-vin04t:1763_8": "Yesaṃ pana maṃsaṃ kappati,",
  "tika-vin04t:1763_9": "tesaṃ maṃsañca khīradadhīni ca idhādhippetāni.",
  "tika-vin04t:1763_10": "Evarūpāni paṇītabhojanānīti yāni etehi sappiādīhi saṃsaṭṭhattā ‘paṇītabhojanānī’ti vuccanti,",
  "tika-vin04t:1763_11": "tathārūpāni paṇītabhojanāni.",
  "tika-vin04t:1763_12": "Agilānoti yassa tehi vināpi phāsu hoti.",
  "tika-vin04t:1763_13": "Attano atthāya viññāpetvāti ettha pana yo agilāno suddhāni sappiādīni bhesajjatthāya viññāpeti,",
  "tika-vin04t:1763_14": "so mahānāmasikkhāpadena kāretabbo,",
  "tika-vin04t:1763_15": "macchādīni cattāri viññāpento sūpodanaviññattiyā kāretabbo,",
  "tika-vin04t:1763_16": "sappiādīhi saṃsaṭṭhabhojanāni viññāpento iminā kāretabbo.",
  "tika-vin04t:1763_17": "Tatrāyaṃ vinicchayo –",
  "tika-vin04t:1763_18": "“sappinā bhattaṃ dehi,",
  "tika-vin04t:1763_19": "sappiṃ ākiritvā dehi,",
  "tika-vin04t:1763_20": "sappimissakaṃ katvā dehi,",
  "tika-vin04t:1763_21": "saha sappinā dehi,",
  "tika-vin04t:1763_22": "sappiñca bhattañca dehī”ti evaṃ viññāpentassa tāva viññattiyā dukkaṭaṃ,",
  "tika-vin04t:1763_23": "paṭiggahaṇe dukkaṭaṃ,",
  "tika-vin04t:1763_24": "ajjhoharaṇe ajjhoharaṇe pācittiyaṃ.",
  "tika-vin04t:1763_25": "“Sappibhattaṃ dehī”ti vutte pana yasmā sālibhattaṃ viya sappibhattaṃ nāma natthi,",
  "tika-vin04t:1763_26": "tasmā sūpodanaviññattiyā dukkaṭameva hoti.",
  "tika-vin04t:1763_27": "Sace pana “sappinā bhattaṃ dehī”ti vutte bhattaṃ datvā “sappiṃ katvā bhuñjāhī”ti navanītakhīrādīni vā",
  "tika-vin04t:1763_28": "kappiyabhaṇḍaṃ vā deti “iminā sappiṃ gahetvā bhuñjāhī”ti,",
  "tika-vin04t:1763_29": "yathāvatthukameva.",
  "tika-vin04t:1763_30": "“Gosappinā bhattaṃ dehī”ti vutte pana gosappiṃ vā detu,",
  "tika-vin04t:1763_31": "tasmiṃ asati purimanayena navanītādīni vā,",
  "tika-vin04t:1763_32": "gāviṃyeva vā detu “ito sappinā bhuñjāhī”ti,",
  "tika-vin04t:1763_33": "yathāvatthukameva.",
  "tika-vin04t:1763_34": "Sace pana “gosappinā dehī”ti yācito ajikāsappiādīhi deti,",
  "tika-vin04t:1763_35": "visaṅketaṃ.",
  "tika-vin04t:1763_36": "Evañhi sati aññaṃ yācitena aññaṃ dinnaṃ nāma hoti,",
  "tika-vin04t:1763_37": "tasmā anāpatti,",
  "tika-vin04t:1763_38": "esa nayo “ajikāsappinā dehī”tiādīsupi.",
  "tika-vin04t:1763_39": "“Kappiyasappinā dehī”ti vutte akappiyasappinā deti,",
  "tika-vin04t:1763_40": "visaṅketameva.",
  "tika-vin04t:1763_41": "“Akappiyasappinā dehī”ti vutte akappiyasappināva deti,",
  "tika-vin04t:1763_42": "paṭiggahaṇepi paribhogepi dukkaṭameva.",
  "tika-vin04t:1763_43": "Iminā nayena sabbapadesu vinicchayo veditabbo.",
  "tika-vin04t:1763_44": "Sace pana sabbehipi sappiādīhi ekaṭṭhāne vā nānāṭṭhāne vā viññāpetvā paṭiladdhaṃ ekato sambhinnarasaṃ katvā tato kusaggena ekabindumpi ajjhoharati,",
  "tika-vin04t:1763_45": "nava pācittiyāni.",
  "tika-vin04t:1764_0": "Sāvatthiyaṃ chabbaggiye bhikkhū ārabbha paṇītabhojanaviññattivatthusmiṃ paññattaṃ,",
  "tika-vin04t:1764_1": "“agilāno”ti ayamettha anupaññatti,",
  "tika-vin04t:1764_2": "asādhāraṇapaññatti,",
  "tika-vin04t:1764_3": "anāṇattikaṃ,",
  "tika-vin04t:1764_4": "tikapācittiyaṃ,",
  "tika-vin04t:1764_5": "gilānassa agilānasaññino,",
  "tika-vin04t:1764_6": "vematikassa vā dukkaṭaṃ.",
  "tika-vin04t:1764_7": "Gilānasaññissa,",
  "tika-vin04t:1764_8": "gilānakāle viññāpetvā agilānassa bhuñjato,",
  "tika-vin04t:1764_9": "gilānassa sesake,",
  "tika-vin04t:1764_10": "ñātakappavāritaṭṭhānato,",
  "tika-vin04t:1764_11": "aññassatthāya viññatte,",
  "tika-vin04t:1764_12": "attano dhanena gahite,",
  "tika-vin04t:1764_13": "ummattakādīnañca anāpatti.",
  "tika-vin04t:1764_14": "Paṇītabhojanatā,",
  "tika-vin04t:1764_15": "agilānatā,",
  "tika-vin04t:1764_16": "kataviññattiyā paṭilābho,",
  "tika-vin04t:1764_17": "ajjhoharaṇanti imānettha cattāri aṅgāni.",
  "tika-vin04t:1764_18": "Addhānasamuṭṭhānaṃ, kiriyaṃ,",
  "tika-vin04t:1764_19": "nosaññāvimokkhaṃ,",
  "tika-vin04t:1764_20": "acittakaṃ,",
  "tika-vin04t:1764_21": "paṇṇattivajjaṃ,",
  "tika-vin04t:1764_22": "kāyakammaṃ,",
  "tika-vin04t:1764_23": "vacīkammaṃ, ticittaṃ,",
  "tika-vin04t:1764_24": "tivedananti.",
  "tika-vin04t:1765_0": "Paṇītabhojanasikkhāpadavaṇṇanā niṭṭhitā.",
  "tika-vin04t:1766_0": "10. Dantaponasikkhāpadavaṇṇanā",
  "tika-vin04t:1767_0": "Dasame adinnanti kāyena vā kāyappaṭibaddhena vā gaṇhantassa hatthapāse ṭhatvā kāyakāyappaṭibaddhanissaggiyānaṃ aññatarena na dinnaṃ,",
  "tika-vin04t:1767_1": "appaṭiggahitakassetaṃ nāmaṃ.",
  "tika-vin04t:1767_2": "Appaṭiggahitakañhi bhikkhuno attano santakampi ajjhoharituṃ na vaṭṭati.",
  "tika-vin04t:1767_3": "Paṭiggahitaṃ antamaso vissāsikasantakampi vaṭṭati,",
  "tika-vin04t:1767_4": "tassa lakkhaṇaṃ vuttavipallāsena veditabbaṃ.",
  "tika-vin04t:1767_5": "Sace hi yo koci anupasampanno antamaso tiracchānopi bhikkhussa vā bhikkhuniyā vā hatthapāse ṭhito kāyādīnaṃ aññatarena deti,",
  "tika-vin04t:1767_6": "tañce bhikkhunā yena kenaci sarīrāvayavena vā,",
  "tika-vin04t:1767_7": "tappaṭibaddhena vā,",
  "tika-vin04t:1767_8": "saṃhārimena ca antamaso mañcenāpi,",
  "tika-vin04t:1767_9": "dhāretuṃ samatthena ca antamaso atatthajātakarukkhapaṇṇenāpi,",
  "tika-vin04t:1767_10": "sūciyā parāmaṭṭhamattenāpi paṭiggahitaṃ,",
  "tika-vin04t:1767_11": "paṭiggahitameva hoti.",
  "tika-vin04t:1767_12": "Paṭibaddhappaṭibaddhaṃ nāma idha natthi,",
  "tika-vin04t:1767_13": "yampi natthukaraṇiyā diyyamānaṃ nāsikāya,",
  "tika-vin04t:1767_14": "akallako vā mukhena paṭiggaṇhāti,",
  "tika-vin04t:1767_15": "sabbaṃ vaṭṭati,",
  "tika-vin04t:1767_16": "ābhogamattameva hettha pamāṇaṃ.",
  "tika-vin04t:1767_17": "Pubbābhoge ca sati pacchā niddāyantassa patte dinnampi hatthapāse sati paṭiggahitameva hoti.",
  "tika-vin04t:1767_18": "Yampi “pattena paṭiggaṇhissāmī”ti nisinnasseva hatthe patati,",
  "tika-vin04t:1767_19": "taṃ vaṭṭatiyeva.",
  "tika-vin04t:1767_20": "Abhihaṭabhājanato patitarajampi vaṭṭati,",
  "tika-vin04t:1767_21": "tattha ṭhitanisinnanipannānaṃ pavāraṇāsikkhāpade vuttanayeneva hatthapāso veditabbo.",
  "tika-vin04t:1768_0": "Sace pana dāyakappaṭiggāhakesu eko ākāse hoti,",
  "tika-vin04t:1768_1": "eko bhūmiyaṃ,",
  "tika-vin04t:1768_2": "bhūmaṭṭhassa sīsena ākāsaṭṭhassa ca ṭhapetvā dātuṃ vā gahetuṃ vā pasāritahatthaṃ yaṃ āsannataraṃ aṅgaṃ,",
  "tika-vin04t:1768_3": "tassa orimantena hatthapāsappamāṇaṃ paricchinditabbaṃ.",
  "tika-vin04t:1768_4": "Sacepi eko kūpe hoti,",
  "tika-vin04t:1768_5": "eko kūpataṭe,",
  "tika-vin04t:1768_6": "eko vā rukkhe,",
  "tika-vin04t:1768_7": "eko pathaviyaṃ,",
  "tika-vin04t:1768_8": "vuttanayeneva hatthapāsappamāṇaṃ paricchinditabbaṃ.",
  "tika-vin04t:1768_9": "Tasmiṃ ṭhatvā sacepi dve tayo vā sāmaṇerā yaṃ majjhimo puriso ukkhipituṃ sakkoti,",
  "tika-vin04t:1768_10": "evarūpaṃ bhāraṃ pavaṭṭentā bhikkhuno bhūmiyaṃ ṭhapitahatthaṃ āropenti,",
  "tika-vin04t:1768_11": "ukkhipitvā vā bhikkhuno pasāritahatthe ekadesenāpi ṭhapenti,",
  "tika-vin04t:1768_12": "taṃ paṭiggahitameva hoti.",
  "tika-vin04t:1768_13": "Yaṃ pana piṇḍāya carantassa patte rajaṃ patati,",
  "tika-vin04t:1768_14": "taṃ appaṭiggahitameva hoti,",
  "tika-vin04t:1768_15": "tasmā paṭiggahetvāva bhikkhā gaṇhitabbā.",
  "tika-vin04t:1768_16": "Appaṭiggahetvā gaṇhantassa vinayadukkaṭaṃ,",
  "tika-vin04t:1768_17": "taṃ pana puna paṭiggahetvā bhuñjantassa anāpatti.",
  "tika-vin04t:1768_18": "Sace “paṭiggahetvā dethā”ti vutte vacanaṃ assutvā vā anādiyitvā vā bhikkhaṃ dentiyeva,",
  "tika-vin04t:1768_19": "vinayadukkaṭā muccati,",
  "tika-vin04t:1768_20": "puna paṭiggahetvā aññā bhikkhā paṭiggahetabbā.",
  "tika-vin04t:1768_21": "Sace mahāvāto tato tato rajaṃ pāteti,",
  "tika-vin04t:1768_22": "na sakkā hoti bhikkhaṃ gahetuṃ,",
  "tika-vin04t:1768_23": "“anupasampannassa dassāmī”ti suddhacittena ābhogaṃ katvā gaṇhituṃ vaṭṭati.",
  "tika-vin04t:1768_24": "Taṃ anupasampannassa datvā puna tena dinnaṃ vā tassa vissāsena vā paṭiggahetvā bhuñjituṃ vaṭṭati.",
  "tika-vin04t:1768_25": "Assukheḷasiṅghāṇikādīsu yaṃ ṭhānato cavitvā hatthe vā patte vā patati,",
  "tika-vin04t:1768_26": "taṃ paṭiggahetabbaṃ,",
  "tika-vin04t:1768_27": "aṅgalaggaṃ paṭiggahitameva.",
  "tika-vin04t:1768_28": "Patantampi vocchinnañce antarā na gahetabbaṃ,",
  "tika-vin04t:1768_29": "uggahitakaṃ nāma hoti,",
  "tika-vin04t:1768_30": "taṃ pacchā paṭiggahitampi na vaṭṭati.",
  "tika-vin04t:1768_31": "Yaṃ pana bhesajjaṃ vā mūlaphalaṃ vā mātādīnaṃ atthāya gahetvā chāyatthāya vā phalinisākhaṃ ukkhipitvā gacchati,",
  "tika-vin04t:1768_32": "tato yaṃ icchati,",
  "tika-vin04t:1768_33": "taṃ puna paṭiggahetvā paribhuñjituṃ vaṭṭati.",
  "tika-vin04t:1768_34": "Yo pana tattha jātakaphalinisākhāya vā valliyā vā gahetvā cāleti.",
  "tika-vin04t:1768_35": "Tassa tato laddhaṃ phalaṃ na vaṭṭati,",
  "tika-vin04t:1768_36": "durupaciṇṇadukkaṭañca āpajjati,",
  "tika-vin04t:1768_37": "aññassa taṃ vaṭṭati,",
  "tika-vin04t:1768_38": "phalirukkhaṃ pana apassayituṃ vā ālambituṃ vā vaṭṭati,",
  "tika-vin04t:1768_39": "paṭiggahetvā ṭhapite yaṃ aññaṃ aṅkurādi uppajjati,",
  "tika-vin04t:1768_40": "paṭiggahitameva taṃ.",
  "tika-vin04t:1768_41": "Yāva hi hatthato mutte nirapekkho na hoti,",
  "tika-vin04t:1768_42": "nirapekkhatāya vā hatthato na muccati,",
  "tika-vin04t:1768_43": "tāva na paṭiggahaṇaṃ vijahati,",
  "tika-vin04t:1768_44": "ayamettha saṅkhepo,",
  "tika-vin04t:1768_45": "vitthāro pana samantapāsādikāyaṃ vutto.",
  "tika-vin04t:1769_0": "Mukhadvāranti galanāḷikaṃ.",
  "tika-vin04t:1769_1": "Mukhena vā hi paviṭṭhaṃ hotu,",
  "tika-vin04t:1769_2": "nāsikāya vā,",
  "tika-vin04t:1769_3": "galena ajjhoharaṇīyatāya sabbampi taṃ mukhadvāraṃ pavesitameva hoti.",
  "tika-vin04t:1769_4": "Āhāranti yaṃkiñci yāvakālikaṃ vā yāmakālikaṃ vā sattāhakālikaṃ vā yāvajīvikaṃ vā.",
  "tika-vin04t:1769_5": "Sabbañhetaṃ ajjhoharaṇīyattā ‘āhāro’ti vuccati,",
  "tika-vin04t:1769_6": "tattha sabbampi dhaññaṃ vā dhaññānulomaṃ vā tālanāḷikerapanasalabujaalābukumbhaṇḍapussaphalatipusaphalaeḷālukasaṅkhātaṃ",
  "tika-vin04t:1769_7": "navavidhaṃ mahāphalañceva aparaṇṇañca,",
  "tika-vin04t:1769_8": "yañcaññaṃ vanamūlapattapupphaphalādi āhāratthaṃ pharati,",
  "tika-vin04t:1769_9": "taṃ sabbaṃ yāva majjhanhikakālo,",
  "tika-vin04t:1769_10": "tāva paribhuñjitabbato yāvakālikaṃ nāma.",
  "tika-vin04t:1769_11": "Ambapānaṃ jambupānaṃ cocapānaṃ mocapānaṃ madhukapānaṃ muddikapānaṃ sālūkapānaṃ phārusakapānanti imāni aṭṭha pānāni,",
  "tika-vin04t:1769_12": "yāni ca tesaṃ anulomāni vettatintiṇikamātuluṅgakapiṭṭhakosambakaramandādikhuddakaphalapānāni,",
  "tika-vin04t:1769_13": "etāni sabbāni anupasampannehi sītodakena madditvā katāni ādiccapākāni vā yāva rattiyā pacchimayāmaṃ nidahitvā paribhuñjitabbato yāmakālikāni nāma.",
  "tika-vin04t:1769_14": "Avasesesu anuññātaphalapattapuppharasesupi eseva nayo.",
  "tika-vin04t:1769_15": "Sappiādīni pañca bhesajjāni sattāhaṃ nidahitvā paribhuñjitabbato sattāhakālikāni nāma.",
  "tika-vin04t:1769_16": "Idaṃ pana yāvakālikādittayaṃ kālavimuttañca udakaṃ ṭhapetvā avasesamūlaphalāphalādi yaṃ neva khādanīyatthaṃ na bhojanīyatthaṃ pharati,",
  "tika-vin04t:1769_17": "taṃ yāvajīvaṃ nidahitvā sati paccaye paribhuñjitabbato yāvajīvikaṃ nāma.",
  "tika-vin04t:1769_18": "Āhareyyāti paveseyya.",
  "tika-vin04t:1769_19": "Aññatra udakadantaponāti idaṃ anāhārepi udake āhārasaññāya,",
  "tika-vin04t:1769_20": "dantapone ca “mukhadvāraṃ āhaṭaṃ ida”nti saññāya kukkuccāyantānaṃ kukkuccavinodanatthaṃ vuttaṃ.",
  "tika-vin04t:1769_21": "Udakañhi yathāsukhaṃ pātuṃ,",
  "tika-vin04t:1769_22": "dantakaṭṭhañca dantaponaparibhogena paribhuñjituṃ vaṭṭati.",
  "tika-vin04t:1769_23": "Ṭhapetvā pana idaṃ dvayaṃ avasesaṃ ajjhoharaṇatthāya gaṇhato gahaṇe dukkaṭaṃ,",
  "tika-vin04t:1769_24": "ajjhohāre ajjhohāre pācittiyaṃ,",
  "tika-vin04t:1769_25": "sacepi dantakaṭṭharaso ajānantassa anto pavisati,",
  "tika-vin04t:1769_26": "pācittiyameva.",
  "tika-vin04t:1770_0": "Vesāliyaṃ aññataraṃ bhikkhuṃ ārabbha adinnaṃ āhāraṃ āharaṇavatthusmiṃ paññattaṃ,",
  "tika-vin04t:1770_1": "“aññatra udakadantaponā”ti ayamettha anupaññatti,",
  "tika-vin04t:1770_2": "sādhāraṇapaññatti,",
  "tika-vin04t:1770_3": "anāṇattikaṃ,",
  "tika-vin04t:1770_4": "tikapācittiyaṃ,",
  "tika-vin04t:1770_5": "paṭiggahitake appaṭiggahitasaññino,",
  "tika-vin04t:1770_6": "vematikassa vā dukkaṭaṃ.",
  "tika-vin04t:1770_7": "Paṭiggahitasaññissa,",
  "tika-vin04t:1770_8": "udakadantapone,",
  "tika-vin04t:1770_9": "cattāri mahāvikaṭāni sati paccaye asati kappiyakārake sāmaṃ gahetvā paribhuñjantassa,",
  "tika-vin04t:1770_10": "ummattakādīnañca anāpatti.",
  "tika-vin04t:1770_11": "Ettha dubbacopi asamatthopi kappiyakārako asantapakkheyeva tiṭṭhati,",
  "tika-vin04t:1770_12": "chārikāya asati sukkhadāruṃ jhāpetvā,",
  "tika-vin04t:1770_13": "tasmiñca asati alladāruṃ rukkhato chinditvāpi kātuṃ,",
  "tika-vin04t:1770_14": "mattikatthāya ca pathaviṃ khaṇitumpi vaṭṭati,",
  "tika-vin04t:1770_15": "idaṃ pana catubbidhampi mahāvikaṭaṃ kālodissaṃ nāma sappadaṭṭhakkhaṇeyeva sāmaṃ gahetuṃ vaṭṭati,",
  "tika-vin04t:1770_16": "aññadā paṭiggāhāpetvā paribhuñjitabbaṃ.",
  "tika-vin04t:1770_17": "Appaṭiggahitakatā,",
  "tika-vin04t:1770_18": "ananuññātatā,",
  "tika-vin04t:1770_19": "dhūmādiabbohārikābhāvo,",
  "tika-vin04t:1770_20": "ajjhoharaṇanti imānettha cattāri aṅgāni.",
  "tika-vin04t:1770_21": "Samuṭṭhānādīni eḷakalomasadisānīti.",
  "tika-vin04t:1771_0": "Dantaponasikkhāpadavaṇṇanā niṭṭhitā.",
  "tika-vin04t:1772_0": "Bhojanavaggo catuttho.",
  "tika-vin04t:1773_0": "5. Acelakavaggo",
  "tika-vin04t:1774_0": "1. Acelakasikkhāpadavaṇṇanā",
  "tika-vin04t:1775_0": "Acelakavaggassa paṭhame etesaṃ acelakādīnaṃ aññatitthiyānaṃ yaṃkiñci āmisaṃ ekappayogena dentassa ekaṃ pācittiyaṃ,",
  "tika-vin04t:1775_1": "avacchinditvā avacchinditvā dentassa payoge payoge pācittiyaṃ.",
  "tika-vin04t:1776_0": "Vesāliyaṃ āyasmantaṃ ānandaṃ ārabbha paribbājikāya dve pūve dānavatthusmiṃ paññattaṃ,",
  "tika-vin04t:1776_1": "asādhāraṇapaññatti,",
  "tika-vin04t:1776_2": "anāṇattikaṃ,",
  "tika-vin04t:1776_3": "tikapācittiyaṃ,",
  "tika-vin04t:1776_4": "udakadantaponaṃ dentassa,",
  "tika-vin04t:1776_5": "atitthiye titthiyasaññissa,",
  "tika-vin04t:1776_6": "vematikassa ca dukkaṭaṃ.",
  "tika-vin04t:1776_7": "Atitthiye atitthiyasaññissa,",
  "tika-vin04t:1776_8": "anupasampannena dāpentassa,",
  "tika-vin04t:1776_9": "tesaṃ santike bhājanaṃ nikkhipitvā “idaṃ gaṇhathā”ti bhaṇantassa,",
  "tika-vin04t:1776_10": "tesaṃ vā nikkhittabhājane dentassa,",
  "tika-vin04t:1776_11": "bāhiralepaṃ dentassa,",
  "tika-vin04t:1776_12": "ummattakādīnañca anāpatti.",
  "tika-vin04t:1776_13": "Aññatitthiyatā,",
  "tika-vin04t:1776_14": "ananuññātatā,",
  "tika-vin04t:1776_15": "ajjhoharaṇīyaṃ ajjhoharaṇatthāya sahatthā anikkhittabhājane dānanti imānettha tīṇi aṅgāni.",
  "tika-vin04t:1776_16": "Samuṭṭhānādīni eḷakalomasadisānīti.",
  "tika-vin04t:1777_0": "Acelakasikkhāpadavaṇṇanā niṭṭhitā.",
  "tika-vin04t:1778_0": "2. Uyyojanasikkhāpadavaṇṇanā",
  "tika-vin04t:1779_0": "Dutiye dāpetvā vā adāpetvā vāti yaṃkiñci āmisaṃ dāpetvā vā na dāpetvā vā.",
  "tika-vin04t:1779_1": "Uyyojeyyāti mātugāmena saddhiṃ hasanakīḷanarahonisajjādīni kattukāmo ‘gacchā’tiādīni vatvā uyyojeyya.",
  "tika-vin04t:1779_2": "Etadevāti etaṃ anācārameva paccayaṃ karitvā,",
  "tika-vin04t:1779_3": "na aññaṃ patirūpaṃ kāraṇaṃ.",
  "tika-vin04t:1779_4": "Pācittiyanti uyyojanamatte tāva dukkaṭaṃ,",
  "tika-vin04t:1779_5": "yadā panassa so dassanūpacāraṃ vā savanūpacāraṃ vā ekena pādena vijahati,",
  "tika-vin04t:1779_6": "aparaṃ dukkaṭaṃ,",
  "tika-vin04t:1779_7": "dutiyena vijahite pācittiyaṃ.",
  "tika-vin04t:1779_8": "Ettha ca dassanūpacārassa ajjhokāse ṭhatvā dvādasahatthappamāṇaṃ,",
  "tika-vin04t:1779_9": "tathā savanūpacārassa.",
  "tika-vin04t:1779_10": "Sace pana antarā kuṭṭadvārapākārādayo honti,",
  "tika-vin04t:1779_11": "tehi antaritabhāvoyeva upacārātikkamo.",
  "tika-vin04t:1780_0": "Sāvatthiyaṃ upanandaṃ ārabbha uyyojanavatthusmiṃ paññattaṃ,",
  "tika-vin04t:1780_1": "sādhāraṇapaññatti,",
  "tika-vin04t:1780_2": "uyyojanāṇattikāya sāṇattikaṃ,",
  "tika-vin04t:1780_3": "tikapācittiyaṃ,",
  "tika-vin04t:1780_4": "anupasampanne tikadukkaṭaṃ,",
  "tika-vin04t:1780_5": "ubhinnampi kalisāsanāropane dukkaṭameva,",
  "tika-vin04t:1780_6": "“ubho ekato na yāpessāmā”ti evamādīhi patirūpakāraṇehi uyyojentassa,",
  "tika-vin04t:1780_7": "ummattakādīnañca anāpatti.",
  "tika-vin04t:1780_8": "Anācāraṃ ācaritukāmatā,",
  "tika-vin04t:1780_9": "tadatthameva upasampannassa uyyojanaṃ,",
  "tika-vin04t:1780_10": "evaṃ uyyojitassa upacārātikkamoti imānettha tīṇi aṅgāni.",
  "tika-vin04t:1780_11": "Samuṭṭhānādīni adinnādānasadisānīti.",
  "tika-vin04t:1781_0": "Uyyojanasikkhāpadavaṇṇanā niṭṭhitā.",
  "tika-vin04t:1782_0": "3. Sabhojanasikkhāpadavaṇṇanā",
  "tika-vin04t:1783_0": "Tatiye saha ubhohi janehīti sabhojanaṃ,",
  "tika-vin04t:1783_1": "tasmiṃ sabhojane.",
  "tika-vin04t:1783_2": "Atha vā sabhojaneti sabhoge,",
  "tika-vin04t:1783_3": "rāgapariyuṭṭhitapurisassa hi itthī bhogo,",
  "tika-vin04t:1783_4": "itthiyā ca puriso,",
  "tika-vin04t:1783_5": "tenevassa padabhājane “itthī ceva hoti,",
  "tika-vin04t:1783_6": "puriso cā”tiādi vuttaṃ.",
  "tika-vin04t:1783_7": "Anupakhajja nisajjaṃ kappeyyāti anupavisitvā nisīdeyya,",
  "tika-vin04t:1783_8": "yaṃ tasmiṃ kule sayanigharaṃ,",
  "tika-vin04t:1783_9": "tassa mahācatussālādīsu katassa mahallakassa piṭṭhasaṅghāṭato hatthapāsaṃ vijahitvā antosayanassa āsanne ṭhāne,",
  "tika-vin04t:1783_10": "khuddakassa vā vemajjhaṃ atikkamitvā nisīdeyyāti attho,",
  "tika-vin04t:1783_11": "evaṃ nisinnassa pācittiyaṃ.",
  "tika-vin04t:1784_0": "Sāvatthiyaṃ upanandaṃ ārabbha anupakhajja nisajjanavatthusmiṃ paññattaṃ,",
  "tika-vin04t:1784_1": "sādhāraṇapaññatti,",
  "tika-vin04t:1784_2": "anāṇattikaṃ,",
  "tika-vin04t:1784_3": "tikapācittiyaṃ,",
  "tika-vin04t:1784_4": "asayanighare sayanigharasaññino,",
  "tika-vin04t:1784_5": "vematikassa vā dukkaṭaṃ.",
  "tika-vin04t:1784_6": "Nasayanigharasaññissa,",
  "tika-vin04t:1784_7": "vuttalakkhaṇaṃ padesaṃ anatikkamitvā nisinnassa,",
  "tika-vin04t:1784_8": "bhikkhusmiṃ dutiyake sati,",
  "tika-vin04t:1784_9": "ubhosu nikkhantesu vā,",
  "tika-vin04t:1784_10": "vītarāgesu vā nisīdantassa,",
  "tika-vin04t:1784_11": "ummattakādīnañca anāpatti.",
  "tika-vin04t:1784_12": "Avītarāgajāyampatikānaṃ sannihitatā,",
  "tika-vin04t:1784_13": "sayanigharatā,",
  "tika-vin04t:1784_14": "dutiyassa bhikkhuno abhāvo,",
  "tika-vin04t:1784_15": "anupakhajja nisīdananti imānettha cattāri aṅgāni.",
  "tika-vin04t:1784_16": "Samuṭṭhānādīni paṭhamapārājikasadisānīti.",
  "tika-vin04t:1785_0": "Sabhojanasikkhāpadavaṇṇanā niṭṭhitā.",
  "tika-vin04t:1786_0": "4-5. Rahopaṭicchanna-rahonisajjasikkhāpadavaṇṇanā",
  "tika-vin04t:1787_0": "Catutthapañcamāni sāvatthiyaṃ upanandaṃ ārabbha paṭicchannāsane ca,",
  "tika-vin04t:1787_1": "raho ca nisajjanavatthusmiṃ paññattāni,",
  "tika-vin04t:1787_2": "sādhāraṇapaññattiyo,",
  "tika-vin04t:1787_3": "etesampi samuṭṭhānādīni paṭhamapārājikasadisāneva.",
  "tika-vin04t:1787_4": "Seso kathānayo aniyatadvaye vuttanayeneva veditabbo.",
  "tika-vin04t:1788_0": "Rahopaṭicchanna-rahonisajjasikkhāpadavaṇṇanā niṭṭhitā.",
  "tika-vin04t:1789_0": "6. Cārittasikkhāpadavaṇṇanā",
  "tika-vin04t:1790_0": "Chaṭṭhe nimantitoti pañcannaṃ bhojanānaṃ aññatarena nimantito.",
  "tika-vin04t:1790_1": "Sabhatto samānoti teneva nimantanabhattena sabhatto samāno.",
  "tika-vin04t:1790_2": "Santaṃ bhikkhuṃ anāpucchāti antoupacārasīmāya dassanūpacāre bhikkhuṃ disvā yaṃ sakkā hoti pakativacanena āpucchituṃ,",
  "tika-vin04t:1790_3": "tādisaṃ “ahaṃ itthannāmassa gharaṃ gacchāmī”ti vā “cārittaṃ āpajjāmī”ti vā īdisena vacanena anāpucchitvā.",
  "tika-vin04t:1790_4": "Purebhattaṃ vā pacchābhattaṃ vāti yena bhattena nimantito,",
  "tika-vin04t:1790_5": "tasmiṃ bhutte vā abhutte vā.",
  "tika-vin04t:1790_6": "Kulesu cārittaṃ āpajjeyyāti yasmiṃ kule nimantito,",
  "tika-vin04t:1790_7": "tato aññāni kulāni paviseyya.",
  "tika-vin04t:1790_8": "Aññatra samayā pācittiyanti sace so bhikkhu vuttalakkhaṇaṃ duvidhampi samayaṃ ṭhapetvā avītivatte majjhanhike aññaṃ kulaṃ pavisati,",
  "tika-vin04t:1790_9": "athassa gharūpacārokkamane dukkaṭaṃ,",
  "tika-vin04t:1790_10": "paṭhamapādena ummāraṃ atikkamantassa aparampi dukkaṭaṃ,",
  "tika-vin04t:1790_11": "dutiyapādena atikkame pācittiyaṃ.",
  "tika-vin04t:1791_0": "Rājagahe upanandaṃ ārabbha cārittāpajjanavatthusmiṃ paññattaṃ,",
  "tika-vin04t:1791_1": "“santaṃ bhikkhuṃ,",
  "tika-vin04t:1791_2": "anāpucchā,",
  "tika-vin04t:1791_3": "purebhattaṃ pacchābhattaṃ,",
  "tika-vin04t:1791_4": "aññatra samayā”ti ayamettha catubbidhā anupaññatti,",
  "tika-vin04t:1791_5": "sādhāraṇapaññatti,",
  "tika-vin04t:1791_6": "anāṇattikaṃ,",
  "tika-vin04t:1791_7": "tikapācittiyaṃ,",
  "tika-vin04t:1791_8": "animantite nimantitasaññissa,",
  "tika-vin04t:1791_9": "vematikassa vā dukkaṭaṃ.",
  "tika-vin04t:1791_10": "Tasmiṃ animantitasaññissa,",
  "tika-vin04t:1791_11": "samaye santaṃ bhikkhuṃ āpucchitvā,",
  "tika-vin04t:1791_12": "asantaṃ bhikkhuṃ anāpucchitvā pavisato,",
  "tika-vin04t:1791_13": "aññassa gharena vā gharūpacārena vā maggo hoti,",
  "tika-vin04t:1791_14": "tena gacchato,",
  "tika-vin04t:1791_15": "antarārāmabhikkhunupassayatitthiyaseyyapaṭikkamanabhattiyagharāni gacchato, āpadāsu,",
  "tika-vin04t:1791_16": "ummattakādīnañca anāpatti.",
  "tika-vin04t:1791_17": "Pañcannaṃ bhojanānaṃ aññatarena nimantanasādiyanaṃ,",
  "tika-vin04t:1791_18": "santaṃ bhikkhuṃ anāpucchanā,",
  "tika-vin04t:1791_19": "bhattiyagharato aññagharappavisanaṃ,",
  "tika-vin04t:1791_20": "majjhanhikānatikkamo,",
  "tika-vin04t:1791_21": "samayassa vā āpadānaṃ vā abhāvoti imānettha pañca aṅgāni.",
  "tika-vin04t:1791_22": "Samuṭṭhānādīni paṭhamakathinasadisāneva,",
  "tika-vin04t:1791_23": "idaṃ pana kiriyākiriyanti.",
  "tika-vin04t:1792_0": "Cārittasikkhāpadavaṇṇanā niṭṭhitā.",
  "tika-vin04t:1793_0": "7. Mahānāmasikkhāpadavaṇṇanā",
  "tika-vin04t:1794_0": "Sattame catumāsappaccayapavāraṇāti cattāro māse gilānappaccayapavāraṇā,",
  "tika-vin04t:1794_1": "sabbañcetaṃ vatthuvasena vuttaṃ.",
  "tika-vin04t:1794_2": "Ayaṃ panettha attho –",
  "tika-vin04t:1794_3": "catumāsapavāraṇā vā hotu,",
  "tika-vin04t:1794_4": "punapavāraṇā vā,",
  "tika-vin04t:1794_5": "niccapavāraṇā vā,",
  "tika-vin04t:1794_6": "sabbāpi sāditabbā,",
  "tika-vin04t:1794_7": "“idāni mama rogo natthī”ti na paṭikkhipitabbā,",
  "tika-vin04t:1794_8": "“roge pana sati viññāpessāmī”ti adhivāsetabbāti.",
  "tika-vin04t:1794_9": "Tato ce uttari sādiyeyyāti ettha sace tattha rattīhi vā bhesajjehi vā paricchedo kato hoti “ettakāyeva rattiyo,",
  "tika-vin04t:1794_10": "ettakāni vā bhesajjāni viññāpetabbānī”ti,",
  "tika-vin04t:1794_11": "atha tato rattipariyantato vā bhesajjapariyantato vā uttari,",
  "tika-vin04t:1794_12": "na bhesajjakaraṇīyena vā bhesajjaṃ,",
  "tika-vin04t:1794_13": "aññabhesajjakaraṇīyena vā aññaṃ bhesajjaṃ viññāpentassa pācittiyaṃ.",
  "tika-vin04t:1795_0": "Sakkesu chabbaggiye ārabbha bhesajjaviññāpanavatthusmiṃ paññattaṃ,",
  "tika-vin04t:1795_1": "sādhāraṇapaññatti,",
  "tika-vin04t:1795_2": "anāṇattikaṃ,",
  "tika-vin04t:1795_3": "tikapācittiyaṃ,",
  "tika-vin04t:1795_4": "natatuttari tatuttarisaññino,",
  "tika-vin04t:1795_5": "vematikassa vā dukkaṭaṃ.",
  "tika-vin04t:1795_6": "Natatuttari natatuttarisaññissa,",
  "tika-vin04t:1795_7": "yehi bhesajjehi pavārito,",
  "tika-vin04t:1795_8": "tato aññehi vā adhikatarehi vā atthe sati,",
  "tika-vin04t:1795_9": "yāsu ca rattīsu pavārito,",
  "tika-vin04t:1795_10": "tā atikkamitvāpi atthe sati yathābhūtaṃ ācikkhitvā viññāpentassa,",
  "tika-vin04t:1795_11": "ye ca ñātake vā puggalikappavāraṇāya pavārite vā apariyantapavāraṇāya vā pavārite,",
  "tika-vin04t:1795_12": "aññassa vā atthāya,",
  "tika-vin04t:1795_13": "attano vā dhanena viññāpenti, tesaṃ,",
  "tika-vin04t:1795_14": "ummattakādīnañca anāpatti.",
  "tika-vin04t:1795_15": "Saṅghapavāraṇatā,",
  "tika-vin04t:1795_16": "tato bhesajjaviññatti,",
  "tika-vin04t:1795_17": "agilānatā,",
  "tika-vin04t:1795_18": "pariyantātikkamoti imānettha cattāri aṅgāni.",
  "tika-vin04t:1795_19": "Samuṭṭhānādīni sañcarittasadisānīti.",
  "tika-vin04t:1796_0": "Mahānāmasikkhāpadavaṇṇanā niṭṭhitā.",
  "tika-vin04t:1797_0": "8. Uyyuttasenāsikkhāpadavaṇṇanā",
  "tika-vin04t:1798_0": "Aṭṭhame uyyuttanti katauyyogaṃ,",
  "tika-vin04t:1798_1": "gāmato nikkhantanti attho.",
  "tika-vin04t:1798_2": "Senanti caturaṅginiṃ.",
  "tika-vin04t:1798_3": "Aññatra tathārūpappaccayāti tathārūpe kāraṇe asati kevalaṃ senaṃ dassanatthāya gacchato pade pade dukkaṭaṃ,",
  "tika-vin04t:1798_4": "dassanūpacāre ṭhatvā passato pācittiyaṃ.",
  "tika-vin04t:1798_5": "Dassanūpacāro nāma yattha ṭhito passati,",
  "tika-vin04t:1798_6": "taṃ pana vijahitvā punappunaṃ passato payoge payoge pācittiyaṃ.",
  "tika-vin04t:1799_0": "Sāvatthiyaṃ chabbaggiye ārabbha senādassanavatthusmiṃ paññattaṃ,",
  "tika-vin04t:1799_1": "“aññatra tathārūpappaccayā”ti ayamettha anupaññatti,",
  "tika-vin04t:1799_2": "sādhāraṇapaññatti,",
  "tika-vin04t:1799_3": "anāṇattikaṃ,",
  "tika-vin04t:1799_4": "tikapācittiyaṃ,",
  "tika-vin04t:1799_5": "hatthiādīsu ekamekaṃ dassanāya gamane vuttanayeneva dukkaṭaṃ,",
  "tika-vin04t:1799_6": "tathā anuyyutte uyyuttasaññino,",
  "tika-vin04t:1799_7": "vematikassa ca dukkaṭaṃ.",
  "tika-vin04t:1799_8": "Anuyyuttasaññino pana,",
  "tika-vin04t:1799_9": "ārāme ṭhatvā attano ṭhitokāsaṃ āgataṃ,",
  "tika-vin04t:1799_10": "paṭipathaṃ āgacchantañca passato,",
  "tika-vin04t:1799_11": "tathārūpappaccaye, āpadāsu,",
  "tika-vin04t:1799_12": "ummattakādīnañca anāpatti.",
  "tika-vin04t:1799_13": "Uyyuttasenaṃ dassanatthāya gamanaṃ,",
  "tika-vin04t:1799_14": "anuññātokāsato aññatra dassanaṃ,",
  "tika-vin04t:1799_15": "tathārūpappaccayassa āpadāya vā abhāvoti imānettha cattāri aṅgāni.",
  "tika-vin04t:1799_16": "Samuṭṭhānādīni eḷakalomasadisāni,",
  "tika-vin04t:1799_17": "idaṃ pana lokavajjaṃ,",
  "tika-vin04t:1799_18": "akusalacittaṃ,",
  "tika-vin04t:1799_19": "tivedananti.",
  "tika-vin04t:1800_0": "Uyyuttasenāsikkhāpadavaṇṇanā niṭṭhitā.",
  "tika-vin04t:1801_0": "9. Senāvāsasikkhāpadavaṇṇanā",
  "tika-vin04t:1802_0": "Navame tato ce uttarīti tirattato uttari catutthadivase atthaṅgate sūriye senāya tiṭṭhatu vā nisīdatu vā sayatu vā,",
  "tika-vin04t:1802_1": "sacepi ākāse iddhiyā kañci iriyāpathaṃ kappeti,",
  "tika-vin04t:1802_2": "pācittiyameva.",
  "tika-vin04t:1803_0": "Sāvatthiyaṃ chabbaggiye ārabbha atirekatirattaṃ senāya vasanavatthusmiṃ paññattaṃ,",
  "tika-vin04t:1803_1": "sādhāraṇapaññatti,",
  "tika-vin04t:1803_2": "anāṇattikaṃ,",
  "tika-vin04t:1803_3": "tikapācittiyaṃ,",
  "tika-vin04t:1803_4": "ūnakatiratte atirekasaññino,",
  "tika-vin04t:1803_5": "vematikassa vā dukkaṭaṃ.",
  "tika-vin04t:1803_6": "Ūnakasaññissa,",
  "tika-vin04t:1803_7": "tatiyāya rattiyā purāruṇā nikkhamitvā puna vasato,",
  "tika-vin04t:1803_8": "gilānassa vā gilānakaraṇīyena vā vasato,",
  "tika-vin04t:1803_9": "paṭisenāruddhāya senāya,",
  "tika-vin04t:1803_10": "kenaci palibuddhassa, āpadāsu,",
  "tika-vin04t:1803_11": "ummattakādīnañca anāpatti.",
  "tika-vin04t:1803_12": "Tirattātikkamo,",
  "tika-vin04t:1803_13": "senāya sūriyassa atthaṅgamo,",
  "tika-vin04t:1803_14": "gilānatādīnaṃ abhāvoti imānettha tīṇi aṅgāni.",
  "tika-vin04t:1803_15": "Samuṭṭhānādīni eḷakalomasadisānevāti.",
  "tika-vin04t:1804_0": "Senāvāsasikkhāpadavaṇṇanā niṭṭhitā.",
  "tika-vin04t:1805_0": "10. Uyyodhikasikkhāpadavaṇṇanā",
  "tika-vin04t:1806_0": "Dasame uggantvā uggantvā ettha yujjhantīti uyyodhikaṃ,",
  "tika-vin04t:1806_1": "sampahāraṭṭhānassetaṃ nāmaṃ.",
  "tika-vin04t:1806_2": "Balassa aggaṃ jānanti etthāti balaggaṃ,",
  "tika-vin04t:1806_3": "balagaṇanaṭṭhānanti attho.",
  "tika-vin04t:1806_4": "Senāya viyūhaṃ senābyūhaṃ,",
  "tika-vin04t:1806_5": "senānivesassetaṃ nāmaṃ.",
  "tika-vin04t:1806_6": "Anīkassa dassanaṃ anīkadassanaṃ.",
  "tika-vin04t:1806_7": "Anīkaṃ nāma “dvādasapuriso hatthī,",
  "tika-vin04t:1806_8": "tipuriso asso,",
  "tika-vin04t:1806_9": "catuppuriso ratho”tiiminā lakkhaṇena tayo hatthī pacchimakaṃ hatthānīkaṃ,",
  "tika-vin04t:1806_10": "assānīkarathānīkesupi eseva nayo.",
  "tika-vin04t:1806_11": "Cattāro pana āvudhahatthā purisā pacchimakaṃ pattānīkaṃ.",
  "tika-vin04t:1806_12": "Etesu yaṃkiñci dassanāya gacchato pade pade dukkaṭaṃ,",
  "tika-vin04t:1806_13": "dassanūpacāre ṭhatvā passato pācittiyaṃ,",
  "tika-vin04t:1806_14": "upacāraṃ pana vijahitvā punappunaṃ passato payoge payoge pācittiyaṃ.",
  "tika-vin04t:1806_15": "Sesaṃ uyyuttasenāsikkhāpade vuttanayeneva veditabbaṃ,",
  "tika-vin04t:1806_16": "āpattibhedo panettha natthevāti.",
  "tika-vin04t:1807_0": "Uyyodhikasikkhāpadavaṇṇanā niṭṭhitā.",
  "tika-vin04t:1808_0": "Acelakavaggo pañcamo.",
  "tika-vin04t:1809_0": "6. Surāpānavaggo",
  "tika-vin04t:1810_0": "1. Surāpānasikkhāpadavaṇṇanā",
  "tika-vin04t:1811_0": "Surāpānavaggassa paṭhame surāmerayapāneti ettha piṭṭhādīhi kataṃ majjaṃ surā,",
  "tika-vin04t:1811_1": "pupphādīhi kato āsavo merayaṃ,",
  "tika-vin04t:1811_2": "tadubhayampi bījato paṭṭhāya kusaggenāpi pivato payoge payoge pācittiyaṃ.",
  "tika-vin04t:1812_0": "Kosambiyaṃ sāgatattheraṃ ārabbha majjapivanavatthusmiṃ paññattaṃ,",
  "tika-vin04t:1812_1": "sādhāraṇapaññatti,",
  "tika-vin04t:1812_2": "anāṇattikaṃ,",
  "tika-vin04t:1812_3": "tikapācittiyaṃ,",
  "tika-vin04t:1812_4": "amajje majjasaññissa,",
  "tika-vin04t:1812_5": "vematikassa vā dukkaṭaṃ.",
  "tika-vin04t:1812_6": "Amajjasaññissa,",
  "tika-vin04t:1812_7": "amajjaṃ majjavaṇṇagandharasaṃ loṇasovīrakaṃ vā suttaṃ vā pivato,",
  "tika-vin04t:1812_8": "vāsaggāhāpanatthaṃ īsakaṃ majjaṃ pakkhipitvā sūpādīni pacanti,",
  "tika-vin04t:1812_9": "tesu sūpasampākādīsu,",
  "tika-vin04t:1812_10": "āmalakarasādīhi amajjaṃ majjasadisaṃ ariṭṭhaṃ karonti,",
  "tika-vin04t:1812_11": "taṃ pivato,",
  "tika-vin04t:1812_12": "ummattakādīnañca anāpatti.",
  "tika-vin04t:1812_13": "Majjabhāvo,",
  "tika-vin04t:1812_14": "tassa pānañcāti imānettha dve aṅgāni.",
  "tika-vin04t:1812_15": "Samuṭṭhānādīni eḷakalomasadisāni,",
  "tika-vin04t:1812_16": "idaṃ pana lokavajjaṃ,",
  "tika-vin04t:1812_17": "akusalacittaṃ,",
  "tika-vin04t:1812_18": "tivedananti.",
  "tika-vin04t:1813_0": "Surāpānasikkhāpadavaṇṇanā niṭṭhitā.",
  "tika-vin04t:1814_0": "2. Aṅgulipatodakasikkhāpadavaṇṇanā",
  "tika-vin04t:1815_0": "Dutiye aṅgulipatodaketi aṅgulīhi upakacchakādighaṭṭanaṃ vuccati,",
  "tika-vin04t:1815_1": "apica yena kenaci sarīrāvayavena hasādhippāyassa upasampannaṃ phusato pācittiyaṃ.",
  "tika-vin04t:1816_0": "Sāvatthiyaṃ chabbaggiye ārabbha aṅgulipatodakena hasanavatthusmiṃ paññattaṃ,",
  "tika-vin04t:1816_1": "sādhāraṇapaññatti,",
  "tika-vin04t:1816_2": "anāṇattikaṃ,",
  "tika-vin04t:1816_3": "tikapācittiyaṃ,",
  "tika-vin04t:1816_4": "anupasampanne tikadukkaṭaṃ,",
  "tika-vin04t:1816_5": "idha pana bhikkhunīpi bhikkhussa,",
  "tika-vin04t:1816_6": "bhikkhu ca bhikkhuniyā anupasampanno eva,",
  "tika-vin04t:1816_7": "kāyappaṭibaddhādīsu sabbattha dukkaṭameva.",
  "tika-vin04t:1816_8": "Na hasanādhippāyassa,",
  "tika-vin04t:1816_9": "sati karaṇīye āmasato,",
  "tika-vin04t:1816_10": "ummattakādīnañca anāpatti.",
  "tika-vin04t:1816_11": "Hasādhippāyatā,",
  "tika-vin04t:1816_12": "upasampannassa kāyena kāyāmasananti imānettha dve aṅgāni.",
  "tika-vin04t:1816_13": "Samuṭṭhānādīni paṭhamapārājikasadisānevāti.",
  "tika-vin04t:1817_0": "Aṅgulipatodakasikkhāpadavaṇṇanā niṭṭhitā.",
  "tika-vin04t:1818_0": "3. Hasadhammasikkhāpadavaṇṇanā",
  "tika-vin04t:1819_0": "Tatiye udake hasadhammeti udakakīḷā vuccati.",
  "tika-vin04t:1819_1": "Tasmā yo bhikkhu uparigopphake udakeyeva gacchanto hasādhippāyo nimujjati vā ummujjati vā,",
  "tika-vin04t:1819_2": "tassa nimujjanādīnaṃ atthāya otarantassa hatthavāre padavāre dukkaṭaṃ,",
  "tika-vin04t:1819_3": "nimujjanummujjanesu payoge payoge pācittiyaṃ,",
  "tika-vin04t:1819_4": "nimujjitvā antoudakeyeva gacchantassa hatthavārapadavāresu,",
  "tika-vin04t:1819_5": "tarantassa vā yena yena aṅgena tarati,",
  "tika-vin04t:1819_6": "tassa tassa payoge payoge pācittiyaṃ.",
  "tika-vin04t:1820_0": "Sāvatthiyaṃ sattarasavaggiye bhikkhū ārabbha udake kīḷanavatthusmiṃ paññattaṃ,",
  "tika-vin04t:1820_1": "sādhāraṇapaññatti,",
  "tika-vin04t:1820_2": "anāṇattikaṃ,",
  "tika-vin04t:1820_3": "tikapācittiyaṃ,",
  "tika-vin04t:1820_4": "udake ahasadhamme hasadhammasaññino,",
  "tika-vin04t:1820_5": "vematikassa vā dukkaṭaṃ,",
  "tika-vin04t:1820_6": "tathā nāvāya kīḷato hatthena vā pādena vā kaṭṭhena vā kathalāya vā udakaṃ paharato,",
  "tika-vin04t:1820_7": "bhājanagataṃ udakaṃ vā kañjikādīni vā cikkhallaṃ vā khipanakīḷāya kīḷato dukkaṭaṃ.",
  "tika-vin04t:1820_8": "Atthajotakaṃ pana akkharaṃ chindituṃ vaṭṭati.",
  "tika-vin04t:1820_9": "Na hasādhippāyassa,",
  "tika-vin04t:1820_10": "sati karaṇīye otaritvā nimujjanādīni karontassa,",
  "tika-vin04t:1820_11": "pāraṃ gacchato, āpadāsu,",
  "tika-vin04t:1820_12": "ummattakādīnañca anāpatti.",
  "tika-vin04t:1820_13": "Uparigopphakatā,",
  "tika-vin04t:1820_14": "hasādhippāyena kīḷananti imānettha dve aṅgāni.",
  "tika-vin04t:1820_15": "Samuṭṭhānādīni paṭhamapārājikasadisānīti.",
  "tika-vin04t:1821_0": "Hasadhammasikkhāpadavaṇṇanā niṭṭhitā.",
  "tika-vin04t:1822_0": "4. Anādariyasikkhāpadavaṇṇanā",
  "tika-vin04t:1823_0": "Catutthe anādariyeti puggalassa vā dhammassa vā anādarakaraṇe.",
  "tika-vin04t:1823_1": "Tasmā yo bhikkhu upasampannena paññattena vuccamāno tassa vā vacanaṃ akattukāmatāya,",
  "tika-vin04t:1823_2": "taṃ vā dhammaṃ asikkhitukāmatāya anādariyaṃ karoti,",
  "tika-vin04t:1823_3": "tassa tasmiṃ anādariye pācittiyaṃ.",
  "tika-vin04t:1824_0": "Kosambiyaṃ channattheraṃ ārabbha anādariyakaraṇavatthusmiṃ paññattaṃ,",
  "tika-vin04t:1824_1": "sādhāraṇapaññatti,",
  "tika-vin04t:1824_2": "anāṇattikaṃ,",
  "tika-vin04t:1824_3": "tikapācittiyaṃ,",
  "tika-vin04t:1824_4": "anupasampanne tikadukkaṭaṃ,",
  "tika-vin04t:1824_5": "upasampannena vā anupasampannena vā “idaṃ na sallekhāya saṃvattatī”tiādinā nayena apaññattena vuccamānassa anādariyepi dukkaṭameva.",
  "tika-vin04t:1824_6": "Paveṇiāgataṃ pana uggahaṃ gahetvā “evaṃ amhākaṃ ācariyānaṃ uggaho paripucchā”ti bhaṇantassa,",
  "tika-vin04t:1824_7": "ummattakādīnañca anāpatti.",
  "tika-vin04t:1824_8": "Upasampannassa paññattena vacanaṃ,",
  "tika-vin04t:1824_9": "anādariyakaraṇanti imānettha dve aṅgāni.",
  "tika-vin04t:1824_10": "Samuṭṭhānādīni adinnādānasadisāni,",
  "tika-vin04t:1824_11": "idaṃ pana dukkhavedananti.",
  "tika-vin04t:1825_0": "Anādariyasikkhāpadavaṇṇanā niṭṭhitā.",
  "tika-vin04t:1826_0": "5. Bhiṃsāpanasikkhāpadavaṇṇanā",
  "tika-vin04t:1827_0": "Pañcame bhiṃsāpeyyāti bhiṃsāpanatthaṃ rūpādīni upasaṃhareyya,",
  "tika-vin04t:1827_1": "bhayānakakathaṃ vā katheyya.",
  "tika-vin04t:1827_2": "So pana bhāyatu vā, mā vā,",
  "tika-vin04t:1827_3": "itarassa pācittiyaṃ.",
  "tika-vin04t:1828_0": "Sāvatthiyaṃ chabbaggiye bhikkhū ārabbha bhiṃsāpanavatthusmiṃ paññattaṃ,",
  "tika-vin04t:1828_1": "sādhāraṇapaññatti,",
  "tika-vin04t:1828_2": "anāṇattikaṃ,",
  "tika-vin04t:1828_3": "tikapācittiyaṃ.",
  "tika-vin04t:1828_4": "Anupasampanne tikadukkaṭaṃ,",
  "tika-vin04t:1828_5": "na bhiṃsāpetukāmassa tathā karoto,",
  "tika-vin04t:1828_6": "ummattakādīnañca anāpatti.",
  "tika-vin04t:1828_7": "Upasampannatā,",
  "tika-vin04t:1828_8": "tassa dassanasavanavisaye bhiṃsāpetukāmatāya vāyāmananti imānettha dve aṅgāni.",
  "tika-vin04t:1828_9": "Samuṭṭhānādīni anantarasikkhāpadasadisānevāti.",
  "tika-vin04t:1829_0": "Bhiṃsāpanasikkhāpadavaṇṇanā niṭṭhitā.",
  "tika-vin04t:1830_0": "6. Jotisikkhāpadavaṇṇanā",
  "tika-vin04t:1831_0": "Chaṭṭhe visibbanāpekkhoti tappitukāmo.",
  "tika-vin04t:1831_1": "Samādaheyyāti jāleyya,",
  "tika-vin04t:1831_2": "aññatra tathārūpappaccayāti padīpujjālanaṃ vā pattapacanādīsu jotikaraṇaṃ vāti evarūpaṃ paccayaṃ vinā.",
  "tika-vin04t:1831_3": "Tatrāyaṃ vinicchayo –",
  "tika-vin04t:1831_4": "sayaṃ samādahantassa araṇisaṇṭhāpanato paṭṭhāya yāva jālā na uṭṭhahati,",
  "tika-vin04t:1831_5": "tāva sabbappayogesu dukkaṭaṃ,",
  "tika-vin04t:1831_6": "jāluṭṭhāne pācittiyaṃ.",
  "tika-vin04t:1831_7": "Samādahāpentassa āṇattiyā dukkaṭaṃ,",
  "tika-vin04t:1831_8": "sakiṃ āṇattena bahumpi samādahite ekameva pācittiyaṃ.",
  "tika-vin04t:1832_0": "Bhaggesu sambahule bhikkhū ārabbha jotiṃ samādahitvā visibbanavatthusmiṃ paññattaṃ, “agilāno,",
  "tika-vin04t:1832_1": "aññatra tathārūpappaccayā”ti imānettha dve anupaññattiyo,",
  "tika-vin04t:1832_2": "sādhāraṇapaññatti,",
  "tika-vin04t:1832_3": "sāṇattikaṃ,",
  "tika-vin04t:1832_4": "tikapācittiyaṃ,",
  "tika-vin04t:1832_5": "gilānassa agilānasaññino,",
  "tika-vin04t:1832_6": "vematikassa vā dukkaṭaṃ,",
  "tika-vin04t:1832_7": "tathā paṭilātaṃ ukkhipantassa,",
  "tika-vin04t:1832_8": "tañca avijjhātaṃ ukkhipitvā yathāṭhāne ṭhapentassa.",
  "tika-vin04t:1832_9": "Vijjhātaṃ pana jālayato pācittiyameva.",
  "tika-vin04t:1832_10": "Gilānassa gilānasaññissa,",
  "tika-vin04t:1832_11": "aññena kataṃ vā vītaccitaṅgāraṃ vā visibbentassa,",
  "tika-vin04t:1832_12": "padīpajotikajantāgharādike tathārūpappaccaye, āpadāsu,",
  "tika-vin04t:1832_13": "ummattakādīnañca anāpatti.",
  "tika-vin04t:1832_14": "Agilānatā,",
  "tika-vin04t:1832_15": "anuññātakāraṇābhāvo,",
  "tika-vin04t:1832_16": "visibbetukāmatā,",
  "tika-vin04t:1832_17": "samādahananti imānettha cattāri aṅgāni.",
  "tika-vin04t:1832_18": "Samuṭṭhānādīni sañcaritte vuttanayeneva veditabbānīti.",
  "tika-vin04t:1833_0": "Jotisikkhāpadavaṇṇanā niṭṭhitā.",
  "tika-vin04t:1834_0": "7. Nahānasikkhāpadavaṇṇanā",
  "tika-vin04t:1835_0": "Sattame nahāyeyyāti yo bhikkhu majjhimadese nahānadivasato paṭṭhāya addhamāse apuṇṇe aññatra samayā “nahāyissāmī”ti",
  "tika-vin04t:1835_1": "cuṇṇaṃ vā mattikaṃ vā abhisaṅkharoti,",
  "tika-vin04t:1835_2": "tassa tato paṭṭhāya sabbappayogesu dukkaṭaṃ,",
  "tika-vin04t:1835_3": "nahānapariyosāne pācittiyaṃ.",
  "tika-vin04t:1835_4": "Samayesu pariveṇasammajjanamattampi kammasamayo,",
  "tika-vin04t:1835_5": "addhayojanaṃ gantukāmassa, gacchato,",
  "tika-vin04t:1835_6": "gatassa vā addhānagamanasamayo,",
  "tika-vin04t:1835_7": "sarajena vātena okiṇṇassa dvīsu vā tīsu vā udakaphusitesu kāye patitesu vātavuṭṭhisamayoti veditabbo.",
  "tika-vin04t:1835_8": "Sesaṃ uttānameva.",
  "tika-vin04t:1836_0": "Rājagahe sambahule bhikkhū ārabbha na mattaṃ jānitvā nahāyanavatthusmiṃ paññattaṃ,",
  "tika-vin04t:1836_1": "“aññatra samayā”ti ayamettha chabbidhā anupaññatti,",
  "tika-vin04t:1836_2": "sādhāraṇapaññatti,",
  "tika-vin04t:1836_3": "anāṇattikaṃ,",
  "tika-vin04t:1836_4": "tikapācittiyaṃ,",
  "tika-vin04t:1836_5": "atirekaddhamāse ūnakasaññino,",
  "tika-vin04t:1836_6": "vematikassa vā dukkaṭaṃ.",
  "tika-vin04t:1836_7": "Atirekasaññissa,",
  "tika-vin04t:1836_8": "samaye vā nahāyantassa,",
  "tika-vin04t:1836_9": "yo vā nadīpāraṃ gacchanto vālukaṃ ukkiritvā kataāvāṭesupi nahāyati, tassa,",
  "tika-vin04t:1836_10": "paccantime janapade sabbesaṃ, āpadāsu,",
  "tika-vin04t:1836_11": "ummattakādīnañca anāpatti.",
  "tika-vin04t:1836_12": "Majjhimadeso,",
  "tika-vin04t:1836_13": "ūnakaddhamāse nahānaṃ,",
  "tika-vin04t:1836_14": "samayānaṃ vā nadīpāragamanassa vā āpadānaṃ vā abhāvoti imānettha tīṇi aṅgāni.",
  "tika-vin04t:1836_15": "Samuṭṭhānādīni eḷakalomasadisānevāti.",
  "tika-vin04t:1837_0": "Nahānasikkhāpadavaṇṇanā niṭṭhitā.",
  "tika-vin04t:1838_0": "8. Dubbaṇṇakaraṇasikkhāpadavaṇṇanā",
  "tika-vin04t:1839_0": "Aṭṭhame alabhīti labho,",
  "tika-vin04t:1839_1": "labho eva lābho,",
  "tika-vin04t:1839_2": "kiṃ alabhi? Cīvaraṃ, kīdisaṃ? Navaṃ,",
  "tika-vin04t:1839_3": "iti “navacīvaralābhenā”ti vattabbe anunāsikalopaṃ akatvā navaṃcīvaralābhenāti vuttaṃ,",
  "tika-vin04t:1839_4": "paṭiladdhanavacīvarenāti attho.",
  "tika-vin04t:1839_5": "Majjhe ṭhitapadadvaye panāti nipātamattaṃ.",
  "tika-vin04t:1839_6": "Bhikkhunāti yena laddhaṃ,",
  "tika-vin04t:1839_7": "tassa nidassanaṃ,",
  "tika-vin04t:1839_8": "sesaṃ padatthato uttānameva.",
  "tika-vin04t:1839_9": "Ayaṃ panettha vinicchayo –",
  "tika-vin04t:1839_10": "nivāsanapārupanupagaṃ cīvaraṃ labhitvā tassa niṭṭhitarajanassa yasmiṃ vā tasmiṃ vā padese kaṃsanīlena",
  "tika-vin04t:1839_11": "vā pattanīlena vā kaddamena vā yena kenaci kāḷakena vā morakkhimaṇḍalamaṅgulapiṭṭhīnaṃ aññatarappamāṇaṃ",
  "tika-vin04t:1839_12": "kappabinduṃ ādiyitvā taṃ cīvaraṃ paribhuñjitabbaṃ,",
  "tika-vin04t:1839_13": "anādiyitvā paribhuñjantassa pācittiyaṃ.",
  "tika-vin04t:1840_0": "Sāvatthiyaṃ sambahule bhikkhū ārabbha attano cīvaraajānanavatthusmiṃ paññattaṃ,",
  "tika-vin04t:1840_1": "sādhāraṇapaññatti,",
  "tika-vin04t:1840_2": "anāṇattikaṃ,",
  "tika-vin04t:1840_3": "tikapācittiyaṃ,",
  "tika-vin04t:1840_4": "ādinne anādinnasaññino,",
  "tika-vin04t:1840_5": "vematikassa vā dukkaṭaṃ.",
  "tika-vin04t:1840_6": "Ādinnasaññissa,",
  "tika-vin04t:1840_7": "kappe naṭṭhe,",
  "tika-vin04t:1840_8": "kappakatokāse jiṇṇe,",
  "tika-vin04t:1840_9": "kappakatena akappakate saṃsibbite,",
  "tika-vin04t:1840_10": "pacchā āropitesu aggaḷaanuvātaparibhaṇḍesu taṃ paribhuñjantassa,",
  "tika-vin04t:1840_11": "ummattakādīnañca anāpatti.",
  "tika-vin04t:1840_12": "Vuttappakārassa cīvarassa akatakappakatā,",
  "tika-vin04t:1840_13": "na naṭṭhacīvarāditā,",
  "tika-vin04t:1840_14": "nivāsanaṃ vā pārupanaṃ vāti imānettha tīṇi aṅgāni.",
  "tika-vin04t:1840_15": "Samuṭṭhānādīni eḷakalomasadisāni,",
  "tika-vin04t:1840_16": "idaṃ pana kiriyākiriyanti.",
  "tika-vin04t:1841_0": "Dubbaṇṇakaraṇasikkhāpadavaṇṇanā niṭṭhitā.",
  "tika-vin04t:1842_0": "9. Vikappanasikkhāpadavaṇṇanā",
  "tika-vin04t:1843_0": "Navame vikappetvāti ettha dve vikappanā sammukhāvikappanā parammukhāvikappanā ca.",
  "tika-vin04t:1843_1": "Kathaṃ sammukhāvikappanā hoti?",
  "tika-vin04t:1843_2": "Cīvarānaṃ ekabahubhāvaṃ sannihitāsannihitabhāvañca ñatvā ‘imaṃ cīvara’nti vā ‘imāni cīvarānī’ti vā ‘etaṃ",
  "tika-vin04t:1843_3": "cīvara’nti vā ‘etāni cīvarānī’ti vā vatvā ‘tuyhaṃ vikappemī’ti vattabbaṃ,",
  "tika-vin04t:1843_4": "ayamekā sammukhāvikappanā.",
  "tika-vin04t:1843_5": "Ettāvatā nidhetuṃ vaṭṭati,",
  "tika-vin04t:1843_6": "paribhuñjituṃ pana vissajjetuṃ vā adhiṭṭhātuṃ vā na vaṭṭati.",
  "tika-vin04t:1843_7": "“Mayhaṃ santakaṃ,",
  "tika-vin04t:1843_8": "mayhaṃ santakāni paribhuñja vā vissajjehi vā yathāpaccayaṃ karohī”ti evaṃ pana vutte paccuddhāro nāma hoti,",
  "tika-vin04t:1843_9": "tato pabhuti paribhogādayopi vaṭṭanti.",
  "tika-vin04t:1843_10": "Aparo nayo,",
  "tika-vin04t:1843_11": "tatheva cīvarānaṃ ekabahubhāvaṃ sannihitāsannihitabhāvañca ñatvā tasseva bhikkhuno santike ‘imaṃ cīvara’nti",
  "tika-vin04t:1843_12": "vā ‘imāni cīvarānī’ti vā ‘etaṃ cīvara’nti vā ‘etāni cīvarānī’ti vā vatvā pañcasu sahadhammikesu aññatarassa",
  "tika-vin04t:1843_13": "attanā abhirucitassa yassa kassaci nāmaṃ gahetvā “tissassa bhikkhuno vikappemī”ti vā “tissāya bhikkhuniyā,",
  "tika-vin04t:1843_14": "sikkhamānāya,",
  "tika-vin04t:1843_15": "sāmaṇerassa,",
  "tika-vin04t:1843_16": "tissāya sāmaṇeriyā vikappemī”ti vā vattabbaṃ,",
  "tika-vin04t:1843_17": "ayaṃ aparāpi sammukhāvikappanā.",
  "tika-vin04t:1843_18": "Ettāvatā nidhetuṃ vaṭṭati,",
  "tika-vin04t:1843_19": "paribhogādīsu ekampi na vaṭṭati.",
  "tika-vin04t:1843_20": "Tena pana bhikkhunā “tissassa bhikkhuno santakaṃ…pe…",
  "tika-vin04t:1843_21": "tissāya sāmaṇeriyā santakaṃ paribhuñja vā vissajjehi vā yathāpaccayaṃ karohī”ti vutte paccuddhāro nāma hoti,",
  "tika-vin04t:1843_22": "tato pabhuti paribhogādayopi vaṭṭanti.",
  "tika-vin04t:1844_0": "Kathaṃ parammukhāvikappanā hoti?",
  "tika-vin04t:1844_1": "Cīvarānaṃ tatheva ekabahubhāvaṃ sannihitāsannihitabhāvañca ñatvā ‘imaṃ cīvara’nti vā ‘imāni cīvarānī’ti",
  "tika-vin04t:1844_2": "vā ‘etaṃ cīvara’nti vā ‘etāni cīvarānī’ti vā vatvā “tuyhaṃ vikappanatthāya dammī”ti vattabbaṃ.",
  "tika-vin04t:1844_3": "Tena vattabbo “ko te mitto vā sandiṭṭho vā”ti.",
  "tika-vin04t:1844_4": "Tato itarena purimanayeneva ‘tisso bhikkhū’ti vā…pe…",
  "tika-vin04t:1844_5": "‘tissā sāmaṇerī’ti vā vattabbaṃ.",
  "tika-vin04t:1844_6": "Puna tena bhikkhunā “ahaṃ tissassa bhikkhuno dammī”ti vā…pe…",
  "tika-vin04t:1844_7": "“tissāya sāmaṇeriyā dammī”ti vā vattabbaṃ,",
  "tika-vin04t:1844_8": "ayaṃ parammukhāvikappanā.",
  "tika-vin04t:1844_9": "Ettāvatā nidhetuṃ vaṭṭati,",
  "tika-vin04t:1844_10": "paribhogādīsu ekampi na vaṭṭati.",
  "tika-vin04t:1844_11": "Tena pana bhikkhunā dutiyasammukhāvikappanāyaṃ vuttanayeneva “itthannāmassa santakaṃ paribhuñja vā vissajjehi",
  "tika-vin04t:1844_12": "vā yathāpaccayaṃ karohī”ti vutte paccuddhāro nāma hoti,",
  "tika-vin04t:1844_13": "tato pabhuti paribhogādayopi vaṭṭantīti.",
  "tika-vin04t:1844_14": "Pattavikappanāyampi eseva nayo.",
  "tika-vin04t:1844_15": "Iti imāsu dvīsu vikappanāsu yāya kāyaci vikappanāya pañcasu sahadhammikesu yassa kassaci cīvaraṃ vikappetvā",
  "tika-vin04t:1844_16": "vuttanayena akatappaccuddhāraṃ vā yena vinayakammaṃ kataṃ,",
  "tika-vin04t:1844_17": "tassa vā vissāsena aggahetvā paribhuñjantassa pācittiyaṃ.",
  "tika-vin04t:1845_0": "Sāvatthiyaṃ upanandaṃ ārabbha appaccuddhāraṇaṃ paribhuñjanavatthusmiṃ paññattaṃ,",
  "tika-vin04t:1845_1": "sādhāraṇapaññatti,",
  "tika-vin04t:1845_2": "anāṇattikaṃ,",
  "tika-vin04t:1845_3": "tikapācittiyaṃ,",
  "tika-vin04t:1845_4": "taṃ pana adhiṭṭhahantassa vā vissajjentassa vā dukkaṭaṃ,",
  "tika-vin04t:1845_5": "tathā paccuddhāraṇe appaccuddhāraṇasaññissa vematikassa vā.",
  "tika-vin04t:1845_6": "Paccuddhāraṇasaññissa pana vissāsena paribhuñjantassa,",
  "tika-vin04t:1845_7": "ummattakādīnañca anāpatti.",
  "tika-vin04t:1845_8": "Sāmaṃ vikappitassa appaccuddhāro,",
  "tika-vin04t:1845_9": "vikappanupagacīvaratā,",
  "tika-vin04t:1845_10": "paribhogoti imānettha tīṇi aṅgāni.",
  "tika-vin04t:1845_11": "Samuṭṭhānādīni paṭhamakathinasadisāneva,",
  "tika-vin04t:1845_12": "idaṃ pana kiriyākiriyanti.",
  "tika-vin04t:1846_0": "Vikappanasikkhāpadavaṇṇanā niṭṭhitā.",
  "tika-vin04t:1847_0": "10. Apanidhānasikkhāpadavaṇṇanā",
  "tika-vin04t:1848_0": "Dasame pattanti adhiṭṭhānupagaṃ.",
  "tika-vin04t:1848_1": "Cīvaranti vikappanupagaṃ.",
  "tika-vin04t:1848_2": "Nisīdanaṃ nāma sadasaṃ vuccati.",
  "tika-vin04t:1848_3": "Sūcigharaṃ nāma sasūcikaṃ vā asūcikaṃ vā.",
  "tika-vin04t:1848_4": "Kāyabandhanaṃ nāma paṭṭikā vā sūkarantakaṃ vā.",
  "tika-vin04t:1848_5": "Apanidheyyāti apanetvā nidaheyya.",
  "tika-vin04t:1848_6": "Hasāpekkhoti hasādhippāyo.",
  "tika-vin04t:1848_7": "Pācittiyanti sayaṃ apanidhentassa pācittiyaṃ,",
  "tika-vin04t:1848_8": "aññaṃ āṇāpentassa āṇattiyā dukkaṭaṃ,",
  "tika-vin04t:1848_9": "tena apanihite itarassa pācittiyaṃ.",
  "tika-vin04t:1849_0": "Sāvatthiyaṃ chabbaggiye ārabbha apanidhānavatthusmiṃ paññattaṃ,",
  "tika-vin04t:1849_1": "sādhāraṇapaññatti,",
  "tika-vin04t:1849_2": "sāṇattikaṃ,",
  "tika-vin04t:1849_3": "tikapācittiyaṃ,",
  "tika-vin04t:1849_4": "anupasampanne tikadukkaṭaṃ,",
  "tika-vin04t:1849_5": "vuttappakārāni pana pattādīni ṭhapetvā aññaṃ parikkhāraṃ upasampannassa vā anupasampannassa vā santakaṃ apanidhentassa dukkaṭameva.",
  "tika-vin04t:1849_6": "Dunnikkhittaṃ paṭisāmentassa,",
  "tika-vin04t:1849_7": "“dhammakathaṃ katvā dassāmī”ti paṭisāmentassa,",
  "tika-vin04t:1849_8": "ummattakādīnañca anāpatti.",
  "tika-vin04t:1849_9": "Upasampannassa santakānaṃ pattādīnaṃ apanidhānaṃ,",
  "tika-vin04t:1849_10": "vihesetukāmatā vā hasādhippāyatā vāti imānettha dve aṅgāni.",
  "tika-vin04t:1849_11": "Samuṭṭhānādīni adinnādānasadisānīti.",
  "tika-vin04t:1850_0": "Apanidhānasikkhāpadavaṇṇanā niṭṭhitā.",
  "tika-vin04t:1851_0": "Surāpānavaggo chaṭṭho.",
  "tika-vin04t:1852_0": "7. Sappāṇakavaggo",
  "tika-vin04t:1853_0": "1. Sañciccasikkhāpadavaṇṇanā",
  "tika-vin04t:1854_0": "Sappāṇakavaggassa paṭhame pāṇoti tiracchānagatapāṇo adhippeto.",
  "tika-vin04t:1854_1": "Taṃ khuddakampi mahantampi mārentassa pācittiyameva,",
  "tika-vin04t:1854_2": "mahante pana upakkamamahantatāya akusalaṃ mahantaṃ hoti.",
  "tika-vin04t:1855_0": "Sāvatthiyaṃ udāyittheraṃ ārabbha pāṇaṃ jīvitā voropanavatthusmiṃ paññattaṃ,",
  "tika-vin04t:1855_1": "sādhāraṇapaññatti,",
  "tika-vin04t:1855_2": "sāṇattikaṃ,",
  "tika-vin04t:1855_3": "pāṇe vematikassa,",
  "tika-vin04t:1855_4": "apāṇe pāṇasaññino,",
  "tika-vin04t:1855_5": "vematikassa vā dukkaṭaṃ.",
  "tika-vin04t:1855_6": "Apāṇasaññissa,",
  "tika-vin04t:1855_7": "asañcicca,",
  "tika-vin04t:1855_8": "ajānantassa,",
  "tika-vin04t:1855_9": "namaraṇādhippāyassa,",
  "tika-vin04t:1855_10": "ummattakādīnañca anāpatti.",
  "tika-vin04t:1855_11": "Sesaṃ manussaviggahe vuttanayamevāti.",
  "tika-vin04t:1856_0": "Sañciccasikkhāpadavaṇṇanā niṭṭhitā.",
  "tika-vin04t:1857_0": "2. Sappāṇakasikkhāpadavaṇṇanā",
  "tika-vin04t:1858_0": "Dutiye sappāṇakanti ye pāṇakā paribhogena maranti,",
  "tika-vin04t:1858_1": "tehi sappāṇakaṃ,",
  "tika-vin04t:1858_2": "tādisañhi jānaṃ paribhuñjantassa payoge payoge pācittiyaṃ.",
  "tika-vin04t:1859_0": "Sāvatthiyaṃ chabbaggiye ārabbha jānaṃ sappāṇakaṃ udakaṃ paribhuñjanavatthusmiṃ paññattaṃ,",
  "tika-vin04t:1859_1": "sesamettha siñcanasikkhāpade vuttanayeneva veditabbanti.",
  "tika-vin04t:1860_0": "Sappāṇakasikkhāpadavaṇṇanā niṭṭhitā.",
  "tika-vin04t:1861_0": "3. Ukkoṭanasikkhāpadavaṇṇanā",
  "tika-vin04t:1862_0": "Tatiye yathādhammanti yo yassa adhikaraṇassa vūpasamāya dhammo vutto,",
  "tika-vin04t:1862_1": "teneva dhammena.",
  "tika-vin04t:1862_2": "Nihatādhikaraṇanti nihataṃ adhikaraṇaṃ,",
  "tika-vin04t:1862_3": "samathakkhandhake satthārā vuttadhammeneva vūpasamitanti attho,",
  "tika-vin04t:1862_4": "vūpasamananayaṃ panassa adhikaraṇasamathesu dassayissāma.",
  "tika-vin04t:1862_5": "Punakammāya ukkoṭeyyāti tassa tassa bhikkhuno santikaṃ gantvā “akataṃ kamma”ntiādīni vadanto punakaraṇatthāya uccāleyya.",
  "tika-vin04t:1862_6": "Yathāṭhitabhāvena patiṭṭhātuṃ na dadeyya,",
  "tika-vin04t:1862_7": "tassevaṃ karontassa pācittiyaṃ.",
  "tika-vin04t:1862_8": "Yaṃ pana dhammena adhikaraṇaṃ nihataṃ,",
  "tika-vin04t:1862_9": "taṃ sunihatameva.",
  "tika-vin04t:1862_10": "Sace vippakate kamme paṭikkosati,",
  "tika-vin04t:1862_11": "taṃ saññāpetvā kātabbaṃ.",
  "tika-vin04t:1862_12": "Itarathā kammañca kuppati,",
  "tika-vin04t:1862_13": "kārakānañca āpatti.",
  "tika-vin04t:1863_0": "Sāvatthiyaṃ chabbaggiye bhikkhū ārabbha ukkoṭanavatthusmiṃ paññattaṃ,",
  "tika-vin04t:1863_1": "sādhāraṇapaññatti,",
  "tika-vin04t:1863_2": "anāṇattikaṃ,",
  "tika-vin04t:1863_3": "dhammakamme vematikassa,",
  "tika-vin04t:1863_4": "adhammakamme dhammakammasaññino,",
  "tika-vin04t:1863_5": "vematikassa vā dukkaṭaṃ.",
  "tika-vin04t:1863_6": "Ubhayesu adhammakammasaññissa,",
  "tika-vin04t:1863_7": "“adhammena vā vaggena vā akammārahassa vā kammaṃ kata”nti jānantassa,",
  "tika-vin04t:1863_8": "ummattakādīnañca anāpatti.",
  "tika-vin04t:1863_9": "Yathādhammaṃ nihatabhāvo, jānanā,",
  "tika-vin04t:1863_10": "ukkoṭanāti imānettha tīṇi aṅgāni.",
  "tika-vin04t:1863_11": "Samuṭṭhānādīni adinnādānasadisāni,",
  "tika-vin04t:1863_12": "idaṃ pana dukkhavedananti.",
  "tika-vin04t:1864_0": "Ukkoṭanasikkhāpadavaṇṇanā niṭṭhitā.",
  "tika-vin04t:1865_0": "4. Duṭṭhullasikkhāpadavaṇṇanā",
  "tika-vin04t:1866_0": "Catutthe duṭṭhullanti saṅghādisesaṃ adhippetaṃ,",
  "tika-vin04t:1866_1": "taṃ yena kenaci upāyena ñatvā paṭicchādentassa pācittiyaṃ.",
  "tika-vin04t:1866_2": "Sacepi “na dāni naṃ kassaci bhikkhuno ārocessāmī”ti dhuraṃ nikkhipitvā pacchā āroceti,",
  "tika-vin04t:1866_3": "pācittiyaṃ,",
  "tika-vin04t:1866_4": "āpajjitvāva ārocessati.",
  "tika-vin04t:1866_5": "Sace pana evaṃ dhuraṃ nikkhipitvā paṭicchādanatthameva aññassa āroceti,",
  "tika-vin04t:1866_6": "sopi aññassāti etenupāyena samaṇasatampi āpajjatiyeva tāva,",
  "tika-vin04t:1866_7": "yāva koṭi na chijjati.",
  "tika-vin04t:1866_8": "Kathaṃ pana koṭi chijjati?",
  "tika-vin04t:1866_9": "Sace hi āpanno ekassa āroceti,",
  "tika-vin04t:1866_10": "sopi aññassa āroceti,",
  "tika-vin04t:1866_11": "so nivattitvā yenassa ārocitaṃ,",
  "tika-vin04t:1866_12": "tasseva āroceti,",
  "tika-vin04t:1866_13": "evaṃ tatiyena puggalena dutiyassa ārocite koṭi chinnā hoti.",
  "tika-vin04t:1867_0": "Sāvatthiyaṃ aññataraṃ bhikkhuṃ ārabbha duṭṭhullāpattipaṭicchādanavatthusmiṃ paññattaṃ,",
  "tika-vin04t:1867_1": "asādhāraṇapaññatti,",
  "tika-vin04t:1867_2": "anāṇattikaṃ,",
  "tika-vin04t:1867_3": "duṭṭhullāya āpattiyā ādipade pācittiyaṃ,",
  "tika-vin04t:1867_4": "itaresu dvīsu dukkaṭaṃ,",
  "tika-vin04t:1867_5": "aduṭṭhullāya tikadukkaṭaṃ,",
  "tika-vin04t:1867_6": "anupasampannassa duṭṭhulle vā aduṭṭhulle vā ajjhācāre dukkaṭameva.",
  "tika-vin04t:1867_7": "“Saṅghassa bhaṇḍanādīni bhavissantī”ti vā “ayaṃ kakkhaḷo pharuso jīvitantarāyaṃ vā brahmacariyantarāyaṃ vā karissatī”ti vā anārocentassa,",
  "tika-vin04t:1867_8": "patirūpaṃ bhikkhuṃ apassato,",
  "tika-vin04t:1867_9": "na chādetukāmassa,",
  "tika-vin04t:1867_10": "“paññāyissati sakena kammenā”ti anārocentassa,",
  "tika-vin04t:1867_11": "ummattakādīnañca anāpatti.",
  "tika-vin04t:1867_12": "Upasampannassa duṭṭhullāpattijānanaṃ,",
  "tika-vin04t:1867_13": "“paṭicchādetukāmatāya nārocessāmī”ti dhuranikkhepoti imānettha dve aṅgāni.",
  "tika-vin04t:1867_14": "Samuṭṭhānādīni samanubhāsanasaasānevāti.",
  "tika-vin04t:1868_0": "Duṭṭhullasikkhāpadavaṇṇanā niṭṭhitā.",
  "tika-vin04t:1869_0": "5. Ūnavīsativassasikkhāpadavaṇṇanā",
  "tika-vin04t:1870_0": "Pañcame ūnavīsativassanti paṭisandhiggahaṇato paṭṭhāya aparipuṇṇavīsativassaṃ.",
  "tika-vin04t:1870_1": "Upasampādeyyāti upajjhāyo hutvā upasampādeyya.",
  "tika-vin04t:1870_2": "So ca puggalo anupasampannoti jānantenāpi ajānantenāpi upasampādito anupasampannova.",
  "tika-vin04t:1870_3": "Sace pana so dasavassaccayena aññaṃ upasampādeti,",
  "tika-vin04t:1870_4": "tañce muñcitvā gaṇo pūrati,",
  "tika-vin04t:1870_5": "sūpasampanno.",
  "tika-vin04t:1870_6": "Sopi yāva na jānāti,",
  "tika-vin04t:1870_7": "tāva tassa neva saggantarāyo na mokkhantarāyo,",
  "tika-vin04t:1870_8": "ñatvā pana puna upasampajjitabbaṃ.",
  "tika-vin04t:1870_9": "Te ca bhikkhū gārayhāti ṭhapetvā upajjhāyaṃ avasesā gārayhā honti,",
  "tika-vin04t:1870_10": "sabbe dukkaṭaṃ āpajjanti.",
  "tika-vin04t:1870_11": "Idaṃ tasmiṃ pācittiyanti yo pana upajjhāyo hutvā upasampādeti,",
  "tika-vin04t:1870_12": "tasmiṃyeva puggale idaṃ pācittiyaṃ veditabbaṃ.",
  "tika-vin04t:1870_13": "Tasmā yo “evaṃ upasampādessāmī”ti gaṇaṃ vā ācariyaṃ vā pattaṃ vā cīvaraṃ vā pariyesati,",
  "tika-vin04t:1870_14": "sīmaṃ vā sammannati,",
  "tika-vin04t:1870_15": "udakukkhepaṃ vā paricchindati,",
  "tika-vin04t:1870_16": "so etesu sabbakiccesu ñattiyā,",
  "tika-vin04t:1870_17": "dvīsu ca kammavācāsu dukkaṭāni āpajjitvā kammavācāpariyosāne pācittiyaṃ āpajjati.",
  "tika-vin04t:1871_0": "Rājagahe sambahule bhikkhū ārabbha ūnavīsativassaṃ upasampādanavatthusmiṃ paññattaṃ,",
  "tika-vin04t:1871_1": "asādhāraṇapaññatti,",
  "tika-vin04t:1871_2": "anāṇattikaṃ,",
  "tika-vin04t:1871_3": "ūnavīsativasse vematikassa,",
  "tika-vin04t:1871_4": "paripuṇṇavīsativasse ūnakasaññino,",
  "tika-vin04t:1871_5": "vematikassa ca dukkaṭaṃ.",
  "tika-vin04t:1871_6": "Ubhayattha paripuṇṇasaññissa,",
  "tika-vin04t:1871_7": "ummattakādīnañca anāpatti.",
  "tika-vin04t:1871_8": "Ūnavīsativassatā,",
  "tika-vin04t:1871_9": "ūnakasaññitā,",
  "tika-vin04t:1871_10": "upasampādananti imānettha tīṇi aṅgāni.",
  "tika-vin04t:1871_11": "Samuṭṭhānādīni adinnādānasadisāni,",
  "tika-vin04t:1871_12": "idaṃ pana paṇṇattivajjaṃ, ticittaṃ,",
  "tika-vin04t:1871_13": "tivedananti.",
  "tika-vin04t:1872_0": "Ūnavīsativassasikkhāpadavaṇṇanā niṭṭhitā.",
  "tika-vin04t:1873_0": "6. Theyyasatthasikkhāpadavaṇṇanā",
  "tika-vin04t:1874_0": "Chaṭṭhe ye rājānaṃ vā vañcetvā suṅkaṃ vā pariharitukāmā corā katakammā ceva akatakammā ca maggappaṭipannā,",
  "tika-vin04t:1874_1": "tesu idha theyyasatthasaññino tassa theyyasatthabhāvaṃ ñatvā tena saddhiṃ saṃvidhāya gacchantassa saṃvidhāne",
  "tika-vin04t:1874_2": "ca gamane ca ovādavagge vuttanayena āpattivinicchayo veditabbo.",
  "tika-vin04t:1875_0": "Sāvatthiyaṃ aññataraṃ bhikkhuṃ ārabbha theyyasatthena saddhiṃ saṃvidhāya ekaddhānamaggaṃ paṭipajjanavatthusmiṃ paññattaṃ,",
  "tika-vin04t:1875_1": "sādhāraṇapaññatti,",
  "tika-vin04t:1875_2": "anāṇattikaṃ,",
  "tika-vin04t:1875_3": "manussesu asaṃvidahantesu sayameva saṃvidahitvā gacchantassa,",
  "tika-vin04t:1875_4": "theyyasatthe vematikassa,",
  "tika-vin04t:1875_5": "atheyyasatthe theyyasatthasaññino,",
  "tika-vin04t:1875_6": "vematikassa ca dukkaṭaṃ.",
  "tika-vin04t:1875_7": "Atheyyasatthasaññissa,",
  "tika-vin04t:1875_8": "asaṃvidahitvā vā kālavisaṅketena vā,",
  "tika-vin04t:1875_9": "āpadāsu vā,",
  "tika-vin04t:1875_10": "gacchantassa,",
  "tika-vin04t:1875_11": "ummattakādīnañca anāpatti.",
  "tika-vin04t:1875_12": "Theyyasatthabhāvo, jānanaṃ,",
  "tika-vin04t:1875_13": "saṃvidhānaṃ,",
  "tika-vin04t:1875_14": "avisaṅketena gamananti imānettha cattāri aṅgāni.",
  "tika-vin04t:1875_15": "Theyyasatthasamuṭṭhānaṃ, kiriyaṃ,",
  "tika-vin04t:1875_16": "saññāvimokkhaṃ,",
  "tika-vin04t:1875_17": "sacittakaṃ,",
  "tika-vin04t:1875_18": "paṇṇattivajjaṃ,",
  "tika-vin04t:1875_19": "kāyakammaṃ,",
  "tika-vin04t:1875_20": "vacīkammaṃ, ticittaṃ,",
  "tika-vin04t:1875_21": "tivedananti.",
  "tika-vin04t:1876_0": "Theyyasatthasikkhāpadavaṇṇanā niṭṭhitā.",
  "tika-vin04t:1877_0": "7. Saṃvidhānasikkhāpadavaṇṇanā",
  "tika-vin04t:1878_0": "Sattame sāvatthiyaṃ aññataraṃ bhikkhuṃ ārabbha mātugāmena saddhiṃ ekaddhānamaggaṃ paṭipajjanavatthusmiṃ paññattaṃ,",
  "tika-vin04t:1878_1": "sesamettha bhikkhuniyā saddhiṃ saṃvidhānasikkhāpade vuttanayeneva veditabbanti.",
  "tika-vin04t:1879_0": "Saṃvidhānasikkhāpadavaṇṇanā niṭṭhitā.",
  "tika-vin04t:1880_0": "8. Ariṭṭhasikkhāpadavaṇṇanā",
  "tika-vin04t:1881_0": "Aṭṭhame saggamokkhānaṃ antarāyaṃ karontīti antarāyikā,",
  "tika-vin04t:1881_1": "te kammakilesavipākaupavādapaññattivītikkamanavasena pañcavidhā.",
  "tika-vin04t:1881_2": "Tesu mudukānaṃ attharaṇādīnaṃ phasso viya itthisamphassopi vaṭṭatīti methunavītikkamane dosaṃ adisvā",
  "tika-vin04t:1881_3": "paññattivītikkamantarāyike sandhāya “yeme antarāyikā dhammā vuttā bhagavatā,",
  "tika-vin04t:1881_4": "te paṭisevato nālaṃ antarāyāyā”ti vuttaṃ.",
  "tika-vin04t:1881_5": "Anekapariyāyenāti “aṭṭhikaṅkalūpamā kāmā”tiādīhi nekehi kāraṇehi.",
  "tika-vin04t:1881_6": "So bhikkhu bhikkhūhīti ye passanti vā suṇanti vā,",
  "tika-vin04t:1881_7": "tehi tikkhattuṃ evaṃ vattabbo “mā āyasmā evaṃ avaca…pe…",
  "tika-vin04t:1881_8": "alañca pana te paṭisevato antarāyāyā”ti.",
  "tika-vin04t:1881_9": "Evaṃ vutte appaṭinissajjantassa dukkaṭaṃ,",
  "tika-vin04t:1881_10": "sutvā avadantānampi dukkaṭaṃ.",
  "tika-vin04t:1881_11": "Puna saṅghamajjhampi ākaḍḍhitvā tatheva vattabbo,",
  "tika-vin04t:1881_12": "tatrāpi tassa appaṭinissajjane,",
  "tika-vin04t:1881_13": "itaresañca avacane dukkaṭameva.",
  "tika-vin04t:1881_14": "Evampi appaṭinissajjanto puna ñatticatutthena kammena yāvatatiyaṃ samanubhāsitabbo,",
  "tika-vin04t:1881_15": "athassa appaṭinissajjato puna ñattiyā ca dvīhi ca kammavācāhi dukkaṭaṃ,",
  "tika-vin04t:1881_16": "kammavācāpariyosāne pācittiyaṃ.",
  "tika-vin04t:1882_0": "Sāvatthiyaṃ ariṭṭhaṃ ārabbha pāpikāya diṭṭhiyā appaṭinissajjanavatthusmiṃ paññattaṃ,",
  "tika-vin04t:1882_1": "sādhāraṇapaññatti,",
  "tika-vin04t:1882_2": "anāṇattikaṃ,",
  "tika-vin04t:1882_3": "tikapācittiyaṃ,",
  "tika-vin04t:1882_4": "adhammakamme tikadukkaṭaṃ.",
  "tika-vin04t:1882_5": "Asamanubhāsiyamānassa,",
  "tika-vin04t:1882_6": "paṭinissajjantassa,",
  "tika-vin04t:1882_7": "ummattakādīnañca anāpatti.",
  "tika-vin04t:1882_8": "Dhammakammatā,",
  "tika-vin04t:1882_9": "samanubhāsanā,",
  "tika-vin04t:1882_10": "appaṭinissajjananti imānettha tīṇi aṅgāni.",
  "tika-vin04t:1882_11": "Samuṭṭhānādīni samanubhāsanasadisānevāti.",
  "tika-vin04t:1883_0": "Ariṭṭhasikkhāpadavaṇṇanā niṭṭhitā.",
  "tika-vin04t:1884_0": "9. Ukkhittasambhogasikkhāpadavaṇṇanā",
  "tika-vin04t:1885_0": "Navame tathāvādināti “tathāhaṃ bhagavatā dhamma”ntiādivādinā.",
  "tika-vin04t:1885_1": "Akatānudhammenāti anudhammo vuccati āpattiyā adassane vā appaṭikamme vā pāpikāya diṭṭhiyā appaṭinissagge",
  "tika-vin04t:1885_2": "vā dhammena vinayena ukkhittakassa anulomavattaṃ disvā kataosāraṇā,",
  "tika-vin04t:1885_3": "so osāraṇasaṅkhāto anudhammo yassa na kato,",
  "tika-vin04t:1885_4": "ayaṃ akatānudhammo nāma,",
  "tika-vin04t:1885_5": "tādisena saddhinti attho.",
  "tika-vin04t:1885_6": "Sambhuñjeyya vāti āmisasambhogaṃ vā dhammasambhogaṃ vā kareyya.",
  "tika-vin04t:1885_7": "Saṃvaseyya vāti uposathādikaṃ saṅghakammaṃ kareyya.",
  "tika-vin04t:1885_8": "Saha vā seyyaṃ kappeyyāti nānūpacārepi ekacchanne nipajjeyya.",
  "tika-vin04t:1885_9": "Tattha āmisaparibhoge ekappayogena bahūpi dadato vā gaṇhato vā ekaṃ pācittiyaṃ,",
  "tika-vin04t:1885_10": "vicchindane sati payoge payoge pācittiyaṃ.",
  "tika-vin04t:1885_11": "Dhammasambhoge padādīhi uddisantassa vā uddisāpentassa vā padasodhamme vuttanayena,",
  "tika-vin04t:1885_12": "saṃvāse kammapariyosānavasena,",
  "tika-vin04t:1885_13": "sahaseyyāya ekasmiṃ nipanne itarassa nipajjanappayogavasena āpattiparicchedo veditabbo.",
  "tika-vin04t:1886_0": "Sāvatthiyaṃ chabbaggiye ārabbha ariṭṭhena bhikkhunā saddhiṃ sambhuñjanavatthusmiṃ paññattaṃ,",
  "tika-vin04t:1886_1": "sādhāraṇapaññatti,",
  "tika-vin04t:1886_2": "anāṇattikaṃ,",
  "tika-vin04t:1886_3": "ukkhittake vematikassa,",
  "tika-vin04t:1886_4": "anukkhittake ukkhittakasaññino ceva vematikassa ca dukkaṭaṃ.",
  "tika-vin04t:1886_5": "Ubhosu anukkhittakasaññissa,",
  "tika-vin04t:1886_6": "“osārito”ti vā “taṃ diṭṭhiṃ paṭinissaṭṭho”ti vā jānantassa,",
  "tika-vin04t:1886_7": "ummattakādīnañca anāpatti.",
  "tika-vin04t:1886_8": "Akatānudhammatā, jānanā,",
  "tika-vin04t:1886_9": "sambhogādikaraṇanti imānettha tīṇi aṅgāni.",
  "tika-vin04t:1886_10": "Samuṭṭhānādīni adinnādānasadisāni,",
  "tika-vin04t:1886_11": "idaṃ pana paṇṇattivajjaṃ, ticittaṃ,",
  "tika-vin04t:1886_12": "tivedananti.",
  "tika-vin04t:1887_0": "Ukkhittasambhogasikkhāpadavaṇṇanā niṭṭhitā.",
  "tika-vin04t:1888_0": "10. Kaṇṭakasikkhāpadavaṇṇanā",
  "tika-vin04t:1889_0": "Dasame samaṇuddesoti sāmaṇero.",
  "tika-vin04t:1889_1": "Carāti gaccha.",
  "tika-vin04t:1889_2": "Pireti para amāmaka.",
  "tika-vin04t:1889_3": "Vinassāti nassa,",
  "tika-vin04t:1889_4": "yattha taṃ na passāma,",
  "tika-vin04t:1889_5": "tattha gacchāti vuttaṃ hoti.",
  "tika-vin04t:1889_6": "Tathānāsitantiettha saṃvāsanāsanā liṅganāsanā daṇḍakammanāsanāti tisso nāsanā.",
  "tika-vin04t:1889_7": "Tattha āpattiyā adassanādīsu ukkhepanā saṃvāsanāsanā nāma.",
  "tika-vin04t:1889_8": "Dūsako nāsetabbo,",
  "tika-vin04t:1889_9": "mettiyaṃ bhikkhuniṃ nāsethāti ayaṃ liṅganāsanā nāma.",
  "tika-vin04t:1889_10": "“Ajjatagge te,",
  "tika-vin04t:1889_11": "āvuso samaṇuddesa,",
  "tika-vin04t:1889_12": "na ceva so bhagavā satthā apadisitabbo”ti ayaṃ daṇḍakammanāsanā nāma,",
  "tika-vin04t:1889_13": "ayaṃ idhādhippetā.",
  "tika-vin04t:1889_14": "Tena vuttaṃ “tathānāsita”nti.",
  "tika-vin04t:1889_15": "Upalāpeyyāti “pattaṃ vā cīvaraṃ vā uddesaṃ vā paripucchaṃ vā dassāmī”ti saṅgaṇheyya.",
  "tika-vin04t:1889_16": "Upaṭṭhāpeyyāti cuṇṇamattikādīni sādiyanto tena attano upaṭṭhānaṃ kārāpeyya.",
  "tika-vin04t:1889_17": "Sambhogasahaseyyā anantarasikkhāpade vuttanayā eva,",
  "tika-vin04t:1889_18": "tasmā āpattiparicchedopettha tasmiṃ vuttanayeneva veditabbo.",
  "tika-vin04t:1890_0": "Sāvatthiyaṃ chabbaggiye bhikkhū ārabbha kaṇṭakasamaṇuddesaupalāpanavatthusmiṃ paññattaṃ,",
  "tika-vin04t:1890_1": "sesaṃ ariṭṭhasikkhāpade vuttasadisamevāti.",
  "tika-vin04t:1891_0": "Kaṇṭakasikkhāpadavaṇṇanā niṭṭhitā.",
  "tika-vin04t:1892_0": "Sappāṇakavaggo sattamo.",
  "tika-vin04t:1893_0": "8. Sahadhammikavaggo",
  "tika-vin04t:1894_0": "1. Sahadhammikasikkhāpadavaṇṇanā",
  "tika-vin04t:1895_0": "Sahadhammikavaggassa paṭhame sahadhammikaṃ vuccamānoti imassattho dubbacasikkhāpade vutto.",
  "tika-vin04t:1895_1": "Etasmiṃ sikkhāpadeti etasmiṃ sikkhāpade yaṃ vuttaṃ,",
  "tika-vin04t:1895_2": "taṃ na tāva sikkhissāmīti attho.",
  "tika-vin04t:1895_3": "Pācittiyanti ettha pana anādariyabhayā lesena evaṃ vadantassa vācāya vācāya pācittiyaṃ veditabbaṃ.",
  "tika-vin04t:1895_4": "Sikkhamānenāti ovādaṃ sirasā sampaṭicchitvā sikkhitukāmeneva hutvā.",
  "tika-vin04t:1895_5": "Aññātabbanti ājānitabbaṃ.",
  "tika-vin04t:1895_6": "Paripucchitabbanti “imassa ko attho”ti paripucchitabbaṃ.",
  "tika-vin04t:1895_7": "Paripañhitabbanti cintetabbaṃ tulayitabbaṃ.",
  "tika-vin04t:1896_0": "Kosambiyaṃ channattheraṃ ārabbha evaṃ bhaṇanavatthusmiṃ paññattaṃ,",
  "tika-vin04t:1896_1": "sādhāraṇapaññatti,",
  "tika-vin04t:1896_2": "anāṇattikaṃ,",
  "tika-vin04t:1896_3": "tikapācittiyaṃ,",
  "tika-vin04t:1896_4": "anupasampanne tikadukkaṭaṃ,",
  "tika-vin04t:1896_5": "ubhohipi “idaṃ na sallekhāyā”tiādinā nayeneva appaññattena vuccamānassāpi evaṃ vadato dukkaṭameva.",
  "tika-vin04t:1896_6": "“Jānissāmi sikkhissāmī”ti bhaṇantassa,",
  "tika-vin04t:1896_7": "ummattakādīnañca anāpatti.",
  "tika-vin04t:1896_8": "Upasampannassa paññattena vacanaṃ,",
  "tika-vin04t:1896_9": "asikkhitukāmatāya evaṃ vacananti imānettha dve aṅgāni.",
  "tika-vin04t:1896_10": "Samuṭṭhānādīni adinnādānasadisāni,",
  "tika-vin04t:1896_11": "idaṃ pana dukkhavedananti.",
  "tika-vin04t:1897_0": "Sahadhammikasikkhāpadavaṇṇanā niṭṭhitā.",
  "tika-vin04t:1898_0": "2. Vilekhanasikkhāpadavaṇṇanā",
  "tika-vin04t:1899_0": "Dutiye uddissamāneti ācariyena antevāsikassa vuccamāne vā sajjhāyavasena parivattiyamāne vā.",
  "tika-vin04t:1899_1": "Khuddānukhuddakehīti khuddakehi ca anukhuddakehi ca.",
  "tika-vin04t:1899_2": "Yāvadevāti tesaṃ saṃvattanamariyādaparicchedavacanaṃ.",
  "tika-vin04t:1899_3": "Idaṃ vuttaṃ hoti –",
  "tika-vin04t:1899_4": "etāni hi ye uddisanti vā uddisāpenti vā sajjhāyanti vā,",
  "tika-vin04t:1899_5": "tesaṃ tāva saṃvattanti,",
  "tika-vin04t:1899_6": "yāva “kappati nu kho,",
  "tika-vin04t:1899_7": "na kappati nu kho”ti kukkuccavippaṭisāro, vihesā,",
  "tika-vin04t:1899_8": "vicikicchā manovilekhā ca uppajjantiyeva.",
  "tika-vin04t:1899_9": "Atha vā yāvadevāti atisayavavatthāpanaṃ.",
  "tika-vin04t:1899_10": "Tassa ‘saṃvattantī’tiiminā sambandho,",
  "tika-vin04t:1899_11": "kukkuccāya vihesāya vilekhāya ativiya saṃvattantiyevāti vuttaṃ hoti.",
  "tika-vin04t:1899_12": "Sikkhāpadavivaṇṇaketi evaṃ sikkhāpadānaṃ vivaṇṇake garahaṇe pācittiyaṃ hotīti attho.",
  "tika-vin04t:1900_0": "Sāvatthiyaṃ chabbaggiye ārabbha vinayavivaṇṇanavatthusmiṃ paññattaṃ,",
  "tika-vin04t:1900_1": "sādhāraṇapaññatti,",
  "tika-vin04t:1900_2": "anāṇattikaṃ,",
  "tika-vin04t:1900_3": "tikapācittiyaṃ,",
  "tika-vin04t:1900_4": "anupasampannassa vivaṇṇane tikadukkaṭaṃ,",
  "tika-vin04t:1900_5": "ubhinnampi aññadhammavivaṇṇane dukkaṭameva.",
  "tika-vin04t:1900_6": "Na vivaṇṇetukāmassa,",
  "tika-vin04t:1900_7": "“iṅgha tāva suttante vā gāthāyo vā abhidhammaṃ vā pariyāpuṇassu,",
  "tika-vin04t:1900_8": "pacchāpi vinayaṃ pariyāpuṇissasī”ti bhaṇato,",
  "tika-vin04t:1900_9": "ummattakādīnañca anāpatti.",
  "tika-vin04t:1900_10": "Garahitukāmatā ca,",
  "tika-vin04t:1900_11": "upasampannassa santike sikkhāpadavivaṇṇanañcāti imānettha dve aṅgāni.",
  "tika-vin04t:1900_12": "Samuṭṭhānādīni adinnādānasadisāni,",
  "tika-vin04t:1900_13": "idaṃ pana dukkhavedananti.",
  "tika-vin04t:1901_0": "Vilekhanasikkhāpadavaṇṇanā niṭṭhitā.",
  "tika-vin04t:1902_0": "3. Mohanasikkhāpadavaṇṇanā",
  "tika-vin04t:1903_0": "Tatiye anvaḍḍhamāsanti anupaṭipāṭiyā addhamāse addhamāse.",
  "tika-vin04t:1903_1": "Uddissamāneti uposathavasena uddisiyamāne.",
  "tika-vin04t:1903_2": "Yañca tattha āpattiṃ āpannoti yaṃ so anācāraṃ ācaritvā aññāṇakena āpannabhāvaṃ jānāpetukāmo evamāha,",
  "tika-vin04t:1903_3": "tasmiṃ anācāre yaṃ āpattiṃ āpanno.",
  "tika-vin04t:1903_4": "Tañca yathādhammo kāretabboti aññāṇakena āpannattā mokkho natthi,",
  "tika-vin04t:1903_5": "yathā pana dhammo ca vinayo ca ṭhito,",
  "tika-vin04t:1903_6": "tathā taṃ āpattiṃ kāretabbo,",
  "tika-vin04t:1903_7": "desanāgāminiyā desāpetabbo,",
  "tika-vin04t:1903_8": "vuṭṭhānagāminiyā vuṭṭhāpetabboti attho.",
  "tika-vin04t:1903_9": "Uttari cassa moho āropetabboti yathādhammakaraṇato ca uttari “tassa te,",
  "tika-vin04t:1903_10": "āvuso”tiādivacanehi ninditvā tassa puggalassa ñattidutiyakammena moho āropetabbo.",
  "tika-vin04t:1903_11": "Idaṃ tasmiṃ mohanake pācittiyanti yo evaṃ āropite mohe puna moheti,",
  "tika-vin04t:1903_12": "tasmiṃ mohanake puggale idaṃ pācittiyaṃ veditabbaṃ,",
  "tika-vin04t:1903_13": "na anāropite moheti attho.",
  "tika-vin04t:1904_0": "Sāvatthiyaṃ chabbaggiye ārabbha mohanavatthusmiṃ paññattaṃ,",
  "tika-vin04t:1904_1": "sādhāraṇapaññatti,",
  "tika-vin04t:1904_2": "anāṇattikaṃ,",
  "tika-vin04t:1904_3": "tikapācittiyaṃ,",
  "tika-vin04t:1904_4": "adhammakamme tikadukkaṭaṃ,",
  "tika-vin04t:1904_5": "anāropite mohe dukkaṭameva.",
  "tika-vin04t:1904_6": "Yena na vitthārena sutaṃ,",
  "tika-vin04t:1904_7": "ūnakadvattikkhattuṃ vā vitthārena sutaṃ,",
  "tika-vin04t:1904_8": "ye ca na mohetukāmā tesaṃ,",
  "tika-vin04t:1904_9": "ummattakādīnañca anāpatti.",
  "tika-vin04t:1904_10": "Mohāropanaṃ,",
  "tika-vin04t:1904_11": "mohetukāmatā,",
  "tika-vin04t:1904_12": "vuttanayena sutabhāvo,",
  "tika-vin04t:1904_13": "mohananti imānettha cattāri aṅgāni.",
  "tika-vin04t:1904_14": "Samuṭṭhānādīni adinnādānasadisāni,",
  "tika-vin04t:1904_15": "idaṃ pana dukkhavedananti.",
  "tika-vin04t:1905_0": "Mohanasikkhāpadavaṇṇanā niṭṭhitā.",
  "tika-vin04t:1906_0": "4. Pahārasikkhāpadavaṇṇanā",
  "tika-vin04t:1907_0": "Catutthe pahāraṃ dadeyyāti ettha paharitukāmatāya pahāre dinne sacepi marati, pācittiyameva.",
  "tika-vin04t:1908_0": "Sāvatthiyaṃ chabbaggiye ārabbha pahāradānavatthusmiṃ paññattaṃ,",
  "tika-vin04t:1908_1": "sādhāraṇapaññatti,",
  "tika-vin04t:1908_2": "anāṇattikaṃ,",
  "tika-vin04t:1908_3": "tikapācittiyaṃ,",
  "tika-vin04t:1908_4": "anupasampanne tikadukkaṭaṃ,",
  "tika-vin04t:1908_5": "virūpakaraṇādhippāyena pana upasampannassapi kaṇṇādicchedane dukkaṭameva.",
  "tika-vin04t:1908_6": "Kenaci viheṭhiyamānassa pana mokkhādhippāyassa,",
  "tika-vin04t:1908_7": "ummattakādīnañca anāpatti. Kupitatā,",
  "tika-vin04t:1908_8": "na mokkhādhippāyatā,",
  "tika-vin04t:1908_9": "upasampannassa pahāradānanti imānettha tīṇi aṅgāni.",
  "tika-vin04t:1908_10": "Samuṭṭhānādīni paṭhamapārājikasadisāni,",
  "tika-vin04t:1908_11": "idaṃ pana dukkhavedananti.",
  "tika-vin04t:1909_0": "Pahārasikkhāpadavaṇṇanā niṭṭhitā.",
  "tika-vin04t:1910_0": "5. Talasattikasikkhāpadavaṇṇanā",
  "tika-vin04t:1911_0": "Pañcame talasattikaṃ uggireyyāti pahāradānākāraṃ dassento kāyaṃ vā kāyappaṭibaddhaṃ vā uccāreyya.",
  "tika-vin04t:1911_1": "Ettha ca uggiraṇapaccayā pācittiyaṃ.",
  "tika-vin04t:1911_2": "Sace pana uggiritvā viraddho pahāraṃ deti,",
  "tika-vin04t:1911_3": "na paharitukāmatāya dinnattā dukkaṭameva,",
  "tika-vin04t:1911_4": "tena pahārena hatthādīsu yaṃkiñci bhijjati,",
  "tika-vin04t:1911_5": "dukkaṭameva.",
  "tika-vin04t:1911_6": "Sesamettha sabbaṃ purimasikkhāpade vuttanayeneva veditabbanti.",
  "tika-vin04t:1912_0": "Talasattikasikkhāpadavaṇṇanā niṭṭhitā.",
  "tika-vin04t:1913_0": "6. Amūlakasikkhāpadavaṇṇanā",
  "tika-vin04t:1914_0": "Chaṭṭhe amūlakenāti diṭṭhādimūlavirahitena.",
  "tika-vin04t:1914_1": "Anuddhaṃseyyāti codeyya vā codāpeyya vā.",
  "tika-vin04t:1914_2": "Pācittiyanti sace cuditako taṅkhaṇaññeva “codeti ma”nti jānāti,",
  "tika-vin04t:1914_3": "codakassa pācittiyaṃ.",
  "tika-vin04t:1915_0": "Sāvatthiyaṃ chabbaggiye ārabbha amūlakena saṅghādisesena anuddhaṃsanavatthusmiṃ paññattaṃ,",
  "tika-vin04t:1915_1": "sādhāraṇapaññatti,",
  "tika-vin04t:1915_2": "sāṇattikaṃ,",
  "tika-vin04t:1915_3": "tikapācittiyaṃ,",
  "tika-vin04t:1915_4": "ācāravipattiyā vā diṭṭhivipattiyā vā anuddhaṃsane dukkaṭaṃ,",
  "tika-vin04t:1915_5": "anupasampanne tikadukkaṭaṃ.",
  "tika-vin04t:1915_6": "Tathāsaññissa,",
  "tika-vin04t:1915_7": "ummattakādīnañca anāpatti.",
  "tika-vin04t:1915_8": "Upasampannatā,",
  "tika-vin04t:1915_9": "saṅghādisesassa amūlakatā,",
  "tika-vin04t:1915_10": "anuddhaṃsanā,",
  "tika-vin04t:1915_11": "taṅkhaṇavijānanāti imānettha cattāri aṅgāni.",
  "tika-vin04t:1915_12": "Samuṭṭhānādīni adinnādānasadisāni,",
  "tika-vin04t:1915_13": "idaṃ pana dukkhavedananti.",
  "tika-vin04t:1916_0": "Amūlakasikkhāpadavaṇṇanā niṭṭhitā.",
  "tika-vin04t:1917_0": "7. Sañciccasikkhāpadavaṇṇanā",
  "tika-vin04t:1918_0": "Sattame kukkuccaṃ upadaheyyāti “ūnavīsativasso tvaṃ maññe”tiādīni bhaṇanto uppādeyya.",
  "tika-vin04t:1918_1": "Evaṃ aññasmiṃ uppādanapaccaye asati sañcicca uppādentassa vācāya vācāya pācittiyaṃ.",
  "tika-vin04t:1919_0": "Sāvatthiyaṃ chabbaggiye ārabbha kukkuccauppādanavatthusmiṃ paññattaṃ,",
  "tika-vin04t:1919_1": "sādhāraṇapaññatti,",
  "tika-vin04t:1919_2": "anāṇattikaṃ,",
  "tika-vin04t:1919_3": "tikapācittiyaṃ,",
  "tika-vin04t:1919_4": "anupasampanne tikadukkaṭaṃ.",
  "tika-vin04t:1919_5": "Nauppādetukāmassa,",
  "tika-vin04t:1919_6": "kevalaṃ hitesitāya tathā vadantassa,",
  "tika-vin04t:1919_7": "ummattakādīnañca anāpatti.",
  "tika-vin04t:1919_8": "Upasampannatā,",
  "tika-vin04t:1919_9": "aphāsukāmatā,",
  "tika-vin04t:1919_10": "kukkuccuppādananti imānettha tīṇi aṅgāni.",
  "tika-vin04t:1919_11": "Samuṭṭhānādīni anantarasadisānevāti.",
  "tika-vin04t:1920_0": "Sañciccasikkhāpadavaṇṇanā niṭṭhitā.",
  "tika-vin04t:1921_0": "8. Upassutisikkhāpadavaṇṇanā",
  "tika-vin04t:1922_0": "Aṭṭhame vivādāpannānanti bhaṇḍanakalahehi vivaḍḍhitaṃ vivādādhikaraṇaṃ āpannānaṃ.",
  "tika-vin04t:1922_1": "Upassutinti sutisamīpaṃ,",
  "tika-vin04t:1922_2": "yattha ṭhatvā sakkā hoti tesaṃ vacanaṃ sotuṃ,",
  "tika-vin04t:1922_3": "tattha tiṭṭheyyāti attho.",
  "tika-vin04t:1922_4": "“Tattha sossāmī”ti codetukāmatāya gacchato pade pade dukkaṭaṃ,",
  "tika-vin04t:1922_5": "turitagamanepi ohīyamānepi eseva nayo.",
  "tika-vin04t:1922_6": "Yattha pana ṭhito suṇāti,",
  "tika-vin04t:1922_7": "tattha ṭhitassa pācittiyaṃ,",
  "tika-vin04t:1922_8": "attano ṭhitokāsaṃ āgantvā tesu mantayamānesupi ukkāsitvā,",
  "tika-vin04t:1922_9": "“ahaṃ etthā”ti vā vatvā jānāpetabbaṃ,",
  "tika-vin04t:1922_10": "evaṃ akarontassāpi savane pācittiyameva.",
  "tika-vin04t:1923_0": "Sāvatthiyaṃ chabbaggiye ārabbha upassutiṭṭhānavatthusmiṃ paññattaṃ,",
  "tika-vin04t:1923_1": "sādhāraṇapaññatti,",
  "tika-vin04t:1923_2": "anāṇattikaṃ,",
  "tika-vin04t:1923_3": "tikapācittiyaṃ,",
  "tika-vin04t:1923_4": "anupasampanne tikadukkaṭaṃ,",
  "tika-vin04t:1923_5": "“imesaṃ sutvā oramissāmi viramissāmi vūpasamissāmi attānaṃ parimocessāmī”ti gacchato,",
  "tika-vin04t:1923_6": "ummattakādīnañca anāpatti.",
  "tika-vin04t:1923_7": "Upasampannatā,",
  "tika-vin04t:1923_8": "codanādhippāyo,",
  "tika-vin04t:1923_9": "savananti imānettha tīṇi aṅgāni.",
  "tika-vin04t:1923_10": "Theyyasatthasamuṭṭhānaṃ idaṃ pana siyā kiriyaṃ,",
  "tika-vin04t:1923_11": "siyā akiriyaṃ,",
  "tika-vin04t:1923_12": "saññāvimokkhaṃ,",
  "tika-vin04t:1923_13": "sacittakaṃ,",
  "tika-vin04t:1923_14": "lokavajjaṃ,",
  "tika-vin04t:1923_15": "kāyakammaṃ,",
  "tika-vin04t:1923_16": "vacīkammaṃ,",
  "tika-vin04t:1923_17": "akusalacittaṃ,",
  "tika-vin04t:1923_18": "dukkhavedananti.",
  "tika-vin04t:1924_0": "Upassutisikkhāpadavaṇṇanā niṭṭhitā.",
  "tika-vin04t:1925_0": "9. Kammappaṭibāhanasikkhāpadavaṇṇanā",
  "tika-vin04t:1926_0": "Navame dhammikānaṃ kammānanti dhammena vinayena satthusāsanena katānaṃ apalokanakammaṃ ñattikammaṃ ñattidutiyakammaṃ",
  "tika-vin04t:1926_1": "ñatticatutthakammanti imesaṃ catunnaṃ kammānaṃ.",
  "tika-vin04t:1926_2": "Tatrāyaṃ saṅkhepato kammavinicchayo –",
  "tika-vin04t:1926_3": "tatra apalokanakammaṃ nāma samaggassa saṅghassa anumatiyā taṃ taṃ vatthuṃ kittetvā “ruccati saṅghassā”ti tikkhattuṃ sāvetvā kattabbaṃ kammaṃ vuccati.",
  "tika-vin04t:1926_4": "Samaggasseva pana saṅghassa anumatiyā ekāya ñattiyā kattabbaṃ kammaṃ ñattikammaṃ nāma.",
  "tika-vin04t:1926_5": "Ekāya ñattiyā ceva anussāvanāya ca kattabbaṃ kammaṃ ñattidutiyakammaṃ nāma.",
  "tika-vin04t:1926_6": "Ekāya pana ñattiyā tīhi ca anussāvanāhi kattabbaṃ kammaṃ ñatticatutthakammaṃ nāma.",
  "tika-vin04t:1927_0": "Tesu apalokanakammaṃ pañca ṭhānāni gacchati osāraṇaṃ nissāraṇaṃ bhaṇḍukammaṃ brahmadaṇḍaṃ kammalakkhaṇanti.",
  "tika-vin04t:1927_1": "Tattha kaṇṭakasāmaṇerassa nāsanā viya nissāraṇā,",
  "tika-vin04t:1927_2": "tādisaṃyeva sammāvattantaṃ disvā pavesanā ‘osāraṇā’ti veditabbā.",
  "tika-vin04t:1927_3": "Pabbajjāpekkhassa kesacchedanāpucchanaṃ bhaṇḍukammaṃ nāma.",
  "tika-vin04t:1927_4": "Mukharassa bhikkhuno bhikkhū duruttavacanehi ghaṭṭentassa “itthannāmo bhikkhu mukharo bhikkhū duruttavacanehi ghaṭṭento viharati,",
  "tika-vin04t:1927_5": "so bhikkhu yaṃ iccheyya,",
  "tika-vin04t:1927_6": "taṃ vadeyya,",
  "tika-vin04t:1927_7": "bhikkhūhi itthannāmo bhikkhu neva vattabbo,",
  "tika-vin04t:1927_8": "na ovādānusāsaniṃ kattabbo,",
  "tika-vin04t:1927_9": "na ovaditabbo”ti “saṅghaṃ, bhante,",
  "tika-vin04t:1927_10": "pucchāmi ‘itthannāmassa bhikkhuno brahmadaṇḍassa dānaṃ ruccati saṅghassā’ti,",
  "tika-vin04t:1927_11": "dutiyampi pucchāmi,",
  "tika-vin04t:1927_12": "tatiyampi pucchāmi ‘itthannāmassa, bhante,",
  "tika-vin04t:1927_13": "bhikkhuno brahmadaṇḍassa dānaṃ ruccati saṅghassā”’ti evaṃ kattabbaṃ kammaṃ brahmadaṇḍaṃ nāma.",
  "tika-vin04t:1927_14": "Yaṃ pana bhagavatā bhikkhunīnaṃ ūruṃ vivaritvā dassanādivatthūsu “avandiyo so,",
  "tika-vin04t:1927_15": "bhikkhave,",
  "tika-vin04t:1927_16": "bhikkhu bhikkhunisaṅghena kātabbo”ti evaṃ avandiyakammaṃ anuññātaṃ,",
  "tika-vin04t:1927_17": "yaṃ bhikkhunīhi “ayye,",
  "tika-vin04t:1927_18": "asuko nāma ayyo bhikkhunīnaṃ appasādanīyaṃ dasseti,",
  "tika-vin04t:1927_19": "etassa ayyassa avandiyakaraṇaṃ ‘ruccati bhikkhunisaṅghassā”’ti evaṃ upassaye nisinnāheva bhikkhunīhi kattabbaṃ,",
  "tika-vin04t:1927_20": "evarūpaṃ kammaṃ yasmā tassa kammaṃyeva lakkhaṇaṃ na osāraṇādīni,",
  "tika-vin04t:1927_21": "tasmā kammalakkhaṇanti vuccati.",
  "tika-vin04t:1927_22": "Idañca kammalakkhaṇaṃ nāma bhikkhunimūlakaṃ paññattaṃ,",
  "tika-vin04t:1927_23": "apica bhikkhūnampi labbhati,",
  "tika-vin04t:1927_24": "tasmā bhikkhūhipi acchinnacīvarakādīnaṃ cīvarādīni vā dentehi,",
  "tika-vin04t:1927_25": "paribhuñjitabbāni apanetabbānipi vatthūni paribhuñjantehi vā,",
  "tika-vin04t:1927_26": "apanentehi vā,",
  "tika-vin04t:1927_27": "tathārūpaṃ vā dhammikaṃ katikaṃ karontehi tikkhattuṃ sāvetvā apalokanakammaṃ kātabbaṃ,",
  "tika-vin04t:1927_28": "sabbañhetaṃ kammalakkhaṇameva pavisati,",
  "tika-vin04t:1927_29": "iti apalokanakammaṃ pañca ṭhānāni gacchati.",
  "tika-vin04t:1928_0": "Ñattikammaṃ pana nava ṭhānāni gacchati osāraṇaṃ nissāraṇaṃ uposathaṃ pavāraṇaṃ sammutiṃ dānaṃ paṭiggahaṃ paccukkaḍḍhanaṃ kammalakkhaṇanti.",
  "tika-vin04t:1928_1": "Tattha “suṇātu me, bhante, saṅgho,",
  "tika-vin04t:1928_2": "itthannāmo itthannāmassa āyasmato upasampadāpekkho,",
  "tika-vin04t:1928_3": "anusiṭṭho so mayā,",
  "tika-vin04t:1928_4": "yadi saṅghassa pattakallaṃ,",
  "tika-vin04t:1928_5": "itthannāmo āgaccheyya,",
  "tika-vin04t:1928_6": "‘āgacchāhī’ti vattabbo”ti evaṃ upasampadāpekkhassa osāraṇā osāraṇā nāma.",
  "tika-vin04t:1928_7": "“Suṇantu me āyasmantā,",
  "tika-vin04t:1928_8": "ayaṃ itthannāmo bhikkhu dhammakathiko,",
  "tika-vin04t:1928_9": "imassa neva suttaṃ āgacchati,",
  "tika-vin04t:1928_10": "no suttavibhaṅgo,",
  "tika-vin04t:1928_11": "so atthaṃ asallakkhetvā byañjanacchāyāya atthaṃ paṭibāhati,",
  "tika-vin04t:1928_12": "yadāyasmantānaṃ pattakallaṃ,",
  "tika-vin04t:1928_13": "itthannāmaṃ bhikkhuṃ vuṭṭhāpetvā avasesā imaṃ adhikaraṇaṃ vūpasameyyāmā”ti evaṃ ubbhāhikavinicchaye dhammakathikassa",
  "tika-vin04t:1928_14": "bhikkhuno nissāraṇā nissāraṇā nāma.",
  "tika-vin04t:1928_15": "“Suṇātu me, bhante, saṅgho,",
  "tika-vin04t:1928_16": "ajjuposatho…pe…",
  "tika-vin04t:1928_17": "uposathaṃ kareyyā”ti evaṃ uposathakammavasena ṭhapitā ñatti uposatho nāma.",
  "tika-vin04t:1928_18": "“Suṇātu me, bhante, saṅgho,",
  "tika-vin04t:1928_19": "ajja pavāraṇā pannarasī,",
  "tika-vin04t:1928_20": "yadi saṅghassa pattakallaṃ,",
  "tika-vin04t:1928_21": "saṅgho pavāreyyā”ti evaṃ pavāraṇākammavasena ṭhapitā ñatti pavāraṇā nāma.",
  "tika-vin04t:1928_22": "“Suṇātu me, bhante, saṅgho,",
  "tika-vin04t:1928_23": "itthannāmo itthannāmassa upasampadāpekkho,",
  "tika-vin04t:1928_24": "yadi saṅghassa pattakallaṃ,",
  "tika-vin04t:1928_25": "ahaṃ itthannāmaṃ anusāseyya”nti,",
  "tika-vin04t:1928_26": "“yadi saṅghassa pattakallaṃ,",
  "tika-vin04t:1928_27": "itthannāmo itthannāmaṃ anusāseyyā”ti evaṃ attānaṃ vā paraṃ vā sammannituṃ ṭhapitā ñatti sammuti nāma.",
  "tika-vin04t:1928_28": "“Suṇātu me, bhante, saṅgho,",
  "tika-vin04t:1928_29": "imaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ,",
  "tika-vin04t:1928_30": "yadi saṅghassa pattakallaṃ,",
  "tika-vin04t:1928_31": "saṅgho imaṃ cīvaraṃ itthannāmassa bhikkhuno dadeyyā”ti evaṃ nissaṭṭhacīvarapattādīnaṃ dānaṃ dānaṃ nāma.",
  "tika-vin04t:1928_32": "“Suṇātu me, bhante, saṅgho,",
  "tika-vin04t:1928_33": "ayaṃ itthannāmo bhikkhu āpattiṃ sarati vivarati uttāniṃ karoti deseti,",
  "tika-vin04t:1928_34": "yadi saṅghassa pattakallaṃ,",
  "tika-vin04t:1928_35": "ahaṃ itthannāmassa bhikkhuno āpattiṃ paṭiggaṇheyya”nti,",
  "tika-vin04t:1928_36": "tena vattabbo ‘passasī’ti, ‘āma,",
  "tika-vin04t:1928_37": "passāmī’ti,",
  "tika-vin04t:1928_38": "“āyatiṃ saṃvareyyāsī”ti evaṃ āpattippaṭiggaho paṭiggaho nāma.",
  "tika-vin04t:1928_39": "“Suṇantu me āyasmantā āvāsikā,",
  "tika-vin04t:1928_40": "yadāyasmantānaṃ pattakallaṃ,",
  "tika-vin04t:1928_41": "idāni uposathaṃ kareyyāma,",
  "tika-vin04t:1928_42": "pātimokkhaṃ uddiseyyāma,",
  "tika-vin04t:1928_43": "āgame kāle pavāreyyāmā”ti evaṃ katappavāraṇappaccukkaḍḍhanā paccukkaḍḍhanā nāma.",
  "tika-vin04t:1928_44": "Tiṇavattārakasamathe sabbasaṅgāhikañatti,",
  "tika-vin04t:1928_45": "ekekasmiṃ pakkhe ekekā ñatti cāti tissopi ñattiyo kammalakkhaṇaṃ nāma.",
  "tika-vin04t:1928_46": "Iti ñattikammaṃ nava ṭhānāni gacchati.",
  "tika-vin04t:1929_0": "Ñattidutiyakammaṃ satta ṭhānāni gacchati osāraṇaṃ nissāraṇaṃ sammutiṃ dānaṃ uddhāraṃ desanaṃ kammalakkhaṇanti.",
  "tika-vin04t:1929_1": "Tattha bhikkhūnaṃ alābhāya parisakkanādikehi aṭṭhahi aṅgehi samannāgatassa upāsakassa saṅghena asambhogakaraṇatthaṃ",
  "tika-vin04t:1929_2": "pattanikkujjanavasena nissāraṇā nissāraṇā nāma.",
  "tika-vin04t:1929_3": "Tasseva sammāvattantassa pattukkujjanavasena osāraṇā ca veditabbā,",
  "tika-vin04t:1929_4": "sā khuddakakkhandhake vaḍḍhalicchavivatthusmiṃ vuttā.",
  "tika-vin04t:1929_5": "Sīmāsammuti ticīvarena avippavāsasammutisanthatasammutibhattuddesakasenāsanaggāhāpakabhaṇḍāgārikacīvarappaṭiggāhakayāgubhājakaphalabhājakakhajjabhājakaappamattakavissajjakasāṭiyaggāhapakapattaggāhāpakaārāmikapesakasāmaṇerapesakasammutīti",
  "tika-vin04t:1929_6": "etāsaṃ sammutīnaṃ vasena sammuti veditabbā.",
  "tika-vin04t:1929_7": "Kathinacīvaramatakacīvaradānavasena dānaṃ veditabbaṃ.",
  "tika-vin04t:1929_8": "Kathinuddhāravasena uddhāro veditabbo.",
  "tika-vin04t:1929_9": "Kuṭivatthuvihāravatthudesanāvasena desanā veditabbā.",
  "tika-vin04t:1929_10": "Yā pana tiṇavatthārakasamathe ekasmiṃ pakkhe ekā,",
  "tika-vin04t:1929_11": "ekasmiṃ pakkhe ekāti dve ñattidutiyakammavācā vuttā,",
  "tika-vin04t:1929_12": "yā ca mohāropanādīsu kammavācā vuttā,",
  "tika-vin04t:1929_13": "tāsaṃ vasena kammalakkhaṇaṃ veditabbaṃ,",
  "tika-vin04t:1929_14": "iti ñattidutiyakammaṃ satta ṭhānāni gacchati.",
  "tika-vin04t:1930_0": "Ñatticatutthakammampi satteva ṭhānāni gacchati osāraṇaṃ nissāraṇaṃ sammutiṃ dānaṃ niggahaṃ samanubhāsanaṃ kammalakkhaṇanti.",
  "tika-vin04t:1930_1": "Tattha tajjanīyakammādīnaṃ sattannaṃ kammānaṃ vasena nissāraṇā,",
  "tika-vin04t:1930_2": "tesaṃyeva kammānaṃ paṭippassambhanavasena osāraṇā ca veditabbā,",
  "tika-vin04t:1930_3": "bhikkhunovādakasammutivasena sammuti,",
  "tika-vin04t:1930_4": "parivāsadāna mānattadānavasena dānaṃ,",
  "tika-vin04t:1930_5": "mūlāyapaṭikassanavasena niggaho,",
  "tika-vin04t:1930_6": "ukkhittānuvattikā,",
  "tika-vin04t:1930_7": "aṭṭha yāvatatiyakā, ariṭṭho,",
  "tika-vin04t:1930_8": "caṇḍakāḷī cāti ime te yāvatatiyakāti imāsaṃ ekādasannaṃ samanubhāsanānaṃ vasena samanubhāsanā,",
  "tika-vin04t:1930_9": "upasampadākammaabbhānakammavasena kammalakkhaṇaṃ veditabbaṃ.",
  "tika-vin04t:1930_10": "Iti ñatticatutthakammaṃ satta ṭhānāni gacchati.",
  "tika-vin04t:1931_0": "Imesu pana catūsu kammesu apalokanakammaṃ apaloketvāva kātabbaṃ,",
  "tika-vin04t:1931_1": "ñattikammādivasena na kātabbaṃ.",
  "tika-vin04t:1931_2": "Ñattikammampi ekaṃ ñattiṃ ṭhapetvāva kātabbaṃ,",
  "tika-vin04t:1931_3": "apalokanakammādivasena na kātabbaṃ.",
  "tika-vin04t:1931_4": "Ñattidutiyakammaṃ pana apaloketvā kātabbampi atthi akātabbampi,",
  "tika-vin04t:1931_5": "tattha sīmāsammuti sīmāsamūhananaṃ kathinacīvaradānaṃ kathinuddhāro kuṭivatthudesanā vihāravatthudesanāti",
  "tika-vin04t:1931_6": "imāni cha kammāni garukāni apaloketvā kātuṃ na vaṭṭanti,",
  "tika-vin04t:1931_7": "ñattidutiyakammavācaṃ sāvetvāva kātabbāni.",
  "tika-vin04t:1931_8": "Avasesā terasa sammutiyo senāsanaggāhāpakamatakacīvaradānasammutiyo cāti etāni lahukammāni apaloketvāpi kātuṃ vaṭṭanti,",
  "tika-vin04t:1931_9": "ñattikammādivasena pana na kātabbāneva.",
  "tika-vin04t:1931_10": "Ñatticatutthakammampi sakalakkhaṇeneva kātabbaṃ,",
  "tika-vin04t:1931_11": "na sesakammavasena.",
  "tika-vin04t:1931_12": "Evaṃ attano attano lakkhaṇeneva vatthuñattianussāvanāsīmāparisāsampattiyā katāni etāni kammāni dhammena",
  "tika-vin04t:1931_13": "vinayena satthusāsanena katattā dhammo etesu atthīti dhammikāni nāma honti,",
  "tika-vin04t:1931_14": "iti etesaṃ dhammikānaṃ kammānaṃ chandaṃ datvā pacchā khīyanadhammaṃ āpajjantassa vācāya vācāya pācittiyaṃ.",
  "tika-vin04t:1932_0": "Sāvatthiyaṃ chabbaggiye ārabbha khīyanadhammāpajjanavatthusmiṃ paññattaṃ,",
  "tika-vin04t:1932_1": "sādhāraṇapaññatti,",
  "tika-vin04t:1932_2": "anāṇattikaṃ,",
  "tika-vin04t:1932_3": "dhammakamme vematikassa,",
  "tika-vin04t:1932_4": "adhammakamme dhammakammasaññino,",
  "tika-vin04t:1932_5": "vematikassa ca dukkaṭaṃ.",
  "tika-vin04t:1932_6": "Adhammakammasaññissa,",
  "tika-vin04t:1932_7": "“adhammena vā vaggena vā nakammārahassa vā kammaṃ karontī”ti ñatvā khīyantassa,",
  "tika-vin04t:1932_8": "ummattakādīnañca anāpatti.",
  "tika-vin04t:1932_9": "Dhammakammatā,",
  "tika-vin04t:1932_10": "dhammakammasaññitā,",
  "tika-vin04t:1932_11": "chandaṃ datvā khīyananti imānettha tīṇi aṅgāni.",
  "tika-vin04t:1932_12": "Samuṭṭhānādīni adinnādānasadisāneva,",
  "tika-vin04t:1932_13": "idaṃ pana dukkhavedananti.",
  "tika-vin04t:1933_0": "Kammappaṭibāhanasikkhāpadavaṇṇanā niṭṭhitā.",
  "tika-vin04t:1934_0": "10. Chandaṃadatvāgamanasikkhāpadavaṇṇanā",
  "tika-vin04t:1935_0": "Dasame vinicchayakathāyāti yāva ārocitaṃ vatthu avinicchikaṃ,",
  "tika-vin04t:1935_1": "ñattiṃ vā ṭhapetvā kammavācā aniṭṭhāpitā,",
  "tika-vin04t:1935_2": "tāva vinicchayakathā vattamānā nāma hoti.",
  "tika-vin04t:1935_3": "Yo bhikkhu etasmiṃ antare kammaṃ kopetukāmatāya parisāya hatthapāsaṃ vijahati,",
  "tika-vin04t:1935_4": "tassa vijahane dukkaṭaṃ,",
  "tika-vin04t:1935_5": "vijahite pācittiyaṃ.",
  "tika-vin04t:1936_0": "Sāvatthiyaṃ aññataraṃ bhikkhuṃ ārabbha chandaṃ adatvā pakkamanavatthusmiṃ paññattaṃ,",
  "tika-vin04t:1936_1": "sādhāraṇapaññatti,",
  "tika-vin04t:1936_2": "anāṇattikaṃ,",
  "tika-vin04t:1936_3": "dhammakamme vematikassa,",
  "tika-vin04t:1936_4": "adhammakamme dhammakammasaññino,",
  "tika-vin04t:1936_5": "vematikassa ca dukkaṭaṃ.",
  "tika-vin04t:1936_6": "Adhammakammasaññissa pana,",
  "tika-vin04t:1936_7": "yo ca “saṅghassa bhaṇḍanādīni vā bhavissanti,",
  "tika-vin04t:1936_8": "adhammena vā vaggena vā nakammārahassa vā kammaṃ karissantī”ti ñatvā,",
  "tika-vin04t:1936_9": "gilāno vā hutvā,",
  "tika-vin04t:1936_10": "gilānassa vā karaṇīyena,",
  "tika-vin04t:1936_11": "uccārādīhi vā pīḷito,",
  "tika-vin04t:1936_12": "na ca kammaṃ kopetukāmo “puna paccāgamissāmī”ti gacchati, tassa,",
  "tika-vin04t:1936_13": "ummattakādīnañca anāpatti.",
  "tika-vin04t:1936_14": "Vinicchayakathāya vattamānatā,",
  "tika-vin04t:1936_15": "dhammakammatā,",
  "tika-vin04t:1936_16": "dhammakammasaññitā,",
  "tika-vin04t:1936_17": "samānasīmāyaṃ ṭhitatā,",
  "tika-vin04t:1936_18": "samānasaṃvāsakatā,",
  "tika-vin04t:1936_19": "kopetukāmatāya hatthapāsavijahananti imānettha cha aṅgāni.",
  "tika-vin04t:1936_20": "Samanubhāsanasamuṭṭhānaṃ,",
  "tika-vin04t:1936_21": "kiriyākiriyaṃ,",
  "tika-vin04t:1936_22": "saññāvimokkhaṃ,",
  "tika-vin04t:1936_23": "sacittakaṃ,",
  "tika-vin04t:1936_24": "lokavajjaṃ,",
  "tika-vin04t:1936_25": "kāyakammaṃ,",
  "tika-vin04t:1936_26": "vacīkammaṃ,",
  "tika-vin04t:1936_27": "akusalacittaṃ,",
  "tika-vin04t:1936_28": "dukkhavedananti.",
  "tika-vin04t:1937_0": "Chandaṃadatvāgamanasikkhāpadavaṇṇanā niṭṭhitā.",
  "tika-vin04t:1938_0": "11. Dubbalasikkhāpadavaṇṇanā",
  "tika-vin04t:1939_0": "Ekādasame samaggena saṅghenāti samānasaṃvāsakena samānasīmāyaṃ ṭhitena saṅghena saddhiṃ cīvaraṃ datvā.",
  "tika-vin04t:1939_1": "Yathāsanthutanti yo yo mittasandiṭṭhasambhattavasena santhuto,",
  "tika-vin04t:1939_2": "tassa tassāti attho.",
  "tika-vin04t:1939_3": "Pācittiyanti evaṃ saṅghena saddhiṃ sayameva senāsanapaññāpanādivasena sammatassa bhikkhuno cīvaraṃ datvā pacchā khīyantassa vācāya vācāya pācittiyaṃ.",
  "tika-vin04t:1940_0": "Rājagahe chabbaggiye ārabbha cīvaraṃ datvā pacchā khīyanavatthusmiṃ paññattaṃ,",
  "tika-vin04t:1940_1": "sādhāraṇapaññatti,",
  "tika-vin04t:1940_2": "anāṇattikaṃ,",
  "tika-vin04t:1940_3": "dhammakamme tikapācittiyaṃ,",
  "tika-vin04t:1940_4": "cīvaraṃ ṭhapetvā aññaṃ vissajjiyavebhaṅgiyaṃ parikkhāraṃ datvā pacchākhīyantassa dukkaṭaṃ,",
  "tika-vin04t:1940_5": "vissajjiyavebhaṅgiyo nāma ṭhapetvā pañca garubhaṇḍāni avaseso.",
  "tika-vin04t:1940_6": "Rāsivasena hi pañca garubhaṇḍāni vuttāni,",
  "tika-vin04t:1940_7": "tattha ārāmo ārāmavatthūti ekaṃ,",
  "tika-vin04t:1940_8": "vihāro vihāravatthūti dutiyaṃ,",
  "tika-vin04t:1940_9": "mañco pīṭhaṃ bhisi bimbohananti tatiyaṃ,",
  "tika-vin04t:1940_10": "lohakumbhī lohabhāṇakaṃ lohavārako lohakaṭāhaṃ vāsi parasu kuṭhārī kudālo nikhādananti catutthaṃ,",
  "tika-vin04t:1940_11": "valli veḷu muñjaṃ pabbajaṃ tiṇaṃ mattikā dārubhaṇḍaṃ mattikābhaṇḍanti pañcamaṃ.",
  "tika-vin04t:1940_12": "Etāni hi pañca saṅghasantakāni neva saṅghassa,",
  "tika-vin04t:1940_13": "na gaṇapuggalānaṃ vissajjetuṃ vā vibhajituṃ vā vaṭṭanti,",
  "tika-vin04t:1940_14": "vissajjitavibhattānipi saṅghikāneva honti.",
  "tika-vin04t:1940_15": "Thāvarena pana thāvaraṃ,",
  "tika-vin04t:1940_16": "itarena ca akappiyena mahagghakappiyena vā itaraṃ saṅghassa upakāraṃ sallakkhetvā kappiyaparivattanena parivattetuṃ vaṭṭati,",
  "tika-vin04t:1940_17": "varasenāsanādīnaṃ saṃrakkhaṇatthaṃ lāmakāni vissajjetuṃ vissajjetvā paribhuñjituñca vaṭṭati.",
  "tika-vin04t:1940_18": "Ettha ca purimesu tīsu rāsīsu agarubhaṇḍaṃ nāma kiñci natthi,",
  "tika-vin04t:1940_19": "catutthe lohakumbhī arañjarasaṇṭhānaṃ lohabhāṇakaṃ lohakaṭāhanti imāni tīṇi antamaso pasatamattaudakaggaṇhanakānipi garubhaṇḍāni.",
  "tika-vin04t:1940_20": "Lohavārako pana kāḷalohatambalohakaṃsalohavaṭṭalohānaṃ yena kenaci kato sīhaḷadīpe pādaggaṇhanako bhājetabbo,",
  "tika-vin04t:1940_21": "pādo ca nāma magadhanāḷiyā pañcanāḷimattaṃ gaṇhāti,",
  "tika-vin04t:1940_22": "tato atirekaṃ garubhaṇḍaṃ,",
  "tika-vin04t:1940_23": "imāni tāva pāḷiyaṃ āgatāni lohabhājanāni.",
  "tika-vin04t:1941_0": "Pāḷiyaṃ pana anāgatānipi bhiṅgārapaṭiggahauḷuṅkadabbikaṭacchupāti taṭṭakasarakasamuggaaṅgārakapalladhūmakaṭacchuādīni khuddakānipi garubhaṇḍāneva,",
  "tika-vin04t:1941_1": "ayapatto ayathālakaṃ tambalohathālakanti imāni pana bhājanīyāni,",
  "tika-vin04t:1941_2": "kaṃsalohavaṭṭalohabhājanavikati saṅghikaparibhogena vā gihivikaṭā vā vaṭṭati,",
  "tika-vin04t:1941_3": "puggalikaparibhogena na vaṭṭati.",
  "tika-vin04t:1941_4": "Ṭhapetvā pana taṃ bhājanavikatiṃ aññasmimpi kappiyalohabhaṇḍe añjanī añjanisalākā natthudānaṃ kaṇṇamalaharaṇī",
  "tika-vin04t:1941_5": "sūci khuddako pipphaliko khuddakaṃ ārakaṇṭakaṃ kuñcikā tāḷaṃ kattarayaṭṭhi vedhako bhindivālako yathātathāghanakatalohaṃvippakatalohabhaṇḍañca",
  "tika-vin04t:1941_6": "sabbaṃ bhājanīyaṃ.",
  "tika-vin04t:1941_7": "Dhūmanettaphāladīparukkhadīpakapallikaolambakadīpaitthipurisatiracchānarūpakāni pana aññāni vā bhitticchadanakavāṭādīsu upanetabbāni,",
  "tika-vin04t:1941_8": "antamaso lohakhilakaṃ upādāya sabbānipi lohabhaṇḍāni garubhaṇḍāniyeva,",
  "tika-vin04t:1941_9": "attanā laddhāni pariharitvāpi puggalikaparibhogena na paribhuñjitabbāni,",
  "tika-vin04t:1941_10": "saṅghikaparibhogena vā gihivikaṭāni vā vaṭṭanti,",
  "tika-vin04t:1941_11": "tipubhaṇḍepi eseva nayo.",
  "tika-vin04t:1941_12": "Khīrapāsāṇamayāni taṭṭakasarakādīni garubhaṇḍāniyeva.",
  "tika-vin04t:1942_0": "Ghaṭako pana telabhājanaṃ vā pādaggaṇhanakato atirekameva garubhaṇḍaṃ,",
  "tika-vin04t:1942_1": "suvaṇṇarajataārakūṭajātiphalikabhājanāni gihivikaṭānipi na vaṭṭanti.",
  "tika-vin04t:1942_2": "Senāsanaparibhoge pana āmāsampi anāmāsampi sabbaṃ vaṭṭati.",
  "tika-vin04t:1943_0": "Vāsiyādīsu pana yāya vāsiyā dantakaṭṭhacchedanaucchutacchanamattato aññaṃ mahākammaṃ kātuṃ na sakkā,",
  "tika-vin04t:1943_1": "ayaṃ bhājanīyā.",
  "tika-vin04t:1943_2": "Sesā yena kenaci ākārena katā garubhaṇḍaṃ,",
  "tika-vin04t:1943_3": "parasu pana antamaso vejjānaṃ sirāvedhakopi garubhaṇḍameva,",
  "tika-vin04t:1943_4": "tathā kuṭhārī.",
  "tika-vin04t:1943_5": "Yā pana āvudhasaṅkhepena katā,",
  "tika-vin04t:1943_6": "ayaṃ anāmāsā,",
  "tika-vin04t:1943_7": "kudālo daṇḍabandhanikhādanaṃ vā agarubhaṇḍaṃ nāma natthi.",
  "tika-vin04t:1943_8": "Sammuñjanidaṇḍakhaṇanakaṃ pana adaṇḍakaṃ phalamattakameva,",
  "tika-vin04t:1943_9": "yaṃ sakkā sipāṭikāya pakkhipitvā pariharituṃ,",
  "tika-vin04t:1943_10": "taṃ bhājanīyaṃ.",
  "tika-vin04t:1943_11": "Sikharampi nikhādaneneva saṅgahitaṃ,",
  "tika-vin04t:1943_12": "yehi manussehi vihāre vāsiādīni dinnāni honti,",
  "tika-vin04t:1943_13": "te ce ghare daḍḍhe vā vilutte vā “detha no, bhante,",
  "tika-vin04t:1943_14": "upakkhare,",
  "tika-vin04t:1943_15": "puna āharissāmā”ti vadanti, dātabbā.",
  "tika-vin04t:1943_16": "Sace haranti,",
  "tika-vin04t:1943_17": "na vāretabbā,",
  "tika-vin04t:1943_18": "anāharantāpi na codetabbā.",
  "tika-vin04t:1944_0": "Kammārataṭṭakāracundakāranaḷakāramaṇikārapattabandhakānaṃ adhikaraṇimuṭṭhisaṇḍāsatulādīni sabbāni lohamayāni",
  "tika-vin04t:1944_1": "upakaraṇāni saṅghe dinnakālato paṭṭhāya garubhaṇḍāni.",
  "tika-vin04t:1944_2": "Tipukoṭṭakasuvaṇṇakāracammakāraupakaraṇesupi eseva nayo.",
  "tika-vin04t:1944_3": "Ayaṃ pana viseso,",
  "tika-vin04t:1944_4": "tipukoṭṭakaupakaraṇesu tipucchedanakasatthakaṃ,",
  "tika-vin04t:1944_5": "suvaṇṇakāraupakaraṇesu suvaṇṇacchedanakasatthakaṃ,",
  "tika-vin04t:1944_6": "cammakāraupakaraṇesu kataparikammacammacchedanakhuddakasatthanti imāni bhājanīyāni.",
  "tika-vin04t:1944_7": "Nhāpitatunnakāraupakaraṇesupi ṭhapetvā mahākattariṃ mahāsaṇḍāsaṃ mahāpipphalikañca sabbaṃ vaṭṭati,",
  "tika-vin04t:1944_8": "itarāni garubhaṇḍāni.",
  "tika-vin04t:1945_0": "Valliādīsu vettavalliādikā yā kāci aḍḍhabāhuppamāṇā valli saṅghassa dinnā vā tatthajātakā vā rakkhitagopitāva garubhaṇḍaṃ,",
  "tika-vin04t:1945_1": "sā saṅghakamme ca cetiyakamme ca kate sace atirekā hoti,",
  "tika-vin04t:1945_2": "puggalikakammepi upanetuṃ vaṭṭati,",
  "tika-vin04t:1945_3": "suttamakacivākanāḷikerahīracammamayā rajjukā vā yottāni vā vāke ca nāḷikerahīre ca vaṭṭetvā katā ekavaṭṭā",
  "tika-vin04t:1945_4": "vā dvivaṭṭā vā saṅghassa santakā garubhaṇḍaṃ.",
  "tika-vin04t:1945_5": "Suttaṃ pana avaṭṭetvā dinnaṃ makacivākanāḷikerahīrā ca bhājanīyā.",
  "tika-vin04t:1945_6": "Yehi panetāni rajjukādīni dinnāni honti,",
  "tika-vin04t:1945_7": "te attano karaṇīyena harantā na vāretabbā.",
  "tika-vin04t:1946_0": "Yo koci aṭṭhaṅgulasūcidaṇḍakamattopi veḷu saṅghassa dinno vā tatthajātako vā rakkhitagopito garubhaṇḍaṃ,",
  "tika-vin04t:1946_1": "sopi saṅghassa kamme ca cetiyakamme ca kate atireko puggalikakamme dātuṃ vaṭṭati.",
  "tika-vin04t:1946_2": "Pādaggaṇhanakatelanāḷi pana kattarayaṭṭhi upāhanadaṇḍako chattadaṇḍo chattasalākāti idamettha bhājanīyabhaṇḍaṃ,",
  "tika-vin04t:1946_3": "daḍḍhagehamanussā gaṇhitvā gacchantā na vāretabbā.",
  "tika-vin04t:1947_0": "Muñjañca pabbajañca avasesañca chadanatiṇaṃ muṭṭhippamāṇampi chadanatiṇasaṅkhepagatesu tālapaṇṇādīsu",
  "tika-vin04t:1947_1": "yaṃkiñci ekapaṇṇampi saṅghassa dinnaṃ vā tatthajātakaṃ vā bahiārāme saṅghike tiṇavatthusmiṃ jātakaṃ vā",
  "tika-vin04t:1947_2": "rakkhitagopitaṃ garubhaṇḍaṃ,",
  "tika-vin04t:1947_3": "tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati.",
  "tika-vin04t:1947_4": "Daḍḍhagehamanussā gahetvā gacchantā na vāretabbā,",
  "tika-vin04t:1947_5": "aṭṭhaṅgulappamāṇopi rittakapotthako garubhaṇḍameva.",
  "tika-vin04t:1948_0": "Mattikā pakatimattikā vā hotu pañcavaṇṇā vā sudhā vā sajjurasakaṅguṭṭhasilesādīsu vā yaṃkiñci dullabhaṭṭhāne",
  "tika-vin04t:1948_1": "ānetvā vā dinnaṃ tatthajātakaṃ vā rakkhitagopitaṃ tālapakkamattaṃ garubhaṇḍaṃ hoti,",
  "tika-vin04t:1948_2": "tampi saṅghakamme ca cetiyakamme ca kate atirekaṃ puggalikakamme dātuṃ vaṭṭati.",
  "tika-vin04t:1948_3": "Hiṅguhiṅgulakaharitālamanosilañjanādīni pana bhājanīyāni.",
  "tika-vin04t:1949_0": "Dārubhaṇḍe yo koci veḷumhi vuttappamāṇo dārubhaṇḍako saṅghassa dinno vā tatthajātako vā rakkhitagopito garubhaṇḍaṃ,",
  "tika-vin04t:1949_1": "api ca sabbāpi dāruveḷucammapāsāṇādivikati dārubhaṇḍena saṅgahitā,",
  "tika-vin04t:1949_2": "tattha mañcapīṭhehi asaṅgahitāni āsandikādīni antamaso coḷena vā palālehi vā paṇṇehi vā katapīṭhaṃ upādāya sabbāni āsanāni.",
  "tika-vin04t:1950_0": "Vaṅkaphalakaṃ dīghaphalakaṃ cīvaradhovanaphalakaṃ ghaṭṭanaphalakaṃ ghaṭṭanamuggaro dantakaṭṭhacchedanagaṇṭhikā",
  "tika-vin04t:1950_1": "daṇḍamuggaro nāvā ambaṇaṃ rajanadoṇi udakapaṭicchako dārumayo vā dantamayo vā veḷumayo vā sapādakopi",
  "tika-vin04t:1950_2": "apādakopi samuggo mañjūsā pādaggaṇhanakato atirekappamāṇo karaṇḍo udakadoṇi udakakaṭāhaṃ uḷuṅko kaṭacchupānīyasarāvaṃ",
  "tika-vin04t:1950_3": "pānīyasaṅkhoti etesu yaṃkiñci saṅghe dinnaṃ garubhaṇḍaṃ.",
  "tika-vin04t:1950_4": "Saṅkhathālakaṃ pana bhājanīyaṃ,",
  "tika-vin04t:1950_5": "tathā dārumayo udakatumbo.",
  "tika-vin04t:1951_0": "Pādakathalikamaṇḍalaṃ dārumayaṃ vā hotu coḷapaṇṇādimayaṃ vā sabbaṃ garubhaṇḍaṃ.",
  "tika-vin04t:1951_1": "Ādhārako pattapidhānaṃ tālavaṇṭaṃ bījanī caṅkoṭakaṃ pacchi yaṭṭhisammuñjanī muṭṭhisammuñjanīti etesupi",
  "tika-vin04t:1951_2": "yaṃkiñci khuddakaṃ vā mahantaṃ vā dāruveḷupaṇṇacammādīsu yena kenaci kataṃ garubhaṇḍameva.",
  "tika-vin04t:1952_0": "Thambhatulāsopānaphalakādīsu yaṃkiñci dārumayaṃ vā pāsāṇamayaṃ vā gehasambhārūpagaṃ yo koci kaṭasārako",
  "tika-vin04t:1952_1": "yaṃkiñci bhūmattharaṇaṃ yaṃkiñci akappiyacammaṃ,",
  "tika-vin04t:1952_2": "sabbaṃ saṅghikaṃ garubhaṇḍaṃ,",
  "tika-vin04t:1952_3": "bhūmattharaṇaṃ kātuṃ vaṭṭati.",
  "tika-vin04t:1952_4": "Eḷakacammaṃ pana paccattharaṇagatikaṃ hoti,",
  "tika-vin04t:1952_5": "tampi garubhaṇḍameva,",
  "tika-vin04t:1952_6": "kappiyacammāni bhājanīyāni,",
  "tika-vin04t:1952_7": "kurundiyaṃ pana sabbaṃ mañcappamāṇaṃ cammaṃ garubhaṇḍanti vuttaṃ.",
  "tika-vin04t:1953_0": "Udukkhalaṃ musalaṃ suppaṃ nisadaṃ nisadapoto pāsāṇadoṇi pāsāṇakaṭāhaṃ sabbaṃ kasibhaṇḍampi garubhaṇḍaṃ,",
  "tika-vin04t:1953_1": "sabbaṃ cakkayuttayānaṃ garubhaṇḍameva.",
  "tika-vin04t:1953_2": "Mañcapīṭhānaṃ pādā ca aṭaniyo ca vāsiparasuādīnaṃ daṇḍā cāti etesu yaṃkiñci aniṭṭhitaṃ bhājanīyaṃ,",
  "tika-vin04t:1953_3": "tacchitamaṭṭhaṃ pana garubhaṇḍaṃ hoti,",
  "tika-vin04t:1953_4": "anuññātavāsiyā daṇḍo chattaṃ muṭṭhipaṇṇaṃ kattarayaṭṭhi upāhanā araṇisahitaṃ dhammakaraṇo pādaggaṇhanakato",
  "tika-vin04t:1953_5": "anatirittaṃ āmalakatumbaṃ āmalakaghaṭo lābukatumbaṃ lābukaghaṭo visāṇatumbanti sabbametaṃ bhājanīyaṃ,",
  "tika-vin04t:1953_6": "tato paraṃ garubhaṇḍaṃ.",
  "tika-vin04t:1954_0": "Hatthidanto vā yaṃkiñci visāṇaṃ vā atacchitaṃ yathāgatameva bhājanīyaṃ,",
  "tika-vin04t:1954_1": "tehi katamañcapīṭhapādādīsu purimasadisova vinicchayo.",
  "tika-vin04t:1954_2": "Tacchitaniṭṭhitopi hiṅgukaraṇḍako añjanikaraṇḍako gaṇṭhikā vidho añjanī añjanisalākā udakapuñchanīti idaṃ sabbaṃ bhājanīyameva.",
  "tika-vin04t:1955_0": "Mattikābhaṇḍe sabbaṃ manussānaṃ upabhogaparibhogaṃ ghaṭapiṭharādikulālabhājanaṃ,",
  "tika-vin04t:1955_1": "pattakaṭāhaṃ aṅgārakaṭāhaṃ dhūmadānakaṃ dīparukkhako dīpakapallikā cayaniṭṭhakā chadaniṭṭhakā thupikāti sabbaṃ garubhaṇḍaṃ,",
  "tika-vin04t:1955_2": "etesu pana vuttanayesu garubhaṇḍesu yaṃkiñci veḷuādiṃ attano atthāya gaṇhantena samakaṃ vā atirekaṃ vā phātikammaṃ katvā gahetabbaṃ.",
  "tika-vin04t:1955_3": "Pādaggaṇhanakato anatirittappamāṇo pana ghaṭako patto thālakaṃ kañcanako kuṇḍikāti idamettha bhājanīyaṃ,",
  "tika-vin04t:1955_4": "yathā ca mattikābhaṇḍe evaṃ lohabhaṇḍepi kuṇḍikā bhājanīyakoṭṭhāsameva bhajati.",
  "tika-vin04t:1955_5": "Iti yaṃ bhājanīyaṃ vissajjanīyampi taṃ evaṃ vissajjiyavebhaṅgiyasaṅkhātaṃ aññaṃ parikkhāraṃ datvā khīyantassa dukkaṭaṃ,",
  "tika-vin04t:1955_6": "itaraṃ pana dātumeva na vaṭṭati.",
  "tika-vin04t:1955_7": "Issaravatāya dento thullaccayaṃ āpajjati,",
  "tika-vin04t:1955_8": "theyyacittena gaṇhanto bhaṇḍaṃ agghāpetvā kāretabbo.",
  "tika-vin04t:1955_9": "Yathā ca aññaṃ parikkhāraṃ datvā khīyantassa dukkaṭaṃ,",
  "tika-vin04t:1955_10": "tathā saṅghena asammatassa cīvaraṃ vā aññaṃ vā parikkhāraṃ datvā khīyantassa dukkaṭameva,",
  "tika-vin04t:1955_11": "anupasampanne sabbattha tikadukkaṭaṃ.",
  "tika-vin04t:1955_12": "Pakatiyā pana chandādivasena karontaṃ disvā “ko attho tassa dinnena,",
  "tika-vin04t:1955_13": "laddhāpi vinipātessati,",
  "tika-vin04t:1955_14": "na sammā upanessatī”ti khīyantassa,",
  "tika-vin04t:1955_15": "ummattakādīnañca anāpatti.",
  "tika-vin04t:1955_16": "Upasampannatā,",
  "tika-vin04t:1955_17": "dhammena laddhasammutitā,",
  "tika-vin04t:1955_18": "saṅghena saddhiṃ vikappanupagacīvaradānaṃ,",
  "tika-vin04t:1955_19": "pacchā khīyitukāmatāya khīyanāti imānettha cattāri aṅgāni.",
  "tika-vin04t:1955_20": "Samuṭṭhānādīni adinnādānasadisāni,",
  "tika-vin04t:1955_21": "idaṃ pana dukkhavedananti.",
  "tika-vin04t:1956_0": "Dubbalasikkhāpadavaṇṇanā niṭṭhitā.",
  "tika-vin04t:1957_0": "12. Pariṇāmanasikkhāpadavaṇṇanā",
  "tika-vin04t:1958_0": "Dvādasame sabbaṃ tiṃsakakaṇḍe pariṇāmanasikkhāpade vuttanayameva.",
  "tika-vin04t:1958_1": "Ayameva hi viseso,",
  "tika-vin04t:1958_2": "tattha attano pariṇāmitattā nissaggiyaṃ pācittiyaṃ,",
  "tika-vin04t:1958_3": "idha puggalassa pariṇāmitattā suddhikapācittiyanti.",
  "tika-vin04t:1959_0": "Pariṇāmanasikkhāpadavaṇṇanā niṭṭhitā.",
  "tika-vin04t:1960_0": "Sahadhammikavaggo aṭṭhamo.",
  "tika-vin04t:1961_0": "9. Ratanavaggo",
  "tika-vin04t:1962_0": "1. Antepurasikkhāpadavaṇṇanā",
  "tika-vin04t:1963_0": "Ratanavaggassa paṭhame khattiyassāti khattiyajātikassa,",
  "tika-vin04t:1963_1": "muddhābhisittassāti khattiyābhisekena muddhani abhisittassa.",
  "tika-vin04t:1963_2": "Anikkhanto rājā itoti anikkhantarājakaṃ,",
  "tika-vin04t:1963_3": "tasmiṃ anikkhantarājake,",
  "tika-vin04t:1963_4": "sayanighareti attho.",
  "tika-vin04t:1963_5": "Ratanaṃ vuccati mahesī,",
  "tika-vin04t:1963_6": "niggatanti nikkhantaṃ,",
  "tika-vin04t:1963_7": "aniggataṃ ratanaṃ itoti aniggataratanakaṃ,",
  "tika-vin04t:1963_8": "tasmiṃ aniggataratanake,",
  "tika-vin04t:1963_9": "sayanighareti attho.",
  "tika-vin04t:1963_10": "Indakhīlaṃ atikkameyyāti ettha attano āgatabhāvaṃ ajānāpetvā sayanigharassa ummāraṃ paṭhamaṃ pādaṃ atikkāmentassa dukkaṭaṃ,",
  "tika-vin04t:1963_11": "dutiyaṃ pācittiyaṃ.",
  "tika-vin04t:1964_0": "Sāvatthiyaṃ āyasmantaṃ ānandaṃ ārabbha rañño antepurappavisanavatthusmiṃ paññattaṃ,",
  "tika-vin04t:1964_1": "asādhāraṇapaññatti,",
  "tika-vin04t:1964_2": "anāṇattikaṃ,",
  "tika-vin04t:1964_3": "tikapācittiyaṃ,",
  "tika-vin04t:1964_4": "paṭisaṃvidite appaṭisaṃviditasaññino,",
  "tika-vin04t:1964_5": "vematikassa ca dukkaṭaṃ.",
  "tika-vin04t:1964_6": "Paṭisaṃviditasaññissa,",
  "tika-vin04t:1964_7": "na khattiyassa vā,",
  "tika-vin04t:1964_8": "na khattiyābhisekena abhisittassa vā,",
  "tika-vin04t:1964_9": "ubhosu vā,",
  "tika-vin04t:1964_10": "ubhinnaṃ vā aññatarasmiṃ nikkhante sayanigharaṃ pavisantassa,",
  "tika-vin04t:1964_11": "asayanighare,",
  "tika-vin04t:1964_12": "ummattakādīnañca anāpatti.",
  "tika-vin04t:1964_13": "Khattiyatā,",
  "tika-vin04t:1964_14": "abhisittatā,",
  "tika-vin04t:1964_15": "ubhinnampi sayanigharato anikkhantatā,",
  "tika-vin04t:1964_16": "appaṭisaṃviditatā,",
  "tika-vin04t:1964_17": "indakhīlātikkamoti imānettha pañca aṅgāni.",
  "tika-vin04t:1964_18": "Samuṭṭhānādīni paṭhamakathinasadisāni,",
  "tika-vin04t:1964_19": "idaṃ pana kiriyākiriyanti.",
  "tika-vin04t:1965_0": "Antepurasikkhāpadavaṇṇanā niṭṭhitā.",
  "tika-vin04t:1966_0": "2. Ratanasikkhāpadavaṇṇanā",
  "tika-vin04t:1967_0": "Dutiye ratananti muttādidasavidhaṃ.",
  "tika-vin04t:1967_1": "Ratanasammatanti yaṃkiñci manussānaṃ upabhogaparibhogaṃ.",
  "tika-vin04t:1967_2": "Ajjhārāme vāti parikkhittassa antopaṭikkhepe aparikkhittassa dvinnaṃ leḍḍupātānaṃ anto.",
  "tika-vin04t:1967_3": "Ajjhāvasatheti parikkhittassa antopaṭikkhepe,",
  "tika-vin04t:1967_4": "aparikkhittassa musalapātabbhantare.",
  "tika-vin04t:1967_5": "Ayaṃ panettha vinicchayo –",
  "tika-vin04t:1967_6": "jātarūparajataṃ attano atthāya uggaṇhantassa vā uggaṇhāpentassa vā nissaggiyaṃ pācittiyaṃ.",
  "tika-vin04t:1967_7": "Saṅghagaṇapuggalacetiyanavakammānaṃ atthāya dukkaṭaṃ,",
  "tika-vin04t:1967_8": "avasese muttādiratane sabbesampi atthāya dukkaṭameva.",
  "tika-vin04t:1967_9": "Kappiyavatthuṃ vā akappiyavatthuṃ vā antamaso mātusantakampi bhaṇḍāgārikasīsena paṭisāmentassa pācittiyaṃ,",
  "tika-vin04t:1967_10": "tādisaṃ pana attano santakaṃ katvā paṭisāmetuṃ vaṭṭati.",
  "tika-vin04t:1967_11": "“Idaṃ paṭisāmethā”ti vutte pana “na vaṭṭatī”ti paṭikkhipitabbaṃ.",
  "tika-vin04t:1967_12": "Sace kupitā pātetvā gacchanti,",
  "tika-vin04t:1967_13": "palibodho nāma hoti,",
  "tika-vin04t:1967_14": "paṭisāmetabbaṃ.",
  "tika-vin04t:1967_15": "Vihāre kammaṃ karontā vaḍḍhakīādayo vā rājavallabhā vā “yaṃkiñci upakaraṇaṃ vā sayanabhaṇḍaṃ vā paṭisāmetvā dethā”ti vadanti,",
  "tika-vin04t:1967_16": "chandenapi bhayenapi na kātabbameva,",
  "tika-vin04t:1967_17": "guttaṭṭhānaṃ pana dassetuṃ vaṭṭati.",
  "tika-vin04t:1968_0": "Ajjhārāmaajjhāvasathesupi yādise ṭhāne “bhikkhūhi vā sāmaṇerehi vā gahitaṃ bhavissatī”ti āsaṅkā uppajjati,",
  "tika-vin04t:1968_1": "tādiseyeva ṭhāne uggahetvā vā uggahāpetvā vā saññāṇaṃ katvā nikkhipitabbaṃ,",
  "tika-vin04t:1968_2": "“yassa bhaṇḍaṃ naṭṭhaṃ,",
  "tika-vin04t:1968_3": "so āgacchatū”ti ca ācikkhitabbaṃ.",
  "tika-vin04t:1968_4": "Atha yo āgacchati,",
  "tika-vin04t:1968_5": "so “kīdisaṃ te bhaṇḍaṃ naṭṭha”nti pucchitabbo,",
  "tika-vin04t:1968_6": "sace saññāṇena sampādeti, dātabbaṃ. No ce,",
  "tika-vin04t:1968_7": "‘vicināhī’ti vattabbo.",
  "tika-vin04t:1968_8": "Tamhā āvāsā pakkamantena patirūpānaṃ bhikkhūnaṃ hatthe,",
  "tika-vin04t:1968_9": "tesu asati patirūpānaṃ gahapatikānaṃ hatthe nikkhipitvā pakkamitabbaṃ.",
  "tika-vin04t:1968_10": "Yo pana neva pakkamati,",
  "tika-vin04t:1968_11": "na sāmikaṃ passati,",
  "tika-vin04t:1968_12": "tena thāvaraṃ senāsanaṃ vā cetiyaṃ vā pokkharaṇiṃ vā kāretabbo.",
  "tika-vin04t:1968_13": "Sace dīghassa addhuno accayena sāmiko āgacchati,",
  "tika-vin04t:1968_14": "taṃ dassetvā ‘anumodāhī’ti vattabbo.",
  "tika-vin04t:1968_15": "Sace nānumodati,",
  "tika-vin04t:1968_16": "“dehi me dhana”nti codeti,",
  "tika-vin04t:1968_17": "samādapetvā dātabbaṃ.",
  "tika-vin04t:1969_0": "Sāvatthiyaṃ aññataraṃ bhikkhuṃ ārabbha ratanauggaṇhanavatthusmiṃ paññattaṃ,",
  "tika-vin04t:1969_1": "“aññatra ajjhārāmā vā,",
  "tika-vin04t:1969_2": "ajjhāvasathā vā”ti ayamettha duvidhā anupaññatti,",
  "tika-vin04t:1969_3": "sādhāraṇapaññatti,",
  "tika-vin04t:1969_4": "sāṇattikaṃ,",
  "tika-vin04t:1969_5": "anuññātaṭṭhāne anādariyena uggahetvā anikkhipantassa dukkaṭaṃ.",
  "tika-vin04t:1969_6": "Anuññātaṭṭhāne gahetvā nikkhipantassa,",
  "tika-vin04t:1969_7": "yaṃ hoti āmāsaṃ ratanasammataṃ,",
  "tika-vin04t:1969_8": "taṃ vissāsaṃ vā tāvakālikaṃ vā uggaṇhantassa,",
  "tika-vin04t:1969_9": "paṃsukūlasaññāya gaṇhato,",
  "tika-vin04t:1969_10": "ummattakādīnañca anāpatti.",
  "tika-vin04t:1969_11": "Ananuññātakaraṇaṃ,",
  "tika-vin04t:1969_12": "parasantakatā,",
  "tika-vin04t:1969_13": "vissāsaggāhapaṃsukūlasaññānaṃ abhāvo,",
  "tika-vin04t:1969_14": "uggahaṇaṃ vā uggahāpanaṃ vāti imānettha cattāri aṅgāni.",
  "tika-vin04t:1969_15": "Samuṭṭhānādīni sañcarittasadisānīti.",
  "tika-vin04t:1970_0": "Ratanasikkhāpadavaṇṇanā niṭṭhitā.",
  "tika-vin04t:1971_0": "3. Vikālagāmappavesanasikkhāpadavaṇṇanā",
  "tika-vin04t:1972_0": "Tatiye santaṃ bhikkhuṃ anāpucchāti idaṃ cāritte vuttanayameva.",
  "tika-vin04t:1972_1": "Vikāleti majjhanhikātikkamato paṭṭhāya antoaruṇe,",
  "tika-vin04t:1972_2": "etasmiṃ antare “vikāle gāmappavesanaṃ āpucchāmī”ti vā,",
  "tika-vin04t:1972_3": "“gāmaṃ pavisissāmī”ti vā anāpucchitvā asati tathārūpe accāyike karaṇīye parikkhittassa gāmassa parikkhepaṃ atikkamantassa,",
  "tika-vin04t:1972_4": "aparikkhittassa upacāraṃ okkamantassa paṭhamapāde dukkaṭaṃ,",
  "tika-vin04t:1972_5": "dutiyapāde pācittiyaṃ.",
  "tika-vin04t:1972_6": "Sacepi sambahulā kenaci kammena gāmaṃ pavisanti,",
  "tika-vin04t:1972_7": "sabbehi aññamaññaṃ āpucchitabbaṃ.",
  "tika-vin04t:1972_8": "“Tasmiṃ gāme taṃ kammaṃ na sampajjatī”ti aññaṃ gāmaṃ gacchantānaṃ puna āpucchanakiccaṃ natthi.",
  "tika-vin04t:1972_9": "Sace pana ussāhaṃ paṭippassambhetvā vihāraṃ gacchantā antarā aññaṃ gāmaṃ pavisitukāmā honti,",
  "tika-vin04t:1972_10": "āpucchitabbameva.",
  "tika-vin04t:1972_11": "Kulaghare vā āsanasālāyaṃ vā bhattakiccaṃ katvā telabhikkhāya vā sappibhikkhāya vā caritukāmena sace passe bhikkhu atthi,",
  "tika-vin04t:1972_12": "āpucchitabbo,",
  "tika-vin04t:1972_13": "asante ‘natthī’ti gantabbaṃ.",
  "tika-vin04t:1972_14": "Vīthiṃ otaritvā pana bhikkhuṃ disvāpi āpucchanakiccaṃ natthi.",
  "tika-vin04t:1972_15": "Yo pana gāmamajjhena maggo hoti,",
  "tika-vin04t:1972_16": "sace tena gacchantassa “telādīnaṃ atthāya carissāmī”ti cittaṃ uppajjati,",
  "tika-vin04t:1972_17": "passe bhikkhuṃ disvā āpucchitabbaṃ.",
  "tika-vin04t:1972_18": "Maggā anokkamma carantassa pana āpucchanakiccaṃ natthi,",
  "tika-vin04t:1972_19": "okkamantassa vuttanayeneva pācittiyaṃ.",
  "tika-vin04t:1973_0": "Sāvatthiyaṃ chabbaggiye ārabbha vikāle gāmappavesanavatthusmiṃ paññattaṃ,",
  "tika-vin04t:1973_1": "“santaṃ bhikkhu”nti ca “anāpucchā”ti ca “aññatra tathārūpā accāyikā karaṇīyā”ti ca imā panettha tisso anupaññattiyo,",
  "tika-vin04t:1973_2": "asādhāraṇapaññatti,",
  "tika-vin04t:1973_3": "anāṇattikaṃ,",
  "tika-vin04t:1973_4": "tikapācittiyaṃ,",
  "tika-vin04t:1973_5": "kāle vikālasaññino,",
  "tika-vin04t:1973_6": "vematikassa ca dukkaṭaṃ.",
  "tika-vin04t:1973_7": "Kālasaññino pana,",
  "tika-vin04t:1973_8": "yo ca accāyike vā karaṇīye,",
  "tika-vin04t:1973_9": "santaṃ vā āpucchitvā,",
  "tika-vin04t:1973_10": "asantaṃ vā anāpucchitvā pavisati,",
  "tika-vin04t:1973_11": "antarārāmabhikkhunupassayatitthiyaseyyapaṭikkamanesu vā aññataraṃ gacchati, tassa,",
  "tika-vin04t:1973_12": "gāmena maggo hoti,",
  "tika-vin04t:1973_13": "tena gacchato, āpadāsu,",
  "tika-vin04t:1973_14": "ummattakādīnañca anāpatti.",
  "tika-vin04t:1973_15": "Santaṃ bhikkhuṃ anāpucchatā,",
  "tika-vin04t:1973_16": "anuññātakāraṇābhāvo,",
  "tika-vin04t:1973_17": "vikāle gāmappavisananti imānettha tīṇi aṅgāni.",
  "tika-vin04t:1973_18": "Samuṭṭhānādīni kathinasadisāneva,",
  "tika-vin04t:1973_19": "idaṃ pana kiriyākiriyanti.",
  "tika-vin04t:1974_0": "Vikālagāmappavesanasikkhāpadavaṇṇanā niṭṭhitā.",
  "tika-vin04t:1975_0": "4. Sūcigharasikkhāpadavaṇṇanā",
  "tika-vin04t:1976_0": "Catutthe bhedanameva bhedanakaṃ,",
  "tika-vin04t:1976_1": "taṃ assa atthīti bhedanakaṃ.",
  "tika-vin04t:1976_2": "Tasmā evarūpe sūcighare karaṇakārāpanesu dukkaṭaṃ,",
  "tika-vin04t:1976_3": "paṭilābhena pana taṃ bhinditvā pācittiyaṃ desetabbaṃ.",
  "tika-vin04t:1977_0": "Sakkesu sambahule bhikkhū ārabbha bahusūcigharaviññāpanavatthusmiṃ paññattaṃ,",
  "tika-vin04t:1977_1": "sādhāraṇapaññatti,",
  "tika-vin04t:1977_2": "sāṇattikaṃ,",
  "tika-vin04t:1977_3": "attanā vippakataṃ attanā vā,",
  "tika-vin04t:1977_4": "parehi vā,",
  "tika-vin04t:1977_5": "parehi vippakatampi attanā vā,",
  "tika-vin04t:1977_6": "parehi vā pariyosāpetvā labhantassa catukkapācittiyaṃ.",
  "tika-vin04t:1977_7": "Aññassatthāya karaṇakārāpanesu,",
  "tika-vin04t:1977_8": "aññena kataṃ paṭilabhitvā paribhuñjane dukkaṭaṃ.",
  "tika-vin04t:1977_9": "Gaṇṭhike araṇike vidhe añjaniyā añjanisalākāya vāsijaṭe udakapuñchaniyāti etesu yaṃkiñci aṭṭhiādīhi karontassa,",
  "tika-vin04t:1977_10": "ummattakādīnañca anāpatti.",
  "tika-vin04t:1977_11": "Sūcigharatā,",
  "tika-vin04t:1977_12": "aṭṭhimayāditā,",
  "tika-vin04t:1977_13": "attano atthāya karaṇaṃ vā kārāpetvā vā paṭilābhoti imānettha tīṇi aṅgāni.",
  "tika-vin04t:1977_14": "Samuṭṭhānādīni sañcarittasadisānīti.",
  "tika-vin04t:1978_0": "Sūcigharasikkhāpadavaṇṇanā niṭṭhitā.",
  "tika-vin04t:1979_0": "5. Mañcapīṭhasikkhāpadavaṇṇanā",
  "tika-vin04t:1980_0": "Pañcame mañcanti masārakādīsu aññataraṃ.",
  "tika-vin04t:1980_1": "Pīṭhampi tādisameva,",
  "tika-vin04t:1980_2": "taṃ pana mañco viya atidīghaṃ,",
  "tika-vin04t:1980_3": "āsandiko viya ca samaṃ caturassaṃ na hoti.",
  "tika-vin04t:1980_4": "Chedanakaṃ bhedanakasadisameva.",
  "tika-vin04t:1981_0": "Sāvatthiyaṃ upanandaṃ ārabbha ucce mañce sayanavatthusmiṃ paññattaṃ,",
  "tika-vin04t:1981_1": "pamāṇikaṃ karontassa,",
  "tika-vin04t:1981_2": "pamāṇātikkantaṃ labhitvā chinditvā yathā pamāṇameva upari dissati,",
  "tika-vin04t:1981_3": "evaṃ nikhaṇitvā vā,",
  "tika-vin04t:1981_4": "uttānaṃ vā katvā,",
  "tika-vin04t:1981_5": "aṭṭakaṃ vā bandhitvā paribhuñjantassa,",
  "tika-vin04t:1981_6": "ummattakādīnañca anāpatti.",
  "tika-vin04t:1981_7": "Pamāṇātikkantamañcapīṭhatā,",
  "tika-vin04t:1981_8": "attano atthāya karaṇaṃ vā kārāpetvā vā paṭilābhoti imānettha dve aṅgāni.",
  "tika-vin04t:1981_9": "Sesaṃ sabbaṃ sūcigharasikkhāpadasadisamevāti.",
  "tika-vin04t:1982_0": "Mañcapīṭhasikkhāpadavaṇṇanā niṭṭhitā.",
  "tika-vin04t:1983_0": "6. Tūlonaddhasikkhāpadavaṇṇanā",
  "tika-vin04t:1984_0": "Chaṭṭhe tūlaṃ onaddhametthāti tūlonaddhaṃ,",
  "tika-vin04t:1984_1": "cimilikaṃ pattharitvā tūlaṃ pakkhipitvā upari cimilikāya onaddhanti vuttaṃ hoti.",
  "tika-vin04t:1984_2": "Uddālanakaṃ bhedanakasadisameva.",
  "tika-vin04t:1985_0": "Sāvatthiyaṃ chabbaggiye ārabbha tūlonaddhakārāpanavatthusmiṃ paññattaṃ,",
  "tika-vin04t:1985_1": "āyoge kāyabandhane aṃsabaddhake pattatthavikāya parissāvane bimbohane,",
  "tika-vin04t:1985_2": "aññena kataṃ tūlonaddhaṃ paṭilabhitvā uddāletvā paribhuñjantassa,",
  "tika-vin04t:1985_3": "ummattakādīnañca anāpatti.",
  "tika-vin04t:1985_4": "Bimbohanañcettha sīsappamāṇameva vaṭṭati,",
  "tika-vin04t:1985_5": "sīsappamāṇaṃ nāma yassa vitthārato tīsu koṇesu dvinnaṃ antaraṃ vidatthicaturaṅgulaṃ hoti,",
  "tika-vin04t:1985_6": "majjhe muṭṭhiratanaṃ,",
  "tika-vin04t:1985_7": "dīghato diyaḍḍharatanaṃ vā dviratanaṃ vā.",
  "tika-vin04t:1985_8": "Tūlonaddhamañcapīṭhatā,",
  "tika-vin04t:1985_9": "attano atthāya karaṇaṃ vā kārāpetvā vā paṭilābhoti imānettha dve aṅgāni.",
  "tika-vin04t:1985_10": "Sesaṃ vuttanayeneva veditabbanti.",
  "tika-vin04t:1986_0": "Tūlonaddhasikkhāpadavaṇṇanā niṭṭhitā.",
  "tika-vin04t:1987_0": "7. Nisīdanasikkhāpadavaṇṇanā",
  "tika-vin04t:1988_0": "Sattame nisīdananti santhatasadisaṃ santharitvā ekasmiṃ ante sugatavidatthippamāṇaṃ dvīsu ṭhānesu phāletvā",
  "tika-vin04t:1988_1": "katāhi tīhi dasāhi yuttassa parikkhārassetaṃ nāmaṃ.",
  "tika-vin04t:1989_0": "Sāvatthiyaṃ chabbaggiye ārabbha appamāṇikāni nisīdanāni dhāraṇavatthusmiṃ paññattaṃ,",
  "tika-vin04t:1989_1": "“dasā vidatthī”ti ayamettha anupaññatti,",
  "tika-vin04t:1989_2": "asādhāraṇapaññatti,",
  "tika-vin04t:1989_3": "pamāṇikaṃ vā ūnakaṃ vā karontassa,",
  "tika-vin04t:1989_4": "aññena kataṃ pamāṇātikkantaṃ paṭilabhitvā chinditvā paribhuñjantassa,",
  "tika-vin04t:1989_5": "vitānādīsu yaṃkiñci karontassa,",
  "tika-vin04t:1989_6": "ummattakādīnañca anāpatti.",
  "tika-vin04t:1989_7": "Nisīdanassa pamāṇātikkantatā,",
  "tika-vin04t:1989_8": "attano atthāya karaṇaṃ vā kārāpetvā vā paṭilābhoti imānettha dve aṅgāni.",
  "tika-vin04t:1989_9": "Sesaṃ vuttanayeneva veditabbanti.",
  "tika-vin04t:1990_0": "Nisīdanasikkhāpadavaṇṇanā niṭṭhitā.",
  "tika-vin04t:1991_0": "8. Kaṇḍuppaṭicchādisikkhāpadavaṇṇanā",
  "tika-vin04t:1992_0": "Aṭṭhame kaṇḍuppaṭicchādinti adhonābhiubbhajāṇumaṇḍalaṃ kaṇḍupīḷakaassāvathullakacchābādhānaṃ paṭicchādanatthaṃ anuññātaṃ cīvaraṃ.",
  "tika-vin04t:1993_0": "Sāvatthiyaṃ chabbaggiye ārabbha appamāṇikāyo kaṇḍuppaṭicchādikāyo dhāraṇavatthusmiṃ paññattaṃ,",
  "tika-vin04t:1993_1": "sādhāraṇapaññatti,",
  "tika-vin04t:1993_2": "sesaṃ nisīdane vuttanayeneva veditabbanti.",
  "tika-vin04t:1994_0": "Kaṇḍuppaṭicchādisikkhāpadavaṇṇanā niṭṭhitā.",
  "tika-vin04t:1995_0": "9. Vassikasāṭikasikkhāpadavaṇṇanā",
  "tika-vin04t:1996_0": "Navame sāvatthiyaṃ chabbaggiye ārabbha appamāṇikāyo vassikasāṭikāyo dhāraṇavatthusmiṃ paññattaṃ,",
  "tika-vin04t:1996_1": "sesamettha yaṃ vattabbaṃ,",
  "tika-vin04t:1996_2": "taṃ nisīdane vuttanayamevāti.",
  "tika-vin04t:1997_0": "Vassikasāṭikasikkhāpadavaṇṇanā niṭṭhitā.",
  "tika-vin04t:1998_0": "10. Nandasikkhāpadavaṇṇanā",
  "tika-vin04t:1999_0": "Dasame sāvatthiyaṃ āyasmantaṃ nandaṃ ārabbha sugatacīvarappamāṇaṃ cīvaraṃ dhāraṇavatthusmiṃ paññattaṃ,",
  "tika-vin04t:1999_1": "sādhāraṇapaññatti,",
  "tika-vin04t:1999_2": "sesaṃ nisīdane vuttanayamevāti.",
  "tika-vin04t:2000_0": "Nandasikkhāpadavaṇṇanā niṭṭhitā.",
  "tika-vin04t:2001_0": "Ratanavaggo navamo.",
  "tika-vin04t:2002_0": "Kaṅkhāvitaraṇiyā pātimokkhavaṇṇanāya",
  "tika-vin04t:2003_0": "Suddhapācittiyavaṇṇanā niṭṭhitā.",
  "tika-vin04t:2004_0": "Pāṭidesanīyakaṇḍo",
  "tika-vin04t:2005_0": "1. Paṭhamapāṭidesanīyasikkhāpadavaṇṇanā",
  "tika-vin04t:2006_0": "Pāṭidesanīyesu paṭhame antaragharaṃ paviṭṭhāyāti vacanato sace tassā antarārāmādīsu ṭhatvāpi dadamānāya",
  "tika-vin04t:2006_1": "hatthato sayaṃ rathiyābyūhasiṅghāṭakagharānaṃ aññatarasmiṃ ṭhitopi gaṇhāti,",
  "tika-vin04t:2006_2": "doso natthi.",
  "tika-vin04t:2006_3": "Tassā pana rathiyādīsu ṭhatvā dadamānāya,",
  "tika-vin04t:2006_4": "rathiyādīsu vā,",
  "tika-vin04t:2006_5": "antarārāmādīsu vā ṭhatvāpi yaṃkiñci āmisaṃ ajjhoharaṇatthāya gaṇhato paṭiggahaṇe dukkaṭaṃ,",
  "tika-vin04t:2006_6": "ajjhohāre ajjhohāre pāṭidesanīyaṃ.",
  "tika-vin04t:2006_7": "Tassa desetabbākāro gārayhaṃ āvusotiādinā nayena sikkhāpade dassitoyeva.",
  "tika-vin04t:2007_0": "Sāvatthiyaṃ aññataraṃ bhikkhuṃ ārabbha aññātikāya bhikkhuniyā antaragharaṃ paviṭṭhāya hatthato āmisaṃ paṭiggahaṇavatthusmiṃ paññattaṃ,",
  "tika-vin04t:2007_1": "asādhāraṇapaññatti,",
  "tika-vin04t:2007_2": "anāṇattikaṃ,",
  "tika-vin04t:2007_3": "yathā cetaṃ,",
  "tika-vin04t:2007_4": "tathā sesānipi,",
  "tika-vin04t:2007_5": "tikapāṭidesanīyaṃ,",
  "tika-vin04t:2007_6": "yāmakālikādīsu paṭiggahaṇepi ajjhoharaṇepi dukkaṭaṃ,",
  "tika-vin04t:2007_7": "ekatoupasampannāya yāvakālikepi tatheva,",
  "tika-vin04t:2007_8": "ñātikāya aññātikasaññivematikānampi eseva nayo.",
  "tika-vin04t:2007_9": "Ñātikasaññino pana,",
  "tika-vin04t:2007_10": "ñātikāya vā dāpentiyā,",
  "tika-vin04t:2007_11": "upanikkhipitvā vā dadamānāya,",
  "tika-vin04t:2007_12": "yā ca antarārāmabhikkhunupassayatitthiyaseyyapaṭikkamanesu ṭhatvā gāmato bahi nīharitvā,",
  "tika-vin04t:2007_13": "yāmakālikādīni vā “sati paccaye paribhuñjā”ti deti, tassa,",
  "tika-vin04t:2007_14": "sikkhamānasāmaṇerīnañca hatthato gahetvā paribhuñjantassa,",
  "tika-vin04t:2007_15": "ummattakādīnañca anāpatti.",
  "tika-vin04t:2007_16": "Paripuṇṇūpasampannatā,",
  "tika-vin04t:2007_17": "aññātikatā,",
  "tika-vin04t:2007_18": "antaraghare ṭhitāya hatthato sahatthā paṭiggahaṇaṃ,",
  "tika-vin04t:2007_19": "yāvakālikatā,",
  "tika-vin04t:2007_20": "ajjhoharaṇanti imānettha pañca aṅgāni.",
  "tika-vin04t:2007_21": "Samuṭṭhānādīni eḷakalomasadisānīti.",
  "tika-vin04t:2008_0": "Paṭhamapāṭidesanīyasikkhāpadavaṇṇanā niṭṭhitā.",
  "tika-vin04t:2009_0": "2. Dutiyapāṭidesanīyasikkhāpadavaṇṇanā",
  "tika-vin04t:2010_0": "Dutiye idha sūpantiādi vosāsanākāradassanaṃ.",
  "tika-vin04t:2010_1": "Apasakka tāva bhaginītiādi apasādetabbākāradassanaṃ.",
  "tika-vin04t:2010_2": "Tatrāyaṃ vinicchayo –",
  "tika-vin04t:2010_3": "ekenāpi bhikkhunā anapasādite ajjhoharaṇatthāya āmisaṃ gaṇhantānaṃ paṭiggahaṇe dukkaṭaṃ,",
  "tika-vin04t:2010_4": "ajjhohāre ajjhohāre pāṭidesanīyanti.",
  "tika-vin04t:2011_0": "Rājagahe chabbaggiye ārabbha bhikkhuniyā vosāsantiyā nanivāraṇavatthusmiṃ paññattaṃ,",
  "tika-vin04t:2011_1": "tikapāṭidesanīyaṃ,",
  "tika-vin04t:2011_2": "ekatoupasampannāya vosāsantiyā nanivārentassa dukkaṭaṃ,",
  "tika-vin04t:2011_3": "tathā anupasampannāya upasampannasaññino vematikassa ca.",
  "tika-vin04t:2011_4": "Anupasampannasaññino,",
  "tika-vin04t:2011_5": "pana yo ca attano vā bhattaṃ dāpentiyā,",
  "tika-vin04t:2011_6": "aññesaṃ vā bhattaṃ dentiyā,",
  "tika-vin04t:2011_7": "yaṃ vā na dinnaṃ,",
  "tika-vin04t:2011_8": "taṃ dāpentiyā,",
  "tika-vin04t:2011_9": "yattha vā na dinnaṃ, tattha,",
  "tika-vin04t:2011_10": "sabbesaṃ vā samakaṃ dāpentiyā,",
  "tika-vin04t:2011_11": "sikkhamānāya vā sāmaṇeriyā vā vosāsantiyā paṭiggahetvā bhuñjati, tassa,",
  "tika-vin04t:2011_12": "pañca bhojanāni ṭhapetvā sabbattha,",
  "tika-vin04t:2011_13": "ummattakādīnañca anāpatti.",
  "tika-vin04t:2011_14": "Paripuṇṇūpasampannatā,",
  "tika-vin04t:2011_15": "pañcabhojanatā,",
  "tika-vin04t:2011_16": "antaraghare anuññātapakārato aññathā vosāsanā,",
  "tika-vin04t:2011_17": "anivāraṇā,",
  "tika-vin04t:2011_18": "ajjhoharaṇanti imānettha pañca aṅgāni.",
  "tika-vin04t:2011_19": "Samuṭṭhānādīni kathinasadisānīti.",
  "tika-vin04t:2012_0": "Dutiyapāṭidesanīyasikkhāpadavaṇṇanā niṭṭhitā.",
  "tika-vin04t:2013_0": "3. Tatiyapāṭidesanīyasikkhāpadavaṇṇanā",
  "tika-vin04t:2014_0": "Tatiye sekkhasammatānīti laddhasekkhasammutikāni.",
  "tika-vin04t:2014_1": "Pubbe animantitoti gharūpacārokkamanato paṭhamataraṃ upacāraṃ anokkamanteyeva pubbe animantito.",
  "tika-vin04t:2014_2": "Agilāno nāma yo sakkoti piṇḍāya carituṃ.",
  "tika-vin04t:2014_3": "Pāṭidesanīyanti gharūpacāraṃ okkamitvā āmisaṃ gaṇhantassa paṭiggahaṇe tāva dukkaṭaṃ,",
  "tika-vin04t:2014_4": "taṃ gahetvā yatthakatthaci bhuñjantassa ajjhohāre ajjhohāre pāṭidesanīyanti.",
  "tika-vin04t:2015_0": "Sāvatthiyaṃ sambahule bhikkhū ārabbha na mattaṃ jānitvā paṭiggahaṇavatthusmiṃ paññattaṃ,",
  "tika-vin04t:2015_1": "“pubbe animantito,",
  "tika-vin04t:2015_2": "agilāno”ti imā panettha dve anupaññattiyo,",
  "tika-vin04t:2015_3": "tikapāṭidesanīyaṃ,",
  "tika-vin04t:2015_4": "yāmakālikādīsu paṭiggahaṇepi ajjhohārepi dukkaṭaṃ,",
  "tika-vin04t:2015_5": "tathā asekkhasammate sekkhasammatasaññino vematikassa ca.",
  "tika-vin04t:2015_6": "Asekkhasammatasaññino,",
  "tika-vin04t:2015_7": "pana yo ca pubbe nimantito vā gilāno vā aññassa vā tesaṃ ghare paññattaṃ bhikkhaṃ gaṇhāti,",
  "tika-vin04t:2015_8": "yassa ca gharato nīharitvā,",
  "tika-vin04t:2015_9": "āsanasālādīsu vā bhikkhuṃ adisvā paṭhamaṃyeva nīharitvā,",
  "tika-vin04t:2015_10": "dvāramūle vā ṭhapitaṃ denti,",
  "tika-vin04t:2015_11": "tassa taṃ bhuñjantassa,",
  "tika-vin04t:2015_12": "niccabhattake,",
  "tika-vin04t:2015_13": "salākabhatte, pakkhike,",
  "tika-vin04t:2015_14": "uposathike,",
  "tika-vin04t:2015_15": "pāṭipadike,",
  "tika-vin04t:2015_16": "yāmakālikādiṃ “sati paccaye paribhuñjā”ti dinnaṃ paribhuñjantassa,",
  "tika-vin04t:2015_17": "ummattakādīnañca anāpatti.",
  "tika-vin04t:2015_18": "Sekkhasammatatā,",
  "tika-vin04t:2015_19": "pubbe animantitatā,",
  "tika-vin04t:2015_20": "agilānatā,",
  "tika-vin04t:2015_21": "gharūpacārokkamanaṃ,",
  "tika-vin04t:2015_22": "ṭhapetvā niccabhattakādīni aññaṃ āmisaṃ gahetvā bhuñjananti imānettha pañca aṅgāni.",
  "tika-vin04t:2015_23": "Samuṭṭhānādīni eḷakalomasadisānīti.",
  "tika-vin04t:2016_0": "Tatiyapāṭidesanīyasikkhāpadavaṇṇanā niṭṭhitā.",
  "tika-vin04t:2017_0": "4. Catutthapāṭidesanīyasikkhāpadavaṇṇanā",
  "tika-vin04t:2018_0": "Catutthe yāni kho pana tāni āraññakānītiādi cīvaravippavāsasikkhāpade vuttanayeneva veditabbaṃ.",
  "tika-vin04t:2018_1": "Pubbe appaṭisaṃviditanti ettha yaṃ itthiyā vā purisena vā gahaṭṭhena vā pabbajitena vā ārāmaṃ vā ārāmūpacāraṃ vā pavisitvā “itthannāmassa, bhante,",
  "tika-vin04t:2018_2": "kulassa khādanīyaṃ vā bhojanīyaṃ vā āhariyissatī”ti ārocitaṃ,",
  "tika-vin04t:2018_3": "taṃ pacchā yathāārocitameva vā āhariyatu,",
  "tika-vin04t:2018_4": "tassa parivāraṃ katvā aññaṃ vā tena saddhiṃ bahukampi,",
  "tika-vin04t:2018_5": "“itthannāmaṃ kulaṃ paṭisaṃviditaṃ katvā khādanīyaṃ vā bhojanīyaṃ vā gahetvā gacchatī”ti sutvā aññāni vā kulāni tehi saddhiṃ āharantu,",
  "tika-vin04t:2018_6": "taṃ sabbaṃ paṭisaṃviditaṃ nāma.",
  "tika-vin04t:2018_7": "Yaṃ pana evaṃ anārocitaṃ anāhaṭañca,",
  "tika-vin04t:2018_8": "taṃ appaṭisaṃviditaṃ nāma.",
  "tika-vin04t:2018_9": "Agilāno nāma yo sakkoti piṇḍāya gantuṃ.",
  "tika-vin04t:2018_10": "Pāṭidesanīyanti evarūpaṃ antamaso ārāmamajjhena gacchantehi addhikehi dinnampi ārāme vā ārāmūpacāre vā",
  "tika-vin04t:2018_11": "paṭiggahetvā ajjhoharantassa paṭiggahaṇe dukkaṭaṃ,",
  "tika-vin04t:2018_12": "ajjhohāre ajjhohāre pāṭidesanīyanti.",
  "tika-vin04t:2019_0": "Sakkesu sambahule bhikkhū ārabbha ārāme core paṭivasante anārocanavatthusmiṃ paññattaṃ,",
  "tika-vin04t:2019_1": "“agilāno”ti ayamettha ekā anupaññatti,",
  "tika-vin04t:2019_2": "tikapāṭidesanīyaṃ,",
  "tika-vin04t:2019_3": "yāmakālikādīsu āhāratthāya paṭiggahaṇepi ajjhohārepi dukkaṭameva,",
  "tika-vin04t:2019_4": "tathā paṭisaṃvidite appaṭisaṃviditasaññino vematikassa ca,",
  "tika-vin04t:2019_5": "paṭisaṃviditasaññino,",
  "tika-vin04t:2019_6": "pana gilānassa,",
  "tika-vin04t:2019_7": "yo ca paṭisaṃviditaṃ katvā āhaṭaṃ vā gilānāvasesakaṃ vā bahārāme vā paṭiggahitaṃ,",
  "tika-vin04t:2019_8": "tatthajātakameva vā mūlaphalādiṃ,",
  "tika-vin04t:2019_9": "yāmakālikādīsu vā yaṃkiñci “sati paccaye paribhuñjā”ti laddhaṃ paribhuñjantassa,",
  "tika-vin04t:2019_10": "ummattakādīnañca anāpatti.",
  "tika-vin04t:2019_11": "Yathāvuttaāraññakasenāsanatā,",
  "tika-vin04t:2019_12": "yāvakālikassa atatthajātakatā,",
  "tika-vin04t:2019_13": "agilānatā,",
  "tika-vin04t:2019_14": "agilānāvasesakatā,",
  "tika-vin04t:2019_15": "appaṭisaṃviditatā,",
  "tika-vin04t:2019_16": "ajjhārāme paṭiggahaṇaṃ,",
  "tika-vin04t:2019_17": "ajjhoharaṇanti imānettha satta aṅgāni.",
  "tika-vin04t:2019_18": "Samuṭṭhānādīni kathinasadisāneva,",
  "tika-vin04t:2019_19": "idaṃ pana kiriyākiriyanti.",
  "tika-vin04t:2020_0": "Catutthapāṭidesanīyasikkhāpadavaṇṇanā niṭṭhitā.",
  "tika-vin04t:2021_0": "Kaṅkhāvitaraṇiyā pātimokkhavaṇṇanāya",
  "tika-vin04t:2022_0": "Pāṭidesanīyavaṇṇanā niṭṭhitā.",
  "tika-vin04t:2023_0": "Sekhiyakaṇḍo",
  "tika-vin04t:2024_0": "1. Parimaṇḍalasikkhāpadavaṇṇanā",
  "tika-vin04t:2025_0": "Sekhiyesu paṭhame parimaṇḍalanti samantato maṇḍalaṃ.",
  "tika-vin04t:2025_1": "Sikkhā karaṇīyāti “evaṃ nivāsessāmī”ti ārāmepi antaragharepi sabbattha sikkhā kātabbā,",
  "tika-vin04t:2025_2": "ettha ca yasmā vattakkhandhake vuttavattānipi sikkhitabbattā sekhiyāneva honti,",
  "tika-vin04t:2025_3": "tasmā pārājikādīsu viya paricchedo na kato.",
  "tika-vin04t:2025_4": "Cārittavinayadassanatthañca “yo pana bhikkhu olambento nivāseyya,",
  "tika-vin04t:2025_5": "dukkaṭa”nti evaṃ āpattināmena avatvā “sikkhā karaṇīyā”ti evaṃ sabbasikkhāpadesu pāḷi āropitā,",
  "tika-vin04t:2025_6": "padabhājane pana “āpatti dukkaṭassā”ti vuttattā sabbattha anādariyakaraṇe dukkaṭaṃ veditabbaṃ.",
  "tika-vin04t:2026_0": "Idāni parimaṇḍalanti ettha nābhimaṇḍalaṃ paṭicchādetvā jāṇumaṇḍalassa heṭṭhā jaṅghaṭṭhikato paṭṭhāya",
  "tika-vin04t:2026_1": "aṭṭhaṅgulamattaṃ nivāsanaṃ otāretvā nivāsentena parimaṇḍalaṃ nivatthaṃ nāma hoti,",
  "tika-vin04t:2026_2": "evaṃ anivāsetvā anādariyena purato vā pacchato vā olambetvā nivāsentassa dukkaṭaṃ.",
  "tika-vin04t:2026_3": "Na kevalañca tasseva,",
  "tika-vin04t:2026_4": "ye caññe “tena kho pana samayena chabbaggiyā gihinivatthaṃ nivāsenti,",
  "tika-vin04t:2026_5": "hatthisoṇḍakaṃ macchavālakaṃ catukkaṇṇakaṃ tālavaṇṭakaṃ satavalikaṃ nivāsenti,",
  "tika-vin04t:2026_6": "saṃvalliyaṃ nivāsentī”ti khandhake nivāsanadosā vuttā,",
  "tika-vin04t:2026_7": "tathā nivāsentassapi dukkaṭameva.",
  "tika-vin04t:2027_0": "Tattha hatthisoṇḍakaṃ nāma nābhimūlato hatthisoṇḍasaṇṭhānaṃ olambakaṃ katvā nivatthaṃ coḷikaitthīnaṃ nivāsanaṃ viya.",
  "tika-vin04t:2027_1": "Macchavālakaṃ nāma ekatodasantaṃ ekato pāsantaṃ olambetvā nivatthaṃ.",
  "tika-vin04t:2027_2": "Catukkaṇṇakaṃ nāma upari dve,",
  "tika-vin04t:2027_3": "heṭṭhato dveti evaṃ cattāro kaṇṇe dassetvā nivatthaṃ.",
  "tika-vin04t:2027_4": "Tālavaṇṭakaṃ nāma tālavaṇṭākārena sāṭakaṃ olambetvā nivatthaṃ.",
  "tika-vin04t:2027_5": "Satavalikaṃ nāma dīghasāṭakaṃ anekakkhattuṃ obhujitvā ovaṭṭikaṃ karontena nivatthaṃ,",
  "tika-vin04t:2027_6": "vāmadakkhiṇapassesu vā nirantaraṃ valiyo dassetvā nivatthaṃ.",
  "tika-vin04t:2027_7": "Sace pana jāṇuto paṭṭhāya ekā vā dve vā valiyo paññāyanti, vaṭṭati.",
  "tika-vin04t:2027_8": "Saṃvalliyanti mallakammakārādīhi viya kacchaṃ bandhitvā nivatthaṃ.",
  "tika-vin04t:2027_9": "Evaṃ nivāsetuṃ gilānassāpi maggappaṭipannassāpi na vaṭṭati.",
  "tika-vin04t:2027_10": "Yampi maggaṃ gacchantā ekaṃ vā dve vā kaṇṇe ukkhipitvā antaravāsakassa upari lagganti,",
  "tika-vin04t:2027_11": "anto vā ekaṃ kāsāvaṃ tathā nivāsetvā bahi aparaṃ nivāsenti,",
  "tika-vin04t:2027_12": "sabbaṃ na vaṭṭati.",
  "tika-vin04t:2028_0": "Gilāno pana antokāsāvassa ovaṭṭikaṃ dassetvā aparaṃ upari nivāsetuṃ labhati,",
  "tika-vin04t:2028_1": "agilānena dve nivāsentena saguṇaṃ katvā nivāsetabbāni.",
  "tika-vin04t:2028_2": "Iti imaṃ khandhake paṭikkhittañca olambakañca sabbaṃ vivajjetvā vuttalakkhaṇasampannaṃ nibbikāraṃ parimaṇḍalaṃ nivāsetabbaṃ,",
  "tika-vin04t:2028_3": "tathā anivāsetvā yaṃkiñci vikāraṃ karontassa dukkaṭaṃ.",
  "tika-vin04t:2029_0": "“Nidānaṃ puggalaṃ vatthu”ntiādike pana vinicchaye surusurukārakaṃ kosambiyaṃ paññattaṃ,",
  "tika-vin04t:2029_1": "sāmisena hatthena pānīyathālakasasitthakapattadhovanapaṭisaṃyuttadvayaṃ bhaggesu sambahule bhikkhū ārabbha,",
  "tika-vin04t:2029_2": "sesāni sabbāneva sāvatthiyaṃ chabbaggiye ārabbha olambetvā nivāsanādivatthusmiṃ paññattāni.",
  "tika-vin04t:2029_3": "Sūpodanaviññattiyaṃ dhammadesanādīsu ca gilānavasena ekā anupaññatti,",
  "tika-vin04t:2029_4": "sabbāni sādhāraṇapaññattiyo,",
  "tika-vin04t:2029_5": "anāṇattikāni,",
  "tika-vin04t:2029_6": "sabbesu dukkaṭameva,",
  "tika-vin04t:2029_7": "añño āpattibhedo natthi,",
  "tika-vin04t:2029_8": "vipattivicāraṇā vuttāyeva,",
  "tika-vin04t:2029_9": "samuṭṭhānādīni sabbesaṃ avasāne dassayissāma.",
  "tika-vin04t:2029_10": "Anāpattimattaṃ pana aṅgañca sabbattha vattabbaṃ,",
  "tika-vin04t:2029_11": "tayidaṃ vuccati.",
  "tika-vin04t:2029_12": "Imasmiṃ tāva sikkhāpade asañcicca, assatiyā,",
  "tika-vin04t:2029_13": "ajānantassa,",
  "tika-vin04t:2029_14": "gilānassa, āpadāsu,",
  "tika-vin04t:2029_15": "ummattakādīnañca anāpatti.",
  "tika-vin04t:2030_0": "Tattha asañciccāti “aparimaṇḍalaṃ nivāsessāmī”ti evaṃ asañcicca,",
  "tika-vin04t:2030_1": "atha kho “parimaṇḍalaṃyeva nivāsessāmī”ti virajjhitvā aparimaṇḍalaṃ nivāsentassa anāpatti.",
  "tika-vin04t:2030_2": "Assatiyāti aññāvihitassāpi tathā nivāsentassa anāpatti.",
  "tika-vin04t:2030_3": "Ajānantassāti parimaṇḍalaṃ nivāsetuṃ ajānantassa anāpatti,",
  "tika-vin04t:2030_4": "apica nivāsanavattaṃ uggahetabbaṃ.",
  "tika-vin04t:2030_5": "Yo pana sukkhajaṅgho vā hoti mahāpiṇḍikamaṃso vā,",
  "tika-vin04t:2030_6": "tassa sāruppatthāya aṭṭhaṅgulādhikampi otāretvā nivāsetuṃ vaṭṭati.",
  "tika-vin04t:2030_7": "Gilānassāti yassa jaṅghāya vā pāde vā vaṇo hoti,",
  "tika-vin04t:2030_8": "tassa ukkhipitvā vā otāretvā vā nivāsetuṃ vaṭṭati.",
  "tika-vin04t:2030_9": "Āpadāsūti vāḷā vā corā vā anubandhanti,",
  "tika-vin04t:2030_10": "evarūpāsu āpadāsu anāpatti.",
  "tika-vin04t:2030_11": "Ummattakādayo vuttanayā eva.",
  "tika-vin04t:2030_12": "Anādariyaṃ,",
  "tika-vin04t:2030_13": "anāpattikāraṇābhāvo,",
  "tika-vin04t:2030_14": "aparimaṇḍalanivāsananti imānettha tīṇi aṅgāni.",
  "tika-vin04t:2030_15": "Yathā cettha,",
  "tika-vin04t:2030_16": "evaṃ sabbattha purimāni dve tattha tattha vuttappaṭipakkhakaraṇañcāti tīṇiyeva honti,",
  "tika-vin04t:2030_17": "tasmā ito paraṃ tānipi avatvā anāpattimattameva vakkhāmāti.",
  "tika-vin04t:2031_0": "2. Dutiyaparimaṇḍalasikkhāpadavaṇṇanā",
  "tika-vin04t:2032_0": "Dutiye “na,",
  "tika-vin04t:2032_1": "bhikkhave,",
  "tika-vin04t:2032_2": "gihipārutaṃ pārupitabba”nti evaṃ paṭikkhittaṃ gihipārutaṃ apārupitvā ubho kaṇṇe samaṃ katvā pārupanaṃ parimaṇḍalapārupanaṃ nāma,",
  "tika-vin04t:2032_3": "tattha yaṃkiñci setapaṭapārutaṃ paribbājakapārutaṃ ekasāṭakapārutaṃ surāsoṇḍapārutaṃ antepurikapārutaṃ",
  "tika-vin04t:2032_4": "mahājeṭṭhapārutaṃ kuṭippavesakapārutaṃ brāhmaṇapārutaṃ pāḷikārakapārutanti evamādi parimaṇḍalalakkhaṇato",
  "tika-vin04t:2032_5": "aññathā pārutaṃ,",
  "tika-vin04t:2032_6": "sabbametaṃ gihipārutaṃ nāma.",
  "tika-vin04t:2032_7": "Tasmā yathā setapaṭā aḍḍhapālakanigaṇṭhā pārupanti,",
  "tika-vin04t:2032_8": "yathā ca ekacce paribbājakā uraṃ vivaritvā dvīsu aṃsakūṭesu pāvuraṇaṃ ṭhapenti,",
  "tika-vin04t:2032_9": "yathā ca ekasāṭakā manussā nivatthasāṭakassa ekena antena piṭṭhiṃ pārupitvā ubho kaṇṇe ubhosu aṃsakūṭesu ṭhapenti,",
  "tika-vin04t:2032_10": "yathā ca surāsoṇḍādayo sāṭakena gīvaṃ parikkhipitvā ubho ante ure vā olambenti,",
  "tika-vin04t:2032_11": "piṭṭhiyaṃ vā khipanti,",
  "tika-vin04t:2032_12": "yathā ca antepurikāyo akkhitārakamattaṃ dassetvā oguṇṭhitaṃ pārupanti,",
  "tika-vin04t:2032_13": "yathā ca mahājeṭṭhā dīghasāṭakaṃ nivāsetvā tasseva ekenantena sakalasarīraṃ pārupanti,",
  "tika-vin04t:2032_14": "yathā ca kassakā khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekenantena sarīraṃ pārupanti,",
  "tika-vin04t:2032_15": "yathā ca brāhmaṇā ubhinnaṃ upakacchakānaṃ antare sāṭakaṃ pavesetvā aṃsakūṭesu pakkhipanti,",
  "tika-vin04t:2032_16": "yathā ca pāḷikārako bhikkhu ekaṃsapārupanena pārutaṃ vāmabāhuṃ vivaritvā cīvaraṃ aṃsakūṭe āropeti,",
  "tika-vin04t:2032_17": "evaṃ apārupitvā sabbepi ete,",
  "tika-vin04t:2032_18": "aññe ca evarūpe pārupanadose vajjetvā nibbikāraṃ parimaṇḍalaṃ pārupitabbaṃ.",
  "tika-vin04t:2032_19": "Tathā apārupitvā ārāme vā antaraghare vā anādarena yaṃkiñci vikāraṃ karontassa dukkaṭaṃ,",
  "tika-vin04t:2032_20": "anāpatti purimasadisāyeva,",
  "tika-vin04t:2032_21": "yathā cettha,",
  "tika-vin04t:2032_22": "evaṃ sabbattha.",
  "tika-vin04t:2032_23": "Yattha pana viseso bhavissati,",
  "tika-vin04t:2032_24": "tattha vakkhāmāti.",
  "tika-vin04t:2033_0": "3-4. Suppaṭicchannasikkhāpadavaṇṇanā",
  "tika-vin04t:2034_0": "Tatiye suppaṭicchannoti suṭṭhu paṭicchanno,",
  "tika-vin04t:2034_1": "gaṇṭhikaṃ paṭimuñcitvā anuvātantena gīvaṃ paṭicchādetvā ubho kaṇṇe samaṃ katvā paṭisaṅgharitvā yāva maṇibandhaṃ",
  "tika-vin04t:2034_2": "paṭicchādetvā antaraghare gamissāmīti attho,",
  "tika-vin04t:2034_3": "tathā akatvā pana jāṇuṃ vā uraṃ vā vivaritvā gacchantassa dukkaṭaṃ.",
  "tika-vin04t:2035_0": "Catutthe galavāṭakato paṭṭhāya sīsaṃ,",
  "tika-vin04t:2035_1": "maṇibandhato paṭṭhāya hatthe,",
  "tika-vin04t:2035_2": "piṇḍikamaṃsato paṭṭhāya pāde vivaritvā sesaṃ chādetvā nisinno suppaṭicchanno nāma hoti,",
  "tika-vin04t:2035_3": "ettha pana vāsūpagatassa anāpatti.",
  "tika-vin04t:2036_0": "5-6. Susaṃvutasikkhāpadavaṇṇanā",
  "tika-vin04t:2037_0": "Pañcame susaṃvutoti hatthaṃ vā pādaṃ vā akīḷāpento suvinītoti attho. Chaṭṭhepi eseva nayo.",
  "tika-vin04t:2038_0": "7-8. Okkhittacakkhusikkhāpadavaṇṇanā",
  "tika-vin04t:2039_0": "Sattame okkhittacakkhūti heṭṭhā khittacakkhu hutvā purato yugamattaṃ bhūmibhāgaṃ pekkhamāno,",
  "tika-vin04t:2039_1": "ekasmiṃ pana ṭhāne ṭhatvā hatthiassādiparissayābhāvaṃ oloketuṃ vaṭṭati.",
  "tika-vin04t:2039_2": "Aṭṭhamepi eseva nayo.",
  "tika-vin04t:2040_0": "9-10. Ukkhittakasikkhāpadavaṇṇanā",
  "tika-vin04t:2041_0": "Navame ukkhittakāyāti ukkhepena,",
  "tika-vin04t:2041_1": "itthambhūtalakkhaṇe karaṇavacanaṃ,",
  "tika-vin04t:2041_2": "ekato vā ubhato vā ukkhittacīvaro hutvāti attho,",
  "tika-vin04t:2041_3": "anto indakhīlato paṭṭhāya evaṃ na gantabbaṃ.",
  "tika-vin04t:2042_0": "Dasame nisinnakāle dhamakaraṇaṃ nīharantenāpi cīvaraṃ anukkhipitvāva nīharitabbaṃ,",
  "tika-vin04t:2042_1": "vāsūpagatassa pana anāpatti.",
  "tika-vin04t:2043_0": "11-12. Ujjagghikasikkhāpadavaṇṇanā",
  "tika-vin04t:2044_0": "Ekādasame ujjagghikāyāti mahāhasitaṃ hasantoti attho.",
  "tika-vin04t:2044_1": "Idhāpi hi itthambhūtalakkhaṇeyeva karaṇavacanaṃ.",
  "tika-vin04t:2045_0": "Dvādasamepi eseva nayo. Ubhayattha hasanīyasmiṃ vatthusmiṃ mihitamattaṃ karontassa anāpatti.",
  "tika-vin04t:2046_0": "13-14. Uccasaddasikkhāpadavaṇṇanā",
  "tika-vin04t:2047_0": "Terasame appasaddoti na uccāsaddamahāsaddo hutvā.",
  "tika-vin04t:2047_1": "Cuddasamepi eseva nayo.",
  "tika-vin04t:2047_2": "Ayaṃ panettha appasaddatāparicchedo –",
  "tika-vin04t:2047_3": "sace dvādasahatthe gehe ādimhi saṅghatthero,",
  "tika-vin04t:2047_4": "majjhe dutiyatthero,",
  "tika-vin04t:2047_5": "ante tatiyattheroti evaṃ nisinnesu yaṃ saṅghatthero dutiyattherena saddhiṃ manteti,",
  "tika-vin04t:2047_6": "dutiyatthero ca tassa saddaṃ suṇāti,",
  "tika-vin04t:2047_7": "kathañca vavatthapeti.",
  "tika-vin04t:2047_8": "Tatiyatthero pana saddameva suṇāti,",
  "tika-vin04t:2047_9": "kathaṃ na vavatthapeti,",
  "tika-vin04t:2047_10": "ettāvatā appasaddo hoti.",
  "tika-vin04t:2047_11": "Sace pana tatiyatthero kathañca vavatthapeti,",
  "tika-vin04t:2047_12": "mahāsaddo nāma hoti.",
  "tika-vin04t:2048_0": "15…Pe…20. kāyappacālakādisikkhāpadavaṇṇanā",
  "tika-vin04t:2049_0": "Ito paresu chasu kāyappacālakanti kāyaṃ cāletvā cāletvā,",
  "tika-vin04t:2049_1": "esa nayo sabbattha.",
  "tika-vin04t:2049_2": "Tasmā kāyādīni paggahetvā niccalāni ujukāni ṭhapetvā gantabbañceva nisīditabbañca,",
  "tika-vin04t:2049_3": "nisīdanappaṭisaṃyuttesu tīsu vāsūpagatassa anāpatti.",
  "tika-vin04t:2050_0": "21-22. Khambhakatasikkhāpadavaṇṇanā",
  "tika-vin04t:2051_0": "Ekavīsadvāvīsesu khambhakatoti kaṭiyaṃ hatthaṃ ṭhapetvā katakhambho.",
  "tika-vin04t:2052_0": "23-24. Oguṇṭhitasikkhāpadavaṇṇanā",
  "tika-vin04t:2053_0": "Tevīsacatuvīsesu oguṇṭhitoti sasīsaṃ pāruto.",
  "tika-vin04t:2054_0": "25. Ukkuṭikasikkhāpadavaṇṇanā",
  "tika-vin04t:2055_0": "Pañcavīse ukkuṭikā vuccati paṇhiyo ukkhipitvā aggapādeheva,",
  "tika-vin04t:2055_1": "aggapāde vā ukkhipitvā paṇhīhiyeva bhūmiyaṃ phusantassa gamanaṃ,",
  "tika-vin04t:2055_2": "karaṇavacanaṃ panettha vuttalakkhaṇameva.",
  "tika-vin04t:2056_0": "26. Pallatthikasikkhāpadavaṇṇanā",
  "tika-vin04t:2057_0": "Chabbīse na pallatthikāyāti hatthapallatthikāya vā dussapallatthikāya vā na nisīditabbaṃ.",
  "tika-vin04t:2057_1": "Anādarena nisīdantassa dukkaṭaṃ,",
  "tika-vin04t:2057_2": "vāsūpagatassa pana idhāpi purimesu ca dvāvīsacatuvīsesu anāpatti.",
  "tika-vin04t:2058_0": "Chabbīsatisāruppasikkhāpadavaṇṇanā niṭṭhitā.",
  "tika-vin04t:2059_0": "27. Sakkaccapaṭiggahaṇasikkhāpadavaṇṇanā",
  "tika-vin04t:2060_0": "Bhojanappaṭisaṃyuttesu paṭhame sakkaccanti satiṃ upaṭṭhāpetvā.",
  "tika-vin04t:2061_0": "28. Pattasaññīpaṭiggahaṇasikkhāpadavaṇṇanā",
  "tika-vin04t:2062_0": "Dutiye patte saññā pattasaññā,",
  "tika-vin04t:2062_1": "sā assa atthīti pattasaññī,",
  "tika-vin04t:2062_2": "attano bhājane upanibaddhasaññī hutvāti attho.",
  "tika-vin04t:2063_0": "29. Samasūpakapaṭiggahaṇasikkhāpadavaṇṇanā",
  "tika-vin04t:2064_0": "Tatiye samasūpako nāma yattha muggamāsehi vā kulatthādīhi vā kato hatthahāriyo sūpo bhattassa catutthabhāgappamāṇo hoti,",
  "tika-vin04t:2064_1": "tato hi adhikaṃ gaṇhantassa dukkaṭaṃ.",
  "tika-vin04t:2064_2": "Ṭhapetvā pana sūpaṃ avasesā sabbāpi sūpeyyabyañjanavikati rasaraso nāma hoti,",
  "tika-vin04t:2064_3": "tasmiṃ rasarase,",
  "tika-vin04t:2064_4": "ñātakānaṃ vā pavāritānaṃ vā aññassatthāya vā attano dhanena vā idha anāpatti.",
  "tika-vin04t:2065_0": "30…Pe…32. samatittikasikkhāpadavaṇṇanā",
  "tika-vin04t:2066_0": "Catutthe samatittikanti samapuṇṇaṃ samabharitaṃ adhiṭṭhānupagapattassa antomukhavaṭṭilekhaṃ anatikkamitvā racitaṃ.",
  "tika-vin04t:2066_1": "Piṇḍapātanti yaṃkiñci yāvakālikaṃ.",
  "tika-vin04t:2066_2": "Anadhiṭṭhānupage pana yāvakālikaṃ yāmakālikādīni ca yatthakatthaci thūpīkatānipi vaṭṭanti,",
  "tika-vin04t:2066_3": "yaṃ pana dvīsu pattesu gahetvā ekaṃ pūretvā vihāraṃ harati,",
  "tika-vin04t:2066_4": "yaṃ vā pakkhipiyamānaṃ pūvaucchukkhaṇḍaphalāphalādi heṭṭhā orohati,",
  "tika-vin04t:2066_5": "takkolavaṭaṃsakādayo vā upari ṭhapetvā diyyanti,",
  "tika-vin04t:2066_6": "yañca paṇṇe vā thālake vā pakkhipitvā pattamatthake ṭhapitaṃ hoti,",
  "tika-vin04t:2066_7": "na taṃ thūpīkataṃ nāma,",
  "tika-vin04t:2066_8": "tasmā taṃ sabbaṃ vaṭṭati.",
  "tika-vin04t:2066_9": "Idha pana gilānassāpi anāpatti natthi,",
  "tika-vin04t:2066_10": "tasmā tenapi samatittikoyeva gahetabbo.",
  "tika-vin04t:2066_11": "Sabbattha pana paṭiggahetumeva na vaṭṭati,",
  "tika-vin04t:2066_12": "paṭiggahitaṃ pana suppaṭiggahitaṃ paribhuñjituṃ vaṭṭati.",
  "tika-vin04t:2066_13": "Pañcamachaṭṭhāni vuttanayāneva.",
  "tika-vin04t:2067_0": "33-34. Sapadānasikkhāpadavaṇṇanā",
  "tika-vin04t:2068_0": "Sattame sapadānanti tattha tattha odhiṃ akatvā anupaṭipāṭiyā.",
  "tika-vin04t:2068_1": "Yo pana aññesaṃ vā dento,",
  "tika-vin04t:2068_2": "aññabhājane vā ākiranto tato tato omasati, tassa,",
  "tika-vin04t:2068_3": "uttaribhaṅgañca uppaṭipāṭiyā gaṇhantassāpi idha anāpatti.",
  "tika-vin04t:2068_4": "Aṭṭhamaṃ vuttanayameva.",
  "tika-vin04t:2069_0": "35. Thūpakatasikkhāpadavaṇṇanā",
  "tika-vin04t:2070_0": "Navame thūpakatoti matthakato vemajjhatoti attho.",
  "tika-vin04t:2070_1": "Yo pana parittake sese ekato saṅkaḍḍhitvā omadditvā bhuñjati,",
  "tika-vin04t:2070_2": "tassāpi anāpatti.",
  "tika-vin04t:2071_0": "36. Odanappaṭicchādanasikkhāpadavaṇṇanā",
  "tika-vin04t:2072_0": "Dasame yassa bhattasāmikā māghātasamayādīsu byañjanaṃ paṭicchādetvā denti,",
  "tika-vin04t:2072_1": "yo ca na bhiyyokamyatāya paṭicchādeti,",
  "tika-vin04t:2072_2": "tesaṃ anāpatti,",
  "tika-vin04t:2072_3": "gilānassa pana anāgatattā āpattiyeva.",
  "tika-vin04t:2073_0": "37. Sūpodanaviññattisikkhāpadavaṇṇanā",
  "tika-vin04t:2074_0": "Ekādasame ñātakānaṃ vā pavāritānaṃ vā aññassatthāya attano dhanenāti idaṃ anāpattiyaṃ adhikaṃ.",
  "tika-vin04t:2075_0": "38. Ujjhānasaññīsikkhāpadavaṇṇanā",
  "tika-vin04t:2076_0": "Dvādasame ujjhāne saññā ujjhānasaññā,",
  "tika-vin04t:2076_1": "sā assa atthīti ujjhānasaññī.",
  "tika-vin04t:2076_2": "Idhāpi gilāno na muccati,",
  "tika-vin04t:2076_3": "“dassāmī”ti vā,",
  "tika-vin04t:2076_4": "“dāpessāmī”ti vā olokentassa pana,",
  "tika-vin04t:2076_5": "na ujjhānasaññissa ca anāpatti.",
  "tika-vin04t:2077_0": "39. Kabaḷasikkhāpadavaṇṇanā",
  "tika-vin04t:2078_0": "Terasame nātimahantanti mayūraṇḍaṃ atimahantaṃ,",
  "tika-vin04t:2078_1": "kukkuṭaṇḍaṃ atikhuddakaṃ,",
  "tika-vin04t:2078_2": "tesaṃ vemajjhappamāṇaṃ.",
  "tika-vin04t:2078_3": "Mūlakhādanīyādibhede pana sabbakhajjake phalāphale ca anāpatti.",
  "tika-vin04t:2079_0": "40. Ālopasikkhāpadavaṇṇanā",
  "tika-vin04t:2080_0": "Cuddasame parimaṇḍalanti adīghaṃ. Idha pana khajjakaphalāphalehi saddhiṃ uttaribhaṅgepi anāpatti.",
  "tika-vin04t:2081_0": "41-42. Anāhaṭasikkhāpadavaṇṇanā",
  "tika-vin04t:2082_0": "Pannarasame anāhaṭeti anāharite,",
  "tika-vin04t:2082_1": "mukhadvāraṃ asampatteti attho.",
  "tika-vin04t:2082_2": "Soḷasame sabbahatthanti sakalaṃ hatthaṃ.",
  "tika-vin04t:2083_0": "43. Sakabaḷasikkhāpadavaṇṇanā",
  "tika-vin04t:2084_0": "Sattarasame sakabaḷenāti ettha yattakena vacanaṃ aparipuṇṇaṃ hoti,",
  "tika-vin04t:2084_1": "tattake sati kathentassa āpatti.",
  "tika-vin04t:2084_2": "Yo pana dhammaṃ kathento hariṭakādīni mukhe pakkhipitvā katheti,",
  "tika-vin04t:2084_3": "yattakena vacanaṃ aparipuṇṇaṃ na hoti,",
  "tika-vin04t:2084_4": "tattake mukhamhi sati vaṭṭati.",
  "tika-vin04t:2085_0": "44. Piṇḍukkhepakasikkhāpadavaṇṇanā",
  "tika-vin04t:2086_0": "Aṭṭhārasame piṇḍukkhepakanti piṇḍaṃ ukkhipitvā ukkhipitvā, idhāpi khajjakaphalāphalesu anāpatti.",
  "tika-vin04t:2087_0": "45. Kabaḷāvacchedakasikkhāpadavaṇṇanā",
  "tika-vin04t:2088_0": "Ekūnavīsatime kabaḷāvacchedakanti kabaḷaṃ avacchinditvā avacchinditvā,",
  "tika-vin04t:2088_1": "idha khajjakaphalāphalehi saddhiṃ uttaribhaṅgepi anāpatti.",
  "tika-vin04t:2089_0": "46. Avagaṇḍakārakasikkhāpadavaṇṇanā",
  "tika-vin04t:2090_0": "Vīsatime avagaṇḍakārakanti makkaṭo viya gaṇḍe katvā katvā, idha phalāphalamattake anāpatti.",
  "tika-vin04t:2091_0": "47. Hatthaniddhunakasikkhāpadavaṇṇanā",
  "tika-vin04t:2092_0": "Ekavīsatime hatthaniddhunakanti hatthaṃ niddhunitvā niddhunitvā,",
  "tika-vin04t:2092_1": "anāpattiyaṃ panettha “kacavaraṃ chaḍḍento hatthaṃ niddhunātī”ti idaṃ adhikaṃ.",
  "tika-vin04t:2093_0": "48. Sitthāvakārakasikkhāpadavaṇṇanā",
  "tika-vin04t:2094_0": "Dvāvīsatime sitthāvakārakanti sitthāni avakiritvā avakiritvā,",
  "tika-vin04t:2094_1": "idhāpi “kacavaraṃ chaḍḍento sitthaṃ chaḍḍayatī”ti idaṃ anāpattiyaṃ adhikaṃ.",
  "tika-vin04t:2095_0": "49. Jivhānicchārakasikkhāpadavaṇṇanā",
  "tika-vin04t:2096_0": "Tevīsatime jivhānicchārakanti jivhaṃ nicchāretvā nicchāretvā.",
  "tika-vin04t:2097_0": "50-51. Capucapukārakasikkhāpadavaṇṇanā",
  "tika-vin04t:2098_0": "Catuvīsatime capucapukārakanti capu capūti evaṃ saddaṃ katvā katvā. Pañcavīsatimepi eseva nayo.",
  "tika-vin04t:2099_0": "52…Pe…54. hatthanillehakādisikkhāpadavaṇṇanā",
  "tika-vin04t:2100_0": "Chabbīsatime hatthanillehakanti hatthaṃ nillehitvā nillehitvā.",
  "tika-vin04t:2100_1": "Bhuñjantena hi aṅgulimattampi nillehituṃ na vaṭṭati.",
  "tika-vin04t:2100_2": "Ghanayāguphāṇitapāyāsādike pana aṅgulīhi gahetvā aṅguliyo mukhe pavesetvā bhuñjituṃ vaṭṭati,",
  "tika-vin04t:2100_3": "sattavīsatimaaṭṭhavīsatimesupi eseva nayo.",
  "tika-vin04t:2100_4": "Tasmā ekaṅguliyāpi patto na nillehitabbo,",
  "tika-vin04t:2100_5": "ekaoṭṭhopi ca jivhāya na nillehitabbo,",
  "tika-vin04t:2100_6": "oṭṭhamaṃsehi eva pana gahetvā anto pavesetuṃ vaṭṭati.",
  "tika-vin04t:2101_0": "55. Sāmisasikkhāpadavaṇṇanā",
  "tika-vin04t:2102_0": "Ekūnatiṃsatime na sāmisenāti etaṃ paṭikūlavasena paṭikkhittaṃ,",
  "tika-vin04t:2102_1": "tasmā saṅghikampi puggalikampi gihisantakampi attano santakampi saṅkhopi sarāvakampi thālakampi na gahetabbameva,",
  "tika-vin04t:2102_2": "gaṇhantassa dukkaṭaṃ.",
  "tika-vin04t:2102_3": "Sace pana hatthassa ekadeso āmisamakkhito na hoti,",
  "tika-vin04t:2102_4": "tena padesena gahetuṃ vaṭṭati,",
  "tika-vin04t:2102_5": "idha “dhovissāmīti vā,",
  "tika-vin04t:2102_6": "dhovāpessāmīti vā paṭiggaṇhātī”ti idaṃ anāpattiyaṃ adhikaṃ.",
  "tika-vin04t:2103_0": "56. Sasitthakasikkhāpadavaṇṇanā",
  "tika-vin04t:2104_0": "Tiṃsatime “uddharitvā vā bhinditvā vā paṭiggahe vā nīharitvā vā chaḍḍetī”ti idaṃ anāpattiyaṃ adhikaṃ.",
  "tika-vin04t:2104_1": "Tattha uddharitvā vāti sitthāni udakato uddharitvā,",
  "tika-vin04t:2104_2": "ekasmiṃ ṭhāne rāsiṃ katvā udakaṃ chaḍḍeti.",
  "tika-vin04t:2104_3": "Bhinditvā vāti sitthāni bhinditvā udakagatikāni katvā chaḍḍeti.",
  "tika-vin04t:2104_4": "Paṭiggahe vāti paṭiggahena paṭicchantānaṃ paṭiggahe chaḍḍeti.",
  "tika-vin04t:2104_5": "Nīharitvāti bahi nīharitvā chaḍḍeti,",
  "tika-vin04t:2104_6": "evaṃ chaḍḍentassa anāpatti.",
  "tika-vin04t:2105_0": "Tiṃsabhojanappaṭisaṃyuttasikkhāpadavaṇṇanā niṭṭhitā.",
  "tika-vin04t:2106_0": "57. Chattapāṇisikkhāpadavaṇṇanā",
  "tika-vin04t:2107_0": "Dhammadesanāpaṭisaṃyuttesu paṭhame yaṃkiñci chattaṃ pāṇimhi assāti chattapāṇi.",
  "tika-vin04t:2107_1": "So taṃ chattaṃ yatthakatthaci sarīrāvayave ṭhapetvāpi yāva hatthena na muñcati,",
  "tika-vin04t:2107_2": "tāvassa dhammaṃ desetuṃ na vaṭṭati.",
  "tika-vin04t:2107_3": "Sace panassa añño chattaṃ dhāreti,",
  "tika-vin04t:2107_4": "passe vā ṭhitaṃ hoti,",
  "tika-vin04t:2107_5": "hatthato apagatamatte chattapāṇi nāma na hoti,",
  "tika-vin04t:2107_6": "tassa desetuṃ vaṭṭati.",
  "tika-vin04t:2107_7": "Dhammaparicchedo cettha padasodhamme vuttanayeneva veditabbo.",
  "tika-vin04t:2108_0": "58-59. Daṇḍapāṇisikkhāpadavaṇṇanā",
  "tika-vin04t:2109_0": "Dutiye daṇḍo nāma majjhimassa purisassa catuhatthappamāṇo,",
  "tika-vin04t:2109_1": "daṇḍapāṇibhāvo panassa chattapāṇimhi vuttanayeneva veditabbo.",
  "tika-vin04t:2109_2": "Tatiyepi eseva nayo.",
  "tika-vin04t:2109_3": "Asiṃ sannahitvā ṭhitopi hi satthapāṇisaṅkhyaṃ na gacchati.",
  "tika-vin04t:2110_0": "60. Āvudhapāṇisikkhāpadavaṇṇanā",
  "tika-vin04t:2111_0": "Catutthe sabbāpi dhanuvikati saddhiṃ saravikatiyā āvudhanti veditabbā,",
  "tika-vin04t:2111_1": "tasmā saddhiṃ vā sarena dhanuṃ gahetvā,",
  "tika-vin04t:2111_2": "suddhadhanuṃ vā suddhasaraṃ vā sajiyadhanuṃ vā nijjiyadhanuṃ vā gahetvā ṭhitassa vā nisinnassa vā dhammaṃ desetuṃ na vaṭṭati.",
  "tika-vin04t:2111_3": "Sace panassa dhanu khandhepi paṭimukkaṃ hoti,",
  "tika-vin04t:2111_4": "yāva na gaṇhāti,",
  "tika-vin04t:2111_5": "tāva vaṭṭati.",
  "tika-vin04t:2112_0": "61-62. Pādukasikkhāpadavaṇṇanā",
  "tika-vin04t:2113_0": "Pañcame pādukāruḷhassāti chattadaṇḍake aṅgulantarikaṃ appavesetvā kevalaṃ akkantassa vā,",
  "tika-vin04t:2113_1": "pavesetvā ṭhānavasena paṭimukkassa vā.",
  "tika-vin04t:2113_2": "Chaṭṭhepi eseva nayo.",
  "tika-vin04t:2113_3": "Idha pana yvāyaṃ paṇhikabandhaṃ omuñcitvā ṭhānavasena “omukko”ti vuccati,",
  "tika-vin04t:2113_4": "tassāpi na vaṭṭati.",
  "tika-vin04t:2114_0": "63. Yānasikkhāpadavaṇṇanā",
  "tika-vin04t:2115_0": "Sattame sacepi dvīhi janehi hatthasaṅghāṭena gahito,",
  "tika-vin04t:2115_1": "sāṭake vā ṭhapetvā vaṃsena vayhati,",
  "tika-vin04t:2115_2": "ayutte vā vayhādike yāne visaṅkharitvā vā ṭhapite cakkamattepi nisinno hoti,",
  "tika-vin04t:2115_3": "yānagatotveva saṅkhaṃ gacchati.",
  "tika-vin04t:2115_4": "Sace pana dvepi ekayāne nisinnā honti, vaṭṭati.",
  "tika-vin04t:2115_5": "Visuṃ nisinnesupi ucce yāne nisinnena nīce nisinnassa desetuṃ vaṭṭati,",
  "tika-vin04t:2115_6": "samappamāṇepi vaṭṭati,",
  "tika-vin04t:2115_7": "tathā purime nisinnena pacchime nisinnassa.",
  "tika-vin04t:2115_8": "Pacchime pana uccatarepi nisinnena desetuṃ na vaṭṭati.",
  "tika-vin04t:2116_0": "64. Sayanasikkhāpadavaṇṇanā",
  "tika-vin04t:2117_0": "Aṭṭhame sayanagatassāti antamaso kaṭasārakepi pakatibhūmiyampi nipannassa uccepi mañce vā pīṭhe vā bhūmippadese",
  "tika-vin04t:2117_1": "vā ṭhitena nisinnena vā desetuṃ na vaṭṭati.",
  "tika-vin04t:2117_2": "Sayanagatena pana sayanagatassa uccatare vā samappamāṇe vā nipannena desetuṃ vaṭṭati.",
  "tika-vin04t:2117_3": "Nipannena pana ṭhitassa vā nisinnassa vā nipannassa vā,",
  "tika-vin04t:2117_4": "nisinnena ca ṭhitassa vā nisinnassa vā,",
  "tika-vin04t:2117_5": "ṭhitena ṭhitasseva vaṭṭati.",
  "tika-vin04t:2118_0": "65. Pallatthikasikkhāpadavaṇṇanā",
  "tika-vin04t:2119_0": "Navame hatthapallatthikādīsu yāya kāyaci nisinnassa desetuṃ na vaṭṭati.",
  "tika-vin04t:2120_0": "66. Veṭhitasikkhāpadavaṇṇanā",
  "tika-vin04t:2121_0": "Dasame veṭhitasīsassāti dussaveṭhena vā moḷiādīhi vā yathā kesanto na dissati,",
  "tika-vin04t:2121_1": "evaṃ veṭhitasīsassa,",
  "tika-vin04t:2121_2": "tenevassa anāpattiyaṃ “kesantaṃ vivarāpetvā desetī”ti vuttaṃ.",
  "tika-vin04t:2122_0": "67. Oguṇṭhitasikkhāpadavaṇṇanā",
  "tika-vin04t:2123_0": "Ekādasame oguṇṭhitasīsassāti sasīsaṃ pārutassa,",
  "tika-vin04t:2123_1": "anāpattiyaṃ panettha “sīsaṃ vivarāpetvā desetī”ti adhikaṃ.",
  "tika-vin04t:2124_0": "68. Chamāsikkhāpadavaṇṇanā",
  "tika-vin04t:2125_0": "Dvādasame chamāyaṃ nisīditvāti bhūmiyaṃ nisīditvā.",
  "tika-vin04t:2125_1": "Āsaneti antamaso vatthampi tiṇānipi santharitvā nisinnassa.",
  "tika-vin04t:2126_0": "69. Nīcāsanasikkhāpadavaṇṇanā",
  "tika-vin04t:2127_0": "Terasame ucce āsaneti antamaso bhūmippadesepi unnatappadese nisinnassa.",
  "tika-vin04t:2128_0": "70. Ṭhitasikkhāpadavaṇṇanā",
  "tika-vin04t:2129_0": "Cuddasame na ṭhito nisinnassāti sace therassa upaṭṭhānaṃ gantvā ṭhitaṃ daharaṃ āsane nisinno mahāthero pañhaṃ pucchati,",
  "tika-vin04t:2129_1": "na kathetabbaṃ.",
  "tika-vin04t:2129_2": "Gāravena pana theraṃ “uṭṭhahitvā pucchā”ti vattuṃ na sakkā,",
  "tika-vin04t:2129_3": "tasmā “passe ṭhitassa bhikkhuno kathessāmī”ti kathetuṃ vaṭṭati.",
  "tika-vin04t:2130_0": "71. Pacchatogamanasikkhāpadavaṇṇanā",
  "tika-vin04t:2131_0": "Pannarasame sace purato gacchanto pañhaṃ pucchati,",
  "tika-vin04t:2131_1": "tassa taṃ akathetvā “pacchimassa bhikkhuno kathessāmī”ti kathetabbaṃ.",
  "tika-vin04t:2131_2": "Saddhiṃ uggahitadhammaṃ pana sajjhāyituṃ,",
  "tika-vin04t:2131_3": "samadhurena vā gacchantassa kathetuṃ vaṭṭati.",
  "tika-vin04t:2132_0": "72. Uppathenagamanasikkhāpadavaṇṇanā",
  "tika-vin04t:2133_0": "Soḷasame na uppathenāti ettha sace dvepi sakaṭamaggasmiṃ ekekacakkapathena vā uppathena vā samadhuraṃ gacchanti, vaṭṭati.",
  "tika-vin04t:2134_0": "73. Ṭhitouccārasikkhāpadavaṇṇanā",
  "tika-vin04t:2135_0": "Sattarasame “asañciccā”ti anāpattiyaṃ sace paṭicchannaṭṭhānaṃ gacchantassa sahasā uccāro vā passāvo vā nikkhamati,",
  "tika-vin04t:2135_1": "asañcicca kato nāma hoti.",
  "tika-vin04t:2136_0": "74. Hariteuccārasikkhāpadavaṇṇanā",
  "tika-vin04t:2137_0": "Aṭṭhārasame yampi jīvamānarukkhassa mūlaṃ pathaviyaṃ dissamānaṃ gacchati,",
  "tika-vin04t:2137_1": "sākhā vā bhūmilaggā gacchati,",
  "tika-vin04t:2137_2": "sabbaṃ haritasaṅkhātameva.",
  "tika-vin04t:2137_3": "Khandhe nisīditvā pana appaharitaṭṭhāne pātetuṃ vaṭṭati.",
  "tika-vin04t:2137_4": "Sace appaharitaṭṭhānaṃ olokentasseva sahasā nikkhamati,",
  "tika-vin04t:2137_5": "gilānaṭṭhāne ṭhito hoti,",
  "tika-vin04t:2137_6": "“appaharite kato haritaṃ ottharatī”ti idamettha anāpattiyaṃ adhikaṃ.",
  "tika-vin04t:2137_7": "Tattha sacepi appaharitaṃ alabhantena tiṇaṇḍupakaṃ vā palalaṇḍupakaṃ vā ṭhapetvā kato pacchā haritaṃ ottharati,",
  "tika-vin04t:2137_8": "vaṭṭatiyeva.",
  "tika-vin04t:2137_9": "Kheḷena cettha siṅghāṇikāpi saṅgahitā.",
  "tika-vin04t:2138_0": "75. Udakeuccārasikkhāpadavaṇṇanā",
  "tika-vin04t:2139_0": "Ekūnavīsatime na udaketi etaṃ paribhogaudakameva sandhāya vuttaṃ,",
  "tika-vin04t:2139_1": "vaccakuṭisamuddādiudakesu pana aparibhogesu anāpatti.",
  "tika-vin04t:2139_2": "Deve vassante samantato udakoghe jāte anudakaṭṭhānaṃ alabhantena udake kātuṃ vaṭṭati,",
  "tika-vin04t:2139_3": "idhāpi “thale kato udakaṃ ottharatī”ti idaṃ anāpattiyaṃ adhikaṃ,",
  "tika-vin04t:2139_4": "sesaṃ sabbasikkhāpadesu uttānameva.",
  "tika-vin04t:2140_0": "Samuṭṭhānādidīpanatthāya panettha idaṃ pakiṇṇakaṃ –",
  "tika-vin04t:2140_1": "ujjagghikauccāsaddappaṭisaṃyuttāni cattāri,",
  "tika-vin04t:2140_2": "sakabaḷena mukhena byāharaṇaṃ ekaṃ,",
  "tika-vin04t:2140_3": "chamānīcāsananisinnaṭhitapacchatogamanauppathagamanappaṭisaṃyuttāni pañcāti imāni dasa sikkhāpadāni samanubhāsanasamuṭṭhānāni,",
  "tika-vin04t:2140_4": "ekekamettha kiriyaṃ,",
  "tika-vin04t:2140_5": "saññāvimokkhaṃ,",
  "tika-vin04t:2140_6": "sacittakaṃ,",
  "tika-vin04t:2140_7": "lokavajjaṃ,",
  "tika-vin04t:2140_8": "kāyakammaṃ,",
  "tika-vin04t:2140_9": "vacīkammaṃ,",
  "tika-vin04t:2140_10": "akusalacittaṃ,",
  "tika-vin04t:2140_11": "dukkhavedanaṃ.",
  "tika-vin04t:2140_12": "Sūpodanaviññattisikkhāpadaṃ theyyasatthasamuṭṭhānaṃ, kiriyaṃ,",
  "tika-vin04t:2140_13": "saññāvimokkhaṃ,",
  "tika-vin04t:2140_14": "sacittakaṃ,",
  "tika-vin04t:2140_15": "lokavajjaṃ,",
  "tika-vin04t:2140_16": "kāyakammaṃ,",
  "tika-vin04t:2140_17": "vacīkammaṃ,",
  "tika-vin04t:2140_18": "akusalacittaṃ,",
  "tika-vin04t:2140_19": "dukkhavedanaṃ.",
  "tika-vin04t:2140_20": "Chattapāṇidaṇḍapāṇisatthapāṇiāvudhapāṇipādukāupāhanayānasayanapallatthikaveṭhitaoguṇṭhitanāmakāni ekādasa dhammadesanāsamuṭṭhānāni,",
  "tika-vin04t:2140_21": "kiriyākiriyāni,",
  "tika-vin04t:2140_22": "saññāvimokkhāni,",
  "tika-vin04t:2140_23": "sacittakāni,",
  "tika-vin04t:2140_24": "lokavajjāni,",
  "tika-vin04t:2140_25": "vacīkammāni,",
  "tika-vin04t:2140_26": "akusalacittāni,",
  "tika-vin04t:2140_27": "dukkhavedanāni.",
  "tika-vin04t:2140_28": "Sesāni tepaṇṇāsa paṭhamapārājikasamauṭṭhānādibhedānīti.",
  "tika-vin04t:2141_0": "Ekūnavīsatidhammadesanāpaṭisaṃyuttasikkhāpadavaṇṇanā niṭṭhitā.",
  "tika-vin04t:2142_0": "Kaṅkhāvitaraṇiyā pātimokkhavaṇṇanāya",
  "tika-vin04t:2143_0": "Sekhiyavaṇṇanā niṭṭhitā.",
  "tika-vin04t:2144_0": "Adhikaraṇasamathavaṇṇanā",
  "tika-vin04t:2145_0": "Adhikaraṇasamathesu sattāti tesaṃ gaṇanaparicchedo.",
  "tika-vin04t:2145_1": "Adhikaraṇāni samenti vūpasamentīti adhikaraṇasamathā.",
  "tika-vin04t:2145_2": "Uddesaṃ āgacchantīti āpattādhikaraṇasaṅkhātāsu ca avasesādhikaraṇattayapaccayāsu ca āpattīsu parisuddhabhāvaṃ pucchanatthaṃ uddisitabbataṃ āgacchanti.",
  "tika-vin04t:2145_3": "Uppannuppannānanti uppannānaṃ uppannānaṃ.",
  "tika-vin04t:2145_4": "Adhikaraṇānanti vivādādhikaraṇaṃ anuvādādhikaraṇaṃ āpattādhikaraṇaṃ kiccādhikaraṇanti imesaṃ catunnaṃ.",
  "tika-vin04t:2145_5": "Samathāya vūpasamāyāti samanatthañceva vūpasamanatthañca sammukhāvinayo dātabbo…pe…",
  "tika-vin04t:2145_6": "tiṇavatthārakoti ime satta samathā dātabbā.",
  "tika-vin04t:2145_7": "Tatrāyaṃ vinicchayo –",
  "tika-vin04t:2145_8": "adhikaraṇesu tāva “dhammo”ti vā,",
  "tika-vin04t:2145_9": "“adhammo”ti vā aṭṭhārasahi vatthūhi vivadantānaṃ bhikkhūnaṃ yo vivādo,",
  "tika-vin04t:2145_10": "idaṃ vivādādhikaraṇaṃ nāma.",
  "tika-vin04t:2145_11": "Sīlavipattiyā vā ācāradiṭṭhiājīvavipattiyā vā anuvadantānaṃ yo anuvādo upavadanā ceva codanā ca,",
  "tika-vin04t:2145_12": "idaṃ anuvādādhikaraṇaṃ nāma.",
  "tika-vin04t:2145_13": "Mātikāya āgatā pañca,",
  "tika-vin04t:2145_14": "vibhaṅge dveti sattapi āpattikkhandhā āpattādhikaraṇaṃ, nāma.",
  "tika-vin04t:2145_15": "Yaṃ saṅghassa apalokanādīnaṃ catunnaṃ kammānaṃ karaṇaṃ,",
  "tika-vin04t:2145_16": "idaṃ kiccādhikaraṇaṃ nāma.",
  "tika-vin04t:2146_0": "Tattha vivādādhikaraṇaṃ dvīhi samathehi sammati sammukhāvinayena ca yebhuyyasikāya ca,",
  "tika-vin04t:2146_1": "sammukhāvinayeneva sammamānaṃ yasmiṃ vihāre uppannaṃ,",
  "tika-vin04t:2146_2": "tasmiṃyeva vā,",
  "tika-vin04t:2146_3": "aññattha vūpasametuṃ gacchantānaṃ antarāmagge vā,",
  "tika-vin04t:2146_4": "yattha gantvā saṅghassa niyyātitaṃ,",
  "tika-vin04t:2146_5": "tattha saṅghena vā vūpasametuṃ asakkonte tattheva ubbāhikāya sammatapuggalehi vā vinicchitaṃ sammati,",
  "tika-vin04t:2146_6": "evaṃ sammamāne ca pana tasmiṃ yā saṅghasammukhatā dhammasammukhatā vinayasammukhatā puggalasammukhatā ayaṃ sammukhāvinayo nāma.",
  "tika-vin04t:2146_7": "Tattha ca kārakasaṅghassa saṅghasāmaggivasena sammukhībhāvo saṅghasammukhatā,",
  "tika-vin04t:2146_8": "sametabbassa vatthuno bhūtatā dhammasammukhatā,",
  "tika-vin04t:2146_9": "yathā taṃ sametabbaṃ,",
  "tika-vin04t:2146_10": "tathevassa samanaṃ vinayasammukhatā,",
  "tika-vin04t:2146_11": "yo ca vivadati,",
  "tika-vin04t:2146_12": "yena ca vivadati,",
  "tika-vin04t:2146_13": "tesaṃ ubhinnaṃ atthapaccatthikānaṃ sammukhībhāvo puggalasammukhatā.",
  "tika-vin04t:2146_14": "Ubbāhikāya vūpasamane panettha saṅghasammukhatā parihāyati,",
  "tika-vin04t:2146_15": "evaṃ tāva sammukhāvinayeneva sammati.",
  "tika-vin04t:2147_0": "Sace panevampi na sammati,",
  "tika-vin04t:2147_1": "atha naṃ ubbāhikāya sammatā bhikkhū “na mayaṃ sakkoma vūpasametu”nti saṅghasseva niyyātenti,",
  "tika-vin04t:2147_2": "tato saṅgho pañcaṅgasamannāgataṃ bhikkhuṃ salākaggāhāpakaṃ sammannitvā tena guḷhakavivaṭṭakasakaṇṇajappakesu",
  "tika-vin04t:2147_3": "tīsu salākaggāhesu aññataravasena salākaṃ gāhetvā sannipatitaparisāya dhammavādīnaṃ yebhuyyatāya yathā",
  "tika-vin04t:2147_4": "te dhammavādino vadanti,",
  "tika-vin04t:2147_5": "evaṃ vūpasantaṃ adhikaraṇaṃ sammukhāvinayena ca yebhuyyasikāya ca vūpasantaṃ hoti.",
  "tika-vin04t:2147_6": "Tattha sammukhāvinayo vuttanayo eva,",
  "tika-vin04t:2147_7": "yaṃ pana yebhuyyasikakammassa karaṇaṃ.",
  "tika-vin04t:2147_8": "Ayaṃ yebhuyyasikā nāma,",
  "tika-vin04t:2147_9": "evaṃ vivādādhikaraṇaṃ dvīhi samathehi sammati.",
  "tika-vin04t:2148_0": "Anuvādādhikaraṇaṃ catūhi samathehi sammati sammukhāvinayena ca sativinayena ca amūḷhavinayena ca tassapāpiyasikāya ca.",
  "tika-vin04t:2148_1": "Sammukhāvinayeneva sammamānaṃ yo ca anuvadati,",
  "tika-vin04t:2148_2": "yañca anuvadati,",
  "tika-vin04t:2148_3": "tesaṃ vacanaṃ sutvā sace kāci āpatti natthi,",
  "tika-vin04t:2148_4": "ubho khamāpetvā,",
  "tika-vin04t:2148_5": "sace atthi,",
  "tika-vin04t:2148_6": "“ayaṃ nāmettha āpattī”ti evaṃ vinicchitaṃ vūpasammati,",
  "tika-vin04t:2148_7": "tattha sammukhāvinayalakkhaṇaṃ vuttanayameva.",
  "tika-vin04t:2148_8": "Yadā pana khīṇāsavassa bhikkhuno amūlikāya sīlavipattiyā anuddhaṃsitassa sativinayaṃ yācamānassa saṅgho ñatticatutthena kammena sativinayaṃ deti,",
  "tika-vin04t:2148_9": "tadā sammukhāvinayena ca sativinayena ca vūpasantaṃ hoti,",
  "tika-vin04t:2148_10": "dinne pana sativinaye puna tasmiṃ puggale kassaci anuvādo na ruhati.",
  "tika-vin04t:2148_11": "Yadā ummattako bhikkhu ummādavasena gate assāmaṇake ajjhācāre “saratāyasmā evarūpiṃ āpatti”nti bhikkhūhi codiyamāno “ummattakena me, āvuso,",
  "tika-vin04t:2148_12": "etaṃ kataṃ,",
  "tika-vin04t:2148_13": "nāhaṃ taṃ sarāmī”ti bhaṇantopi bhikkhūhi codiyamānova puna acodanatthāya amūḷhavinayaṃ yācati,",
  "tika-vin04t:2148_14": "saṅgho cassa ñatticatutthena kammena amūḷhavinayaṃ deti.",
  "tika-vin04t:2148_15": "Tadā sammukhāvinayena ca amūḷhavinayena ca vūpasantaṃ hoti,",
  "tika-vin04t:2148_16": "dinne pana amūḷhavinaye puna tasmiṃ puggale kassaci tappaccayā anuvādo na ruhati.",
  "tika-vin04t:2149_0": "Yadā pana pārājikena vā pārājikasāmantena vā codiyamānassa aññenaññaṃ paṭicarato pāpussannatāya pāpiyassa",
  "tika-vin04t:2149_1": "puggalassa “sacāyaṃ acchinnamūlo bhavissati,",
  "tika-vin04t:2149_2": "sammā vattitvā osāraṇaṃ labhissati,",
  "tika-vin04t:2149_3": "sace chinnamūlo,",
  "tika-vin04t:2149_4": "sayamevassa nāsanā bhavissatī”ti maññamāno saṅgho ñatticatutthena kammena tassapāpiyasikaṃ kammaṃ karoti,",
  "tika-vin04t:2149_5": "tadā sammukhāvinayena ca tassapāpiyasikāya ca vūpasantaṃ hoti,",
  "tika-vin04t:2149_6": "evaṃ anuvādādhikaraṇaṃ catūhi samathehi sammati.",
  "tika-vin04t:2150_0": "Āpattādhikaraṇaṃ tīhi samathehi sammati sammukhāvinayena ca paṭiññātakaraṇena ca tiṇavatthārakena ca.",
  "tika-vin04t:2150_1": "Tassa sammukhāvinayeneva vūpasamo natthi,",
  "tika-vin04t:2150_2": "yadā pana ekassa vā bhikkhuno,",
  "tika-vin04t:2150_3": "nissaggiyavaṇṇanāyaṃ vuttanayena saṅghagaṇamajjhesu vā bhikkhu lahukaṃ āpattiṃ deseti,",
  "tika-vin04t:2150_4": "tadā āpattādhikaraṇaṃ sammukhāvinayena ca paṭiññātakaraṇena ca vūpasammati.",
  "tika-vin04t:2150_5": "Tattha sammukhāvinaye tāva yo ca deseti,",
  "tika-vin04t:2150_6": "yassa ca deseti,",
  "tika-vin04t:2150_7": "tesaṃ sammukhībhāvo puggalasammukhatā,",
  "tika-vin04t:2150_8": "sesaṃ vuttanayameva.",
  "tika-vin04t:2150_9": "Puggalassa ca gaṇassa ca desanākāle saṅghasammukhatā parihāyati.",
  "tika-vin04t:2151_0": "Yā panettha “ahaṃ, bhante,",
  "tika-vin04t:2151_1": "itthannāmaṃ āpattiṃ āpanno”ti ca,",
  "tika-vin04t:2151_2": "“passasī”ti,",
  "tika-vin04t:2151_3": "“āma passāmī”ti ca paṭiññā,",
  "tika-vin04t:2151_4": "tāya “āyatiṃ saṃvareyyāsī”ti karaṇaṃ paṭiññātakaraṇaṃ nāma.",
  "tika-vin04t:2151_5": "Saṅghādisese parivāsādiyācanā paṭiññā,",
  "tika-vin04t:2151_6": "parivāsādīnaṃ dānaṃ paṭiññātakaraṇaṃ nāma.",
  "tika-vin04t:2151_7": "Dvepakkhajātā pana bhaṇḍanakārakā bhikkhū bahuṃ assāmaṇakaṃ ajjhācāraṃ caritvā puna lajjidhamme uppanne",
  "tika-vin04t:2151_8": "“sace mayaṃ imāhi āpattīhi aññamaññaṃ karissāma,",
  "tika-vin04t:2151_9": "siyāpi taṃ adhikaraṇaṃ kakkhaḷatthāya vāḷatthāya saṃvatteyyā”ti aññamaññaṃ āpattiyā kārāpane dosaṃ disvā yadā tiṇavatthārakakammaṃ karonti,",
  "tika-vin04t:2151_10": "tadā āpattādhikaraṇaṃ sammukhāvinayena ca tiṇavatthārakena ca sammati.",
  "tika-vin04t:2151_11": "Tatra hi yattakā hatthapāsūpagatā “na metaṃ khamatī”ti evaṃ diṭṭhāvikammaṃ akatvā niddampi okkamantā honti,",
  "tika-vin04t:2151_12": "sabbesaṃ ṭhapetvā thullavajjañca gihippaṭisaṃyuttañca sabbāpattiyo vuṭṭhahanti,",
  "tika-vin04t:2151_13": "evaṃ āpattādhikaraṇaṃ tīhi samathehi sammati.",
  "tika-vin04t:2152_0": "Kiccādhikaraṇaṃ ekena samathena sammati sammukhāvinayeneva.",
  "tika-vin04t:2152_1": "Iti imāni cattāri adhikaraṇāni yathānurūpaṃ imehi sattahi samathehi sammanti,",
  "tika-vin04t:2152_2": "tena vuttaṃ “uppannuppannānaṃ adhikaraṇānaṃ samathāya vūpasamāya sammukhāvinayo dātabbo…pe…",
  "tika-vin04t:2152_3": "tiṇavatthārako”ti.",
  "tika-vin04t:2152_4": "Ayamettha vinicchayanayo,",
  "tika-vin04t:2152_5": "vitthāro pana samathakkhandhake āgatoyeva,",
  "tika-vin04t:2152_6": "vinicchayopissa samantapāsādikāyaṃ vutto.",
  "tika-vin04t:2153_0": "Tatthāyasmante pucchāmi,",
  "tika-vin04t:2153_1": "kaccittha parisuddhāti tesu sattasu adhikaraṇasamathesu kaccittha parisuddhā,",
  "tika-vin04t:2153_2": "natthi vo kiñci samathehi vūpasametabbanti pucchāmi,",
  "tika-vin04t:2153_3": "etena sabbāpattīhi parisuddhabhāvo pucchito hoti.",
  "tika-vin04t:2154_0": "Uddiṭṭhaṃ kho āyasmanto nidānantiādi nigamanavacanaṃ.",
  "tika-vin04t:2154_1": "Tattha ettakanti ettakaṃ sikkhāpadaṃ.",
  "tika-vin04t:2154_2": "Suttāgatanti sutte pātimokkhe āgataṃ.",
  "tika-vin04t:2154_3": "Suttapariyāpannanti tattheva antogadhaṃ.",
  "tika-vin04t:2154_4": "Anvaddhamāsaṃ uddesaṃ āgacchatīti addhamāse addhamāse uposathavasena uddisitabbataṃ āgacchati.",
  "tika-vin04t:2154_5": "Samaggehīti kāyasāmaggivasena samaggehi.",
  "tika-vin04t:2154_6": "Sammodamānehīti cittasāmaggivasena ekajjhāsayatāya suṭṭhu modamānehi.",
  "tika-vin04t:2154_7": "Avivadamānehīti aṭṭhārasasu vivādavatthūsu aññataravasenāpi avivadamānehi.",
  "tika-vin04t:2154_8": "Sikkhitabbanti taṃ taṃ sikkhāpadaṃ avītikkamantehi adhisīlasikkhā sampādetabbā.",
  "tika-vin04t:2154_9": "Antarantarā pana yaṃ na vuttaṃ,",
  "tika-vin04t:2154_10": "taṃ sabbaṃ purime purime sikkhāpade vuttattā ceva uttānatthattā cāti.",
  "tika-vin04t:2155_0": "Adhikaraṇasamathavaṇṇanā niṭṭhitā.",
  "tika-vin04t:2156_0": "Kaṅkhāvitaraṇiyā pātimokkhavaṇṇanāya",
  "tika-vin04t:2157_0": "Bhikkhupātimokkhavaṇṇanā niṭṭhitā.",
  "tika-vin04t:2158_0": "Namo tassa bhagavato arahato sammasambuddhassa",
  "tika-vin04t:2159_0": "Bhikkhunīpātimokkhavaṇṇanā",
  "tika-vin04t:2160_0": "Pārājikakaṇḍo",
  "tika-vin04t:2161_0": "Bhikkhunīnaṃ hitatthāya, pātimokkhaṃ pakāsayi;",
  "tika-vin04t:2162_0": "Yaṃ nātho, tassa dāneso, sampatto vaṇṇanākkamo.",
  "tika-vin04t:2163_0": "Sādhāraṇapārājikaṃ",
  "tika-vin04t:2164_0": "1…Pe…4. methunadhammasikkhāpadavaṇṇanā",
  "tika-vin04t:2165_0": "Tattha suṇātu metiādīnaṃ bhikkhupātimokkhavaṇṇanāyaṃ vuttanayeneva attho veditabbo.",
  "tika-vin04t:2165_1": "Kevalañhi, bhante,",
  "tika-vin04t:2165_2": "ayyetiādivasena tasmiñca idha ca abhilāpamattameva liṅgabhedamattañca viseso.",
  "tika-vin04t:2165_3": "Yasmā ca bhikkhuniyā sikkhāpaccakkhānaṃ nāma natthi,",
  "tika-vin04t:2165_4": "tasmā bhikkhunīnaṃ “sikkhāsājīvasamāpannā sikkhaṃ apaccakkhāya dubbalyaṃ anāvikatvā”ti avatvā yā pana",
  "tika-vin04t:2165_5": "bhikkhunī chandaso methunaṃ dhammaṃ paṭiseveyyāti vuttaṃ.",
  "tika-vin04t:2165_6": "Tattha chandasoti methunarāgappaṭisaṃyuttena chandena ceva ruciyā ca.",
  "tika-vin04t:2165_7": "Chande pana asati balakkārena padhaṃsitāya anāpatti,",
  "tika-vin04t:2165_8": "tasmā yā paripuṇṇūpasampadā bhikkhunī manussāmanussatiracchānajātīsu purisaubhatobyañjanakapaṇḍakānaṃ",
  "tika-vin04t:2165_9": "yassa kassaci sajīvassa vā nijjīvassa vā santhatassa vā asanthatassa vā akkhāyitassa vā yebhuyyena akkhāyitassa",
  "tika-vin04t:2165_10": "vā aṅgajātassa attano vaccamaggapassāvamaggamukhesu tīsu yatthakatthaci santhate vā asanthate vā pakativātena",
  "tika-vin04t:2165_11": "asaṃphuṭṭhe allokāse antamaso tilaphalamattampi padesaṃ chandaso paveseti,",
  "tika-vin04t:2165_12": "parena vā pavesiyamānā pavesanapaviṭṭhaṭṭhitauddharaṇesu yaṃkiñci sādiyati,",
  "tika-vin04t:2165_13": "ayaṃ pārājikā hoti.",
  "tika-vin04t:2165_14": "Sesamettha ito paresu ca sādhāraṇasikkhāpadesu vuttanayānusāreneva veditabbaṃ.",
  "tika-vin04t:2166_0": "Asādhāraṇapārājikaṃ",
  "tika-vin04t:2167_0": "5. Ubbhajāṇumaṇḍalikāsikkhāpadavaṇṇanā",
  "tika-vin04t:2168_0": "Asādhāraṇesu pana catunnaṃ tāva pārājikānaṃ paṭhame avassutāti kāyasaṃsaggarāgena tintā,",
  "tika-vin04t:2168_1": "kilinnāti attho.",
  "tika-vin04t:2168_2": "Dutiyapadepi eseva nayo.",
  "tika-vin04t:2168_3": "Purisapuggalassāti kāyasaṃsaggaṃ samāpajjituṃ viññussa manussajātikassa purisasaṅkhātassa puggalassa.",
  "tika-vin04t:2168_4": "Adhakkhakanti attano akkhakānaṃ adho.",
  "tika-vin04t:2168_5": "Ubbhajāṇumaṇḍalanti jāṇumaṇḍalānaṃ upari,",
  "tika-vin04t:2168_6": "ettha ca ubbhakapparampi ubbhajāṇumaṇḍaleneva saṅgahitaṃ.",
  "tika-vin04t:2168_7": "Āmasananti āmajjanaṃ phuṭṭhokāsaṃ anatikkamitvā tattheva saṅghaṭṭanaṃ.",
  "tika-vin04t:2168_8": "Parāmasananti ito cito ca sañcaraṇaṃ.",
  "tika-vin04t:2168_9": "Gahaṇanti gahitamattaṃ.",
  "tika-vin04t:2168_10": "Chupananti asaṅghaṭṭetvā phuṭṭhamattaṃ.",
  "tika-vin04t:2168_11": "Paṭipīḷananti aṅge gahetvā nippīḷanaṃ.",
  "tika-vin04t:2168_12": "Sādiyeyyāti yā bhikkhunī attano yathāparicchinne kāye purisassa etaṃ āmasanādiṃ sādiyati,",
  "tika-vin04t:2168_13": "sayaṃ vā pana tena kāyena purisassa yaṃkiñci kāyappadesaṃ sādayamānā chupati,",
  "tika-vin04t:2168_14": "ayaṃ ubbhajāṇumaṇḍalikā nāma pārājikāti ayamettha saṅkhepo.",
  "tika-vin04t:2169_0": "“Nidānaṃ puggalaṃ vatthu”ntiādike tena vitthāravinicchaye yasmā sabbāneva asādhāraṇapaññattiyo honti,",
  "tika-vin04t:2169_1": "tasmā ito paṭṭhāya santiṃ anupaññattiṃ vatvā sādhāraṇapaññattīti vā asādhāraṇapaññattīti vā na vakkhāma,",
  "tika-vin04t:2169_2": "āṇattiyaṃ yattha āṇatti natthi,",
  "tika-vin04t:2169_3": "tattha kiñci avatvā yattha atthi,",
  "tika-vin04t:2169_4": "tattheva vakkhāma,",
  "tika-vin04t:2169_5": "vipattivicāraṇā vuttāyeva.",
  "tika-vin04t:2170_0": "Avasesaṃ pana sabbattha vattabbaṃ,",
  "tika-vin04t:2170_1": "tayidaṃ vuccati,",
  "tika-vin04t:2170_2": "idaṃ tāva sikkhāpadaṃ sāvatthiyaṃ sundarīnandaṃ ārabbha kāyasaṃsaggaṃ samāpajjanavatthusmiṃ paññattaṃ,",
  "tika-vin04t:2170_3": "ekatoavassute yathāparicchinnena kāyena purisassa kāyaṃ,",
  "tika-vin04t:2170_4": "ubhatoavassutepi kāyena kāyappaṭibaddhaṃ,",
  "tika-vin04t:2170_5": "yathāparicchinnakāyappaṭibaddhena vā avasesakāyena vā tassa kāyaṃ āmasantiyā thullaccayaṃ,",
  "tika-vin04t:2170_6": "yakkhapetapaṇḍakatiracchānagatamanussaviggahānaṃ ubhatoavassute yathāparicchinnena kāyena kāyaṃ āmasantiyāpi thullaccayaṃ,",
  "tika-vin04t:2170_7": "sace pana purisassa kāyasaṃsaggarāgo natthi,",
  "tika-vin04t:2170_8": "pārājikakkhettepi thullaccayameva.",
  "tika-vin04t:2170_9": "Avasese pana kāyappaṭibaddhena kāyappaṭibaddhādibhede,",
  "tika-vin04t:2170_10": "methunarāgagehasitapemesu ca sabbattha dukkaṭaṃ.",
  "tika-vin04t:2170_11": "Asañcicca, assatiyā,",
  "tika-vin04t:2170_12": "ajānantiyā,",
  "tika-vin04t:2170_13": "asādiyantiyā,",
  "tika-vin04t:2170_14": "ummattikādīnañca anāpatti.",
  "tika-vin04t:2170_15": "Aṅgāni samuṭṭhānādīni ca bhikkhupātimokkhe kāyasaṃsagge vuttanayeneva veditabbānīti.",
  "tika-vin04t:2171_0": "Ubbhajāṇumaṇḍalikāsikkhāpadavaṇṇanā niṭṭhitā.",
  "tika-vin04t:2172_0": "6. Vajjappaṭicchādikāsikkhāpadavaṇṇanā",
  "tika-vin04t:2173_0": "Dutiye gaṇassāti aññāsaṃ bhikkhunīnaṃ.",
  "tika-vin04t:2173_1": "Ṭhitāti saliṅge ṭhitā.",
  "tika-vin04t:2173_2": "Cutāti kālaṅkatā.",
  "tika-vin04t:2173_3": "Nāsitāti liṅganāsanāya sayaṃ vā naṭṭhā,",
  "tika-vin04t:2173_4": "aññehi vā nāsitā.",
  "tika-vin04t:2173_5": "Avassaṭāti titthāyatanaṃ saṅkantā.",
  "tika-vin04t:2173_6": "Pubbevāhaṃ ayye aññāsinti idaṃ tassā vacanakāladassanaṃ,",
  "tika-vin04t:2173_7": "saliṅge ṭhitāya pana pārājikabhāvaṃ ñatvā “na dāni naṃ kassaci ārocessāmī”ti dhure nikkhittamatteyeva ayaṃ vajjappaṭicchādikā nāma pārājikā hotīti.",
  "tika-vin04t:2174_0": "Sāvatthiyaṃ thullanandaṃ ārabbha nevaattanāpaṭicodanā nagaṇassa ārocanavatthusmiṃ paññattaṃ,",
  "tika-vin04t:2174_1": "sesamettha sappāṇakavaggamhi duṭṭhullāpattippaṭicchādanasikkhāpade vuttanayeneva veditabbaṃ.",
  "tika-vin04t:2174_2": "Tatra hi pācittiyaṃ,",
  "tika-vin04t:2174_3": "idha pārājikanti ayameva viseso,",
  "tika-vin04t:2174_4": "sesaṃ tādisamevāti.",
  "tika-vin04t:2175_0": "Vajjappaṭicchādikāsikkhāpadavaṇṇanā niṭṭhitā.",
  "tika-vin04t:2176_0": "7. Ukkhittānuvattikāsikkhāpadavaṇṇanā",
  "tika-vin04t:2177_0": "Tatiye ukkhittanti āpattiyā adassanādīsu ukkhittaṃ.",
  "tika-vin04t:2177_1": "Dhammenāti bhūtena vatthunā.",
  "tika-vin04t:2177_2": "Vinayenāti codetvā sāretvā.",
  "tika-vin04t:2177_3": "Satthusāsanenāti idhāpi codetvā sāretvā karaṇameva satthusāsanaṃ nāma.",
  "tika-vin04t:2177_4": "Anādaranti yena saṅghena ukkhepaniyakammaṃ kataṃ,",
  "tika-vin04t:2177_5": "tasmiṃ vā,",
  "tika-vin04t:2177_6": "tattha pariyāpannagaṇe vā ekapuggale vā tasmiṃ vā kamme ādaravirahitaṃ,",
  "tika-vin04t:2177_7": "sammāvattanāya avattamānanti attho.",
  "tika-vin04t:2177_8": "Appaṭikāranti paṭikārarahitaṃ,",
  "tika-vin04t:2177_9": "anosāritanti attho.",
  "tika-vin04t:2177_10": "Akatasahāyanti ekakammādike saṃvāse saha ayanabhāvena samānasaṃvāsakā bhikkhū sahāyā nāma,",
  "tika-vin04t:2177_11": "yassa pana so saṃvāso tehi saddhiṃ natthi na tena te sahāyā katā honti,",
  "tika-vin04t:2177_12": "iti so akatasahāyo nāma,",
  "tika-vin04t:2177_13": "taṃ akatasahāyaṃ,",
  "tika-vin04t:2177_14": "samānasaṃvāsakabhāvaṃ anupagatanti attho.",
  "tika-vin04t:2177_15": "Tamanuvatteyyāti taṃ ukkhittakaṃ ukkhittakabhāveyeva ṭhitaṃ bhikkhuṃ yā bhikkhunī yaṃdiṭṭhiko so hoti,",
  "tika-vin04t:2177_16": "tāya diṭṭhiyā gahaṇabhāvena anuvatteyya.",
  "tika-vin04t:2177_17": "Sā bhikkhunī bhikkhunīhi saṅghabhedasikkhāpadādīsu vuttanayena visuṃ saṅghamajjhe ca vuccamānā taṃ vatthuṃ",
  "tika-vin04t:2177_18": "appaṭinissajjantī samanubhāsanakammapariyosāne ukkhittānuvattikā nāma pārājikā hotīti.",
  "tika-vin04t:2178_0": "Sāvatthiyaṃ thullanandaṃ ārabbha ukkhittānuvattanavatthusmiṃ paññattaṃ,",
  "tika-vin04t:2178_1": "ñattiyā dukkaṭaṃ,",
  "tika-vin04t:2178_2": "dvīhi kammavācāhi dve thullaccayā,",
  "tika-vin04t:2178_3": "“yassā nakkhamati,",
  "tika-vin04t:2178_4": "sā bhāseyyā”ti evaṃ yya-",
  "tika-vin04t:2178_5": "kārappattāya tatiyakammavācāya pārājikaṃ,",
  "tika-vin04t:2178_6": "adhammakamme tikadukkaṭaṃ,",
  "tika-vin04t:2178_7": "sesaṃ saṅghabhedasikkhāpadādīsu vuttanayeneva veditabbaṃ.",
  "tika-vin04t:2179_0": "Ukkhittānuvattikāsikkhāpadavaṇṇanā niṭṭhitā.",
  "tika-vin04t:2180_0": "8. Aṭṭhavatthukāsikkhāpadavaṇṇanā",
  "tika-vin04t:2181_0": "Catutthe avassutāti lokassādamittasanthavavasena kāyasaṃsaggarāgena tintā.",
  "tika-vin04t:2181_1": "Ayameva hi attho sīhaḷamātikāṭṭhakathāyaṃ vutto,",
  "tika-vin04t:2181_2": "samantapāsādikāyaṃ panassa vicāraṇā katā,",
  "tika-vin04t:2181_3": "dutiyapadepi eseva nayo.",
  "tika-vin04t:2181_4": "Purisapuggalassa hatthaggahaṇaṃ vātiādīsu pana yaṃ purisapuggalena hatthe gahaṇaṃ kataṃ,",
  "tika-vin04t:2181_5": "taṃ “purisapuggalassa hatthaggahaṇa”nti vuttaṃ,",
  "tika-vin04t:2181_6": "eseva nayo saṅghāṭikaṇṇaggahaṇepi.",
  "tika-vin04t:2181_7": "Hatthaggahaṇanti ettha ca yassa kassaci apārājikakkhettabhūtassa aṅgassa gahaṇaṃ hatthaggahaṇaṃ,",
  "tika-vin04t:2181_8": "yassa kassaci nivatthassa vā pārutassa vā gahaṇaṃ saṅghāṭikaṇṇaggahaṇaṃ.",
  "tika-vin04t:2181_9": "Santiṭṭheyya vātiādīsu kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭheyya vā,",
  "tika-vin04t:2181_10": "tattha ṭhitā sallapeyya vā,",
  "tika-vin04t:2181_11": "purisena vā “itthannāmaṃ ṭhānaṃ āgacchā”ti vuttā taṃ saṅketaṃ gaccheyya,",
  "tika-vin04t:2181_12": "tassa vā purisassa abbhāgamanaṃ sādiyeyya,",
  "tika-vin04t:2181_13": "yena kenaci vā paṭicchannaṃ okāsaṃ paviseyya,",
  "tika-vin04t:2181_14": "purisassa hatthapāse ṭhatvā kāyaṃ upasaṃhareyyāti evamattho daṭṭhabbo.",
  "tika-vin04t:2181_15": "Ayampi pārājikāti yathā purimāyo,",
  "tika-vin04t:2181_16": "evaṃ ayampi bhikkhunī etassa kāyasaṃsaggasaṅkhātassa asaddhammassa paṭisevanatthāya etāni aṭṭha vatthūni",
  "tika-vin04t:2181_17": "paṭipāṭiyā vā uppaṭipāṭiyā vā pūretvā aṭṭhavatthukā nāma pārājikā hotīti.",
  "tika-vin04t:2182_0": "Sāvatthiyaṃ chabbaggiyā bhikkhuniyo ārabbha aṭṭhamaṃ vatthuṃ paripūraṇavatthusmiṃ paññattaṃ,",
  "tika-vin04t:2182_1": "saṅketagamane pade pade dukkaṭaṃ,",
  "tika-vin04t:2182_2": "purisassa hatthapāsaṃ okkantamatte thullaccayaṃ,",
  "tika-vin04t:2182_3": "purisassa abbhāgamanasādayamānepi dukkaṭaṃ.",
  "tika-vin04t:2182_4": "Hatthapāsokkamane thullaccayaṃ,",
  "tika-vin04t:2182_5": "sesesu ekekasmiṃ thullaccayameva,",
  "tika-vin04t:2182_6": "aṭṭhame paripuṇṇe pārājikaṃ.",
  "tika-vin04t:2182_7": "Ekekasmiṃ pana vatthusmiṃ satakkhattumpi vītikkante tā āpattiyo desetvā muccati,",
  "tika-vin04t:2182_8": "apicettha gaṇanūpikā āpatti veditabbā,",
  "tika-vin04t:2182_9": "“idāni nāpajjissāmī”ti hi dhuranikkhepaṃ katvā desitā gaṇanūpikā,",
  "tika-vin04t:2182_10": "desitagaṇanaṃ upeti,",
  "tika-vin04t:2182_11": "pārājikassa aṅgaṃ na hoti.",
  "tika-vin04t:2182_12": "Tasmā yā ekaṃ āpannā dhuranikkhepaṃ katvā desetvā puna kilesavasena āpajjati,",
  "tika-vin04t:2182_13": "punapi deseti,",
  "tika-vin04t:2182_14": "evaṃ aṭṭhamaṃ paripūrentīpi pārājikā na hoti.",
  "tika-vin04t:2182_15": "Yā pana āpajjitvā “punapi aññaṃ vatthuṃ āpajjissāmī”ti saussāhāva deseti,",
  "tika-vin04t:2182_16": "tassā sā āpatti agaṇanūpikā,",
  "tika-vin04t:2182_17": "desitāpi adesitā hoti,",
  "tika-vin04t:2182_18": "pārājikassa aṅgaṃ hoti.",
  "tika-vin04t:2182_19": "Asañcicca, assatiyā,",
  "tika-vin04t:2182_20": "ajānantiyā asādiyantiyā,",
  "tika-vin04t:2182_21": "ummattikādīnañca anāpatti.",
  "tika-vin04t:2182_22": "Kāyasaṃsaggarāgo,",
  "tika-vin04t:2182_23": "saussāhatā,",
  "tika-vin04t:2182_24": "aṭṭhamassa vatthussa pūraṇanti imānettha tīṇi aṅgāni.",
  "tika-vin04t:2182_25": "Samanubhāsanasamuṭṭhānaṃ,",
  "tika-vin04t:2182_26": "kiriyākiriyaṃ,",
  "tika-vin04t:2182_27": "saññāvimokkhaṃ,",
  "tika-vin04t:2182_28": "sacittakaṃ,",
  "tika-vin04t:2182_29": "lokavajjaṃ,",
  "tika-vin04t:2182_30": "kāyakammaṃ,",
  "tika-vin04t:2182_31": "vacīkammaṃ,",
  "tika-vin04t:2182_32": "akusalacittaṃ,",
  "tika-vin04t:2182_33": "dvivedananti.",
  "tika-vin04t:2183_0": "Aṭṭhavatthukāsikkhāpadavaṇṇanā niṭṭhitā.",
  "tika-vin04t:2184_0": "Uddiṭṭhā kho ayyāyo aṭṭha pārājikā dhammāti bhikkhū ārabbha paññattā sādhāraṇā cattāro,",
  "tika-vin04t:2184_1": "ime cattāroti evaṃ pātimokkhuddesamaggena aṭṭha pārājikā dhammā uddiṭṭhāti evamettha attho veditabbo,",
  "tika-vin04t:2184_2": "sesaṃ bhikkhupātimokkhavaṇṇanāyaṃ vuttanayamevāti.",
  "tika-vin04t:2185_0": "Kaṅkhāvitaraṇiyā pātimokkhavaṇṇanāya",
  "tika-vin04t:2186_0": "Bhikkhunipātimokkhe",
  "tika-vin04t:2187_0": "Pārājikavaṇṇanā niṭṭhitā.",
  "tika-vin04t:2188_0": "Saṅghādisesakaṇḍo",
  "tika-vin04t:2189_0": "1. Ussayavādikāsikkhāpadavaṇṇanā",
  "tika-vin04t:2190_0": "Saṅghādisesesu paṭhame ussayavādikāti mānussayavasena kodhussayavasena aḍḍakaraṇatthāya vinicchayamahāmattānaṃ santike vivadamānā.",
  "tika-vin04t:2190_1": "Gahapatinā vātiādīhi ṭhapetvā pañca sahadhammike avasesā gahaṭṭhapabbajitā saṅgahitā.",
  "tika-vin04t:2190_2": "Ayaṃ bhikkhunī paṭhamāpattikanti ādimhi paṭhamaṃ āpatti etassāti paṭhamāpattiko,",
  "tika-vin04t:2190_3": "vītikkamakkhaṇeyeva āpajjitabboti attho,",
  "tika-vin04t:2190_4": "taṃ paṭhamāpattikaṃ.",
  "tika-vin04t:2190_5": "Āpannāti aḍḍapariyosāne āpannā.",
  "tika-vin04t:2190_6": "Bhikkhuniṃ saṅghato nissāretīti nissāraṇīyo,",
  "tika-vin04t:2190_7": "taṃ nissāraṇīyaṃ.",
  "tika-vin04t:2190_8": "Saṅghādisesanti evaṃnāmakaṃ.",
  "tika-vin04t:2191_0": "Sāvatthiyaṃ thullanandaṃ ārabbha ussayavādikavatthusmiṃ paññattaṃ,",
  "tika-vin04t:2191_1": "sāṇattikaṃ,",
  "tika-vin04t:2191_2": "“aḍḍaṃ karissāmī”ti yaṃkiñci dutiyikaṃ vā sakkhiṃ vā sahāyaṃ vā pariyesantiyā pariyesane dukkaṭaṃ,",
  "tika-vin04t:2191_3": "yattha ṭhitāya “aḍḍaṃ kātuṃ gacchāmī”ti cittaṃ uppajjati,",
  "tika-vin04t:2191_4": "tato paṭṭhāya gacchantiyā pade pade dukkaṭaṃ,",
  "tika-vin04t:2191_5": "yatthakatthaci antamaso bhikkhunupassayaṃ āgatepi vohārike disvā attano kathaṃ ārocentiyā dukkaṭaṃ.",
  "tika-vin04t:2191_6": "Itarena attano kathāya ārocitāya bhikkhuniyā thullaccayaṃ,",
  "tika-vin04t:2191_7": "paṭhamaṃ itarena pacchā bhikkhuniyā ārocanepi eseva nayo.",
  "tika-vin04t:2191_8": "Sace pana bhikkhunī taṃ vadati “mama ca tava ca kathaṃ tvaṃyeva ārocehī”ti,",
  "tika-vin04t:2191_9": "so attano vā kathaṃ paṭhamaṃ ārocetu, tassā vā,",
  "tika-vin04t:2191_10": "paṭhamārocane bhikkhuniyā dukkaṭaṃ,",
  "tika-vin04t:2191_11": "dutiye thullaccayaṃ,",
  "tika-vin04t:2191_12": "tena evaṃ vuttāya bhikkhuniyā ārocanepi eseva nayo.",
  "tika-vin04t:2191_13": "Sace pana bhikkhunī aññena kathāpeti,",
  "tika-vin04t:2191_14": "tatrāpi eseva nayo.",
  "tika-vin04t:2191_15": "Yathā vā tathā vā hi ārociyamāne paṭhamārocane bhikkhuniyā dukkaṭaṃ,",
  "tika-vin04t:2191_16": "dutiye thullaccayaṃ.",
  "tika-vin04t:2191_17": "Ubhinnaṃ pana kathaṃ sutvā vohārikehi vinicchaye kate aḍḍapariyosānaṃ nāma hoti,",
  "tika-vin04t:2191_18": "tasmiṃ aḍḍapariyosāne bhikkhuniyā jayepi parājayepi saṅghādiseso.",
  "tika-vin04t:2192_0": "Yā pana paccatthikamanussehi dūtaṃ vā pahiṇitvā,",
  "tika-vin04t:2192_1": "sayaṃ vā āgantvā “ehi,",
  "tika-vin04t:2192_2": "ayye”ti ākaḍḍhiyamānā gacchati,",
  "tika-vin04t:2192_3": "yā vā upassaye aññehi kataṃ anācāraṃ anodissa ācikkhantī rakkhaṃ yācati,",
  "tika-vin04t:2192_4": "yāya ca kiñci avuttā vohārikā aññato sutvā sayameva aḍḍaṃ pariyosāpenti, tassā,",
  "tika-vin04t:2192_5": "ummattikādīnañca anāpatti.",
  "tika-vin04t:2192_6": "Aññehi anākaḍḍhitāya aḍḍakaraṇaṃ,",
  "tika-vin04t:2192_7": "aḍḍapariyosānanti imānettha dve aṅgāni.",
  "tika-vin04t:2192_8": "Samuṭṭhānādīni paṭhamakathinasadisāni,",
  "tika-vin04t:2192_9": "idaṃ pana kiriyamevāti.",
  "tika-vin04t:2193_0": "Ussayavādikāsikkhāpadavaṇṇanā niṭṭhitā.",
  "tika-vin04t:2194_0": "2. Corivuṭṭhāpikāsikkhāpadavaṇṇanā",
  "tika-vin04t:2195_0": "Dutiye yāya pañcamāsagghanakato paṭṭhāya yaṃkiñci parasantakaṃ avaharitaṃ,",
  "tika-vin04t:2195_1": "ayaṃ corī nāma,",
  "tika-vin04t:2195_2": "taṃ coriṃ.",
  "tika-vin04t:2195_3": "Vajjhaṃ viditanti tena kammena “vadhārahā aya”nti evaṃ viditaṃ.",
  "tika-vin04t:2195_4": "Anapaloketvāti anāpucchā.",
  "tika-vin04t:2195_5": "Gaṇanti mallagaṇabhaṭiputtagaṇādikaṃ.",
  "tika-vin04t:2195_6": "Pūganti dhammagaṇaṃ.",
  "tika-vin04t:2195_7": "Seṇinti gandhikaseṇidussikaseṇiādikaṃ.",
  "tika-vin04t:2195_8": "Yattha yattha hi rājāno gaṇādīnaṃ gāmanigame niyyātenti “tumheva ettha anusāsathā”ti,",
  "tika-vin04t:2195_9": "tattha tattha teyeva issarā honti,",
  "tika-vin04t:2195_10": "tasmā te sandhāya idaṃ vuttaṃ.",
  "tika-vin04t:2195_11": "Ettha ca rājānaṃ vā gaṇādike vā apaloketvāpi bhikkhunisaṅgho apaloketabbova.",
  "tika-vin04t:2195_12": "Aññatra kappāti titthiyesu vā aññabhikkhunīsu vā pabbajitapubbā kappā nāma,",
  "tika-vin04t:2195_13": "taṃ ṭhapetvā aññaṃ upasampādentiyā gaṇaācarinī pattacīvarapariyesanesu sīmāsammutiyā ñattiyā ca dukkaṭaṃ,",
  "tika-vin04t:2195_14": "dvīhi kammavācāhi thullaccayaṃ,",
  "tika-vin04t:2195_15": "kammavācāpariyosāne saṅghādiseso.",
  "tika-vin04t:2196_0": "Sāvatthiyaṃ thullanandaṃ ārabbha coriṃ vuṭṭhāpanavatthusmiṃ paññattaṃ,",
  "tika-vin04t:2196_1": "coriyā vematikāya dukkaṭaṃ,",
  "tika-vin04t:2196_2": "tathā acoriyā corisaññāya ceva vematikāya ca.",
  "tika-vin04t:2196_3": "Acorisaññāya,",
  "tika-vin04t:2196_4": "ajānantiyā,",
  "tika-vin04t:2196_5": "apaloketvā vuṭṭhāpentiyā,",
  "tika-vin04t:2196_6": "kappaṃ vuṭṭhāpentiyā,",
  "tika-vin04t:2196_7": "ummattikādīnañca anāpatti. Coritā,",
  "tika-vin04t:2196_8": "corisaññitā,",
  "tika-vin04t:2196_9": "aññatra anuññātakāraṇā vuṭṭhāpananti,",
  "tika-vin04t:2196_10": "imānettha tīṇi aṅgāni.",
  "tika-vin04t:2196_11": "Corivuṭṭhāpanasamuṭṭhānaṃ,",
  "tika-vin04t:2196_12": "kiriyākiriyaṃ,",
  "tika-vin04t:2196_13": "saññāvimokkhaṃ,",
  "tika-vin04t:2196_14": "sacittakaṃ,",
  "tika-vin04t:2196_15": "paṇṇattivajjaṃ,",
  "tika-vin04t:2196_16": "kāyakammaṃ,",
  "tika-vin04t:2196_17": "vacīkammaṃ, ticittaṃ,",
  "tika-vin04t:2196_18": "tivedananti.",
  "tika-vin04t:2197_0": "Corivuṭṭhāpikāsikkhāpadavaṇṇanā niṭṭhitā.",
  "tika-vin04t:2198_0": "3. Ekagāmantaragamanasikkhāpadavaṇṇanā",
  "tika-vin04t:2199_0": "Tatiye gāmantarantiādīsu sakagāmato tāva nikkhamantiyā anāpatti,",
  "tika-vin04t:2199_1": "nikkhamitvā pana aññaṃ gāmaṃ gacchantiyā pade pade dukkaṭaṃ,",
  "tika-vin04t:2199_2": "ekena pādena itarassa gāmassa parikkhepe vā upacāre vā atikkante thullaccayaṃ,",
  "tika-vin04t:2199_3": "dutiyena atikkantamatte saṅghādiseso,",
  "tika-vin04t:2199_4": "tato nikkhamitvā puna sakagāmaṃ pavisantiyāpi eseva nayo.",
  "tika-vin04t:2199_5": "Sace pana khaṇḍapākārena vā vaticchiddena vā bhikkhunivihārabhūmiṃyeva sakkā hoti pavisituṃ,",
  "tika-vin04t:2199_6": "evaṃ pavisamānāya kappiyabhūmiyā paviṭṭhā nāma hoti,",
  "tika-vin04t:2199_7": "tasmā vaṭṭati.",
  "tika-vin04t:2199_8": "Bahigāme ṭhatvā yaṃkiñci sakagāmaṃ vā paragāmaṃ vā akappiyabhūmiṃ padasā pavisantiyā āpattīti ayamettha saṅkhepo.",
  "tika-vin04t:2200_0": "Nadipāragamane vuttalakkhaṇāya nadiyā dutiyikaṃ vinā paratīraṃ gacchantiyā vā antarānadiyaṃ dutiyikāya",
  "tika-vin04t:2200_1": "saddhiṃ bhaṇḍitvā puna orimatīrameva paccuttarantiyā vā paṭhamapādaṃ uddharitvā tīre ṭhapitakkhaṇe thullaccayaṃ,",
  "tika-vin04t:2200_2": "dutiyapāduddhāre saṅghādiseso.",
  "tika-vin04t:2200_3": "Iddhisetuyānanāvāhi pana paratīraṃ otarituṃ,",
  "tika-vin04t:2200_4": "nahānādikāraṇena ca otiṇṇāya orimatīraṃ padasāpi paccuttarituṃ vaṭṭati.",
  "tika-vin04t:2201_0": "Rattivippavāse “purearuṇeyeva dutiyikāya hatthapāsaṃ okkamissāmī”ti ābhogaṃ vinā ekagabbhepi dutiyikāya",
  "tika-vin04t:2201_1": "hatthapāsātikkame ṭhatvā aruṇaṃ uṭṭhāpentiyā āpatti.",
  "tika-vin04t:2202_0": "Ekā vā gaṇamhāti ettha pana ekā bhikkhunīpi gaṇoyeva.",
  "tika-vin04t:2202_1": "Ohīyeyyāti avahīyeyya,",
  "tika-vin04t:2202_2": "dassanūpacāraṃ vā savanūpacāraṃ vā vijaheyyāti attho.",
  "tika-vin04t:2202_3": "Tasmā indakhīlātikkamato paṭṭhāya bahigāme rukkhathambhasāṇipākārādiantaritabhāvenāpi dutiyikāya dassanūpacāre vijahite sacepi savanūpacāro atthi,",
  "tika-vin04t:2202_4": "āpattiyeva.",
  "tika-vin04t:2202_5": "Ajjhokāse pana dūrepi dassanūpacāro hoti,",
  "tika-vin04t:2202_6": "tattha maggamūḷhasaddena viya dhammassavanārocanasaddena viya ca ‘ayye’ti saddāyantiyā saddassavanātikkame āpattiyeva.",
  "tika-vin04t:2202_7": "Sace pana maggaṃ gacchantī ohīyitvā “idāni pāpuṇissāmī”ti saussāhā anubandhati, vaṭṭati.",
  "tika-vin04t:2203_0": "Sāvatthiyaṃ aññataraṃ bhikkhuniṃ ārabbha gāmantaragamanavatthusmiṃ paññattaṃ,",
  "tika-vin04t:2203_1": "“ekā vā nadipāra”ntiādikā ettha tividhā anupaññatti,",
  "tika-vin04t:2203_2": "pure aruṇe sakagāmato nikkhamitvā aruṇuggamanakāle gāmantarapariyāpannaṃ nadipāraṃ okkamanantiyā pana catassopi āpattiyo ekakkhaṇeyeva honti.",
  "tika-vin04t:2203_3": "Vuttampi cetaṃ –",
  "tika-vin04t:2204_0": "“Sikkhāpadā buddhavarena vaṇṇitā;",
  "tika-vin04t:2205_0": "Saṅghādisesā caturo bhaveyyuṃ;",
  "tika-vin04t:2206_0": "Āpajjeyya ekapayogena sabbā;",
  "tika-vin04t:2207_0": "Pañhā mesā kusalehi cintitā”ti. ;",
  "tika-vin04t:2208_0": "Etenupāyena tiṇṇaṃ,",
  "tika-vin04t:2208_1": "dvinnañca ekatobhāvo veditabbo.",
  "tika-vin04t:2208_2": "Dutiyikāya pana pakkantāya vā vibbhantāya vā kālaṅkatāya vā pakkhasaṅkantāya vā āpadāsu vā gāmantaragamanādīni karontiyā ummattikādīnañca anāpatti.",
  "tika-vin04t:2208_3": "Antarāyena ekatobhāvo,",
  "tika-vin04t:2208_4": "gāmantaragamanādīsu aññataratāpajjanaṃ,",
  "tika-vin04t:2208_5": "āpadāya abhāvoti imānettha tīṇi aṅgāni.",
  "tika-vin04t:2208_6": "Samuṭṭhānādīni paṭhamapārājikasadisāni,",
  "tika-vin04t:2208_7": "idaṃ pana paṇṇattivajjaṃ, ticittaṃ,",
  "tika-vin04t:2208_8": "tivedananti.",
  "tika-vin04t:2209_0": "Ekagāmantaragamanasikkhāpadavaṇṇanā niṭṭhitā.",
  "tika-vin04t:2210_0": "4. Ukkhittakaosāraṇasikkhāpadavaṇṇanā",
  "tika-vin04t:2211_0": "Catutthe ukkhittanti āpattiyā adassanādīsu ukkhittaṃ.",
  "tika-vin04t:2211_1": "Anaññāya gaṇassa chandanti tasseva kārakasaṅghassa chandaṃ ajānitvā.",
  "tika-vin04t:2211_2": "Osāreyyāti osāraṇakammaṃ kareyya.",
  "tika-vin04t:2211_3": "Tassā evaṃ karontiyā,",
  "tika-vin04t:2211_4": "gaṇapariyesane sīmāsammutiyā ñattiyā ca dukkaṭaṃ,",
  "tika-vin04t:2211_5": "dvīhi kammavācāhi thullaccayaṃ,",
  "tika-vin04t:2211_6": "kammavācāpariyosāne saṅghādiseso.",
  "tika-vin04t:2212_0": "Sāvatthiyaṃ thullanandaṃ ārabbha evaṃ osāraṇavatthusmiṃ paññattaṃ,",
  "tika-vin04t:2212_1": "tikasaṅghādisesaṃ,",
  "tika-vin04t:2212_2": "adhammakamme tikadukkaṭaṃ,",
  "tika-vin04t:2212_3": "kārakasaṅghaṃ vā āpucchitvā,",
  "tika-vin04t:2212_4": "gaṇassa vā chandaṃ jānitvā,",
  "tika-vin04t:2212_5": "vatte vā vattantiṃ,",
  "tika-vin04t:2212_6": "asante kārakasaṅghe osārentiyā,",
  "tika-vin04t:2212_7": "ummattikādīnañca anāpatti.",
  "tika-vin04t:2212_8": "Dhammakammena ukkhittatā,",
  "tika-vin04t:2212_9": "aññatra anuññātakāraṇā osāraṇanti imānettha dve aṅgāni.",
  "tika-vin04t:2212_10": "Samuṭṭhānādīni saṅghabhedasikkhāpade vuttanayāneva,",
  "tika-vin04t:2212_11": "idaṃ pana kiriyākiriyanti.",
  "tika-vin04t:2213_0": "Ukkhittakaosāraṇasikkhāpadavaṇṇanā niṭṭhitā.",
  "tika-vin04t:2214_0": "5. Bhojanappaṭiggahaṇapaṭhamasikkhāpadavaṇṇanā",
  "tika-vin04t:2215_0": "Pañcame avassutāti chandarāgena tintā.",
  "tika-vin04t:2215_1": "Avassutassāti tādisasseva.",
  "tika-vin04t:2215_2": "Khādeyya vā bhuñjeyya vāti ettha paṭiggahaṇe thullaccayaṃ,",
  "tika-vin04t:2215_3": "ajjhohāre ajjhohāre saṅghādiseso.",
  "tika-vin04t:2216_0": "Sāvatthiyaṃ sundarīnandaṃ ārabbha avassutāya avassutassa hatthato āmisappaṭiggahaṇavatthusmiṃ paññattaṃ,",
  "tika-vin04t:2216_1": "ekatoavassute paṭiggahaṇe dukkaṭaṃ,",
  "tika-vin04t:2216_2": "ajjhohāre ajjhohāre thullaccayaṃ,",
  "tika-vin04t:2216_3": "yakkhapetapaṇḍakatiracchānagatamanussaviggahānaṃ hatthato ubhatoavassutepi sati eseva nayo.",
  "tika-vin04t:2216_4": "Tattha pana ekatoavassute sati dukkaṭaṃ,",
  "tika-vin04t:2216_5": "sabbattha udakadantaponaggahaṇepi paribhogepi dukkaṭameva.",
  "tika-vin04t:2216_6": "Ubhosu anavassutesu,",
  "tika-vin04t:2216_7": "“anavassuto”ti vā ñatvā gaṇhantiyā,",
  "tika-vin04t:2216_8": "ummattikādīnañca anāpatti.",
  "tika-vin04t:2216_9": "Udakadantaponato aññaṃ ajjhoharaṇīyaṃ,",
  "tika-vin04t:2216_10": "ubhatoavassutatā,",
  "tika-vin04t:2216_11": "sahatthā gahaṇaṃ,",
  "tika-vin04t:2216_12": "ajjhoharaṇanti imānettha cattāri aṅgāni.",
  "tika-vin04t:2216_13": "Samuṭṭhānādīni paṭhamapārājikasadisānīti.",
  "tika-vin04t:2217_0": "Bhojanappaṭiggahaṇapaṭhamasikkhāpadavaṇṇanā niṭṭhitā.",
  "tika-vin04t:2218_0": "6. Bhojanappaṭiggahaṇadutiyasikkhāpadavaṇṇanā",
  "tika-vin04t:2219_0": "Chaṭṭhe yato tvanti yasmā tvaṃ.",
  "tika-vin04t:2219_1": "Iṅghāti uyyojanatthe nipāto.",
  "tika-vin04t:2219_2": "Ayampīti yā evaṃ uyyojeti,",
  "tika-vin04t:2219_3": "sā evaṃ uyyojanena ca tena vacanena itarissā paṭiggahaṇena ca dukkaṭāni,",
  "tika-vin04t:2219_4": "ajjhohāragaṇanāya thullaccayāni ca āpajjitvā bhojanapariyosāne saṅghādisesaṃ āpajjati.",
  "tika-vin04t:2220_0": "Sāvatthiyaṃ aññataraṃ bhikkhuniṃ ārabbha evaṃ uyyojanavatthusmiṃ paññattaṃ,",
  "tika-vin04t:2220_1": "sāṇattikameva,",
  "tika-vin04t:2220_2": "purisassa vā yakkhādīnaṃ vā hatthato udakadantaponappaṭiggahaṇuyyojane ca tesaṃ paribhoge ca dukkaṭaṃ,",
  "tika-vin04t:2220_3": "esa nayo yakkhādīnaṃ hatthato avasesaggahaṇatthaṃ uyyojane,",
  "tika-vin04t:2220_4": "tesaṃ gahaṇe,",
  "tika-vin04t:2220_5": "ajjhohāre ca.",
  "tika-vin04t:2220_6": "Bhojanapariyosāne pana thullaccayaṃ.",
  "tika-vin04t:2220_7": "“Anavassuto”ti ñatvā vā,",
  "tika-vin04t:2220_8": "“kupitā na paṭiggaṇhatī”ti vā,",
  "tika-vin04t:2220_9": "“kulānuddayatāya na paṭiggaṇhatī”ti vā uyyojentiyā,",
  "tika-vin04t:2220_10": "ummattikādīnañca anāpatti.",
  "tika-vin04t:2220_11": "Manussapurisatā,",
  "tika-vin04t:2220_12": "aññatra anuññātakāraṇā,",
  "tika-vin04t:2220_13": "“khādanīyaṃ bhojanīyaṃ gahetvā bhuñjā”ti uyyojanā,",
  "tika-vin04t:2220_14": "tena vacanena gahetvā itarissā bhojanapariyosānanti imānettha tīṇi aṅgāni.",
  "tika-vin04t:2220_15": "Samuṭṭhānādīni adinnādānasadisānīti.",
  "tika-vin04t:2221_0": "Bhojanappaṭiggahaṇadutiyasikkhāpadavaṇṇanā niṭṭhitā.",
  "tika-vin04t:2222_0": "7-8-9. Sañcarittādisikkhāpadavaṇṇanā",
  "tika-vin04t:2223_0": "Sattamaaṭṭhamanavamasikkhāpadānaṃ sañcarittādittaye vuttanayeneva vinicchayo veditabbo.",
  "tika-vin04t:2224_0": "Sañcarittādisikkhāpadavaṇṇanā niṭṭhitā.",
  "tika-vin04t:2225_0": "10. Sikkhaṃpaccācikkhaṇasikkhāpadavaṇṇanā",
  "tika-vin04t:2226_0": "Dasame kiṃnumāva samaṇiyoti kiṃnu imā eva samaṇiyo.",
  "tika-vin04t:2226_1": "Tāsāhanti tāsaṃ ahaṃ.",
  "tika-vin04t:2226_2": "Yāvatatiyakapadattho bhikkhupātimokkhavaṇṇanāyaṃ,",
  "tika-vin04t:2226_3": "avasesavinicchayo ca tattheva saṅghabhedasikkhāpadavaṇṇanāyaṃ vuttanayeneva veditabbo,",
  "tika-vin04t:2226_4": "idaṃ pana sāvatthiyaṃ caṇḍakāḷibhikkhuniṃ ārabbha “buddhaṃ paccācikkhāmī”tiādivacanavatthusmiṃ paññattaṃ,",
  "tika-vin04t:2226_5": "evaṃ vacanameva cettha catūsu aṅgesu paṭhamaṃ aṅganti ayaṃ viseso,",
  "tika-vin04t:2226_6": "sesaṃ tādisamevāti.",
  "tika-vin04t:2227_0": "Sikkhaṃpaccācikkhaṇasikkhāpadavaṇṇanā niṭṭhitā.",
  "tika-vin04t:2228_0": "11. Adhikaraṇakupitasikkhāpadavaṇṇanā",
  "tika-vin04t:2229_0": "Ekādasame kismiñcideva adhikaraṇeti catunnaṃ aññatarasmiṃ.",
  "tika-vin04t:2229_1": "Paccākatāti parājitā.",
  "tika-vin04t:2229_2": "Idampi sāvatthiyaṃ caṇḍakāḷiṃ ārabbha “chandagāminiyo ca bhikkhuniyo”tiādivacanavatthusmiṃ paññattaṃ,",
  "tika-vin04t:2229_3": "sesaṃ dasame vuttanayeneva veditabbanti.",
  "tika-vin04t:2230_0": "Adhikaraṇakupitasikkhāpadavaṇṇanā niṭṭhitā.",
  "tika-vin04t:2231_0": "12. Pāpasamācārapaṭhamasikkhāpadavaṇṇanā",
  "tika-vin04t:2232_0": "Dvādasame saṃsaṭṭhāti pabbajitānaṃ ananulomena gihīnaṃ koṭṭanapacanasāsanaharaṇādinā kāyikavācasikena missībhūtā.",
  "tika-vin04t:2232_1": "Pāpo kāyikavācasiko ācāro etāsanti pāpācārā.",
  "tika-vin04t:2232_2": "Pāpo kittisaddo etāsanti pāpasaddā.",
  "tika-vin04t:2232_3": "Pāpo ājīvasaṅkhāto siloko etāsanti pāpasilokā.",
  "tika-vin04t:2232_4": "Bhikkhunisaṅghassa vihesikāti aññamaññissā kamme kariyamāne paṭikkosanena vihesikā.",
  "tika-vin04t:2232_5": "Vajjappaṭicchādikāti khuddānukhuddakassa vajjassa paṭicchādikā.",
  "tika-vin04t:2233_0": "Sāvatthiyaṃ sambahulā bhikkhuniyo ārabbha saṃsaṭṭhavihāravatthusmiṃ paññattaṃ,",
  "tika-vin04t:2233_1": "sesametthāpi dasame vuttanayeneva veditabbaṃ,",
  "tika-vin04t:2233_2": "samanubhāsanakammakāle pana dvetisso ekato samanubhāsitabbāti.",
  "tika-vin04t:2234_0": "Pāpasamācārapaṭhamasikkhāpadavaṇṇanā niṭṭhitā.",
  "tika-vin04t:2235_0": "13. Pāpasamācāradutiyasikkhāpadavaṇṇanā",
  "tika-vin04t:2236_0": "Terasame evaṃ vadeyyāti tā samanubhaṭṭhā bhikkhuniyo evaṃ vadeyya.",
  "tika-vin04t:2236_1": "Evācārāti evaṃācārā,",
  "tika-vin04t:2236_2": "yādiso tumhākaṃ ācāro,",
  "tika-vin04t:2236_3": "tādiso ācāroti attho,",
  "tika-vin04t:2236_4": "esa nayo sabbattha.",
  "tika-vin04t:2236_5": "Uññāyāti avaññāya nīcaṃ katvā jānanāya.",
  "tika-vin04t:2236_6": "Paribhavenāti “kiṃ imā karissantī”ti evaṃ paribhavitvā jānanena.",
  "tika-vin04t:2236_7": "Akkhantiyāti asahanatāya,",
  "tika-vin04t:2236_8": "kodhenāti attho.",
  "tika-vin04t:2236_9": "Vebhassiyāti balavantassa bhāvena,",
  "tika-vin04t:2236_10": "attano balappakāsanena samutrāsenāti attho.",
  "tika-vin04t:2236_11": "Dubbalyāti tumhākaṃ dubbalabhāvena,",
  "tika-vin04t:2236_12": "sabbattha uññāya ca paribhavena cāti evaṃ samuccayattho daṭṭhabbo.",
  "tika-vin04t:2236_13": "Viviccathāti nānā hotha,",
  "tika-vin04t:2236_14": "ananulomikaṃ kāyikavācasikasaṃsaggaṃ pajahathāti attho.",
  "tika-vin04t:2237_0": "Sāvatthiyaṃ thullanandaṃ ārabbha “saṃsaṭṭhāva, ayye,",
  "tika-vin04t:2237_1": "tumhe viharatha,",
  "tika-vin04t:2237_2": "mā tumhe nānā viharitthā”ti uyyojanavatthusmiṃ paññattaṃ,",
  "tika-vin04t:2237_3": "sesametthāpi dasame vuttanayeneva veditabbanti.",
  "tika-vin04t:2238_0": "Pāpasamācāradutiyasikkhāpadavaṇṇanā niṭṭhitā.",
  "tika-vin04t:2239_0": "14. Saṅghabhedakādisikkhāpadavaṇṇanā",
  "tika-vin04t:2240_0": "Saṅghabhedādīsu catūsu vuttanayeneva vinicchayo veditabbo.",
  "tika-vin04t:2240_1": "Kevalañhi bhikkhunī saṅghaṃ na bhindati,",
  "tika-vin04t:2240_2": "bhedāya pana parakkamati ceva anuvattati ca.",
  "tika-vin04t:2240_3": "Uddiṭṭhā kho ayyāyo sattarasa saṅghādisesā dhammāti bhikkhū ārabbha paññattā sādhāraṇā satta,",
  "tika-vin04t:2240_4": "asādhāraṇā dasāti evaṃ sattarasa.",
  "tika-vin04t:2240_5": "Ubhatosaṅghe pakkhamānattaṃ caritabbanti bhikkhuniyā hi āpattiṃ chādentiyāpi parivāso nāma natthi,",
  "tika-vin04t:2240_6": "chādanapaccayāpi na dukkaṭaṃ āpajjati,",
  "tika-vin04t:2240_7": "tasmā chādetvāpi achādetvāpi ekaṃ pakkhamānattameva caritabbaṃ.",
  "tika-vin04t:2240_8": "Taṃ bhikkhunīhi attano sīmaṃ sodhetvā vihārasīmāya vā,",
  "tika-vin04t:2240_9": "sodhetuṃ asakkontīhi khaṇḍasīmāya vā sabbantimena paricchedena catuvaggaṃ gaṇaṃ sannipātāpetvā dātabbaṃ.",
  "tika-vin04t:2240_10": "Sace ekā āpatti hoti,",
  "tika-vin04t:2240_11": "ekissā vasena,",
  "tika-vin04t:2240_12": "sace dve vā tisso vā sambahulā vā ekavatthukā vā nānāvatthukā vā,",
  "tika-vin04t:2240_13": "tāsaṃ tāsaṃ vasena bhikkhupātimokkhavaṇṇanāyaṃ vuttavatthugottanāmaāpattibhedesu yaṃ yaṃ icchati,",
  "tika-vin04t:2240_14": "taṃ taṃ ādāya yojanā kātabbā.",
  "tika-vin04t:2241_0": "Tatridaṃ paṭhamāpattivasena mukhamattanidassanaṃ –",
  "tika-vin04t:2241_1": "tāya āpannāya bhikkhuniyā bhikkhunisaṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhunīnaṃ",
  "tika-vin04t:2241_2": "pāde vanditvā ukkuṭikaṃ nisīditvā añjaliṃ paggahetvā evamassavacanīyo “ahaṃ, ayye,",
  "tika-vin04t:2241_3": "ekaṃ āpattiṃ āpajjiṃ ussayavādaṃ, sāhaṃ, ayye,",
  "tika-vin04t:2241_4": "saṅghaṃ ekissā āpattiyā ussayavādāya pakkhamānattaṃ yācāmī”ti,",
  "tika-vin04t:2241_5": "evaṃ tikkhattuṃ yācāpetvā byattāya bhikkhuniyā paṭibalāya saṅgho ñāpetabbo –",
  "tika-vin04t:2242_0": "“Suṇātu me, ayye, saṅgho,",
  "tika-vin04t:2242_1": "ayaṃ itthannāmā bhikkhunī ekaṃ āpattiṃ āpajjiṃ ussayavādaṃ,",
  "tika-vin04t:2242_2": "sā saṅghaṃ ekissā āpattiyā ussayavādāya pakkhamānattaṃ yācati,",
  "tika-vin04t:2242_3": "yadi saṅghassa pattakallaṃ,",
  "tika-vin04t:2242_4": "saṅgho itthannāmāya bhikkhuniyā ekissā āpattiyā ussayavādāya pakkhamānattaṃ dadeyya,",
  "tika-vin04t:2242_5": "esā ñatti.",
  "tika-vin04t:2243_0": "“Suṇātu me, ayye, saṅgho,",
  "tika-vin04t:2243_1": "ayaṃ itthannāmā bhikkhunī…pe…",
  "tika-vin04t:2243_2": "dutiyampi…pe…",
  "tika-vin04t:2243_3": "tatiyampi etamatthaṃ vadāmi,",
  "tika-vin04t:2243_4": "suṇātu me, ayye,",
  "tika-vin04t:2243_5": "saṅgho…pe…",
  "tika-vin04t:2243_6": "sā bhāseyya.",
  "tika-vin04t:2243_7": "Dinnaṃ saṅghena itthannāmāya bhikkhuniyā ekissā āpattiyā ussayavādāya pakkhamānattaṃ.",
  "tika-vin04t:2243_8": "Khamati saṅghassa,",
  "tika-vin04t:2243_9": "tasmā tuṇhī,",
  "tika-vin04t:2243_10": "evametaṃ dhārayāmī”ti.",
  "tika-vin04t:2244_0": "Kammavācāpariyosāne “vattaṃ samādiyāmi,",
  "tika-vin04t:2244_1": "mānattaṃ samādiyāmī”ti samādiyitvā saṅghassa ārocetvā nikkhittavattena tāva vasitukāmāya tattheva saṅghamajjhe",
  "tika-vin04t:2244_2": "vā pakkantāsu bhikkhunīsu ekabhikkhuniyā vā dutiyikāya vā santike “vattaṃ nikkhipāmi,",
  "tika-vin04t:2244_3": "mānattaṃ nikkhipāmī”ti nikkhipitabbaṃ.",
  "tika-vin04t:2244_4": "Aññissā pana āgantukāya santike ārocetvā nikkhipitabbaṃ,",
  "tika-vin04t:2244_5": "nikkhittakālato paṭṭhāya pakatattaṭṭhāne tiṭṭhati,",
  "tika-vin04t:2244_6": "tato purearuṇeyeva catūhi bhikkhunīhi taṃ bhikkhuniṃ gahetvā gāmūpacārato ca bhikkhūnaṃ vihārūpacārato",
  "tika-vin04t:2244_7": "ca dve leḍḍupāte atikkamitvā mahāmaggā okkamma gumbavatiādīhi paṭicchanne okāse nisīditabbaṃ.",
  "tika-vin04t:2244_8": "Catūhi bhikkhūhipi tattha gantabbaṃ,",
  "tika-vin04t:2244_9": "gantvā bhikkhunīnaṃ avidūre visuṃ nisīditabbaṃ.",
  "tika-vin04t:2244_10": "Atha tāya bhikkhuniyā vuttanayeneva vattaṃ samādiyitvā bhikkhunisaṅghassa tāva evaṃ ārocetabbaṃ –",
  "tika-vin04t:2245_0": "“Ahaṃ, ayye,",
  "tika-vin04t:2245_1": "ekaṃ āpattiṃ āpajjiṃ ussayavādaṃ,",
  "tika-vin04t:2245_2": "sāhaṃ saṅghaṃ ekissā āpattiyā ussayavādāya pakkhamānattaṃ yāciṃ,",
  "tika-vin04t:2245_3": "tassā me saṅgho ekissā āpattiyā ussayavādāya pakkhamānattaṃ adāsi,",
  "tika-vin04t:2245_4": "sāhaṃ mānattaṃ carāmi,",
  "tika-vin04t:2245_5": "vedayāmahaṃ, ayye,",
  "tika-vin04t:2245_6": "‘vedayatī’ti maṃ saṅgho dhāretū”ti.",
  "tika-vin04t:2246_0": "Tato bhikkhusaṅghassa santikaṃ gantvā evaṃ ārocetabbaṃ “ahaṃ, ayyā,",
  "tika-vin04t:2246_1": "ekaṃ āpattiṃ āpajjiṃ…pe…",
  "tika-vin04t:2246_2": "vedayāmahaṃ, ayyā,",
  "tika-vin04t:2246_3": "‘vedayatī’ti maṃ saṅgho dhāretū”ti.",
  "tika-vin04t:2246_4": "Ārocetvā bhikkhunisaṅghasseva santike nisīditabbaṃ,",
  "tika-vin04t:2246_5": "tato paṭṭhāya bhikkhūsu vā,",
  "tika-vin04t:2246_6": "dutiyikaṃ ṭhapetvā bhikkhunīsu vā pakkantāsupi ubhatosaṅghe mānattaṃ ciṇṇameva hoti.",
  "tika-vin04t:2246_7": "Yāva aruṇaṃ na uṭṭhahati,",
  "tika-vin04t:2246_8": "tāva yaṃ paṭhamaṃ passati bhikkhuṃ vā bhikkhuniṃ vā,",
  "tika-vin04t:2246_9": "tassā ārocetabbaṃ.",
  "tika-vin04t:2246_10": "Uṭṭhite aruṇe vattaṃ nikkhipitvā upassayaṃ gantabbaṃ,",
  "tika-vin04t:2246_11": "evaṃ pañcadasa aruṇā gahetabbā.",
  "tika-vin04t:2247_0": "Anikkhittavattāya pana āgantukesu asati catunnaṃ bhikkhūnañca bhikkhunīnañca devasikaṃ ārocetvā,",
  "tika-vin04t:2247_1": "āgantukesu sati sabbesampi āgantukānaṃ ārocentiyā pañcadasa divasāni pārivāsikakkhandhake vuttanayeneva sammā vattitabbanti ayamettha saṅkhepo,",
  "tika-vin04t:2247_2": "vitthāro pana samantapāsādikāyaṃ vutto,",
  "tika-vin04t:2247_3": "ciṇṇamānattāya bhikkhuniyāti yadā evaṃ ciṇṇamānattā bhikkhunī hoti,",
  "tika-vin04t:2247_4": "athassā yattha siyā vīsatigaṇo bhikkhunisaṅghoti vuttanayeneva abbhānakammaṃ kātabbaṃ,",
  "tika-vin04t:2247_5": "sesaṃ uttānamevāti.",
  "tika-vin04t:2248_0": "Kaṅkhāvitaraṇiyā pātimokkhavaṇṇanāya",
  "tika-vin04t:2249_0": "Bhikkhunipātimokkhe",
  "tika-vin04t:2250_0": "Saṅghādisesavaṇṇanā niṭṭhitā.",
  "tika-vin04t:2251_0": "Nissaggiyakaṇḍo",
  "tika-vin04t:2252_0": "1. Pattasannicayasikkhāpadavaṇṇanā",
  "tika-vin04t:2253_0": "Nissaggiyesu ādivaggassa tāva paṭhame pattasannicayaṃ kareyyāti pattasannidhiṃ kareyya,",
  "tika-vin04t:2253_1": "ekāhaṃ anadhiṭṭhahitvā vā avikappetvā vā adhiṭṭhānupagaṃ pattaṃ ṭhapeyyāti attho.",
  "tika-vin04t:2254_0": "Sāvatthiyaṃ chabbaggiyā bhikkhuniyo ārabbha pattasannicayavatthusmiṃ paññattaṃ,",
  "tika-vin04t:2254_1": "sesakathāmaggo bhikkhupātimokkhavaṇṇanāyaṃ vuttanayeneva veditabbo,",
  "tika-vin04t:2254_2": "tatra hi dasāhātikkame āpatti,",
  "tika-vin04t:2254_3": "idha ekāhātikkameti ettakameva tassa ca imassa ca nānākaraṇaṃ,",
  "tika-vin04t:2254_4": "sesaṃ tādisamevāti.",
  "tika-vin04t:2255_0": "Pattasannicayasikkhāpadavaṇṇanā niṭṭhitā.",
  "tika-vin04t:2256_0": "2. Akālacīvarasikkhāpadavaṇṇanā",
  "tika-vin04t:2257_0": "Dutiye akālacīvaranti atthate kathine kathinamāsehi,",
  "tika-vin04t:2257_1": "anatthate cīvaramāsato aññasmiṃ kāle uppannaṃ,",
  "tika-vin04t:2257_2": "yaṃ vā pana kālepi ādissa dinnaṃ.",
  "tika-vin04t:2257_3": "Ādissa dinnaṃ nāma “sampattā bhājentū”ti vatvā vā,",
  "tika-vin04t:2257_4": "“idaṃ gaṇassa,",
  "tika-vin04t:2257_5": "idaṃ tumhākaṃ dammī”ti vatvā vā,",
  "tika-vin04t:2257_6": "dātukāmatāya pādamūle ṭhapetvā vā dinnaṃ.",
  "tika-vin04t:2257_7": "Iccetaṃ akālacīvaraṃ “kālacīvara”nti adhiṭṭhahitvā bhājāpentiyā payoge dukkaṭaṃ,",
  "tika-vin04t:2257_8": "yaṃ attanā laddhaṃ,",
  "tika-vin04t:2257_9": "taṃ nissaggiyaṃ hoti.",
  "tika-vin04t:2257_10": "Nissaṭṭhaṃ paṭilabhitvāpi yathādāneyeva upanetabbaṃ,",
  "tika-vin04t:2257_11": "aññasmimpi evarūpe sikkhāpade eseva nayo.",
  "tika-vin04t:2258_0": "Sāvatthiyaṃ thullanandaṃ ārabbha akālacīvaraṃ “kālacīvara”nti adhiṭṭhahitvā bhājanavatthusmiṃ paññattaṃ,",
  "tika-vin04t:2258_1": "akālacīvare vematikāya,",
  "tika-vin04t:2258_2": "kālacīvare akālacīvarasaññāya ceva vematikāya ca dukkaṭaṃ.",
  "tika-vin04t:2258_3": "Ubhosu kālacīvarasaññāya,",
  "tika-vin04t:2258_4": "ummattikādīnañca anāpatti.",
  "tika-vin04t:2258_5": "Akālacīvaratā,",
  "tika-vin04t:2258_6": "tathāsaññitā,",
  "tika-vin04t:2258_7": "“kālacīvara”nti adhiṭṭhāya lesena bhājāpanaṃ,",
  "tika-vin04t:2258_8": "paṭilābhoti imānettha cattāri aṅgāni.",
  "tika-vin04t:2258_9": "Samuṭṭhānādīni adinnādānasadisānīti.",
  "tika-vin04t:2259_0": "Akālacīvarasikkhāpadavaṇṇanā niṭṭhitā.",
  "tika-vin04t:2260_0": "3. Cīvaraparivattanasikkhāpadavaṇṇanā",
  "tika-vin04t:2261_0": "Tatiye handāti gaṇha.",
  "tika-vin04t:2261_1": "Acchindeyyāti sayaṃ acchindantiyā bandhitvā ṭhapitesu bahūsupi ekāpatti,",
  "tika-vin04t:2261_2": "itaresu vatthugaṇanāya āpattiyo.",
  "tika-vin04t:2261_3": "Acchindāpane pana ekāya āṇattiyā bahūsu acchinnesupi ekāvāpatti.",
  "tika-vin04t:2262_0": "Sāvatthiyaṃ thullanandaṃ ārabbha cīvaraṃ parivattetvā acchindanavatthusmiṃ paññattaṃ,",
  "tika-vin04t:2262_1": "sāṇattikaṃ,",
  "tika-vin04t:2262_2": "tikapācittiyaṃ,",
  "tika-vin04t:2262_3": "aññasmiṃ parikkhāre tikadukkaṭaṃ,",
  "tika-vin04t:2262_4": "anupasampannāya cīvarepi tikadukkaṭameva.",
  "tika-vin04t:2262_5": "Yā pana tāya vā diyyamānaṃ,",
  "tika-vin04t:2262_6": "tassā vā vissāsaṃ gaṇhāti, tassā,",
  "tika-vin04t:2262_7": "ummattikādīnañca anāpatti.",
  "tika-vin04t:2262_8": "Upasampannatā,",
  "tika-vin04t:2262_9": "parivattitacīvarassa vikappanupagatā,",
  "tika-vin04t:2262_10": "sakasaññāya acchindanaṃ vā acchindāpanaṃ vāti imānettha tīṇi aṅgāni.",
  "tika-vin04t:2262_11": "Samuṭṭhānādīni adinnādānasadisāni,",
  "tika-vin04t:2262_12": "idaṃ pana dukkhavedananti.",
  "tika-vin04t:2263_0": "Cīvaraparivattanasikkhāpadavaṇṇanā niṭṭhitā.",
  "tika-vin04t:2264_0": "4. Aññaviññāpanasikkhāpadavaṇṇanā",
  "tika-vin04t:2265_0": "Catutthe viññāpetvāti jānāpetvā,",
  "tika-vin04t:2265_1": "“idaṃ nāma āharā”ti yācitvā vā.",
  "tika-vin04t:2265_2": "Aññaṃ viññāpeyyāti yaṃ pubbe “kinte, ayye, aphāsu,",
  "tika-vin04t:2265_3": "kiṃ āhariyatū”ti vuttāya viññāpitaṃ,",
  "tika-vin04t:2265_4": "taṃ paṭikkhipitvā tañceva aññañca gahetukāmā tato aññaṃ viññāpeyya,",
  "tika-vin04t:2265_5": "tassā viññattiyā dukkaṭaṃ,",
  "tika-vin04t:2265_6": "paṭilābhena nissaggiyaṃ hoti.",
  "tika-vin04t:2266_0": "Sāvatthiyaṃ thullanandaṃ ārabbha aññaṃ viññāpetvā aññaṃ viññāpanavatthusmiṃ paññattaṃ,",
  "tika-vin04t:2266_1": "tikapācittiyaṃ,",
  "tika-vin04t:2266_2": "anaññe dvikadukkaṭaṃ.",
  "tika-vin04t:2266_3": "Anaññe anaññasaññāya pana,",
  "tika-vin04t:2266_4": "tasmiṃ appahonte puna taññeva,",
  "tika-vin04t:2266_5": "aññenapi atthe sati tena saddhiṃ aññañca,",
  "tika-vin04t:2266_6": "yañca viññattaṃ,",
  "tika-vin04t:2266_7": "tato ce aññaṃ samagghataraṃ hoti,",
  "tika-vin04t:2266_8": "imaṃ ānisaṃsaṃ dassetvā suddhaṃ aññameva ca viññāpentiyā,",
  "tika-vin04t:2266_9": "ummattikādīnañca anāpatti.",
  "tika-vin04t:2266_10": "Lesena gahetukāmatā,",
  "tika-vin04t:2266_11": "aññassa viññāpanaṃ,",
  "tika-vin04t:2266_12": "paṭilābhoti imānettha tīṇi aṅgāni.",
  "tika-vin04t:2266_13": "Samuṭṭhānādīni sañcarittasadisānīti.",
  "tika-vin04t:2267_0": "Aññaviññāpanasikkhāpadavaṇṇanā niṭṭhitā.",
  "tika-vin04t:2268_0": "5. Aññacetāpanasikkhāpadavaṇṇanā",
  "tika-vin04t:2269_0": "Pañcame aññaṃ cetāpetvāti attano kappiyabhaṇḍena “idaṃ nāma āharā”ti aññaṃ parivattāpetvā.",
  "tika-vin04t:2269_1": "Aññaṃ cetāpeyyāti “evaṃ me idaṃ datvā aññampi āharissatī”ti maññamānā “na me iminā attho,",
  "tika-vin04t:2269_2": "idaṃ nāma me āharā”ti tato aññaṃ cetāpeyya.",
  "tika-vin04t:2269_3": "Tassā cetāpanappayoge dukkaṭaṃ,",
  "tika-vin04t:2269_4": "paṭilābhena tena vā aññena vā mūlena āhaṭaṃ nissaggiyaṃ hoti,",
  "tika-vin04t:2269_5": "sesaṃ catutthasadisamevāti.",
  "tika-vin04t:2270_0": "Aññacetāpanasikkhāpadavaṇṇanā niṭṭhitā.",
  "tika-vin04t:2271_0": "6. Paṭhamasaṅghikacetāpanasikkhāpadavaṇṇanā",
  "tika-vin04t:2272_0": "Chaṭṭhe aññadatthikenāti aññassatthāya dinnena.",
  "tika-vin04t:2272_1": "Aññuddisikenāti aññaṃ uddisitvā dinnena.",
  "tika-vin04t:2272_2": "Saṅghikenāti saṅghassa pariccattena.",
  "tika-vin04t:2272_3": "Parikkhārenāti kappiyabhaṇḍena.",
  "tika-vin04t:2272_4": "Aññaṃ cetāpeyyāti “idaṃ nāma paribhuñjeyyāthā”ti yaṃ uddisitvā niyametvā yo parikkhāro dinno,",
  "tika-vin04t:2272_5": "tato aññaṃ parivattāpeyya,",
  "tika-vin04t:2272_6": "tassā payoge dukkaṭaṃ,",
  "tika-vin04t:2272_7": "paṭilābhena nissaggiyaṃ.",
  "tika-vin04t:2273_0": "Sāvatthiyaṃ sambahulā bhikkhuniyo ārabbha tādisena parikkhārena aññaṃ cetāpanavatthusmiṃ paññattaṃ,",
  "tika-vin04t:2273_1": "tikapācittiyaṃ,",
  "tika-vin04t:2273_2": "anaññadatthike dvikadukkaṭaṃ.",
  "tika-vin04t:2273_3": "Tasmiṃ pana anaññadatthikasaññāya,",
  "tika-vin04t:2273_4": "sesakaṃ upanentiyā,",
  "tika-vin04t:2273_5": "“tumhehi etadatthāya dinno,",
  "tika-vin04t:2273_6": "amhākañca iminā nāma attho”ti sāmike apaloketvā upanentiyā,",
  "tika-vin04t:2273_7": "yadā bhikkhuniyo vihārampi chaḍḍetvā pakkamanti,",
  "tika-vin04t:2273_8": "evarūpāsu āpadāsu upanentīnaṃ,",
  "tika-vin04t:2273_9": "ummattikādīnañca anāpatti.",
  "tika-vin04t:2273_10": "Sesaṃ catutthasadisamevāti.",
  "tika-vin04t:2274_0": "Paṭhamasaṅghikacetāpanasikkhāpadavaṇṇanā niṭṭhitā.",
  "tika-vin04t:2275_0": "7. Dutiyasaṅghikacetāpanasikkhāpadavaṇṇanā",
  "tika-vin04t:2276_0": "Sattame saññācikenāti sayaṃ yācitakenāpi. Etadevettha nānākaraṇaṃ, sesaṃ chaṭṭhasadisamevāti.",
  "tika-vin04t:2277_0": "Dutiyasaṅghikacetāpanasikkhāpadavaṇṇanā niṭṭhitā.",
  "tika-vin04t:2278_0": "8. Paṭhamagaṇikacetāpanasikkhāpadavaṇṇanā",
  "tika-vin04t:2279_0": "Aṭṭhame mahājanikenāti gaṇassa pariccattena, idamettha chaṭṭhato nānākaraṇaṃ.",
  "tika-vin04t:2280_0": "Paṭhamagaṇikacetāpanasikkhāpadavaṇṇanā niṭṭhitā.",
  "tika-vin04t:2281_0": "9. Dutiyagaṇikacetāpanasikkhāpadavaṇṇanā",
  "tika-vin04t:2282_0": "Navame saññācikenāti idaṃ aṭṭhamato atirittaṃ, sesaṃ dvīsupi chaṭṭhasikkhāpadasadisamevāti.",
  "tika-vin04t:2283_0": "Dutiyagaṇikacetāpanasikkhāpadavaṇṇanā niṭṭhitā.",
  "tika-vin04t:2284_0": "10. Puggalikacetāpanasikkhāpadavaṇṇanā",
  "tika-vin04t:2285_0": "Dasame puggalikenāti ekabhikkhuniyā pariccattena.",
  "tika-vin04t:2285_1": "Saññācikenāti sayaṃ yācitakena ca.",
  "tika-vin04t:2285_2": "Aññaṃ cetāpeyyāti yaṃ uddisitvā dinnaṃ,",
  "tika-vin04t:2285_3": "tato aññaṃ cetāpentiyā payoge dukkaṭaṃ,",
  "tika-vin04t:2285_4": "paṭilābhena nissaggiyaṃ hoti.",
  "tika-vin04t:2286_0": "Sāvatthiyaṃ thullanandaṃ ārabbha tādisena parikkhārena aññaṃ cetāpanavatthusmiṃ paññattaṃ,",
  "tika-vin04t:2286_1": "sesaṃ chaṭṭhasadisamevāti.",
  "tika-vin04t:2287_0": "Puggalikacetāpanasikkhāpadavaṇṇanā niṭṭhitā.",
  "tika-vin04t:2288_0": "Pattavaggo paṭhamo.",
  "tika-vin04t:2289_0": "11. Garupāvuraṇasikkhāpadavaṇṇanā",
  "tika-vin04t:2290_0": "Dutiyassa paṭhame garupāvuraṇanti sītakāle pāvuraṇaṃ.",
  "tika-vin04t:2290_1": "Catukkaṃsaparamanti kaṃso nāma catukkahāpaṇiko hoti,",
  "tika-vin04t:2290_2": "tasmā soḷasakahāpaṇagghanakaṃ.",
  "tika-vin04t:2290_3": "Cetāpetabbanti ṭhapetvā sahadhammike ca ñātakappavārite ca aññena kismiñcideva guṇe parituṭṭhena “vadethāyye,",
  "tika-vin04t:2290_4": "yenattho”ti vuttāya viññāpetabbaṃ.",
  "tika-vin04t:2290_5": "Tato ce uttarīti tatuttari viññāpentiyā dukkaṭaṃ,",
  "tika-vin04t:2290_6": "paṭiladdhaṃ nissaggiyaṃ hoti.",
  "tika-vin04t:2291_0": "Sāvatthiyaṃ thullanandaṃ ārabbha rājānaṃ kambalaṃ viññāpanavatthusmiṃ paññattaṃ,",
  "tika-vin04t:2291_1": "tikapācittiyaṃ,",
  "tika-vin04t:2291_2": "ūnakacatukkaṃse dvikadukkaṭaṃ.",
  "tika-vin04t:2291_3": "Tasmiṃ pana ūnakasaññāya,",
  "tika-vin04t:2291_4": "catukkaṃsaparamaṃ cetāpentiyā,",
  "tika-vin04t:2291_5": "ñātakappavārite vā,",
  "tika-vin04t:2291_6": "aññassa vā atthāya,",
  "tika-vin04t:2291_7": "attano vā dhanena,",
  "tika-vin04t:2291_8": "mahagghaṃ cetāpentaṃ appagghaṃ cetāpentiyā,",
  "tika-vin04t:2291_9": "ummattikādīnañca anāpatti.",
  "tika-vin04t:2291_10": "Garupāvuraṇatā,",
  "tika-vin04t:2291_11": "atirekacatukkaṃsatā,",
  "tika-vin04t:2291_12": "ananuññātaṭṭhāne viññatti,",
  "tika-vin04t:2291_13": "paṭilābhoti imānettha cattāri aṅgāni.",
  "tika-vin04t:2291_14": "Samuṭṭhānādīni sañcarittasadisānīti.",
  "tika-vin04t:2292_0": "Garupāvuraṇasikkhāpadavaṇṇanā niṭṭhitā.",
  "tika-vin04t:2293_0": "12. Lahupāvuraṇasikkhāpadavaṇṇanā",
  "tika-vin04t:2294_0": "Dutiye lahupāvuraṇanti uṇhakāle pāvuraṇaṃ.",
  "tika-vin04t:2294_1": "Aḍḍhateyyakaṃsaparamanti dasakahāpaṇagghanakaṃ,",
  "tika-vin04t:2294_2": "sesaṃ paṭhamasadisamevāti.",
  "tika-vin04t:2295_0": "Lahupāvuraṇasikkhāpadavaṇṇanā niṭṭhitā.",
  "tika-vin04t:2296_0": "Ito parāni imasmiṃ vagge aṭṭha,",
  "tika-vin04t:2296_1": "tatiyavagge dasāti imāni aṭṭhārasa sikkhāpadāni bhikkhupātimokkhavaṇṇanāyaṃ vuttanayeneva veditabbānīti.",
  "tika-vin04t:2297_0": "Jātarūpavaggo tatiyo.",
  "tika-vin04t:2298_0": "Uddiṭṭhā kho ayyāyo tiṃsa nissaggiyā pācittiyā dhammāti bhikkhū ārabbha paññattā sādhāraṇā aṭṭhārasa,",
  "tika-vin04t:2298_1": "asādhāraṇā dvādasāti evaṃ tiṃsa.",
  "tika-vin04t:2298_2": "Sesaṃ sabbattha uttānamevāti.",
  "tika-vin04t:2299_0": "Kaṅkhāvitaraṇiyā pātimokkhavaṇṇanāya bhikkhunipātimokkhe",
  "tika-vin04t:2300_0": "Nissaggiyapācittiyavaṇṇanā niṭṭhitā.",
  "tika-vin04t:2301_0": "Pācittiyakaṇḍo",
  "tika-vin04t:2302_0": "1. Lasuṇavaggo",
  "tika-vin04t:2303_0": "1. Lasuṇasikkhāpadavaṇṇanā",
  "tika-vin04t:2304_0": "Pācittiyesu lasuṇavaggassa tāva paṭhame lasuṇanti magadharaṭṭhe jātaṃ āmakaṃ bhaṇḍikalasuṇameva,",
  "tika-vin04t:2304_1": "na ekadvitimiñjakaṃ.",
  "tika-vin04t:2304_2": "Tañhi “khādissāmī”ti paṭiggaṇhantiyā dukkaṭaṃ,",
  "tika-vin04t:2304_3": "ajjhohāre ajjhohāre pācittiyaṃ.",
  "tika-vin04t:2305_0": "Sāvatthiyaṃ thullanandaṃ ārabbha lasuṇaṃ harāpanavatthusmiṃ paññattaṃ,",
  "tika-vin04t:2305_1": "tikapācittiyaṃ,",
  "tika-vin04t:2305_2": "alasuṇe dvikadukkaṭaṃ.",
  "tika-vin04t:2305_3": "Tasmiṃ pana alasuṇasaññāya,",
  "tika-vin04t:2305_4": "palaṇḍuke,",
  "tika-vin04t:2305_5": "bhañjanake, haritake,",
  "tika-vin04t:2305_6": "cāpalasuṇe,",
  "tika-vin04t:2305_7": "sūpasampāke,",
  "tika-vin04t:2305_8": "maṃsasampāke,",
  "tika-vin04t:2305_9": "telasampāke, sāḷave,",
  "tika-vin04t:2305_10": "uttaribhaṅge,",
  "tika-vin04t:2305_11": "ummattikādīnañca anāpatti.",
  "tika-vin04t:2305_12": "Āmakalasuṇañceva,",
  "tika-vin04t:2305_13": "ajjhoharaṇañcāti imānettha dve aṅgāni.",
  "tika-vin04t:2305_14": "Samuṭṭhānādīni eḷakalomasadisānīti.",
  "tika-vin04t:2306_0": "Lasuṇasikkhāpadavaṇṇanā niṭṭhitā.",
  "tika-vin04t:2307_0": "2. Sambādhalomasikkhāpadavaṇṇanā",
  "tika-vin04t:2308_0": "Dutiye sambādheti paṭicchannokāse,",
  "tika-vin04t:2308_1": "upakacchakesu ca muttakaraṇe cāti attho.",
  "tika-vin04t:2308_2": "Saṃharāpeyyāti ettha khurasaṇḍāsakattariādīsu yena kenaci saṃharāpentiyā payogagaṇanāya pācittiyaṃ,",
  "tika-vin04t:2308_3": "na lomagaṇanāya.",
  "tika-vin04t:2309_0": "Sāvatthiyaṃ chabbaggiyā bhikkhuniyo ārabbha sambādhe lomaṃ saṃharāpanavatthusmiṃ paññattaṃ,",
  "tika-vin04t:2309_1": "attano atthāya aññaṃ āṇāpentiyā sāṇattikaṃ,",
  "tika-vin04t:2309_2": "āpattibhedonatthi.",
  "tika-vin04t:2309_3": "Ābādhapaccayā,",
  "tika-vin04t:2309_4": "ummattikādīnañca anāpatti.",
  "tika-vin04t:2309_5": "Ābādhābhāvo,",
  "tika-vin04t:2309_6": "sambādhe lomasaṃharaṇanti imānettha dve aṅgāni.",
  "tika-vin04t:2309_7": "Samuṭṭhānādīni bhikkhuniyā saddhiṃ ekaddhānamaggagamanasikkhāpadasadisānīti.",
  "tika-vin04t:2310_0": "Sambādhalomasikkhāpadavaṇṇanā niṭṭhitā.",
  "tika-vin04t:2311_0": "3. Talaghātakasikkhāpadavaṇṇanā",
  "tika-vin04t:2312_0": "Tatiye talaghātaketi antamaso uppalakesarenāpi muttakaraṇassa talaghātane muttakaraṇamhi pahāradāne pācittiyanti attho.",
  "tika-vin04t:2313_0": "Sāvatthiyaṃ dve bhikkhuniyo ārabbha talaghātakaraṇavatthusmiṃ paññattaṃ,",
  "tika-vin04t:2313_1": "purimanayeneva sāṇattikaṃ,",
  "tika-vin04t:2313_2": "āpattibhedo natthi.",
  "tika-vin04t:2313_3": "Ito paraṃ pana yattha natthi,",
  "tika-vin04t:2313_4": "tattha avatvāva gamissāma.",
  "tika-vin04t:2313_5": "Ābādhapaccayā gaṇḍaṃ vā vaṇaṃ vā paharantiyā,",
  "tika-vin04t:2313_6": "ummattikādīnañca anāpatti.",
  "tika-vin04t:2313_7": "Ābādhābhāvo,",
  "tika-vin04t:2313_8": "muttakaraṇe pahāradānaṃ,",
  "tika-vin04t:2313_9": "phassasādiyananti imānettha tīṇi aṅgāni.",
  "tika-vin04t:2313_10": "Samuṭṭhānādīni paṭhamapārājikasadisānīti.",
  "tika-vin04t:2314_0": "Talaghātakasikkhāpadavaṇṇanā niṭṭhitā.",
  "tika-vin04t:2315_0": "4. Jatumaṭṭhakasikkhāpadavaṇṇanā",
  "tika-vin04t:2316_0": "Catutthe jatumaṭṭhaketi jatunā kate maṭṭhadaṇḍake.",
  "tika-vin04t:2316_1": "Vatthuvasenetaṃ vuttaṃ,",
  "tika-vin04t:2316_2": "kāmarāgena pana uppalakesarampi pavesentiyā āpatti.",
  "tika-vin04t:2317_0": "Sāvatthiyaṃ aññataraṃ bhikkhuniṃ ārabbha jatumaṭṭhakasādiyanavatthusmiṃ paññattaṃ,",
  "tika-vin04t:2317_1": "sesaṃ tatiyasadisamevāti.",
  "tika-vin04t:2318_0": "Jatumaṭṭhakasikkhāpadavaṇṇanā niṭṭhitā.",
  "tika-vin04t:2319_0": "5. Udakasuddhikasikkhāpadavaṇṇanā",
  "tika-vin04t:2320_0": "Pañcame udakasuddhikanti muttakaraṇassa dhovanaṃ.",
  "tika-vin04t:2320_1": "Ādiyamānāyāti karontiyā.",
  "tika-vin04t:2320_2": "Dvaṅgulapabbaparamaṃ ādātabbanti dvīsu aṅgulīsu ekekaṃ katvā dvaṅgulapabbaparamaṃ ādātabbaṃ.",
  "tika-vin04t:2320_3": "Taṃ atikkāmentiyāti sace dhovanakāle rāgavasena vitthārato tatiyāya aṅguliyā aggapabbaṃ,",
  "tika-vin04t:2320_4": "gambhīrato ekissāva aṅguliyā tatiyapabbaṃ paveseti pācittiyaṃ.",
  "tika-vin04t:2321_0": "Sakkesu aññataraṃ bhikkhuniṃ ārabbha atigambhīraṃ udakasuddhikaṃ ādiyanavatthusmiṃ paññattaṃ,",
  "tika-vin04t:2321_1": "tikapācittiyaṃ,",
  "tika-vin04t:2321_2": "ūnakadvaṅgulapabbe dvikadukkaṭaṃ.",
  "tika-vin04t:2321_3": "Tasmiṃ pana ūnakasaññāya,",
  "tika-vin04t:2321_4": "dvaṅgulapabbaparamaṃ ādiyantiyā,",
  "tika-vin04t:2321_5": "ābādhapaccayā atirekampi,",
  "tika-vin04t:2321_6": "ummattikādīnañca anāpatti,",
  "tika-vin04t:2321_7": "sesaṃ tatiyasadisamevāti.",
  "tika-vin04t:2322_0": "Udakasuddhikasikkhāpadavaṇṇanā niṭṭhitā.",
  "tika-vin04t:2323_0": "6. Upatiṭṭhanasikkhāpadavaṇṇanā",
  "tika-vin04t:2324_0": "Chaṭṭhe bhuñjantassāti pañcannaṃ bhojanānaṃ aññataraṃ bhuñjato.",
  "tika-vin04t:2324_1": "Pānīyenāti suddhena vā udakena,",
  "tika-vin04t:2324_2": "takkādīsu vā aññatarena.",
  "tika-vin04t:2324_3": "Vidhūpanenāti yāya kāyaci bījaniyā.",
  "tika-vin04t:2324_4": "Upatiṭṭheyyāti yā etesu dvīsu aññataraṃ gahetvā hatthapāse tiṭṭhati,",
  "tika-vin04t:2324_5": "tassā pācittiyaṃ.",
  "tika-vin04t:2325_0": "Sāvatthiyaṃ aññataraṃ bhikkhuniṃ ārabbha bhuñjantassa evaṃ tiṭṭhanavatthusmiṃ paññattaṃ,",
  "tika-vin04t:2325_1": "tikapācittiyaṃ,",
  "tika-vin04t:2325_2": "hatthapāsaṃ vijahitvā khādanīyaṃ khādantassa upatiṭṭhantiyā dukkaṭaṃ,",
  "tika-vin04t:2325_3": "anupasampanne tikadukkaṭaṃ.",
  "tika-vin04t:2325_4": "“Imaṃ pivatha,",
  "tika-vin04t:2325_5": "iminā bījathā”ti evaṃ dentiyā vā,",
  "tika-vin04t:2325_6": "dāpentiyā vā,",
  "tika-vin04t:2325_7": "anupasampannaṃ vā upatiṭṭhāpanatthaṃ āṇāpentiyā,",
  "tika-vin04t:2325_8": "ummattikādīnañca anāpatti.",
  "tika-vin04t:2325_9": "Bhuñjantassa bhikkhuno hatthapāse ṭhānaṃ,",
  "tika-vin04t:2325_10": "pānīyassa vā vidhūpanassa vā gahaṇanti imānettha dve aṅgāni.",
  "tika-vin04t:2325_11": "Samuṭṭhānādīni eḷakalomasadisānīti.",
  "tika-vin04t:2326_0": "Upatiṭṭhanasikkhāpadavaṇṇanā niṭṭhitā.",
  "tika-vin04t:2327_0": "7. Āmakadhaññasikkhāpadavaṇṇanā",
  "tika-vin04t:2328_0": "Sattame viññatvāti antamaso mātarampi yācitvā.",
  "tika-vin04t:2328_1": "Bhuñjeyyāti ajjhohareyya.",
  "tika-vin04t:2328_2": "Ettha ca viññatti ceva bhojanañca pamāṇaṃ,",
  "tika-vin04t:2328_3": "tasmā sayaṃ viññatvā aññāya bhajjanādīni kārāpetvā vā,",
  "tika-vin04t:2328_4": "aññāya viññāpetvā sayaṃ bhajjanādīni katvā vā paṭiggahaṇato paṭṭhāya yāva dantehi saṃkhādanaṃ,",
  "tika-vin04t:2328_5": "tāva pubbappayogesu dukkaṭāni,",
  "tika-vin04t:2328_6": "ajjhohāre ajjhohāre pācittiyaṃ.",
  "tika-vin04t:2329_0": "Sāvatthiyaṃ sambahulā bhikkhuniyo ārabbha āmakadhaññaṃ viññāpanavatthusmiṃ paññattaṃ,",
  "tika-vin04t:2329_1": "sayaṃ vā aññāya vā aviññattiyā laddhaṃ bhajjanādīni katvā vā kāretvā vā bhuñjantiyā dukkaṭaṃ,",
  "tika-vin04t:2329_2": "aññāya viññattiyā laddhaṃ pana sayaṃ bhajjanādīni katvāpi kāretvāpi bhuñjantiyā dukkaṭameva.",
  "tika-vin04t:2329_3": "Ābādhe sati sedakammādīnaṃ atthāya viññāpentiyā,",
  "tika-vin04t:2329_4": "aviññattiyā labbhamānaṃ navakammatthāya sampaṭicchantiyā,",
  "tika-vin04t:2329_5": "ñātakappavāritaṭṭhāne muggamāsādiaparaṇṇaṃ viññāpentiyā,",
  "tika-vin04t:2329_6": "ummattikādīnañca anāpatti.",
  "tika-vin04t:2329_7": "Sattannaṃ dhaññānaṃ aññatarassa viññāpanaṃ vā viññāpāpanaṃ vā,",
  "tika-vin04t:2329_8": "paṭilābho,",
  "tika-vin04t:2329_9": "bhajjanādīni katvā vā kāretvā vā ajjhoharaṇanti imānettha tīṇi aṅgāni.",
  "tika-vin04t:2329_10": "Samuṭṭhānādīni addhānamaggasikkhāpadasadisānīti.",
  "tika-vin04t:2330_0": "Āmakadhaññasikkhāpadavaṇṇanā niṭṭhitā.",
  "tika-vin04t:2331_0": "8. Paṭhamauccārachaḍḍanasikkhāpadavaṇṇanā",
  "tika-vin04t:2332_0": "Aṭṭhame saṅkāranti kacavaraṃ.",
  "tika-vin04t:2332_1": "Vighāsanti yaṃkiñci paribhuttāvasesaṃ ucchiṭṭhodakampi dantakaṭṭhampi,",
  "tika-vin04t:2332_2": "aṭṭhikacalakesu pana vattabbameva natthi.",
  "tika-vin04t:2332_3": "Tirokuṭṭe vā tiropākāre vāti yassakassaci kuṭṭassa vā pākārassa vā parato.",
  "tika-vin04t:2332_4": "Chaḍḍeyya vā chaḍḍāpeyya vāti sabbānipetāni ekato chaḍḍentiyā ekappayoge ekāpatti,",
  "tika-vin04t:2332_5": "sakiṃ āṇattiyā bahukepi chaḍḍite ekāva.",
  "tika-vin04t:2333_0": "Sāvatthiyaṃ aññataraṃ bhikkhuniṃ ārabbha uccāraṃ tirokuṭṭe chaḍḍanavatthusmiṃ paññattaṃ,",
  "tika-vin04t:2333_1": "sāṇattikaṃ,",
  "tika-vin04t:2333_2": "bhikkhussa dukkaṭaṃ,",
  "tika-vin04t:2333_3": "oloketvā vā avalañje vā chaḍḍentiyā,",
  "tika-vin04t:2333_4": "ummattikādīnañca anāpatti.",
  "tika-vin04t:2333_5": "Uccārādibhāvo,",
  "tika-vin04t:2333_6": "anolokanaṃ,",
  "tika-vin04t:2333_7": "valañjanaṭṭhānaṃ,",
  "tika-vin04t:2333_8": "tirokuṭṭatiropākāratā,",
  "tika-vin04t:2333_9": "chaḍḍanaṃ vā chaḍḍāpanaṃ vāti imānettha pañca aṅgāni.",
  "tika-vin04t:2333_10": "Samuṭṭhānādīni sañcarittasadisāni,",
  "tika-vin04t:2333_11": "idaṃ pana kiriyākiriyanti.",
  "tika-vin04t:2334_0": "Paṭhamauccārachaḍḍanasikkhāpadavaṇṇanā niṭṭhitā.",
  "tika-vin04t:2335_0": "9. Dutiyauccārachaḍḍanasikkhāpadavaṇṇanā",
  "tika-vin04t:2336_0": "Navame hariteti khette vā nāḷikerādiārāme vā yatthakatthaci ropimaharitaṭṭhāne.",
  "tika-vin04t:2336_1": "Tāni vatthūni chaḍḍentiyā vā chaḍḍāpentiyā vā purimanayeneva āpatti,",
  "tika-vin04t:2336_2": "tādise ṭhāne nisīditvā antamaso udakaṃ pivitvā matthakacchinnaṃ nāḷikerampi chaḍḍentiyā āpattiyeva.",
  "tika-vin04t:2337_0": "Sāvatthiyaṃ sambahulā bhikkhuniyo ārabbha uccārādīni harite chaḍḍanavatthusmiṃ paññattaṃ,",
  "tika-vin04t:2337_1": "sāṇattikaṃ,",
  "tika-vin04t:2337_2": "tikapācittiyaṃ,",
  "tika-vin04t:2337_3": "bhikkhuno dukkaṭaṃ,",
  "tika-vin04t:2337_4": "bhikkhuniyāpi nikkhittabīje khette yāva aṅkuro na uṭṭhahati,",
  "tika-vin04t:2337_5": "tāva dukkaṭaṃ,",
  "tika-vin04t:2337_6": "aharite dvikadukkaṭaṃ.",
  "tika-vin04t:2337_7": "Tasmiṃ pana aharitasaññāya chaḍḍitakhette vā,",
  "tika-vin04t:2337_8": "sāmike apaloketvā vā chaḍḍentiyā,",
  "tika-vin04t:2337_9": "ummattikādīnañca anāpatti.",
  "tika-vin04t:2337_10": "Sesaṃ aṭṭhamasadisamevāti.",
  "tika-vin04t:2338_0": "Dutiyauccārachaḍḍanasikkhāpadavaṇṇanā niṭṭhitā.",
  "tika-vin04t:2339_0": "10. Naccagītasikkhāpadavaṇṇanā",
  "tika-vin04t:2340_0": "Dasame naccanti antamaso moranaccampi.",
  "tika-vin04t:2340_1": "Gītanti antamaso dhammabhāṇakagītampi.",
  "tika-vin04t:2340_2": "Vāditanti antamaso udakabherivāditampi.",
  "tika-vin04t:2340_3": "Dassanāyāti etesu yaṃkiñci dassanāya gacchantiyā pade pade dukkaṭaṃ,",
  "tika-vin04t:2340_4": "yattha ṭhitā passati vā suṇāti vā,",
  "tika-vin04t:2340_5": "ekappayoge ekāpatti,",
  "tika-vin04t:2340_6": "taṃ taṃ disaṃ olokentiyā payoge payoge āpatti.",
  "tika-vin04t:2341_0": "Rājagahe chabbaggiyā bhikkhuniyo ārabbha naccādīni dassanāya gamanavatthusmiṃ paññattaṃ,",
  "tika-vin04t:2341_1": "sayaṃ tāni vatthūni karontiyā,",
  "tika-vin04t:2341_2": "aññaṃ vā āṇāpentiyā,",
  "tika-vin04t:2341_3": "“cetiyassa upahāraṃ dethā”ti īdisena pariyāyena vā bhaṇantiyā,",
  "tika-vin04t:2341_4": "“cetiyassa upahāraṃ karomā”ti vā vutte “sādhū”ti sampaṭicchantiyā ca pācittiyamevāti sabbaaṭṭhakathāsu vuttaṃ,",
  "tika-vin04t:2341_5": "bhikkhuno sabbattha dukkaṭaṃ.",
  "tika-vin04t:2341_6": "“Tumhākaṃ cetiyassa upaṭṭhānaṃ karomā”ti vutte pana “upaṭṭhānakaraṇaṃ nāma sundara”nti īdisaṃ pariyāyaṃ bhaṇantiyā,",
  "tika-vin04t:2341_7": "ārāme ṭhatvā passantiyā vā suṇantiyā vā,",
  "tika-vin04t:2341_8": "tathā attano ṭhitokāsaṃ āgantvā payojitaṃ paṭipathaṃ gacchantiyā sammukhībhūtaṃ salākabhattādike sati karaṇīye gantvā,",
  "tika-vin04t:2341_9": "āpadāsu vā samajjaṭṭhānaṃ pavisitvāpi passantiyā vā suṇantiyā vā,",
  "tika-vin04t:2341_10": "ummattikādīnañca anāpatti.",
  "tika-vin04t:2341_11": "Naccādīnaṃ aññataratā,",
  "tika-vin04t:2341_12": "aññatra anuññātakāraṇā gamanaṃ,",
  "tika-vin04t:2341_13": "dassanaṃ vā savanaṃ vāti imānettha tīṇi aṅgāni.",
  "tika-vin04t:2341_14": "Samuṭṭhānādīni eḷakalomasadisāni,",
  "tika-vin04t:2341_15": "idaṃ pana lokavajjaṃ,",
  "tika-vin04t:2341_16": "akusalacittaṃ,",
  "tika-vin04t:2341_17": "tivedananti.",
  "tika-vin04t:2342_0": "Naccagītasikkhāpadavaṇṇanā niṭṭhitā.",
  "tika-vin04t:2343_0": "Lasuṇavaggo paṭhamo.",
  "tika-vin04t:2344_0": "2. Rattandhakāravaggo",
  "tika-vin04t:2345_0": "1. Rattandhakārasikkhāpadavaṇṇanā",
  "tika-vin04t:2346_0": "Andhakāravaggassa paṭhame rattandhakāreti rattiandhakāre.",
  "tika-vin04t:2346_1": "Appadīpeti pajjotacandasūriyaaggīsu ekekenāpi anobhāsite.",
  "tika-vin04t:2346_2": "Purisenāti santiṭṭhituṃ sallapituñca viññunā manussapurisena saddhiṃ.",
  "tika-vin04t:2346_3": "Santiṭṭheyya vāti hatthapāse ṭhitamattāya pācittiyaṃ.",
  "tika-vin04t:2346_4": "Sallapeyyāti tattha ṭhatvā gehasitakathaṃ kathentiyāpi pācittiyameva.",
  "tika-vin04t:2347_0": "Sāvatthiyaṃ aññataraṃ bhikkhuniṃ ārabbha evaṃ santiṭṭhanavatthusmiṃ paññattaṃ,",
  "tika-vin04t:2347_1": "purisassa hatthapāsaṃ vijahitvā,",
  "tika-vin04t:2347_2": "yakkhādīnaṃ hatthapāsaṃ avijahitvāpi santiṭṭhantiyā,",
  "tika-vin04t:2347_3": "sallapentiyā vā dukkaṭaṃ,",
  "tika-vin04t:2347_4": "yaṃkiñci viññuṃ dutiyaṃ gahetvā evaṃ karontiyā,",
  "tika-vin04t:2347_5": "arahopekkhāya,",
  "tika-vin04t:2347_6": "aññavihitāya,",
  "tika-vin04t:2347_7": "ummattikādīnañca anāpatti.",
  "tika-vin04t:2347_8": "Rattandhakāratā,",
  "tika-vin04t:2347_9": "purisassa hatthapāse ṭhānaṃ vā sallapanaṃ vā,",
  "tika-vin04t:2347_10": "sahāyābhāvo,",
  "tika-vin04t:2347_11": "rahopekkhatāti imānettha cattāri aṅgāni.",
  "tika-vin04t:2347_12": "Theyyasatthasamuṭṭhānaṃ, kiriyaṃ,",
  "tika-vin04t:2347_13": "saññāvimokkhaṃ,",
  "tika-vin04t:2347_14": "sacittakaṃ,",
  "tika-vin04t:2347_15": "lokavajjaṃ,",
  "tika-vin04t:2347_16": "kāyakammaṃ,",
  "tika-vin04t:2347_17": "vacīkammaṃ,",
  "tika-vin04t:2347_18": "akusalacittaṃ,",
  "tika-vin04t:2347_19": "tivedananti.",
  "tika-vin04t:2348_0": "Rattandhakārasikkhāpadavaṇṇanā niṭṭhitā.",
  "tika-vin04t:2349_0": "2. Paṭicchannokāsasikkhāpadavaṇṇanā",
  "tika-vin04t:2350_0": "Dutiye paṭicchanne okāseti kuṭṭādīsu yena kenaci paṭicchanne, idamevettha nānattaṃ.",
  "tika-vin04t:2351_0": "Paṭicchannokāsasikkhāpadavaṇṇanā niṭṭhitā.",
  "tika-vin04t:2352_0": "3. Ajjhokāsasallapanasikkhāpadavaṇṇanā",
  "tika-vin04t:2353_0": "Tatiye ajjhokāseti nānaṃ, sesaṃ ubhayatthāpi paṭhamasadisamevāti.",
  "tika-vin04t:2354_0": "Ajjhokāsasallapanasikkhāpadavaṇṇanā niṭṭhitā.",
  "tika-vin04t:2355_0": "4. Dutiyikauyyojanasikkhāpadavaṇṇanā",
  "tika-vin04t:2356_0": "Catutthe rathikāyāti racchāyaṃ.",
  "tika-vin04t:2356_1": "Byūheti anividdharacchāyaṃ.",
  "tika-vin04t:2356_2": "Siṅghāṭaketi caccare.",
  "tika-vin04t:2356_3": "Nikaṇṇikaṃ vā jappeyyāti kaṇṇamūle kiñci jappeyya.",
  "tika-vin04t:2356_4": "Uyyojeyyāti anācāraṃ caritukāmatāya “gaccha tva”nti dutiyikaṃ uyyojeyya.",
  "tika-vin04t:2356_5": "Pācittiyanti purimanayeneva tāva santiṭṭhanādīsu tīṇi pācittiyāni,",
  "tika-vin04t:2356_6": "uyyojentiyā pana uyyojane ca hatthapāsavijahane ca dukkaṭaṃ,",
  "tika-vin04t:2356_7": "vijahite pācittiyaṃ.",
  "tika-vin04t:2357_0": "Sāvatthiyaṃ thullanandaṃ ārabbha evaṃ santiṭṭhanavatthusmiṃ paññattaṃ,",
  "tika-vin04t:2357_1": "sesaṃ purimattayasadisameva.",
  "tika-vin04t:2357_2": "Anāpattiyaṃ pana “na anācāraṃ ācaritukāmā,",
  "tika-vin04t:2357_3": "sati karaṇīye dutiyikaṃ bhikkhuniṃ uyyojetī”ti ettakaṃ adhikanti.",
  "tika-vin04t:2358_0": "Dutiyikauyyojanasikkhāpadavaṇṇanā niṭṭhitā.",
  "tika-vin04t:2359_0": "5. Anāpucchāpakkamanasikkhāpadavaṇṇanā",
  "tika-vin04t:2360_0": "Pañcame purebhattanti aruṇuggamanaṃ upādāya yāva majjhanhikaṃ.",
  "tika-vin04t:2360_1": "Āsaneti pallaṅkassokāsabhūte.",
  "tika-vin04t:2360_2": "Sāmike anāpucchāti tasmiṃ kule yaṃkiñci viññuṃ manussaṃ anāpucchā.",
  "tika-vin04t:2360_3": "Pakkameyyāti ettha channassa anto nisīditvā anovassakaṃ ajjhokāse upacāraṃ atikkāmentiyā paṭhamapāde dukkaṭaṃ,",
  "tika-vin04t:2360_4": "dutiye pācittiyaṃ.",
  "tika-vin04t:2361_0": "Sāvatthiyaṃ aññataraṃ bhikkhuniṃ ārabbha anāpucchā pakkamanavatthusmiṃ paññattaṃ,",
  "tika-vin04t:2361_1": "tikapācittiyaṃ,",
  "tika-vin04t:2361_2": "pallaṅkassa anokāse dukkaṭaṃ,",
  "tika-vin04t:2361_3": "tathā āpucchite anāpucchitasaññāya ceva vematikāya ca.",
  "tika-vin04t:2361_4": "Āpucchitasaññāya pana,",
  "tika-vin04t:2361_5": "asaṃhārime, gilānāya, āpadāsu,",
  "tika-vin04t:2361_6": "ummattikādīnañca anāpatti.",
  "tika-vin04t:2361_7": "Purebhattatā,",
  "tika-vin04t:2361_8": "antaraghare nisajjā,",
  "tika-vin04t:2361_9": "āsanassa pallaṅkokāsatā,",
  "tika-vin04t:2361_10": "aññatra anuññātakāraṇā anāpucchanaṃ,",
  "tika-vin04t:2361_11": "vuttaparicchedātikkamoti imānettha pañca aṅgāni.",
  "tika-vin04t:2361_12": "Samuṭṭhānādīni kathinasadisāni,",
  "tika-vin04t:2361_13": "idaṃ pana kiriyākiriyanti.",
  "tika-vin04t:2362_0": "Anāpucchāpakkamanasikkhāpadavaṇṇanā niṭṭhitā.",
  "tika-vin04t:2363_0": "6. Anāpucchāabhinisīdanasikkhāpadavaṇṇanā",
  "tika-vin04t:2364_0": "Chaṭṭhe pacchābhattanti majjhanhike vītivatte yāva sūriyassa atthaṅgamā.",
  "tika-vin04t:2364_1": "Abhinisīdeyya vāti ādimhi nisīditvā gacchantiyā ekā āpatti,",
  "tika-vin04t:2364_2": "anisīditvā nipajjitvāva gacchantiyāpi ekā,",
  "tika-vin04t:2364_3": "nisīditvā nipajjantiyā dve.",
  "tika-vin04t:2365_0": "Sāvatthiyaṃ thullanandaṃ ārabbha āsane abhinisīdanavatthusmiṃ paññattaṃ,",
  "tika-vin04t:2365_1": "sesaṃ pañcamasadisameva.",
  "tika-vin04t:2365_2": "Yathā pana tattha asaṃhārime,",
  "tika-vin04t:2365_3": "evamidha dhuvapaññatte anāpattīti.",
  "tika-vin04t:2366_0": "Anāpucchāabhinisīdanasikkhāpadavaṇṇanā niṭṭhitā.",
  "tika-vin04t:2367_0": "7. Anāpucchāsantharaṇasikkhāpadavaṇṇanā",
  "tika-vin04t:2368_0": "Sattame vikāleti atthaṅgate sūriye. Seyyanti antamaso paṇṇasanthārampi, sesaṃ chaṭṭhasadisameva.",
  "tika-vin04t:2369_0": "Idaṃ pana sāvatthiyaṃ sambahulā bhikkhuniyo ārabbha vikāle kulāni upasaṅkamitvā sāmike anāpucchitvā seyyaṃ",
  "tika-vin04t:2369_1": "santharitvā abhinisīdanavatthusmiṃ paññattaṃ,",
  "tika-vin04t:2369_2": "anāpattiyañcettha dhuvapaññattaṃ nāma natthīti.",
  "tika-vin04t:2370_0": "Anāpucchāsantharaṇasikkhāpadavaṇṇanā niṭṭhitā.",
  "tika-vin04t:2371_0": "8. Paraujjhāpanakasikkhāpadavaṇṇanā",
  "tika-vin04t:2372_0": "Aṭṭhame duggahitena dūpadhāritenāti yaṃ vuttaṃ,",
  "tika-vin04t:2372_1": "tato aññathā gahitena ca upadhāritena ca.",
  "tika-vin04t:2372_2": "Paranti “ahaṃ kirayye ayyaṃ na sakkaccaṃ upaṭṭhahāmī”tiādinā nayena upasampannaṃ ujjhāpentiyā pācittiyaṃ.",
  "tika-vin04t:2373_0": "Sāvatthiyaṃ aññataraṃ bhikkhuniṃ ārabbha evaṃ paraṃ ujjhāpanavatthusmiṃ paññattaṃ,",
  "tika-vin04t:2373_1": "tikapācittiyaṃ,",
  "tika-vin04t:2373_2": "anupasampannāya tikadukkaṭaṃ,",
  "tika-vin04t:2373_3": "ummattikādīnaṃyeva anāpatti.",
  "tika-vin04t:2373_4": "Duggahitatā,",
  "tika-vin04t:2373_5": "ujjhāpanaṃ,",
  "tika-vin04t:2373_6": "yaṃ ujjhāpeti,",
  "tika-vin04t:2373_7": "tassā upasampannatāti imānettha tīṇi aṅgāni.",
  "tika-vin04t:2373_8": "Samuṭṭhānādīni adinnādānasadisāni,",
  "tika-vin04t:2373_9": "idaṃ pana dukkhavedananti.",
  "tika-vin04t:2374_0": "Paraujjhāpanakasikkhāpadavaṇṇanā niṭṭhitā.",
  "tika-vin04t:2375_0": "9. Paraabhisapanasikkhāpadavaṇṇanā",
  "tika-vin04t:2376_0": "Navame abhisapeyyāti sapathaṃ kareyya.",
  "tika-vin04t:2376_1": "Tattha “niraye upapajjāmi,",
  "tika-vin04t:2376_2": "niraye upapajjatū”tievamādīni vadamānā nirayena abhisapati nāma,",
  "tika-vin04t:2376_3": "akkosatīti attho.",
  "tika-vin04t:2376_4": "“Gihinī homi,",
  "tika-vin04t:2376_5": "gihinī hotū”tievamādīni vadamānā brahmacariyena.",
  "tika-vin04t:2376_6": "Tassā vācāya vācāya pācittiyaṃ.",
  "tika-vin04t:2377_0": "Sāvatthiyaṃ caṇḍakāḷiṃ ārabbha evaṃ abhisapanavatthusmiṃ paññattaṃ,",
  "tika-vin04t:2377_1": "tikapācittiyaṃ,",
  "tika-vin04t:2377_2": "anupasampannāya tikadukkaṭaṃ,",
  "tika-vin04t:2377_3": "tiracchānayoniyā vā pettivisayena vā manussadobhaggena vā abhisapane dukkaṭaṃ.",
  "tika-vin04t:2377_4": "Atthadhammānusāsanipurekkhārānaṃ ummattikādīnañca anāpatti.",
  "tika-vin04t:2377_5": "Nirayena vā brahmacariyena vā abhisapanaṃ,",
  "tika-vin04t:2377_6": "upasampannatā,",
  "tika-vin04t:2377_7": "atthadhammapurekkhārādīnaṃ abhāvoti imānettha tīṇi aṅgāni.",
  "tika-vin04t:2377_8": "Samuṭṭhānādīni aṭṭhamasadisānevāti.",
  "tika-vin04t:2378_0": "Paraabhisapanasikkhāpadavaṇṇanā niṭṭhitā.",
  "tika-vin04t:2379_0": "10. Rodanasikkhāpadavaṇṇanā",
  "tika-vin04t:2380_0": "Dasame vadhitvāti hatthādīhi paharitvā, ubhayaṃ karontiyāva pācittiyaṃ.",
  "tika-vin04t:2381_0": "Sāvatthiyaṃ caṇḍakāḷiṃ ārabbha attānaṃ vadhitvā rodanavatthusmiṃ paññattaṃ,",
  "tika-vin04t:2381_1": "kevalaṃ vadhantiyā vā rodantiyā vā dukkaṭameva.",
  "tika-vin04t:2381_2": "Ñātirogabhogabyasanehi phuṭṭhāya kevalaṃ rodantiyā eva na vadhantiyā,",
  "tika-vin04t:2381_3": "ummattikādīnañca anāpatti.",
  "tika-vin04t:2381_4": "Attānaṃ vadhanañceva,",
  "tika-vin04t:2381_5": "rodanañcāti imānettha dve aṅgāni.",
  "tika-vin04t:2381_6": "Samuṭṭhānādīni samanubhāsanasadisāni,",
  "tika-vin04t:2381_7": "idaṃ pana kiriyamevāti.",
  "tika-vin04t:2382_0": "Rodanasikkhāpadavaṇṇanā niṭṭhitā.",
  "tika-vin04t:2383_0": "Rattandhakāravaggo dutiyo.",
  "tika-vin04t:2384_0": "3. Naggavaggo",
  "tika-vin04t:2385_0": "1. Naggasikkhāpadavaṇṇanā",
  "tika-vin04t:2386_0": "Naggavaggassa paṭhame naggāti anivatthā vā apārutā vā.",
  "tika-vin04t:2386_1": "Evañhi nahāyantiyā sabbappayogesu dukkaṭaṃ,",
  "tika-vin04t:2386_2": "nahānapariyosāne pācittiyaṃ.",
  "tika-vin04t:2387_0": "Sāvatthiyaṃ sambahulā bhikkhuniyo ārabbha evaṃ nahānavatthusmiṃ paññattaṃ,",
  "tika-vin04t:2387_1": "udakasāṭikacīvare acchinne vā naṭṭhe vā,",
  "tika-vin04t:2387_2": "“mahagghaṃ idaṃ disvā corāpi hareyyu”nti evarūpāsu āpadāsu vā nahāyantiyā,",
  "tika-vin04t:2387_3": "ummattikādīnañca anāpatti. Naggatā,",
  "tika-vin04t:2387_4": "anuññātakāraṇābhāvo,",
  "tika-vin04t:2387_5": "nahānapariyosānanti imānettha tīṇi aṅgāni.",
  "tika-vin04t:2387_6": "Samuṭṭhānādīni eḷakalomasadisānīti.",
  "tika-vin04t:2388_0": "Naggasikkhāpadavaṇṇanā niṭṭhitā.",
  "tika-vin04t:2389_0": "2. Udakasāṭikasikkhāpadavaṇṇanā",
  "tika-vin04t:2390_0": "Dutiye sāvatthiyaṃ chabbaggiyā bhikkhuniyo ārabbha appamāṇikāyo udakasāṭikāyo dhāraṇavatthusmiṃ paññattaṃ,",
  "tika-vin04t:2390_1": "sesamettha sabbaṃ ratanavagge nisīdanasikkhāpade vuttanayeneva veditabbanti.",
  "tika-vin04t:2391_0": "Udakasāṭikasikkhāpadavaṇṇanā niṭṭhitā.",
  "tika-vin04t:2392_0": "3. Cīvarasibbanasikkhāpadavaṇṇanā",
  "tika-vin04t:2393_0": "Tatiye visibbetvāti dussibbitaṃ punasibbanatthāya visibbetvā.",
  "tika-vin04t:2393_1": "Anantarāyikinīti dasasu antarāyesu ekekasmimpi asati.",
  "tika-vin04t:2393_2": "Aññatra catūhapañcāhāti visibbitadivasato pañca divase atikkāmetvā “neva sibbissāmi,",
  "tika-vin04t:2393_3": "na sibbāpanāya ussukkaṃ karissāmī”ti dhuraṃ nikkhittamatte pācittiyaṃ.",
  "tika-vin04t:2394_0": "Sāvatthiyaṃ thullanandaṃ ārabbha cīvaraṃ visibbetvā na sibbanavatthusmiṃ paññattaṃ,",
  "tika-vin04t:2394_1": "tikapācittiyaṃ,",
  "tika-vin04t:2394_2": "anupasampannāya tikadukkaṭaṃ,",
  "tika-vin04t:2394_3": "tathā ubhinnampi aññasmiṃ parikkhāre.",
  "tika-vin04t:2394_4": "Yā pana antarāyikinī vā hoti,",
  "tika-vin04t:2394_5": "pariyesitvā vā kiñci na labhati,",
  "tika-vin04t:2394_6": "karontī vā pañcāhaṃ atikkāmeti, tassā ca,",
  "tika-vin04t:2394_7": "gilānāya ca,",
  "tika-vin04t:2394_8": "āpadāsu ca,",
  "tika-vin04t:2394_9": "ummattikādīnañca anāpatti.",
  "tika-vin04t:2394_10": "Nivāsanapārupanupagacīvaratā,",
  "tika-vin04t:2394_11": "upasampannāya santakatā,",
  "tika-vin04t:2394_12": "sibbanatthāya visibbanaṃ vā visibbāpanaṃ vā,",
  "tika-vin04t:2394_13": "aññatra anuññātakāraṇā pañcāhātikkamo,",
  "tika-vin04t:2394_14": "dhuranikkhepoti imānettha pañca aṅgāni.",
  "tika-vin04t:2394_15": "Samuṭṭhānādīni samanubhāsanasadisānīti.",
  "tika-vin04t:2395_0": "Cīvarasibbanasikkhāpadavaṇṇanā niṭṭhitā.",
  "tika-vin04t:2396_0": "4. Saṅghāṭicārasikkhāpadavaṇṇanā",
  "tika-vin04t:2397_0": "Catutthe pañca ahāni pañcāhaṃ,",
  "tika-vin04t:2397_1": "pañcāhameva pañcāhikaṃ.",
  "tika-vin04t:2397_2": "Saṅghāṭīnaṃ cāro saṅghāṭicāro,",
  "tika-vin04t:2397_3": "paribhogavasena vā otāpanavasena vā saṅghaṭitaṭṭhena ‘saṅghāṭī’ti laddhanāmaṃ ticīvaraṃ,",
  "tika-vin04t:2397_4": "udakasāṭikā,",
  "tika-vin04t:2397_5": "saṃkaccikāti imesaṃ pañcannaṃ cīvarānaṃ parivattananti attho.",
  "tika-vin04t:2397_6": "Atikkāmeyya pācittiyanti chaṭṭhe aruṇuggamane ekasmiṃ cīvare vuttanayena aparivattite ekā āpatti,",
  "tika-vin04t:2397_7": "pañcasu pañca.",
  "tika-vin04t:2398_0": "Sāvatthiyaṃ sambahulā bhikkhuniyo ārabbha cīvaraṃ nikkhipitvā santaruttarena janapadacārikaṃ pakkamanavatthusmiṃ paññattaṃ,",
  "tika-vin04t:2398_1": "tikapācittiyaṃ,",
  "tika-vin04t:2398_2": "pañcāhānatikkante dvikadukkaṭaṃ.",
  "tika-vin04t:2398_3": "Tasmiṃ pana anatikkantasaññāya,",
  "tika-vin04t:2398_4": "pañcamaṃ divasaṃ pañca cīvarāni nivāsentiyā vā pārupantiyā vā otāpentiyā vā, gilānāya,",
  "tika-vin04t:2398_5": "“idaṃ me cīvaraṃ mahagghaṃ īdise corabhaye na sakkā dhāretu”nti evarūpāsu āpadāsu,",
  "tika-vin04t:2398_6": "ummattikādīnañca anāpatti.",
  "tika-vin04t:2398_7": "Pañcannaṃ cīvarānaṃ aññataratā,",
  "tika-vin04t:2398_8": "pañcāhātikkamo,",
  "tika-vin04t:2398_9": "anuññātakāraṇābhāvo,",
  "tika-vin04t:2398_10": "aparivattananti imānettha cattāri aṅgāni.",
  "tika-vin04t:2398_11": "Samuṭṭhānādīni kathinasadisānīti.",
  "tika-vin04t:2399_0": "Saṅghāṭicārasikkhāpadavaṇṇanā niṭṭhitā.",
  "tika-vin04t:2400_0": "5. Cīvarasaṅkamanīyasikkhāpadavaṇṇanā",
  "tika-vin04t:2401_0": "Pañcame cīvarasaṅkamanīyanti saṅkametabbaṃ cīvaraṃ,",
  "tika-vin04t:2401_1": "aññissā santakaṃ anāpucchā gahitaṃ puna paṭidātabbaṃ pañcannaṃ aññataraṃ cīvaranti attho.",
  "tika-vin04t:2401_2": "Dhāreyyāti sace taṃ nivāseti vā pārupati vā pācittiyaṃ.",
  "tika-vin04t:2402_0": "Sāvatthiyaṃ aññataraṃ bhikkhuniṃ ārabbha bhikkhuniyā cīvaraṃ ādāya anāpucchā pārupanavatthusmiṃ paññattaṃ,",
  "tika-vin04t:2402_1": "tikapācittiyaṃ,",
  "tika-vin04t:2402_2": "anupasampannāya tikadukkaṭaṃ.",
  "tika-vin04t:2402_3": "Yā pana tāya vā dinnaṃ,",
  "tika-vin04t:2402_4": "taṃ vā āpucchā,",
  "tika-vin04t:2402_5": "acchinnanaṭṭhacīvarikā vā hutvā,",
  "tika-vin04t:2402_6": "“idaṃ me cīvaraṃ mahagghaṃ īdise corabhaye na sakkā dhāretu”nti evarūpāsu āpadāsu vā dhāreti, tassā,",
  "tika-vin04t:2402_7": "ummattikādīnañca anāpatti.",
  "tika-vin04t:2402_8": "Cīvarasaṅkamanīyatā,",
  "tika-vin04t:2402_9": "upasampannāya santakatā,",
  "tika-vin04t:2402_10": "anuññātakāraṇābhāvo,",
  "tika-vin04t:2402_11": "dhāraṇanti imānettha cattāri aṅgāni.",
  "tika-vin04t:2402_12": "Samuṭṭhānādīni paṭhamakathinasadisāni,",
  "tika-vin04t:2402_13": "idaṃ pana kiriyākiriyanti.",
  "tika-vin04t:2403_0": "Cīvarasaṅkamanīyasikkhāpadavaṇṇanā niṭṭhitā.",
  "tika-vin04t:2404_0": "6. Gaṇacīvarasikkhāpadavaṇṇanā",
  "tika-vin04t:2405_0": "Chaṭṭhe gaṇassāti bhikkhunisaṅghassa.",
  "tika-vin04t:2405_1": "Cīvaralābhanti vikappanupagampi pacchimaṃ labhitabbaṃ cīvaraṃ.",
  "tika-vin04t:2405_2": "Antarāyaṃ kareyyāti yathā te dātukāmā na denti,",
  "tika-vin04t:2405_3": "evaṃ parakkameyya.",
  "tika-vin04t:2405_4": "Pācittiyanti sace tassā vacanena te na denti,",
  "tika-vin04t:2405_5": "bhikkhuniyā pācittiyaṃ.",
  "tika-vin04t:2406_0": "Sāvatthiyaṃ thullanandaṃ ārabbha gaṇassa cīvaralābhantarāyakaraṇavatthusmiṃ paññattaṃ,",
  "tika-vin04t:2406_1": "aññasmiṃ parikkhāre dukkaṭaṃ,",
  "tika-vin04t:2406_2": "sambahulānaṃ pana ekabhikkhuniyā vā cīvaralābhepi dukkaṭameva.",
  "tika-vin04t:2406_3": "“Samagghakāle dassathā”ti evaṃ ānisaṃsaṃ dassetvā nivārentiyā,",
  "tika-vin04t:2406_4": "ummattikādīnañca anāpatti.",
  "tika-vin04t:2406_5": "Vikappanupagapacchimatā,",
  "tika-vin04t:2406_6": "saṅghassa pariṇatabhāvo,",
  "tika-vin04t:2406_7": "vinā ānisaṃsadassanena antarāyakaraṇanti imānettha tīṇi aṅgāni.",
  "tika-vin04t:2406_8": "Samuṭṭhānādīni adinnādānasadisānīti.",
  "tika-vin04t:2407_0": "Gaṇacīvarasikkhāpadavaṇṇanā niṭṭhitā.",
  "tika-vin04t:2408_0": "7. Paṭibāhanasikkhāpadavaṇṇanā",
  "tika-vin04t:2409_0": "Sattame dhammikaṃ cīvaravibhaṅganti samaggena saṅghena sannipatitvā karīyamānaṃ cīvaravibhaṅga.",
  "tika-vin04t:2409_1": "Paṭibāheyyāti paṭisedheyya,",
  "tika-vin04t:2409_2": "evaṃ paṭisedhentiyā pācittiyaṃ.",
  "tika-vin04t:2410_0": "Sāvatthiyaṃ thullanandaṃ ārabbha dhammikaṃ cīvaravibhaṅgaṃ paṭibāhanavatthusmiṃ paññattaṃ,",
  "tika-vin04t:2410_1": "dhammike vematikāya,",
  "tika-vin04t:2410_2": "adhammike dhammikasaññāya ceva vematikāya ca dukkaṭaṃ.",
  "tika-vin04t:2410_3": "Ubhayattha adhammikasaññāya,",
  "tika-vin04t:2410_4": "ānisaṃsaṃ dassetvā paṭibāhantiyā,",
  "tika-vin04t:2410_5": "ummattikādīnañca anāpatti.",
  "tika-vin04t:2410_6": "Cīvaravibhaṅgassa dhammikatā,",
  "tika-vin04t:2410_7": "dhammikasaññitā,",
  "tika-vin04t:2410_8": "vinā ānisaṃsena paṭibāhananti imānettha tīṇi aṅgāni.",
  "tika-vin04t:2410_9": "Samuṭṭhānādīni adinnādānasadisānevāti.",
  "tika-vin04t:2411_0": "Paṭibāhanasikkhāpadavaṇṇanā niṭṭhitā.",
  "tika-vin04t:2412_0": "8. Cīvaradānasikkhāpadavaṇṇanā",
  "tika-vin04t:2413_0": "Aṭṭhame samaṇacīvaranti kappakataṃ nivāsanapārupanupagaṃ,",
  "tika-vin04t:2413_1": "evarūpaṃ ṭhapetvā pañca sahadhammike mātāpitaro ca yassa kassaci gahaṭṭhassa vā pabbajitassa vā pariccajitvā dentiyā pācittiyaṃ.",
  "tika-vin04t:2414_0": "Sāvatthiyaṃ thullanandaṃ ārabbha agārikassa samaṇacīvaradānavatthusmiṃ paññattaṃ,",
  "tika-vin04t:2414_1": "bhikkhuno dukkaṭaṃ.",
  "tika-vin04t:2414_2": "Mātāpitūnaṃ pariccajitvāpi,",
  "tika-vin04t:2414_3": "aññesaṃ tāvakālikameva dentiyā,",
  "tika-vin04t:2414_4": "ummattikādīnañca anāpatti.",
  "tika-vin04t:2414_5": "Samaṇacīvaratā,",
  "tika-vin04t:2414_6": "ṭhapetvā sahadhammike ca mātāpitaro ca aññesaṃ dānaṃ,",
  "tika-vin04t:2414_7": "atāvakālikatāti imānettha tīṇi aṅgāni.",
  "tika-vin04t:2414_8": "Samuṭṭhānādīni sañcarittasadisānīti.",
  "tika-vin04t:2415_0": "Cīvaradānasikkhāpadavaṇṇanā niṭṭhitā.",
  "tika-vin04t:2416_0": "9. Kālaatikkamanasikkhāpadavaṇṇanā",
  "tika-vin04t:2417_0": "Navame dubbalacīvarapaccāsāyāti dubbalāya cīvarapaccāsāya,",
  "tika-vin04t:2417_1": "“sace sakkoma dassāmā”ti ettakamattaṃ sutvā uppāditāya āsāyāti attho.",
  "tika-vin04t:2417_2": "Cīvarakālasamayaṃ atikkāmeyyāti vassaṃvuṭṭhabhikkhunīhi kālacīvare bhājiyamāne “āgameyyātha, ayye,",
  "tika-vin04t:2417_3": "atthi saṅghassa cīvarapaccāsā”ti vatvā taṃ cīvaravibhaṅgaṃ cīvarakālaṃ atikkāmeyya,",
  "tika-vin04t:2417_4": "tassā anatthate kathine vassānassa pacchimamāsaṃ,",
  "tika-vin04t:2417_5": "atthate kathine kathinubbhāradivasaṃ atikkāmentiyā pācittiyaṃ.",
  "tika-vin04t:2418_0": "Sāvatthiyaṃ thullanandaṃ ārabbha dubbalacīvarapaccāsāya cīvarakālasamayaṃ atikkamanavatthusmiṃ paññattaṃ,",
  "tika-vin04t:2418_1": "dubbalacīvare vematikāya,",
  "tika-vin04t:2418_2": "adubbalacīvare dubbalacīvarasaññāya ceva vematikāya ca dukkaṭaṃ.",
  "tika-vin04t:2418_3": "Ubhayattha adubbalacīvarasaññāya,",
  "tika-vin04t:2418_4": "kiñcāpi ‘na sakkomā’ti vadanti,",
  "tika-vin04t:2418_5": "“idāni pana tesaṃ kappāso vā uppajjissati,",
  "tika-vin04t:2418_6": "saddho vā puriso āgamissati,",
  "tika-vin04t:2418_7": "tasmiṃ āgate addhā dassantī”ti evaṃ ānisaṃsaṃ dassetvā nivārentiyā,",
  "tika-vin04t:2418_8": "ummattikādīnañca anāpatti.",
  "tika-vin04t:2418_9": "Dubbalacīvaratā,",
  "tika-vin04t:2418_10": "dubbalasaññitā,",
  "tika-vin04t:2418_11": "vinā ānisaṃsena nivāraṇanti imānettha tīṇi aṅgāni.",
  "tika-vin04t:2418_12": "Samuṭṭhānādīni adinnādānasadisānīti.",
  "tika-vin04t:2419_0": "Kālaatikkamanasikkhāpadavaṇṇanā niṭṭhitā.",
  "tika-vin04t:2420_0": "10. Kathinuddhārasikkhāpadavaṇṇanā",
  "tika-vin04t:2421_0": "Dasame dhammikaṃ kathinuddhāranti sabbāsaṃ bhikkhunīnaṃ akālacīvaraṃ dātukāmena upāsakena yattako atthāramūliko ānisaṃso,",
  "tika-vin04t:2421_1": "tato adhikaṃ vā samakaṃ vā datvā yācitena samaggena bhikkhunisaṅghena yaṃ kathinaṃ ñattidutiyakammena antarā uddharīyati,",
  "tika-vin04t:2421_2": "tassa so uddhāro ‘dhammiko’ti vuccati,",
  "tika-vin04t:2421_3": "evarūpaṃ kathinuddhāranti attho.",
  "tika-vin04t:2421_4": "Paṭibāheyyāti nivāreyya,",
  "tika-vin04t:2421_5": "tassa evarūpaṃ kathinuddhāraṃ nivārentiyā pācittiyaṃ.",
  "tika-vin04t:2422_0": "Sāvatthiyaṃ thullanandaṃ ārabbha kathinuddhāraṃ paṭibāhanavatthusmiṃ paññattaṃ,",
  "tika-vin04t:2422_1": "sesaṃ sattame vuttanayeneva veditabbanti.",
  "tika-vin04t:2423_0": "Kathinuddhārasikkhāpadavaṇṇanā niṭṭhitā.",
  "tika-vin04t:2424_0": "Naggavaggo tatiyo.",
  "tika-vin04t:2425_0": "4. Tuvaṭṭavaggo",
  "tika-vin04t:2426_0": "1. Ekamañcatuvaṭṭanasikkhāpadavaṇṇanā",
  "tika-vin04t:2427_0": "Tuvaṭṭavaggassa paṭhame tuvaṭṭeyyunti nipajjeyyuṃ.",
  "tika-vin04t:2427_1": "Tāsu pana ekāya vā nipannāya aparā nipajjatu,",
  "tika-vin04t:2427_2": "dvepi vā saheva nipajjantu,",
  "tika-vin04t:2427_3": "dvinnampi pācittiyaṃ.",
  "tika-vin04t:2428_0": "Sāvatthiyaṃ sambahulā bhikkhuniyo ārabbha dvinnaṃ ekamañce tuvaṭṭanavatthusmiṃ paññattaṃ,",
  "tika-vin04t:2428_1": "sace pana ekāya nipannāya ekā nisīdati,",
  "tika-vin04t:2428_2": "ubho vā nisīdanti, tāsaṃ,",
  "tika-vin04t:2428_3": "ummattikādīnañca anāpatti.",
  "tika-vin04t:2428_4": "Ekamañcatā,",
  "tika-vin04t:2428_5": "dvinnaṃ tuvaṭṭananti imānettha dve aṅgāni.",
  "tika-vin04t:2428_6": "Samuṭṭhānādīni eḷakalomasadisānīti.",
  "tika-vin04t:2429_0": "Ekamañcatuvaṭṭanasikkhāpadavaṇṇanā niṭṭhitā.",
  "tika-vin04t:2430_0": "2. Ekattharaṇatuvaṭṭanasikkhāpadavaṇṇanā",
  "tika-vin04t:2431_0": "Dutiye ekaṃ attharaṇañceva pāvuraṇañca etāsanti ekattharaṇapāvuraṇā,",
  "tika-vin04t:2431_1": "saṃhārimānaṃ pāvārattharaṇakaṭasārakādīnaṃ ekaṃ antaṃ attharitvā ekaṃ pārupitvā tuvaṭṭentīnametaṃ adhivacanaṃ.",
  "tika-vin04t:2431_2": "Pācittiyanti taṃyeva attharitvā taṃ pārupitvā nipajjantīnaṃ pācittiyaṃ.",
  "tika-vin04t:2432_0": "Sāvatthiyaṃ sambahulā bhikkhuniyo ārabbha evaṃ tuvaṭṭanavatthusmiṃ paññattaṃ,",
  "tika-vin04t:2432_1": "tikapācittiyaṃ,",
  "tika-vin04t:2432_2": "attharaṇe vā pāvuraṇe vā ekasmiṃ dukkaṭaṃ,",
  "tika-vin04t:2432_3": "nānattharaṇapāvuraṇe dvikadukkaṭaṃ.",
  "tika-vin04t:2432_4": "Tasmiṃ pana nānattharaṇapāvuraṇasaññāya,",
  "tika-vin04t:2432_5": "vavatthānaṃ dassetvā nipajjantiyā,",
  "tika-vin04t:2432_6": "ummattikādīnañca anāpatti.",
  "tika-vin04t:2432_7": "Sesaṃ paṭhamasadisamevāti.",
  "tika-vin04t:2433_0": "Ekattharaṇatuvaṭṭanasikkhāpadavaṇṇanā niṭṭhitā.",
  "tika-vin04t:2434_0": "3. Aphāsukaraṇasikkhāpadavaṇṇanā",
  "tika-vin04t:2435_0": "Tatiye aphāsunti “iminā imissā aphāsu bhavissatī”ti anāpucchā purato caṅkamanaṭṭhānanissajjādayo vā uddisauddisāpanaparipucchanasajjhāyaṃ",
  "tika-vin04t:2435_1": "vā karontiyā caṅkamane nivattanagaṇanāya,",
  "tika-vin04t:2435_2": "ṭhānādīsu payogagaṇanāya,",
  "tika-vin04t:2435_3": "uddesādīsu padagaṇanāya pācittiyaṃ.",
  "tika-vin04t:2436_0": "Sāvatthiyaṃ thullanandaṃ ārabbha sañcicca aphāsukaraṇavatthusmiṃ paññattaṃ,",
  "tika-vin04t:2436_1": "tikapācittiyaṃ,",
  "tika-vin04t:2436_2": "anupasampannāya tikadukkaṭaṃ,",
  "tika-vin04t:2436_3": "na aphāsukāmatāya,",
  "tika-vin04t:2436_4": "āpucchā purato caṅkamanādīni karontiyā,",
  "tika-vin04t:2436_5": "ummattikādīnañca anāpatti.",
  "tika-vin04t:2436_6": "Upasampannatā,",
  "tika-vin04t:2436_7": "aphāsukāmatā,",
  "tika-vin04t:2436_8": "aphāsukaraṇaṃ,",
  "tika-vin04t:2436_9": "anāpucchananti imānettha cattāri aṅgāni.",
  "tika-vin04t:2436_10": "Samuṭṭhānādīni adinnādānasadisāni,",
  "tika-vin04t:2436_11": "idaṃ pana kiriyākiriyaṃ,",
  "tika-vin04t:2436_12": "dukkhavedananti.",
  "tika-vin04t:2437_0": "Aphāsukaraṇasikkhāpadavaṇṇanā niṭṭhitā.",
  "tika-vin04t:2438_0": "4. Naupaṭṭhāpanasikkhāpadavaṇṇanā",
  "tika-vin04t:2439_0": "Catutthe dukkhitanti gilānaṃ.",
  "tika-vin04t:2439_1": "Sahajīvininti saddhivihāriniṃ.",
  "tika-vin04t:2439_2": "Neva upaṭṭhaheyyāti tassā upaṭṭhānaṃ sayaṃ vā akarontiyā,",
  "tika-vin04t:2439_3": "parehi vā akārentiyā dhuraṃ nikkhittamatte pācittiyaṃ.",
  "tika-vin04t:2440_0": "Sāvatthiyaṃ thullanandaṃ ārabbha dukkhitaṃ sahajīviniṃ anupaṭṭhānavatthusmiṃ paññattaṃ,",
  "tika-vin04t:2440_1": "antevāsiniyā vā anupasampannāya vā dukkaṭaṃ,",
  "tika-vin04t:2440_2": "dasasu aññatarantarāye sati pariyesitvā alabhantiyā, gilānāya, āpadāsu,",
  "tika-vin04t:2440_3": "ummattikādīnañca anāpatti. Gilānatā,",
  "tika-vin04t:2440_4": "saddhivihāritā,",
  "tika-vin04t:2440_5": "anuññātakāraṇābhāvo,",
  "tika-vin04t:2440_6": "upaṭṭhāne dhuranikkhepoti imānettha cattāri aṅgāni.",
  "tika-vin04t:2440_7": "Samuṭṭhānādīni samanubhāsanasadisānīti.",
  "tika-vin04t:2441_0": "Naupaṭṭhāpanasikkhāpadavaṇṇanā niṭṭhitā.",
  "tika-vin04t:2442_0": "5. Nikkaḍḍhanasikkhāpadavaṇṇanā",
  "tika-vin04t:2443_0": "Pañcame upassayaṃ datvāti sakavāṭabaddhaṃ attano puggalikavihāraṃ datvā.",
  "tika-vin04t:2443_1": "Nikkaḍḍheyyāti bahūnipi dvārāni ekappayogena nikkaḍḍhentiyā ekā āpatti,",
  "tika-vin04t:2443_2": "nānāpayogehi payogagaṇanāya āpattiyo,",
  "tika-vin04t:2443_3": "āṇattiyampi eseva nayo.",
  "tika-vin04t:2443_4": "Sace pana “imañcimañca dvāraṃ atikkāmehī”ti āṇāpeti,",
  "tika-vin04t:2443_5": "ekāya āṇattiyā eva dvāragaṇanāya āpattiyo.",
  "tika-vin04t:2444_0": "Sāvatthiyaṃ thullanandaṃ ārabbha etādise vatthusmiṃ paññattaṃ,",
  "tika-vin04t:2444_1": "tikapācittiyaṃ,",
  "tika-vin04t:2444_2": "akavāṭabaddhato dukkaṭaṃ,",
  "tika-vin04t:2444_3": "anupasampannāya tikadukkaṭaṃ,",
  "tika-vin04t:2444_4": "sakavāṭabaddhato vā akavāṭabaddhato vā ubhinnampi parikkhāranikkaḍḍhane dukkaṭameva,",
  "tika-vin04t:2444_5": "sesaṃ saṅghikavihāranikkaḍḍhanasikkhāpade vuttanayamevāti.",
  "tika-vin04t:2445_0": "Nikkaḍḍhanasikkhāpadavaṇṇanā niṭṭhitā.",
  "tika-vin04t:2446_0": "6. Saṃsaṭṭhasikkhāpadavaṇṇanā",
  "tika-vin04t:2447_0": "Chaṭṭhaṃ uttānapadatthameva.",
  "tika-vin04t:2447_1": "Sāvatthiyaṃ caṇḍakāḷiṃ ārabbha saṃsaṭṭhavihāravatthusmiṃ paññattaṃ,",
  "tika-vin04t:2447_2": "sesamettha paṭhamaariṭṭhasikkhāpade vuttavinicchayasadisamevāti.",
  "tika-vin04t:2448_0": "Saṃsaṭṭhasikkhāpadavaṇṇanā niṭṭhitā.",
  "tika-vin04t:2449_0": "7. Antoraṭṭhasikkhāpadavaṇṇanā",
  "tika-vin04t:2450_0": "Sattame antoraṭṭheti yassa vijite viharati,",
  "tika-vin04t:2450_1": "tassa raṭṭhe.",
  "tika-vin04t:2450_2": "Asatthikā cārikanti vinā satthena gacchantiyā,",
  "tika-vin04t:2450_3": "gāmantaragaṇanāya,",
  "tika-vin04t:2450_4": "agāmake araññe addhayojanagaṇanāya pācittiyaṃ.",
  "tika-vin04t:2451_0": "Sāvatthiyaṃ sambahulā bhikkhuniyo ārabbha vuttanayeneva desacārikaṃ pakkamanavatthusmiṃ paññattaṃ.",
  "tika-vin04t:2451_1": "Satthena saha gacchantiyā,",
  "tika-vin04t:2451_2": "kheme appaṭibhaye, āpadāsu,",
  "tika-vin04t:2451_3": "ummattikādīnañca anāpatti.",
  "tika-vin04t:2451_4": "Antoraṭṭhatā, akhematā,",
  "tika-vin04t:2451_5": "anuññātakāraṇābhāvo,",
  "tika-vin04t:2451_6": "cārikaṃ pakkamananti imānettha cattāri aṅgāni.",
  "tika-vin04t:2451_7": "Samuṭṭhānādīni eḷakalomasadisānīti.",
  "tika-vin04t:2452_0": "Antoraṭṭhasikkhāpadavaṇṇanā niṭṭhitā.",
  "tika-vin04t:2453_0": "8. Tiroraṭṭhasikkhāpadavaṇṇanā",
  "tika-vin04t:2454_0": "Aṭṭhame tiroraṭṭheti yassa vijite viharati,",
  "tika-vin04t:2454_1": "taṃ ṭhapetvā aññassa raṭṭhe.",
  "tika-vin04t:2454_2": "Sesaṃ sattame vuttanayeneva veditabbaṃ,",
  "tika-vin04t:2454_3": "nagaraṃ panettha rājagahanti.",
  "tika-vin04t:2455_0": "Tiroraṭṭhasikkhāpadavaṇṇanā niṭṭhitā.",
  "tika-vin04t:2456_0": "9. Antovassasikkhāpadavaṇṇanā",
  "tika-vin04t:2457_0": "Navame antovassanti purimaṃ vā temāsaṃ,",
  "tika-vin04t:2457_1": "pacchimaṃ vā temāsaṃ avasitvā tassa vassassa antoyeva.",
  "tika-vin04t:2457_2": "Idha sattāhakaraṇīyena vā kenaci ubbaḷhāya vā āpadāsu vā gacchantiyā ummattikādīnañca anāpatti.",
  "tika-vin04t:2457_3": "Sesaṃ aṭṭhamasadisamevāti.",
  "tika-vin04t:2458_0": "Antovassasikkhāpadavaṇṇanā niṭṭhitā.",
  "tika-vin04t:2459_0": "10. Cārikanapakkamanasikkhāpadavaṇṇanā",
  "tika-vin04t:2460_0": "Dasame vassaṃvuṭṭhāti purimaṃ vā temāsaṃ,",
  "tika-vin04t:2460_1": "pacchimaṃ vā temāsaṃ vuṭṭhā.",
  "tika-vin04t:2460_2": "Chappañcayojanānīti ettha pavāretvā pañca yojanāni gantumpi vaṭṭati,",
  "tika-vin04t:2460_3": "chasu vattabbameva natthi.",
  "tika-vin04t:2460_4": "Sace pana tīṇi gantvā teneva maggena paccāgacchati,",
  "tika-vin04t:2460_5": "na vaṭṭati,",
  "tika-vin04t:2460_6": "aññena āgantuṃ vaṭṭati.",
  "tika-vin04t:2460_7": "“Vuttappamāṇaṃ addhānaṃ na gacchissāmī”ti dhure nikkhittamatte pācittiyaṃ.",
  "tika-vin04t:2461_0": "Rājagahe sambahulā bhikkhuniyo ārabbha vassaṃ vasitvā cārikaṃ apakkamanavatthusmiṃ paññattaṃ.",
  "tika-vin04t:2461_1": "Antarāye sati,",
  "tika-vin04t:2461_2": "pariyesitvā dutiyikaṃ bhikkhuniṃ alabhantiyā, gilānāya, āpadāsu,",
  "tika-vin04t:2461_3": "ummattikādīnañca anāpatti.",
  "tika-vin04t:2461_4": "Vassaṃvuṭṭhatā,",
  "tika-vin04t:2461_5": "anuññātakāraṇābhāvo,",
  "tika-vin04t:2461_6": "pañcayojanānatikkamoti imānettha tīṇi aṅgāni.",
  "tika-vin04t:2461_7": "Samuṭṭhānādīni paṭhamapārājikasadisāni,",
  "tika-vin04t:2461_8": "idaṃ pana akiriyaṃ,",
  "tika-vin04t:2461_9": "dukkhavedananti.",
  "tika-vin04t:2462_0": "Cārikanapakkamanasikkhāpadavaṇṇanā niṭṭhitā.",
  "tika-vin04t:2463_0": "Tuvaṭṭavaggo catuttho.",
  "tika-vin04t:2464_0": "5. Cittāgāravaggo",
  "tika-vin04t:2465_0": "1. Rājāgārasikkhāpadavaṇṇanā",
  "tika-vin04t:2466_0": "Cittāgāravaggassa paṭhame rājāgāranti rañño kīḷanagharaṃ.",
  "tika-vin04t:2466_1": "Cittāgāranti kīḷanacittasālaṃ.",
  "tika-vin04t:2466_2": "Ārāmanti kīḷanaupavanaṃ.",
  "tika-vin04t:2466_3": "Uyyānanti kīḷanuyyānaṃ.",
  "tika-vin04t:2466_4": "Pokkharaṇinti kīḷanapokkharaṇiṃ.",
  "tika-vin04t:2466_5": "Dassanāyāti “etesu yaṃkiñci passissāmī”ti gacchantiyā pade pade dukkaṭaṃ,",
  "tika-vin04t:2466_6": "yattha ṭhatvā passati,",
  "tika-vin04t:2466_7": "tattha padaṃ anuddharitvā pañcāpi passantiyā ekāva āpatti.",
  "tika-vin04t:2466_8": "Sace pana taṃ taṃ viloketvā passati,",
  "tika-vin04t:2466_9": "gīvaṃ parivattanappayogagaṇanāya āpattiyo,",
  "tika-vin04t:2466_10": "na ummīlanagaṇanāya.",
  "tika-vin04t:2467_0": "Sāvatthiyaṃ chabbaggiyā bhikkhuniyo ārabbha cittāgāraṃ dassanāya gamanavatthusmiṃ paññattaṃ,",
  "tika-vin04t:2467_1": "bhikkhussa sabbattha dukkaṭaṃ,",
  "tika-vin04t:2467_2": "avaseso vinicchayo naccadassanasikkhāpade vuttanayeneva veditabboti.",
  "tika-vin04t:2468_0": "Rājāgārasikkhāpadavaṇṇanā niṭṭhitā.",
  "tika-vin04t:2469_0": "2. Āsandiparibhuñjanasikkhāpadavaṇṇanā",
  "tika-vin04t:2470_0": "Dutiye āsandī nāma atikkantappamāṇā vuccati.",
  "tika-vin04t:2470_1": "Pallaṅko nāma saṃhārimena vāḷena katoti vutto.",
  "tika-vin04t:2470_2": "Paribhuñjeyyāti ettha pana nisīdananipajjanappayogagaṇanāya pācittiyaṃ veditabbaṃ.",
  "tika-vin04t:2471_0": "Sāvatthiyaṃ sambahulā bhikkhuniyo ārabbha āsandipallaṅkaparibhogavatthusmiṃ paññattaṃ,",
  "tika-vin04t:2471_1": "āsandiyā pāde chinditvā,",
  "tika-vin04t:2471_2": "pallaṅkassa vāḷe bhinditvā paribhuñjantiyā,",
  "tika-vin04t:2471_3": "ummattikādīnañca anāpatti.",
  "tika-vin04t:2471_4": "Āsandipallaṅkatā,",
  "tika-vin04t:2471_5": "nisīdanaṃ nipajjanaṃ vāti imānettha dve aṅgāni.",
  "tika-vin04t:2471_6": "Samuṭṭhānādīni eḷakalomasadisānīti.",
  "tika-vin04t:2472_0": "Āsandiparibhuñjanasikkhāpadavaṇṇanā niṭṭhitā.",
  "tika-vin04t:2473_0": "3. Suttakantanasikkhāpadavaṇṇanā",
  "tika-vin04t:2474_0": "Tatiye suttanti channaṃ aññataraṃ.",
  "tika-vin04t:2474_1": "Kanteyyāti ettha yattakaṃ hatthena añchitaṃ hoti,",
  "tika-vin04t:2474_2": "tasmiṃ takkamhi veṭhite ekā āpatti.",
  "tika-vin04t:2474_3": "Idañhi sandhāya padabhājanīye “ujjavujjave”ti vuttaṃ.",
  "tika-vin04t:2475_0": "Sāvatthiyaṃ chabbaggiyā bhikkhuniyo ārabbha suttaṃ kantanavatthusmiṃ paññattaṃ,",
  "tika-vin04t:2475_1": "kantanato pubbe kappāsavicinanaṃ ādiṃ katvā sabbappayogesu hatthavāragaṇanāya dukkaṭaṃ.",
  "tika-vin04t:2475_2": "Kantitasuttaṃ kantantiyā,",
  "tika-vin04t:2475_3": "ummattikādīnañca anāpatti.",
  "tika-vin04t:2475_4": "Akantitatā,",
  "tika-vin04t:2475_5": "kantananti imānettha dve aṅgāni.",
  "tika-vin04t:2475_6": "Samuṭṭhānādīni eḷakalomasadisānīti.",
  "tika-vin04t:2476_0": "Suttakantanasikkhāpadavaṇṇanā niṭṭhitā.",
  "tika-vin04t:2477_0": "4. Gihiveyyāvaccasikkhāpadavaṇṇanā",
  "tika-vin04t:2478_0": "Catutthe gihiveyyāvaccanti gihīnaṃ veyyāvaccaṃ.",
  "tika-vin04t:2478_1": "Sacepi hi mātāpitaro attano kiñci kammaṃ akārāpetvā tesaṃ yāgupacanādīni karonti,",
  "tika-vin04t:2478_2": "pubbappayogesu payogagaṇanāya dukkaṭāni āpajjitvā yāguādīsu bhājanagaṇanāya,",
  "tika-vin04t:2478_3": "khādanīyādīsu pūvagaṇanāya pācittiyaṃ āpajjati.",
  "tika-vin04t:2479_0": "Sāvatthiyaṃ sambahulā bhikkhuniyo ārabbha gihīnaṃ veyyāvaccakaraṇavatthusmiṃ paññattaṃ,",
  "tika-vin04t:2479_1": "manussehi saṅghassa yāgupāne vā bhatte vā cetiyapūjāya vā karīyamānāya tesaṃ sahāyabhāvena yāgupacanādīni,",
  "tika-vin04t:2479_2": "attano veyyāvaccakarassa ca tāniyeva karontiyā,",
  "tika-vin04t:2479_3": "ummattikādīnañca anāpatti.",
  "tika-vin04t:2479_4": "Gihiveyyāvaccakaraṇaṃ,",
  "tika-vin04t:2479_5": "anuññātakāraṇābhāvoti imānettha dve aṅgāni.",
  "tika-vin04t:2479_6": "Samuṭṭhānādīni eḷakalomasadisānevāti.",
  "tika-vin04t:2480_0": "Gihiveyyāvaccasikkhāpadavaṇṇanā niṭṭhitā.",
  "tika-vin04t:2481_0": "5. Adhikaraṇasikkhāpadavaṇṇanā",
  "tika-vin04t:2482_0": "Pañcame adhikaraṇanti catunnaṃ aññataraṃ.",
  "tika-vin04t:2482_1": "Pācittiyanti idha cīvarasibbane viya dhuraṃ nikkhittamatte pācittiyaṃ,",
  "tika-vin04t:2482_2": "ekāhampi parihāro natthi.",
  "tika-vin04t:2483_0": "Sāvatthiyaṃ thullanandaṃ ārabbha adhikaraṇaṃ navūpasamanavatthusmiṃ paññattaṃ,",
  "tika-vin04t:2483_1": "sesamettha cīvarasibbanasikkhāpade vuttanayeneva veditabbanti.",
  "tika-vin04t:2484_0": "Adhikaraṇasikkhāpadavaṇṇanā niṭṭhitā.",
  "tika-vin04t:2485_0": "6. Bhojanadānasikkhāpadavaṇṇanā",
  "tika-vin04t:2486_0": "Chaṭṭhe sahatthāti kāyena vā kāyappaṭibaddhena vā nissaggiyena vā ṭhapetvā pañcasahadhammike avasesānaṃ",
  "tika-vin04t:2486_1": "aññatra udakadantaponā yaṃkiñci ajjhoharaṇīyaṃ dadantiyā pācittiyaṃ.",
  "tika-vin04t:2487_0": "Sāvatthiyaṃ thullanandaṃ ārabbha agārikassa khādanīyabhojanīyadānavatthusmiṃ paññattaṃ,",
  "tika-vin04t:2487_1": "udakadantapone dukkaṭaṃ.",
  "tika-vin04t:2487_2": "Yā pana dāpeti na deti,",
  "tika-vin04t:2487_3": "upanikkhipitvā deti,",
  "tika-vin04t:2487_4": "bāhiralepaṃ deti, tassā,",
  "tika-vin04t:2487_5": "ummattikādīnañca anāpatti.",
  "tika-vin04t:2487_6": "Aññatra udakadantaponā ajjhoharaṇiyaṃ,",
  "tika-vin04t:2487_7": "ṭhapetvā pañca sahadhammike aññassa sahatthā dānanti imānettha dve aṅgāni.",
  "tika-vin04t:2487_8": "Samuṭṭhānādīni eḷakalomasadisānīti.",
  "tika-vin04t:2488_0": "Bhojanadānasikkhāpadavaṇṇanā niṭṭhitā.",
  "tika-vin04t:2489_0": "7. Āvasathacīvarasikkhāpadavaṇṇanā",
  "tika-vin04t:2490_0": "Sattame āvasathacīvaranti “utuniyo bhikkhuniyo paribhuñjantū”ti dinnacīvaraṃ.",
  "tika-vin04t:2490_1": "Anissajjitvāti catutthe divase dhovitvā aññissā antamaso sāmaṇeriyāpi utuniyā adatvā.",
  "tika-vin04t:2490_2": "Pācittiyanti evaṃ anissajjitvā paribhuñjantiyā pācittiyaṃ.",
  "tika-vin04t:2491_0": "Sāvatthiyaṃ thullanandaṃ ārabbha āvasathacīvaraṃ anissajjitvā paribhuñjanavatthusmiṃ paññattaṃ,",
  "tika-vin04t:2491_1": "tikapācittiyaṃ,",
  "tika-vin04t:2491_2": "nissajjite dvikadukkaṭaṃ.",
  "tika-vin04t:2491_3": "Tasmiṃ pana nissajjitasaññāya,",
  "tika-vin04t:2491_4": "puna pariyāyena vā,",
  "tika-vin04t:2491_5": "aññāsaṃ utunīnaṃ abhāvena vā,",
  "tika-vin04t:2491_6": "acchinnanaṭṭhacīvarikāya vā,",
  "tika-vin04t:2491_7": "āpadāsu vā paribhuñjantiyā,",
  "tika-vin04t:2491_8": "ummattikādīnañca anāpatti.",
  "tika-vin04t:2491_9": "Āvasathacīvaratā,",
  "tika-vin04t:2491_10": "catutthadivasatā,",
  "tika-vin04t:2491_11": "dhovitvā anissajjanaṃ,",
  "tika-vin04t:2491_12": "anuññātakāraṇābhāvoti imānettha cattāri aṅgāni.",
  "tika-vin04t:2491_13": "Samuṭṭhānādīni kathinasadisāni,",
  "tika-vin04t:2491_14": "idaṃ pana kiriyākiriyanti.",
  "tika-vin04t:2492_0": "Āvasathacīvarasikkhāpadavaṇṇanā niṭṭhitā.",
  "tika-vin04t:2493_0": "8. Āvasathavihārasikkhāpadavaṇṇanā",
  "tika-vin04t:2494_0": "Aṭṭhame āvasathanti kavāṭabaddhavihāraṃ.",
  "tika-vin04t:2494_1": "Anissajjitvāti rakkhaṇatthāya adatvā,",
  "tika-vin04t:2494_2": "“idaṃ jaggeyyāsī”ti evaṃ anāpucchitvāti attho.",
  "tika-vin04t:2494_3": "Cārikaṃ pakkameyya pācittiyanti ettha sakagāmato aññaṃ gāmaṃ ekarattivāsatthāyapi pakkamantiyā parikkhittassa āvasathassa parikkhepaṃ,",
  "tika-vin04t:2494_4": "aparikkhittassa upacāraṃ paṭhamapādena atikkantamatte dukkaṭaṃ,",
  "tika-vin04t:2494_5": "dutiyena pācittiyaṃ.",
  "tika-vin04t:2495_0": "Sāvatthiyaṃ thullanandaṃ ārabbha āvasathaṃ anissajjitvā cārikaṃ pakkamanavatthusmiṃ paññattaṃ,",
  "tika-vin04t:2495_1": "tikapācittiyaṃ,",
  "tika-vin04t:2495_2": "akavāṭabaddhe dukkaṭaṃ,",
  "tika-vin04t:2495_3": "nissajjite dvikadukkaṭaṃ.",
  "tika-vin04t:2495_4": "Tasmiṃ pana nissajjitasaññāya,",
  "tika-vin04t:2495_5": "sati antarāye,",
  "tika-vin04t:2495_6": "paṭijaggikaṃ pariyesitvā alabhantiyā, gilānāya, āpadāsu,",
  "tika-vin04t:2495_7": "ummattikādīnañca anāpatti.",
  "tika-vin04t:2495_8": "Sakavāṭabaddhatā,",
  "tika-vin04t:2495_9": "vuttanayena pakkamanaṃ,",
  "tika-vin04t:2495_10": "anuññātakāraṇābhāvoti imānettha tīṇi aṅgāni.",
  "tika-vin04t:2495_11": "Samuṭṭhānādīni kathinasadisānīti,",
  "tika-vin04t:2495_12": "idaṃ pana kiriyākiriyanti.",
  "tika-vin04t:2496_0": "Āvasathavihārasikkhāpadavaṇṇanā niṭṭhitā.",
  "tika-vin04t:2497_0": "9. Tiracchānavijjāpariyāpuṇanasikkhāpadavaṇṇanā",
  "tika-vin04t:2498_0": "Navame tiracchānavijjanti yaṃkiñci bāhirakaṃ anatthasaṃhitaṃ hatthiassarathadhanutharusippaāthabbaṇakhilanavasīkaraṇasosāpanamantāgadappayogādibhedaṃ",
  "tika-vin04t:2498_1": "parūpaghātakaraṃ vijjaṃ.",
  "tika-vin04t:2498_2": "Pariyāpuṇeyyāti ettha yassa kassaci santike taṃ padādivasena pariyāpuṇantiyā padagaṇanāya ceva akkharagaṇanāya ca pācittiyanti.",
  "tika-vin04t:2499_0": "Tiracchānavijjāpariyāpuṇanasikkhāpadavaṇṇanā niṭṭhitā.",
  "tika-vin04t:2500_0": "10. Tiracchānavijjāvācanasikkhāpadavaṇṇanā",
  "tika-vin04t:2501_0": "Dasame vāceyyāti padaṃ viseso.",
  "tika-vin04t:2501_1": "Ubhayampi sāvatthiyaṃ chabbaggiyā ceva sambahulā bhikkhuniyo ca ārabbha tiracchānavijjaṃ pariyāpuṇanavācanavatthusmiṃ paññattaṃ. Lekhe,",
  "tika-vin04t:2501_2": "dhāraṇāya ca,",
  "tika-vin04t:2501_3": "guttatthāya ca yakkhaparittanāgamaṇḍalādike sabbaparitte,",
  "tika-vin04t:2501_4": "ummattikādīnañca anāpatti.",
  "tika-vin04t:2501_5": "Tiracchānavijjatā,",
  "tika-vin04t:2501_6": "pariyāpuṇanavācanā,",
  "tika-vin04t:2501_7": "anuññātakāraṇābhāvoti imānettha dvīsupi tīṇi aṅgāni.",
  "tika-vin04t:2501_8": "Samuṭṭhānādīni padasodhammasadisānīti.",
  "tika-vin04t:2502_0": "Tiracchānavijjāvācanasikkhāpadavaṇṇanā niṭṭhitā.",
  "tika-vin04t:2503_0": "Cittāgāravaggo pañcamo.",
  "tika-vin04t:2504_0": "6. Ārāmavaggo",
  "tika-vin04t:2505_0": "1. Ārāmapavisanasikkhāpadavaṇṇanā",
  "tika-vin04t:2506_0": "Ārāmavaggassa paṭhame sabhikkhukaṃ ārāmanti yattha bhikkhū rukkhamūlepi vasanti,",
  "tika-vin04t:2506_1": "taṃ padesaṃ.",
  "tika-vin04t:2506_2": "Anāpucchāti ettha bhikkhusāmaṇeraārāmikesu yaṃkiñci anāpucchā,",
  "tika-vin04t:2506_3": "parikkhittassa ārāmassa parikkhepaṃ atikkamantiyā,",
  "tika-vin04t:2506_4": "aparikkhittassa upacāraṃ okkamantiyā paṭhamapāde dukkaṭaṃ,",
  "tika-vin04t:2506_5": "dutiyapāde pācittiyaṃ.",
  "tika-vin04t:2507_0": "Sāvatthiyaṃ sambahulā bhikkhuniyo ārabbha anāpucchā ārāmaṃ pavisanavatthusmiṃ paññattaṃ,",
  "tika-vin04t:2507_1": "“santaṃ bhikkhuṃ anāpucchā”ti ca “jānaṃ sabhikkhuka”nti ca imānettha dve anupaññattiyo,",
  "tika-vin04t:2507_2": "sabhikkhuke vematikāya,",
  "tika-vin04t:2507_3": "abhikkhuke sabhikkhukasaññāya ceva vematikāya ca dukkaṭaṃ.",
  "tika-vin04t:2507_4": "Tasmiṃ pana duvidhepi abhikkhukasaññāya,",
  "tika-vin04t:2507_5": "santaṃ bhikkhuṃ āpucchā pavisantiyā,",
  "tika-vin04t:2507_6": "paṭhamappaviṭṭhānaṃ vā bhikkhunīnaṃ sīsaṃnulokikāya,",
  "tika-vin04t:2507_7": "yattha vā bhikkhuniyo sannipatitā,",
  "tika-vin04t:2507_8": "tattha “tāsaṃ santikaṃ gacchāmī”ti saññāya,",
  "tika-vin04t:2507_9": "ārāmena vā maggo hoti,",
  "tika-vin04t:2507_10": "tena gacchantiyā, āpadāsu,",
  "tika-vin04t:2507_11": "ummattikādīnañca anāpatti.",
  "tika-vin04t:2507_12": "Sabhikkhukārāmatā,",
  "tika-vin04t:2507_13": "sabhikkhukasaññitā,",
  "tika-vin04t:2507_14": "vuttaparicchedātikkamo,",
  "tika-vin04t:2507_15": "anuññātakāraṇābhāvoti imānettha cattāri aṅgāni.",
  "tika-vin04t:2507_16": "Samanubhāsanasamauṭṭhānaṃ,",
  "tika-vin04t:2507_17": "kiriyākiriyaṃ,",
  "tika-vin04t:2507_18": "saññāvimokkhaṃ,",
  "tika-vin04t:2507_19": "sacittakaṃ,",
  "tika-vin04t:2507_20": "paṇṇattivajjaṃ,",
  "tika-vin04t:2507_21": "kāyakammaṃ,",
  "tika-vin04t:2507_22": "vacīkammaṃ, ticittaṃ,",
  "tika-vin04t:2507_23": "tivedananti.",
  "tika-vin04t:2508_0": "Ārāmapavisanasikkhāpadavaṇṇanā niṭṭhitā.",
  "tika-vin04t:2509_0": "2. Bhikkhuakkosanasikkhāpadavaṇṇanā",
  "tika-vin04t:2510_0": "Dutiye akkoseyyāti dasannaṃ akkosavatthūnaṃ aññatarena sammukhā vā parammukhā vā akkoseyya.",
  "tika-vin04t:2510_1": "Paribhāseyyāti bhayamassa upadaṃseyya.",
  "tika-vin04t:2510_2": "Pācittiyanti tassā evaṃ karontiyā pācittiyaṃ.",
  "tika-vin04t:2511_0": "Vesāliyaṃ chabbaggiyā bhikkhuniyo ārabbha āyasmantaṃ upāliṃ akkosanavatthusmiṃ paññattaṃ,",
  "tika-vin04t:2511_1": "tikapācittiyaṃ,",
  "tika-vin04t:2511_2": "anupasampanne tikadukkaṭaṃ,",
  "tika-vin04t:2511_3": "atthadhammaanusāsanipurekkhārāya,",
  "tika-vin04t:2511_4": "ummattikādīnañca anāpatti.",
  "tika-vin04t:2511_5": "Upasampannatā,",
  "tika-vin04t:2511_6": "akkosanaparibhāsanaṃ,",
  "tika-vin04t:2511_7": "atthapurekkhāratādīnaṃ abhāvoti imānettha tīṇi aṅgāni.",
  "tika-vin04t:2511_8": "Samuṭṭhānādīni adinnādānasadisāni,",
  "tika-vin04t:2511_9": "idaṃ pana dukkhavedananti.",
  "tika-vin04t:2512_0": "Bhikkhuakkosanasikkhāpadavaṇṇanā niṭṭhitā.",
  "tika-vin04t:2513_0": "3. Gaṇaparibhāsanasikkhāpadavaṇṇanā",
  "tika-vin04t:2514_0": "Tatiye caṇḍikatāti kuddhā.",
  "tika-vin04t:2514_1": "Gaṇanti bhikkhunisaṅghaṃ.",
  "tika-vin04t:2514_2": "Paribhāseyyāti ettha “bālā etā abyattā etā,",
  "tika-vin04t:2514_3": "netā jānanti kammaṃ vā kammadosaṃ vā kammasampattiṃ vā kammavipattiṃ vā”ti evaṃ yattha katthaci paribhāsantiyā pācittiyaṃ.",
  "tika-vin04t:2515_0": "Sāvatthiyaṃ thullanandaṃ ārabbha gaṇaṃ paribhāsanavatthusmiṃ paññattaṃ,",
  "tika-vin04t:2515_1": "sambahulā vā ekaṃ vā anupasampannaṃ vā paribhāsantiyā dukkaṭaṃ.",
  "tika-vin04t:2515_2": "Sesaṃ dutiyasadisamevāti.",
  "tika-vin04t:2516_0": "Gaṇaparibhāsanasikkhāpadavaṇṇanā niṭṭhitā.",
  "tika-vin04t:2517_0": "4. Pavāritasikkhāpadavaṇṇanā",
  "tika-vin04t:2518_0": "Catutthe gaṇabhojane vuttanayena nimantitā,",
  "tika-vin04t:2518_1": "pavāraṇāsikkhāpade vuttanayena pavāritā veditabbā.",
  "tika-vin04t:2518_2": "Pācittiyanti tassā purebhattaṃ ṭhapetvā yāguñceva sesāni ca tīṇi kālikāni aññaṃ yaṃkiñci āmisaṃ ajjhoharaṇatthāya paṭiggaṇhantiyā gahaṇe dukkaṭaṃ,",
  "tika-vin04t:2518_3": "ajjhohāre ajjhohāre pācittiyaṃ.",
  "tika-vin04t:2519_0": "Sāvatthiyaṃ sambahulā bhikkhuniyo ārabbha aññatra bhuñjanavatthusmiṃ paññattaṃ,",
  "tika-vin04t:2519_1": "tīṇi kālikāni āhāratthāya paṭiggaṇhantiyāpi ajjhoharantiyāpi dukkaṭaṃ.",
  "tika-vin04t:2519_2": "Yā pana nimantitā appavāritā yāguṃ pivati,",
  "tika-vin04t:2519_3": "sāmike apaloketvā bhuñjati,",
  "tika-vin04t:2519_4": "tīṇi kālikāni sati paccaye paribhuñjati, tassā,",
  "tika-vin04t:2519_5": "ummattikādīnañca anāpatti.",
  "tika-vin04t:2519_6": "Nimantitā vā pavāritā vā taṃ ubhayaṃ vā,",
  "tika-vin04t:2519_7": "purebhattaṃ vuttalakkhaṇassa āmisassa ajjhohāro,",
  "tika-vin04t:2519_8": "sāmikānaṃ anāpucchananti imānettha tīṇi aṅgāni.",
  "tika-vin04t:2519_9": "Addhānasamuṭṭhānaṃ,",
  "tika-vin04t:2519_10": "nimantitāya anāpucchā bhuñjantiyā āpattisambhavato siyā kiriyākiriyaṃ,",
  "tika-vin04t:2519_11": "pavāritāya kappiyaṃ kāretvāpi akāretvāpi paribhuñjantiyā āpattisambhavato siyā kiriyaṃ,",
  "tika-vin04t:2519_12": "nosaññāvimokkhaṃ,",
  "tika-vin04t:2519_13": "acittakaṃ,",
  "tika-vin04t:2519_14": "paṇṇattivajjaṃ kāyakammaṃ,",
  "tika-vin04t:2519_15": "vacīkammaṃ, ticittaṃ,",
  "tika-vin04t:2519_16": "tivedananti.",
  "tika-vin04t:2520_0": "Pavāritasikkhāpadavaṇṇanā niṭṭhitā.",
  "tika-vin04t:2521_0": "5. Kulamaccharinīsikkhāpadavaṇṇanā",
  "tika-vin04t:2522_0": "Pañcame kule maccharo kulamaccharo,",
  "tika-vin04t:2522_1": "kulamaccharo etissā atthi,",
  "tika-vin04t:2522_2": "kulaṃ vā maccharāyatīti kulamaccharinī.",
  "tika-vin04t:2522_3": "Assāti yā īdisī bhaveyya.",
  "tika-vin04t:2522_4": "Pācittiyanti tassā “yaṃ kulaṃ bhikkhunīnaṃ paccaye dātukāmaṃ,",
  "tika-vin04t:2522_5": "kathaṃ nāma tattha bhikkhuniyo na gaccheyyu”nti bhikkhunīnaṃ vā santike kulassa,",
  "tika-vin04t:2522_6": "“kathaṃ nāma ime tāsaṃ kiñci na dajjeyyu”nti kulassa vā santike bhikkhunīnaṃ avaṇṇaṃ bhāsantiyā pācittiyaṃ.",
  "tika-vin04t:2523_0": "Sāvatthiyaṃ aññataraṃ bhikkhuniṃ ārabbha kulamaccharāyanavatthusmiṃ paññattaṃ.",
  "tika-vin04t:2523_1": "Amaccharāyitvā santaṃyeva ādīnavaṃ ācikkhantiyā,",
  "tika-vin04t:2523_2": "ummattikādīnañca anāpatti.",
  "tika-vin04t:2523_3": "Bhikkhunīnaṃ alābhakāmatā,",
  "tika-vin04t:2523_4": "kulassa vā santike bhikkhunīnaṃ bhikkhunīnaṃ vā santike kulassa avaṇṇabhaṇananti imānettha dve aṅgāni.",
  "tika-vin04t:2523_5": "Samuṭṭhānādīni adinnādānasadisāni,",
  "tika-vin04t:2523_6": "idaṃ pana dukkhavedananti.",
  "tika-vin04t:2524_0": "Kulamaccharinīsikkhāpadavaṇṇanā niṭṭhitā.",
  "tika-vin04t:2525_0": "6. Abhikkhukāvāsasikkhāpadavaṇṇanā",
  "tika-vin04t:2526_0": "Chaṭṭhe sace bhikkhunupassayato addhayojanabbhantare ovādadāyakā bhikkhū na vasanti,",
  "tika-vin04t:2526_1": "maggo vā akhemo hoti na sakkā anantarāyena gantuṃ,",
  "tika-vin04t:2526_2": "ayaṃ abhikkhuko nāma āvāso.",
  "tika-vin04t:2526_3": "Tattha “vassaṃ vasissāmī”ti senāsanapaññāpanapānīyaupaṭṭhāpanādīni karontiyā dukkaṭaṃ,",
  "tika-vin04t:2526_4": "saha aruṇuggamanā pācittiyaṃ.",
  "tika-vin04t:2526_5": "Ayamettha saṅkhepo,",
  "tika-vin04t:2526_6": "vitthāro pana samantapāsādikāyaṃ vutto.",
  "tika-vin04t:2527_0": "Sāvatthiyaṃ sambahulā bhikkhuniyo ārabbha abhikkhuke āvāse vassaṃ vasanavatthusmiṃ paññattaṃ,",
  "tika-vin04t:2527_1": "yattha pana vassūpagatā bhikkhū pakkantā vā honti vibbhantā vā kālaṅkatā vā pakkhasaṅkantā vā tattha vasantiyā, āpadāsu,",
  "tika-vin04t:2527_2": "ummattikādīnañca anāpatti.",
  "tika-vin04t:2527_3": "Abhikkhukāvāsatā,",
  "tika-vin04t:2527_4": "vassūpagamanaṃ,",
  "tika-vin04t:2527_5": "aruṇuggamananti imānettha tīṇi aṅgāni.",
  "tika-vin04t:2527_6": "Samuṭṭhānādīni eḷakalomasadisānevāti.",
  "tika-vin04t:2528_0": "Abhikkhukāvāsasikkhāpadavaṇṇanā niṭṭhitā.",
  "tika-vin04t:2529_0": "7. Apavāraṇāsikkhāpadavaṇṇanā",
  "tika-vin04t:2530_0": "Sattame vassaṃvuṭṭhāti purimaṃ vā pacchimaṃ vā temāsaṃ vuṭṭhā.",
  "tika-vin04t:2530_1": "Ubhatosaṅgheti bhikkhunisaṅghe ceva bhikkhusaṅghe ca.",
  "tika-vin04t:2530_2": "Ayaṃ panettha vinicchayakathā –",
  "tika-vin04t:2530_3": "bhikkhunīhi cātuddaseyeva sannipatitvā “suṇātu me, ayye, saṅgho,",
  "tika-vin04t:2530_4": "ajja pavāraṇā cātuddasī,",
  "tika-vin04t:2530_5": "yadi saṅghassa pattakallaṃ,",
  "tika-vin04t:2530_6": "saṅgho pavāreyyā”ti evaṃ sabbasaṅgāhikañattiṃ vā,",
  "tika-vin04t:2530_7": "“tevācikaṃ pavāreyyā”ti evaṃ tevācikañattiṃ vā,",
  "tika-vin04t:2530_8": "sati antarāye “dvevācikaṃ,",
  "tika-vin04t:2530_9": "ekavācikaṃ,",
  "tika-vin04t:2530_10": "samānavassikaṃ pavāreyyā”ti evaṃ dvevācikādiñattiṃ vā ṭhapetvā sabbasaṅgāhikañatti ce ṭhapitā, “saṅghaṃ, ayye,",
  "tika-vin04t:2530_11": "pavāremi diṭṭhena vā sutena vā parisaṅkāya vā,",
  "tika-vin04t:2530_12": "vadantu maṃ ayyāyo anukampaṃ upādāya,",
  "tika-vin04t:2530_13": "passantī paṭikarissāmī”ti evaṃ sakiṃ vā,",
  "tika-vin04t:2530_14": "“dutiyampi, ayye,",
  "tika-vin04t:2530_15": "saṅghaṃ…pe…",
  "tika-vin04t:2530_16": "tatiyampi, ayye,",
  "tika-vin04t:2530_17": "saṅghaṃ…pe…",
  "tika-vin04t:2530_18": "paṭikarissāmī”ti evaṃ dvattikkhattuṃ vā vatvā paṭipāṭiyā pavāretabbaṃ.",
  "tika-vin04t:2530_19": "Tevācikāya ñattiyā vacanaṃ na hāpetabbaṃ,",
  "tika-vin04t:2530_20": "dvevācikādīsu vaḍḍhetuṃ vaṭṭati,",
  "tika-vin04t:2530_21": "hāpetuṃ na vaṭṭati.",
  "tika-vin04t:2530_22": "Evaṃ bhikkhunisaṅghe pavāretvā tattheva ekā bhikkhunī bhikkhunikkhandhake vuttena ñattidutiyakammena",
  "tika-vin04t:2530_23": "bhikkhunisaṅghassatthāya bhikkhusaṅghaṃ pavāretuṃ sammannitabbā.",
  "tika-vin04t:2530_24": "Tāya sammatāya bhikkhuniyā pannarase bhikkhunisaṅghaṃ ādāya bhikkhusaṅghaṃ upasaṅkamitvā ekaṃsaṃ uttarāsaṅgaṃ",
  "tika-vin04t:2530_25": "karitvā añjaliṃ paggahetvā evamassa vacanīyo “bhikkhunisaṅgho ayya bhikkhusaṅghaṃ pavāreti diṭṭhena vā",
  "tika-vin04t:2530_26": "sutena vā parisaṅkāya vā,",
  "tika-vin04t:2530_27": "vadatāyya bhikkhusaṅgho bhikkhunisaṅghaṃ anukampaṃ upādāya,",
  "tika-vin04t:2530_28": "passanto paṭikarissati,",
  "tika-vin04t:2530_29": "dutiyampi ayya…pe…",
  "tika-vin04t:2530_30": "tatiyampi ayya…pe…",
  "tika-vin04t:2530_31": "passanto paṭikarissatī”ti evaṃ pavāretabbaṃ.",
  "tika-vin04t:2531_0": "Sace pañcavaggo bhikkhunisaṅgho na pūrati,",
  "tika-vin04t:2531_1": "catūhi vā tīhi vā gaṇañattiṃ ṭhapetvā,",
  "tika-vin04t:2531_2": "dvīhi vinā ñattiyā aññamaññaṃ pavāretabbaṃ.",
  "tika-vin04t:2531_3": "Ekāya “ajja me pavāraṇā”ti adhiṭṭhātabbaṃ.",
  "tika-vin04t:2532_0": "Vihāraṃ pana gantvā “bhikkhuniyo, ayya,",
  "tika-vin04t:2532_1": "bhikkhusaṅghaṃ pavārenti diṭṭhena vā sutena vā parisaṅkāya vā,",
  "tika-vin04t:2532_2": "vadatāyya bhikkhusaṅgho bhikkhuniyo anukampaṃ upādāya,",
  "tika-vin04t:2532_3": "passantiyo paṭikarissantī”ti ca, “ahaṃ, ayya,",
  "tika-vin04t:2532_4": "bhikkhusaṅghaṃ pavāremi diṭṭhena vā sutena vā parisaṅkāya vā,",
  "tika-vin04t:2532_5": "vadatu maṃ, ayya,",
  "tika-vin04t:2532_6": "bhikkhusaṅgho anukampaṃ upādāya,",
  "tika-vin04t:2532_7": "passantī paṭikarissāmī”ti ca evaṃ tikkhattuṃ vattabbaṃ.",
  "tika-vin04t:2533_0": "Sace bhikkhusaṅgho na pūrati,",
  "tika-vin04t:2533_1": "“bhikkhunisaṅgho, ayya,",
  "tika-vin04t:2533_2": "ayye pavāreti diṭṭhena vā sutena vā parisaṅkāya vā,",
  "tika-vin04t:2533_3": "vadantu ayyā bhikkhunisaṅghaṃ anukampaṃ upādāya,",
  "tika-vin04t:2533_4": "passanto paṭikarissatī”ti ca,",
  "tika-vin04t:2533_5": "“bhikkhunisaṅgho, ayya,",
  "tika-vin04t:2533_6": "ayyaṃ pavāreti diṭṭhena vā sutena vā parisaṅkāya vā,",
  "tika-vin04t:2533_7": "vadatāyyo bhikkhunisaṅghaṃ anukampaṃ upādāya,",
  "tika-vin04t:2533_8": "passanto paṭikarissatī”ti ca evaṃ tikkhattuṃ vattabbaṃ.",
  "tika-vin04t:2534_0": "Ubhinnaṃ aparipūriyā “bhikkhuniyo, ayyā,",
  "tika-vin04t:2534_1": "ayye pavārenti diṭṭhena vā sutena vā parisaṅkāya vā,",
  "tika-vin04t:2534_2": "vadantāyyā bhikkhuniyo anukampaṃ upādāya,",
  "tika-vin04t:2534_3": "passantiyo paṭikarissantī”ti ca,",
  "tika-vin04t:2534_4": "“bhikkhuniyo, ayya,",
  "tika-vin04t:2534_5": "ayyaṃ pavārenti diṭṭhena vā sutena vā parisaṅkāya vā,",
  "tika-vin04t:2534_6": "vadatāyyo bhikkhuniyo anukampaṃ upādāya,",
  "tika-vin04t:2534_7": "passantiyo paṭikarissantī”ti ca, “ahaṃ, ayyā,",
  "tika-vin04t:2534_8": "ayye pavāremi diṭṭhena vā sutena vā…pe…",
  "tika-vin04t:2534_9": "vadantu maṃ, ayyā,",
  "tika-vin04t:2534_10": "anukampaṃ upādāya,",
  "tika-vin04t:2534_11": "passantī paṭikarissāmī”ti ca, “ahaṃ, ayya,",
  "tika-vin04t:2534_12": "ayyaṃ pavāremi diṭṭhena vā sutena vā…pe…",
  "tika-vin04t:2534_13": "vadatu maṃ, ayyo,",
  "tika-vin04t:2534_14": "anukampaṃ upādāya,",
  "tika-vin04t:2534_15": "passantī paṭikarissāmī”ti ca evaṃ tikkhattuṃ vattabbaṃ.",
  "tika-vin04t:2534_16": "Sabbāheva hi iminā nayena ubhatosaṅghe pavāritā hoti,",
  "tika-vin04t:2534_17": "yā pana vassaṃvuṭṭhā “ubhatosaṅghe evaṃ na pavāressāmī”ti dhuraṃ nikkhipati,",
  "tika-vin04t:2534_18": "tassā saha dhuranikkhepena pācittiyaṃ.",
  "tika-vin04t:2535_0": "Sāvatthiyaṃ sambahulā bhikkhuniyo ārabbha vassaṃ vasitvā na pavāraṇāvatthusmiṃ paññattaṃ.",
  "tika-vin04t:2535_1": "Antarāye pana sati,",
  "tika-vin04t:2535_2": "pariyesitvā bhikkhū alabhantiyā, gilānāya, āpadāsu,",
  "tika-vin04t:2535_3": "ummattikādīnañca anāpatti.",
  "tika-vin04t:2535_4": "Vassaṃvuṭṭhatā,",
  "tika-vin04t:2535_5": "na ubhatosaṅghe pavāraṇā,",
  "tika-vin04t:2535_6": "anuññātakāraṇābhāvoti imānettha tīṇi aṅgāni.",
  "tika-vin04t:2535_7": "Samuṭṭhānādīni samanubhāsanasadisānīti.",
  "tika-vin04t:2536_0": "Apavāraṇāsikkhāpadavaṇṇanā niṭṭhitā.",
  "tika-vin04t:2537_0": "8. Ovādasikkhāpadavaṇṇanā",
  "tika-vin04t:2538_0": "Aṭṭhame ovādāyāti garudhammassavanatthāya.",
  "tika-vin04t:2538_1": "Saṃvāsāyāti uposathapucchanatthāya ceva pavāraṇatthāya ca.",
  "tika-vin04t:2538_2": "Pācittiyanti “etesaṃ atthāya na gacchāmī”ti dhuraṃ nikkhittamatte pācittiyaṃ.",
  "tika-vin04t:2539_0": "Sakkesu chabbaggiyā bhikkhuniyo ārabbha ovādāya agamanavatthusmiṃ paññattaṃ.",
  "tika-vin04t:2539_1": "Antarāye pana sati,",
  "tika-vin04t:2539_2": "pariyesitvā dutiyikaṃ alabhantiyā, gilānāya, āpadāsu,",
  "tika-vin04t:2539_3": "ummattikādīnañca anāpatti.",
  "tika-vin04t:2539_4": "Ovādasaṃvāsānaṃ atthāya agamanaṃ,",
  "tika-vin04t:2539_5": "anuññātakāraṇābhāvoti imānettha dve aṅgāni.",
  "tika-vin04t:2539_6": "Samuṭṭhānādīni paṭhamapārājikasadisāni,",
  "tika-vin04t:2539_7": "idaṃ pana akiriyaṃ,",
  "tika-vin04t:2539_8": "dukkhavedananti.",
  "tika-vin04t:2540_0": "Ovādasikkhāpadavaṇṇanā niṭṭhitā.",
  "tika-vin04t:2541_0": "9. Ovādūpasaṅkamanasikkhāpadavaṇṇanā",
  "tika-vin04t:2542_0": "Navame anvaddhamāsanti addhamāse addhamāse.",
  "tika-vin04t:2542_1": "Uposathapucchakanti uposathapucchanaṃ.",
  "tika-vin04t:2542_2": "Ovādūpasaṅkamananti ovādatthāya upasaṅkamanaṃ.",
  "tika-vin04t:2542_3": "Taṃ atikkāmentiyāti ettha bhikkhunīhi terase vā cātuddase vā ārāmaṃ gantvā “ayaṃ uposatho cātuddaso pannaraso”ti pucchitabbaṃ,",
  "tika-vin04t:2542_4": "uposathadivase nidānavaṇṇanāyaṃ vuttanayena ovādūpasaṅkamanaṃ yācitabbaṃ.",
  "tika-vin04t:2542_5": "Yā bhikkhunī vuttappakāre kāle tadubhayaṃ na karoti,",
  "tika-vin04t:2542_6": "sā taṃ atikkāmeti nāma,",
  "tika-vin04t:2542_7": "tassā “uposathampi na pucchissāmi,",
  "tika-vin04t:2542_8": "ovādampi na yācissāmī”ti dhuraṃ nikkhittamatte pācittiyaṃ.",
  "tika-vin04t:2543_0": "Sāvatthiyaṃ sambahulā bhikkhuniyo ārabbha uposathaovādānaṃ apucchanaayācanavatthusmiṃ paññattaṃ,",
  "tika-vin04t:2543_1": "anāpatti aṭṭhamasadisāyeva.",
  "tika-vin04t:2543_2": "Uposathovādānaṃ apucchanaayācanāyaṃ dhuranikkhepo,",
  "tika-vin04t:2543_3": "anuññātakāraṇābhāvoti imānettha dve aṅgāni.",
  "tika-vin04t:2543_4": "Samuṭṭhānādīni samanubhāsanasadisānīti.",
  "tika-vin04t:2544_0": "Ovādūpasaṅkamanasikkhāpadavaṇṇanā niṭṭhitā.",
  "tika-vin04t:2545_0": "10. Pasākhejātasikkhāpadavaṇṇanā",
  "tika-vin04t:2546_0": "Dasame pasākheti nābhiyā heṭṭhā jāṇumaṇḍalānaṃ uparipadese.",
  "tika-vin04t:2546_1": "Tato hi yasmā rukkhassa sākhā viya ubho ūrū pabhijjitvā gatā,",
  "tika-vin04t:2546_2": "tasmā so “pasākho”ti vuccati,",
  "tika-vin04t:2546_3": "tasmiṃ pasākhe.",
  "tika-vin04t:2546_4": "Gaṇḍanti yaṃkiñci gaṇḍaṃ.",
  "tika-vin04t:2546_5": "Rudhitanti vaṇaṃ.",
  "tika-vin04t:2546_6": "Bhedāpeyya vātiādīsu sace “bhinda phālehī”ti sabbāni āṇāpeti,",
  "tika-vin04t:2546_7": "so ca tatheva karoti,",
  "tika-vin04t:2546_8": "cha dukkaṭāni cha ca pācittiyāni.",
  "tika-vin04t:2546_9": "Athāpi “yaṃkiñci ettha kattabbaṃ,",
  "tika-vin04t:2546_10": "taṃ sabbaṃ karohī”ti evaṃ āṇāpeti,",
  "tika-vin04t:2546_11": "so ca sabbānipi bhedanādīni karoti,",
  "tika-vin04t:2546_12": "ekavācāya cha dukkaṭāni cha ca pācittiyāni.",
  "tika-vin04t:2546_13": "Sace pana bhedanādīsu ekaṃyeva “idaṃ nāma karohī”ti āṇāpeti,",
  "tika-vin04t:2546_14": "so ca sabbāni karoti.",
  "tika-vin04t:2546_15": "Yaṃ āṇattaṃ,",
  "tika-vin04t:2546_16": "tasseva karaṇe pācittiyaṃ.",
  "tika-vin04t:2547_0": "Sāvatthiyaṃ aññataraṃ bhikkhuniṃ ārabbha pasākhe jātaṃ gaṇḍaṃ purisena bhedāpanavatthusmiṃ paññattaṃ,",
  "tika-vin04t:2547_1": "apaloketvā vā viññuṃ vā yaṃkañci dutiyikaṃ gahetvā evaṃ karontiyā,",
  "tika-vin04t:2547_2": "ummattikādīnañca anāpatti.",
  "tika-vin04t:2547_3": "Pasākhe jātatā,",
  "tika-vin04t:2547_4": "anapalokanaṃ,",
  "tika-vin04t:2547_5": "dutiyikābhāvo,",
  "tika-vin04t:2547_6": "purisena bhedādīnaṃ kārāpananti imānettha cattāri aṅgāni.",
  "tika-vin04t:2547_7": "Samuṭṭhānādīni kathinasadisāni,",
  "tika-vin04t:2547_8": "idaṃ pana kiriyākiriyanti.",
  "tika-vin04t:2548_0": "Pasākhejātasikkhāpadavaṇṇanā niṭṭhitā.",
  "tika-vin04t:2549_0": "Ārāmavaggo chaṭṭho.",
  "tika-vin04t:2550_0": "7. Gabbhinīvaggo",
  "tika-vin04t:2551_0": "1. Gabbhinīsikkhāpadavaṇṇanā",
  "tika-vin04t:2552_0": "Gabbhinivaggassa paṭhame “gabbhinī”ti jānitvā upajjhāyāya vuṭṭhāpentiyā gaṇapariyesanādīsu ca ñattikammavācādvaye ca dukkaṭaṃ,",
  "tika-vin04t:2552_1": "kammavācāpariyosāne pācittiyaṃ.",
  "tika-vin04t:2553_0": "Sāvatthiyaṃ sambahulā bhikkhuniyo ārabbha gabbhiniṃ vuṭṭhāpanavatthusmiṃ paññattaṃ,",
  "tika-vin04t:2553_1": "gabbhiniyā vematikāya agabbhiniyā gabbhinisaññāya ceva vematikāya ca dukkaṭaṃ.",
  "tika-vin04t:2553_2": "Ubhosu agabbhinisaññāya,",
  "tika-vin04t:2553_3": "ummattikādīnañca anāpatti.",
  "tika-vin04t:2553_4": "Gabbhinitā,",
  "tika-vin04t:2553_5": "‘gabbhinī’ti jānanaṃ,",
  "tika-vin04t:2553_6": "vuṭṭhāpananti imānettha tīṇi aṅgāni.",
  "tika-vin04t:2553_7": "Samuṭṭhānādīni adinnādānasadisāni,",
  "tika-vin04t:2553_8": "idaṃ pana paṇṇattivajjaṃ, ticittaṃ,",
  "tika-vin04t:2553_9": "tivedananti.",
  "tika-vin04t:2554_0": "Gabbhinīsikkhāpadavaṇṇanā niṭṭhitā.",
  "tika-vin04t:2555_0": "2. Pāyantīsikkhāpadavaṇṇanā",
  "tika-vin04t:2556_0": "Dutiye pāyantinti thaññaṃ pāyamānaṃ,",
  "tika-vin04t:2556_1": "yaṃ pāyeti,",
  "tika-vin04t:2556_2": "tassa mātā vā, dhāti vā.",
  "tika-vin04t:2556_3": "Idaṃ vatthumattamevettha viseso,",
  "tika-vin04t:2556_4": "sesaṃ paṭhamasikkhāpadasadisamevāti.",
  "tika-vin04t:2557_0": "Pāyantīsikkhāpadavaṇṇanā niṭṭhitā.",
  "tika-vin04t:2558_0": "3. Paṭhamasikkhamānasikkhāpadavaṇṇanā",
  "tika-vin04t:2559_0": "Tatiye dve vassānīti pavāraṇāvasena dve saṃvaccharāni.",
  "tika-vin04t:2559_1": "Chasu dhammesūti pāṇātipātāveramaṇiādīsu vikālabhojanāveramaṇipariyosānesu chasu sikkhāpadesu.",
  "tika-vin04t:2559_2": "Asikkhitasikkhanti padabhājane vuttanayeneva adinnasikkhaṃ vā kupitasikkhaṃ vā.",
  "tika-vin04t:2559_3": "Sikkhamānaṃ vuṭṭhāpeyyāti tesu chasu dhammesu sikkhanato,",
  "tika-vin04t:2559_4": "te vā sikkhāsaṅkhāte dhamme mānanato evaṃladdhanāmaṃ anupasampannaṃ upasampādeyya.",
  "tika-vin04t:2559_5": "Pācittiyanti paṭhamasikkhāpade vuttanayeneva kammavācāpariyosāne pācittiyaṃ.",
  "tika-vin04t:2560_0": "Sāvatthiyaṃ sambahulā bhikkhuniyo ārabbha evarūpaṃ sikkhamānaṃ vuṭṭhāpanavatthusmiṃ paññattaṃ,",
  "tika-vin04t:2560_1": "dhammakamme tikapācittiyaṃ,",
  "tika-vin04t:2560_2": "adhammakamme tikadukkaṭaṃ.",
  "tika-vin04t:2560_3": "Dve vassāni chasu dhammesu sikkhitasikkhaṃ sikkhamānaṃ vuṭṭhāpentiyā,",
  "tika-vin04t:2560_4": "ummattikādīnañca anāpatti.",
  "tika-vin04t:2560_5": "Vuttanayena asikkhitasikkhatā,",
  "tika-vin04t:2560_6": "dhammakammatā,",
  "tika-vin04t:2560_7": "kammavācāpariyosānanti imānettha tīṇi aṅgāni.",
  "tika-vin04t:2560_8": "Samuṭṭhānādīni paṭhame vuttanayānevāti.",
  "tika-vin04t:2561_0": "Paṭhamasikkhamānasikkhāpadavaṇṇanā niṭṭhitā.",
  "tika-vin04t:2562_0": "4. Dutiyasikkhamānasikkhāpadavaṇṇanā",
  "tika-vin04t:2563_0": "Catutthe saṅghena asammatanti yassā saṅghena antamaso upasampadāmāḷakepi padabhājane vuttā upasampadāsammuti na dinnā hoti,",
  "tika-vin04t:2563_1": "taṃ imā dvepi mahāsikkhamānā nāma.",
  "tika-vin04t:2563_2": "Idha saṅghena sammataṃ vuṭṭhāpentiyā,",
  "tika-vin04t:2563_3": "ummattikādīnañca anāpatti.",
  "tika-vin04t:2563_4": "Sesaṃ tatiye vuttasadisameva,",
  "tika-vin04t:2563_5": "idaṃ pana kiriyākiriyaṃ hotīti.",
  "tika-vin04t:2564_0": "Dutiyasikkhamānasikkhāpadavaṇṇanā niṭṭhitā.",
  "tika-vin04t:2565_0": "5. Paṭhamagihigatasikkhāpadavaṇṇanā",
  "tika-vin04t:2566_0": "Pañcame gihigatanti purisantaragataṃ,",
  "tika-vin04t:2566_1": "idhāpi idaṃ vatthumattameva viseso.",
  "tika-vin04t:2566_2": "Ūnadvādasavassañca paripuṇṇasaññāya vuṭṭhāpentiyā kiñcāpi anāpatti,",
  "tika-vin04t:2566_3": "sā pana anupasampannāva hoti.",
  "tika-vin04t:2566_4": "Sesaṃ paṭhamasikkhāpadasadisamevāti.",
  "tika-vin04t:2567_0": "Paṭhamagihigatasikkhāpadavaṇṇanā niṭṭhitā.",
  "tika-vin04t:2568_0": "6-7. Dutiyatatiyagihigatasikkhāpadavaṇṇanā",
  "tika-vin04t:2569_0": "Chaṭṭhe sabbaṃ tatiye vuttanayena. Sattamepi sabbaṃ catutthe vuttanayeneva veditabbanti.",
  "tika-vin04t:2570_0": "Dutiyatatiyagihigatasikkhāpadavaṇṇanā niṭṭhitā.",
  "tika-vin04t:2571_0": "8. Paṭhamasahajīvinisikkhāpadavaṇṇanā",
  "tika-vin04t:2572_0": "Aṭṭhame sahajīvininti saddhivihāriniṃ.",
  "tika-vin04t:2572_1": "Neva anuggaṇheyyāti sayaṃ uddesādīhi nānuggaṇheyya.",
  "tika-vin04t:2572_2": "Na anuggaṇhāpeyyāti “imissā, ayye,",
  "tika-vin04t:2572_3": "uddesādīni dehī”ti evaṃ na aññāya anuggaṇhāpeyya.",
  "tika-vin04t:2572_4": "Pācittiyanti dhure nikkhittamatte pācittiyaṃ.",
  "tika-vin04t:2573_0": "Sāvatthiyaṃ thullanandaṃ ārabbha evarūpe vatthusmiṃ paññattaṃ,",
  "tika-vin04t:2573_1": "sesamettha tuvaṭṭavagge dukkhitasahajīvinisikkhāpade vuttasadisamevāti.",
  "tika-vin04t:2574_0": "Paṭhamasahajīvinisikkhāpadavaṇṇanā niṭṭhitā.",
  "tika-vin04t:2575_0": "9. Nānubandhanasikkhāpadavaṇṇanā",
  "tika-vin04t:2576_0": "Navame vuṭṭhāpitaṃ pavattininti vuṭṭhāpitaṃ pavattiniṃ yāya upasampāditā,",
  "tika-vin04t:2576_1": "taṃ upajjhāyininti attho.",
  "tika-vin04t:2576_2": "Nānubandheyyāti cuṇṇena mattikāya dantakaṭṭhena mukhodakenāti evaṃ tena tena karaṇīyena na upaṭṭhaheyya.",
  "tika-vin04t:2576_3": "Pācittiyanti nānubandhissanti dhure nikkhittamatte pācittiyaṃ.",
  "tika-vin04t:2577_0": "Sāvatthiyaṃ sambahulā bhikkhuniyo ārabbha nānubandhanavatthusmiṃ paññattaṃ.",
  "tika-vin04t:2577_1": "Bālaṃ pana alajjiniṃ vā ananubandhantiyā, gilānāya, āpadāsu,",
  "tika-vin04t:2577_2": "ummattikādīnañca anāpatti.",
  "tika-vin04t:2577_3": "Vuṭṭhāpitappavattinitā,",
  "tika-vin04t:2577_4": "dve vassāni ananubandhane dhuranikkhepo,",
  "tika-vin04t:2577_5": "anuññātakāraṇābhāvoti imānettha tīṇi aṅgāni.",
  "tika-vin04t:2577_6": "Samuṭṭhānādīni paṭhamapārājikasadisāni,",
  "tika-vin04t:2577_7": "idaṃ pana akiriyaṃ,",
  "tika-vin04t:2577_8": "dukkhavedananti.",
  "tika-vin04t:2578_0": "Nānubandhanasikkhāpadavaṇṇanā niṭṭhitā.",
  "tika-vin04t:2579_0": "10. Dutiyasahajīvinisikkhāpadavaṇṇanā",
  "tika-vin04t:2580_0": "Dasame neva vūpakāseyyāti na gahetvā gaccheyya.",
  "tika-vin04t:2580_1": "Na vūpakāsāpeyyāti “imaṃ, ayye,",
  "tika-vin04t:2580_2": "gahetvā gacchāhī”ti aññaṃ na āṇāpeyya.",
  "tika-vin04t:2580_3": "Pācittiyanti dhure nikkhittamatte pācittiyaṃ.",
  "tika-vin04t:2581_0": "Sāvatthiyaṃ thullanandaṃ ārabbha sahajīviniyā avūpakāsanavatthusmiṃ paññattaṃ.",
  "tika-vin04t:2581_1": "Sati pana antarāye,",
  "tika-vin04t:2581_2": "pariyesitvā dutiyikaṃ alabhantiyā, gilānāya, āpadāsu,",
  "tika-vin04t:2581_3": "ummattikādīnañca anāpatti.",
  "tika-vin04t:2581_4": "Sahajīvinitā,",
  "tika-vin04t:2581_5": "vūpakāsavūpakāsāpane dhuranikkhepo,",
  "tika-vin04t:2581_6": "anuññātakāraṇābhāvoti imānettha tīṇi aṅgāni.",
  "tika-vin04t:2581_7": "Samuṭṭhānādīni samanubhāsanasadisānīti.",
  "tika-vin04t:2582_0": "Dutiyasahajīvinisikkhāpadavaṇṇanā niṭṭhitā.",
  "tika-vin04t:2583_0": "Gabbhinīvaggo sattamo.",
  "tika-vin04t:2584_0": "8. Kumāribhūtavaggo",
  "tika-vin04t:2585_0": "1-2-3. Paṭhamakumāribhūtādisikkhāpadavaṇṇanā",
  "tika-vin04t:2586_0": "Kumāribhūtavaggassa paṭhamadutiyatatiyāni tīhi gihigatasikkhāpadehi sadisāneva.",
  "tika-vin04t:2586_1": "Yā pana tā sabbapaṭhamā dve mahāsikkhamānā,",
  "tika-vin04t:2586_2": "tā atikkantavīsativassāti veditabbā.",
  "tika-vin04t:2586_3": "Tā hi gihigatā vā hontu,",
  "tika-vin04t:2586_4": "agihigatā vā,",
  "tika-vin04t:2586_5": "sammutikammādīsu “sikkhamānā”icceva vattabbā,",
  "tika-vin04t:2586_6": "“gihigatā”ti vā “kumāribhūtā”ti vā na vattabbā.",
  "tika-vin04t:2586_7": "Gihigatāya dasavassakāle sikkhāsammutiṃ datvā dvādasavassakāle upasampadā kātabbā,",
  "tika-vin04t:2586_8": "ekādasavassakāle datvā terasavassakāle kātabbā,",
  "tika-vin04t:2586_9": "dvādasaterasacuddasapannarasasoḷasasattarasaaṭṭhārasavassakāle sikkhāsammutiṃ datvā vīsativassakāle upasampadā kātabbā.",
  "tika-vin04t:2586_10": "Aṭṭhārasavassakālato paṭṭhāya ca panāyaṃ “gihigatā”tipi “kumāribhūtā”tipi vattuṃ vaṭṭati.",
  "tika-vin04t:2586_11": "Yā panāyaṃ “kumāribhūtā”ti vuttā sāmaṇerī,",
  "tika-vin04t:2586_12": "sā “gihigatā”ti na vattabbā,",
  "tika-vin04t:2586_13": "“kumāribhūtā”icceva vattabbā.",
  "tika-vin04t:2586_14": "Sikkhāsammutidānavasena pana sabbāpi “sikkhamānā”ti vattuṃ vaṭṭatīti.",
  "tika-vin04t:2587_0": "Paṭhamakumāribhūtādisikkhāpadavaṇṇanā niṭṭhitā.",
  "tika-vin04t:2588_0": "4. Ūnadvādasavassasikkhāpadavaṇṇanā",
  "tika-vin04t:2589_0": "Catutthe ūnadvādasavassāti upasampadāvasena aparipuṇṇadvādasavassā.",
  "tika-vin04t:2589_1": "Pācittiyanti upajjhāyā hutvā vuṭṭhāpentiyā vuttanayeneva dukkaṭāni antarā,",
  "tika-vin04t:2589_2": "kammavācāpariyosāne pācittiyanti.",
  "tika-vin04t:2590_0": "Ūnadvādasavassasikkhāpadavaṇṇanā niṭṭhitā.",
  "tika-vin04t:2591_0": "5. Paripuṇṇadvādasavassasikkhāpadavaṇṇanā",
  "tika-vin04t:2592_0": "Pañcame saṅghena asammatāti yassā saṅghena padabhājane vuttā vuṭṭhāpanasammuti na dinnā.",
  "tika-vin04t:2592_1": "Sesaṃ ubhayatthāpi mahāsikkhamānāsikkhāpadadvayasadisamevāti.",
  "tika-vin04t:2593_0": "Paripuṇṇadvādasavassasikkhāpadavaṇṇanā niṭṭhitā.",
  "tika-vin04t:2594_0": "6. Khīyanadhammasikkhāpadavaṇṇanā",
  "tika-vin04t:2595_0": "Chaṭṭhe alaṃ tāva te ayye vuṭṭhāpitenāti vuccamānāti vuṭṭhāpanasammutiyā yācitāya saṅghena upaparikkhipitvā “yasmā bālā abyattā ca alajjinī ca hoti,",
  "tika-vin04t:2595_1": "tasmā alaṃ tāva tuyhaṃ upasampāditenā”ti evaṃ nivārīyamānā.",
  "tika-vin04t:2595_2": "Pacchā khīyanadhammanti pacchā aññāsaṃ byattānaṃ lajjinīnaṃ vuṭṭhāpanasammutiṃ diyyamānaṃ disvā “ahameva",
  "tika-vin04t:2595_3": "nūna bālā”tiādīni bhaṇamānā yattha katthaci khīyeyya.",
  "tika-vin04t:2595_4": "Pācittiyanti evaṃ khīyanadhammaṃ āpajjantiyā pācittiyaṃ.",
  "tika-vin04t:2596_0": "Sāvatthiyaṃ caṇḍakāḷiṃ ārabbha evaṃ khīyanadhammaṃ āpajjanavatthusmiṃ paññattaṃ,",
  "tika-vin04t:2596_1": "pakatiyā chandādīnaṃ vasena karontīnaṃ khīyantiyā,",
  "tika-vin04t:2596_2": "ummattikādīnañca anāpatti.",
  "tika-vin04t:2596_3": "Vuṭṭhāpanasammutiyā yācanaṃ,",
  "tika-vin04t:2596_4": "upaparikkhitvā na chandādivasena paṭikkhittāya “sādhū”ti paṭissavo,",
  "tika-vin04t:2596_5": "pacchākhīyananti imānettha tīṇi aṅgāni.",
  "tika-vin04t:2596_6": "Samuṭṭhānādīni adinnādānasadisāni,",
  "tika-vin04t:2596_7": "idaṃ pana dukkhavedananti.",
  "tika-vin04t:2597_0": "Khīyanadhammasikkhāpadavaṇṇanā niṭṭhitā.",
  "tika-vin04t:2598_0": "7-8. Sikkhamānanavuṭṭhāpanapaṭhamadutiyasikkhāpadavaṇṇanā",
  "tika-vin04t:2599_0": "Sattame sā pacchāti sikkhamānāya upasampadāya yāciyamānāya sā bhikkhunī evaṃ vatvā laddhe cīvare pacchā asati antarāye “neva vuṭṭhāpessāmi,",
  "tika-vin04t:2599_1": "na vuṭṭhāpanāya ussukkaṃ karissāmī”ti dhuraṃ nikkhipeyya,",
  "tika-vin04t:2599_2": "tassā saha dhuranikkhepena pācittiyanti.",
  "tika-vin04t:2599_3": "Aṭṭhamepi eseva nayo.",
  "tika-vin04t:2600_0": "Ubhayampi sāvatthiyaṃ thullanandaṃ ārabbha etesu vatthūsu paññattaṃ,",
  "tika-vin04t:2600_1": "dvīsupi sati antarāye,",
  "tika-vin04t:2600_2": "pariyesitvā alabhantiyā, gilānāya, āpadāsu,",
  "tika-vin04t:2600_3": "ummattikādīnañca anāpatti.",
  "tika-vin04t:2600_4": "Ubhayattha “evāhaṃ taṃ vuṭṭhāpessāmī”ti paṭiññā,",
  "tika-vin04t:2600_5": "ākaṅkhitanipphatti,",
  "tika-vin04t:2600_6": "pacchā dhuranikkhepo,",
  "tika-vin04t:2600_7": "anuññātakāraṇābhāvoti imānettha cattāri aṅgāni.",
  "tika-vin04t:2600_8": "Samuṭṭhānādīni samanubhāsanasadisānīti.",
  "tika-vin04t:2601_0": "Sikkhamānanavuṭṭhāpanapaṭhamadutiyasikkhāpadavaṇṇanā niṭṭhitā.",
  "tika-vin04t:2602_0": "9. Sokāvāsasikkhāpadavaṇṇanā",
  "tika-vin04t:2603_0": "Navame sokāvāsanti saṅketaṃ katvā āgacchamānā purisānaṃ antosokaṃ pavesetīti sokāvāsā,",
  "tika-vin04t:2603_1": "taṃ sokāvāsaṃ.",
  "tika-vin04t:2603_2": "Atha vā gharaṃ viya gharasāmikā ayampi purisasamāgamaṃ alabhamānā sokaṃ āvisati,",
  "tika-vin04t:2603_3": "iti yaṃ āvisati,",
  "tika-vin04t:2603_4": "svāssā āvāso hotīti sokāvāsā.",
  "tika-vin04t:2603_5": "Tenevassa padabhājane “sokāvāsā nāma paresaṃ dukkhaṃ uppādeti,",
  "tika-vin04t:2603_6": "sokaṃ āvisatī”ti dvidhā attho vutto.",
  "tika-vin04t:2603_7": "Pācittiyanti evarūpaṃ vuṭṭhāpentiyā vuttanayeneva kammavācāpariyosāne upajjhāyāya pācittiyaṃ.",
  "tika-vin04t:2604_0": "Sāvatthiyaṃ thullanandaṃ ārabbha evarūpaṃ sikkhamānaṃ vuṭṭhāpanavatthusmiṃ paññattaṃ.",
  "tika-vin04t:2604_1": "Ajānantiyā,",
  "tika-vin04t:2604_2": "ummattikādīnañca anāpatti.",
  "tika-vin04t:2604_3": "Sokāvāsatā, jānanaṃ,",
  "tika-vin04t:2604_4": "vuṭṭhāpananti imānettha tīṇi aṅgāni.",
  "tika-vin04t:2604_5": "Samuṭṭhānādīni gabbhinivuṭṭhāpanasadisānevāti.",
  "tika-vin04t:2605_0": "Sokāvāsasikkhāpadavaṇṇanā niṭṭhitā.",
  "tika-vin04t:2606_0": "10. Ananuññātasikkhāpadavaṇṇanā",
  "tika-vin04t:2607_0": "Dasame mātāpitūhīti vijātamātarā ca janakapitarā ca.",
  "tika-vin04t:2607_1": "Sāmikenāti yena pariggahitā, tena.",
  "tika-vin04t:2607_2": "Ananuññātanti upasampadatthāya ananuññātaṃ.",
  "tika-vin04t:2607_3": "Dvikkhattuñhi bhikkhunīhi āpucchitabbaṃ,",
  "tika-vin04t:2607_4": "pabbajjākāle ca upasampadākāle ca,",
  "tika-vin04t:2607_5": "bhikkhūnaṃ pana sakiṃ āpucchitepi vaṭṭati.",
  "tika-vin04t:2607_6": "Tasmā yā upasampadākāle anāpucchā upasampādeti,",
  "tika-vin04t:2607_7": "tassā vuttanayeneva pācittiyaṃ.",
  "tika-vin04t:2608_0": "Sāvatthiyaṃ thullanandaṃ ārabbha ananuññātavuṭṭhāpanavatthusmiṃ paññattaṃ.",
  "tika-vin04t:2608_1": "Apaloketvā vuṭṭhāpentiyā,",
  "tika-vin04t:2608_2": "tesaṃ atthibhāvaṃ ajānantiyā,",
  "tika-vin04t:2608_3": "ummattikādīnañca anāpatti.",
  "tika-vin04t:2608_4": "Anapalokanaṃ,",
  "tika-vin04t:2608_5": "atthibhāvajānanaṃ,",
  "tika-vin04t:2608_6": "vuṭṭhāpananti imānettha tīṇi aṅgāni.",
  "tika-vin04t:2608_7": "Ananuññātasamuṭṭhānaṃ,",
  "tika-vin04t:2608_8": "kiriyākiriyaṃ,",
  "tika-vin04t:2608_9": "nosaññāvimokkhaṃ,",
  "tika-vin04t:2608_10": "acittakaṃ,",
  "tika-vin04t:2608_11": "paṇṇattivajjaṃ,",
  "tika-vin04t:2608_12": "kāyakammaṃ,",
  "tika-vin04t:2608_13": "vacīkammaṃ, ticittaṃ,",
  "tika-vin04t:2608_14": "tivedananti.",
  "tika-vin04t:2609_0": "Ananuññātasikkhāpadavaṇṇanā niṭṭhitā.",
  "tika-vin04t:2610_0": "11. Pārivāsikasikkhāpadavaṇṇanā",
  "tika-vin04t:2611_0": "Ekādasame pārivāsikachandadānenāti pārivāsiyena chandadānena.",
  "tika-vin04t:2611_1": "Tattha catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.",
  "tika-vin04t:2612_0": "Tattha parisapārivāsiyaṃ nāma bhikkhū kenacideva karaṇīyena sannipatitā honti,",
  "tika-vin04t:2612_1": "atha megho vā uṭṭhahati,",
  "tika-vin04t:2612_2": "ussāraṇā vā karīyati,",
  "tika-vin04t:2612_3": "manussā vā ajjhottharantā āgacchanti,",
  "tika-vin04t:2612_4": "bhikkhū “anokāsā mayaṃ,",
  "tika-vin04t:2612_5": "aññatra gacchāmā”ti chandaṃ avissajjitvāva uṭṭhahanti,",
  "tika-vin04t:2612_6": "idaṃ parisapārivāsiyaṃ nāma,",
  "tika-vin04t:2612_7": "kiñcāpi parisapārivāsiyaṃ,",
  "tika-vin04t:2612_8": "chandassa pana avissaṭṭhattā kammaṃ kātuṃ vaṭṭati.",
  "tika-vin04t:2613_0": "Puna bhikkhū “uposathādīni karissāmā”ti rattiṃ sannipatitvā “yāva sabbe sannipatanti,",
  "tika-vin04t:2613_1": "tāva dhammaṃ suṇissāmā”ti ekaṃ ajjhesanti,",
  "tika-vin04t:2613_2": "tasmiṃ dhammakathaṃ kathenteyeva aruṇo uggacchati.",
  "tika-vin04t:2613_3": "Sace “cātuddasikaṃ uposathaṃ karissāmā”ti nisinnā,",
  "tika-vin04t:2613_4": "“pannaraso”ti kātuṃ vaṭṭati.",
  "tika-vin04t:2613_5": "Sace pannarasikaṃ kātuṃ nisinnā,",
  "tika-vin04t:2613_6": "pāṭipade anuposathe uposathaṃ kātuṃ na vaṭṭati.",
  "tika-vin04t:2613_7": "Aññaṃ pana saṅghakiccaṃ kātuṃ vaṭṭati,",
  "tika-vin04t:2613_8": "idaṃ rattipārivāsiyaṃ nāma.",
  "tika-vin04t:2614_0": "Puna bhikkhū “kiñcideva abbhānādisaṅghakammaṃ karissāmā”ti sannisinnā honti,",
  "tika-vin04t:2614_1": "tatreko nakkhattapāṭhako bhikkhu evaṃ vadati “ajja nakkhattaṃ dāruṇaṃ,",
  "tika-vin04t:2614_2": "mā idaṃ kammaṃ karothā”ti.",
  "tika-vin04t:2614_3": "Te tassa vacanena chandaṃ vissajjetvā tattheva nisinnā honti,",
  "tika-vin04t:2614_4": "athañño āgantvā “nakkhattaṃ patimānentaṃ,",
  "tika-vin04t:2614_5": "attho bālaṃ upajjhagā,",
  "tika-vin04t:2614_6": "kiṃ nakkhattena karothā”ti vadati,",
  "tika-vin04t:2614_7": "idaṃ chandapārivāsiyañceva ajjhāsayapārivāsiyañca.",
  "tika-vin04t:2614_8": "Etasmiṃ pārivāsiye puna chandapārisuddhiṃ anāharitvā kammaṃ kātuṃ na vaṭṭati,",
  "tika-vin04t:2614_9": "idaṃ sandhāya vuttaṃ “pārivāsikachandadānenā”ti.",
  "tika-vin04t:2614_10": "Pācittiyanti evaṃ vuṭṭhāpentiyā vuttanayeneva kammavācāpariyosāne pācittiyaṃ.",
  "tika-vin04t:2615_0": "Rājagahe thullanandaṃ ārabbha evaṃ vuṭṭhāpanavatthusmiṃ paññattaṃ.",
  "tika-vin04t:2615_1": "Chandaṃ avissajjetvāva avuṭṭhitāya parisāya vuṭṭhāpentiyā,",
  "tika-vin04t:2615_2": "ummattikādīnañca anāpatti.",
  "tika-vin04t:2615_3": "Pārivāsikachandadānatā,",
  "tika-vin04t:2615_4": "vuṭṭhāpananti imānettha dve aṅgāni.",
  "tika-vin04t:2615_5": "Samuṭṭhānādīni gambhinisikkhāpadasadisānevāti.",
  "tika-vin04t:2616_0": "Pārivāsikasikkhāpadavaṇṇanā niṭṭhitā.",
  "tika-vin04t:2617_0": "12. Anuvassasikkhāpadavaṇṇanā",
  "tika-vin04t:2618_0": "Dvādasame anuvassanti anusaṃvaccharaṃ. Evaṃ vuṭṭhāpentiyāpi vuttanayeneva pācittiyaṃ.",
  "tika-vin04t:2619_0": "Sāvatthiyaṃ sambahulā bhikkhuniyo ārabbha anuvassaṃ vuṭṭhāpanavatthusmiṃ paññattaṃ.",
  "tika-vin04t:2619_1": "Ekantarikaṃ vuṭṭhāpentiyā,",
  "tika-vin04t:2619_2": "ummattikādīnañca anāpatti.",
  "tika-vin04t:2619_3": "Anuvassatā,",
  "tika-vin04t:2619_4": "vuṭṭhāpananti imānettha dve aṅgāni.",
  "tika-vin04t:2619_5": "Samuṭṭhānādīni ekādasame vuttanayānevāti.",
  "tika-vin04t:2620_0": "Anuvassasikkhāpadavaṇṇanā niṭṭhitā.",
  "tika-vin04t:2621_0": "13. Ekavassasikkhāpadavaṇṇanā",
  "tika-vin04t:2622_0": "Terasame ekantarikaṃ ekaṃ vuṭṭhāpentiyā, ummattikādīnañca anāpatti. Sesaṃ dvādasamena sadisamevāti.",
  "tika-vin04t:2623_0": "Ekavassasikkhāpadavaṇṇanā niṭṭhitā.",
  "tika-vin04t:2624_0": "Kumāribhūtavaggo aṭṭhamo.",
  "tika-vin04t:2625_0": "9. Chattupāhanavaggo",
  "tika-vin04t:2626_0": "1. Chattupāhanasikkhāpadavaṇṇanā",
  "tika-vin04t:2627_0": "Chattavaggassa paṭhame chattupāhananti padabhājane vuttalakkhaṇaṃ chattañca upāhanāyo ca.",
  "tika-vin04t:2627_1": "Dhāreyyāti paribhogavasena maggagamane ekappayogeneva divasampi dhārentiyā ekā āpatti.",
  "tika-vin04t:2627_2": "Sace pana tādisaṃ ṭhānaṃ patvā chattampi apanāmetvā upāhanāpi omuñcitvā punappunaṃ dhāreti,",
  "tika-vin04t:2627_3": "payogagaṇanāya pācittiyaṃ.",
  "tika-vin04t:2628_0": "Sāvatthiyaṃ chabbaggiyā bhikkhuniyo ārabbha chattupāhanadhāraṇavatthusmiṃ paññattaṃ,",
  "tika-vin04t:2628_1": "“agilānā”ti ayamettha anupaññatti,",
  "tika-vin04t:2628_2": "chattasseva upāhanānaṃyeva vā dhāraṇe dukkaṭaṃ,",
  "tika-vin04t:2628_3": "agilānāya tikapācittiyaṃ,",
  "tika-vin04t:2628_4": "gilānāya dvikadukkaṭaṃ.",
  "tika-vin04t:2628_5": "Gilānasaññāya pana,",
  "tika-vin04t:2628_6": "ārāme ārāmūpacāre dhārentiyā, āpadāsu,",
  "tika-vin04t:2628_7": "ummattikādīnañca anāpatti.",
  "tika-vin04t:2628_8": "Ubhinnaṃ dhāraṇaṃ,",
  "tika-vin04t:2628_9": "anuññātakāraṇābhāvoti imānettha dve aṅgāni.",
  "tika-vin04t:2628_10": "Samuṭṭhānādīni eḷakalomasadisānīti.",
  "tika-vin04t:2629_0": "Chattupāhanasikkhāpadavaṇṇanā niṭṭhitā.",
  "tika-vin04t:2630_0": "2. Yānasikkhāpadavaṇṇanā",
  "tika-vin04t:2631_0": "Dutiye yānenāti vayhādinā.",
  "tika-vin04t:2631_1": "Etthāpi orohitvā punappunaṃ abhiruhantiyā payogagaṇanāya pācittiyaṃ.",
  "tika-vin04t:2631_2": "Anāpattiyaṃ “ārāme ārāmūpacāre”ti natthi,",
  "tika-vin04t:2631_3": "sesaṃ paṭhame vuttanayeneva veditabbanti.",
  "tika-vin04t:2632_0": "Yānasikkhāpadavaṇṇanā niṭṭhitā.",
  "tika-vin04t:2633_0": "3. Saṅghāṇisikkhāpadavaṇṇanā",
  "tika-vin04t:2634_0": "Tatiye saṅghāṇinti yaṃkiñci kaṭūpagaṃ.",
  "tika-vin04t:2634_1": "Dhāreyyāti kaṭiyaṃ paṭimuñceyya.",
  "tika-vin04t:2634_2": "Etthāpi omuñcitvā omuñcitvā dhārentiyā payogagaṇanāya pācittiyaṃ.",
  "tika-vin04t:2635_0": "Sāvatthiyaṃ aññataraṃ bhikkhuniṃ ārabbha saṅghāṇiṃ dhāraṇavatthusmiṃ paññattaṃ.",
  "tika-vin04t:2635_1": "Ābādhapaccayā kaṭisuttaṃ dhārentiyā,",
  "tika-vin04t:2635_2": "ummattikādīnañca anāpatti.",
  "tika-vin04t:2635_3": "Sesaṃ vuttanayeneva veditabbaṃ,",
  "tika-vin04t:2635_4": "idaṃ pana akusalacittanti.",
  "tika-vin04t:2636_0": "Saṅghāṇisikkhāpadavaṇṇanā niṭṭhitā.",
  "tika-vin04t:2637_0": "4. Itthālaṅkārasikkhāpadavaṇṇanā",
  "tika-vin04t:2638_0": "Catutthe itthālaṅkāranti sīsūpagādīsu aññataraṃ yaṃkiñci piḷandhanaṃ.",
  "tika-vin04t:2638_1": "Idha tassa tassa vasena vatthugaṇanāya āpatti veditabbā.",
  "tika-vin04t:2639_0": "Sāvatthiyaṃ chabbaggiyā bhikkhuniyo ārabbha itthālaṅkāraṃ dhāraṇavatthusmiṃ paññattaṃ,",
  "tika-vin04t:2639_1": "ābādhapaccayā kiñcideva dhārentiyā,",
  "tika-vin04t:2639_2": "ummattikādīnañca anāpatti.",
  "tika-vin04t:2639_3": "Sesaṃ vuttasadisamevāti.",
  "tika-vin04t:2640_0": "Itthālaṅkārasikkhāpadavaṇṇanā niṭṭhitā.",
  "tika-vin04t:2641_0": "5. Gandhavaṇṇakasikkhāpadavaṇṇanā",
  "tika-vin04t:2642_0": "Pañcame gandhavaṇṇakenāti yenakenaci gandhena ca vaṇṇakena ca.",
  "tika-vin04t:2642_1": "Idha gandhādiyojanato paṭṭhāya pubbapayoge dukkaṭaṃ,",
  "tika-vin04t:2642_2": "nahānapariyosāne pācittiyaṃ.",
  "tika-vin04t:2642_3": "Ābādhapaccayā,",
  "tika-vin04t:2642_4": "ummattikādīnañca anāpatti.",
  "tika-vin04t:2642_5": "Sesaṃ catutthasadisamevāti.",
  "tika-vin04t:2643_0": "Gandhavaṇṇakasikkhāpadavaṇṇanā niṭṭhitā.",
  "tika-vin04t:2644_0": "6. Vāsitakasikkhāpadavaṇṇanā",
  "tika-vin04t:2645_0": "Chaṭṭhe vāsitakenāti gandhavāsitakena. Piññākenāti tilapiṭṭhena. Sesaṃ pañcamasadisamevāti.",
  "tika-vin04t:2646_0": "Vāsitakasikkhāpadavaṇṇanā niṭṭhitā.",
  "tika-vin04t:2647_0": "7. Bhikkhuniummaddāpanasikkhāpadavaṇṇanā",
  "tika-vin04t:2648_0": "Sattame ummaddāpeyyāti ubbaṭṭāpeyya.",
  "tika-vin04t:2648_1": "Parimaddāpeyyāti sambāhāpeyya.",
  "tika-vin04t:2648_2": "Ettha ca hatthaṃ amuñcitvā ubbaṭṭane ekāva āpatti,",
  "tika-vin04t:2648_3": "mocetvā mocetvā ubbaṭṭane payogagaṇanāya āpattiyo.",
  "tika-vin04t:2648_4": "Sambāhanepi eseva nayo.",
  "tika-vin04t:2649_0": "Sāvatthiyaṃ sambahulā bhikkhuniyo ārabbha bhikkhuniyā ummaddāpanaparimaddāpanavatthusmiṃ paññattaṃ, gilānāya, āpadāsu,",
  "tika-vin04t:2649_1": "ummattikādīnañca anāpatti.",
  "tika-vin04t:2649_2": "Idha maggagamanaparissamopi gelaññaṃ,",
  "tika-vin04t:2649_3": "corabhayādīhi sarīrakampanādayopi āpadā.",
  "tika-vin04t:2649_4": "Sesaṃ catutthe vuttanayeneva veditabbanti.",
  "tika-vin04t:2650_0": "Bhikkhuniummaddāpanasikkhāpadavaṇṇanā niṭṭhitā.",
  "tika-vin04t:2651_0": "8-9-10. Sikkhamānaummaddāpanādisikkhāpadavaṇṇanā",
  "tika-vin04t:2652_0": "Aṭṭhamanavamadasamesupi sikkhamānāya sāmaṇeriyā gihiniyāti ettakameva nānaṃ.",
  "tika-vin04t:2652_1": "Sesaṃ sattamasadisamevāti.",
  "tika-vin04t:2653_0": "Sikkhamānaummaddāpanādisikkhāpadavaṇṇanā niṭṭhitā.",
  "tika-vin04t:2654_0": "11. Anāpucchāsikkhāpadavaṇṇanā",
  "tika-vin04t:2655_0": "Ekādasame bhikkhussa puratoti na abhimukhamevāti attho,",
  "tika-vin04t:2655_1": "idaṃ pana upacāraṃ sandhāya kathitanti veditabbaṃ.",
  "tika-vin04t:2655_2": "Tasmā bhikkhussa upacāre antamaso chamāyapi “nisīdāmi,",
  "tika-vin04t:2655_3": "ayyā”ti anāpucchitvā nisīdantiyā pācittiyaṃ.",
  "tika-vin04t:2656_0": "Sāvatthiyaṃ sambahulā bhikkhuniyo ārabbha anāpucchā nisīdanavatthusmiṃ paññattaṃ,",
  "tika-vin04t:2656_1": "tikapācittiyaṃ,",
  "tika-vin04t:2656_2": "āpucchite dvikadukkaṭaṃ.",
  "tika-vin04t:2656_3": "Tasmiṃ āpucchitasaññāya, gilānāya, āpadāsu,",
  "tika-vin04t:2656_4": "ummattikādīnañca anāpatti.",
  "tika-vin04t:2656_5": "Bhikkhussa anāpucchā,",
  "tika-vin04t:2656_6": "upacāre nisajjā,",
  "tika-vin04t:2656_7": "anuññātakāraṇābhāvoti imānettha tīṇi aṅgāni.",
  "tika-vin04t:2656_8": "Samuṭṭhānādīni kathinasadisāni,",
  "tika-vin04t:2656_9": "idaṃ pana kiriyākiriyanti.",
  "tika-vin04t:2657_0": "Anāpucchāsikkhāpadavaṇṇanā niṭṭhitā.",
  "tika-vin04t:2658_0": "12. Pañhāpucchanasikkhāpadavaṇṇanā",
  "tika-vin04t:2659_0": "Dvādasame anokāsakatanti “asukasmiṃ nāma ṭhāne pucchāmī”ti evaṃ akataokāsaṃ,",
  "tika-vin04t:2659_1": "tasmā suttante okāsaṃ kārāpetvā vinayaṃ vā abhidhammaṃ vā pucchantiyā pācittiyaṃ.",
  "tika-vin04t:2659_2": "Sesesupi eseva nayo,",
  "tika-vin04t:2659_3": "sabbaso akārite pana vattabbameva natthi.",
  "tika-vin04t:2660_0": "Sāvatthiyaṃ sambahulā bhikkhuniyo ārabbha anokāsakataṃ bhikkhuṃ pañhaṃ pucchanavatthusmiṃ paññattaṃ.",
  "tika-vin04t:2660_1": "Tattha tattha okāsaṃ kārāpetvā pucchantiyā,",
  "tika-vin04t:2660_2": "anodissa okāsaṃ kārāpetvā yattha katthaci pucchantiyā,",
  "tika-vin04t:2660_3": "ummattikādīnañca anāpatti.",
  "tika-vin04t:2660_4": "Bhikkhussa anokāsakārāpanaṃ,",
  "tika-vin04t:2660_5": "pañhaṃ pucchananti imānettha dve aṅgāni.",
  "tika-vin04t:2660_6": "Samuṭṭhānādīni padasodhammasadisāni,",
  "tika-vin04t:2660_7": "idaṃ pana kiriyākiriyanti.",
  "tika-vin04t:2661_0": "Pañhāpucchanasikkhāpadavaṇṇanā niṭṭhitā.",
  "tika-vin04t:2662_0": "13. Asaṃkaccikasikkhāpadavaṇṇanā",
  "tika-vin04t:2663_0": "Terasame asaṃkaccikāti adhakkhakaubbhanābhimaṇḍalasaṅkhātassa sarīrassa paṭicchādanatthaṃ anuññātasaṃkaccikavirahitā.",
  "tika-vin04t:2663_1": "Gāmaṃ paviseyyāti ettha parikkhittassa gāmassa parikkhepaṃ,",
  "tika-vin04t:2663_2": "aparikkhittassa upacāraṃ atikkamantiyā vā okkamantiyā vā paṭhamapāde dukkaṭaṃ,",
  "tika-vin04t:2663_3": "dutiye pācittiyaṃ.",
  "tika-vin04t:2664_0": "Sāvatthiyaṃ aññataraṃ bhikkhuniṃ ārabbha asaṃkaccikāya gāmaṃ pavisanavatthusmiṃ paññattaṃ.",
  "tika-vin04t:2664_1": "Yassā pana saṃkaccikacīvaraṃ acchinnaṃ vā naṭṭhaṃ vā, tassā, gilānāya, āpadāsu,",
  "tika-vin04t:2664_2": "ummattikādīnañca anāpatti.",
  "tika-vin04t:2664_3": "Asaṃkaccikatā,",
  "tika-vin04t:2664_4": "vuttaparicchedātikkamo,",
  "tika-vin04t:2664_5": "anuññātakāraṇābhāvoti imānettha tīṇi aṅgāni.",
  "tika-vin04t:2664_6": "Samuṭṭhānādīni eḷakalomasadisānīti.",
  "tika-vin04t:2665_0": "Asaṃkaccikasikkhāpadavaṇṇanā niṭṭhitā.",
  "tika-vin04t:2666_0": "Chattupāhanavaggo navamo.",
  "tika-vin04t:2667_0": "10…Pe…16. musāvādādivaggo",
  "tika-vin04t:2668_0": "Musāvādādisikkhāpadavaṇṇanā",
  "tika-vin04t:2669_0": "Ito paresu musāvādavaggādīsu sattasu vaggesu bhikkhupātimokkhavaṇṇanāyaṃ vuttanayeneva vinicchayo veditabboti.",
  "tika-vin04t:2670_0": "Soḷasamavaggo.",
  "tika-vin04t:2671_0": "Uddiṭṭhā kho ayyāyo chasaṭṭhisatā pācittiyā dhammāti bhikkhū ārabbha paññattā sādhāraṇā sattati,",
  "tika-vin04t:2671_1": "asādhāraṇā channavutīti evaṃ chasaṭṭhisatā.",
  "tika-vin04t:2671_2": "Sesaṃ sabbattha uttānamevāti.",
  "tika-vin04t:2672_0": "Kaṅkhāvitaraṇiyā pātimokkhavaṇṇanāya",
  "tika-vin04t:2673_0": "Bhikkhunipātimokkhe",
  "tika-vin04t:2674_0": "Suddhapācittiyavaṇṇanā niṭṭhitā.",
  "tika-vin04t:2675_0": "Tatrāyaṃ saṅkhepato asādhāraṇasikkhāpadesu samuṭṭhānavinicchayo –",
  "tika-vin04t:2675_1": "giraggasamajjā cittāgārasikkhāpadaṃ saṅghāṇī itthālaṅkāro gandhavaṇṇako vāsitakapiññāko bhikkhuniādīhi",
  "tika-vin04t:2675_2": "ummaddanaparimaddanāti imāni dasa sikkhāpadāni acittakāni lokavajjāni akusalacittāni.",
  "tika-vin04t:2675_3": "Ayaṃ panettha adhippāyo,",
  "tika-vin04t:2675_4": "vināpi cittena āpajjitabbattā acittakāni,",
  "tika-vin04t:2675_5": "citte pana sati akusaleneva āpajjitabbattā lokavajjāni ceva akusalacittāni cāti.",
  "tika-vin04t:2675_6": "Avasesāni sacittakāni paṇṇattivajjāneva.",
  "tika-vin04t:2675_7": "Corivuṭṭhāpanaṃ gāmantaraṃ ārāmasikkhāpadaṃ gabbhinivagge ādito paṭṭhāya satta,",
  "tika-vin04t:2675_8": "kumāribhūtavagge ādito paṭṭhāya pañca purisādisaṃsaṭṭhaṃ pārivāsikachandadānaṃ anuvassavuṭṭhāpanaṃ ekantarikavuṭṭhāpananti",
  "tika-vin04t:2675_9": "imāni ekūnavīsati sikkhāpadāni sacittakāni paṇṇattivajjāni.",
  "tika-vin04t:2675_10": "Avasesāni sacittakāni lokavajjānevāti.",
  "tika-vin04t:2676_0": "Pāṭidesanīyakaṇḍo",
  "tika-vin04t:2677_0": "1. Sappiviññāpanasikkhāpadavaṇṇanā",
  "tika-vin04t:2678_0": "Pāṭidesanīyesu paṭhame sappinti pubbe vuttavinicchayaṃ pāḷiāgataṃ gosappiādimeva.",
  "tika-vin04t:2678_1": "Viññāpetvā bhuñjeyyāti ettha “viññattiyā paṭiladdhaṃ bhuñjissāmī”ti gahaṇe dukkaṭaṃ,",
  "tika-vin04t:2678_2": "gahitassa ajjhohāre ajjhohāre pāṭidesanīyaṃ.",
  "tika-vin04t:2679_0": "Sāvatthiyaṃ chabbaggiyā bhikkhuniyo ārabbha sappiṃ viññāpetvā bhuñjanavatthusmiṃ paññattaṃ,",
  "tika-vin04t:2679_1": "“agilānā”ti ayamettha anupaññatti,",
  "tika-vin04t:2679_2": "tikapāṭidesanīyaṃ,",
  "tika-vin04t:2679_3": "gilānāya dvikadukkaṭaṃ.",
  "tika-vin04t:2679_4": "Yā pana gilānā gilānasaññā,",
  "tika-vin04t:2679_5": "gilānakāle vā viññāpetvā pacchā agilānā hutvā bhuñjati,",
  "tika-vin04t:2679_6": "gilānāya vā sesakaṃ,",
  "tika-vin04t:2679_7": "ñātakappavāritaṭṭhānato vā viññattaṃ,",
  "tika-vin04t:2679_8": "aññassa vā atthāya,",
  "tika-vin04t:2679_9": "attano vā dhanena gahitaṃ bhuñjati, tassā,",
  "tika-vin04t:2679_10": "ummattikādīnañca anāpatti.",
  "tika-vin04t:2679_11": "Vuttalakkhaṇasappitā,",
  "tika-vin04t:2679_12": "anuññātakāraṇābhāvo, viññatti,",
  "tika-vin04t:2679_13": "ajjhohāroti imānettha cattāri aṅgāni.",
  "tika-vin04t:2679_14": "Samuṭṭhānādīni addhānasadisānīti.",
  "tika-vin04t:2680_0": "Sappiviññāpanasikkhāpadavaṇṇanā niṭṭhitā.",
  "tika-vin04t:2681_0": "2. Telaviññāpanādisikkhāpadavaṇṇanā",
  "tika-vin04t:2682_0": "Dutiyādīsupi telādīni pubbe vuttavinicchayāni pāḷiyaṃ āgatāneva,",
  "tika-vin04t:2682_1": "pāḷiyaṃ anāgatesu pana aṭṭhasupi dukkaṭameva.",
  "tika-vin04t:2682_2": "Sesaṃ sabbattha paṭhame vuttasadisamevāti.",
  "tika-vin04t:2683_0": "Telaviññāpanādisikkhāpadavaṇṇanā niṭṭhitā.",
  "tika-vin04t:2684_0": "Kaṅkhāvitaraṇiyā pātimokkhavaṇṇanāya",
  "tika-vin04t:2685_0": "Bhikkhunipātimokkhe",
  "tika-vin04t:2686_0": "Pāṭidesanīyavaṇṇanā niṭṭhitā.",
  "tika-vin04t:2687_0": "1. Parimaṇḍalādisikkhāpadavaṇṇanā",
  "tika-vin04t:2688_0": "Ito paraṃ pana sekhiyāni ceva adhikaraṇasamathā ca sabbapakārato bhikkhupātimokkhavaṇṇanāyaṃ vuttanayeneva veditabbāti.",
  "tika-vin04t:2689_0": "Kaṅkhāvitaraṇiyā pātimokkhavaṇṇanāya",
  "tika-vin04t:2690_0": "Bhikkhunipātimokkhavaṇṇanā niṭṭhitā.",
  "tika-vin04t:2691_0": "Nigamanakathā",
  "tika-vin04t:2692_0": "Ettāvatā ca –",
  "tika-vin04t:2693_0": "Vaṇṇanaṃ pātimokkhassa, soṇattherena yācito;",
  "tika-vin04t:2694_0": "Vinaye jātakaṅkhānaṃ, kaṅkhāvitaraṇatthiko.",
  "tika-vin04t:2695_0": "Ārabhiṃ yamahaṃ sabbaṃ, sīhaḷaṭṭhakathānayaṃ;",
  "tika-vin04t:2696_0": "Mahāvihāravāsīnaṃ, vācanāmagganissitaṃ.",
  "tika-vin04t:2697_0": "Nissāya sā ayaṃ niṭṭhaṃ, gatā ādāya sabbaso;",
  "tika-vin04t:2698_0": "Sabbaṃ aṭṭhakathāsāraṃ, pāḷiyatthañca kevalaṃ.",
  "tika-vin04t:2699_0": "Na hettha taṃ padaṃ atthi, yaṃ virujjheyya pāḷiyā;",
  "tika-vin04t:2700_0": "Mahāvihāravāsīnaṃ, porāṇaṭṭhakathāhi vā.",
  "tika-vin04t:2701_0": "Yasmā tasmā akatvāva, ettha kaṅkhaṃ hitesinā;",
  "tika-vin04t:2702_0": "Sikkhitabbāva sakkaccaṃ, kaṅkhāvitaraṇī ayaṃ.",
  "tika-vin04t:2703_0": "Yathā ca niṭṭhaṃ sampattā, kaṅkhāvitaraṇī ayaṃ;",
  "tika-vin04t:2704_0": "Dvāvīsati bhāṇavārapaamāṇāya pāḷiyā.",
  "tika-vin04t:2705_0": "Evaṃ anantarāyena, niṭṭhaṃ kalyāṇanissitā;",
  "tika-vin04t:2706_0": "Aciraṃ sabbasattānaṃ, yantu sabbe manorathāti.",
  "tika-vin04t:2707_0": "Paramavisuddhasaddhābuddhivīriyappaṭimaṇḍitena sīlācārajjavamaddavādiguṇasamudayasamuditena sakasamayasamayantaragahanajjhogāhaṇasamatthena",
  "tika-vin04t:2707_1": "paññāveyyattiyasamannāgatena tipiṭakapariyattippabhede sāṭṭhakathe satthusāsane appaṭihatañāṇappabhāvena",
  "tika-vin04t:2707_2": "mahāveyyākaraṇena karaṇasampattijanitasuviniggatamadhaurodāravacanalāvaṇṇayuttena yuttamuttavādinā vādīvarena",
  "tika-vin04t:2707_3": "mahākavinā pabhinnapaṭisambhidāparivāre chaḷabhiññādippabhedaguṇappaṭimaṇḍite uttarimanussadhamme suppatiṭṭhitabuddhīnaṃ",
  "tika-vin04t:2707_4": "theravaṃsappadīpānaṃ therānaṃ mahāvihāravāsīnaṃ vaṃsālaṅkārabhūtena vipulavisuddhabuddhinā buddhaghosoti",
  "tika-vin04t:2707_5": "garūhi gahitanāmadheyyena therena katā ayaṃ kaṅkhāvitaraṇī nāma pātimokkhavaṇṇanā –",
  "tika-vin04t:2708_0": "Tāva tiṭṭhatu lokasmiṃ, lokanittharaṇesinaṃ;",
  "tika-vin04t:2709_0": "Dassentī kulaputtānaṃ, nayaṃ sīlavisuddhiyā.",
  "tika-vin04t:2710_0": "Yāva “buddho”ti nāmampi, suddhacittassa tādino;",
  "tika-vin04t:2711_0": "Lokamhi lokajeṭṭhassa, pavattati mahesinoti.",
  "tika-vin04t:2712_0": "Kaṅkhāvitaraṇī-aṭṭhakathā niṭṭhitā."
}