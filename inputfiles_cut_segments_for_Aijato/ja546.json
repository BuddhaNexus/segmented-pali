{
  "ja546:0.1_0": "Jātaka",
  "ja546:0.2_0": "Mahānipāta",
  "ja546:0.3_0": "Mūgapakkhavagga",
  "ja546:0.4_0": "Vidhurajātaka",
  "ja546:1.0.1_0": "1 Dohaḷakaṇḍa",
  "ja546:1.1_0": "“Paṇḍu kisiyāsi dubbalā,",
  "ja546:1.2_0": "Vaṇṇarūpaṁ natavedisaṁ pure;",
  "ja546:1.3_0": "Vimale akkhāhi pucchitā,",
  "ja546:1.4_0": "Kīdisī tuyhaṁ sarīravedanā”.",
  "ja546:2.1_0": "“Dhammo manujesu mātīnaṁ,",
  "ja546:2.2_0": "Dohaḷo nāma janinda vuccati;",
  "ja546:2.3_0": "Dhammāhataṁ nāgakuñjara,",
  "ja546:2.4_0": "Vidhurassa hadayābhipatthaye”.",
  "ja546:3.1_0": "“Candaṁ kho tvaṁ dohaḷāyasi,",
  "ja546:3.2_0": "Sūriyaṁ vā atha vāpi mālutaṁ;",
  "ja546:3.3_0": "Dullabhañhi vidhurassa dassanaṁ,",
  "ja546:3.4_0": "Ko vidhuramidha mānayissati”.",
  "ja546:4.1_0": "“Kiṁ nu tāta tuvaṁ pajjhāyasi,",
  "ja546:4.2_0": "Padumaṁ hatthagataṁva te mukhaṁ;",
  "ja546:4.3_0": "Kiṁ nu dummanarūposi issara,",
  "ja546:4.4_0": "Mā tvaṁ soci amittatāpana”.",
  "ja546:5.1_0": "“Mātā hi tava irandhati,",
  "ja546:5.2_0": "Vidhurassa hadayaṁ dhaniyati;",
  "ja546:5.3_0": "Dullabhañhi vidhurassa dassanaṁ,",
  "ja546:5.4_0": "Ko vidhuramidha mānayissati.",
  "ja546:6.1_0": "Tassa bhattupariyesanaṁ cara,",
  "ja546:6.2_0": "Yo vidhuramidha mānayissati”;",
  "ja546:6.3_0": "Pituno ca sā sutvāna vākyaṁ,",
  "ja546:6.4_0": "Rattiṁ nikkhamma avassutiṁ cari.",
  "ja546:7.1_0": "“Ke gandhabbe rakkhase ca nāge,",
  "ja546:7.2_0": "Ke kimpurise cāpi mānuse;",
  "ja546:7.3_0": "Ke paṇḍite sabbakāmadade,",
  "ja546:7.4_0": "Dīgharattaṁ bhattā me bhavissati”.",
  "ja546:8.1_0": "“Assāsa hessāmi te pati,",
  "ja546:8.2_0": "Bhattā te hessāmi anindalocane;",
  "ja546:8.3_0": "Paññā hi mamaṁ tathāvidhā,",
  "ja546:8.4_0": "Assāsa hessasi bhariyā mama”.",
  "ja546:9.1_0": "Avacāsi puṇṇakaṁ irandhatī,",
  "ja546:9.2_0": "Pubbapathānugatena cetasā;",
  "ja546:9.3_0": "“Ehi gacchāma pitu mamantike,",
  "ja546:9.4_0": "Esova te etamatthaṁ pavakkhati”.",
  "ja546:10.1_0": "Alaṅkatā suvasanā,",
  "ja546:10.2_0": "mālinī candanussadā;",
  "ja546:10.3_0": "Yakkhaṁ hatthe gahetvāna,",
  "ja546:10.4_0": "pitusantikupāgami.",
  "ja546:11.1_0": "“Nāgavara vaco suṇohi me,",
  "ja546:11.2_0": "Patirūpaṁ paṭipajja suṅkiyaṁ;",
  "ja546:11.3_0": "Patthemi ahaṁ irandhatiṁ,",
  "ja546:11.4_0": "Tāya samaṅgiṁ karohi maṁ tuvaṁ.",
  "ja546:12.1_0": "Sataṁ hatthī sataṁ assā,",
  "ja546:12.2_0": "sataṁ assatarīrathā;",
  "ja546:12.3_0": "Sataṁ valabhiyo puṇṇā,",
  "ja546:12.4_0": "nānāratnassa kevalā;",
  "ja546:12.5_0": "Te nāga paṭipajjassu,",
  "ja546:12.6_0": "dhītaraṁ dehirandhatiṁ”.",
  "ja546:13.1_0": "“Yāva āmantaye ñātī,",
  "ja546:13.2_0": "mitte ca suhadajjane;",
  "ja546:13.3_0": "Anāmanta kataṁ kammaṁ,",
  "ja546:13.4_0": "taṁ pacchā anutappati”.",
  "ja546:14.1_0": "Tato so varuṇo nāgo,",
  "ja546:14.2_0": "pavisitvā nivesanaṁ;",
  "ja546:14.3_0": "Bhariyaṁ āmantayitvāna,",
  "ja546:14.4_0": "idaṁ vacanamabravi.",
  "ja546:15.1_0": "“Ayaṁ so puṇṇako yakkho,",
  "ja546:15.2_0": "yācatī maṁ irandhatiṁ;",
  "ja546:15.3_0": "Bahunā vittalābhena,",
  "ja546:15.4_0": "tassa dema piyaṁ mamaṁ”.",
  "ja546:16.1_0": "“Na dhanena na vittena,",
  "ja546:16.2_0": "Labbhā amhaṁ irandhatī;",
  "ja546:16.3_0": "Sace ca kho hadayaṁ paṇḍitassa,",
  "ja546:16.4_0": "Dhammena laddhā idha māhareyya;",
  "ja546:16.5_0": "Etena vittena kumāri labbhā,",
  "ja546:16.6_0": "Nāññaṁ dhanaṁ uttari patthayāma”.",
  "ja546:17.1_0": "Tato so varuṇo nāgo,",
  "ja546:17.2_0": "nikkhamitvā nivesanā;",
  "ja546:17.3_0": "Puṇṇakāmantayitvāna,",
  "ja546:17.4_0": "idaṁ vacanamabravi.",
  "ja546:18.1_0": "“Na dhanena na vittena,",
  "ja546:18.2_0": "Labbhā amhaṁ irandhatī;",
  "ja546:18.3_0": "Sace tuvaṁ hadayaṁ paṇḍitassa,",
  "ja546:18.4_0": "Dhammena laddhā idha māharesi;",
  "ja546:18.5_0": "Etena vittena kumāri labbhā,",
  "ja546:18.6_0": "Nāññaṁ dhanaṁ uttari patthayāma”.",
  "ja546:19.1_0": "“Yaṁ paṇḍitotyeke vadanti loke,",
  "ja546:19.2_0": "Tameva bāloti punāhu aññe;",
  "ja546:19.3_0": "Akkhāhi me vippavadanti ettha,",
  "ja546:19.4_0": "Kaṁ paṇḍitaṁ nāga tuvaṁ vadesi”.",
  "ja546:20.1_0": "“Korabyarājassa dhanañcayassa,",
  "ja546:20.2_0": "Yadi te suto vidhuro nāma kattā;",
  "ja546:20.3_0": "Ānehi taṁ paṇḍitaṁ dhammaladdhā,",
  "ja546:20.4_0": "Irandhatī padacarā te hotu”.",
  "ja546:21.1_0": "Idañca sutvā varuṇassa vākyaṁ,",
  "ja546:21.2_0": "Uṭṭhāya yakkho paramappatīto;",
  "ja546:21.3_0": "Tattheva santo purisaṁ asaṁsi,",
  "ja546:21.4_0": "“Ānehi ājaññamidheva yuttaṁ.",
  "ja546:22.1_0": "Jātarūpamayā kaṇṇā,",
  "ja546:22.2_0": "kācamhicamayā khurā;",
  "ja546:22.3_0": "Jambonadassa pākassa,",
  "ja546:22.4_0": "suvaṇṇassa uracchado”.",
  "ja546:23.1_0": "Devavāhavahaṁ yānaṁ,",
  "ja546:23.2_0": "Assamāruyha puṇṇako;",
  "ja546:23.3_0": "Alaṅkato kappitakesamassu,",
  "ja546:23.4_0": "Pakkāmi vehāyasamantalikkhe.",
  "ja546:24.1_0": "So puṇṇako kāmarāgena giddho,",
  "ja546:24.2_0": "Irandhatiṁ nāgakaññaṁ jigīsaṁ;",
  "ja546:24.3_0": "Gantvāna taṁ bhūtapatiṁ yasassiṁ,",
  "ja546:24.4_0": "Iccabravī vessavaṇaṁ kuveraṁ.",
  "ja546:25.1_0": "“Bhogavatī nāma mandire,",
  "ja546:25.2_0": "Vāsā hiraññavatīti vuccati;",
  "ja546:25.3_0": "Nagare nimmite kañcanamaye,",
  "ja546:25.4_0": "Maṇḍalassa uragassa niṭṭhitaṁ.",
  "ja546:26.1_0": "Aṭṭālakā oṭṭhagīviyo,",
  "ja546:26.2_0": "Lohitaṅkassa masāragallino;",
  "ja546:26.3_0": "Pāsādettha silāmayā,",
  "ja546:26.4_0": "Sovaṇṇaratanehi chāditā.",
  "ja546:27.1_0": "Ambā tilakā ca jambuyo,",
  "ja546:27.2_0": "Sattapaṇṇā mucalindaketakā;",
  "ja546:27.3_0": "Piyaṅgu uddālakā sahā,",
  "ja546:27.4_0": "Uparibhaddakā sinduvārakā.",
  "ja546:28.1_0": "Campeyyakā nāgamallikā,",
  "ja546:28.2_0": "Bhaginīmālā atha mettha koliyā;",
  "ja546:28.3_0": "Ete dumā pariṇāmitā,",
  "ja546:28.4_0": "Sobhayanti uragassa mandiraṁ.",
  "ja546:29.1_0": "Khajjurettha silāmayā,",
  "ja546:29.2_0": "Sovaṇṇadhuvapupphitā bahū;",
  "ja546:29.3_0": "Yattha vasato papātiko,",
  "ja546:29.4_0": "Nāgarājā varuṇo mahiddhiko.",
  "ja546:30.1_0": "Tassa komārikā bhariyā,",
  "ja546:30.2_0": "Vimalā kañcanavelliviggahā;",
  "ja546:30.3_0": "Kālā taruṇāva uggatā,",
  "ja546:30.4_0": "Pucimandatthanī cārudassanā.",
  "ja546:31.1_0": "Lākhārasarattasucchavī,",
  "ja546:31.2_0": "Kaṇikārāva nivātapupphitā;",
  "ja546:31.3_0": "Tidivokacarāva accharā,",
  "ja546:31.4_0": "Vijjuvabbhaghanā vinissaṭā.",
  "ja546:32.1_0": "Sā dohaḷinī suvimhitā,",
  "ja546:32.2_0": "Vidhurassa hadayaṁ dhaniyati;",
  "ja546:32.3_0": "Taṁ tesaṁ demi issara,",
  "ja546:32.4_0": "Tena te denti irandhatiṁ mamaṁ”.",
  "ja546:33.1_0": "So puṇṇako bhūtapatiṁ yasassiṁ,",
  "ja546:33.2_0": "Āmantaya vessavaṇaṁ kuveraṁ;",
  "ja546:33.3_0": "“Tattheva santo purisaṁ asaṁsi,",
  "ja546:33.4_0": "Ānehi ājaññamidheva yuttaṁ”.",
  "ja546:34.1_0": "Jātarūpamayā kaṇṇā,",
  "ja546:34.2_0": "kācamhicamayā khurā;",
  "ja546:34.3_0": "Jambonadassa pākassa,",
  "ja546:34.4_0": "suvaṇṇassa uracchado.",
  "ja546:35.1_0": "Devavāhavahaṁ yānaṁ,",
  "ja546:35.2_0": "Assamāruyha puṇṇako;",
  "ja546:35.3_0": "Alaṅkato kappitakesamassu,",
  "ja546:35.4_0": "Pakkāmi vehāyasamantalikkhe.",
  "ja546:36.1_0": "So aggamā rājagahaṁ surammaṁ,",
  "ja546:36.2_0": "Aṅgassa rañño nagaraṁ durāyutaṁ;",
  "ja546:36.3_0": "Pahūtabhakkhaṁ bahuannapānaṁ,",
  "ja546:36.4_0": "Masakkasāraṁ viya vāsavassa.",
  "ja546:37.1_0": "Mayūrakoñcāgaṇasampaghuṭṭhaṁ,",
  "ja546:37.2_0": "Dijābhighuṭṭhaṁ dijasaṅghasevitaṁ;",
  "ja546:37.3_0": "Nānāsakuntābhirudaṁ suvaṅgaṇaṁ,",
  "ja546:37.4_0": "Pupphābhikiṇṇaṁ himavaṁva pabbataṁ.",
  "ja546:38.1_0": "So puṇṇako vepulamābhirūhi,",
  "ja546:38.2_0": "Siluccayaṁ kimpurisānuciṇṇaṁ;",
  "ja546:38.3_0": "Anvesamāno maṇiratanaṁ uḷāraṁ,",
  "ja546:38.4_0": "Tamaddasā pabbatakūṭamajjhe.",
  "ja546:39.1_0": "Disvā maṇiṁ pabhassaraṁ jātimantaṁ,",
  "ja546:39.2_0": "Manoharaṁ maṇiratanaṁ uḷāraṁ;",
  "ja546:39.3_0": "Daddallamānaṁ yasasā yasassinaṁ,",
  "ja546:39.4_0": "Obhāsatī vijjurivantalikkhe.",
  "ja546:40.1_0": "Tamaggahī veḷuriyaṁ mahagghaṁ,",
  "ja546:40.2_0": "Manoharaṁ nāma mahānubhāvaṁ;",
  "ja546:40.3_0": "Ājaññamāruyha manomavaṇṇo,",
  "ja546:40.4_0": "Pakkāmi vehāyasamantalikkhe.",
  "ja546:41.1_0": "So aggamā nagaramindapatthaṁ,",
  "ja546:41.2_0": "Oruyhupāgacchi sabhaṁ kurūnaṁ;",
  "ja546:41.3_0": "Samāgate ekasataṁ samagge,",
  "ja546:41.4_0": "Avhettha yakkho avikampamāno.",
  "ja546:42.1_0": "“Ko nīdha raññaṁ varamābhijeti,",
  "ja546:42.2_0": "Kamābhijeyyāma varaddhanena;",
  "ja546:42.3_0": "Kamanuttaraṁ ratanavaraṁ jināma,",
  "ja546:42.4_0": "Ko vāpi no jeti varaddhanena”.",
  "ja546:43.1_0": "“Kuhiṁ nu raṭṭhe tava jātibhūmi,",
  "ja546:43.2_0": "Na korabyasseva vaco tavedaṁ;",
  "ja546:43.3_0": "Abhītosi no vaṇṇanibhāya sabbe,",
  "ja546:43.4_0": "Akkhāhi me nāmañca bandhave ca”.",
  "ja546:44.1_0": "“Kaccāyano māṇavakosmi rāja,",
  "ja546:44.2_0": "Anūnanāmo iti mavhayanti;",
  "ja546:44.3_0": "Aṅgesu me ñātayo bandhavā ca,",
  "ja546:44.4_0": "Akkhena devasmi idhānupatto”.",
  "ja546:45.1_0": "“Kiṁ māṇavassa ratanāni atthi,",
  "ja546:45.2_0": "Ye taṁ jinanto hare akkhadhutto;",
  "ja546:45.3_0": "Bahūni rañño ratanāni atthi,",
  "ja546:45.4_0": "Te tvaṁ daliddo kathamavhayesi”.",
  "ja546:46.1_0": "“Manoharo nāma maṇī mamāyaṁ,",
  "ja546:46.2_0": "Manoharaṁ maṇiratanaṁ uḷāraṁ;",
  "ja546:46.3_0": "Imañca ājaññamamittatāpanaṁ,",
  "ja546:46.4_0": "Etaṁ me jinitvā hare akkhadhutto”.",
  "ja546:47.1_0": "“Eko maṇī māṇava kiṁ karissati,",
  "ja546:47.2_0": "Ājāniyeko pana kiṁ karissati;",
  "ja546:47.3_0": "Bahūni rañño maṇiratanāni atthi,",
  "ja546:47.4_0": "Ājāniyā vātajavā anappakā”.",
  "ja546:48.1_0": "Dohaḷakaṇḍaṁ nāma.",
  "ja546:49.0_0": "2. Maṇikaṇḍa",
  "ja546:49.1_0": "“Idañca me maṇiratanaṁ,",
  "ja546:49.2_0": "passa tvaṁ dvipaduttama;",
  "ja546:49.3_0": "Itthīnaṁ viggahā cettha,",
  "ja546:49.4_0": "purisānañca viggahā.",
  "ja546:50.1_0": "Migānaṁ viggahā cettha,",
  "ja546:50.2_0": "sakuṇānañca viggahā;",
  "ja546:50.3_0": "Nāgarājā supaṇṇā ca,",
  "ja546:50.4_0": "maṇimhi passa nimmitaṁ.",
  "ja546:51.1_0": "Hatthānīkaṁ rathānīkaṁ,",
  "ja546:51.2_0": "asse pattī ca vammine;",
  "ja546:51.3_0": "Caturaṅginimaṁ senaṁ,",
  "ja546:51.4_0": "maṇimhi passa nimmitaṁ.",
  "ja546:52.1_0": "Hatthārohe anīkaṭṭhe,",
  "ja546:52.2_0": "rathike pattikārake;",
  "ja546:52.3_0": "Balaggāni viyūḷhāni,",
  "ja546:52.4_0": "maṇimhi passa nimmitaṁ.",
  "ja546:53.1_0": "Puraṁ uddhāpasampannaṁ,",
  "ja546:53.2_0": "bahupākāratoraṇaṁ;",
  "ja546:53.3_0": "Siṅghāṭakesu bhūmiyo,",
  "ja546:53.4_0": "maṇimhi passa nimmitaṁ.",
  "ja546:54.1_0": "Esikā parikhāyo ca,",
  "ja546:54.2_0": "palikhaṁ aggaḷāni ca;",
  "ja546:54.3_0": "Aṭṭālake ca dvāre ca,",
  "ja546:54.4_0": "maṇimhi passa nimmitaṁ.",
  "ja546:55.1_0": "Passa toraṇamaggesu,",
  "ja546:55.2_0": "nānādijagaṇā bahū;",
  "ja546:55.3_0": "Haṁsā koñcā mayūrā ca,",
  "ja546:55.4_0": "cakkavākā ca kukkuhā.",
  "ja546:56.1_0": "Kuṇālakā bahū citrā,",
  "ja546:56.2_0": "sikhaṇḍī jīvajīvakā;",
  "ja546:56.3_0": "Nānādijagaṇākiṇṇaṁ,",
  "ja546:56.4_0": "maṇimhi passa nimmitaṁ.",
  "ja546:57.1_0": "Passa nagaraṁ supākāraṁ,",
  "ja546:57.2_0": "abbhutaṁ lomahaṁsanaṁ;",
  "ja546:57.3_0": "Samussitadhajaṁ rammaṁ,",
  "ja546:57.4_0": "soṇṇavālukasanthataṁ.",
  "ja546:58.1_0": "Passettha paṇṇasālāyo,",
  "ja546:58.2_0": "vibhattā bhāgaso mitā;",
  "ja546:58.3_0": "Nivesane nivese ca,",
  "ja546:58.4_0": "sandhibyūhe pathaddhiyo.",
  "ja546:59.1_0": "Pānāgāre ca soṇḍe ca,",
  "ja546:59.2_0": "sūnā odaniyā gharā;",
  "ja546:59.3_0": "Vesī ca gaṇikāyo ca,",
  "ja546:59.4_0": "maṇimhi passa nimmitaṁ.",
  "ja546:60.1_0": "Mālākāre ca rajake,",
  "ja546:60.2_0": "gandhike atha dussike;",
  "ja546:60.3_0": "Suvaṇṇakāre maṇikāre,",
  "ja546:60.4_0": "maṇimhi passa nimmitaṁ.",
  "ja546:61.1_0": "Āḷārike ca sūde ca,",
  "ja546:61.2_0": "naṭanāṭakagāyino;",
  "ja546:61.3_0": "Pāṇissare kumbhathūnike,",
  "ja546:61.4_0": "maṇimhi passa nimmitaṁ.",
  "ja546:62.1_0": "Passa bherī mudiṅgā ca,",
  "ja546:62.2_0": "saṅkhā paṇavadindimā;",
  "ja546:62.3_0": "Sabbañca tāḷāvacaraṁ,",
  "ja546:62.4_0": "maṇimhi passa nimmitaṁ.",
  "ja546:63.1_0": "Sammatālañca vīṇañca,",
  "ja546:63.2_0": "naccagītaṁ suvāditaṁ;",
  "ja546:63.3_0": "Tūriyatāḷitasaṅghuṭṭhaṁ,",
  "ja546:63.4_0": "maṇimhi passa nimmitaṁ.",
  "ja546:64.1_0": "Laṅghikā muṭṭhikā cettha,",
  "ja546:64.2_0": "māyākārā ca sobhiyā;",
  "ja546:64.3_0": "Vetālike ca jalle ca,",
  "ja546:64.4_0": "maṇimhi passa nimmitaṁ.",
  "ja546:65.1_0": "Samajjā cettha vattanti,",
  "ja546:65.2_0": "ākiṇṇā naranāribhi;",
  "ja546:65.3_0": "Mañcātimañce bhūmiyo,",
  "ja546:65.4_0": "maṇimhi passa nimmitaṁ.",
  "ja546:66.1_0": "Passa malle samajjasmiṁ,",
  "ja546:66.2_0": "phoṭente diguṇaṁ bhujaṁ;",
  "ja546:66.3_0": "Nihate nihatamāne ca,",
  "ja546:66.4_0": "maṇimhi passa nimmitaṁ.",
  "ja546:67.1_0": "Passa pabbatapādesu,",
  "ja546:67.2_0": "nānāmigagaṇā bahū;",
  "ja546:67.3_0": "Sīhā byagghā varāhā ca,",
  "ja546:67.4_0": "acchakokataracchayo.",
  "ja546:68.1_0": "Palāsādā gavajā ca,",
  "ja546:68.2_0": "mahiṁsā rohitā rurū;",
  "ja546:68.3_0": "Eṇeyyā ca varāhā ca,",
  "ja546:68.4_0": "gaṇino nīkasūkarā.",
  "ja546:69.1_0": "Kadalimigā bahū citrā,",
  "ja546:69.2_0": "biḷārā sasakaṇṭakā;",
  "ja546:69.3_0": "Nānāmigagaṇākiṇṇaṁ,",
  "ja546:69.4_0": "maṇimhi passa nimmitaṁ.",
  "ja546:70.1_0": "Najjāyo supatitthāyo,",
  "ja546:70.2_0": "soṇṇavālukasanthatā;",
  "ja546:70.3_0": "Acchā savanti ambūni,",
  "ja546:70.4_0": "macchagumbanisevitā.",
  "ja546:71.1_0": "Kumbhīlā makarā cettha,",
  "ja546:71.2_0": "susumārā ca kacchapā;",
  "ja546:71.3_0": "Pāṭhīnā pāvusā macchā,",
  "ja546:71.4_0": "balajā muñjarohitā.",
  "ja546:72.1_0": "Nānādijagaṇākiṇṇā,",
  "ja546:72.2_0": "nānādumagaṇāyutā;",
  "ja546:72.3_0": "Veḷuriyakarodāyo,",
  "ja546:72.4_0": "maṇimhi passa nimmitaṁ.",
  "ja546:73.1_0": "Passettha pokkharaṇiyo,",
  "ja546:73.2_0": "suvibhattā catuddisā;",
  "ja546:73.3_0": "Nānādijagaṇākiṇṇā,",
  "ja546:73.4_0": "puthulomanisevitā.",
  "ja546:74.1_0": "Samantodakasampannaṁ,",
  "ja546:74.2_0": "mahiṁ sāgarakuṇḍalaṁ;",
  "ja546:74.3_0": "Upetaṁ vanarājehi,",
  "ja546:74.4_0": "maṇimhi passa nimmitaṁ.",
  "ja546:75.1_0": "Purato videhe passa,",
  "ja546:75.2_0": "goyāniye ca pacchato;",
  "ja546:75.3_0": "Kuruyo jambudīpañca,",
  "ja546:75.4_0": "maṇimhi passa nimmitaṁ.",
  "ja546:76.1_0": "Passa candaṁ sūriyañca,",
  "ja546:76.2_0": "obhāsante catuddisā;",
  "ja546:76.3_0": "Sineruṁ anupariyante,",
  "ja546:76.4_0": "maṇimhi passa nimmitaṁ.",
  "ja546:77.1_0": "Sineruṁ himavantañca,",
  "ja546:77.2_0": "sāgarañca mahītalaṁ;",
  "ja546:77.3_0": "Cattāro ca mahārāje,",
  "ja546:77.4_0": "maṇimhi passa nimmitaṁ.",
  "ja546:78.1_0": "Ārāme vanagumbe ca,",
  "ja546:78.2_0": "pāṭiye ca siluccaye;",
  "ja546:78.3_0": "Ramme kimpurisākiṇṇe,",
  "ja546:78.4_0": "maṇimhi passa nimmitaṁ.",
  "ja546:79.1_0": "Phārusakaṁ cittalataṁ,",
  "ja546:79.2_0": "missakaṁ nandanaṁ vanaṁ;",
  "ja546:79.3_0": "Vejayantañca pāsādaṁ,",
  "ja546:79.4_0": "maṇimhi passa nimmitaṁ.",
  "ja546:80.1_0": "Sudhammaṁ tāvatiṁsañca,",
  "ja546:80.2_0": "pārichattañca pupphitaṁ;",
  "ja546:80.3_0": "Erāvaṇaṁ nāgarājaṁ,",
  "ja546:80.4_0": "maṇimhi passa nimmitaṁ.",
  "ja546:81.1_0": "Passettha devakaññāyo,",
  "ja546:81.2_0": "nabhā vijjurivuggatā;",
  "ja546:81.3_0": "Nandane vicarantiyo,",
  "ja546:81.4_0": "maṇimhi passa nimmitaṁ.",
  "ja546:82.1_0": "Passettha devakaññāyo,",
  "ja546:82.2_0": "devaputtapalobhinī;",
  "ja546:82.3_0": "Devaputte ramamāne,",
  "ja546:82.4_0": "maṇimhi passa nimmitaṁ.",
  "ja546:83.1_0": "Parosahassapāsāde,",
  "ja546:83.2_0": "veḷuriyaphalasanthate;",
  "ja546:83.3_0": "Pajjalante ca vaṇṇena,",
  "ja546:83.4_0": "maṇimhi passa nimmitaṁ.",
  "ja546:84.1_0": "Tāvatiṁse ca yāme ca,",
  "ja546:84.2_0": "Tusite cāpi nimmite;",
  "ja546:84.3_0": "Paranimmitavasavattino,",
  "ja546:84.4_0": "Maṇimhi passa nimmitaṁ.",
  "ja546:85.1_0": "Passettha pokkharaṇiyo,",
  "ja546:85.2_0": "vippasannodikā sucī;",
  "ja546:85.3_0": "Mandālakehi sañchannā,",
  "ja546:85.4_0": "padumuppalakehi ca.",
  "ja546:86.1_0": "Dasettha rājiyo setā,",
  "ja546:86.2_0": "dasanīlā manoramā;",
  "ja546:86.3_0": "Cha piṅgalā pannarasa,",
  "ja546:86.4_0": "haliddā ca catuddasa.",
  "ja546:87.1_0": "Vīsati tattha sovaṇṇā,",
  "ja546:87.2_0": "vīsati rajatāmayā;",
  "ja546:87.3_0": "Indagopakavaṇṇābhā,",
  "ja546:87.4_0": "tāva dissanti tiṁsati.",
  "ja546:88.1_0": "Dasettha kāḷiyo chacca,",
  "ja546:88.2_0": "mañjeṭṭhā pannavīsati;",
  "ja546:88.3_0": "Missā bandhukapupphehi,",
  "ja546:88.4_0": "nīluppalavicittikā.",
  "ja546:89.1_0": "Evaṁ sabbaṅgasampannaṁ,",
  "ja546:89.2_0": "accimantaṁ pabhassaraṁ;",
  "ja546:89.3_0": "Odhisuṅkaṁ mahārāja,",
  "ja546:89.4_0": "passa tvaṁ dvipaduttama”.",
  "ja546:90.1_0": "Maṇikaṇḍaṁ nāma.",
  "ja546:91.0_0": "3. Akkhakaṇḍa",
  "ja546:91.1_0": "“Upāgataṁ rāja mupehi lakkhaṁ,",
  "ja546:91.2_0": "Netādisaṁ maṇiratanaṁ tavatthi;",
  "ja546:91.3_0": "Dhammena jissāma asāhasena,",
  "ja546:91.4_0": "Jito ca no khippamavākarohi.",
  "ja546:92.1_0": "Pañcāla-paccuggata-sūrasena,",
  "ja546:92.2_0": "Macchā ca maddā saha kekakebhi;",
  "ja546:92.3_0": "Passantu note asaṭhena yuddhaṁ,",
  "ja546:92.4_0": "Na no sabhāyaṁ na karonti kiñci”.",
  "ja546:93.1_0": "Te pāvisuṁ akkhamadena mattā,",
  "ja546:93.2_0": "Rājā kurūnaṁ puṇṇako cāpi yakkho;",
  "ja546:93.3_0": "Rājā kaliṁ viccinamaggahesi,",
  "ja546:93.4_0": "Kaṭaṁ aggahī puṇṇako nāma yakkho.",
  "ja546:94.1_0": "Te tattha jūte ubhaye samāgate,",
  "ja546:94.2_0": "Raññaṁ sakāse sakhīnañca majjhe;",
  "ja546:94.3_0": "Ajesi yakkho naravīraseṭṭhaṁ,",
  "ja546:94.4_0": "Tatthappanādo tumulo babhūva.",
  "ja546:95.1_0": "“Jayo mahārāja parājayo ca,",
  "ja546:95.2_0": "Āyūhataṁ aññatarassa hoti;",
  "ja546:95.3_0": "Janinda jīnosi varaddhanena,",
  "ja546:95.4_0": "Jito ca me khippamavākarohi”.",
  "ja546:96.1_0": "“Hatthī gavāssā maṇikuṇḍalā ca,",
  "ja546:96.2_0": "Yañcāpi mayhaṁ ratanaṁ pathabyā;",
  "ja546:96.3_0": "Gaṇhāhi kaccāna varaṁ dhanānaṁ,",
  "ja546:96.4_0": "Ādāya yenicchasi tena gaccha”.",
  "ja546:97.1_0": "“Hatthī gavāssā maṇikuṇḍalā ca,",
  "ja546:97.2_0": "Yañcāpi tuyhaṁ ratanaṁ pathabyā;",
  "ja546:97.3_0": "Tesaṁ varo vidhuro nāma kattā,",
  "ja546:97.4_0": "So me jito taṁ me avākarohi”.",
  "ja546:98.1_0": "“Attā ca me so saraṇaṁ gatī ca,",
  "ja546:98.2_0": "Dīpo ca leṇo ca parāyaṇo ca;",
  "ja546:98.3_0": "Asantuleyyo mama so dhanena,",
  "ja546:98.4_0": "Pāṇena me sādiso esa kattā”.",
  "ja546:99.1_0": "“Ciraṁ vivādo mama tuyhañcassa,",
  "ja546:99.2_0": "Kāmañca pucchāma tameva gantvā;",
  "ja546:99.3_0": "Esova no vivaratu etamatthaṁ,",
  "ja546:99.4_0": "Yaṁ vakkhatī hotu kathā ubhinnaṁ”.",
  "ja546:100.1_0": "“Addhā hi saccaṁ bhaṇasi,",
  "ja546:100.2_0": "na ca māṇava sāhasaṁ;",
  "ja546:100.3_0": "Tameva gantvā pucchāma,",
  "ja546:100.4_0": "tena tussāmubho janā”.",
  "ja546:101.1_0": "“Saccaṁ nu devā vidahū kurūnaṁ,",
  "ja546:101.2_0": "Dhamme ṭhitaṁ vidhuraṁ nāmamaccaṁ;",
  "ja546:101.3_0": "Dāsosi rañño uda vāsi ñāti,",
  "ja546:101.4_0": "Vidhuroti saṅkhā katamāsi loke”.",
  "ja546:102.1_0": "“Āmāyadāsāpi bhavanti heke,",
  "ja546:102.2_0": "Dhanena kītāpi bhavanti dāsā;",
  "ja546:102.3_0": "Sayampi heke upayanti dāsā,",
  "ja546:102.4_0": "Bhayā paṇunnāpi bhavanti dāsā.",
  "ja546:103.1_0": "Ete narānaṁ caturova dāsā,",
  "ja546:103.2_0": "Addhā hi yonito ahampi jāto;",
  "ja546:103.3_0": "Bhavo ca rañño abhavo ca rañño,",
  "ja546:103.4_0": "Dāsāhaṁ devassa parampi gantvā;",
  "ja546:103.5_0": "Dhammena maṁ māṇava tuyha dajjā”.",
  "ja546:104.1_0": "“Ayaṁ dutīyo vijayo mamajja,",
  "ja546:104.2_0": "Puṭṭho hi kattā vivarettha pañhaṁ;",
  "ja546:104.3_0": "Adhammarūpo vata rājaseṭṭho,",
  "ja546:104.4_0": "Subhāsitaṁ nānujānāsi mayhaṁ”.",
  "ja546:105.1_0": "“Evañce no so vivarettha pañhaṁ,",
  "ja546:105.2_0": "Dāsohamasmi na ca khosmi ñāti;",
  "ja546:105.3_0": "Gaṇhāhi kaccāna varaṁ dhanānaṁ,",
  "ja546:105.4_0": "Ādāya yenicchasi tena gaccha”.",
  "ja546:106.1_0": "Akkhakaṇḍaṁ nāma.",
  "ja546:107.0_0": "4. Gharāvāsapañhā",
  "ja546:107.1_0": "“Vidhura vasamānassa,",
  "ja546:107.2_0": "gahaṭṭhassa sakaṁ gharaṁ;",
  "ja546:107.3_0": "Khemā vutti kathaṁ assa,",
  "ja546:107.4_0": "kathaṁ nu assa saṅgaho.",
  "ja546:108.1_0": "Abyābajjhaṁ kathaṁ assa,",
  "ja546:108.2_0": "saccavādī ca māṇavo;",
  "ja546:108.3_0": "Asmā lokā paraṁ lokaṁ,",
  "ja546:108.4_0": "kathaṁ pecca na socati”.",
  "ja546:109.1_0": "Taṁ tattha gatimā dhitimā,",
  "ja546:109.2_0": "matimā atthadassimā;",
  "ja546:109.3_0": "Saṅkhātā sabbadhammānaṁ,",
  "ja546:109.4_0": "vidhuro etadabravi.",
  "ja546:110.1_0": "“Na sādhāraṇadārassa,",
  "ja546:110.2_0": "na bhuñje sādumekako;",
  "ja546:110.3_0": "Na seve lokāyatikaṁ,",
  "ja546:110.4_0": "netaṁ paññāya vaḍḍhanaṁ.",
  "ja546:111.1_0": "Sīlavā vattasampanno,",
  "ja546:111.2_0": "appamatto vicakkhaṇo;",
  "ja546:111.3_0": "Nivātavutti atthaddho,",
  "ja546:111.4_0": "surato sakhilo mudu.",
  "ja546:112.1_0": "Saṅgahetā ca mittānaṁ,",
  "ja546:112.2_0": "saṁvibhāgī vidhānavā;",
  "ja546:112.3_0": "Tappeyya annapānena,",
  "ja546:112.4_0": "sadā samaṇabrāhmaṇe.",
  "ja546:113.1_0": "Dhammakāmo sutādhāro,",
  "ja546:113.2_0": "bhaveyya paripucchako;",
  "ja546:113.3_0": "Sakkaccaṁ payirupāseyya,",
  "ja546:113.4_0": "sīlavante bahussute.",
  "ja546:114.1_0": "Gharamāvasamānassa,",
  "ja546:114.2_0": "gahaṭṭhassa sakaṁ gharaṁ;",
  "ja546:114.3_0": "Khemā vutti siyā evaṁ,",
  "ja546:114.4_0": "evaṁ nu assa saṅgaho.",
  "ja546:115.1_0": "Abyābajjhaṁ siyā evaṁ,",
  "ja546:115.2_0": "saccavādī ca māṇavo;",
  "ja546:115.3_0": "Asmā lokā paraṁ lokaṁ,",
  "ja546:115.4_0": "evaṁ pecca na socati”.",
  "ja546:116.1_0": "Gharāvāsapañhā nāma.",
  "ja546:117.0_0": "5. Lakkhaṇakaṇḍa",
  "ja546:117.1_0": "“Ehi dāni gamissāma,",
  "ja546:117.2_0": "dinno no issarena me;",
  "ja546:117.3_0": "Mamevatthaṁ paṭipajja,",
  "ja546:117.4_0": "esa dhammo sanantano”.",
  "ja546:118.1_0": "“Jānāmi māṇava tayāhamasmi,",
  "ja546:118.2_0": "Dinnohamasmi tava issarena;",
  "ja546:118.3_0": "Tīhañca taṁ vāsayemu agāre,",
  "ja546:118.4_0": "Yenaddhunā anusāsemu putte”.",
  "ja546:119.1_0": "“Taṁ me tathā hotu vasemu tīhaṁ,",
  "ja546:119.2_0": "Kurutaṁ bhavajja gharesu kiccaṁ;",
  "ja546:119.3_0": "Anusāsataṁ puttadāre bhavajja,",
  "ja546:119.4_0": "Yathā tayī pecca sukhī bhaveyya”.",
  "ja546:120.1_0": "“Sādhū”ti vatvāna pahūtakāmo,",
  "ja546:120.2_0": "Pakkāmi yakkho vidhurena saddhiṁ;",
  "ja546:120.3_0": "Taṁ kuñjarājaññahayānuciṇṇaṁ,",
  "ja546:120.4_0": "Pāvekkhi antepuramariyaseṭṭho.",
  "ja546:121.1_0": "Koñcaṁ mayūrañca piyañca ketaṁ,",
  "ja546:121.2_0": "Upāgami tattha surammarūpaṁ;",
  "ja546:121.3_0": "Pahūtabhakkhaṁ bahuannapānaṁ,",
  "ja546:121.4_0": "Masakkasāraṁ viya vāsavassa.",
  "ja546:122.1_0": "Tattha naccanti gāyanti,",
  "ja546:122.2_0": "avhāyanti varāvaraṁ;",
  "ja546:122.3_0": "Accharā viya devesu,",
  "ja546:122.4_0": "nāriyo samalaṅkatā.",
  "ja546:123.1_0": "Samaṅgikatvā pamadāhi yakkhaṁ,",
  "ja546:123.2_0": "Annena pānena ca dhammapālo;",
  "ja546:123.3_0": "Atthattha mevānuvicintayanto,",
  "ja546:123.4_0": "Pāvekkhi bhariyāya tadā sakāse.",
  "ja546:124.1_0": "Taṁ candanagandharasānulittaṁ,",
  "ja546:124.2_0": "Suvaṇṇajambonadanikkhasādisaṁ;",
  "ja546:124.3_0": "Bhariyaṁvacā “ehi suṇohi bhoti,",
  "ja546:124.4_0": "Puttāni āmantaya tambanette”.",
  "ja546:125.1_0": "Sutvāna vākyaṁ patino anujjā,",
  "ja546:125.2_0": "Suṇisaṁvaca tambanakhiṁ sunettaṁ;",
  "ja546:125.3_0": "“Āmantaya vammadharāni cete,",
  "ja546:125.4_0": "Puttāni indīvarapupphasāme”.",
  "ja546:126.1_0": "Te āgate muddhani dhammapālo,",
  "ja546:126.2_0": "Cumbitvā putte avikampamāno;",
  "ja546:126.3_0": "Āmantayitvāna avoca vākyaṁ,",
  "ja546:126.4_0": "“Dinnāhaṁ raññā idha māṇavassa.",
  "ja546:127.1_0": "Tassajjahaṁ attasukhī vidheyyo,",
  "ja546:127.2_0": "Ādāya yenicchati tena gacchati;",
  "ja546:127.3_0": "Ahañca vo sāsitumāgatosmi,",
  "ja546:127.4_0": "Kathaṁ ahaṁ aparittāya gacche.",
  "ja546:128.1_0": "Sace vo rājā kururaṭṭhavāsī,",
  "ja546:128.2_0": "Janasandho puccheyya pahūtakāmo;",
  "ja546:128.3_0": "Kimābhijānātha pure purāṇaṁ,",
  "ja546:128.4_0": "Kiṁ vo pitā anusāse puratthā.",
  "ja546:129.1_0": "Samāsanā hotha mayāva sabbe,",
  "ja546:129.2_0": "Konīdha rañño abbhatiko manusso;",
  "ja546:129.3_0": "Tamañjaliṁ kariya vadetha evaṁ,",
  "ja546:129.4_0": "Mā hevaṁ deva na hi esa dhammo;",
  "ja546:129.5_0": "Viyaggharājassa nihīnajacco,",
  "ja546:129.6_0": "Samāsano deva kathaṁ bhaveyya”.",
  "ja546:130.1_0": "Lakkhaṇakaṇḍaṁ nāma.",
  "ja546:131.0_0": "6. Rājavasati",
  "ja546:131.1_0": "So ca putte amacce ca,",
  "ja546:131.2_0": "ñātayo suhadajjane;",
  "ja546:131.3_0": "Alīnamanasaṅkappo,",
  "ja546:131.4_0": "vidhuro etadabravi.",
  "ja546:132.1_0": "“Ethayyo rājavasatiṁ,",
  "ja546:132.2_0": "nisīditvā suṇātha me;",
  "ja546:132.3_0": "Yathā rājakulaṁ patto,",
  "ja546:132.4_0": "yasaṁ poso nigacchati.",
  "ja546:133.1_0": "Na hi rājakulaṁ patto,",
  "ja546:133.2_0": "aññāto labhate yasaṁ;",
  "ja546:133.3_0": "Nāsūro nāpi dummedho,",
  "ja546:133.4_0": "nappamatto kudācanaṁ.",
  "ja546:134.1_0": "Yadāssa sīlaṁ paññañca,",
  "ja546:134.2_0": "soceyyaṁ cādhigacchati;",
  "ja546:134.3_0": "Atha vissasate tyamhi,",
  "ja546:134.4_0": "guyhañcassa na rakkhati.",
  "ja546:135.1_0": "Tulā yathā paggahitā,",
  "ja546:135.2_0": "samadaṇḍā sudhāritā;",
  "ja546:135.3_0": "Ajjhiṭṭho na vikampeyya,",
  "ja546:135.4_0": "sa rājavasatiṁ vase.",
  "ja546:136.1_0": "Tulā yathā paggahitā,",
  "ja546:136.2_0": "samadaṇḍā sudhāritā;",
  "ja546:136.3_0": "Sabbāni abhisambhonto,",
  "ja546:136.4_0": "sa rājavasatiṁ vase.",
  "ja546:137.1_0": "Divā vā yadi vā rattiṁ,",
  "ja546:137.2_0": "rājakiccesu paṇḍito;",
  "ja546:137.3_0": "Ajjhiṭṭho na vikampeyya,",
  "ja546:137.4_0": "sa rājavasatiṁ vase.",
  "ja546:138.1_0": "Divā vā yadi vā rattiṁ,",
  "ja546:138.2_0": "rājakiccesu paṇḍito;",
  "ja546:138.3_0": "Sabbāni abhisambhonto,",
  "ja546:138.4_0": "sa rājavasatiṁ vase.",
  "ja546:139.1_0": "Yo cassa sukato maggo,",
  "ja546:139.2_0": "rañño suppaṭiyādito;",
  "ja546:139.3_0": "Na tena vutto gaccheyya,",
  "ja546:139.4_0": "sa rājavasatiṁ vase.",
  "ja546:140.1_0": "Na rañño sadisaṁ bhuñje,",
  "ja546:140.2_0": "kāmabhoge kudācanaṁ;",
  "ja546:140.3_0": "Sabbattha pacchato gacche,",
  "ja546:140.4_0": "sa rājavasatiṁ vase.",
  "ja546:141.1_0": "Na rañño sadisaṁ vatthaṁ,",
  "ja546:141.2_0": "na mālaṁ na vilepanaṁ;",
  "ja546:141.3_0": "Ākappaṁ sarakuttiṁ vā,",
  "ja546:141.4_0": "na rañño sadisamācare;",
  "ja546:141.5_0": "Aññaṁ kareyya ākappaṁ,",
  "ja546:141.6_0": "sa rājavasatiṁ vase.",
  "ja546:142.1_0": "Kīḷe rājā amaccehi,",
  "ja546:142.2_0": "bhariyāhi parivārito;",
  "ja546:142.3_0": "Nāmacco rājabhariyāsu,",
  "ja546:142.4_0": "bhāvaṁ kubbetha paṇḍito.",
  "ja546:143.1_0": "Anuddhato acapalo,",
  "ja546:143.2_0": "nipako saṁvutindriyo;",
  "ja546:143.3_0": "Manopaṇidhisampanno,",
  "ja546:143.4_0": "sa rājavasatiṁ vase.",
  "ja546:144.1_0": "Nāssa bhariyāhi kīḷeyya,",
  "ja546:144.2_0": "na manteyya rahogato;",
  "ja546:144.3_0": "Nāssa kosā dhanaṁ gaṇhe,",
  "ja546:144.4_0": "sa rājavasatiṁ vase.",
  "ja546:145.1_0": "Na niddaṁ bahu maññeyya,",
  "ja546:145.2_0": "na madāya suraṁ pive;",
  "ja546:145.3_0": "Nāssa dāye mige haññe,",
  "ja546:145.4_0": "sa rājavasatiṁ vase.",
  "ja546:146.1_0": "Nāssa pīṭhaṁ na pallaṅkaṁ,",
  "ja546:146.2_0": "Na kocchaṁ na nāvaṁ rathaṁ;",
  "ja546:146.3_0": "Sammatomhīti ārūhe,",
  "ja546:146.4_0": "Sa rājavasatiṁ vase.",
  "ja546:147.1_0": "Nātidūre bhaje rañño,",
  "ja546:147.2_0": "nāccāsanne vicakkhaṇo;",
  "ja546:147.3_0": "Sammukhañcassa tiṭṭheyya,",
  "ja546:147.4_0": "sandissanto sabhattuno.",
  "ja546:148.1_0": "Na ve rājā sakhā hoti,",
  "ja546:148.2_0": "na rājā hoti methuno;",
  "ja546:148.3_0": "Khippaṁ kujjhanti rājāno,",
  "ja546:148.4_0": "sūkenakkhīva ghaṭṭitaṁ.",
  "ja546:149.1_0": "Na pūjito maññamāno,",
  "ja546:149.2_0": "medhāvī paṇḍito naro;",
  "ja546:149.3_0": "Pharusaṁ patimanteyya,",
  "ja546:149.4_0": "rājānaṁ parisaṅgataṁ.",
  "ja546:150.1_0": "Laddhadvāro labhe dvāraṁ,",
  "ja546:150.2_0": "neva rājūsu vissase;",
  "ja546:150.3_0": "Aggīva saṁyato tiṭṭhe,",
  "ja546:150.4_0": "sa rājavasatiṁ vase.",
  "ja546:151.1_0": "Puttaṁ vā bhātaraṁ vā saṁ,",
  "ja546:151.2_0": "sampaggaṇhāti khattiyo;",
  "ja546:151.3_0": "Gāmehi nigamehi vā,",
  "ja546:151.4_0": "raṭṭhehi janapadehi vā;",
  "ja546:151.5_0": "Tuṇhībhūto upekkheyya,",
  "ja546:151.6_0": "na bhaṇe chekapāpakaṁ.",
  "ja546:152.1_0": "Hatthārohe anīkaṭṭhe,",
  "ja546:152.2_0": "rathike pattikārake;",
  "ja546:152.3_0": "Tesaṁ kammāvadānena,",
  "ja546:152.4_0": "rājā vaḍḍheti vetanaṁ;",
  "ja546:152.5_0": "Na tesaṁ antarā gacche,",
  "ja546:152.6_0": "sa rājavasatiṁ vase.",
  "ja546:153.1_0": "Cāpovūnudaro dhīro,",
  "ja546:153.2_0": "vaṁsovāpi pakampaye;",
  "ja546:153.3_0": "Paṭilomaṁ na vatteyya,",
  "ja546:153.4_0": "sa rājavasatiṁ vase.",
  "ja546:154.1_0": "Cāpovūnudaro assa,",
  "ja546:154.2_0": "macchovassa ajivhavā;",
  "ja546:154.3_0": "Appāsī nipako sūro,",
  "ja546:154.4_0": "sa rājavasatiṁ vase.",
  "ja546:155.1_0": "Na bāḷhaṁ itthiṁ gaccheyya,",
  "ja546:155.2_0": "sampassaṁ tejasaṅkhayaṁ;",
  "ja546:155.3_0": "Kāsaṁ sāsaṁ daraṁ balyaṁ,",
  "ja546:155.4_0": "khīṇamedho nigacchati.",
  "ja546:156.1_0": "Nātivelaṁ pabhāseyya,",
  "ja546:156.2_0": "na tuṇhī sabbadā siyā;",
  "ja546:156.3_0": "Avikiṇṇaṁ mitaṁ vācaṁ,",
  "ja546:156.4_0": "patte kāle udīraye.",
  "ja546:157.1_0": "Akkodhano asaṅghaṭṭo,",
  "ja546:157.2_0": "sacco saṇho apesuṇo;",
  "ja546:157.3_0": "Samphaṁ giraṁ na bhāseyya,",
  "ja546:157.4_0": "sa rājavasatiṁ vase.",
  "ja546:158.1_0": "Mātāpettibharo assa,",
  "ja546:158.2_0": "kule jeṭṭhāpacāyiko;",
  "ja546:158.3_0": "Saṇho sakhilasambhāso,",
  "ja546:158.4_0": "sa rājavasatiṁ vase.",
  "ja546:159.1_0": "Vinīto sippavā danto,",
  "ja546:159.2_0": "katatto niyato mudu;",
  "ja546:159.3_0": "Appamatto suci dakkho,",
  "ja546:159.4_0": "sa rājavasatiṁ vase.",
  "ja546:160.1_0": "Nivātavutti vuddhesu,",
  "ja546:160.2_0": "sappatisso sagāravo;",
  "ja546:160.3_0": "Surato sukhasaṁvāso,",
  "ja546:160.4_0": "sa rājavasatiṁ vase.",
  "ja546:161.1_0": "Ārakā parivajjeyya,",
  "ja546:161.2_0": "sahituṁ pahitaṁ janaṁ;",
  "ja546:161.3_0": "Bhattāraññevudikkheyya,",
  "ja546:161.4_0": "na ca aññassa rājino.",
  "ja546:162.1_0": "Samaṇe brāhmaṇe cāpi,",
  "ja546:162.2_0": "sīlavante bahussute;",
  "ja546:162.3_0": "Sakkaccaṁ payirupāseyya,",
  "ja546:162.4_0": "sa rājavasatiṁ vase.",
  "ja546:163.1_0": "Samaṇe brāhmaṇe cāpi,",
  "ja546:163.2_0": "sīlavante bahussute;",
  "ja546:163.3_0": "Sakkaccaṁ anuvāseyya,",
  "ja546:163.4_0": "sa rājavasatiṁ vase.",
  "ja546:164.1_0": "Samaṇe brāhmaṇe cāpi,",
  "ja546:164.2_0": "sīlavante bahussute;",
  "ja546:164.3_0": "Tappeyya annapānena,",
  "ja546:164.4_0": "sa rājavasatiṁ vase.",
  "ja546:165.1_0": "Samaṇe brāhmaṇe cāpi,",
  "ja546:165.2_0": "sīlavante bahussute;",
  "ja546:165.3_0": "Āsajja paññe sevetha,",
  "ja546:165.4_0": "ākaṅkhaṁ vuddhimattano.",
  "ja546:166.1_0": "Dinnapubbaṁ na hāpeyya,",
  "ja546:166.2_0": "dānaṁ samaṇabrāhmaṇe;",
  "ja546:166.3_0": "Na ca kiñci nivāreyya,",
  "ja546:166.4_0": "dānakāle vanibbake.",
  "ja546:167.1_0": "Paññavā buddhisampanno,",
  "ja546:167.2_0": "vidhānavidhikovido;",
  "ja546:167.3_0": "Kālaññū samayaññū ca,",
  "ja546:167.4_0": "sa rājavasatiṁ vase.",
  "ja546:168.1_0": "Uṭṭhātā kammadheyyesu,",
  "ja546:168.2_0": "appamatto vicakkhaṇo;",
  "ja546:168.3_0": "Susaṁvihitakammanto,",
  "ja546:168.4_0": "sa rājavasatiṁ vase.",
  "ja546:169.1_0": "Khalaṁ sālaṁ pasuṁ khettaṁ,",
  "ja546:169.2_0": "gantā cassa abhikkhaṇaṁ;",
  "ja546:169.3_0": "Mitaṁ dhaññaṁ nidhāpeyya,",
  "ja546:169.4_0": "mitaṁva pācaye ghare.",
  "ja546:170.1_0": "Puttaṁ vā bhātaraṁ vā saṁ,",
  "ja546:170.2_0": "sīlesu asamāhitaṁ;",
  "ja546:170.3_0": "Anaṅgavā hi te bālā,",
  "ja546:170.4_0": "yathā petā tatheva te;",
  "ja546:170.5_0": "Coḷañca nesaṁ piṇḍañca,",
  "ja546:170.6_0": "āsīnānaṁ padāpaye.",
  "ja546:171.1_0": "Dāse kammakare pesse,",
  "ja546:171.2_0": "sīlesu susamāhite;",
  "ja546:171.3_0": "Dakkhe uṭṭhānasampanne,",
  "ja546:171.4_0": "ādhipaccamhi ṭhāpaye.",
  "ja546:172.1_0": "Sīlavā ca alolo ca,",
  "ja546:172.2_0": "anurakkho ca rājino;",
  "ja546:172.3_0": "Āvī raho hito tassa,",
  "ja546:172.4_0": "sa rājavasatiṁ vase.",
  "ja546:173.1_0": "Chandaññū rājino cassa,",
  "ja546:173.2_0": "cittaṭṭho assa rājino;",
  "ja546:173.3_0": "Asaṅkusakavutti’ssa,",
  "ja546:173.4_0": "sa rājavasatiṁ vase.",
  "ja546:174.1_0": "Ucchādaye ca nhāpaye,",
  "ja546:174.2_0": "dhove pāde adhosiraṁ;",
  "ja546:174.3_0": "Āhatopi na kuppeyya,",
  "ja546:174.4_0": "sa rājavasatiṁ vase.",
  "ja546:175.1_0": "Kumbhampañjaliṁ kariyā,",
  "ja546:175.2_0": "cāṭañcāpi padakkhiṇaṁ;",
  "ja546:175.3_0": "Kimeva sabbakāmānaṁ,",
  "ja546:175.4_0": "dātāraṁ dhīramuttamaṁ.",
  "ja546:176.1_0": "Yo deti sayanaṁ vatthaṁ,",
  "ja546:176.2_0": "yānaṁ āvasathaṁ gharaṁ;",
  "ja546:176.3_0": "Pajjunnoriva bhūtāni,",
  "ja546:176.4_0": "bhogehi abhivassati.",
  "ja546:177.1_0": "Esayyo rājavasati,",
  "ja546:177.2_0": "vattamāno yathā naro;",
  "ja546:177.3_0": "Ārādhayati rājānaṁ,",
  "ja546:177.4_0": "pūjaṁ labhati bhattusu”.",
  "ja546:178.1_0": "Rājavasati nāma.",
  "ja546:179.0_0": "7. Antarapeyyāla",
  "ja546:179.1_0": "Evaṁ samanusāsitvā,",
  "ja546:179.2_0": "ñātisaṅghaṁ vicakkhaṇo;",
  "ja546:179.3_0": "Parikiṇṇo suhadehi,",
  "ja546:179.4_0": "rājānamupasaṅkami.",
  "ja546:180.1_0": "Vanditvā sirasā pāde,",
  "ja546:180.2_0": "katvā ca naṁ padakkhiṇaṁ;",
  "ja546:180.3_0": "Vidhuro avaca rājānaṁ,",
  "ja546:180.4_0": "paggahetvāna añjaliṁ.",
  "ja546:181.1_0": "“Ayaṁ maṁ māṇavo neti,",
  "ja546:181.2_0": "kattukāmo yathāmati;",
  "ja546:181.3_0": "Ñātīnatthaṁ pavakkhāmi,",
  "ja546:181.4_0": "taṁ suṇohi arindama.",
  "ja546:182.1_0": "Putte ca me udikkhesi,",
  "ja546:182.2_0": "yañca maññaṁ ghare dhanaṁ;",
  "ja546:182.3_0": "Yathā pecca na hāyetha,",
  "ja546:182.4_0": "ñātisaṅgho mayī gate.",
  "ja546:183.1_0": "Yatheva khalatī bhūmyā,",
  "ja546:183.2_0": "bhūmyāyeva patiṭṭhati;",
  "ja546:183.3_0": "Evetaṁ khalitaṁ mayhaṁ,",
  "ja546:183.4_0": "etaṁ passāmi accayaṁ”.",
  "ja546:184.1_0": "“Sakkā na gantuṁ iti mayha hoti,",
  "ja546:184.2_0": "Chetvā vadhitvā idha kātiyānaṁ;",
  "ja546:184.3_0": "Idheva hohī iti mayha ruccati,",
  "ja546:184.4_0": "Mā tvaṁ agā uttamabhūripañña”.",
  "ja546:185.1_0": "“Mā hevadhammesu manaṁ paṇīdahi,",
  "ja546:185.2_0": "Atthe ca dhamme ca yutto bhavassu;",
  "ja546:185.3_0": "Dhiratthu kammaṁ akusalaṁ anariyaṁ,",
  "ja546:185.4_0": "Yaṁ katvā pacchā nirayaṁ vajeyya.",
  "ja546:186.1_0": "Nevesa dhammo na puneta kiccaṁ,",
  "ja546:186.2_0": "Ayiro hi dāsassa janinda issaro;",
  "ja546:186.3_0": "Ghātetuṁ jhāpetuṁ athopi hantuṁ,",
  "ja546:186.4_0": "Na ca mayha kodhatthi vajāmi cāhaṁ”.",
  "ja546:187.1_0": "Jeṭṭhaputtaṁ upaguyha,",
  "ja546:187.2_0": "vineyya hadaye daraṁ;",
  "ja546:187.3_0": "Assupuṇṇehi nettehi,",
  "ja546:187.4_0": "pāvisī so mahāgharaṁ.",
  "ja546:188.1_0": "Sālāva sammapatitā,",
  "ja546:188.2_0": "mālutena pamadditā;",
  "ja546:188.3_0": "Senti puttā ca dārā ca,",
  "ja546:188.4_0": "vidhurassa nivesane.",
  "ja546:189.1_0": "Itthisahassaṁ bhariyānaṁ,",
  "ja546:189.2_0": "dāsisattasatāni ca;",
  "ja546:189.3_0": "Bāhā paggayha pakkanduṁ,",
  "ja546:189.4_0": "vidhurassa nivesane.",
  "ja546:190.1_0": "Orodhā ca kumārā ca,",
  "ja546:190.2_0": "vesiyānā ca brāhmaṇā;",
  "ja546:190.3_0": "Bāhā paggayha pakkanduṁ,",
  "ja546:190.4_0": "vidhurassa nivesane.",
  "ja546:191.1_0": "Hatthārohā anīkaṭṭhā,",
  "ja546:191.2_0": "rathikā pattikārakā;",
  "ja546:191.3_0": "Bāhā paggayha pakkanduṁ,",
  "ja546:191.4_0": "vidhurassa nivesane.",
  "ja546:192.1_0": "Samāgatā jānapadā,",
  "ja546:192.2_0": "negamā ca samāgatā;",
  "ja546:192.3_0": "Bāhā paggayha pakkanduṁ,",
  "ja546:192.4_0": "vidhurassa nivesane.",
  "ja546:193.1_0": "Itthisahassaṁ bhariyānaṁ,",
  "ja546:193.2_0": "dāsisattasatāni ca;",
  "ja546:193.3_0": "Bāhā paggayha pakkanduṁ,",
  "ja546:193.4_0": "“kasmā no vijahissasi”.",
  "ja546:194.1_0": "Orodhā ca kumārā ca,",
  "ja546:194.2_0": "vesiyānā ca brāhmaṇā;",
  "ja546:194.3_0": "Bāhā paggayha pakkanduṁ,",
  "ja546:194.4_0": "“kasmā no vijahissasi”.",
  "ja546:195.1_0": "Hatthārohā anīkaṭṭhā,",
  "ja546:195.2_0": "rathikā pattikārakā;",
  "ja546:195.3_0": "Bāhā paggayha pakkanduṁ,",
  "ja546:195.4_0": "“kasmā no vijahissasi”.",
  "ja546:196.1_0": "Samāgatā jānapadā,",
  "ja546:196.2_0": "negamā ca samāgatā;",
  "ja546:196.3_0": "Bāhā paggayha pakkanduṁ,",
  "ja546:196.4_0": "“kasmā no vijahissasi”.",
  "ja546:197.1_0": "Katvā gharesu kiccāni,",
  "ja546:197.2_0": "anusāsitvā sakaṁ janaṁ;",
  "ja546:197.3_0": "Mittāmacce ca bhacce ca,",
  "ja546:197.4_0": "puttadāre ca bandhave.",
  "ja546:198.1_0": "Kammantaṁ saṁvidhetvāna,",
  "ja546:198.2_0": "ācikkhitvā ghare dhanaṁ;",
  "ja546:198.3_0": "Nidhiñca iṇadānañca,",
  "ja546:198.4_0": "puṇṇakaṁ etadabravi.",
  "ja546:199.1_0": "“Avasī tuvaṁ mayha tīhaṁ agāre,",
  "ja546:199.2_0": "Katāni kiccāni gharesu mayhaṁ;",
  "ja546:199.3_0": "Anusāsitā puttadārā mayā ca,",
  "ja546:199.4_0": "Karoma kaccāna yathāmatiṁ te”.",
  "ja546:200.1_0": "“Sace hi katte anusāsitā te,",
  "ja546:200.2_0": "Puttā ca dārā anujīvino ca;",
  "ja546:200.3_0": "Handehi dānī taramānarūpo,",
  "ja546:200.4_0": "Dīgho hi addhāpi ayaṁ puratthā.",
  "ja546:201.1_0": "Achambhitova gaṇhāhi,",
  "ja546:201.2_0": "ājāneyyassa vāladhiṁ;",
  "ja546:201.3_0": "Idaṁ pacchimakaṁ tuyhaṁ,",
  "ja546:201.4_0": "jīvalokassa dassanaṁ”.",
  "ja546:202.1_0": "“Sohaṁ kissa nu bhāyissaṁ,",
  "ja546:202.2_0": "yassa me natthi dukkaṭaṁ;",
  "ja546:202.3_0": "Kāyena vācā manasā,",
  "ja546:202.4_0": "yena gaccheyya duggatiṁ”.",
  "ja546:203.1_0": "So assarājā vidhuraṁ vahanto,",
  "ja546:203.2_0": "Pakkāmi vehāyasamantalikkhe;",
  "ja546:203.3_0": "Sākhāsu selesu asajjamāno,",
  "ja546:203.4_0": "Kālāgiriṁ khippamupāgamāsi.",
  "ja546:204.1_0": "Itthisahassaṁ bhariyānaṁ,",
  "ja546:204.2_0": "dāsisattasatāni ca;",
  "ja546:204.3_0": "Bāhā paggayha pakkanduṁ,",
  "ja546:204.4_0": "yakkho brāhmaṇavaṇṇena;",
  "ja546:204.5_0": "Vidhuraṁ ādāya gacchati.",
  "ja546:205.1_0": "…pe…",
  "ja546:206.1_0": "Samāgatā jānapadā,",
  "ja546:206.2_0": "negamā ca samāgatā;",
  "ja546:206.3_0": "Bāhā paggayha pakkanduṁ,",
  "ja546:206.4_0": "yakkho brāhmaṇavaṇṇena;",
  "ja546:206.5_0": "Vidhuraṁ ādāya gacchati.",
  "ja546:207.1_0": "Itthisahassaṁ bhariyānaṁ,",
  "ja546:207.2_0": "dāsisattasatāni ca;",
  "ja546:207.3_0": "Bāhā paggayha pakkanduṁ,",
  "ja546:207.4_0": "“paṇḍito so kuhiṁ gato”.",
  "ja546:208.1_0": "…pe…",
  "ja546:209.1_0": "Samāgatā jānapadā,",
  "ja546:209.2_0": "negamā ca samāgatā;",
  "ja546:209.3_0": "Bāhā paggayha pakkanduṁ,",
  "ja546:209.4_0": "“paṇḍito so kuhiṁ gato.",
  "ja546:210.1_0": "Sace so sattarattena,",
  "ja546:210.2_0": "nāgacchissati paṇḍito;",
  "ja546:210.3_0": "Sabbe aggiṁ pavekkhāma,",
  "ja546:210.4_0": "natthattho jīvitena no”.",
  "ja546:211.1_0": "“Paṇḍito ca viyatto ca,",
  "ja546:211.2_0": "vibhāvī ca vicakkhaṇo;",
  "ja546:211.3_0": "Khippaṁ mociya attānaṁ,",
  "ja546:211.4_0": "mā bhāyitthāgamissati”.",
  "ja546:212.1_0": "Antarapeyyālaṁ nāma.",
  "ja546:213.0_0": "8. Sādhunaradhammakaṇḍa",
  "ja546:213.1_0": "So tattha gantvāna vicintayanto,",
  "ja546:213.2_0": "“Uccāvacā cetanakā bhavanti;",
  "ja546:213.3_0": "Nayimassa jīvena mamatthi kiñci,",
  "ja546:213.4_0": "Hantvānimaṁ hadayamānayissaṁ”.",
  "ja546:214.1_0": "So tattha gantvā pabbatantarasmiṁ,",
  "ja546:214.2_0": "Anto pavisitvāna paduṭṭhacitto;",
  "ja546:214.3_0": "Asaṁvutasmiṁ jagatippadese,",
  "ja546:214.4_0": "Adhosiraṁ dhārayi kātiyāno.",
  "ja546:215.1_0": "So lambamāno narake papāte,",
  "ja546:215.2_0": "Mahabbhaye lomahaṁse vidugge;",
  "ja546:215.3_0": "Asantasanto kurūnaṁ kattuseṭṭho,",
  "ja546:215.4_0": "Iccabravi puṇṇakaṁ nāma yakkhaṁ.",
  "ja546:216.1_0": "“Ariyāvakāsosi anariyarūpo,",
  "ja546:216.2_0": "Asaññato saññatasannikāso;",
  "ja546:216.3_0": "Accāhitaṁ kammaṁ karosi ludraṁ,",
  "ja546:216.4_0": "Bhāve ca te kusalaṁ natthi kiñci.",
  "ja546:217.1_0": "Yaṁ maṁ papātasmiṁ papātumicchasi,",
  "ja546:217.2_0": "Ko nu tavattho maraṇena mayhaṁ;",
  "ja546:217.3_0": "Amānusasseva tavajja vaṇṇo,",
  "ja546:217.4_0": "Ācikkha me tvaṁ katamāsi devatā”.",
  "ja546:218.1_0": "“Yadi te suto puṇṇako nāma yakkho,",
  "ja546:218.2_0": "Rañño kuverassa hi so sajibbo;",
  "ja546:218.3_0": "Bhūmindharo varuṇo nāma nāgo,",
  "ja546:218.4_0": "Brahā sucī vaṇṇabalūpapanno.",
  "ja546:219.1_0": "Tassānujaṁ dhītaraṁ kāmayāmi,",
  "ja546:219.2_0": "Irandhatī nāma sā nāgakaññā;",
  "ja546:219.3_0": "Tassā sumajjhāya piyāya hetu,",
  "ja546:219.4_0": "Patārayiṁ tuyha vadhāya dhīra”.",
  "ja546:220.1_0": "“Mā heva tvaṁ yakkha ahosi mūḷho,",
  "ja546:220.2_0": "Naṭṭhā bahū duggahītena loke;",
  "ja546:220.3_0": "Kiṁ te sumajjhāya piyāya kiccaṁ,",
  "ja546:220.4_0": "Maraṇena me iṅgha suṇomi sabbaṁ”.",
  "ja546:221.1_0": "“Mahānubhāvassa mahoragassa,",
  "ja546:221.2_0": "Dhītukāmo ñātibhatohamasmi;",
  "ja546:221.3_0": "Taṁ yācamānaṁ sasuro avoca,",
  "ja546:221.4_0": "Yathā mamaññiṁsu sukāmanītaṁ.",
  "ja546:222.1_0": "Dajjemu kho te sutanuṁ sunettaṁ,",
  "ja546:222.2_0": "Sucimhitaṁ candanalittagattaṁ;",
  "ja546:222.3_0": "Sace tuvaṁ hadayaṁ paṇḍitassa,",
  "ja546:222.4_0": "Dhammena laddhā idha māharesi;",
  "ja546:222.5_0": "Etena vittena kumāri labbhā,",
  "ja546:222.6_0": "Naññaṁ dhanaṁ uttari patthayāma.",
  "ja546:223.1_0": "Evaṁ na mūḷhosmi suṇohi katte,",
  "ja546:223.2_0": "Na cāpi me duggahitatthi kiñci;",
  "ja546:223.3_0": "Hadayena te dhammaladdhena nāgā,",
  "ja546:223.4_0": "Irandhatiṁ nāgakaññaṁ dadanti.",
  "ja546:224.1_0": "Tasmā ahaṁ tuyhaṁ vadhāya yutto,",
  "ja546:224.2_0": "Evaṁ mamattho maraṇena tuyhaṁ;",
  "ja546:224.3_0": "Idheva taṁ narake pātayitvā,",
  "ja546:224.4_0": "Hantvāna taṁ hadayamānayissaṁ”.",
  "ja546:225.1_0": "“Khippaṁ mamaṁ uddhara kātiyāna,",
  "ja546:225.2_0": "Hadayena me yadi te atthi kiccaṁ;",
  "ja546:225.3_0": "Ye kecime sādhunarassa dhammā,",
  "ja546:225.4_0": "Sabbeva te pātukaromi ajja”.",
  "ja546:226.1_0": "So puṇṇako kurūnaṁ kattuseṭṭhaṁ,",
  "ja546:226.2_0": "Nagamuddhani khippaṁ patiṭṭhapetvā;",
  "ja546:226.3_0": "Assatthamāsīnaṁ samekkhiyāna,",
  "ja546:226.4_0": "Paripucchi kattāramanomapaññaṁ.",
  "ja546:227.1_0": "“Samuddhato mesi tuvaṁ papātā,",
  "ja546:227.2_0": "Hadayena te ajja mamatthi kiccaṁ;",
  "ja546:227.3_0": "Ye kecime sādhunarassa dhammā,",
  "ja546:227.4_0": "Sabbeva me pātukarohi ajja”.",
  "ja546:228.1_0": "“Samuddhato tyasmi ahaṁ papātā,",
  "ja546:228.2_0": "Hadayena me yadi te atthi kiccaṁ;",
  "ja546:228.3_0": "Ye kecime sādhunarassa dhammā,",
  "ja546:228.4_0": "Sabbeva te pātukaromi ajja.",
  "ja546:229.1_0": "Yātānuyāyī ca bhavāhi māṇava,",
  "ja546:229.2_0": "Allañca pāṇiṁ parivajjayassu;",
  "ja546:229.3_0": "Mā cassu mittesu kadāci dubbhī,",
  "ja546:229.4_0": "Mā ca vasaṁ asatīnaṁ nigacche”.",
  "ja546:230.1_0": "“Kathaṁ nu yātaṁ anuyāyī hoti,",
  "ja546:230.2_0": "Allañca pāṇiṁ dahate kathaṁ so;",
  "ja546:230.3_0": "Asatī ca kā ko pana mittadubbho,",
  "ja546:230.4_0": "Akkhāhi me pucchito etamatthaṁ”.",
  "ja546:231.1_0": "“Asanthutaṁ nopi ca diṭṭhapubbaṁ,",
  "ja546:231.2_0": "Yo āsanenāpi nimantayeyya;",
  "ja546:231.3_0": "Tasseva atthaṁ puriso kareyya,",
  "ja546:231.4_0": "Yātānuyāyīti tamāhu paṇḍitā.",
  "ja546:232.1_0": "Yassekarattampi ghare vaseyya,",
  "ja546:232.2_0": "Yatthannapānaṁ puriso labheyya;",
  "ja546:232.3_0": "Na tassa pāpaṁ manasāpi cintaye,",
  "ja546:232.4_0": "Adubbhapāṇiṁ dahate mittadubbho.",
  "ja546:233.1_0": "Yassa rukkhassa chāyāya,",
  "ja546:233.2_0": "nisīdeyya sayeyya vā;",
  "ja546:233.3_0": "Na tassa sākhaṁ bhañjeyya,",
  "ja546:233.4_0": "mittadubbho hi pāpako.",
  "ja546:234.1_0": "Puṇṇampi cemaṁ pathaviṁ dhanena,",
  "ja546:234.2_0": "Dajjitthiyā puriso sammatāya;",
  "ja546:234.3_0": "Laddhā khaṇaṁ atimaññeyya tampi,",
  "ja546:234.4_0": "Tāsaṁ vasaṁ asatīnaṁ na gacche.",
  "ja546:235.1_0": "Evaṁ kho yātaṁ anuyāyī hoti,",
  "ja546:235.2_0": "Allañca pāṇiṁ dahate punevaṁ;",
  "ja546:235.3_0": "Asatī ca sā so pana mittadubbho,",
  "ja546:235.4_0": "So dhammiko hohi jahassu adhammaṁ”.",
  "ja546:236.1_0": "Sādhunaradhammakaṇḍaṁ nāma.",
  "ja546:237.0_0": "9. Kāḷāgirikaṇḍa",
  "ja546:237.1_0": "“Avasiṁ ahaṁ tuyha tīhaṁ agāre,",
  "ja546:237.2_0": "Annena pānena upaṭṭhitosmi;",
  "ja546:237.3_0": "Mitto mamāsī visajjāmahaṁ taṁ,",
  "ja546:237.4_0": "Kāmaṁ gharaṁ uttamapañña gaccha.",
  "ja546:238.1_0": "Api hāyatu nāgakulā attho,",
  "ja546:238.2_0": "Alampi me nāgakaññāya hotu;",
  "ja546:238.3_0": "So tvaṁ sakeneva subhāsitena,",
  "ja546:238.4_0": "Muttosi me ajja vadhāya pañña”.",
  "ja546:239.1_0": "“Handa tuvaṁ yakkha mamampi nehi,",
  "ja546:239.2_0": "Sasuraṁ te atthaṁ mayi carassu;",
  "ja546:239.3_0": "Mayañca nāgādhipatiṁ vimānaṁ,",
  "ja546:239.4_0": "Dakkhemu nāgassa adiṭṭhapubbaṁ”.",
  "ja546:240.1_0": "“Yaṁ ve narassa ahitāya assa,",
  "ja546:240.2_0": "Na taṁ pañño arahati dassanāya;",
  "ja546:240.3_0": "Atha kena vaṇṇena amittagāmaṁ,",
  "ja546:240.4_0": "Tuvamicchasi uttamapañña gantuṁ”.",
  "ja546:241.1_0": "“Addhā pajānāmi ahampi etaṁ,",
  "ja546:241.2_0": "Na taṁ pañño arahati dassanāya;",
  "ja546:241.3_0": "Pāpañca me natthi kataṁ kuhiñci,",
  "ja546:241.4_0": "Tasmā na saṅke maraṇāgamāya”.",
  "ja546:242.1_0": "“Handa ca ṭhānaṁ atulānubhāvaṁ,",
  "ja546:242.2_0": "Mayā saha dakkhasi ehi katte;",
  "ja546:242.3_0": "Yatthacchati naccagītehi nāgo,",
  "ja546:242.4_0": "Rājā yathā vessavaṇo naḷiññaṁ.",
  "ja546:243.1_0": "Taṁ nāgakaññā caritaṁ gaṇena,",
  "ja546:243.2_0": "Nikīḷitaṁ niccamaho ca rattiṁ;",
  "ja546:243.3_0": "Pahūtamālyaṁ bahupupphachannaṁ,",
  "ja546:243.4_0": "Obhāsatī vijjurivantalikkhe.",
  "ja546:244.1_0": "Annena pānena upetarūpaṁ,",
  "ja546:244.2_0": "Naccehi gītehi ca vāditehi;",
  "ja546:244.3_0": "Paripūraṁ kaññāhi alaṅkatāhi,",
  "ja546:244.4_0": "Upasobhati vatthapilandhanena.",
  "ja546:245.1_0": "So puṇṇako kurūnaṁ kattuseṭṭhaṁ,",
  "ja546:245.2_0": "Nisīdayī pacchato āsanasmiṁ;",
  "ja546:245.3_0": "Ādāya kattāramanomapaññaṁ,",
  "ja546:245.4_0": "Upānayī bhavanaṁ nāgarañño.",
  "ja546:246.1_0": "Patvāna ṭhānaṁ atulānubhāvaṁ,",
  "ja546:246.2_0": "Aṭṭhāsi kattā pacchato puṇṇakassa;",
  "ja546:246.3_0": "Sāmaggipekkhamāno nāgarājā,",
  "ja546:246.4_0": "Pubbeva jāmātaramajjhabhāsatha.",
  "ja546:247.1_0": "Yannu tuvaṁ agamā maccalokaṁ,",
  "ja546:247.2_0": "Anvesamāno hadayaṁ paṇḍitassa;",
  "ja546:247.3_0": "Kacci samiddhena idhānupatto,",
  "ja546:247.4_0": "Ādāya kattāramanomapaññaṁ”.",
  "ja546:248.1_0": "“Ayañhi so āgato yaṁ tvamicchasi,",
  "ja546:248.2_0": "Dhammena laddho mama dhammapālo;",
  "ja546:248.3_0": "Taṁ passatha sammukhā bhāsamānaṁ,",
  "ja546:248.4_0": "Sukho have sappurisehi saṅgamo”.",
  "ja546:249.1_0": "Kāḷāgirikaṇḍaṁ nāma.",
  "ja546:250.1_0": "“Adiṭṭhapubbaṁ disvāna,",
  "ja546:250.2_0": "macco maccubhayaṭṭito;",
  "ja546:250.3_0": "Byamhito nābhivādesi,",
  "ja546:250.4_0": "nayidaṁ paññavatāmiva”.",
  "ja546:251.1_0": "“Na camhi byamhito nāga,",
  "ja546:251.2_0": "na ca maccubhayaṭṭito;",
  "ja546:251.3_0": "Na vajjho abhivādeyya,",
  "ja546:251.4_0": "vajjhaṁ vā nābhivādaye.",
  "ja546:252.1_0": "Kathaṁ no abhivādeyya,",
  "ja546:252.2_0": "abhivādāpayetha ve;",
  "ja546:252.3_0": "Yaṁ naro hantumiccheyya,",
  "ja546:252.4_0": "taṁ kammaṁ nupapajjati”.",
  "ja546:253.1_0": "“Evametaṁ yathā brūsi,",
  "ja546:253.2_0": "saccaṁ bhāsasi paṇḍita;",
  "ja546:253.3_0": "Na vajjho abhivādeyya,",
  "ja546:253.4_0": "vajjhaṁ vā nābhivādaye.",
  "ja546:254.1_0": "Kathaṁ no abhivādeyya,",
  "ja546:254.2_0": "abhivādāpayetha ve;",
  "ja546:254.3_0": "Yaṁ naro hantumiccheyya,",
  "ja546:254.4_0": "taṁ kammaṁ nupapajjati”.",
  "ja546:255.1_0": "“Asassataṁ sassataṁ nu tavayidaṁ,",
  "ja546:255.2_0": "Iddhī jutī balavīriyūpapatti;",
  "ja546:255.3_0": "Pucchāmi taṁ nāgarājetamatthaṁ,",
  "ja546:255.4_0": "Kathaṁ nu te laddhamidaṁ vimānaṁ.",
  "ja546:256.1_0": "Adhiccaladdhaṁ pariṇāmajaṁ te,",
  "ja546:256.2_0": "Sayaṅkataṁ udāhu devehi dinnaṁ;",
  "ja546:256.3_0": "Akkhāhi me nāgarājetamatthaṁ,",
  "ja546:256.4_0": "Yatheva te laddhamidaṁ vimānaṁ”.",
  "ja546:257.1_0": "“Nādhiccaladdhaṁ na pariṇāmajaṁ me,",
  "ja546:257.2_0": "Na sayaṅkataṁ nāpi devehi dinnaṁ;",
  "ja546:257.3_0": "Sakehi kammehi apāpakehi,",
  "ja546:257.4_0": "Puññehi me laddhamidaṁ vimānaṁ”.",
  "ja546:258.1_0": "“Kiṁ te vataṁ kiṁ pana brahmacariyaṁ,",
  "ja546:258.2_0": "Kissa suciṇṇassa ayaṁ vipāko;",
  "ja546:258.3_0": "Iddhī jutī balavīriyūpapatti,",
  "ja546:258.4_0": "Idañca te nāga mahāvimānaṁ”.",
  "ja546:259.1_0": "“Ahañca bhariyā ca manussaloke,",
  "ja546:259.2_0": "Saddhā ubho dānapatī ahumhā;",
  "ja546:259.3_0": "Opānabhūtaṁ me gharaṁ tadāsi,",
  "ja546:259.4_0": "Santappitā samaṇabrāhmaṇā ca.",
  "ja546:260.1_0": "Mālañca gandhañca vilepanañca,",
  "ja546:260.2_0": "Padīpiyaṁ seyyamupassayañca;",
  "ja546:260.3_0": "Acchādanaṁ sāyanamannapānaṁ,",
  "ja546:260.4_0": "Sakkacca dānāni adamha tattha.",
  "ja546:261.1_0": "Taṁ me vataṁ taṁ pana brahmacariyaṁ,",
  "ja546:261.2_0": "Tassa suciṇṇassa ayaṁ vipāko;",
  "ja546:261.3_0": "Iddhī jutī balavīriyūpapatti,",
  "ja546:261.4_0": "Idañca me dhīra mahāvimānaṁ”.",
  "ja546:262.1_0": "“Evañce te laddhamidaṁ vimānaṁ,",
  "ja546:262.2_0": "Jānāsi puññānaṁ phalūpapattiṁ;",
  "ja546:262.3_0": "Tasmā hi dhammaṁ cara appamatto,",
  "ja546:262.4_0": "Yathā vimānaṁ puna māvasesi”.",
  "ja546:263.1_0": "“Nayidha santi samaṇabrāhmaṇā ca,",
  "ja546:263.2_0": "Yesannapānāni dademu katte;",
  "ja546:263.3_0": "Akkhāhi me pucchito etamatthaṁ,",
  "ja546:263.4_0": "Yathā vimānaṁ puna māvasema”.",
  "ja546:264.1_0": "“Bhogī hi te santi idhūpapannā,",
  "ja546:264.2_0": "Puttā ca dārā anujīvino ca;",
  "ja546:264.3_0": "Tesu tuvaṁ vacasā kammunā ca,",
  "ja546:264.4_0": "Asampaduṭṭho ca bhavāhi niccaṁ.",
  "ja546:265.1_0": "Evaṁ tuvaṁ nāga asampadosaṁ,",
  "ja546:265.2_0": "Anupālaya vacasā kammunā ca;",
  "ja546:265.3_0": "Ṭhatvā idha yāvatāyukaṁ vimāne,",
  "ja546:265.4_0": "Uddhaṁ ito gacchasi devalokaṁ”.",
  "ja546:266.1_0": "“Addhā hi so socati rājaseṭṭho,",
  "ja546:266.2_0": "Tayā vinā yassa tuvaṁ sajibbo;",
  "ja546:266.3_0": "Dukkhūpanītopi tayā samecca,",
  "ja546:266.4_0": "Vindeyya poso sukhamāturopi”.",
  "ja546:267.1_0": "“Addhā sataṁ bhāsasi nāga dhammaṁ,",
  "ja546:267.2_0": "Anuttaraṁ atthapadaṁ suciṇṇaṁ;",
  "ja546:267.3_0": "Etādisiyāsu hi āpadāsu,",
  "ja546:267.4_0": "Paññāyate mādisānaṁ viseso”.",
  "ja546:268.1_0": "“Akkhāhi no tāyaṁ mudhā nu laddho,",
  "ja546:268.2_0": "Akkhehi no tāyaṁ ajesi jūte;",
  "ja546:268.3_0": "Dhammena laddho iti tāyamāha,",
  "ja546:268.4_0": "Kathaṁ nu tvaṁ hatthamimassa māgato”.",
  "ja546:269.1_0": "“Yo missaro tattha ahosi rājā,",
  "ja546:269.2_0": "Tamāyamakkhehi ajesi jūte;",
  "ja546:269.3_0": "So maṁ jito rājā imassadāsi,",
  "ja546:269.4_0": "Dhammena laddhosmi asāhasena”.",
  "ja546:270.1_0": "Mahorago attamano udaggo,",
  "ja546:270.2_0": "Sutvāna dhīrassa subhāsitāni;",
  "ja546:270.3_0": "Hatthe gahetvāna anomapaññaṁ,",
  "ja546:270.4_0": "Pāvekkhi bhariyāya tadā sakāse.",
  "ja546:271.1_0": "“Yena tvaṁ vimale paṇḍu,",
  "ja546:271.2_0": "yena bhattaṁ na ruccati;",
  "ja546:271.3_0": "Na ca me tādiso vaṇṇo,",
  "ja546:271.4_0": "ayameso tamonudo.",
  "ja546:272.1_0": "Yassa te hadayenattho,",
  "ja546:272.2_0": "āgatāyaṁ pabhaṅkaro;",
  "ja546:272.3_0": "Tassa vākyaṁ nisāmehi,",
  "ja546:272.4_0": "dullabhaṁ dassanaṁ puna”.",
  "ja546:273.1_0": "Disvāna taṁ vimalā bhūripaññaṁ,",
  "ja546:273.2_0": "Dasaṅgulī añjaliṁ paggahetvā;",
  "ja546:273.3_0": "Haṭṭhena bhāvena patītarūpā,",
  "ja546:273.4_0": "Iccabravi kurūnaṁ kattuseṭṭhaṁ.",
  "ja546:274.1_0": "“Adiṭṭhapubbaṁ disvāna,",
  "ja546:274.2_0": "macco maccubhayaṭṭito;",
  "ja546:274.3_0": "Byamhito nābhivādesi,",
  "ja546:274.4_0": "nayidaṁ paññavatāmiva”.",
  "ja546:275.1_0": "“Na camhi byamhito nāgi,",
  "ja546:275.2_0": "na ca maccubhayaṭṭito;",
  "ja546:275.3_0": "Na vajjho abhivādeyya,",
  "ja546:275.4_0": "vajjhaṁ vā nābhivādaye.",
  "ja546:276.1_0": "Kathaṁ no abhivādeyya,",
  "ja546:276.2_0": "abhivādāpayetha ve;",
  "ja546:276.3_0": "Yaṁ naro hantumiccheyya,",
  "ja546:276.4_0": "taṁ kammaṁ nupapajjati”.",
  "ja546:277.1_0": "“Evametaṁ yathā brūsi,",
  "ja546:277.2_0": "saccaṁ bhāsasi paṇḍita;",
  "ja546:277.3_0": "Na vajjho abhivādeyya,",
  "ja546:277.4_0": "vajjhaṁ vā nābhivādaye.",
  "ja546:278.1_0": "Kathaṁ no abhivādeyya,",
  "ja546:278.2_0": "abhivādāpayetha ve;",
  "ja546:278.3_0": "Yaṁ naro hantumiccheyya,",
  "ja546:278.4_0": "taṁ kammaṁ nupapajjati”.",
  "ja546:279.1_0": "“Asassataṁ sassataṁ nu tavayidaṁ,",
  "ja546:279.2_0": "Iddhī jutī balavīriyūpapatti;",
  "ja546:279.3_0": "Pucchāmi taṁ nāgakaññetamatthaṁ,",
  "ja546:279.4_0": "Kathaṁ nu te laddhamidaṁ vimānaṁ.",
  "ja546:280.1_0": "Adhiccaladdhaṁ pariṇāmajaṁ te,",
  "ja546:280.2_0": "Sayaṅkataṁ udāhu devehi dinnaṁ;",
  "ja546:280.3_0": "Akkhāhi me nāgakaññetamatthaṁ,",
  "ja546:280.4_0": "Yatheva te laddhamidaṁ vimānaṁ”.",
  "ja546:281.1_0": "“Nādhiccaladdhaṁ na pariṇāmajaṁ me,",
  "ja546:281.2_0": "Na sayaṁ kataṁ nāpi devehi dinnaṁ;",
  "ja546:281.3_0": "Sakehi kammehi apāpakehi,",
  "ja546:281.4_0": "Puññehi me laddhamidaṁ vimānaṁ”.",
  "ja546:282.1_0": "“Kiṁ te vataṁ kiṁ pana brahmacariyaṁ,",
  "ja546:282.2_0": "Kissa suciṇṇassa ayaṁ vipāko;",
  "ja546:282.3_0": "Iddhī jutī balavīriyūpapatti,",
  "ja546:282.4_0": "Idañca te nāgi mahāvimānaṁ”.",
  "ja546:283.1_0": "“Ahañca kho sāmiko cāpi mayhaṁ,",
  "ja546:283.2_0": "Saddhā ubho dānapatī ahumhā;",
  "ja546:283.3_0": "Opānabhūtaṁ me gharaṁ tadāsi,",
  "ja546:283.4_0": "Santappitā samaṇabrāhmaṇā ca.",
  "ja546:284.1_0": "Mālañca gandhañca vilepanañca,",
  "ja546:284.2_0": "Padīpiyaṁ seyyamupassayañca;",
  "ja546:284.3_0": "Acchādanaṁ sāyanamannapānaṁ,",
  "ja546:284.4_0": "Sakkacca dānāni adamha tattha.",
  "ja546:285.1_0": "Taṁ me vataṁ taṁ pana brahmacariyaṁ,",
  "ja546:285.2_0": "Tassa suciṇṇassa ayaṁ vipāko;",
  "ja546:285.3_0": "Iddhī jutī balavīriyūpapatti,",
  "ja546:285.4_0": "Idañca me dhīra mahāvimānaṁ”.",
  "ja546:286.1_0": "“Evañce te laddhamidaṁ vimānaṁ,",
  "ja546:286.2_0": "Jānāsi puññānaṁ phalūpapattiṁ;",
  "ja546:286.3_0": "Tasmā hi dhammaṁ cara appamattā,",
  "ja546:286.4_0": "Yathā vimānaṁ puna māvasesi”.",
  "ja546:287.1_0": "“Nayidha santi samaṇabrāhmaṇā ca,",
  "ja546:287.2_0": "Yesannapānāni dademu katte;",
  "ja546:287.3_0": "Akkhāhi me pucchito etamatthaṁ,",
  "ja546:287.4_0": "Yathā vimānaṁ puna māvasema”.",
  "ja546:288.1_0": "“Bhogī hi te santi idhūpapannā,",
  "ja546:288.2_0": "Puttā ca dārā anujīvino ca;",
  "ja546:288.3_0": "Tesu tuvaṁ vacasā kammunā ca,",
  "ja546:288.4_0": "Asampaduṭṭhā ca bhavāhi niccaṁ.",
  "ja546:289.1_0": "Evaṁ tuvaṁ nāgi asampadosaṁ,",
  "ja546:289.2_0": "Anupālaya vacasā kammunā ca;",
  "ja546:289.3_0": "Ṭhatvā idha yāvatāyukaṁ vimāne,",
  "ja546:289.4_0": "Uddhaṁ ito gacchasi devalokaṁ”.",
  "ja546:290.1_0": "“Addhā hi so socati rājaseṭṭho,",
  "ja546:290.2_0": "Tayā vinā yassa tuvaṁ sajibbo;",
  "ja546:290.3_0": "Dukkhūpanītopi tayā samecca,",
  "ja546:290.4_0": "Vindeyya poso sukhamāturopi”.",
  "ja546:291.1_0": "“Addhā sataṁ bhāsasi nāgi dhammaṁ,",
  "ja546:291.2_0": "Anuttaraṁ atthapadaṁ suciṇṇaṁ;",
  "ja546:291.3_0": "Etādisiyāsu hi āpadāsu,",
  "ja546:291.4_0": "Paññāyate mādisānaṁ viseso”.",
  "ja546:292.1_0": "“Akkhāhi no tāyaṁ mudhā nu laddho,",
  "ja546:292.2_0": "Akkhehi no tāyaṁ ajesi jūte;",
  "ja546:292.3_0": "Dhammena laddho iti tāyamāha,",
  "ja546:292.4_0": "Kathaṁ nu tvaṁ hatthamimassa māgato”.",
  "ja546:293.1_0": "“Yo missaro tattha ahosi rājā,",
  "ja546:293.2_0": "Tamāyamakkhehi ajesi jūte;",
  "ja546:293.3_0": "So maṁ jito rājā imassadāsi,",
  "ja546:293.4_0": "Dhammena laddhosmi asāhasena”.",
  "ja546:294.1_0": "Yatheva varuṇo nāgo,",
  "ja546:294.2_0": "pañhaṁ pucchittha paṇḍitaṁ;",
  "ja546:294.3_0": "Tatheva nāgakaññāpi,",
  "ja546:294.4_0": "pañhaṁ pucchittha paṇḍitaṁ.",
  "ja546:295.1_0": "Yatheva varuṇaṁ nāgaṁ,",
  "ja546:295.2_0": "dhīro tosesi pucchito;",
  "ja546:295.3_0": "Tatheva nāgakaññampi,",
  "ja546:295.4_0": "dhīro tosesi pucchito.",
  "ja546:296.1_0": "Ubhopi te attamane viditvā,",
  "ja546:296.2_0": "Mahoragaṁ nāgakaññañca dhīro;",
  "ja546:296.3_0": "Achambhī abhīto alomahaṭṭho,",
  "ja546:296.4_0": "Iccabravi varuṇaṁ nāgarājānaṁ.",
  "ja546:297.1_0": "“Mā rodhayi nāga āyāhamasmi,",
  "ja546:297.2_0": "Yena tavattho idaṁ sarīraṁ;",
  "ja546:297.3_0": "Hadayena maṁsena karohi kiccaṁ,",
  "ja546:297.4_0": "Sayaṁ karissāmi yathāmati te”.",
  "ja546:298.1_0": "“Paññā have hadayaṁ paṇḍitānaṁ,",
  "ja546:298.2_0": "Te tyamha paññāya mayaṁ sutuṭṭhā;",
  "ja546:298.3_0": "Anūnanāmo labhatajja dāraṁ,",
  "ja546:298.4_0": "Ajjeva taṁ kuruyo pāpayātu”.",
  "ja546:299.1_0": "Sa puṇṇako attamano udaggo,",
  "ja546:299.2_0": "Irandhatiṁ nāgakaññaṁ labhitvā;",
  "ja546:299.3_0": "Haṭṭhena bhāvena patītarūpo,",
  "ja546:299.4_0": "Iccabravi kurūnaṁ kattuseṭṭhaṁ.",
  "ja546:300.1_0": "“Bhariyāya maṁ tvaṁ akari samaṅgiṁ,",
  "ja546:300.2_0": "Ahañca te vidhura karomi kiccaṁ;",
  "ja546:300.3_0": "Idañca te maṇiratanaṁ dadāmi,",
  "ja546:300.4_0": "Ajjeva taṁ kuruyo pāpayāmi”.",
  "ja546:301.1_0": "“Ajeyyamesā tava hotu metti,",
  "ja546:301.2_0": "Bhariyāya kaccāna piyāya saddhiṁ;",
  "ja546:301.3_0": "Ānandi vitto sumano patīto,",
  "ja546:301.4_0": "Datvā maṇiṁ mañca nayindapatthaṁ”.",
  "ja546:302.1_0": "Sa puṇṇako kurūnaṁ kattuseṭṭhaṁ,",
  "ja546:302.2_0": "Nisīdayī purato āsanasmiṁ;",
  "ja546:302.3_0": "Ādāya kattāramanomapaññaṁ,",
  "ja546:302.4_0": "Upānayī nagaraṁ indapatthaṁ.",
  "ja546:303.1_0": "Mano manussassa yathāpi gacche,",
  "ja546:303.2_0": "Tatopissa khippataraṁ ahosi;",
  "ja546:303.3_0": "Sa puṇṇako kurūnaṁ kattuseṭṭhaṁ,",
  "ja546:303.4_0": "Upānayī nagaraṁ indapatthaṁ.",
  "ja546:304.1_0": "“Etindapatthaṁ nagaraṁ padissati,",
  "ja546:304.2_0": "Rammāni ca ambavanāni bhāgaso;",
  "ja546:304.3_0": "Ahañca bhariyāya samaṅgibhūto,",
  "ja546:304.4_0": "Tuvañca pattosi sakaṁ niketaṁ”.",
  "ja546:305.1_0": "Sa puṇṇako kurūnaṁ kattuseṭṭhaṁ,",
  "ja546:305.2_0": "Oropiya dhammasabhāya majjhe;",
  "ja546:305.3_0": "Ājaññamāruyha anomavaṇṇo,",
  "ja546:305.4_0": "Pakkāmi vehāyasamantalikkhe.",
  "ja546:306.1_0": "Taṁ disvā rājā paramappatīto,",
  "ja546:306.2_0": "Uṭṭhāya bāhāhi palissajitvā;",
  "ja546:306.3_0": "Avikampayaṁ dhammasabhāya majjhe,",
  "ja546:306.4_0": "Nisīdayī pamukhamāsanasmiṁ.",
  "ja546:307.1_0": "“Tvaṁ no vinetāsi rathaṁva naddhaṁ,",
  "ja546:307.2_0": "Nandanti taṁ kuruyo dassanena;",
  "ja546:307.3_0": "Akkhāhi me pucchito etamatthaṁ,",
  "ja546:307.4_0": "Kathaṁ pamokkho ahu māṇavassa”.",
  "ja546:308.1_0": "“Yaṁ māṇavotyābhivadī janinda,",
  "ja546:308.2_0": "Na so manusso naravīraseṭṭha;",
  "ja546:308.3_0": "Yadi te suto puṇṇako nāma yakkho,",
  "ja546:308.4_0": "Rañño kuverassa hi so sajibbo.",
  "ja546:309.1_0": "Bhūmindharo varuṇo nāma nāgo,",
  "ja546:309.2_0": "Brahā sucī vaṇṇabalūpapanno;",
  "ja546:309.3_0": "Tassānujaṁ dhītaraṁ kāmayāno,",
  "ja546:309.4_0": "Irandhatī nāma sā nāgakaññā.",
  "ja546:310.1_0": "Tassā sumajjhāya piyāya hetu,",
  "ja546:310.2_0": "Patārayittha maraṇāya mayhaṁ;",
  "ja546:310.3_0": "So ceva bhariyāya samaṅgibhūto,",
  "ja546:310.4_0": "Ahañca anuññāto maṇi ca laddho”.",
  "ja546:311.1_0": "“Rukkho hi mayhaṁ padvāre sujāto,",
  "ja546:311.2_0": "Paññākkhandho sīlamayassa sākhā;",
  "ja546:311.3_0": "Atthe ca dhamme ca ṭhito nipāko,",
  "ja546:311.4_0": "Gavapphalo hatthigavāssachanno.",
  "ja546:312.1_0": "Naccagītatūriyābhinādite,",
  "ja546:312.2_0": "Ucchijja senaṁ puriso ahāsi;",
  "ja546:312.3_0": "So no ayaṁ āgato sanniketaṁ,",
  "ja546:312.4_0": "Rukkhassimassāpacitiṁ karotha.",
  "ja546:313.1_0": "Ye keci vittā mama paccayena,",
  "ja546:313.2_0": "Sabbeva te pātukarontu ajja;",
  "ja546:313.3_0": "Tibbāni katvāna upāyanāni,",
  "ja546:313.4_0": "Rukkhassimassāpacitiṁ karotha.",
  "ja546:314.1_0": "Ye keci baddhā mama atthi raṭṭhe,",
  "ja546:314.2_0": "Sabbeva te bandhanā mocayantu;",
  "ja546:314.3_0": "Yatheva yaṁ bandhanasmā pamutto,",
  "ja546:314.4_0": "Evamete muñcare bandhanasmā.",
  "ja546:315.1_0": "Unnaṅgalā māsamimaṁ karontu,",
  "ja546:315.2_0": "Maṁsodanaṁ brāhmaṇā bhakkhayantu;",
  "ja546:315.3_0": "Amajjapā majjarahā pivantu,",
  "ja546:315.4_0": "Puṇṇāhi thālāhi palissutāhi.",
  "ja546:316.1_0": "Mahāpathaṁ nicca samavhayantu,",
  "ja546:316.2_0": "Tibbañca rakkhaṁ vidahantu raṭṭhe;",
  "ja546:316.3_0": "Yathāññamaññaṁ na viheṭhayeyyuṁ,",
  "ja546:316.4_0": "Rukkhassimassāpacitiṁ karotha”.",
  "ja546:317.1_0": "Orodhā ca kumārā ca,",
  "ja546:317.2_0": "vesiyānā ca brāhmaṇā;",
  "ja546:317.3_0": "Bahuṁ annañca pānañca,",
  "ja546:317.4_0": "paṇḍitassābhihārayuṁ.",
  "ja546:318.1_0": "Hatthārohā anīkaṭṭhā,",
  "ja546:318.2_0": "rathikā pattikārakā;",
  "ja546:318.3_0": "Bahuṁ annañca pānañca,",
  "ja546:318.4_0": "paṇḍitassābhihārayuṁ.",
  "ja546:319.1_0": "Samāgatā jānapadā,",
  "ja546:319.2_0": "negamā ca samāgatā;",
  "ja546:319.3_0": "Bahuṁ annañca pānañca,",
  "ja546:319.4_0": "paṇḍitassābhihārayuṁ.",
  "ja546:320.1_0": "Bahujano pasannosi,",
  "ja546:320.2_0": "disvā paṇḍitamāgate;",
  "ja546:320.3_0": "Paṇḍitamhi anuppatte,",
  "ja546:320.4_0": "celukkhepo pavattathāti.",
  "ja546:321.1_0": "Vidhurajātakaṁ navamaṁ."
}