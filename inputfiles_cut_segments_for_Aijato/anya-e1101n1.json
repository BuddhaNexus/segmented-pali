{
  "anya-e1101n1:0_0": "Dhammasoṇḍakavaggo",
  "anya-e1101n1:1_0": "1. Dhammasoṇḍakassa vatthumhi ayamānupubbīkathā",
  "anya-e1101n1:2_0": "Tattha tesaṁ vatthūna muppattiyo dvidhā bhavanti jambudīpe sīhaḷadīpecāti, tattha jambudīpe tāḷīsa, sīhaḷadīpe tesaṭṭhi, tesu tāva jambudīpuppattivatthūni āvi bhavissanti, tatopi dhammasoṇḍakassa vatthu ādi, kathaṁ, amhākaṁ kira bhagavato pubbe imasmiṁyeva bhaddakappe kassaponāma satthā loke udapādi, tassa kho pana bhagavato sāsanantaradhānato na cireneva kālena amhākaṁ bodhisatto bārāṇasīrañño aggamahesiyā kucchismiṁ nibbatti, tassu ppatti kālasamanantarameva sabbasattānaṁ manasi dhammasaññā udapādi, tasmāssa dhammasoṇḍotināma makaṁsu, so paneso kumāro mahantena parivārena vaḍḍhento sabbasippesu nipphattiṁ patvā pitarā uparajjena pūjito hutvā dānādayo dasakusalakammapathe pūrento pituaccayenāmaccehi rajjenābhisiñcito ahosi, so panesa dhammasoṇḍakamahārājā devanagarasadise bārāṇasīnagare cakkavattisadisaṁ bārāṇasīrajjaṁ kārento māsaddhamāsaccayena sirisayanagato evaṁ cintesi, mamevaṁ rajjasirimanubhavanaṁ na sobhati dhammaviyogena, divākara virahito nabho viyātiādinā nānākāraṇaṁ cintesi, tenettha.",
  "anya-e1101n1:3_0": "1.",
  "anya-e1101n1:4_0": " Puññena sīlādimayena pubbe,",
  "anya-e1101n1:5_0": "Katena pattosmi atanditena,",
  "anya-e1101n1:6_0": "Masakkasāre viya devarājā;",
  "anya-e1101n1:7_0": "Rājattamiddhe puramuttamamhi.",
  "anya-e1101n1:8_0": "2.",
  "anya-e1101n1:9_0": " Rūpena hārīnayanussavena,",
  "anya-e1101n1:10_0": "Saddena sammā savaṇāmatena,",
  "anya-e1101n1:11_0": "Gandhena ghānussavasobhanena,",
  "anya-e1101n1:12_0": "Rasaññapuññena rasenacāpi.",
  "anya-e1101n1:13_0": "3.",
  "anya-e1101n1:14_0": " Phassena gattassa suphassadena,",
  "anya-e1101n1:15_0": "Samiddhipattosmi mahiddhikohaṁ,",
  "anya-e1101n1:16_0": "Nevettakeneva pamādabhāva,",
  "anya-e1101n1:17_0": "Mā pajjituṁ yuttarūpanti ñatvā.",
  "anya-e1101n1:18_0": "4.",
  "anya-e1101n1:19_0": " Dassāmi aṅgaapi jīvitañca,",
  "anya-e1101n1:20_0": "Dhaññaṁ dhanaṁ cāpi pasannacitto,",
  "anya-e1101n1:21_0": "Sossāmi dhammaṁ sivamādadhānaṁ,",
  "anya-e1101n1:22_0": "Jineritaṁ jātijarāpahāṇaṁ.",
  "anya-e1101n1:23_0": "5.",
  "anya-e1101n1:24_0": " Na sobhati yathākāsaṁ, jalaṁ dhāmapatiṁvinā,",
  "anya-e1101n1:25_0": "Rajjakaraṇaṁ tathā mayhaṁ, vinā dhammā na sobhati.",
  "anya-e1101n1:26_0": "6.",
  "anya-e1101n1:27_0": " Na sobhati hathā ratti, nisānāthaṁ vinā sadā,",
  "anya-e1101n1:28_0": "Rajjakaraṇaṁ tathā mayhaṁ, vinā dhammā na sobhati.",
  "anya-e1101n1:29_0": "7.",
  "anya-e1101n1:30_0": " Alaṅkatopi ce hatthī, vinā dāṭhā na sobhati,",
  "anya-e1101n1:31_0": "Rajjakaraṇaṁ tathā mayhaṁ, vinā dhammā na sobhati.",
  "anya-e1101n1:32_0": "8.",
  "anya-e1101n1:33_0": " Yathā kallolamālīyaṁ,",
  "anya-e1101n1:34_0": "Vinā velā na sobhati,",
  "anya-e1101n1:35_0": "Rajjakaraṇaṁ tathā mayhaṁ,",
  "anya-e1101n1:36_0": "Vinā dhammā na sobhati.",
  "anya-e1101n1:37_0": "9.",
  "anya-e1101n1:38_0": " Yathā sumaṇḍito rājā,",
  "anya-e1101n1:39_0": "Kupaṭo neva sobhati,",
  "anya-e1101n1:40_0": "Rajjakaraṇaṁ tathā mayhaṁ,",
  "anya-e1101n1:41_0": "Vinā dhammā na sobhati.",
  "anya-e1101n1:42_0": "10.",
  "anya-e1101n1:43_0": " Dhammameva suṇissāmi, dhamme me ramatī mano,",
  "anya-e1101n1:44_0": "Na hi dhammā paraṁ atthi, dhammamūlaṁ tisampadanti.",
  "anya-e1101n1:45_0": "Evaṁ cintetvā pātova sirigabbhā nikkhamma susajjite samussitasetacchatte rājapalleṅke amaccagaṇa parivuto nisīdi devarājāviya virocamāno, nisinno pana rājā amacce evamāha, yo panettha bhonto buddhabhāsitesu dhammesu kiñcidhammaṁ jānāti, so bhāsatu, sotumicchāmidhammanti, te sabbepi mayaṁ deva na jānāmāti āhaṁsu, taṁ sutvā a na tta ma no rājā evaṁ cintesi, yannūnāhaṁ hatthikkhandhe sahassaṁ ṭhapetvā nagare bheriṁcarāpeyyaṁ, yaṁ appevanāma koci dhanalobhena cātuppadikāyapi gāthāya dhammaṁ deseyya.",
  "anya-e1101n1:45_1": "Taṁ me dīgharattaṁ hitāya sukhāya bhavissatīti, tato so tathā katvāpi dhammadesakaṁ alabhanto puna dvisahassaṁ ticatupañcasahassantiyāvakoṭippakoṭiṁdammīti, tato gāma nigama janapade, tato seṭṭhiṭṭhānaṁ senāpati uparājaṭṭhānā dayopi, puna setacchattaṁ dammi, rājavesaṁ pahāya attānaṁ dāsaṁ sāvetvā dhammadesentassa dammiti vatvā bheri carāpetvāpi dhamma desakamalabhitvā saṁviggo kimme dhammaviyogena rajjenāti amaccānaṁ rajjaṁ nīyyātetvā saddhammagavesako dhammasoṇḍakamahārājā mahāvanaṁ pāvisi gāma nigama rājadhāni paramparāya, tenettha.",
  "anya-e1101n1:46_0": "11.",
  "anya-e1101n1:47_0": " Pure bheriṁ carāpetvā,",
  "anya-e1101n1:48_0": "Dhammasoṇḍo narādhipo;",
  "anya-e1101n1:49_0": "Saddhammajjhesakaṁ satthu,",
  "anya-e1101n1:50_0": "Aladdhā dhanakoṭihi.",
  "anya-e1101n1:51_0": "12.",
  "anya-e1101n1:52_0": " Dāso homi pahāyāhaṁ,",
  "anya-e1101n1:53_0": "Rājattaṁ desakassa me;",
  "anya-e1101n1:54_0": "Iccāha so mahīpālo,",
  "anya-e1101n1:55_0": "Aho dhammesu lolatā.",
  "anya-e1101n1:56_0": "13.",
  "anya-e1101n1:57_0": " Rajjaṁ nīyyātayitvāna, amaccānaṁ manoramaṁ,",
  "anya-e1101n1:58_0": "Vanaṁ pāvisi so rājā, gavesaṁ dhammamuttamanti.",
  "anya-e1101n1:59_0": "Mahāvanaṁ paviṭṭhakkhaṇe pana mahāsattassa puññatejena sakkassāsanaṁ uṇhākāraṁ dassesi, atha devarājā cintesi akāmaṁ me paṇḍukambala silāsanaṁ uṇhamahosi, kinnukho kāraṇanti lokaṁ olokento sakko devarājā dhammasoṇḍaka mahārājānaṁ sakalajambudīpaṁ vicinitvā saddhammajjhesakaṁ alabhitvā vanaṁ paviṭṭhabhāvaṁ addasa, dhammasoṇḍakamahārājā saddhammatthāya rajja dhana bandhu jīvitampi pahāya araññaṁ paviṭṭho, na so vatāyaṁ yovā sovā satto, imasmiṁyeva kappe buddho bhavissati, buddhabodhisatto cāyaṁ ajjeva mahāraññaṁ paviṭṭho saddhammaṁ aladdhā mahādukkhaṁ pāpuṇeyya, na cetaṁ yuttaṁ, ajja mayā tattha ganthabbaṁ dhammāmatarasena tamabhisiñcitvā rajje pahiṭṭhāpetunti cintetvā attabhāvaṁ vijahitvā bhayānakaṁ mahantaṁ rakkhasavesaṁ nimmiṇitvā mahāsattābhimukho avidūre attānaṁ dassesi, tenettha.",
  "anya-e1101n1:60_0": "14.",
  "anya-e1101n1:61_0": " Byagghacchasīhamahiso ragahatthidīpi,",
  "anya-e1101n1:62_0": "Migākulaṁ kaṇṭakaselarukkhaṁ;",
  "anya-e1101n1:63_0": "Narānamindo pavisitvakānanaṁ,",
  "anya-e1101n1:64_0": "Itocito vibbhami dhammakāmo.",
  "anya-e1101n1:65_0": "15.",
  "anya-e1101n1:66_0": " Tassānubhāvena purindadassa,",
  "anya-e1101n1:67_0": "Silāsanaṁ uṇhamahosi kāmaṁ;",
  "anya-e1101n1:68_0": "Teneva so lokamudikkhamāno,",
  "anya-e1101n1:69_0": "Addakkhi dhīraṁ vipine carantaṁ.",
  "anya-e1101n1:70_0": "16.",
  "anya-e1101n1:71_0": " Mayajja taṁ dhammarasena sammā,",
  "anya-e1101n1:72_0": "Santappayitvā gamanaṁ varanti;",
  "anya-e1101n1:73_0": "Mantvā subhīmañjanakūṭavaṇṇaṁ,",
  "anya-e1101n1:74_0": "Mahāmukhaṁ niggata bhīmadāṭhaṁ.",
  "anya-e1101n1:75_0": "17.",
  "anya-e1101n1:76_0": " Dittaggisaṅkāsa visālanettaṁ,",
  "anya-e1101n1:77_0": "Majjhena bhaggaṁ cipiṭagganāsaṁ;",
  "anya-e1101n1:78_0": "Kharatambadāṭhiṁ ghanamassuvantaṁ,",
  "anya-e1101n1:79_0": "Nīlodaraṁ gajjitabhīmaghosaṁ.",
  "anya-e1101n1:80_0": "18.",
  "anya-e1101n1:81_0": " Karoruhaṁ tikkhasalohitāyataṁ,",
  "anya-e1101n1:82_0": "Visāladhotāyatakhaggahatthaṁ;",
  "anya-e1101n1:83_0": "Gadāyudhenaṅkitamaññabāhuṁ,",
  "anya-e1101n1:84_0": "Daṭṭhoṭṭhabhīmaṁ savalīlalāṭaṁ.",
  "anya-e1101n1:85_0": "19.",
  "anya-e1101n1:86_0": " Manussamaṁsādanarattapānaṁ,",
  "anya-e1101n1:87_0": "Bhayānakaṁ kakkhalayakkhavaṇṇaṁ;",
  "anya-e1101n1:88_0": "Sumāpayitvāna vanantarasmiṁ,",
  "anya-e1101n1:89_0": "Dassesi attaṁ sa narādhipassāti.",
  "anya-e1101n1:90_0": "Atha mahāsatto attano avidūre ṭhitaṁ rakkhasaṁ addakkhi, taṁ disvānāssa bhayaṁvā chambhitattaṁvā citthutrāsamattaṁvā nāhosi, kimatra cintesi, apināma evarūpo pirakkhaso dhammaṁ jāneyya, yannūnāhaṁ tassa santike dhammaṁ suṇissāmi, tamme dīgharattaṁ hitāya sukhāya bhavissatīti cintesi.",
  "anya-e1101n1:90_1": "Cintetvā capana ajja mayā tamupasaṅkamma pucchitaṁ vaṭṭatīti gantvā rakkhasena saddhiṁ sallapanto āha.",
  "anya-e1101n1:91_0": "20.",
  "anya-e1101n1:92_0": " Asmiṁ vanasmiṁ tarusaṇḍa maṇḍite;",
  "anya-e1101n1:93_0": "Suphullitānekalatākulākule;",
  "anya-e1101n1:94_0": "Adhiggahīto si mahānubhāva,",
  "anya-e1101n1:95_0": "Pucchāmi taṁ deva vadehi kaṅkhaṁ.",
  "anya-e1101n1:96_0": "21.",
  "anya-e1101n1:97_0": " Dhammaṁ gavesaṁ vanamāgatomhi,",
  "anya-e1101n1:98_0": "Pahāya rajjaṁ api ñātisaṅghaṁ;",
  "anya-e1101n1:99_0": "Jānāsi ce samma vadehi mayhaṁ,",
  "anya-e1101n1:100_0": "Ekampi gāthaṁ sugatena desitaṁ.",
  "anya-e1101n1:101_0": "Tato yakkho āha.",
  "anya-e1101n1:102_0": "22.",
  "anya-e1101n1:103_0": " Dhammaṁ pajānāmahamekadesaṁ,",
  "anya-e1101n1:104_0": "Jineritaṁ sādhutaraṁ rasānaṁ,",
  "anya-e1101n1:105_0": "Desemi cehaṁ tava dhamma maggaṁ,",
  "anya-e1101n1:106_0": "Tuvañhi kiṁ kāhasi desakassāti.",
  "anya-e1101n1:107_0": "Atha mahāsatto āha.",
  "anya-e1101n1:108_0": "23.",
  "anya-e1101n1:109_0": " Rajje ṭhito assamahaṁ sace bho,",
  "anya-e1101n1:110_0": "Anapparūpaṁ pakaromi pūjaṁ;",
  "anya-e1101n1:111_0": "Idāni eko vanamajjhapatto,",
  "anya-e1101n1:112_0": "Karomi kiṁ dehamimaṁ ṭhapetvā.",
  "anya-e1101n1:113_0": "24.",
  "anya-e1101n1:114_0": " Yadicchasi tvaṁ mama maṁsalohitaṁ,",
  "anya-e1101n1:115_0": "Karomahaṁ saṅgahamajja tena,",
  "anya-e1101n1:116_0": "Na catthi aññaṁ tava accanīyaṁ,",
  "anya-e1101n1:117_0": "Desehi dhammaṁ sugata ppasatthanti.",
  "anya-e1101n1:118_0": "Tato yakkho āha.",
  "anya-e1101n1:119_0": "25.",
  "anya-e1101n1:120_0": " Bhutvāna maṁsaṁ suhitova santo,",
  "anya-e1101n1:121_0": "Hantvā pipāsaṁ rudhiraṁ pivitvā;",
  "anya-e1101n1:122_0": "Dhammaṁ kathetuṁ pabhavāmi tuyhaṁ,",
  "anya-e1101n1:123_0": "Vattuṁ na sakkomi khudāparetoti.",
  "anya-e1101n1:124_0": "Atha mahāsatto āha.",
  "anya-e1101n1:125_0": "26.",
  "anya-e1101n1:126_0": " Bhutvā tuvaṁ maṁ pathamañhi yakkha,",
  "anya-e1101n1:127_0": "Pacchā tu desessasi kassa dhammaṁ;",
  "anya-e1101n1:128_0": "Dhammassa mayhaṁ tava maṁsalābhaṁ,",
  "anya-e1101n1:129_0": "Tvameva jānāhi yathā bhaveyyāti.",
  "anya-e1101n1:130_0": "Evaṁ vutte sakko devānamindo sādhu mahārāja ahameva yuttaṁ jānāmīti vatvā tassāvidūre tigāvutubbedhaṁ añjanavaṇṇaṁ mahantaṁ pabbataṁ māpetvā mahārāja imamāruyha pabbatamuddhaniṭṭhito mama mukhe patatu, ahaṁ patanthassa te dhammaṁ desessāmi, evaṁ sante tuyhaṁ dhammapaṭilābho, mayhaṁca maṁsapaṭilābho bhavissatīti.",
  "anya-e1101n1:130_1": "Taṁ sutvā mahāsatto anamatagge saṁsāre saṁsarato me sīhabyagghacchamacchakacchapavihaṅgādīnaṁ bhakkhabhūtassa jātīsu pamāṇaṁ natti, ajja mayā sambuddhassa dhammatthāya jīvitaṁ pariccajituṁ vaṭṭatīti cintetvā evamāha.",
  "anya-e1101n1:131_0": "27.",
  "anya-e1101n1:132_0": " Saṁsāravaṭṭesu vivaṭṭamānā,",
  "anya-e1101n1:133_0": "Papponti dukkhaṁ janatā anekā;",
  "anya-e1101n1:134_0": "Etañhi bho attano vā parassa,",
  "anya-e1101n1:135_0": "Atthāya nāhosi ahosi tucchaṁ.",
  "anya-e1101n1:136_0": "28.",
  "anya-e1101n1:137_0": " Tvamadinnahārī tica pāradāriko,",
  "anya-e1101n1:138_0": "Pāṇātipātīsi musā abhāsi;",
  "anya-e1101n1:139_0": "Tva majjapāyīti akāsi dosaṁ,",
  "anya-e1101n1:140_0": "Paggayha dukkhaṁ bahuso dadanti.",
  "anya-e1101n1:141_0": "29.",
  "anya-e1101n1:142_0": " Etañhi bho attano vā parassa,",
  "anya-e1101n1:143_0": "Atthāya nāhosi ahosi tucchaṁ;",
  "anya-e1101n1:144_0": "Rukkhā papātā papatitvakeci,",
  "anya-e1101n1:145_0": "Dubbandhiyā duggavisādanena.",
  "anya-e1101n1:146_0": "30.",
  "anya-e1101n1:147_0": " Byādhīhi nānākharavedanāhi,",
  "anya-e1101n1:148_0": "Maranti sattā utuvedanāhi;",
  "anya-e1101n1:149_0": "Etañhi bho attano vā parassa,",
  "anya-e1101n1:150_0": "Atthāya nāhosi ahosi tucchaṁ.",
  "anya-e1101n1:151_0": "31.",
  "anya-e1101n1:152_0": " Byagghacchamaccho ragakucchiyañhi,",
  "anya-e1101n1:153_0": "Matassa me natthi pamāṇasaṅkhā;",
  "anya-e1101n1:154_0": "Etañhi bho attano vā parassa,",
  "anya-e1101n1:155_0": "Atthāya nāhosi ahosi tucchaṁ.",
  "anya-e1101n1:156_0": "32.",
  "anya-e1101n1:157_0": " Etajja me ducca ja mattadānaṁ,",
  "anya-e1101n1:158_0": "Na hoti devissariyādikāya;",
  "anya-e1101n1:159_0": "Sabbaññubhāvaṁ pana pāpuṇitvā,",
  "anya-e1101n1:160_0": "Saṁsārato nittaraṇāya satte.",
  "anya-e1101n1:161_0": "33.",
  "anya-e1101n1:162_0": " Tvaṁ samma mayhaṁ bahuso pakārī,",
  "anya-e1101n1:163_0": "Tasmā tavetaṁ vacanaṁ karomi;",
  "anya-e1101n1:164_0": "Asaṁkito desaya mayhadhammaṁ,",
  "anya-e1101n1:165_0": "Samijjhate dāni manoratho teti.",
  "anya-e1101n1:166_0": "Evañca pana vatvā mahāsatto pabbatamāruyha ṭhito āha, ahamajja rajjena saddhiṁ jīvitañca sarīramaṁsañca saddhammatthāya dammīti somanassappatto hutvā samma dhammaṁ desehīti vatvā tasmiṁ mahādāṭhaṁ mahāmukhaṁ vivaritvā ṭhite tassābhimukho upapati.",
  "anya-e1101n1:166_1": "Atha sakko devānamindo somanasso acchariyappatto attabhāvaṁ vijahitvā alaṅkatadibbattabhāvaṁ māpetvā ākāse taruṇasuriyo viya obhāsamāno ākāsato patantaṁ mahāsattaṁ ubhohi hatthehi daḷhaṁ patigaṇhitvā devalokaṁ netvā paṇḍukambala silāsane nisīdāpetvā dibbamayehi gandhamālādīhi pūjetvā sayaṁ dhammaṁ sutvā pasanno pasannākāraṁ katvā kassapadasabalena desitāya aniccādiparidīpikāya.",
  "anya-e1101n1:167_0": "34.",
  "anya-e1101n1:168_0": " Aniccāva ta saṅkhārā, uppādavayadhammino;",
  "anya-e1101n1:169_0": "Uppajjitvā nirujjhanti, tesaṁ vūpasamo sukhoti.",
  "anya-e1101n1:170_0": "Gāthāya dhammadesanena tassa manorathaṁ matthakaṁ pāpetvā devaloke mahantaṁ sirivibhavaṁ dassetvā ānetvā sakarajjeyeva patiṭṭhāpetvā appamatto hoti mahārājāti ovaditvā devalokameva agamāsīti.",
  "anya-e1101n1:171_0": "35.",
  "anya-e1101n1:172_0": " Iti amitasiriṁ vā jīvitaṁ vāpi santo,",
  "anya-e1101n1:173_0": "Na sumariya pasatthaṁ dhammamevā caranti;",
  "anya-e1101n1:174_0": "Tanutara vibhavānaṁ appamāyūnamambho,",
  "anya-e1101n1:175_0": "Iha kusalapamādo ko nu tumhādisānanti.",
  "anya-e1101n1:176_0": "Dhammasoṇḍakavatthuṁ paṭhamaṁ.",
  "anya-e1101n1:177_0": "2. Migaluddakassa vatthumhi ayamānupubbikathā",
  "anya-e1101n1:178_0": "Ito kira eka tiṁsatime kappe sikhīnāma sammāsambuddho samatiṁsa pāramiyo pūretvā paramātisambodhiṁ patvā sadevakaṁ lokaṁ saṁsārakantārā uttārento dhammaratanavassaṁ vassāpento dhammabheriṁpaharanto dhammaketuṁ ussāpento ekasmiṁ samaye viveka manubrūhanto araññāyatanaṁ pāvisi, pavisitvā capana supupphitanāgapunnāgādinānātarusaṇḍamaṇḍite suphullasumanamālatippabhutinānālatākule anekavidhadipadacatuppadasaṅghanisevite ramaṇīye sītalasilātale catugguṇaṁ saṅghāṭiṁpaññapetvā nisīdi chabbaṇṇaraṁsīhi disaṁ pūrayanto, tadā tattha devabrahmanāgasupaṇṇādayo sannipatitvā dibbamayehi gandhamālādīhi bhagavantaṁ pūjayamānā thomayamānā namassamānā aṭṭhaṁsu, tasmiṁ panasamāgame bhagavā madhurassaraṁ nicchārento brahmaghosena catusaccapaṭisaṁyuttaṁ dhammaṁ deseti amatavassaṁ vassāpentoviya.",
  "anya-e1101n1:178_1": "Tadā eko migaluddako vanaṁ paviṭṭho migasūkare hantvā maṁsaṁ khādanto taṁ ṭhānaṁ patvā addasa bhagavantaṁ dhammaṁ desentaṁ.",
  "anya-e1101n1:178_2": "Disvā ekamantaṁ ṭhito dhammaṁ sutvā cittaṁ pasādetvā tato cuto devaloke nibbattitvā chasu kāmasaggesu manussesuca aparāparaṁ issariyaṁ anubhavanto imasmiṁ buddhuppāde sāvatthiyaṁ kulagehe nibbattitvā viññutaṁ patto bhagavato sāsane pabbajitvā ekadivasaṁ dhammaṁ desentassa bhagavato catusaccapati saṁyuttaṁ dhammakathaṁ sutvā catupaṭisambhidāhi arahattaṁ patvā ekadivasaṁ bhikkhusaṅghamajjhagato attano katakammappakāsanena pītivācamudāhari.",
  "anya-e1101n1:179_0": "1.",
  "anya-e1101n1:180_0": " E ka tiṁ se ito kappe,",
  "anya-e1101n1:181_0": "Loke uppajji nāyako;",
  "anya-e1101n1:182_0": "Pattiṁsa lakkhaṇātiṇṇo,",
  "anya-e1101n1:183_0": "Sambuddho sa sikhīvhayo.",
  "anya-e1101n1:184_0": "2.",
  "anya-e1101n1:185_0": " Jalanto dīparukkhova, sūriyova nabha muggato;",
  "anya-e1101n1:186_0": "Merurājāva sambuddho, janesaggo patāpavā.",
  "anya-e1101n1:187_0": "3.",
  "anya-e1101n1:188_0": " Pūretvā dhammanāvāyaṁ, sa nātho sakalaṁ pajaṁ;",
  "anya-e1101n1:189_0": "Patiṭṭhapento saṁsāra, kantārā santibhūmiyaṁ.",
  "anya-e1101n1:190_0": "4.",
  "anya-e1101n1:191_0": " Dhammaketuṁ samussento, hananto dhammadundubhiṁ;",
  "anya-e1101n1:192_0": "Satte dukkhā pamocento, vasī tattha jino vasī.",
  "anya-e1101n1:193_0": "5.",
  "anya-e1101n1:194_0": " Ekasmiṁ samaye nātho,",
  "anya-e1101n1:195_0": "Lokapajjotako jino;",
  "anya-e1101n1:196_0": "Vivekakāmo sambuddho,",
  "anya-e1101n1:197_0": "Surammaṁ kānanaṁ gato.",
  "anya-e1101n1:198_0": "6.",
  "anya-e1101n1:199_0": " Punnāganāgapūgādi, nānāpādapasaṁkulaṁ;",
  "anya-e1101n1:200_0": "Latā liṅgitasākhāhi, sā modakusumāyutaṁ.",
  "anya-e1101n1:201_0": "7.",
  "anya-e1101n1:202_0": " Kusumā modasammatta, chappadāli nisevitaṁ;",
  "anya-e1101n1:203_0": "Nānāmiga gaṇākiṇṇaṁ, mayūragaṇa naccitaṁ.",
  "anya-e1101n1:204_0": "8.",
  "anya-e1101n1:205_0": " Sītalacchodikāsādhu, supatitthajalāsayaṁ;",
  "anya-e1101n1:206_0": "Āsāra sāradhārāhi, nijjharāsata saṁkulaṁ.",
  "anya-e1101n1:207_0": "9.",
  "anya-e1101n1:208_0": " Gantvāna so mahāraññaṁ,",
  "anya-e1101n1:209_0": "Sītalaṁ sikatātalaṁ;",
  "anya-e1101n1:210_0": "Silātale nisinnosi,",
  "anya-e1101n1:211_0": "Vissajjento charaṁsiyo.",
  "anya-e1101n1:212_0": "10.",
  "anya-e1101n1:213_0": " Devā tattha samāgantvā, pūjesuṁ dvipaduttamaṁ;",
  "anya-e1101n1:214_0": "Dibbehi gandhamālāhi, naccehi turiyehica.",
  "anya-e1101n1:215_0": "11.",
  "anya-e1101n1:216_0": " Devadevo tadā deva, saṅghamajjhe nisīdiya;",
  "anya-e1101n1:217_0": "Catusacca madesesi, niccharaṁ madhuraṁ giraṁ.",
  "anya-e1101n1:218_0": "12.",
  "anya-e1101n1:219_0": " Tadāhaṁ luddako āsiṁ, migasūkaramārako;",
  "anya-e1101n1:220_0": "Migamaṁsena jivāmi, tena posemi dārake posentoputtadārake itikatthaci.",
  "anya-e1101n1:221_0": "13.",
  "anya-e1101n1:222_0": " Tadāhaṁ migavaṁ yāto,",
  "anya-e1101n1:223_0": "Sabāṇo sasarāsano;",
  "anya-e1101n1:224_0": "Addasaṁ virajaṁ buddhaṁ,",
  "anya-e1101n1:225_0": "Devasaṅghapurakkhataṁ.",
  "anya-e1101n1:226_0": "14.",
  "anya-e1101n1:227_0": " Candaṁva tārakākiṇṇaṁ, meruṁvaṇṇavamajjhagaṁ;",
  "anya-e1101n1:228_0": "Virocamāna māsīnaṁ, catusaccappakāsakaṁ.",
  "anya-e1101n1:229_0": "15.",
  "anya-e1101n1:230_0": " Ekapasse ṭhito tattha, assosiṁ dhammamuttamaṁ;",
  "anya-e1101n1:231_0": "Tattha cittaṁ pasādetvā, somanassaṁ pavedayiṁ.",
  "anya-e1101n1:232_0": "16.",
  "anya-e1101n1:233_0": " Ekatiṁse ito kappe,",
  "anya-e1101n1:234_0": "Yaṁ puññaṁ pasutaṁ mayā;",
  "anya-e1101n1:235_0": "Tenāhaṁ puññakammena,",
  "anya-e1101n1:236_0": "Jātosiṁ devayoniyaṁ.",
  "anya-e1101n1:237_0": "17.",
  "anya-e1101n1:238_0": " Sampattimanubhutvāna, chakāmagge parāparaṁ;",
  "anya-e1101n1:239_0": "Devasaṅghaparibbūḷho, vimāne ratanāmaye.",
  "anya-e1101n1:240_0": "18.",
  "anya-e1101n1:241_0": " Manussesuca yaṁ aggaṁ, tassa bhāgī bhavāmahaṁ;",
  "anya-e1101n1:242_0": "Bhoge me ūnatā natthi, saddhammasavaṇe phalaṁ.",
  "anya-e1101n1:243_0": "19.",
  "anya-e1101n1:244_0": " Imasmiṁ bhaddake kappe,",
  "anya-e1101n1:245_0": "Sāvattipuramuttame;",
  "anya-e1101n1:246_0": "Aḍḍhe mahaddhane sāle,",
  "anya-e1101n1:247_0": "Jātohaṁ udite kule.",
  "anya-e1101n1:248_0": "20.",
  "anya-e1101n1:249_0": " Mahatā parivārena, patto vuddhiṁca viññutaṁ;",
  "anya-e1101n1:250_0": "Cārikaṁ caramānohaṁ, patto jetavanaṁ varaṁ.",
  "anya-e1101n1:251_0": "21.",
  "anya-e1101n1:252_0": " Addasaṁ saha sissehi, nisinnaṁ sugataṁ tadā;",
  "anya-e1101n1:253_0": "Assosiṁ madhuraṁ dhammaṁ, catusaccappakāsakaṁ.",
  "anya-e1101n1:254_0": "22.",
  "anya-e1101n1:255_0": " Sutvāna madhuraṁ dhammaṁ, pabbajitvāna sāsane;",
  "anya-e1101n1:256_0": "A jarā maraṁ sītibhūtaṁ, patto nibbāṇamuttamaṁ.",
  "anya-e1101n1:257_0": "23.",
  "anya-e1101n1:258_0": " Sutaṁ ekamuhuttaṁ me, tadā dhammaṁ sudesitaṁ;",
  "anya-e1101n1:259_0": "Tenamhi caturāpāye, na jāto na kutobhayaṁ.",
  "anya-e1101n1:260_0": "24.",
  "anya-e1101n1:261_0": " Karamukkhippa vakkhāmi, karothe kagiraṁ mama;",
  "anya-e1101n1:262_0": "Mamo pamaṁ karitvāna, dhammaṁ suṇātha sādhukanti.",
  "anya-e1101n1:263_0": "Evañca pana vatvā satte dhammasavaṇe niyojesīti.",
  "anya-e1101n1:264_0": "25.",
  "anya-e1101n1:265_0": " Iti tanutarakālaṁ sādhu dhammaṁ suṇitvā,",
  "anya-e1101n1:266_0": "Adhigatavibhavānaṁ ānubhāvaṁ suṇitvā;",
  "anya-e1101n1:267_0": "Bhavavibhavasukhaṁ bho patthayantā kusītaṁ,",
  "anya-e1101n1:268_0": "Jahatha suṇatha dhammaṁ dullabhaṁ dullabhassāti.",
  "anya-e1101n1:269_0": "Migaluddakassa vatthuṁ dutiyaṁ.",
  "anya-e1101n1:270_0": "3. Tiṇṇaṁjanānaṁ vatthumhi ayamānupubbīkathā",
  "anya-e1101n1:271_0": "Jambudīpasmiṁ kira pubbe mahānidāgho ahosi, tadā nidāghasuriyena sakiraṇakarā vāpi pokkharaṇi nadī girikandaranijjharādīsu udakaṁ nissesaṁ katvā pītamiva udake parikkhīṇe macchakacchapādayo yebhuyyena vināsaṁ pattā.",
  "anya-e1101n1:271_1": "Atha mahāraññabhūmiyaṁ rukkhatiṇalabhādayo atīva milātā ahesuṁ.",
  "anya-e1101n1:271_2": "Migapakkhinopighammābhitattā pipāsito marīciṁ toyantimaññamānā itocitoca dhāvantā mahādukkhappattā ahesuṁ.",
  "anya-e1101n1:271_3": "Tadā eko suvapotako pipāsito tattha tattha pānīyaṁ pariyesanto mahāraññe ekasmiṁ pūtipādape saṭṭhiratane narakāvāṭe pānīyagandhaṁ ghāyitvā lobhena pātuṁ otiṇṇo atipānena bhāro tattheva patitvā uggantuṁ nāsakkhi.",
  "anya-e1101n1:271_4": "Athāparopi sappoca manussocāti dve janā tattheva patiṁsu, sappānāma vivekaṁ laddhāva attaṁ vijahanti.",
  "anya-e1101n1:271_5": "Tasmāyaṁ aladdhā vivekattaṁ uggantuṁ nāsakkhi. Anālambattā manussopi.",
  "anya-e1101n1:271_6": "Te uggantuṁ asakkontā maraṇabhayabhītā aññamañña maviheṭhentā tattheva vasiṁsu.",
  "anya-e1101n1:271_7": "Atheko barāṇasīvāsiko manusso vanaṁ paviṭṭho tatheva pānīyaṁ pariyesamāno taṁ ṭhānaṁ patvā te tayopi disvā kampamānahadayo valliyā piṭakaṁ bandhitvā sikkāya pakkhipitvā otāretvā te tayopi uddhari, athānena te amhākaṁ jīvitaṁ dinnanti somanassā tassevamāhaṁsu, sāmi mayaṁ tumhe nissāya jīvitaṁ labhimha, tumhe ito paṭṭhāya amhākaṁ sahāyo, mayampi te sahāyā, amhākaṁ vasanaṭṭhānāni āgantukāmāti vatvā tesu tāva suvapotako āha, sāmi bārāṇasiyaṁ dakkhiṇadvāre mahānigrodho atthi, tatthāhaṁ vasāmi, tava tathārūpe kicce sati mama santikamāgamma suvāti saddaṁkarohīti vatvā mettithiraṁ katvā pakkāmi, sappopi sammāhaṁ tasseva nigrodhassā vidūre mahantaṁ vammikaṁ atthi, tattha vasāmi, tavatthe sati tatthāgantvā dīghātisaddaṁ karohīti vatvā tathevapakkāmi, manussopi bārāṇasiyaṁ asukāyanāma vīthiyā asukagehe vasāmi, tavatthe sati mama santikaṁ āgacchāti vatvā pakkāmi, athā parabhāge so upakārako puriso attano kicce sañjāte mama sahāyānaṁ santikaṁ gamissāmīti saṅketānusārena gantvā nigrodhamūle ṭhito suvassa saddamakāsi, taṁ sutvā suvapotako vegenāgantvā tena saddhiṁ paṭisammoditvāsamma cirenā gatosi, āgatakāraṇaṁ me ācikkhāti āha.",
  "anya-e1101n1:271_8": "Sopāha sammāhaṁ jīvitu masakkonto puttadārake ñātīnaṁ paṭipādetvā tava santikamāgatomhiti, suvapotakopi sādhu samma tayā kataṁ mama santikamāgacchantena, tayā mama jīvitaṁ dinnaṁ, mayāpi tava jīvanupāyaṁ kātuṁ vaṭṭati, yāvāhaṁ āgacchāmi, tāvettha thokaṁ vissamāti vatvā pakkāmi jīvanupāyaṁ pariyesamāno, tasmiṁ kira samaye bārāṇasīrājā nagarato nikkhamma susajjituyyānaṁ pavisitvā sapariso kīḷitvā majjhantikasamaye suphullitaṁ pañcapadumasañchanvaṁ maṅgalapokkharaṇiṁ disvā nahāyitukāmo sabbābharaṇāni omuñcitvā rājapurise paṭipādetvā nahāyituṁ otari, tadā suvapotako taṁ ṭhānaṁ patto sākhantare nilīno rājapurisānaṁ pamādaṁ disvā rañño muttāhāraṁ ḍasitvā ākāsaṁ pakkhanditvā vegenāgantvā attano sahāyassa datvā appamatto imaṁ valañjehi sammāti vatvā adāsi, tato so naṁ gahetvā imaṁ kuhiṁ paṭisāmessāmīti cintonto mameko sahāyako antonagare vasati, tasmiṁ ṭhapessāmīti cintetvā yathāsaṅketamupagamma taṁ disvā paṭisanthāraṁ katvā suvapotakena kato pakāraṁ pakāsetvā imaṁ muttāhāraṁ sādhukaṁ ṭhapehīti vatvā adāsi, taṁkhaṇe rājā nahātvānulitto ābharaṇāni pilandhento muttāhāraṁ nāddasa.",
  "anya-e1101n1:271_9": "Tato rājapurisā antoca bahica parijane upaparikkhitvā muttāhāraṁ apassantā nagare bheriṁ carāpesuṁ, yo muttāhāraṁ passati, tassa rājā mahantaṁ yasaṁ dassatīti.",
  "anya-e1101n1:271_10": "Taṁ sutvā so mittadūbhī evaṁ cintesi, ahaṁcamhi dukkhito, yannūnāhaṁ muttāhāraṁ rañño dassetvā sukhena vaseyyaṁ, kimme etenāti tena kataṁ tathārūpaṁ upakāraṁ asallakkhento mahāmittadūbhī puriso rājapurise upasaṅkamma muttahāraṁ attano santike ṭhapitabhāvaṁ kathesi, bho mama santike eko puriso muttahāraṁ ṭhapesīti.",
  "anya-e1101n1:271_11": "Evaṁ asappurisasaṁsaggoti, tathāhi.",
  "anya-e1101n1:272_0": "1.",
  "anya-e1101n1:273_0": " Yathā saṁvaḍḍhito nimbo, madhukhīro dasiñcanā;",
  "anya-e1101n1:274_0": "Na yāti madhuraṁ taṁ vo, pakāra masataṁ kataṁ.",
  "anya-e1101n1:275_0": "2.",
  "anya-e1101n1:276_0": " Sīsenu daka mādāya, vaḍḍhitopi nuhītaru;",
  "anya-e1101n1:277_0": "Na yāti madhuraṁ taṁvo, pakāramasataṁ kataṁ.",
  "anya-e1101n1:278_0": "3.",
  "anya-e1101n1:279_0": " Niccaṁ khīrodapānena, vaḍḍhito siviso yathā;",
  "anya-e1101n1:280_0": "Visaṁva parivatteti, tathā nīcopakārakaṁ.",
  "anya-e1101n1:281_0": "4.",
  "anya-e1101n1:282_0": " Yathāttanā kato aggi, sītalaṁ na dade khalu;",
  "anya-e1101n1:283_0": "Tathā nīce kataṁ kāraṁ, aggīva dahate tanuṁ.",
  "anya-e1101n1:284_0": "5.",
  "anya-e1101n1:285_0": " Tasmā upaparikkhitvā, hāvabhāvena buddhiyā;",
  "anya-e1101n1:286_0": "Kātabbā metti jantūhi, nāmitto labhatesukhanti.",
  "anya-e1101n1:287_0": "Athassa mittadubhino vacanena rājapurisā muttāhāraṁcataṁca gahetvā sabhaṇḍakaṁ purisaṁ dassesuṁ.",
  "anya-e1101n1:287_1": "Atha rājā sabhaṇḍakaṁ coraṁ disvā kuddho imaṁ netvā dakkhiṇadvāre jīvasūle uttāsethāti āṇāpesi, rājapurisā tassa rājāṇaṁ karonto agamaṁsu, tehi nīyamāno puriso dakkhiṇadvārā nikkhamma sappasahāyaṁ saritvā appevanāme tassa santikā kiñci sotthi bhaveyyāti pubbe vuttasaṅketā nusārena vammikaṁ disvā samma dīghāti saddamakāsi, so vammikā nikkhammataṁ tathā niyamānaṁ disvā saṁviggo dukkhappatto sahāyassame ajja avassayena upatthambhaṁ bhavituṁ vaṭṭatīti taṁ samassāsetvā attabhāvaṁ vijahitvā aññataravesena rājapurise upasaṅkamma imaṁ purisaṁ muhuttaṁmā mārethāti daḷhaṁ vatvā muhuttena rañño aggamahesiyā vasanaṭṭhānaṁ gantvā sappavaṇṇena deviṁ ḍasitvā tāya visena mucchitakāle manussavaṇṇena vajjhappatto visosadhaṁ jānātitī vatvā taṁkhaṇeva sahāyassa santikaṁ gantvā raññā tava pakko sitakāle gantvā udakappasatena deviyā sarīre paharitvā nibbisaṁ karāhīti vatvā pakkāmi, atha rājā visavejja pariyesanto taṁ pavattiṁ sutvā vajjhappattaṁ ānethāti āṇāpetvā deviyā nibbisaṁ karothāti āha, so nāgarājena vuttanayena nibbisamakāsi, sā sukhitā arogā ahosi, rājā taṁ disvā tuṭṭho tassa khettavatthuyānavāhanādidānena mahāsakkāramakāsi, atha so rājānaṁ upasaṅkamma attanā kataṁ sabbaṁ pakāsesi. Tena vuttaṁ.",
  "anya-e1101n1:288_0": "6.",
  "anya-e1101n1:289_0": " Ekadāhaṁ mahārāja, vanaṁ kammena kenaci;",
  "anya-e1101n1:290_0": "Gatoddasaṁ mahāvāṭe, patitaṁ suvapotakaṁ.",
  "anya-e1101n1:291_0": "7.",
  "anya-e1101n1:292_0": " Atho ragaṁ manussaṁca;",
  "anya-e1101n1:293_0": "Dukkhappatte khudāpare;",
  "anya-e1101n1:294_0": "Ukkhipiṁ karuṇāyāhaṁ;",
  "anya-e1101n1:295_0": "Te me vocuṁ tadā tayo.",
  "anya-e1101n1:296_0": "8.",
  "anya-e1101n1:297_0": " Adāsi jīvamamhākaṁ, upakārosi no tuvaṁ;",
  "anya-e1101n1:298_0": "Tava kicce samuppanne, amhākaṁ ehi santikaṁ.",
  "anya-e1101n1:299_0": "9.",
  "anya-e1101n1:300_0": " Evaṁ tehi pavuttohaṁ, agañchiṁ suvasantikaṁ;",
  "anya-e1101n1:301_0": "Tena katūpakārohaṁ, manussassāpi santikaṁ.",
  "anya-e1101n1:302_0": "10.",
  "anya-e1101n1:303_0": " Tenāhaṁ maraṇappatto, addasaṁ uragādhipaṁ;",
  "anya-e1101n1:304_0": "Sodāsi jīvitaṁ mayhaṁ, alatthaṁ aladdha itisabbattha vipulaṁ dhanaṁ.",
  "anya-e1101n1:305_0": "11.",
  "anya-e1101n1:306_0": " Sujano nāvamantabbo, khuddakoti narādhipa;",
  "anya-e1101n1:307_0": "Suvoca uragocete, mittadhamme patiṭṭhitā.",
  "anya-e1101n1:308_0": "12.",
  "anya-e1101n1:309_0": " Kāraṇaññū manusseso,",
  "anya-e1101n1:310_0": "Amhehi samajātiko;",
  "anya-e1101n1:311_0": "Katūpakāro evampi,",
  "anya-e1101n1:312_0": "Diso jāto narādhamo.",
  "anya-e1101n1:313_0": "13.",
  "anya-e1101n1:314_0": " Akasmā deva kuppanti, pasīdantinimittato;",
  "anya-e1101n1:315_0": "Sīlaṁ hetamasādhūnaṁ, bālānamavijānataṁ.",
  "anya-e1101n1:316_0": "14.",
  "anya-e1101n1:317_0": " Manussāpi mahārāja, keci vissāsiyā na ve;",
  "anya-e1101n1:318_0": "Tiracchānāpi honteva, ajimhamanasāsaṭhāti.",
  "anya-e1101n1:319_0": "Evaṁ so attano pavattiṁ kathesi, rājā taṁ sutvā pasanno imassa purisassa mahantaṁ gehaṁ katvā mahāparihāraṁ karothāti āṇāpesi, so pana mama gehaṁ nigrodhassa ca vammikassa ca antare karothāti vatvā tathā kāretvā tattha vasanto rājūpaṭṭhānaṁ karonto tehi sahāyehi saddhiṁ sammodamāno yāvajīvaṁ vasitvā āyu pariyosāne tehi saddhiṁ yathākammaṁ gatoti.",
  "anya-e1101n1:320_0": "15.",
  "anya-e1101n1:321_0": " Iti patitasukhamhā aṅgato vā dhanamhā,",
  "anya-e1101n1:322_0": "Paramatarapatiṭṭhā honti mittā sakhānaṁ;",
  "anya-e1101n1:323_0": "Virahitasakhinaṁ bho natthi yasmābhivuddhi,",
  "anya-e1101n1:324_0": "Ciṇutha kusaladhammaṁ mittavantā mahantaṁ.",
  "anya-e1101n1:325_0": "Tiṇṇaṁ janānaṁ vatthuṁ tatiyaṁ.",
  "anya-e1101n1:326_0": "4. Buddheniyā vatthumhi ayamānupubbīkathā",
  "anya-e1101n1:327_0": "Jambudīpe kira pubbe pāṭaliputtanagare sattāsītīkoṭinihitadhanaṁ ekaṁ seṭṭhikulaṁ ahosi, tassa pana seṭṭhino ekāyeva dhītā ahosi nāmena buddhenināma, tassā sattavassikakāle mātāpitaro kālamakaṁsu, tasmiṁ kule sabbaṁ sāpateyyaṁ tassāyeva ahosi, sā kira abhirūpā pāsādikā paramāya vaṇṇapokkharatāya samannāgatā devaccharapaṭibhāgā piyāca ahosi manāpā, saddhā pasannā ratanattayamāmikā paṭivasati, tasmiṁ pana nagare seṭṭhisenāpatiuparājādayo taṁ attano pādaparicārikaṁ kāmayamānā manusse pesesuṁ paṇṇākārehi saddhiṁ, sā taṁ sutvā cintesi, mayhaṁ mātāpitaro sabbaṁ vibhavaṁ pahāya matā, mayā pana tathā agantabbaṁ, kiṁ me patikulena, kevalaṁ vittavināsāya bhavati, mayā pani maṁ dhanaṁ buddhasāsaneyeva nidahituṁ vaṭṭatīti cintesi, cintetvā ca pana tesaṁ na mayhaṁ patikulenatthoti paṭikkhipi, sā tato paṭṭhāya mahādānaṁ pavattentī samaṇabrahmaṇe santappesi, tenettha.",
  "anya-e1101n1:328_0": "1.",
  "anya-e1101n1:329_0": " Catuddisāyātajinatrajānaṁ,",
  "anya-e1101n1:330_0": "Āpānabhūtaṁ gharamāsi tassā;",
  "anya-e1101n1:331_0": "Yadicchita ppaccayalābha hetu,",
  "anya-e1101n1:332_0": "Devaddumovāsi mahānubhāvo.",
  "anya-e1101n1:333_0": "2.",
  "anya-e1101n1:334_0": " Pupphūpahārādi vitānalaṅkatā,",
  "anya-e1101n1:335_0": "Padīpa paññatta subhāsanāvalī;",
  "anya-e1101n1:336_0": "Sukhāsanāsīna vasīhilaṅkatā,",
  "anya-e1101n1:337_0": "Tassāsi tasmiṁ varadānasālā.",
  "anya-e1101n1:338_0": "3.",
  "anya-e1101n1:339_0": " Sudhotahatthā sucipuññacittā,",
  "anya-e1101n1:340_0": "Sadādarā rakkhitapañcasīlā;",
  "anya-e1101n1:341_0": "Buddhenināmā karuṇā guṇaggā,",
  "anya-e1101n1:342_0": "Adā mahādānavaraṁ pasatthanti.",
  "anya-e1101n1:343_0": "Athāparabhāge eko assavāṇijako assa-vāṇijjāya pubbantāparantaṁ gacchanto āgamma imissā gehe nivāsaṁ gaṇhi, atha so vāṇijo taṁ disvā dhītusinehaṁ pati ṭṭhā pe tvā gandhamālavatthālaṅkārādīhi tassā upakārako hutvā gamanakāle amma etesu assesu tava ruccanakaṁ assaṁ gaṇhāhīti āha, sāpi asse oloketvā ekaṁ sindhavapotakaṁ disvā etaṁ me dehīti āha, vāṇijo amma eso sindhavapotako, appamattā hutvā paṭijaggāhīti vatvā taṁ paṭipādetvā agamāsi.",
  "anya-e1101n1:343_1": "Sāpi taṁ paṭijaggamānā ākāsagāmibhāvaṁ ñatvā sammā paṭijaggantī evaṁ cintesi, puññakaraṇassa me sahāyo laddhoti, agatapubbāca me bhagavato samāraṁ mārabalaṁ vidhametvā buddhabhūtassa jayamahābodhibhūmi, yannūnāhaṁ tattha gantvā bhagavato jayamahābodhiṁ vandeyyanti cintetvā ba hū rajatasuvaṇṇamālādayo kārāpetvā ekadivasaṁ assa mabhiruyha ākāsena gantvā bodhimālake ṭhatvā āgacchantuayyā suvaṇṇamālā pūjetuṁti ugghosesi. Tenettha.",
  "anya-e1101n1:344_0": "4.",
  "anya-e1101n1:345_0": " Yato paṭṭhāyahaṁ buddha, sāsane suddhamānasā;",
  "anya-e1101n1:346_0": "Pasannā tena saccena, mamānuggahabuddhiyā.",
  "anya-e1101n1:347_0": "5.",
  "anya-e1101n1:348_0": " Āgacchantu namassantu, bodhiṁ pūjentu sādhukaṁ;",
  "anya-e1101n1:349_0": "Soṇṇamālāhi sambuddha, puttā ariyasāvakā.",
  "anya-e1101n1:350_0": "6.",
  "anya-e1101n1:351_0": " Sutvā taṁ vacanaṁ ayyā, bahū sīhaḷavāsino;",
  "anya-e1101n1:352_0": "Āgamma nabhasā tattha, vandiṁ suca mahiṁsucāti.",
  "anya-e1101n1:353_0": "Tato ppatuti sā kumārikā buddhasāsane atīva pasannā niccameva assa mabhiruyha āgantvā ariyehi saddhiṁ mahābodhiṁ suvaṇṇamālāhi pūjetvā gacchati, atha pāṭaliputtanagaropavane vanacarā tassā abhiṇhaṁ gacchantiyā ca āgacchantiyā ca rūpasampattiṁ disvā rañño kathesuṁ.",
  "anya-e1101n1:353_1": "Mahārāja evarūpā kumārikā assa mabhiruyha āgantvā nibaddhaṁ vanditvā gacchati.",
  "anya-e1101n1:353_2": "Devassānurūpā aggamahesī bhavitunti, rā jā taṁ sutvā tenahi bhaṇe gaṇhatha naṁ kumāriṁ, mama aggamahesiṁ karomīti purise payojesi, tena payuttapurisā bodhipūjaṁ katvā āgacchantiṁ gaṇhāmāti tattha nilīnā gahaṇasajjā aṭṭhaṁsu, tadā sā kumārikā assa mabhiruyha mahābodhimaṇḍaṁ gantvā vītarogehi saddhiṁ pupphapūjaṁ katvā vanditvā nivatti, atha tesu eko dhammarakkhita ttheronāma tassā eva māha, bhagini taṁ antarāmagge corā gaṇhitukāmā ṭhitā, asukaṭṭhānaṁ patvā appamattā sīghaṁ gacchāti, sāpi gacchantī taṁ ṭhānaṁ patvā corehi anubandhitā assassa paṇhiyā saññaṁ datvā pakkāmi, corā pacchato pacchato anubandhiṁsu.",
  "anya-e1101n1:353_3": "Asso vegaṁ ja ne tvā ākāsa mullaṅghi, kumārikā vegaṁ sandhāretuṁ asakkontī assassa piṭṭhito parigalitvā patantī mayā katūpakāraṁ sara puttāti āha, so patantiṁ disvā vegenā gantvā piṭṭhiyaṁ nisīdāpetvā ākāsato netvā sa ka ṭṭhā ne yeva patiṭṭhāpesi. Tasmā.",
  "anya-e1101n1:354_0": "7.",
  "anya-e1101n1:355_0": " Tiracchānagatāpevaṁ, sarantā upakārakaṁ;",
  "anya-e1101n1:356_0": "Na jahantīti mantvāna, kataññū hontu pāṇinoti.",
  "anya-e1101n1:357_0": "Tato sā kumārikā sattā sītikoṭidhanaṁ buddhasāsaneyeva cajitvā yāvajīvaṁ sīlaṁ rakkhitvā uposathakammaṁ ka tvā ta to cutā sutta ppabuddho viya devaloke nibbattīti.",
  "anya-e1101n1:358_0": "8.",
  "anya-e1101n1:359_0": " Atitaruṇavayā bho mātugāmāpi evaṁ,",
  "anya-e1101n1:360_0": "Vividhakusalakammaṁ katva saggaṁ vajanti;",
  "anya-e1101n1:361_0": "Kusalaphalamahantaṁ maññamānā bhavantā,",
  "anya-e1101n1:362_0": "Bhavatha katha mupekkhā dānamānādikamme.",
  "anya-e1101n1:363_0": "Buddheniyā vatthuṁ catutthaṁ.",
  "anya-e1101n1:364_0": "5. Ahituṇḍikassa vatthumhi ayamānupubbīkathā",
  "anya-e1101n1:365_0": "Imasmiṁ kira bhaddakappamhi amhākaṁ kira bhagavato pubbe kassaponāma satthā loke uppajjitvā sadevakaṁ lokaṁ saṁsārasāgarā tāretvā sabbabuddhakiccāni niṭṭhapetvā atthaṁ gato divasakaroviya setabyamhi anupādisesāya nibbāṇadhātuyā parinibbāyi, tadā sakalajambudīpavāsino manussā sannipatitvā ekekaṁ suvaṇṇiṭṭhakaṁ koṭiagghanakaṁ ratanavicittaṁ bahicinanatthāya ekekaṁ aḍḍhakoṭiagghanakaṁ abbhantarūpapūraṇatthaṁ manosilāya mattikākiccaṁ karontā yojanabbedhaṁ thūpaṁ katvā mahantaṁ sakkāraṁ karonti.",
  "anya-e1101n1:365_1": "Tadā eko ahituṇḍiko gāmanigamarājadhānīsu sappe kīḷāpetvā jīvikaṁ kappento ekaṁ gāmakaṁ patvā tattha sappe kīḷāpetvā santuṭṭhehi gāmavāsīhi dinnavividhopāyano khādanīyabhojanīyaṁ khā di tvā bhuñjitvā tattheva nivāsaṁ gahetvā nisīdi.",
  "anya-e1101n1:365_2": "Tasmiṁ kira gāmake manussā yebhuyyena ratanattayamāmakā.",
  "anya-e1101n1:365_3": "Tasmā te rattibhāge sayantā ‘‘namo buddhāyāti’’ evamādiṁ vadanti.",
  "anya-e1101n1:365_4": "So pana ahituṇḍiko micchādiṭṭhiko tiṇṇaṁ ratanānaṁ guṇaṁ na jānāti.",
  "anya-e1101n1:365_5": "Tasmā tesaṁ taṁ vacanaṁ sutvā sayampi ke ḷiṁ kurumāno parihāsavasena ‘‘namo buddhāyāti’’ vadati, athekadivasaṁ so attano kīḷāpanasamatthaṁ ekaṁ sappaṁ bhattha tattha pariyesamāno āhiṇḍati.",
  "anya-e1101n1:365_6": "Tadā eko nāgarājā kassapadasabalassa thū paṁ ga ntvā vanditvā ekaṁ vammikaṁ pavisati.",
  "anya-e1101n1:365_7": "Taṁ di svā ahituṇḍiko vegenā gantvā nāgarājaṁ gaṇhituṁ mantaṁ parijapi, so mantaṁ sutvā kujjhitvā taṁ māretukāmo anubandhi, taṁ di svā ahituṇḍiko ve ge na palāyanto ekasmiṁ pāsāṇe pakkhalitvā patamāno pubbevuttaparihāsa vacanaparicayena ‘‘namo buddhāyāti’’ vadanto pati.",
  "anya-e1101n1:365_8": "Tassa taṁ vacanaṁ anubandhantassa nāgarañño sotapathe amataṁviya pati.",
  "anya-e1101n1:365_9": "Atha so ratanattayagāravena tasmiṁ kodhaṁ nibbāpetvā samma mā bhāyi.",
  "anya-e1101n1:365_10": "Ahaṁ ratanattayamantānubhāvapāsena baddho.",
  "anya-e1101n1:365_11": "Tasmā tu vaṁ ḍasituṁ mayhaṁ ananurūpaṁ.",
  "anya-e1101n1:365_12": "Ajja ta yi pasannomhi, paṇṇākāraṁ tedammi, gaṇhāti tīṇi suvaṇṇapupphāni adāsi.",
  "anya-e1101n1:365_13": "Evaṁ ratanattayaṁ nāma ghorāsivisānampi sappānaṁ manaṁ pīṇeti. Honti cettha.",
  "anya-e1101n1:366_0": "1.",
  "anya-e1101n1:367_0": " Buddhoti vacanaṁ seṭṭhaṁ, buddhoti pada muttamaṁ;",
  "anya-e1101n1:368_0": "Natthi tena samaṁ loke, aññaṁ sotarasāyanaṁ.",
  "anya-e1101n1:369_0": "2.",
  "anya-e1101n1:370_0": " Dhammotivacanaṁ seṭṭhaṁ, dhammoti padamuttamaṁ;",
  "anya-e1101n1:371_0": "Natthi tena samaṁ loke, aññaṁ sotarasāyanaṁ.",
  "anya-e1101n1:372_0": "3.",
  "anya-e1101n1:373_0": " Saṅghoti vacanaṁ seṭṭhaṁ, saṅghoti padamuttamaṁ;",
  "anya-e1101n1:374_0": "Natthi tena samaṁ loke, aññaṁ sotarasāyanaṁ.",
  "anya-e1101n1:375_0": "4.",
  "anya-e1101n1:376_0": " Tassa mukhaṁ mukhaṁ nāma, yaṁ vattati mukhe sadā;",
  "anya-e1101n1:377_0": "Dullabhaṁ buddhavacanaṁ, sabbasampattidāyakaṁ.",
  "anya-e1101n1:378_0": "5.",
  "anya-e1101n1:379_0": " Tassa mano mano nāma, yaṁ ce manasi vattati;",
  "anya-e1101n1:380_0": "Dullabhaṁ buddhavacanaṁ, sabbasampattidāyakaṁ.",
  "anya-e1101n1:381_0": "6.",
  "anya-e1101n1:382_0": " Tameva kavacaṁ dehe, tameva maṇi kāmado;",
  "anya-e1101n1:383_0": "Tameva surabhī dhenu, tameva surapādapo.",
  "anya-e1101n1:384_0": "7.",
  "anya-e1101n1:385_0": " Tasseva sotaṁ sotaṁva, yaṁ suṇāti jano ayaṁ",
  "anya-e1101n1:386_0": "Dullabhaṁ buddhavacanaṁ, sabbasampattidāyakaṁ.",
  "anya-e1101n1:387_0": "8.",
  "anya-e1101n1:388_0": " Evaṁ vidho rago ghoro, haḷāhaḷaviso sadā;",
  "anya-e1101n1:389_0": "Buddhoti vacanaṁ sutvā, santuṭṭho dāsi jīvitaṁ.",
  "anya-e1101n1:390_0": "9.",
  "anya-e1101n1:391_0": " Soṇṇapupphattayaṁcāpi, mahagghaṁ bahalaṁ adā;",
  "anya-e1101n1:392_0": "Passa buddhoti vācāya, ānubhāvamahantatanti.",
  "anya-e1101n1:393_0": "Atha nāgarājā tassa tāni suvaṇṇapupphāni datvā evamāha.",
  "anya-e1101n1:393_1": "Samma etesu ekaṁ tava puññattāya ekaṁ mama puññatthāya pūjehi.",
  "anya-e1101n1:393_2": "Itarena yāvajīvaṁ sukhena jīvanto puttadāre posento dānādīsu appamajjanto jīvikaṁ kappehi.",
  "anya-e1101n1:393_3": "Mā hīnakamme byavaṭo hohi, micchādiṭṭhiñca pajahāti ovaditvā pakkāmi.",
  "anya-e1101n1:393_4": "Ahituṇḍikopi somanassappatto tena vuttanayeneva dvihi pupphehi cetiyaṁ pūjetvā ekena sa ha ssaṁ labhitvā te na puttadāre posento kapaṇaddhikavaṇibbakādīnaṁ dānaṁ dento ahituṇḍikakammaṁ pahāha kusalameva upacinanto āyupariyosāne saggaparāyano ahosi.",
  "anya-e1101n1:394_0": "10.",
  "anya-e1101n1:395_0": " Iti aviditasatto kiñci buddhānubhāvaṁ,",
  "anya-e1101n1:396_0": "Labhati dhanavisesaṁ yassa nāmappakāsā;",
  "anya-e1101n1:397_0": "Viditajananikāyo kinnu tassānubhāvaṁ,",
  "anya-e1101n1:398_0": "Na lapati jinanāmaṁ kicca maññappahāyāti.",
  "anya-e1101n1:399_0": "Ahituṇḍikassa vatthuṁ pañcamaṁ.",
  "anya-e1101n1:400_0": "6. Saraṇattherassa vatthumhi ayamānupubbīkathā",
  "anya-e1101n1:401_0": "Sāvatthiyaṁ kira sumano nāme ko gahapati ahosi.",
  "anya-e1101n1:401_1": "Tassa bhariyā sujampatikā nāma.",
  "anya-e1101n1:401_2": "Te agāraṁ ajjhāvasantā aparabhāge puttaṁca dhītaraṁca labhiṁsu.",
  "anya-e1101n1:401_3": "Atha tesaṁ daharakāleyeva mātāpitaro kālaṁ karontā jeṭṭhakaṁpakkositvā mayaṁ putta tuvaṁ patirūpe ṭhāne nivesituṁ nāsakkhimha, yaṁ no ghare vibhavaṁ, sabbaṁ taṁ gaṇha.",
  "anya-e1101n1:401_4": "Imāyaca te kaṇiṭṭhikāya vuddhiṁtvameva jānāhīti vatvā jeṭṭhakassa hatthe kaṇiṭṭhikāya hatthaṁ ṭhapetvā kālamakaṁsu.",
  "anya-e1101n1:401_5": "Atha so mātāpitunnaṁ accayena āḷāhanakiccaṁ katvā vasanto kālantarena kaṇiṭṭhikaṁ patirūpena kulena sambandhitvā sayampi dārapariggahamakāsi.",
  "anya-e1101n1:401_6": "Athāparabhāge tassa kaṇiṭṭhikā gabbhinī hutvā ekadivasaṁ sāmikaṁ āha, sāmi mama bhātaraṁ daṭṭhukāmāmhīti.",
  "anya-e1101n1:401_7": "Sopi sādhu bhaddeti anurūpena paṇṇākārena tāya saddhiṁ nikkhami.",
  "anya-e1101n1:401_8": "Tadā pana bhagavā sunivattho supāruto bhikkhusaṅghaparivuso piṇḍāya nagaraṁ pāvisi chabbaṇṇaghanabuddharaṁsiyo vissajjento, ta to te bhagavantaṁ disvā pasannacittā pañcapatiṭṭhitena vanditvā aṭṭhaṁsu, atha sattā tesaṁ jayampatikānaṁ upanissayasampattiṁdisvā te saraṇesuca sīlesuca patiṭṭhāpetvā evamāha, kadāci vo dukkhe uppanne tathāgato anussaritabboti. Tathāhi.",
  "anya-e1101n1:402_0": "1.",
  "anya-e1101n1:403_0": " Yaṁkiñci bhayamuppannaṁ, rājacorādisambhavaṁ;",
  "anya-e1101n1:404_0": "Tadā sareyya sambuddhaṁ, nicchantota dupaddavaṁ.",
  "anya-e1101n1:405_0": "2.",
  "anya-e1101n1:406_0": " Yaṁ ve upaddavaṁ hoti, yakkhapetā disambhavaṁ;",
  "anya-e1101n1:407_0": "Tadā sareyya sambuddhaṁ, nicchanto tadupaddavaṁ.",
  "anya-e1101n1:408_0": "3.",
  "anya-e1101n1:409_0": " Sīhabyagghataracchādi, puṇḍarīkādisambhavaṁ;",
  "anya-e1101n1:410_0": "Tadā sareyya sambuddhaṁ, nicchanto tadupaddavaṁ.",
  "anya-e1101n1:411_0": "4.",
  "anya-e1101n1:412_0": " Yamātapaggi vātādi, udakāsanisambhavaṁ;",
  "anya-e1101n1:413_0": "Tadā sareyya sambuddhaṁ, nicchanto tadupaddavaṁ.",
  "anya-e1101n1:414_0": "5.",
  "anya-e1101n1:415_0": " Pajjarādīhi rogehi, visamo tuhisambhavaṁ;",
  "anya-e1101n1:416_0": "Tadā sareyya sambuddhaṁ, nicchanto tadupaddavaṁ.",
  "anya-e1101n1:417_0": "6.",
  "anya-e1101n1:418_0": " Maccunā ce yadā yuddhaṁ, kare tenāpi jantunā;",
  "anya-e1101n1:419_0": "Saritabbo tadā buddho, patthentenattano jayanti.",
  "anya-e1101n1:420_0": "Tato te bhagavato vacanaṁ paṭinanditvā vanditvā agamaṁsu.",
  "anya-e1101n1:420_1": "Atha jeṭṭhako āgate te disvā yathānurūpaṁ sakkāra makāsi.",
  "anya-e1101n1:420_2": "Tassā sāmiko katipāhaṁ tattha vasitvā bhariyaṁ jeṭṭhakassa paṭipādetvā mama gāme kiccaṁ atthīti vatvā pakkāmi.",
  "anya-e1101n1:420_3": "Athassā bhātā bhariyaṁ pakkositvā āha bhadde imissā sabbaṁ kattabbaṁ karohīti.",
  "anya-e1101n1:420_4": "Sā tato paṭṭhāya tassā udakanna pānā dinā veyyāvaccaṁ kurumānā etissā hatthapādagīvūpagesu ābharaṇesu lobhaṁ uppādetvā taṁ vūpasametuṁ asakkontī āhārū pacchedaṁ katvā gilānāviya mañcakaṁ upagūhitvā nipati.",
  "anya-e1101n1:420_5": "Atha so gehaṁ gantvā taṁ tathā sayitaṁ disvā mañcake nisinno kiṁ bhadde aphāsukanti pucchi, sā tuṇhī hutvā katipayavāre pucchitā na sakkā kathetunti āha.",
  "anya-e1101n1:420_6": "Puna sāmikena gāḷhaṁ nibandhite sā cintesi, ujukaṁ mayā tassā piḷandhanaṁ patthemīti vutte na ppatirupaṁ, tassā pañcamadhura maṁsaṁ patthemīti vutte taṁ māressati, tadā piḷandhanāni mayhamevāti, tato sāmi tava kaṇiṭṭhikāya pañcamadhuramaṁsaṁ patthemi, alabhamānāya me jīvitaṁ natthīti āha, taṁ sutvā so anekapariyāyena manussamāraṇaṁ nāma bhāriyanti vatvā nivārentopi nivāretuṁ nāsakkhi, atha tāya paṭibaddhacitto kāmamucchito mohamūḷho hutvā sādhu labhissasīti tassā vacanaṁ sampaṭicchi. Tathāhi.",
  "anya-e1101n1:421_0": "7.",
  "anya-e1101n1:422_0": " Hāyanti idhalokatthā, hāyanti pāralokikā;",
  "anya-e1101n1:423_0": "Hāyanti mahatā atthā, ye itthīnaṁ vasaṅgatā.",
  "anya-e1101n1:424_0": "8.",
  "anya-e1101n1:425_0": " Esā mātā pitā eso, bhaginī bhātaro ime;",
  "anya-e1101n1:426_0": "Garutabbe na jānanti, ye itthīnaṁ vasaṅgatā.",
  "anya-e1101n1:427_0": "9.",
  "anya-e1101n1:428_0": " Kāraṇākāraṇantetaṁ, kattabbaṁvā na vā idaṁ;",
  "anya-e1101n1:429_0": "Kāmandhattā na jānanti, ye itthīnaṁ vasaṅgatā.",
  "anya-e1101n1:430_0": "10.",
  "anya-e1101n1:431_0": " Pāṇaṁ vā atipātenti, honti vā pāradārikā;",
  "anya-e1101n1:432_0": "Bhāsanti alikaṁ vācaṁ, ye itthīnaṁ vasaṅgatā.",
  "anya-e1101n1:433_0": "11.",
  "anya-e1101n1:434_0": " Sandhicchedādikaṁ theyyaṁ, majjapānaṁca pesunaṁ;",
  "anya-e1101n1:435_0": "Karonti sāhasaṁ sabbaṁ, ye itthīnaṁ vasaṅgatā.",
  "anya-e1101n1:436_0": "12.",
  "anya-e1101n1:437_0": " Aho acchariyaṁ loke, sarantānaṁ bhayā vahaṁ;",
  "anya-e1101n1:438_0": "Bhariyāya vasaṁ gantvā, sodariṁhantumicchatīti.",
  "anya-e1101n1:439_0": "Atha so sāhasiko puriso bhagini eva māha, ehi amma amhākaṁ mātāpitunnaṁ iṇaṁ sādhessāma, appevanāma no disvā iṇāyikā iṇaṁ dassantīti, taṁ sutvā tāya sampaṭicchite sukhayānake nisīdāpetvā iṇāyikānaṁ gāmaṁ gacchanto viya mahāaṭaviṁpatvā yānaṁ maggā okkamma ṭhapetvā viravantimeva naṁ hatthe gahetvā chindissāmīti cintetvā kese gahetvā bhūmiyaṁ pātesi, tasmiṁ khaṇe tassā kammajavātā caliṁsu.",
  "anya-e1101n1:439_1": "Sā bhātulajjāya sāmi kammajavātā me caliṁsu, yā vā haṁ vijāyāmi, tāva upadhārehīti vadantīpi apanetuṁ asakkontī puttaṁ vijāyi, atha so taṁ samīpe vaṭarukkhamūle māressāmīti cikure gahetvā ākaḍḍhi, tasmiṁ kāle sā sāmi tava bhāgineyyassa mukhaṁ oloketvā tassa sinehenāpi maṁ na mārehīti vadantī yāci, atha so kakkhaḷo tassā taṁ kāruṇikavacanaṁ asuṇanto viya māretuṁ ussahateva, tato sā kumārikā attano asaraṇā cintesi, mama saddenā gantvā yo koci mama bhātu anayaṁ kareyya, taṁ na ppatirūpanti bhātusinehena nissaddā attanā gatitasaraṇaṁ āvajjamānā nipajji, athassā bhā ta ri mettānubhāvenaca anussaritasaraṇānubhāvenaca tasmiṁ nigrodhe adhivatthā devatā evarūpo mātugāmo ettha māritā abhavissā, addhāhaṁ devasamāgamaṁ pavisituṁ na labhissāmīti cintetvā etissā sā mi ko viya taṁ ta jje tvā palāpetvā tvaṁ mā bhāyīti samassāsetvā yā na ke sa pu ttaṁ kumāriṁ nisīdāpetvā taṁ divasameva sāvatthimāgamma antonagare sā lā ya naṁ nipajjāpetvā antaradhāyi. Tathāhi.",
  "anya-e1101n1:440_0": "13.",
  "anya-e1101n1:441_0": " Sabbasampattidātāraṁ, sabbalokekanāyakaṁ;",
  "anya-e1101n1:442_0": "Manasāpi yo vibhāveti, taṁ ve pālenti devatā.",
  "anya-e1101n1:443_0": "14.",
  "anya-e1101n1:444_0": " Muhuttampica yo mettaṁ, bhāveti yadi sādhukaṁ;",
  "anya-e1101n1:445_0": "Taṁ ve pālenti devāpi, tosayanti upāyanāti.",
  "anya-e1101n1:446_0": "Tato tassā pana sāmiko nagarā nikkhamma gacchanto attano bhariyaṁ disvā tvaṁ kadā āgatā, kenānītāsīti pucchi.",
  "anya-e1101n1:446_1": "Sā devatāya ānītabhāvaṁ ajānantī kiṁ tvaṁ bhaṇasi, nanu tayā ānītāmhīti, sopi kiṁbhoti bhaṇasi, tava bhātugāme diṭṭhakālato ppatuti ajja cattāro māsā jātā, ettakaṁ kālaṁ tvaṁ na diṭṭhapubbā, kathaṁ tvaṁ mayā saddhiṁāgatāti pucchi.",
  "anya-e1101n1:446_2": "Sā taṁ sutvā tenahi māññassa imaṁ rahassaṁ kathehi sāmīti vatvā bhā ta rā attano kataṁ sabbaṁ vitthārena kathesi.",
  "anya-e1101n1:446_3": "Taṁ sutvā tassa sāmiko saṁviggo bhayappatto hutvā taṁ attano gehaṁ pāpesi, tato katipāhaṁ tāya vissamite te ubhopi satthāraṁ nimantetvā mahādānaṁ datvā vanditvā ekamante nisīdiṁsu, atha sā bhagavato saraṇasīlānubhāvena attano jīvitapaṭilābhaṁ pakāsetvā attano puttaṁ bhagavantaṁ vandāpetvā saraṇotināmamakaṁsu, satthā te saṁ ajjhāsayaṁ ñatvā tadanurūpaṁ dhammaṁ desesi, desanāvasāne ubhopi sotāpannā ahesuṁ, athassā putto saraṇakumāro vīsatime vasse buddhasāsane pabbajitvā vipassanaṁ vaḍḍhetvā arahattaṁ patto saraṇattheronāma paññāyīti.",
  "anya-e1101n1:447_0": "15.",
  "anya-e1101n1:448_0": " Khaṇamapi manasevaṁ devadevaṁ sarantā,",
  "anya-e1101n1:449_0": "Paramatarapatiṭṭhaṁ pāpuṇantīti mantvā;",
  "anya-e1101n1:450_0": "Bhavagati guṇarāsiṁ jānamānā janā bho;",
  "anya-e1101n1:451_0": "Bhajatha saraṇasīlaṁ sabbathā sabbakālanti.",
  "anya-e1101n1:452_0": "Saraṇattherassa vatthuṁ chaṭṭhamaṁ.",
  "anya-e1101n1:453_0": "7. Vessāmittāya vatthumhi ayamānupubbīkathā",
  "anya-e1101n1:454_0": "Jambudīpe kira kosambinagare kosambirañño vessāmittānāma aggamahesī ahosi.",
  "anya-e1101n1:454_1": "Tadā bhagavā kosambiyaṁ paṭivasati mahatā bhikkhusaṅghena saddhiṁ cārikaṁ caramāno.",
  "anya-e1101n1:454_2": "Tasmiṁ samaye sā raññā saddhiṁ vihāraṁ gantvā anopamāya buddhalīḷāya madhurena sarena desentassa bhagavato dhammaṁ sutvā pasannā saraṇesu patiṭṭhāya buddhamāmikā hutvā viharati.",
  "anya-e1101n1:454_3": "Athā parabhāge tassa rañño rajjatthāya paccantarājā yuddhasajjo rajjaṁ vā detu, yuddhaṁvāti paṇṇaṁ pahiṇi.",
  "anya-e1101n1:454_4": "Taṁ sutvā rājā mahatiyā senāya parivuto yuddhabhūmiṁ gacchanto mahesiyā saddhiṁ gantvā khandhāvāraṁ nivāsetvā tassā evamāha.",
  "anya-e1101n1:454_5": "Bhadde saṅgāmasīse jayaparājayo nāma na sakkā viññātuṁ.",
  "anya-e1101n1:454_6": "Sace me parājayo abhavissa, puretarameva rattapatākaṁ ussāpessāmi, tena abhiññāṇena tvaṁ kosambimeva gacchāhīti anusāsitvā saṅgāma maṇḍalaṁ gantvā mahāraṇaṁ karonto attano parājayabhāvaṁ ñatvā mātugāmaṁ saritvā rattaddhajaṁ ussāpetvā yujjhanto raṇe pati.",
  "anya-e1101n1:454_7": "Atha sā rattapatākaṁ disvā parājito nūna me sāmikoti bhayena palāyitumārabhi.",
  "anya-e1101n1:454_8": "Atha taṁ corarañño manussā disvā nūnāyaṁ rañño aggamahesīti ñatvā attano rājānaṁ dassesuṁ, rājā taṁ disvā paṭibaddhacitto mametaṁ abhisekaṁ karothāti amacce āṇāpesi.",
  "anya-e1101n1:454_9": "Amaccā taṁ abhisekatthāya yāciṁsu, sā na me bhaṇe abhisekenatthoti na icchi.",
  "anya-e1101n1:454_10": "Amaccā tamatthaṁ rañño ārocesuṁ.",
  "anya-e1101n1:454_11": "Rājā naṁ pakkosāpetvā kasmā na icchasīti pucchi. Sā evamāha.",
  "anya-e1101n1:455_0": "1.",
  "anya-e1101n1:456_0": " Suṇohi sādhukaṁ deva, bhāsamānāya me vaco;",
  "anya-e1101n1:457_0": "Bhattā mayhaṁ mato ajja, sabbasampattidāyako.",
  "anya-e1101n1:458_0": "2.",
  "anya-e1101n1:459_0": " Katvāna sobhisekaṁ maṁ, attano hadayaṁ viya;",
  "anya-e1101n1:460_0": "Pāleti taṁ sarantassā, sokaggi dahate manaṁ.",
  "anya-e1101n1:461_0": "3.",
  "anya-e1101n1:462_0": " Mahārāja sacaññassa, assa maggamahesikā;",
  "anya-e1101n1:463_0": "Tamhā dukkhā na muccāmi, tenāhaṁ taṁ na patthaye.",
  "anya-e1101n1:464_0": "4.",
  "anya-e1101n1:465_0": " Sokagginā padittāhaṁ, soke sokaṁ kathaṁ khipe;",
  "anya-e1101n1:466_0": "Jalantaggimhī ko nāma, palālaṁ pakkhipe budho.",
  "anya-e1101n1:467_0": "5.",
  "anya-e1101n1:468_0": " Piyavippayogadukkhaṁ, taṁ cintayantī punappunaṁ;",
  "anya-e1101n1:469_0": "Tamhā dukkhā na muccāmi, tasmāhaṁ taṁ na patthayeti.",
  "anya-e1101n1:470_0": "Taṁ sutvā rājā kodhenābhibhūto sace nābhisiñcissasi, aggimhi taṁ pakkhipissāmīti vatvā mahantaṁ dārucitakaṁ kārāpetvā aggiṁ datvā ekapajjote jāte etta pavisāti āha. Atha sā yācantī rājānaṁ āha.",
  "anya-e1101n1:471_0": "6.",
  "anya-e1101n1:472_0": " Pāpo nippāpinaṁ rāja, pātanaṁ khalu pāvake;",
  "anya-e1101n1:473_0": "Hoti pāpaphalaṁ tassa, paccatteca paratthaca.",
  "anya-e1101n1:474_0": "7.",
  "anya-e1101n1:475_0": " Purātanehi bhūpāla, samaṇabrahmaṇesuca;",
  "anya-e1101n1:476_0": "Mātāpitusu bālesu, rogenā turaitthisu;",
  "anya-e1101n1:477_0": "Nappasattho vadho deva, tasmāhaṁ na vadhārahāti.",
  "anya-e1101n1:478_0": "Taṁ sutvāpi rājā asaddahanto manusse āṇāpesi.",
  "anya-e1101n1:478_1": "Etāya hatthapāde gahetvā aggimhi pakkhipathāti te tathā kariṁsu, atha sā aggimhi pakkhipamānā natthettha me koci paṭisaraṇoti saraṇameva saraṇaṁ karomīti cintetvā ‘‘buddhaṁ saraṇaṁ gacchāmi, dhammaṁ saraṇaṁ gacchāmi, saṅghaṁ saraṇaṁ gacchāmīti’’ vadantī manasāca anussarantī aggimhi pati, tathāvidhopi aggi tassā sarīre lomakūpamattampi uṇhākāraṁ kātuṁ nāsakkhi.",
  "anya-e1101n1:478_2": "Padumagabbhaṁ paviṭṭhā viya sītibhūtasarīrā ahosi.",
  "anya-e1101n1:478_3": "Rājā taṁ acchariyaṁ disvā saṁviggo lomahaṭṭhajāto vegena taṁ upasaṅkamitvā ubhohi hatthehi paggayha ure nipajjāpetvā rājāsane nisīdāpetvā añjaliṁ gaggayha ṭhito kasmā te taṁ aggi sarīraṁ mā paridahīti pucchi.",
  "anya-e1101n1:478_4": "Sā taṁ kāraṇaṁ kathentī eva māha.",
  "anya-e1101n1:479_0": "8.",
  "anya-e1101n1:480_0": " Mātā pitāca ñātīca, parivārāca sohadā;",
  "anya-e1101n1:481_0": "Manto sadhādayocāpi, mahesakkhāca devatā.",
  "anya-e1101n1:482_0": "9.",
  "anya-e1101n1:483_0": " Eteca ññeca bhūpāla, sattānaṁ bhaya māgate;",
  "anya-e1101n1:484_0": "Rakkhituṁ neva sakkonti, hitvāna saraṇattayaṁ.",
  "anya-e1101n1:485_0": "10.",
  "anya-e1101n1:486_0": " Agāhaṁ buddhaṁ saraṇaṁ, buddho me saraṇaṁ iti;",
  "anya-e1101n1:487_0": "Tena tejena maṁ rāja, jalanto aggi no dahi.",
  "anya-e1101n1:488_0": "11.",
  "anya-e1101n1:489_0": " Agāhaṁ dhammaṁ saraṇaṁ, dhammo me saraṇaṁ iti;",
  "anya-e1101n1:490_0": "Tena tejena maṁ rāja, jalanto aggi no dahi.",
  "anya-e1101n1:491_0": "12.",
  "anya-e1101n1:492_0": " Agāhaṁ saṅghaṁ saraṇaṁ, saṅgho me saraṇaṁ iti;",
  "anya-e1101n1:493_0": "Tena tejena maṁ rāja, jalanto aggi no dahi.",
  "anya-e1101n1:494_0": "13.",
  "anya-e1101n1:495_0": " Evaṁ mahānubhāvantaṁ, paccakkhaṁ ehipassikaṁ;",
  "anya-e1101n1:496_0": "Nāno paddava viddhaṁsiṁ, nānāsampattidāyakaṁ.",
  "anya-e1101n1:497_0": "14.",
  "anya-e1101n1:498_0": " Saraṇattayañhi yo satto, na samādāya gaṇhati;",
  "anya-e1101n1:499_0": "Idhavā paratthavā loke, so sukhaṁ nānubhossati.",
  "anya-e1101n1:500_0": "15.",
  "anya-e1101n1:501_0": " Saraṇattayañhi yo satto, susamādāya gaṇhati;",
  "anya-e1101n1:502_0": "Idhavāparatthavā loke, so sukhā na vihāyati.",
  "anya-e1101n1:503_0": "16.",
  "anya-e1101n1:504_0": " Tasmā tuvampi bhūpāla, gaṇhāhi saraṇattayaṁ;",
  "anya-e1101n1:505_0": "Taṁ te bhavati sabbattha, tāṇaṁ leṇaṁ parāyaṇanti.",
  "anya-e1101n1:506_0": "Taṁ sutvā rājā ativiya pasannamānaso taṁ khamāpetvā mahantaṁ sakkārasammānaṁ katvā ajjappaṭṭhāya tvaṁ mama mātāti taṁ mātuṭṭhāne ṭhapetvā saraṇa magamāsi.",
  "anya-e1101n1:506_1": "Tasmiṁ sannipatitvā ṭhitamahājanā taṁ pāṭihāriyaṁ disvā saraṇesuca sīlesuca patiṭṭhāya dānādīni puññakammāni katvā yathākammaṁ gatāti.",
  "anya-e1101n1:507_0": "17.",
  "anya-e1101n1:508_0": " Iti saraṇavaraṁ sā kevalaṁ uggahetvā,",
  "anya-e1101n1:509_0": "Jalitadahanamajjhe sītibhāvaṁ alattha;",
  "anya-e1101n1:510_0": "Paramasaraṇasīlaṁ pālayantā kathaṁ vo,",
  "anya-e1101n1:511_0": "Na labhatha bhavabhogaṁ nibbutiñcāpi anteti.",
  "anya-e1101n1:512_0": "Vessāmittāpa vatthuṁ sattamaṁ.",
  "anya-e1101n1:513_0": "8. Mahāmandhātuvatthumhi ayamānupubbīkathā",
  "anya-e1101n1:514_0": "Ito kira ekanavutikappamatthake vipassīnāma sammāsambuddho loke uppajjitvā pavattavaradhammacakko sadevakehi lokehi pūjiyamāno bandhumatīnagare paṭivasati.",
  "anya-e1101n1:514_1": "Tadā so mandhātā tasmiṁ nagare tunnakāro hutvā nibbatti.",
  "anya-e1101n1:514_2": "Tunnakārakammena jīvikaṁ kappento viharati.",
  "anya-e1101n1:514_3": "Tadā sakalanagaravāsino buddhapamukhaṁ bhikkhusaṅghaṁ nimantetvā mahādāna madaṁsu.",
  "anya-e1101n1:514_4": "Atha so evaṁ cintesi, sabbepime nagaravāsino dānaṁ dadanti.",
  "anya-e1101n1:514_5": "Ahamekova seso duggatattā, yajjāhamajja bījaṁ na ropemi, imamhā dukkhā na parimuccissāmīti.",
  "anya-e1101n1:514_6": "So vegena tunnakārakammaṁ pariyesitvā kiñcimūlaṁ labhitvā tena ekassāpi dānaṁ dātuṁ okāsa maladdhā āpaṇaṁ gantvā rājamāsake gahetvā caṅkoṭakaṁ pūretvā ādāya buddhapamukhassa bhikkhusaṅghassa bhattaggaṁ gantvā ṭhito evaṁ cintesi, natthi dāni okāsaṁ ekassāpi bhikkhuno patte okirituṁ, addhāhaṁ ime ākāse vikirissāmīti appevanāma patamānānaṁ ekassāpi bhikkhuno patte ekampi pateyya, taṁ me bhavissati dīgharattaṁ hibhāya sukhāyāti pasannamānaso uddhaṁ khipi, ta to patamānā te parivārikadevatānañca bhagavato ānubhāvenaca bahi apatitvā bhagavantamādiṁ katvā sabbesaṁ bhikkhūnaṁ patteyeva patiṁsu.",
  "anya-e1101n1:514_7": "Atha so taṁ acchariyaṁ disvā pasannamānaso sirasi añjaliṁ paggayha ṭhito evaṁ patthanamakāsi.",
  "anya-e1101n1:515_0": "1.",
  "anya-e1101n1:516_0": " Iminā me adhikārena, pasādena yatissare;",
  "anya-e1101n1:517_0": "Kāmabhogīnahaṁ aggo, bhaveyyaṁ jātijātiyaṁ.",
  "anya-e1101n1:518_0": "2.",
  "anya-e1101n1:519_0": " Paharitvā yadā pāṇiṁ, olokemi nabhotalaṁ;",
  "anya-e1101n1:520_0": "Sattaratanasampannaṁ, vassaṁ vassatu sabbadāti.",
  "anya-e1101n1:521_0": "So tato paṭṭhāya devamanussesu saṁsaranto mahantaṁ dibbasampattiṁ anubhavitvā imasmiṁ bhaddakappe ādimhi mahāsammato nāma rājā ahosi. Tassa putto rojo nāma.",
  "anya-e1101n1:521_1": "Tassa putto vararojo nāma, tassa putto kalyāṇo nāma, tassa putto varakalyāṇo nāma.",
  "anya-e1101n1:521_2": "Varakalyāṇassa putto uposatho nāma.",
  "anya-e1101n1:521_3": "Uposathassa putto mandhātā nāma hutvā nibbatti.",
  "anya-e1101n1:521_4": "So sattahi ratanehi catūhi ca iddhīhi samannāgato cakkavattirajjaṁ kāresi, tassa vāmahatthaṁ sammiñjitvā dakkhiṇahatthena appoṭṭhite ākāsato dibbameghā viya jaṇṇuppamāṇaṁ sattaratanavassaṁ vassati. Evarūpo acchariyo ahosi.",
  "anya-e1101n1:521_5": "So caturāsītivassasahassāni kumārakīḷaṁ kīḷi.",
  "anya-e1101n1:521_6": "Caturāsītivassasahassāni oparajjaṁ kāresi.",
  "anya-e1101n1:521_7": "Caturāsītivassasahassāni cakkavattirajjaṁ kāresi, āyu panassa asaṅkhyeyyaṁ ahosi.",
  "anya-e1101n1:521_8": "So ekadivasaṁ kāmataṇhaṁ pūretuṁ asakkonto ukkaṇṭhitākāraṁ dassesi, amaccā deva kinnakho ukkaṇṭhā sīti pucchiṁsu.",
  "anya-e1101n1:521_9": "So bhaṇe mayhaṁ puññakamme olokiyamāne imaṁ rajjaṁ nappahoti, katarannu kho ṭhānaṁ ramaṇīyanti. Devaloko mahārājāti.",
  "anya-e1101n1:521_10": "So cakkaratanaṁ abbhukkiritvā parisāya saddhiṁ cātumahārājikadevalokaṁ agamāsi, athassa cattāro mahārājāno dibbamālagandha- hatthā devagaṇaparivutā paccuggamanaṁ katvā taṁ ādāya cātumahārājikadevalokaṁ gantvā rajjaṁ adaṁsu, tassa parisāya parivutassa tasmiṁ rajjaṁ karontassa dīgho addhā vītivatto.",
  "anya-e1101n1:521_11": "So tatthapi taṇhaṁ pūretu masakkonto ukkaṇṭhitā kāraṁ dassesi.",
  "anya-e1101n1:521_12": "Tato cattāro mahārājāno kinnukho mahārāja ukkaṇṭhitoti pucchiṁsu.",
  "anya-e1101n1:521_13": "Imamhā devalokā katarannu kho ṭhānaṁ ramaṇīyanti, deva paresaṁ upaṭṭhākamanussasadisā mayaṁ.",
  "anya-e1101n1:521_14": "Tāvatiṁsadevaloko ito sataguṇena ramaṇīyoti.",
  "anya-e1101n1:521_15": "Mandhātā cakkaratanaṁ abbhukkiritvā attano parisaparivuto tāvatiṁsābhimukho pāyāsi, athassa sakko devarājā dibbamālagandhahattho devagaṇaparivuto paccuggamanaṁ katvā taṁ hatthe gahetvā ito ehi mahārājāti āha.",
  "anya-e1101n1:521_16": "Tato rañño devagaṇaparivutassa gamanakāle pariṇāyakaratanaṁ cakkaratanaṁ ādāya saddhiṁparisāya manussapathaṁ otaritvā attano gharaṁ pāvisi.",
  "anya-e1101n1:521_17": "Sakko mandhātuṁ sakkabhavanaṁ netvā devatā dve koṭṭhāse katvā attano rajjaṁ majjhe bhinditvā adāsi.",
  "anya-e1101n1:521_18": "Tato paṭṭhāya dvepi rājano rajjaṁ kāresuṁ.",
  "anya-e1101n1:521_19": "Evaṁ kāle gacchante sakko saṭṭhisatasahassādhikāni tissoca vassakoṭiyo āyuṁ khepetvā cavi.",
  "anya-e1101n1:521_20": "Añño sakko nibbatti, sopi tatheva devarajjaṁ kāretvā āyukkhayena cavi, etenu pāyena chattiṁsa sakkā caviṁsu, mandhātā pana manussaparihārena devarajjaṁ kāresiyeva, tassevaṁ kāle gacchante bhīyyoso mattāya kāmataṇhā uppajji, so kimme upaḍḍharajjena.",
  "anya-e1101n1:521_21": "Sakkaṁ māretvā ekarajjaṁ karissāmīti cintesi.",
  "anya-e1101n1:521_22": "Sakkaṁ pana māretuṁ na sakkā, kāmataṇhā panesā vipattimūlā. Tathāhi.",
  "anya-e1101n1:522_0": "3.",
  "anya-e1101n1:523_0": " Varamatra sukhantyatra, atricchāvihato naro;",
  "anya-e1101n1:524_0": "Idhavā paratthavā kiñci, na sātaṁ vindate sadā.",
  "anya-e1101n1:525_0": "4.",
  "anya-e1101n1:526_0": " Taṇhāya jāyate soko,",
  "anya-e1101n1:527_0": "Taṇhāya jāyate bhayaṁ;",
  "anya-e1101n1:528_0": "Taṇhāya vippamuttassa,",
  "anya-e1101n1:529_0": "Natthi soko kuto bhayaṁ.",
  "anya-e1101n1:530_0": "5.",
  "anya-e1101n1:531_0": " Taṇhādāso naro ettha, rājacorādisambhavaṁ;",
  "anya-e1101n1:532_0": "Hattacchedādikaṁ dukkhaṁ, pāpuṇāti vihaññati.",
  "anya-e1101n1:533_0": "6.",
  "anya-e1101n1:534_0": " Yena lobhena jātena, sadā jīyanti pāṇino;",
  "anya-e1101n1:535_0": "Khettaṁ vatthuṁ hiraññaṁca, gavāssaṁ dāsaporisaṁ;",
  "anya-e1101n1:536_0": "Sabbatthāmena so lobho, pahātabbova viññunāti.",
  "anya-e1101n1:537_0": "Tato atricchāvihatassa tassa āyusaṅkhāro parihāyi, jarā sarīraṁ pahari, manussasarīrañhi nāma na devalokebhijjati, tatha so devalokā bhassitvā bandhumatīnagaruyyānaṁ pāvisi, uyyānapālo tassa āgatabhāvaṁ rājakulaṁ nivedesi.",
  "anya-e1101n1:537_1": "Rājā rājakulā āgantvā uyyāneyeva āsanaṁ paññāpesi.",
  "anya-e1101n1:537_2": "Tato mandhātā uyyāne paññattavarāsane nipanno anuṭṭhānaseyyaṁ kappesi.",
  "anya-e1101n1:537_3": "Tato amaccā deva tumhākaṁ parato kinnu kathesāmāti pucchiṁsu, mama parato tumhe imaṁ sāsanaṁ mahājanassa katheyyātha, mandhātumahārājā dvisahassadīpaparivāresu catūsu mahādīpesu cakkavattirajjaṁ kāretvā cātumahārājikesu rajjaṁ kāretvā chattiṁsasakkānaṁ āyuparimāṇena devaloke rajjaṁ kāretvā kālamakāsīti.",
  "anya-e1101n1:537_4": "So evaṁ vatvā kālaṁkatvā yathākammaṁ gatoti imamatthaṁ pakāsetuṁ bhagavā catumahāparisamajjhe imā gāthāyo āha.",
  "anya-e1101n1:538_0": "7.",
  "anya-e1101n1:539_0": " Yāvatā candimasuriyā, pariharanti disā bhanti virocanā;",
  "anya-e1101n1:540_0": "Sabbeva dāsā mandhātā, ye pāṇā pathavinissitā.",
  "anya-e1101n1:541_0": "8.",
  "anya-e1101n1:542_0": " Na kahāpaṇavassena, titti kāmesu vijjati;",
  "anya-e1101n1:543_0": "Appassadā dukhā kāmā, iti viññāya paṇḍito.",
  "anya-e1101n1:544_0": "9.",
  "anya-e1101n1:545_0": " Api dibbesu kāmesu, ratiṁso nādhigacchati;",
  "anya-e1101n1:546_0": "Taṇhākkhayarato hoti, sammāsambuddhasāvakoti.",
  "anya-e1101n1:547_0": "Taṁ sutvā bahū sotāpattiphalādīni pāpuṇiṁsūti.",
  "anya-e1101n1:548_0": "10.",
  "anya-e1101n1:549_0": " Iti gatiniyatānaṁ bodhiyā uttamānaṁ;",
  "anya-e1101n1:550_0": "Sakavasamupanetvā deti dukkhātitaṇhā;",
  "anya-e1101n1:551_0": "Aniyatagatikānaṁ kā kathā mādisānaṁ;",
  "anya-e1101n1:552_0": "Jahatha tamiti mantvā bho bhajavho tivatthuṁti.",
  "anya-e1101n1:553_0": "Mahāmandhātuvatthuṁ aṭṭhamaṁ.",
  "anya-e1101n1:554_0": "9. Buddhavammavāṇijakavatthumhi ayamānupubbīkathā",
  "anya-e1101n1:555_0": "Jambudīpe kira pāṭaliputtanagare buddhavammo nāma vāṇijako ahosi vāṇijakakammena jīvamāno.",
  "anya-e1101n1:555_1": "So aparabhāge satthavāhehi saddhiṁ gāmanigamajanapada rājadhānīsu vāṇijjaṁ payojayamāno vicarati, tasmiṁ samaye bhagavānekabhikkhusahassaparivuto janapadacārikaṁ carati bahū devamanusse saṁsārakantārā uttārento.",
  "anya-e1101n1:555_2": "Tadā so bhagavantaṁ addasa dvattiṁsalakkhaṇānubyañjanapatimaṇḍitaṁ jalamānasuvaṇṇameruṁ viyavirocamānaṁ mahābhikkhusaṅghaparivutaṁ, disvā paramapītiyā phuṭasarīro añjaliṁ paggayha bhagavantaṁ upasaṅkamitvā vanditvā sāyaṇhe bhagavantaṁ bhattena nimantesi buddhasāsane aparicitabhāvena.",
  "anya-e1101n1:555_3": "Athassa bhagavā vikālabhojanā paṭiviratā tathāgatāti āha.",
  "anya-e1101n1:555_4": "Atha so bhagavantaṁ vanditvā kiṁ bhante bhagavantā vikāle bhuñjissantīti, athassa kathaṁ paṭicca bhagavā aṭṭhavidhaṁ pānaṁ tathāgatānaṁ vikāle bhuñjituṁ kappati.",
  "anya-e1101n1:555_5": "Seyyathidaṁ, ambapānaṁ jambupānaṁ cocapānaṁ mocapānaṁ phārusakapānaṁ madhupānaṁ muddikapānaṁ sālūkapānanti.",
  "anya-e1101n1:555_6": "Taṁ sutvā vāṇijo sahasakkārārasehi muddikapānaṁ katvā buddhapamukhassa bhikkhusaṅghassa adāsi, sabhikkhusaṅgho satthā paribhuttapānīyaraso tassa dhammaṁ desetvā janapadacārikaṁ pakkāmi.",
  "anya-e1101n1:555_7": "Sopi pasannamānaso hutvā nivatto saddhiṁ vāṇijakehi tesu tesu janapadesu vāṇijjaṁ payojento mahāvattanīyaṁnāma kantāraṁ pāpuṇi, tatta tesaṁ sabbesuyeva sakaṭesu pānīyaṁ parikkhayamagamāsi.",
  "anya-e1101n1:555_8": "Tattha sabbamanussānaṁca balīvaddānaṁca pānīyaṁ nāhosi.",
  "anya-e1101n1:555_9": "Atha so vāṇijo pipāsābhibhūto tesu tesu sakaṭesu pānīyaṁ pariyesanto vicarati.",
  "anya-e1101n1:555_10": "Athekasmiṁ sakaṭe manussā taṁ disvā kāruññena etthāgaccha, imasmiṁ koḷambe thokaṁ pānīyaṁ atthi pivāti vadiṁsu. Ta to so gantvā pānīyaṁ pivi.",
  "anya-e1101n1:555_11": "Tassa taṁ rasaṁ muddikapānarasasadisaṁ ahosi, pivantova so evaṁ cintesi.",
  "anya-e1101n1:555_12": "Sammāsambuddhassa tadā me dinnamuddikapānassa nissando ajja sampatto bhavissatīti accherabbhutacitto somanassajāto gantvā sayameva cāṭiyā pidhānaṁ vivari.",
  "anya-e1101n1:555_13": "Sakalāpi sā cāṭi muddikapānena paripuṇṇā ahosi.",
  "anya-e1101n1:555_14": "Tato so ra sava ntaṁ ojavantaṁ aparikkhayaṁ dibbapānasadisaṁ pānīyaṁ disvā paramāya pītiyā phuṭasarīro ugghosesi sabbe pānīyaṁ pivantūti.",
  "anya-e1101n1:555_15": "Taṁ sutvā sabbe sannipatitvā pānīyaṁ disvā abbhutacittā jātā.",
  "anya-e1101n1:555_16": "Vāṇijo tesaṁ majjhe buddhānubhāvaṁ pakāsento āha.",
  "anya-e1101n1:556_0": "1.",
  "anya-e1101n1:557_0": " Passathedaṁ bhavanto bho, ānubhāvaṁ mahesino;",
  "anya-e1101n1:558_0": "Acintanīyamaccheraṁ, sandiṭṭhika makālikaṁ.",
  "anya-e1101n1:559_0": "2.",
  "anya-e1101n1:560_0": " Pasannamanasā buddhe, dinnaṁ pānīyakaṁ mayā;",
  "anya-e1101n1:561_0": "Vipaccati idāneva, taṁ dānaṁ munivāhasā.",
  "anya-e1101n1:562_0": "3.",
  "anya-e1101n1:563_0": " Ojavantaṁ sukhannaṁva, sītalaṁ madhuro dakaṁ;",
  "anya-e1101n1:564_0": "Dibbapānaṁva devānaṁ, jātamabbhutamakkhayaṁ.",
  "anya-e1101n1:565_0": "4.",
  "anya-e1101n1:566_0": " Sīlavantesu ko nāma, na dadeyya vicakkhaṇo;",
  "anya-e1101n1:567_0": "Idha loke paratteca, sukhadaṁ dāna muttamaṁ.",
  "anya-e1101n1:568_0": "5.",
  "anya-e1101n1:569_0": " Yathi cchitaṁ gahetvāna, pivantu madhuro dakaṁ;",
  "anya-e1101n1:570_0": "Bhājanānica pūretvā, yantu sabbe yathicchitanti.",
  "anya-e1101n1:571_0": "Evañca pana vatvā sabbe manusseca balīvaddeca muddikaraseneva santappesi.",
  "anya-e1101n1:571_1": "Tato tato āgatāpi pānīyaṁ pivantoca pānīyaṁ akkhayaṁ ahosi.",
  "anya-e1101n1:571_2": "Tato vāṇijo satthavāhehi saddhiṁ vāṇijjaṁ payojetvā sakanagaraṁ āgacchanto bhagavantaṁ passitvā gamissāmīti veḷuvanaṁ gantvā satthāraṁ vanditvā katānuñño ekamante nisīdi.",
  "anya-e1101n1:571_3": "Satthāpi tena saddhiṁ madhurapaṭisanthāramakāsi.",
  "anya-e1101n1:571_4": "Upāsakopi bhante tumhākaṁ pāṭihāriyaṁ disvā pasanno vanditvā gamissāmīti āgatomhi, evañce vañca pāṭihāriyanti vitthārena kathesi.",
  "anya-e1101n1:571_5": "Athassa bhagavā dhammaṁ desesi.",
  "anya-e1101n1:571_6": "So dhammaṁ sutvāna satthāraṁ svātanāya nimantetvā mahādānaṁ datvā attano gehameva agamāsi.",
  "anya-e1101n1:571_7": "So tato paṭṭhāya dānādīni puññāni katvā tato cuto devaloke dvādasayojanike kanakavimāne devaccharāparivuto devissariyasamannāgato nibbatti.",
  "anya-e1101n1:571_8": "Tassa pubbakammapakāsanatthaṁ tattha tattha ratanabhājanesu dibbamayehi muddikapānehi paripuṇṇaṁ ahosi.",
  "anya-e1101n1:571_9": "Pānīyaṁ pivitvā devā naccanti vādenti kīḷantīti.",
  "anya-e1101n1:572_0": "6.",
  "anya-e1101n1:573_0": " Na vipulajinasāraṁ jānamāno janevaṁ,",
  "anya-e1101n1:574_0": "Labhati vipulabhogaṁ toyamattassa dānā;",
  "anya-e1101n1:575_0": "Viditaguṇagaṇā bho tīsu vatthūsu tumhe,",
  "anya-e1101n1:576_0": "Labhatha khalu visesaṁ sīlavantesu dānāti.",
  "anya-e1101n1:577_0": "Buddhavammavāṇijakassa vatthuṁ navamaṁ.",
  "anya-e1101n1:578_0": "10. Rūpadeviyā vatthumhi ayamānupubbīkathā",
  "anya-e1101n1:579_0": "Atīte kira vipassissa bhagavato kāle tasmiṁ nagare ekā gāmadārikā vihāre āhiṇḍantī ekaṁ gilānabhikkhuṁ disvā kampamānahadayā upasaṅkamitvā vanditvā bhante kote ābādho sarīraṁ pīḷetīti pucchi.",
  "anya-e1101n1:579_1": "Tenāpi bhagini kharābādho me pīḷetīti vutte sā tenahi bhante ahaṁ taṁ rogaṁ vūpasamessāmīti nimantetvā gehaṁ gantvā taṁ pavattiṁ mātāpitunnaṁ kathetvā tehi anuññātā puna divase nānaggarasena bhesajjāhāraṁ sampādesi, tato so bhikkhu punadivase cīvaraṁ pārupitvā bhikkhāya caranto tassā gehaṁ gantvā aṭṭhāsi.",
  "anya-e1101n1:579_2": "Sā theraṁ āgataṁ disvā somanassajātā pattaṁ gahetvā āsanaṁ paññāpetvā adāsi.",
  "anya-e1101n1:579_3": "Tattha nisinnaṁ taṁ āhārena sādhukaṁ parivisitvā sakkāra makāsi.",
  "anya-e1101n1:579_4": "Athassā saddhābalena bhuttamatteyeva so ābādho vūpasami.",
  "anya-e1101n1:579_5": "Tato so vūpasantarogo dutiyadivase tassā gehaṁ nā gamāsi.",
  "anya-e1101n1:579_6": "Atha sā vihāraṁ gantvā taṁ vanditvā kasmānāgatatthāti pucchitvā tena me bhagini byādhi vūpasami, tasmā nāgatosmīti vutte sā sādhu bhanteti somanassajātā gehameva agamāsi.",
  "anya-e1101n1:579_7": "Sā tena puññakammena kālaṁ katvā devaloke nibbatti.",
  "anya-e1101n1:579_8": "Tassā tattha dvādasayojanikaṁ kanakavimānaṁ nibbatti.",
  "anya-e1101n1:579_9": "Sā tattha devissariyaṁ anubhavantī chabuddhantaraṁ khepetvā amhākaṁ bhagavato kāle jambudīpe devaputtanagare udiccabrahmaṇakule jeṭṭhabrāhmaṇassa bhariyāya kucchimhi paṭisandhiṁ gaṇhi, sā paripāka manvāya mātukucchito nikkhami.",
  "anya-e1101n1:579_10": "Tassā mātukucchito nikkhantakālato paṭṭhāya divase divase aṭṭhaṭṭhanālimattaṁ taṇḍulaṁ nibbattati.",
  "anya-e1101n1:579_11": "Tassā rūpasampattiṁ disvā pasannā mātāpitaro rūpadevīti nāma makaṁsu.",
  "anya-e1101n1:579_12": "Pacchā taṁ patirūpena dārakena niyojesuṁ.",
  "anya-e1101n1:579_13": "Athassā taṇḍula- nālimattaṁ gahetvā pacituṁ āraddhe icchiticchitamaṁsādibyañjanañja sappinavanītadadhikhīrādigorasañca jīramaricādikaṭukabhaṇḍañca kadalipanasamadhuguḷādiupakaraṇañca bhājanāni pūretvā nibbattati, tāya hatthena gahitaṁ kiñci khādanīyaṁ bhojanīyaṁvā pūtibhāvaṁ na gacchati, bhattukkhaliṁ gahetvā sakalanagaravāsino bhojentiyāpi ekakaṭacchumattaṁ bhattaṁ gahitaṭṭhānaṁ na paññāyati.",
  "anya-e1101n1:579_14": "Evaṁ aparikkhayapuññā ahosi, sakaladevaputtanagare candasuriyāva pākaṭā ahosi, atha sā pañcasatabhikkhū nimantetvā niccaṁ sakanivesaneyeva bhojeti, tadā tesaṁ antare paṭisambhidāpatto mahāsaṅgharakkhitattheronāma imissā puññānubhāvaṁ dibbacakkhunā disvā na jānāti esā atthanā pubbe katakammaṁ.",
  "anya-e1101n1:579_15": "Yannūnāhaṁ assā pakāseyyanti ekadivasaṁ tassā nivesane bhuñjitvā anumodanaṁ karonto jānāsi bhagini tayā pubbe katakammanti pucchi, na jānāmi bhante.",
  "anya-e1101n1:579_16": "Sotumicchāmīti, athassā so pubbakammaṁ pakāsento.",
  "anya-e1101n1:580_0": "1.",
  "anya-e1101n1:581_0": " Ekanavute ito kappe,",
  "anya-e1101n1:582_0": "Vipassīnāma nāyako;",
  "anya-e1101n1:583_0": "Ahosi loke lokeka,",
  "anya-e1101n1:584_0": "Nāyako chinnabandhano.",
  "anya-e1101n1:585_0": "2.",
  "anya-e1101n1:586_0": " Tadā tasmiṁ pure ramme, āsi tvaṁ gāmadārikā;",
  "anya-e1101n1:587_0": "Āhiṇḍantī vihārasmiṁ, addakkhi jinasāvakaṁ.",
  "anya-e1101n1:588_0": "3.",
  "anya-e1101n1:589_0": " Rogāturaṁ kisaṁ paṇḍuṁ, assasantaṁ muhuṁ muhuṁ;",
  "anya-e1101n1:590_0": "Disvāna kampitā cittā, nimantetvāna taṁ muniṁ.",
  "anya-e1101n1:591_0": "4.",
  "anya-e1101n1:592_0": " Bhesajjañceva bhattañca, adā tvaṁ tena so yati;",
  "anya-e1101n1:593_0": "Abyābādho anīghoca, ahosi anupaddavo.",
  "anya-e1101n1:594_0": "5.",
  "anya-e1101n1:595_0": " Tato tvaṁ tena kammena, sukatena tato cutā;",
  "anya-e1101n1:596_0": "Jātāsi devalokasmiṁ, sabbakāmasamiddhinī.",
  "anya-e1101n1:597_0": "6.",
  "anya-e1101n1:598_0": " Tattha te puññatejena, pāsādo ratanāmayo;",
  "anya-e1101n1:599_0": "Maṇithūpisatākiṇṇo, kūṭāgārehi laṅkato.",
  "anya-e1101n1:600_0": "7.",
  "anya-e1101n1:601_0": " Nekagabbhasatākiṇṇo, sayanāsanamaṇḍito;",
  "anya-e1101n1:602_0": "Accharāsatasaṁkiṇṇo, naccagītādisaṁkulo.",
  "anya-e1101n1:603_0": "8.",
  "anya-e1101n1:604_0": " Rambhāmbajambusannīra, pūgapunnāgapāṭalī;",
  "anya-e1101n1:605_0": "Nāgāditarusaṇḍehi, maṇḍituyyānapantihi.",
  "anya-e1101n1:606_0": "9.",
  "anya-e1101n1:607_0": " Padumuppalakaḷāra, kundakānanamaṇḍite;",
  "anya-e1101n1:608_0": "Madhumattālipālīhi, sārasīsarasaṁkule.",
  "anya-e1101n1:609_0": "10.",
  "anya-e1101n1:610_0": " Devaputtehi nekehi, tathā devaccharāhica;",
  "anya-e1101n1:611_0": "Niccussave mahābhoge, vimāne mananandane.",
  "anya-e1101n1:612_0": "11.",
  "anya-e1101n1:613_0": " Tvamevaṁ devalokamhi, vindamānā mahāyasaṁ;",
  "anya-e1101n1:614_0": "Addhānaṁ vītināmetvā, nibbute gotame jine.",
  "anya-e1101n1:615_0": "12.",
  "anya-e1101n1:616_0": " Jambudīpe idāni tvaṁ, nibbattā udite kule;",
  "anya-e1101n1:617_0": "Puññapaññāguṇāvāsā, rūpenaggā piyaṁvadā.",
  "anya-e1101n1:618_0": "13.",
  "anya-e1101n1:619_0": " Etaṁ te devalokasmiṁ, devissariyamabbhutaṁ,",
  "anya-e1101n1:620_0": "Imaṁ te idha lokasmiṁ, sabbaṁ mānusikaṁ sukhaṁ.",
  "anya-e1101n1:621_0": "14.",
  "anya-e1101n1:622_0": " Vipassimunino kāle, tvaṁ tassekassa bhikkhuno;",
  "anya-e1101n1:623_0": "Adā dānaṁ gilānassa, tassa taṁ phalamīdisaṁ.",
  "anya-e1101n1:624_0": "15.",
  "anya-e1101n1:625_0": " Kātabbañhi sadā puññaṁ, icchantena sukhappadaṁ;",
  "anya-e1101n1:626_0": "Tasmā tvaṁ sabbadā bhadde, ussukkā kusale bhavāti.",
  "anya-e1101n1:627_0": "Evaṁ so tassa purimattabhāve katakammaṁ pakāsetvā idāni puññakamme appamādā bhavāti anusāsi.",
  "anya-e1101n1:627_1": "Sā therassa dhammadesanaṁ sutvā paramasomanassā tato paṭṭhāya dānādīsu niratā puññāni karontī teneva somanassena sotāpannā ariyasāvikā ahosīti.",
  "anya-e1101n1:628_0": "16.",
  "anya-e1101n1:629_0": " Iti taruṇakumārī puññakammesu sāraṁ,",
  "anya-e1101n1:630_0": "Aviditaguṇamattā datva bhikkhussa dānaṁ;",
  "anya-e1101n1:631_0": "Divimanujasukhaṁ sālattha tumhe bhavantā,",
  "anya-e1101n1:632_0": "Viditakusalapākā kiṁ na labbhetha santiṁ.",
  "anya-e1101n1:633_0": "Rūpadeviyā vatthuṁ dasamaṁ.",
  "anya-e1101n1:634_0": "Dhammasoṇḍakavaggo pathamo."
}