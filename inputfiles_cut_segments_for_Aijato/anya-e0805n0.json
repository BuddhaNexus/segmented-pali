{
  "anya-e0805n0:0_0": " Namo tassa bhagavato arahato sammāsambuddhassa",
  "anya-e0805n0:1_0": "Padarūpasiddhi",
  "anya-e0805n0:2_0": "Ganthārambha",
  "anya-e0805n0:3_0": "[Ka]",
  "anya-e0805n0:4_0": "Visuddhasaddhammasahassadīdhitiṁ ,",
  "anya-e0805n0:5_0": "Subuddhasambodhiyugandharoditaṁ;",
  "anya-e0805n0:6_0": "Tibuddhakhettekadivākaraṁ jinaṁ,",
  "anya-e0805n0:7_0": "Sadhammasaṅghaṁ sirasā’bhivandiya.",
  "anya-e0805n0:8_0": "[Kha]",
  "anya-e0805n0:9_0": "Kaccāyanañcācariyaṁ namitvā,",
  "anya-e0805n0:10_0": "Nissāya kaccāyanavaṇṇanādiṁ;",
  "anya-e0805n0:11_0": "Bālappabodhatthamujuṁ karissaṁ,",
  "anya-e0805n0:12_0": "Byattaṁ sukaṇḍaṁ padarūpasiddhiṁ.",
  "anya-e0805n0:13_0": "1. Sandhikaṇḍa",
  "anya-e0805n0:14_0": "Tattha jinasāsanādhigamassa akkharakosallamūlakattā taṁ sampādetabbanti dassetuṁ abhidheyyappayojanavākyamidamuccate.",
  "anya-e0805n0:15_0": "1.Attho akkharasaññāto.",
  "anya-e0805n0:16_0": "Yo koci lokiyalokuttarādibhedo vacanattho, so sabbo akkhareheva saññāyate.",
  "anya-e0805n0:16_1": "Sithiladhanitādiakkharavipattiyañhi atthassa dunnayatā hoti, tasmā akkharakosallaṁ bahūpakāraṁ buddhavacanesu, ettha padānipi akkharasannipātarūpattā akkharesveva saṅgayhanti.",
  "anya-e0805n0:17_0": "Tasmā akkharakosallaṁ, sampādeyya hitatthiko;",
  "anya-e0805n0:18_0": "Upaṭṭhahaṁ garuṁ sammā, uṭṭhānādīhi pañcahi.",
  "anya-e0805n0:19_0": "Saññāvidhāna",
  "anya-e0805n0:20_0": "Tatthādo tāva saddalakkhaṇe vohāraviññāpanatthaṁ saññāvidhānamārabhīyate.",
  "anya-e0805n0:21_0": "2.Akkharāpādayo ekacattālīsaṁ.",
  "anya-e0805n0:22_0": "Akkharā api ādayo ekacattālīsaṁ, te ca kho jinavacanānurūpā akārādayo niggahītantā ekacattālīsamattā vaṇṇā paccekaṁ akkharā nāma honti.",
  "anya-e0805n0:22_1": "Taṁ yathā –",
  "anya-e0805n0:22_2": "ā i ī u ū e o, ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, ya ra lava sa ha ḷa aṁ-iti akkharā.",
  "anya-e0805n0:23_0": "Nakkharantīti akkharā, a ādi yesaṁ te ādayo.",
  "anya-e0805n0:23_1": "Akārādīnamanukkamo panesa ṭhānādikkamasannissito, tathā hi ṭhānakaraṇappayatanehi vaṇṇā jāyante, tattha cha ṭhānāni kaṇṭhatālumuddhadantaoṭṭhanāsikāvasena.",
  "anya-e0805n0:24_0": "Tattha – avaṇṇa kavagga hakārā kaṇṭhajā.",
  "anya-e0805n0:25_0": "Ivaṇṇa cavagga yakārā tālujā.",
  "anya-e0805n0:25_1": "Ṭavagga rakāra ḷakārā muddhajā.",
  "anya-e0805n0:25_2": "Tavagga lakāra sakārā dantajā.",
  "anya-e0805n0:25_3": "Uvaṇṇa pavaggā oṭṭhajā.",
  "anya-e0805n0:25_4": "Ekāro kaṇṭhatālujo.",
  "anya-e0805n0:25_5": "Okāro kaṇṭhoṭṭhajo.",
  "anya-e0805n0:26_0": "Vakāro dantoṭṭhajo.",
  "anya-e0805n0:27_0": "Niggahītaṁ nāsikaṭṭhānajaṁ.",
  "anya-e0805n0:28_0": "Ṅa ña ṇa na mā sakaṭṭhānajā, nāsikaṭṭhānajā cāti.",
  "anya-e0805n0:29_0": "Hakāraṁ pañcameheva, antaṭṭhāhi ca saṁyutaṁ;",
  "anya-e0805n0:30_0": "Orasanti vadantettha, kaṇṭhajaṁ tadasaṁyutaṁ.",
  "anya-e0805n0:31_0": "Karaṇaṁ jivhāmajjhaṁ tālujānaṁ, jivhopaggaṁ muddhajānaṁ, jivhāggaṁ dantajānaṁ, sesā sakaṭṭhānakaraṇā.",
  "anya-e0805n0:32_0": "Payatanaṁ saṁvutādikaraṇaviseso.",
  "anya-e0805n0:32_1": "Saṁvutattamakārassa, vivaṭattaṁ sesasarānaṁ sakārahakārānañca, phuṭṭhaṁ vaggānaṁ, īsaṁphuṭṭhaṁ yaralavānanti.",
  "anya-e0805n0:33_0": "Evaṁ ṭhānakaraṇappayatanasutikālabhinnesu akkharesu sarā nissayā, itare nissitā. Tattha –",
  "anya-e0805n0:34_0": "Nissayādo sarā vuttā, byañjanā nissitā tato;",
  "anya-e0805n0:35_0": "Vaggekajā bahuttādo, tato ṭhānalahukkamā.",
  "anya-e0805n0:36_0": "Vuttañca –",
  "anya-e0805n0:37_0": "‘‘Pañcannaṁ pana ṭhānānaṁ, paṭipāṭivasāpi ca;",
  "anya-e0805n0:38_0": "Nissayādippabhedehi, vutto tesamanukkamo’’ti.",
  "anya-e0805n0:39_0": "Ekenādhikā cattālīsaṁ ekacattālīsaṁ, etena gaṇanaparicchedena –",
  "anya-e0805n0:40_0": "Adhikakkharavantāni, ekatālīsato ito;",
  "anya-e0805n0:41_0": "Na buddhavacanānīti, dīpetācariyāsabho.",
  "anya-e0805n0:42_0": "Apiggahaṇaṁ heṭṭhā vuttānaṁ apekkhākaraṇatthaṁ.",
  "anya-e0805n0:43_0": "3.Tatthodantāsarā aṭṭha.",
  "anya-e0805n0:44_0": "Tattha tesu akkharesu akārādīsu okārantā aṭṭha akkharā sarā nāma honti.",
  "anya-e0805n0:44_1": "Taṁ yathā –",
  "anya-e0805n0:44_2": "a ā i ī u ū e o-iti sarā.",
  "anya-e0805n0:45_0": "O anto yesaṁ te odantā, dakāro sandhijo, saranti gacchantīti sarā, byañjane sārentītipi sarā.",
  "anya-e0805n0:46_0": "‘‘Tatthā’’ti vattate.",
  "anya-e0805n0:47_0": "4.Lahumattā tayo rassā.",
  "anya-e0805n0:48_0": "Tattha aṭṭhasu saresu lahumattā tayo sarā rassā nāma honti. Taṁ yathā – a i u-iti rassā.",
  "anya-e0805n0:49_0": "Lahukā mattā pamāṇaṁ yesaṁ te lahumattā, mattāsaddo cettha accharāsaṅghātaakkhinimīlanasaṅkhātaṁ kālaṁ vadati, tāya mattāya ekamattā rassā, dvimattā dīghā, aḍḍhamattā byañjanā.",
  "anya-e0805n0:49_1": "Lahuggahaṇañcettha chandasi diyaḍḍhamattassāpi gahaṇatthaṁ.",
  "anya-e0805n0:49_2": "Rassakālayogato rassā, rassakālavanto vā rassā.",
  "anya-e0805n0:50_0": "Sararassaggahaṇāni ca vattante.",
  "anya-e0805n0:51_0": "5.Aññe dīghā.",
  "anya-e0805n0:52_0": "Tattha aṭṭhasu saresu rassehi aññe dvimattā pañca sarā dīghā nāma honti.",
  "anya-e0805n0:52_1": "Taṁ yathā –",
  "anya-e0805n0:52_2": "ā ī ū e o-iti dīghā.",
  "anya-e0805n0:53_0": "Aññaggahaṇaṁ diyaḍḍhamattikānampi saṅgahaṇatthaṁ.",
  "anya-e0805n0:53_1": "Dīghakāle niyuttā, tabbanto vā dīghā.",
  "anya-e0805n0:53_2": "Kvaci saṁyogapubbā ekārokārā rassā iva vuccante. Yathā –",
  "anya-e0805n0:53_3": "ettha, seyyo, oṭṭho, sotthi.",
  "anya-e0805n0:53_4": "Kvacīti kiṁ?",
  "anya-e0805n0:53_5": "Maṁ ce tvaṁ nikhaṇaṁ vane.",
  "anya-e0805n0:53_6": "Putto tyāhaṁ mahārāja.",
  "anya-e0805n0:54_0": "6.Dumhigaru.",
  "anya-e0805n0:55_0": "Dvinnaṁ samūho du, tasmiṁ dumhi.",
  "anya-e0805n0:55_1": "Saṁyogabhūte akkhare pare yo pubbo rassakkharo, so garusañño hoti. Yathā –",
  "anya-e0805n0:55_2": "datvā, hitvā, bhutvā.",
  "anya-e0805n0:56_0": "‘‘Garū’’ti vattate.",
  "anya-e0805n0:57_0": "7.Dīgho ca.",
  "anya-e0805n0:58_0": "Dīgho ca saro garusañño hoti. Yathā –",
  "anya-e0805n0:58_1": "nāvā, nadī, vadhū, dve, tayo.",
  "anya-e0805n0:58_2": "Garukato añño ‘‘lahuko’’ti veditabbo.",
  "anya-e0805n0:59_0": "8.Sesā byañjanā.",
  "anya-e0805n0:60_0": "Ṭhapetvā aṭṭha sare sesā aḍḍhamattā akkharā kakārādayo niggahītantā tettiṁsa byañjanā nāma honti.",
  "anya-e0805n0:60_1": "Vuttehi aññe sesā.",
  "anya-e0805n0:60_2": "Byañjīyati etehi atthoti byañjanā.",
  "anya-e0805n0:60_3": "Taṁ yathā –",
  "anya-e0805n0:60_4": "ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma, ya ra lava sa ha ḷa aṁ-iti byañjanā.",
  "anya-e0805n0:60_5": "Kakārādīsvakāro uccāraṇattho.",
  "anya-e0805n0:61_0": "‘‘Byañjanā’’ti vattate.",
  "anya-e0805n0:62_0": "9.Vaggā pañcapañcaso mantā.",
  "anya-e0805n0:63_0": "Tesaṁ kho byañjanānaṁ kakārādayo makārantā pañcavīsati byañjanā pañcapañcavibhāgena vaggā nāma honti.",
  "anya-e0805n0:63_1": "Taṁ yathā –",
  "anya-e0805n0:63_2": "ka kha ga gha ṅa, ca cha ja jha ña, ṭa ṭha ḍa ḍha ṇa, ta tha da dha na, pa pha ba bha ma-iti vaggā.",
  "anya-e0805n0:64_0": "Te pana paṭhamakkharavasena kavaggacavaggādivohāraṁ gatā, vaggoti samūho, tattha pañcapañcavibhāgenāti vā pañca pañca etesamatthīti vā pañcapañcaso, mo anto yesaṁ te mantā.",
  "anya-e0805n0:65_0": "10.Aṁiti niggahītaṁ.",
  "anya-e0805n0:66_0": "Akāro uccāraṇattho, itisaddo panānantaravuttanidassanattho, aṁiti yaṁ akārato paraṁ vuttaṁ bindu, taṁ niggahītaṁ nāma hoti.",
  "anya-e0805n0:66_1": "Rassassaraṁ nissāya gayhati, karaṇaṁ niggahetvā gayhatīti vā niggahītaṁ.",
  "anya-e0805n0:67_0": "Karaṇaṁ niggahetvāna, mukhenāvivaṭena yaṁ;",
  "anya-e0805n0:68_0": "Vuccate niggahītanti, vuttaṁ bindu sarānugaṁ.",
  "anya-e0805n0:69_0": "Idha avuttānaṁ parasamaññānampi payojane sati gahaṇatthaṁ paribhāsamāha.",
  "anya-e0805n0:70_0": "11.Parasamaññā payoge.",
  "anya-e0805n0:71_0": "Yā ca pana parasmiṁ sakkataganthe, paresaṁ vā veyyākaraṇānaṁ samaññā ghosāghosalopasavaṇṇasaṁyogaliṅgādikā, tā payoge sati etthāpi yujjante.",
  "anya-e0805n0:72_0": "Parasmiṁ, paresaṁ vā samaññā parasamaññā, veyyākaraṇe, veyyākaraṇamadhītānaṁ vā samaññātyattho.",
  "anya-e0805n0:72_1": "Payujjanaṁ payogo, viniyogo.",
  "anya-e0805n0:73_0": "Tattha vaggānaṁ paṭhamadutiyā, sakāro ca aghosā.",
  "anya-e0805n0:73_1": "Vaggānaṁ tatiyacatutthapañcamā, ya ra lava ha ḷā cāti ekavīsati ghosā nāma.",
  "anya-e0805n0:74_0": "Ettha ca vaggānaṁ dutiyacatutthā dhanitātipi vuccanti, itare sithilāti.",
  "anya-e0805n0:74_1": "Vināso lopo.",
  "anya-e0805n0:74_2": "Rassassarā sakadīghehi aññamaññaṁ savaṇṇā nāma, ye sarūpātipi vuccanti.",
  "anya-e0805n0:74_3": "Sarānantaritāni byañjanāni saṁyogo.",
  "anya-e0805n0:74_4": "Dhātuppaccayavibhattivajjitamatthavaṁ liṅgaṁ.",
  "anya-e0805n0:74_5": "Vibhatyantaṁ padaṁ.",
  "anya-e0805n0:74_6": "Iccevamādi.",
  "anya-e0805n0:75_0": "Iti saññāvidhānaṁ.",
  "anya-e0805n0:76_0": "Sarasandhividhāna",
  "anya-e0805n0:77_0": "Atha sarasandhi vuccate.",
  "anya-e0805n0:78_0": "Loka aggapuggalo, paññā indriyaṁ, tīṇi imāni, no hi etaṁ, bhikkhunī ovādo, mātu upaṭṭhānaṁ, sametu āyasmā, abhibhū āyatanaṁ, dhanā me atthi, sabbe eva, tayo assu dhammā, asanto ettha na dissanti itīdha sarādisaññāyaṁ sabbasandhikaraṇaṭṭhāne byañjanaviyojanatthaṁ paribhāsamāha.",
  "anya-e0805n0:79_0": "12.Pubbamadhoṭhitamassaraṁ sarena viyojaye.",
  "anya-e0805n0:80_0": "Sarenāti nissakke karaṇavacanaṁ, sahayoge vā, sandhitabbe sarasahitaṁ pubbabyañjanaṁ anatikkamanto adhoṭhitamassarañca katvā sarato viyojayeti sarato byañjanaṁ viyojetabbaṁ.",
  "anya-e0805n0:80_1": "Ettha ca assaraggahaṇasāmatthiyena ‘‘byañjana’’nti laddhaṁ.",
  "anya-e0805n0:81_0": "13.Sarā sare lopaṁ.",
  "anya-e0805n0:82_0": "Sarā kho sabbepi sare pare ṭhite lopaṁ papponti.",
  "anya-e0805n0:82_1": "Lopoti adassanaṁ anuccāraṇaṁ.",
  "anya-e0805n0:82_2": "Ettha sarāti kāriyīniddeso.",
  "anya-e0805n0:82_3": "Bahuvacanaṁ panettha ekekasmiṁ sare pare bahūnaṁ lopañāpanatthaṁ.",
  "anya-e0805n0:82_4": "Sareti nimittaniddeso, nimittasattamī cāyaṁ, nimittopādānasāmatthiyato vaṇṇakālabyavadhāne sandhikāriyaṁ na hoti.",
  "anya-e0805n0:82_5": "Lopanti kāriyaniddeso, idaṁ pana suttaṁ upari paralopavidhānato pubbalopavidhānanti daṭṭhabbaṁ, evaṁ sabbattha sattamīniddese pubbasseva vidhi, na parassa vidhānanti veditabbaṁ.",
  "anya-e0805n0:83_0": "‘‘Assaraṁ, adhoṭhita’’nti ca vattate, siliṭṭhakathane paribhāsamāha.",
  "anya-e0805n0:84_0": "14.Naye paraṁ yutte.",
  "anya-e0805n0:85_0": "Sararahitaṁ kho byañjanaṁ adhoṭhitaṁ parakkharaṁ naye yutte ṭhāneti paranayanaṁ kātabbaṁ.",
  "anya-e0805n0:85_1": "Ettha yuttaggahaṇaṁ niggahītanisedhanatthaṁ, tena ‘‘akkocchi maṁ avadhi ma’’ntiādīsu paranayanasandeho na hoti.",
  "anya-e0805n0:86_0": "Lokaggapuggalo, paññindriyaṁ, tīṇimāni, nohetaṁ, bhikkhunovādo, mātupaṭṭhānaṁ, sametāyasmā, abhibhāyatanaṁ, dhanā matthi, sabbeva, tayassu dhammā, asantettha na dissanti.",
  "anya-e0805n0:87_0": "Yassa idāni, saññā iti, chāyā iva, kathā eva kā, iti api, assamaṇī asi, cakkhu indriyaṁ, akataññū asi, ākāse iva, te api, vande ahaṁ, so ahaṁ, cattāro ime, vasalo iti, moggallāno āsi bījako, pāto evātīdha pubbalope sampatte ‘‘sare’’ti adhikāro, idha pana ‘‘atthavasā vibhattivipariṇāmo’’ti katvā ‘‘saro, saramhā, lopa’’nti ca vattamāne –",
  "anya-e0805n0:88_0": "15.Vā paro asarūpā.",
  "anya-e0805n0:89_0": "Asamānarūpamhā saramhā paro saro lopaṁ pappoti vā.",
  "anya-e0805n0:89_1": "Samānaṁ rūpaṁ assāti sarūpo, na sarūpo asarūpo, asavaṇṇo .",
  "anya-e0805n0:89_2": "Yasmā pana mariyādāyaṁ, abhividhimhi ca vattamāno āupasaggo viya vāsaddo dvidhā vattate, katthaci vikappe, katthaci yathāvavatthitarūpapariggahe, idha pana pacchime, tato niccamaniccamasantañca vidhimettha vāsaddo dīpeti.",
  "anya-e0805n0:89_3": "‘‘Naye paraṁ yutte’’ti paraṁ netabbaṁ.",
  "anya-e0805n0:90_0": "Yassadāni yassa idāni, saññāti saññā iti, chāyāva chāyā iva, kathāva kā kathā eva kā, itīpi iti api, assamaṇīsi assamaṇī asi.",
  "anya-e0805n0:90_1": "Cakkhundriya miti niccaṁ.",
  "anya-e0805n0:90_2": "Akataññūsi akataññū asi, ākāseva ākāse iva, tepi te api, vandehaṁ vande ahaṁ, sohaṁ so ahaṁ, cattārome cattāro ime, vasaloti vasalo iti, moggallānosi bījako moggallāno āsi bījako, pātova pāto eva.",
  "anya-e0805n0:91_0": "Idha na bhavati –",
  "anya-e0805n0:91_1": "pañcindriyāni, saddhindriyaṁ, sattuttamo, ekūnavīsati, yassete, sugatovādo, diṭṭhāsavo, diṭṭhogho, cakkhāyatanaṁ, taṁ kutettha labbhā iccādi.",
  "anya-e0805n0:92_0": "Bhavati ca vavatthitavibhāsāya.",
  "anya-e0805n0:93_0": "Avaṇṇato sarodānī-tīvevādiṁ vinā paro;",
  "anya-e0805n0:94_0": "Na luppataññato dīgho, āsevādivivajjito.",
  "anya-e0805n0:95_0": "Bandhussa iva, upa ikkhati, upa ito, ava icca, jina īritaṁ, na upeti, canda udayo, yathā udake itīdha pubbāvaṇṇassarānaṁ lope kate ‘‘paro, asarūpe’’ti ca vattate, tathā ‘‘ivaṇṇo yaṁ navā’’ti ito ivaṇṇaggahaṇañca, ‘‘vamodudantāna’’nti ito uggahaṇañca sīhagatiyā idhānuvattetabbaṁ.",
  "anya-e0805n0:96_0": "16.Kvacāsavaṇṇaṁ lutte.",
  "anya-e0805n0:97_0": "Ivaṇṇabhūto, ukārabhūto ca paro saro asarūpe pubbassare lutte kvaci asavaṇṇaṁ pappoti.",
  "anya-e0805n0:97_1": "Natthi savaṇṇā etesanti asavaṇṇā, ekārokārā, tattha ṭhānāsannavasena ivaṇṇukārānamekārokārā honti.",
  "anya-e0805n0:98_0": "Bandhusseva, upekkhati, upeto, avecca, jineritaṁ, nopeti, candodayo, yathodake.",
  "anya-e0805n0:98_1": "Kvacīti kiṁ?",
  "anya-e0805n0:98_2": "Tatrime, yassindriyāni, mahiddhiko, sabbītiyo, tenupasaṅkami, lokuttaro.",
  "anya-e0805n0:98_3": "Lutteti kiṁ?",
  "anya-e0805n0:98_4": "Cha ime dhammā, yathā idaṁ, kusalassa upasampadā.",
  "anya-e0805n0:98_5": "Asarūpeti kiṁ?",
  "anya-e0805n0:98_6": "Cattārimāni, mātupaṭṭhānaṁ.",
  "anya-e0805n0:99_0": "Ettha ca satipi heṭṭhā vāggahaṇe kvacikaraṇato avaṇṇe eva lutte idha vuttavidhi hotīti daṭṭhabbaṁ.",
  "anya-e0805n0:99_1": "Tato idha na bhavati –",
  "anya-e0805n0:99_2": "diṭṭhupādānaṁ, pañcahupāli, mudindriyaṁ, yo missaroti.",
  "anya-e0805n0:100_0": "Tatra ayaṁ, buddha anussati, sa atthikā, paññavā assa, tadā ahaṁ, yāni idha bhūtāni, gacchāmi iti, ati ito, kikī iva, bahu upakāraṁ, madhu udakaṁ, su upadhāritaṁ, yopi ayaṁ , idāni ahaṁ, sace ayaṁ, appassuto ayaṁ, itara itarena, saddhā idha vittaṁ, kamma upanissayo, tathā upamaṁ, ratti uparato, vi upasamo iccatra pubbassarānaṁ lope kate –",
  "anya-e0805n0:101_0": "‘‘Kvacī’’ti adhikāro, ‘‘paro, lutte’’ti ca vattate.",
  "anya-e0805n0:102_0": "17.Dīghaṁ.",
  "anya-e0805n0:103_0": "Saro kho paro pubbassare lutte kvaci dīghabhāvaṁ pappotīti ṭhānāsannavasena rassassarānaṁ savaṇṇadīgho.",
  "anya-e0805n0:104_0": "Tatrāyaṁ, buddhānussati, sātthikā, paññavāssa, tadāhaṁ, yānīdha bhūtāni, gacchāmīti, atīto, kikīva, bahūpakāraṁ, madhūdakaṁ, sūpadhāritaṁ, yopāyaṁ, idānāhaṁ, sacāyaṁ, appassutāyaṁ, itarītarena, saddhīdha vittaṁ, kammūpanissayo, tathūpamaṁ, rattūparato, vūpasamo.",
  "anya-e0805n0:105_0": "Kvacīti kiṁ?",
  "anya-e0805n0:105_1": "Aciraṁ vata’yaṁ kāyo, kimpimāya, tīṇimāni, pañcasupādānakkhandhesu, tassattho, pañcaṅgiko, munindo, satindriyaṁ, lahuṭṭhānaṁ, gacchāmahaṁ, tatridaṁ, pañcahupāli, natthaññaṁ.",
  "anya-e0805n0:105_2": "Lutteti kiṁ?",
  "anya-e0805n0:105_3": "Yathā ayaṁ, nimi iva rājā, kikī iva, su upadhāritaṁ.",
  "anya-e0805n0:106_0": "Lokassa iti, deva iti, vi ati patanti, vi ati nāmenti, saṅghāṭi api, jīvitahetu api, vijju iva, kiṁsu idha vittaṁ, sādhu iti itīdha parassarānaṁ lope kate –",
  "anya-e0805n0:107_0": "‘‘Lutte, dīgha’’nti ca vattate.",
  "anya-e0805n0:108_0": "18.Pubbo ca.",
  "anya-e0805n0:109_0": "Pubbo saro parassare lutte kvacidīghaṁ pappoti.",
  "anya-e0805n0:109_1": "Caggahaṇaṁ luttadīghaggahaṇānukaḍḍhanatthaṁ, taṁ ‘‘cānukaḍḍhitamuttaratra nānuvattate’’ti ñāpanatthaṁ.",
  "anya-e0805n0:110_0": "Lokassāti, devāti, vītipatanti, vītināmenti, saṅghāṭīpi, jīvitahetūpi, vijjūva, kiṁsūdha vittaṁ, sādhūti.",
  "anya-e0805n0:111_0": "Kvacīti kiṁ? Yassadāni, itissa, idānipi, tesupi, cakkhundriyaṁ, kinnumāva.",
  "anya-e0805n0:112_0": "Adhigato kho me ayaṁ dhammo, putto te ahaṁ, te assa pahīnā, pabbate ahaṁ, ye assa itīdha pubbalope sampatte –",
  "anya-e0805n0:113_0": "19.Yamedantassādeso.",
  "anya-e0805n0:114_0": "Ekārassa padantabhūtassa ṭhāne sare pare kvaci yakārādeso hoti.",
  "anya-e0805n0:114_1": "Akāremeteyesaddādissevāyaṁ vidhi, yanti yaṁ rūpaṁ, e eva anto edanto, ādesiṭṭhāne ādissatīti ādeso.",
  "anya-e0805n0:114_2": "‘‘Byañjane’’ti adhikicca ‘‘dīgha’’nti dīgho.",
  "anya-e0805n0:115_0": "Adhigato kho myāyaṁ dhammo, putto tyāhaṁ, tyāssa pahīnā, pabbatyāhaṁ, yyāssa.",
  "anya-e0805n0:116_0": "Kvacīti kiṁ? Te nāgatā, puttā matthi. Antaggahaṇaṁ kiṁ? Dhammacakkaṁ pavattento, damento cittaṁ.",
  "anya-e0805n0:117_0": "Yāvatako assa kāyo, tāvatako assa byāmo, ko attho, atha kho assa, ahaṁ kho ajja, yo ayaṁ, so assa, so eva, yato adhikaraṇaṁ, anu addhamāsaṁ, anu eti, su āgataṁ, su ākāro, du ākāro, cakkhu āpāthaṁ, bahu ābādho, pātu akāsi, na tu evātīdha –",
  "anya-e0805n0:118_0": "20.Vamodudantānaṁ.",
  "anya-e0805n0:119_0": "Okārukārānaṁ antabhūtānaṁ sare pare kvaci vakārādeso hoti. Ka kha ya tasaddādiokārassedaṁ gahaṇaṁ.",
  "anya-e0805n0:120_0": "Yāvatakvassa kāyo, tāvatakvassa byāmo, kvattho, atha khvassa, ahaṁ khvajja, yvāyaṁ, svassa, sveva, yatvādhikaraṇaṁ, anvaddhamāsaṁ, anvebhi, svāgataṁ, svākāro, dvākāro, cakkhvāpāthaṁ, bahvābādho, pātvākāsi, na tveva.",
  "anya-e0805n0:121_0": "Kvacīti kiṁ?",
  "anya-e0805n0:121_1": "Ko attho, atha kho aññatarā, yohaṁ, sohaṁ, cattārome, sāgataṁ, sādhāvuso, hotūti.",
  "anya-e0805n0:121_2": "Antaggahaṇaṁ kiṁ?",
  "anya-e0805n0:121_3": "Savanīyaṁ, viravanti.",
  "anya-e0805n0:122_0": "Paṭisanthāravutti assa, sabbā vitti anubhuyyate, vi añjanaṁ, vi ākato, nadī āsanno itīdha maṇḍūkagatiyā ‘‘asarūpe’’ti vattate.",
  "anya-e0805n0:123_0": "21.Ivaṇṇo yaṁ navā.",
  "anya-e0805n0:124_0": "Pubbo ivaṇṇo asarūpe sare pare yakāraṁ pappoti navā.",
  "anya-e0805n0:124_1": "I eva vaṇṇo ivaṇṇo, navāsaddo kvacisaddapariyāyo.",
  "anya-e0805n0:125_0": "Paṭisanthāravutyassa, sabbā vityānubhuyyate, byañjanaṁ, byākato, nadyāsanno.",
  "anya-e0805n0:126_0": "Navāti kiṁ?",
  "anya-e0805n0:126_1": "Pañcahaṅgehi, tāni attani, gacchāmahaṁ, muttacāgī anuddhato.",
  "anya-e0805n0:126_2": "Asarūpeti kiṁ?",
  "anya-e0805n0:126_3": "Itihidaṁ, aggīva, atthīti.",
  "anya-e0805n0:127_0": "Ati antaṁ, ati odātā, pati ayo, pati āharati, pati eti, iti assa, iti etaṁ, itiādi itīdha ‘‘ivaṇṇo yaṁ navā’’ti yakārādese sampatte –",
  "anya-e0805n0:128_0": "22.Sabbo canti.",
  "anya-e0805n0:129_0": "Atipatiitīnaṁ tisaddassedaṁ gahaṇaṁ.",
  "anya-e0805n0:130_0": "Sabbo tiicceso saddo sare pare kvaci cakāraṁ pappoti.",
  "anya-e0805n0:130_1": "Tīti niddesato akatayakārassevāyaṁ vidhi, itarathā kvaciggahaṇassa ca ‘‘atissa cantassā’’tisuttassa ca niratthakatā siyā.",
  "anya-e0805n0:130_2": "‘‘Paradvebhāvo ṭhāne’’ti dvittaṁ.",
  "anya-e0805n0:131_0": "Accantaṁ , accodātā, paccayo, paccāharati, pacceti, iccassa, iccetaṁ, iccādi.",
  "anya-e0805n0:132_0": "Kvacīti kiṁ? Itissa, iti ākaṅkhamānena.",
  "anya-e0805n0:133_0": "‘‘Te na vāivaṇṇe’’ti ito ‘‘na ivaṇṇe’’ti ca vattate.",
  "anya-e0805n0:134_0": "23.Atissa cantassa.",
  "anya-e0805n0:135_0": "Atiiccetassa antabhūtassa tisaddassa ivaṇṇe pare ‘‘sabbo caṁ tī’’ti vuttarūpaṁ na hoti.",
  "anya-e0805n0:135_1": "Atissāti atiupasaggānukaraṇametaṁ.",
  "anya-e0805n0:135_2": "Tenevettha vibhattilopābhāvo.",
  "anya-e0805n0:135_3": "Ettha ca antasaddo saddavidhinisedhappakaraṇato atisaddantabhūtaṁ tisaddameva vadati, na ivaṇṇanti daṭṭhabbaṁ, itarathā idaṁ suttameva niratthakaṁ siyā.",
  "anya-e0805n0:136_0": "‘‘Ivaṇṇo yaṁ navā’’tīdha, asarūpādhikārato;",
  "anya-e0805n0:137_0": "Ivaṇṇassa sarūpasmiṁ, yādeso ca na sambhave.",
  "anya-e0805n0:138_0": "Cakāro anuttasamuccayattho, tena itipatīnamantassa ca na hoti.",
  "anya-e0805n0:138_1": "Ati isigaṇo atīsigaṇo, evaṁ atīto, atīritaṁ, itīti, itīdaṁ, patīto.",
  "anya-e0805n0:139_0": "Abhi akkhānaṁ, abhi uggato, abhi okāso itīdha yakāre sampatte –",
  "anya-e0805n0:140_0": "‘‘Sare’’ti vattate.",
  "anya-e0805n0:141_0": "24.Abbho abhi.",
  "anya-e0805n0:142_0": "Abhiiccetassa sabbassa sare pare abbhādeso hoti.",
  "anya-e0805n0:143_0": "‘‘Abhī’’ti paṭhamantassa, vuttiyaṁ chaṭṭhiyojanaṁ;",
  "anya-e0805n0:144_0": "Ādesāpekkhato vuttaṁ, ‘‘aṁmo’’tiādike viya.",
  "anya-e0805n0:145_0": "Pubbassaralopo , abbhakkhānaṁ, abbhuggato, abbhokāso.",
  "anya-e0805n0:146_0": "Adhi agamā, adhi upagato, adhi ogāhetvā itīdha",
  "anya-e0805n0:147_0": "25.Ajjho adhi.",
  "anya-e0805n0:148_0": "Adhiiccetassa sabbassa sare pare ajjhādeso hoti. Ajjhagamā, ajjhupagato, ajjhogāhetvā.",
  "anya-e0805n0:149_0": "Abhi icchitaṁ, adhi īritaṁ itīdha",
  "anya-e0805n0:150_0": "‘‘Abbho abhi, ajjho adhī’’ti ca vattate.",
  "anya-e0805n0:151_0": "26.Te na vā ivaṇṇe.",
  "anya-e0805n0:152_0": "Te ca kho abhiadhiiccete upasaggā ivaṇṇe pare abbho ajjhoiti vuttarūpā na honti vā.",
  "anya-e0805n0:152_1": "Saralopaparanayanāni.",
  "anya-e0805n0:152_2": "Abhicchitaṁ, adhīritaṁ. Vāti kiṁ?",
  "anya-e0805n0:152_3": "Abbhīritaṁ, ajjhiṇamutto, ajjhiṭṭho.",
  "anya-e0805n0:153_0": "Ekamidha ahantīdha",
  "anya-e0805n0:154_0": "27.Do dhassa ca.",
  "anya-e0805n0:155_0": "Dhaiccetassa sare pare kvaci dakāro hoti.",
  "anya-e0805n0:155_1": "Ekasaddato parassa idhassa dhakārassevāyaṁ, saralopadīghā.",
  "anya-e0805n0:155_2": "Ekamidāhaṁ.",
  "anya-e0805n0:155_3": "Kvacīti kiṁ? Idheva.",
  "anya-e0805n0:156_0": "Casaddena kvaci sādhussa dhassa hakāro, yathā – sāhu dassanaṁ.",
  "anya-e0805n0:157_0": "Yathā eva tathā evātīdha",
  "anya-e0805n0:158_0": "‘‘Navā’’ti vattate, ‘‘saramhā’’ti ca.",
  "anya-e0805n0:159_0": "28.Evādissari pubbo ca rasso.",
  "anya-e0805n0:160_0": "Yathātathādvayaparassedaṁ gahaṇaṁ.",
  "anya-e0805n0:160_1": "Dīghasaramhā parassa evasaddādibhūtassa ekārassa rikāro hoti, pubbo ca saro rasso hoti navā.",
  "anya-e0805n0:160_2": "Yathariva, tathariva.",
  "anya-e0805n0:160_3": "Navāti kiṁ?",
  "anya-e0805n0:160_4": "Yatheva, tatheva.",
  "anya-e0805n0:161_0": "Ti antaṁ,ti addhaṁ, aggi agāre, sattamī atthe, pañcamī antaṁ, du aṅgikaṁ, bhikkhu āsane, puthu āsane, sayambhū āsane itīdha yavādesesu sampattesu –",
  "anya-e0805n0:162_0": "‘‘Saññā’’ti vattate.",
  "anya-e0805n0:163_0": "29.Ivaṇṇuvaṇṇā jhalā.",
  "anya-e0805n0:164_0": "Ivaṇṇauvaṇṇaiccete yathākkamaṁ jhalasaññā honti. Vaṇṇaggahaṇaṁ savaṇṇaggahaṇatthaṁ.",
  "anya-e0805n0:165_0": "Jhalasaññā pasaññāva, na liṅgantaṁva nissitā;",
  "anya-e0805n0:166_0": "Ākhyāte liṅgamajjhe ca, dviliṅgante ca dassanā.",
  "anya-e0805n0:167_0": "30.Jhalānamiyuvā sare vā.",
  "anya-e0805n0:168_0": "Jhalaiccetesaṁ iyauvaiccete ādesā honti vā sare pare, saralopo.",
  "anya-e0805n0:169_0": "Tiyantaṁ, tiyaddhaṁ, aggiyāgāre, sattamiyatthe, pañcamiyantaṁ, duvaṅgikaṁ, bhikkhuvāsane, puthuvāsane, sayambhuvāsane. Vāti kiṁ?",
  "anya-e0805n0:169_1": "Agyāgāre, sattamīatthe, bhikkhuāsane nisīdati.",
  "anya-e0805n0:170_0": "Go ajinaṁ, go eḷakaṁ itīdha",
  "anya-e0805n0:171_0": "‘‘Go, avo, samāse’’ti ca vattate.",
  "anya-e0805n0:172_0": "31.Osare ca.",
  "anya-e0805n0:173_0": "Goiccetassa okārassa sare pare avādeso hoti samāse.",
  "anya-e0805n0:173_1": "Gavājinaṁ, gaveḷakaṁ.",
  "anya-e0805n0:173_2": "Casaddaggahaṇena uvaṇṇassa uvaavādesā. Yathā –",
  "anya-e0805n0:173_3": "bhuvi, pasavo.",
  "anya-e0805n0:174_0": "Putha evātīdha",
  "anya-e0805n0:175_0": "32.Go sare puthassāgamo kvaci.",
  "anya-e0805n0:176_0": "Puthaiccetassa nipātassa ante kvaci gakārāgamo hoti sare pare.",
  "anya-e0805n0:176_1": "Āgacchatīti āgamo, asantuppatti āgamo.",
  "anya-e0805n0:176_2": "Ettha ca ‘‘sare’’ti nimittāsannavasena puthassa anteti labbhati.",
  "anya-e0805n0:176_3": "Puthageva, putha eva.",
  "anya-e0805n0:177_0": "Pā evātīdha",
  "anya-e0805n0:178_0": "‘‘Sare, go, āgamo, kvacī’’ti ca vattate.",
  "anya-e0805n0:179_0": "33.Pāssa canto rasso.",
  "anya-e0805n0:180_0": "Pāiccetassa ante sare pare kvaci gakārāgamo hoti, pāssa anto ca saro rasso hoti.",
  "anya-e0805n0:180_1": "Pageva vutyassa, pā eva.",
  "anya-e0805n0:181_0": "‘‘Vā, sare’’ti ca vattate.",
  "anya-e0805n0:182_0": "34.Yava ma da na ta ra lā cāgamā.",
  "anya-e0805n0:183_0": "Sare pare yakārādayo aṭṭha āgamā honti vā.",
  "anya-e0805n0:183_1": "Casaddena gakārāgamo ca, vavatthitavibhāsatthoyaṁ vāsaddo.",
  "anya-e0805n0:184_0": "Tattha yakārāgamo yathādibho ikārekārādīsu.",
  "anya-e0805n0:184_1": "Yathā idaṁ yathayidaṁ, byañjaneti adhikicca ‘‘rassa’’nti rassattaṁ, yathā idaṁ vā, yathā eva, yathāyeva, yatheva, evaṁ māyidaṁ, māyevaṁ, taṁyidaṁ, taṁyeva, nayidaṁ, nayimassa, nayimāni, navayime dhammā, buddhānaṁyeva, santiyeva, bodhiyāyeva, satiyeva, pathavīyeva, dhātuyeva, tesuyeva, soyeva, pāṭiyekkaṁ.",
  "anya-e0805n0:185_0": "Tathā sare vipariyādito ca.",
  "anya-e0805n0:185_1": "Vi añjanā viyañjanā, byañjanā vā, evaṁ viyākāsi, byākāsi.",
  "anya-e0805n0:185_2": "Pariantaṁ pariyantaṁ, evaṁ pariyādānaṁ, pariyuṭṭhānaṁ, pariyesati, pariyosānamiti niccaṁ.",
  "anya-e0805n0:185_3": "Ni āyogo niyāyogo.",
  "anya-e0805n0:185_4": "Idha na bhavati, parikkhato, upaparikkhati.",
  "anya-e0805n0:186_0": "Vakāro tisaddādito avaṇṇukāresu.",
  "anya-e0805n0:186_1": "Ti aṅgulaṁ tivaṅgulaṁ, evaṁ tivaṅgikaṁ, bhūvādayo, migī bhantā vudikkhati, pavuccati, pāguññavujutā.",
  "anya-e0805n0:187_0": "Makāro lahuppabhutito sare chandānurakkhaṇādimhi.",
  "anya-e0805n0:187_1": "Lahu essati lahumessati, evaṁ garumessati, idhamāhu, kena te idha mijjhati, bhadro kasāmiva, ākāse mabhipūjayi, ekamekassa, yena midhekacce, āsatimeva.",
  "anya-e0805n0:188_0": "Dakārouupasagga saki kenaci kiñci kismiñci koci sammā yāva tāva puna ya te’tattasādīhi.",
  "anya-e0805n0:188_1": "Uupasaggato niccaṁ, u aggo udaggo, evaṁ udayo, udapādi, udāhaṭaṁ, udito, udīritaṁ, udeti.",
  "anya-e0805n0:189_0": "Nipātato ca, saki eva sakideva, evaṁ sakadāgāmi, mahāvuttisuttena ikārassa akāro.",
  "anya-e0805n0:189_1": "Tathā kenacideva, kiñcideva, kismiñcideva, kocideva, sammā attho sammadattho, rassattaṁ.",
  "anya-e0805n0:189_2": "Evaṁ sammadakkhāto, sammadaññā vimuttānaṁ, sammadeva, yāvadatthaṁ, yāvadeva, tāvadeva, punadeva.",
  "anya-e0805n0:190_0": "Nāmato, yadatthaṁ, tadatthaṁ, yadantarā, tadantarā, tadaṅgavimutti, etadatthaṁ, attadatthaṁ, sadatthapasuto siyā.",
  "anya-e0805n0:190_1": "Yatetattasehi samāseyeva.",
  "anya-e0805n0:191_0": "Ādisaddena aññadatthaṁ, manasādaññā vimuttānaṁ, bahudeva rattiṁ, ahudeva bhayaṁ.",
  "anya-e0805n0:192_0": "Vāti kiṁ? Kenaci atthakāmena, sammā aññāya, yāvāhaṁ, tāvāhaṁ, punāparaṁ, attatthaṁ.",
  "anya-e0805n0:193_0": "Nakāro āyatādimhi. Ito āyati ito nāyati, ciraṁ nāyati.",
  "anya-e0805n0:194_0": "Takāro yasmā tasmā ajjādito ihaggādimhi. Yasmātiha, tasmātiha, ajjatagge.",
  "anya-e0805n0:195_0": "Rakāro ni dupātu puna dhī pāta caturādito.",
  "anya-e0805n0:195_1": "Ni antaraṁ nirantaraṁ, evaṁ nirālayo, nirindhano, nirīhakaṁ, niruttaro, nirojaṁ.",
  "anya-e0805n0:195_2": "Du atikkamo duratikkamo, durāgataṁ, duruttaṁ.",
  "anya-e0805n0:195_3": "Pāturahosi, pāturahesuṁ.",
  "anya-e0805n0:195_4": "Punarāgaccheyya, punaruttaṁ, punareva, punareti.",
  "anya-e0805n0:195_5": "Dhiratthu. Pātarāso.",
  "anya-e0805n0:196_0": "Catusaddādito, caturaṅgikaṁ, caturārakkhā, caturiddhipādapaṭilābho, caturoghanittharaṇatthaṁ.",
  "anya-e0805n0:196_1": "Bhatturatthe, vuttiresā, pathavīdhāturevesā.",
  "anya-e0805n0:197_0": "Tathā sarato ivevesu chandānurakkhaṇe.",
  "anya-e0805n0:197_1": "Nakkhattarājāriva tārakānaṁ, vijjurivabbhakūṭe, āraggeriva sāsapo, sāsaporiva āragge, usabhoriva, sabbhireva samāsetha.",
  "anya-e0805n0:198_0": "Vāti kiṁ? Dvādhiṭṭhitaṁ, pātvākāsi, punapi.",
  "anya-e0805n0:199_0": "Lakāro chasaṅkhyāhi.",
  "anya-e0805n0:199_1": "Laḷānamaviseso.",
  "anya-e0805n0:199_2": "Cha abhiññā chaḷabhiññā, chaḷaṅgaṁ, chaḷāsīti, chaḷaṁsā, saḷāyatanaṁ.",
  "anya-e0805n0:200_0": "Vāti kiṁ? Cha abhiññā.",
  "anya-e0805n0:201_0": "Iti sarasandhividhānaṁ niṭṭhitaṁ.",
  "anya-e0805n0:202_0": "Itthiliṅga",
  "anya-e0805n0:203_0": "Atha itthiliṅgāni vuccante.",
  "anya-e0805n0:204_0": "Akāranto itthiliṅgasaddo appasiddho.",
  "anya-e0805n0:205_0": "Ākāranto itthiliṅgo kaññāsaddo. ‘‘Kañña’’iti ṭhite –",
  "anya-e0805n0:206_0": "176.Itthiyamato āppaccayo.",
  "anya-e0805n0:207_0": "Itthiyaṁ vattamānā akārantato liṅgamhā paro āppaccayo hoti.",
  "anya-e0805n0:208_0": "Pakatyatthajotakā itthi-ppaccayā syādayo viya;",
  "anya-e0805n0:209_0": "Ṇādayo paccayatthassa, sakatthassāpi vācakā.",
  "anya-e0805n0:210_0": "‘‘Saralopo’’tiādinā pubbassare lutte, paranayane ca kate ‘‘dhātuppaccayavibhattivajjitamatthavaṁ liṅga’’nti vuttattāva paccayantassāpi aliṅgattā vibhattuppattiyamasampattāyaṁ ‘‘taddhitasamāsakitakā nāmaṁ vā’tavetunādīsu cā’’ti ettha vaggahaṇena itthippaccayantassāpi nāmabyapadeso.",
  "anya-e0805n0:210_1": "Pure viya syādyuppatti, ‘‘sesato lopaṁ gasipī’’ti silopo. Sā kaññā.",
  "anya-e0805n0:211_0": "Bahuvacane ‘‘ālapane si gasañño’’ti ito ‘‘sañño’’, ‘‘te itthikhyā po’’ti ito ‘‘itthikhyā’’ti ca vattate.",
  "anya-e0805n0:212_0": "177.Ā gho.",
  "anya-e0805n0:213_0": "Liṅgassanto ākāro yadā itthikhyo, tadā ghasañño hotīti ghasaññāyaṁ ‘‘ghapato ca yonaṁ lopo’’ti vikappena yolopo.",
  "anya-e0805n0:213_1": "Tā kaññā kaññāyo.",
  "anya-e0805n0:214_0": "Ālapane ‘‘sakhato gasse vā’’ti ito ‘‘gassā’’ti vattate.",
  "anya-e0805n0:215_0": "178.Ghate ca.",
  "anya-e0805n0:216_0": "Ghato parassa gassa ekāro hoti, saralopādi. Bhoti kaññe, bhotiyo kaññā kaññāyo.",
  "anya-e0805n0:217_0": "Aṁmhi saralopapakatibhāvā kaññaṁ, kaññā kaññāyo.",
  "anya-e0805n0:218_0": "Tatiyādīsu ‘‘āya catutthekavacanassa tū’’ti ito ‘‘āyo, ekavacanāna’’nti ca vattate.",
  "anya-e0805n0:219_0": "179.Ghato nādīnaṁ.",
  "anya-e0805n0:220_0": "Ghasaññato liṅgassākārā paresaṁ nādīnaṁ smiṁpariyantānaṁ ekavacanānaṁ vibhattigaṇānaṁ āyādeso hoti.",
  "anya-e0805n0:220_1": "Saralopaparanayanāni.",
  "anya-e0805n0:220_2": "Kaññāya, kaññāhi kaññābhi, kaññāya, kaññānaṁ, kaññāya, kaññāhi kaññābhi, kaññāya, kaññānaṁ.",
  "anya-e0805n0:221_0": "Smiṁmhi –",
  "anya-e0805n0:222_0": "180.Ghapato smiṁ yaṁ vā.",
  "anya-e0805n0:223_0": "Ghapato parassa smiṁvacanassa yaṁ hoti vā, aññatthāyādeso. Kaññāyaṁ kaññāya, kaññāsu.",
  "anya-e0805n0:224_0": "Evamaññepi –",
  "anya-e0805n0:225_0": "Saddhā medhā paññā vijjā, cintā mantā vīṇā taṇhā;",
  "anya-e0805n0:226_0": "Icchā mucchā ejā māyā, mettā mattā sikkhā bhikkhā.",
  "anya-e0805n0:227_0": "Jaṅghā gīvā jivhā vācā,",
  "anya-e0805n0:228_0": "Chāyā āsā gaṅgā nāvā;",
  "anya-e0805n0:229_0": "Gāthā senā lekhā sālā,",
  "anya-e0805n0:230_0": "Mālā velā pūjā khiḍḍā.",
  "anya-e0805n0:231_0": "Pipāsā vedanā saññā, cetanā tasiṇā pajā;",
  "anya-e0805n0:232_0": "Devatā vaṭṭakā godhā, balākā parisā sabhā.",
  "anya-e0805n0:233_0": "Ūkāsephālikā laṅkā, salākā vālikā sikhā;",
  "anya-e0805n0:234_0": "Visākhā visikhā sākhā, vacā vañjhā jaṭā ghaṭā.",
  "anya-e0805n0:235_0": "Jeṭṭhā soṇḍā vitaṇḍā ca, karuṇā vanitā latā;",
  "anya-e0805n0:236_0": "Kathā niddā sudhā rādhā, vāsanā siṁsapā papā.",
  "anya-e0805n0:237_0": "Pabhā sīmā khamā jāyā,",
  "anya-e0805n0:238_0": "Khattiyā sakkharā surā;",
  "anya-e0805n0:239_0": "Dolā tulā silā līlā,",
  "anya-e0805n0:240_0": "Lāle’lā mekhalā kalā.",
  "anya-e0805n0:241_0": "Vaḷavā’lambusā mūsā, mañjūsā sulasā disā;",
  "anya-e0805n0:242_0": "Nāsā juṇhā guhā īhā, lasikā vasudhādayo.",
  "anya-e0805n0:243_0": "Ammādīnaṁ ālapaneva rūpabhedo. Ammā, ammā ammāyo.",
  "anya-e0805n0:244_0": "Gassa ‘‘ghate cā’’ti ekāre sampatte –",
  "anya-e0805n0:245_0": "181.Na ammādito.",
  "anya-e0805n0:246_0": "Ammā annāiccevamādito parassa gassa ālapanekavacanassa na ekārattaṁ hoti. ‘‘Ākāro vā’’ti rassattaṁ.",
  "anya-e0805n0:247_0": "Bhoti amma bhoti ammā, bhotiyo ammā ammāyo.",
  "anya-e0805n0:247_1": "Evaṁ annā, annā annāyo, bhoti anna bhoti annā, bhotiyo annā annāyo.",
  "anya-e0805n0:247_2": "Ambā , ambā ambāyo, bhoti amba bhoti ambā, bhotiyo ambā ambāyo iccādi.",
  "anya-e0805n0:248_0": "Ākārantaṁ.",
  "anya-e0805n0:249_0": "Ikāranto itthiliṅgo rattisaddo;",
  "anya-e0805n0:250_0": "Tatheva syādyuppatti, silopo, ratti.",
  "anya-e0805n0:251_0": "Bahuvacane ‘‘saññā, ivaṇṇuvaṇṇā’’ti ca vattate.",
  "anya-e0805n0:252_0": "182.Te itthikhyā po.",
  "anya-e0805n0:253_0": "Itthiyā ākhyā saññā itthikhyā, liṅgassantā te ivaṇṇuvaṇṇā yadā itthikhyā, tadā pasaññā hontīti pasaññāyaṁ ‘‘ghapato cā’’tiādinā yolopo, ‘‘yosu kata’’iccādinā dīgho.",
  "anya-e0805n0:253_1": "Rattī rattiyo ratyo vā, he ratti, he rattī he rattiyo.",
  "anya-e0805n0:254_0": "‘‘Aṁmo’’tiādinā niggahītaṁ, rattiṁ, rattī rattiyo;",
  "anya-e0805n0:255_0": "Tatiyādīsu ‘‘ekavacanānaṁ, nādīna’’nti ca vattate.",
  "anya-e0805n0:256_0": "183.Pato yā.",
  "anya-e0805n0:257_0": "Pasaññato ivaṇṇuvaṇṇehi paresaṁ nādīnamekavacanānaṁ vibhattigaṇānaṁ yāādeso hoti.",
  "anya-e0805n0:257_1": "Rattiyā, rattīhi rattībhi rattihi rattibhi, rattiyā, rattīnaṁ rattinaṁ.",
  "anya-e0805n0:258_0": "Pañcamiyaṁ –",
  "anya-e0805n0:259_0": "184.Amā pato smiṁsmānaṁ vā.",
  "anya-e0805n0:260_0": "Paiccetasmā paresaṁ smiṁ smāiccetesaṁ yathākkamaṁ aṁ āādesā honti vā.",
  "anya-e0805n0:260_1": "Vavatthitavibhāsatthoyaṁ vāsaddo , tena uvaṇṇantato na honti, ivaṇṇantatopi yathāpayogaṁ.",
  "anya-e0805n0:261_0": "‘‘Sare, yakāro’’ti ca vattate, sīhamaṇḍūkagatīhi yovacanekavacanaggahaṇañca.",
  "anya-e0805n0:262_0": "185.Pasaññassa ca.",
  "anya-e0805n0:263_0": "Pasaññassa ivaṇṇassa yovacanekavacanavibhattīnamādese sare pare yakāro hoti.",
  "anya-e0805n0:263_1": "Ettha ca yakārassevādhikārato pasaññaggahaṇena ivaṇṇova gayhati, caggahaṇaṁ ‘‘ratto’’tiādīsu nivattanatthaṁ.",
  "anya-e0805n0:263_2": "Ratyā rattiyā, rattīhi rattībhi rattihi rattibhi, rattiyā, rattīnaṁ rattinaṁ.",
  "anya-e0805n0:263_3": "Smiṁvacane amādesayakārādesā, ratyaṁ.",
  "anya-e0805n0:263_4": "‘‘Ghapato smiṁ yaṁ vā’’ti yaṁādeso, rattiyaṁ.",
  "anya-e0805n0:264_0": "Aññattha ‘‘aṁ, smiṁ, vā’’ti ca vattate.",
  "anya-e0805n0:265_0": "186.Ādito o ca.",
  "anya-e0805n0:266_0": "Ādiiccetasmā smiṁvacanassa aṁ oādesā honti vā.",
  "anya-e0805n0:266_1": "Casaddena aññasmāpi ā aṁ oādesā.",
  "anya-e0805n0:266_2": "Ratyā rattiṁ ratto rattiyā, rattīsu rattisu.",
  "anya-e0805n0:267_0": "Evamaññānipi –",
  "anya-e0805n0:268_0": "Patti yutti vutti kitti, mutti titti khanti kanti;",
  "anya-e0805n0:269_0": "Santi tanti siddhi suddhi, iddhi vuddhi buddhi bodhi.",
  "anya-e0805n0:270_0": "Bhūmi jāti pīti sūti, nandi sandhi sāṇi koṭi;",
  "anya-e0805n0:271_0": "Diṭṭhi vuḍḍhi tuṭṭhi yaṭṭhi, pāḷi āḷi nāḷi keḷi;",
  "anya-e0805n0:272_0": "Sati mati gati cuti, dhiti yuvati vikati.",
  "anya-e0805n0:273_0": "Rati ruci rasmi asani vasani osadhi aṅguli dhūli dundubhi doṇi aṭavi chavi ādīni ikārantanāmāni.",
  "anya-e0805n0:274_0": "Ikārantaṁ.",
  "anya-e0805n0:275_0": "Īkāranto itthiliṅgo itthīsaddo;",
  "anya-e0805n0:276_0": "‘‘Ittha’’itīdha ‘‘itthiyaṁ, paccayo’’ti ca vattate.",
  "anya-e0805n0:277_0": "187.Nadādito vā ī.",
  "anya-e0805n0:278_0": "Nadādito vā anadādito vā itthiyaṁ vattamānā liṅgamhā īppaccayo hoti.",
  "anya-e0805n0:278_1": "Vāggahaṇamanadādisampiṇḍanatthaṁ, tena puthugavādito ca ī.",
  "anya-e0805n0:279_0": "Saralope ‘‘kvacāsavaṇṇaṁ lutte’’ti asavaṇṇe sampatte pakatibhāvo nāmabyapadeso, syādyuppatti.",
  "anya-e0805n0:279_1": "Itthī, itthī ‘‘agho rassa’’ntiādinā rassattaṁ, itthiyo.",
  "anya-e0805n0:279_2": "Sambodhane ‘‘jhalapā rassa’’nti rassattaṁ.",
  "anya-e0805n0:279_3": "Bhoti itthi, bhotiyo itthī itthiyo.",
  "anya-e0805n0:280_0": "Dutiyekavacane ‘‘ghapato smiṁ yaṁ vā’’ti ito ‘‘vā’’ti vattate.",
  "anya-e0805n0:281_0": "188.Aṁ yamīto pasaññato.",
  "anya-e0805n0:282_0": "Pasaññato īkārato parassa aṁvacanassa yaṁ hoti vā.",
  "anya-e0805n0:282_1": "Itthiyaṁ itthiṁ, itthī itthiyo, itthiyā, itthīhi itthībhi, itthiyā, itthīnaṁ, itthiyā, itthīhi itthībhi, itthiyā, itthīnaṁ, itthiyaṁ itthiyā, itthīsu.",
  "anya-e0805n0:283_0": "Evaṁ nadī, nadī.",
  "anya-e0805n0:283_1": "Yolopābhāve ‘‘tato yonamo tū’’ti ettha tusaddena yonamokāro ca, ‘‘pasaññassa cā’’ti īkārassa yakāro, ‘‘yavataṁ talana’’iccādinā dyassa jakāro, dvittaṁ.",
  "anya-e0805n0:283_2": "Najjo sandanti, nadiyo.",
  "anya-e0805n0:284_0": "Ettha cevaṁ sijjhantānaṁ najjoādīnaṁ vuttiyaṁ ānattaggahaṇādinā nipphādanaṁ atraja sugatādīnaṁ viya nipphādanūpāyantaradassanatthanti daṭṭhabbaṁ.",
  "anya-e0805n0:285_0": "He nadi, he nadī he najjo he nadiyo, nadiyaṁ nadiṁ, nadī najjo nadiyo.",
  "anya-e0805n0:286_0": "Amādisutte ā patoti yogavibhāgena kvaci nāsānañcāttaṁ, tena na jaccā vasalo hoti, pathabyā ekarajjenāti ādi ca sijjhati, pure viya yakārajakārādesadvittāni.",
  "anya-e0805n0:287_0": "Najjā kataṁ nadiyā, nadīhi nadībhi, najjā nadiyā, nadīnaṁ, najjā nadiyā, nadīhi nadībhi, najjā nadiyā, nadīnaṁ, najjaṁ nadiyaṁ nadiyā, nadīsu.",
  "anya-e0805n0:288_0": "Aññepi –",
  "anya-e0805n0:289_0": "Mahī vetaraṇī vāpī, pāṭalī kadalī ghaṭī;",
  "anya-e0805n0:290_0": "Nārī kumārī taruṇī, vāruṇī brāhmaṇī sakhī.",
  "anya-e0805n0:291_0": "Gandhabbī kinnarī nāgī, devī yakkhī ajī migī;",
  "anya-e0805n0:292_0": "Vānarī sūkarī sīhī, haṁsī kākī ca kukkuṭī –",
  "anya-e0805n0:293_0": "Iccādayo itthīsaddasamā.",
  "anya-e0805n0:294_0": "Tatheva mātulasaddato īppaccaye kate –",
  "anya-e0805n0:295_0": "189.Mātulādīnamānattamīkāre.",
  "anya-e0805n0:296_0": "Mātula ayyakavaruṇaiccevamādīnamanto ānattamāpajjate īkāre paccaye pare, antāpekkhāyaṁ chaṭṭhī, saralopādi.",
  "anya-e0805n0:296_1": "Mātulānī, evaṁ ayyakānī, varuṇānī, sesaṁ itthīsaddasamaṁ.",
  "anya-e0805n0:297_0": "Anadādīsu puthusaddato īppaccayo.",
  "anya-e0805n0:297_1": "‘‘O sare cā’’ti ettha casaddena ukārassa avādeso.",
  "anya-e0805n0:297_2": "Puthavī, puthaviyo.",
  "anya-e0805n0:297_3": "Sasmā smiṁsu puthabyā puthaviyā, puthabyā puthaviyā, puthabyaṁ puthaviyaṁ puthaviyā iccādi.",
  "anya-e0805n0:298_0": "Gosaddato ‘‘nadādito vā ī’’ti īppaccayo.",
  "anya-e0805n0:298_1": "Mahāvuttinā vā ‘‘gāva se’’ti ettha gāvaiti yogavibhāgena vā okārassa āvādeso.",
  "anya-e0805n0:298_2": "Gāvī, gāvī gāviyo iccādi itthīsaddasamaṁ.",
  "anya-e0805n0:299_0": "‘‘Mānava’’itīdha ‘‘itthiyaṁ, vā, ī’’ti ca vattate.",
  "anya-e0805n0:300_0": "190.Ṇava ṇika ṇeyya ṇantuhi.",
  "anya-e0805n0:301_0": "Ṇava ṇika ṇeyya ṇantuppaccayantehi itthiyaṁ vattamānehi liṅgehi īppaccayo hoti.",
  "anya-e0805n0:301_1": "Vādhikāro katthaci nivattanattho, saralopādi.",
  "anya-e0805n0:301_2": "Mānavī, evaṁ nāvikī, venateyyī, gotamī.",
  "anya-e0805n0:302_0": "‘‘Guṇavantu ī’’itīdha ‘‘vā’’ti vattate.",
  "anya-e0805n0:303_0": "191.Ntussa tamīkāre.",
  "anya-e0805n0:304_0": "Sabbasseva ntuppaccayassa takāro hoti vā īkārappaccaye pare, aññattha saralopādi.",
  "anya-e0805n0:304_1": "Guṇavatī, guṇavatī guṇavatiyo, guṇavantī, guṇavantī guṇavantiyo iccādi itthīsaddasamaṁ.",
  "anya-e0805n0:305_0": "Evaṁ kulavatī, sīlavatī, yasavatī, rūpavatī, satimatī, gottamatī.",
  "anya-e0805n0:306_0": "Mahantasaddato ‘‘nadādito vā ī’’ti īppaccayo, ntubyapadeso vikappena takārādeso. Mahatī mahantī.",
  "anya-e0805n0:307_0": "‘‘Bhavanta ī’’itīdha ‘‘īkāre’’ti vattate.",
  "anya-e0805n0:308_0": "192.Bhavatobhoto.",
  "anya-e0805n0:309_0": "Sabbasseva bhavantasaddassa bhotādeso hoti īkāre itthigate pare.",
  "anya-e0805n0:309_1": "Sā bhotī, bhotī bhotiyo, he bhoti, he bhotī bhotiyo iccādi.",
  "anya-e0805n0:310_0": "‘‘Bhikkhu’’ itīdha ‘‘itthiya’’nti vattate ‘‘vā’’ti ca.",
  "anya-e0805n0:311_0": "193.Patibhikkhurājīkārantehi inī.",
  "anya-e0805n0:312_0": "Pati bhikkhu rāja iccetehi īkārantehi ca itthiyaṁ vattamānehi liṅgehi inīppaccayo hoti.",
  "anya-e0805n0:313_0": "‘‘Saralopo’mādesa’’iccādisutte tuggahaṇena kvaci pubbalopassa nisedhanato ‘‘vā paro asarūpā’’ti saralopo.",
  "anya-e0805n0:313_1": "Bhikkhunī, bhikkhunī bhikkhuniyo iccādi.",
  "anya-e0805n0:314_0": "Gahapatisaddato inī, ‘‘atta’’miti vattate.",
  "anya-e0805n0:315_0": "194.Patissinīmhi.",
  "anya-e0805n0:316_0": "Patisaddassa anto attamāpajjate inīppaccaye pare.",
  "anya-e0805n0:316_1": "Tatheva parasare lutte ‘‘pubbo cā’’ti dīgho, gahapatānī.",
  "anya-e0805n0:317_0": "Tatheva rājasaddato inī, saralopapakatibhāvā, rājinī.",
  "anya-e0805n0:317_1": "Īkārantesu daṇḍīsaddato inī, saralopādi, daṇḍinī, daṇḍinī daṇḍiniyo, evaṁ hatthinī, medhāvinī, tapassinī, piyabhāṇinī iccādi.",
  "anya-e0805n0:318_0": "‘‘Pokkharinī’’ itīdha ‘‘tesu vuddhī’’tiādinā ikāranakārānaṁ akāraṇakārādesā, pokkharaṇī, pokkharaṇī.",
  "anya-e0805n0:318_1": "‘‘Tato yonamo tū’’ti sutte tuggahaṇena yonamokāro ca, īkārassa yakāro, ‘‘yavata’’miccādisutte kāraggahaṇena ṇyassa ñakāro, dvittaṁ.",
  "anya-e0805n0:318_2": "Pokkharañño pokkharaṇiyo vā iccādi.",
  "anya-e0805n0:319_0": "Vādhikāro anuttasamuccayattho, tena vidū yakkhāditopi inī, paracittavidunī, saraloparassattāni, paracittavidunī paracittaviduniyo, yakkhinī yakkhiniyo, sīhinī sīhiniyo iccādi.",
  "anya-e0805n0:320_0": "Īkārantaṁ.",
  "anya-e0805n0:321_0": "Ukāranto itthiliṅgo yāgusaddo.",
  "anya-e0805n0:322_0": "Tassa rattisaddasseva rūpanayo. Amādesādiabhāvova viseso.",
  "anya-e0805n0:323_0": "Yāgu, yāgū yāguyo, he yāgu, he yāgū yāguyo, yāguṁ, yāgū yāguyo, yāguyā, yāgūhi yāgūbhi yāguhi yāgubhi, yāguyā, yāgūnaṁ yāgunaṁ, yāguyā, yāgūhi yāgūbhi yāguhi yāgubhi, yāguyā, yāgūnaṁ yāgunaṁ, yāguyaṁ yāguyā, yāgūsu yāgusu.",
  "anya-e0805n0:324_0": "Evaṁ dhātu dhenu kāsu daddu kacchu kaṇḍu rajju kareṇu piyaṅgu sassuādīni.",
  "anya-e0805n0:325_0": "Mātusaddassa bhedo.",
  "anya-e0805n0:325_1": "Tassa pitusaddasseva rūpanayo.",
  "anya-e0805n0:325_2": "‘‘Āratta’’miti bhāvaniddesena ārādesābhāve ‘‘pato yā’’ti yādesova viseso.",
  "anya-e0805n0:326_0": "Mātā, mātaro, bhoti māta, bhoti mātā bhotiyo mātaro, mātaraṁ, mātare mātaro, mātarā mātuyā matyā, ‘‘tesu vuddhī’’tiādinā ukāralopo , rassattañca.",
  "anya-e0805n0:326_1": "Mātarehi mātarebhi mātūhi mātūbhi mātuhi mātubhi, mātu mātussa mātuyā, mātarānaṁ mātānaṁ mātūnaṁ mātunaṁ, mātarā mātuyā, mātarehi mātarebhi mātūhi mātūbhi, mātu mātussa mātuyā, mātarānaṁ mātānaṁ mātūnaṁ mātunaṁ, mātari, mātaresu mātūsu mātusu.",
  "anya-e0805n0:327_0": "Evaṁ dhītā, dhītaro, duhitā, duhitaro iccādi.",
  "anya-e0805n0:328_0": "Ukārantaṁ.",
  "anya-e0805n0:329_0": "Ūkāranto itthiliṅgo jambūsaddo.",
  "anya-e0805n0:330_0": "Jambū, jambū jambuyo, he jambu, he jambū jambuyo, jambuṁ, jambū jambuyo iccādi itthīsaddasamaṁ.",
  "anya-e0805n0:331_0": "Evaṁ vadhū ca sarabhū, sarabū sutanū camū;",
  "anya-e0805n0:332_0": "Vāmūrū nāganāsūrū, samāni khalu jambuyā.",
  "anya-e0805n0:333_0": "Ūkārantaṁ.",
  "anya-e0805n0:334_0": "Okāranto itthiliṅgo gosaddo.",
  "anya-e0805n0:335_0": "Tassa pulliṅgagosaddasseva rūpanayo.",
  "anya-e0805n0:336_0": "Kaññā ratti nadī itthī, mātulānī ca bhikkhunī;",
  "anya-e0805n0:337_0": "Daṇḍinī yāgu mātā ca, jambū gotitthisaṅgaho.",
  "anya-e0805n0:338_0": "Itthiliṅgaṁ niṭṭhitaṁ.",
  "anya-e0805n0:339_0": "Napuṁsakaliṅga",
  "anya-e0805n0:340_0": "Atha napuṁsakaliṅgāni vuccante.",
  "anya-e0805n0:341_0": "Akāranto napuṁsakaliṅgo cittasaddo.",
  "anya-e0805n0:342_0": "Pure viya syādyuppatti, ‘‘citta si’’ itīdha –",
  "anya-e0805n0:343_0": "‘‘Napuṁsakehi, ato nicca’’nti ca vattate.",
  "anya-e0805n0:344_0": "195.Siṁ.",
  "anya-e0805n0:345_0": "Si, aṁiti dvipadamidaṁ.",
  "anya-e0805n0:345_1": "Akārantehi napuṁsakaliṅgehi parassa sivacanassa aṁ hoti niccaṁ.",
  "anya-e0805n0:345_2": "Saralopapakatibhāvādi, cittaṁ.",
  "anya-e0805n0:346_0": "Bahuvacane ‘‘yonaṁ ni napuṁsakehī’’ti vattate.",
  "anya-e0805n0:347_0": "196.Ato niccaṁ.",
  "anya-e0805n0:348_0": "Akārantehi napuṁsakaliṅgehi yonaṁ niccaṁ ni hoti.",
  "anya-e0805n0:348_1": "‘‘Sabbayonīnamāe’’ti nissa vā ākāro.",
  "anya-e0805n0:348_2": "Aññattha ‘‘yosu kata’’iccādinā dīgho.",
  "anya-e0805n0:348_3": "Cittā cittāni.",
  "anya-e0805n0:349_0": "Yonaṁ nibhāve cāette, siddhepi avisesato;",
  "anya-e0805n0:350_0": "‘‘Ato nicca’’nti ārambhā, āettaṁ kvacidevidha.",
  "anya-e0805n0:351_0": "Ālapane galopo.",
  "anya-e0805n0:351_1": "He citta, he cittā cittāni, dutiyāyaṁ nissa vikappenekāro.",
  "anya-e0805n0:351_2": "Cittaṁ, citte cittāni.",
  "anya-e0805n0:351_3": "Sesaṁ purisasaddena samaṁ.",
  "anya-e0805n0:352_0": "Evamaññānipi –",
  "anya-e0805n0:353_0": "Puñña pāpa phala rūpa sādhanaṁ,",
  "anya-e0805n0:354_0": "Sota ghāna sukha dukkha kāraṇaṁ;",
  "anya-e0805n0:355_0": "Dāna sīla dhana jhāna locanaṁ,",
  "anya-e0805n0:356_0": "Mūla kūla bala jālamaṅgalaṁ.",
  "anya-e0805n0:357_0": "Naḷina liṅga mukha’ṅga jala’mbujaṁ,",
  "anya-e0805n0:358_0": "Pulina dhañña hirañña padā’mataṁ;",
  "anya-e0805n0:359_0": "Paduma vaṇṇa susāna vanā’yudhaṁ,",
  "anya-e0805n0:360_0": "Hadaya cīvara vattha kuli’ndriyaṁ.",
  "anya-e0805n0:361_0": "Nayana vadana yāno’dāna sopāna pānaṁ,",
  "anya-e0805n0:362_0": "Bhavana bhuvana lohā’lāta tuṇḍa’ṇḍa pīṭhaṁ;",
  "anya-e0805n0:363_0": "Karaṇa maraṇa ñāṇā’rammaṇā’rañña tāṇaṁ,",
  "anya-e0805n0:364_0": "Caraṇa nagara tīracchatta chiddo’dakāni –",
  "anya-e0805n0:365_0": "Iccādīni.",
  "anya-e0805n0:366_0": "Kammasaddassa tatiyekavacanādīsu rūpabhedo.",
  "anya-e0805n0:367_0": "Kammaṁ, kammā kammāni, he kamma, he kammā kammāni, kammaṁ, kamme kammāni.",
  "anya-e0805n0:368_0": "‘‘Vā, u, nāmhi, cā’’ti ca vattate.",
  "anya-e0805n0:369_0": "197.A kammantassa ca.",
  "anya-e0805n0:370_0": "Kammasaddantassa ukāra akārādesā honti vā nāmhi vibhattimhi.",
  "anya-e0805n0:370_1": "Antaggahaṇena thāmaddhādīnamantassapi uttaṁ.",
  "anya-e0805n0:370_2": "Casaddaggahaṇena yuva maghavānamantassa ā hoti kvaci nā suiccetesu.",
  "anya-e0805n0:370_3": "Kammunā kammanā kammena vā, kammehi kammebhi.",
  "anya-e0805n0:371_0": "Sasmāsu ‘‘u nāmhi cā’’ti ettha casaddena puma kammathāmantassa cukāro vā sasmāsūti uttaṁ.",
  "anya-e0805n0:371_1": "Kammuno kammassa, kammānaṁ, kammunā kammā kammamhā kammasmā, kammehi kammebhi, kammuno kammassa, kammānaṁ.",
  "anya-e0805n0:372_0": "Smiṁvacane ‘‘brahmato tu smiṁnī’’ti ettha tusaddena kvaci ni hoti.",
  "anya-e0805n0:372_1": "Kammani kamme kammamhi kammasmiṁ, kammesu.",
  "anya-e0805n0:373_0": "Evaṁ thāmunā thāmena thāmasā vā, thāmuno thāmassa, thāmunā thāmā.",
  "anya-e0805n0:373_1": "Addhunā, addhuno iccādi purimasamaṁ.",
  "anya-e0805n0:374_0": "Guṇavantu si, ‘‘savibhattissa, ntussa, simhī’’ti ca vattate.",
  "anya-e0805n0:375_0": "198.Aṁ napuṁsake.",
  "anya-e0805n0:376_0": "Napuṁsake vattamānassa liṅgassa sambandhino ntuppaccayassa savibhattissa aṁ hoti simhi vibhattimhi.",
  "anya-e0805n0:376_1": "Guṇavaṁ cittaṁ.",
  "anya-e0805n0:377_0": "Yomhi ‘‘ntussanto yosu cā’’ti attaṁ, ikāro ca. Guṇavanti, guṇavantāni, sesaṁ ñeyyaṁ.",
  "anya-e0805n0:378_0": "Gacchanta si, ‘‘simhi gacchantādīnaṁ ntasaddo a’’miti aṁ. Gacchaṁ gacchantaṁ, gacchantā gacchantāni.",
  "anya-e0805n0:379_0": "Akārantaṁ.",
  "anya-e0805n0:380_0": "Ākāranto napuṁsakaliṅgo assaddhāsaddo.",
  "anya-e0805n0:381_0": "‘‘Assaddhā’’iti ṭhite –",
  "anya-e0805n0:382_0": "‘‘Samāsassā’’ti adhikicca ‘‘saro rasso napuṁsake’’ti samāsantassa rassattaṁ, samāsattā nāmabyapadeso, syādyuppatti.",
  "anya-e0805n0:382_1": "Sesaṁ cittasamaṁ.",
  "anya-e0805n0:383_0": "Assaddhaṁ kulaṁ, assaddhā assaddhāni kulāni iccādi.",
  "anya-e0805n0:384_0": "Tathā mukhanāsikāsaddo.",
  "anya-e0805n0:384_1": "Tassa dvandekattā sabbatthekavacanameva.",
  "anya-e0805n0:384_2": "Mukhanāsikaṁ, he mukhanāsika, mukhanāsikaṁ, mukhanāsikena iccādi.",
  "anya-e0805n0:385_0": "Ākārantaṁ.",
  "anya-e0805n0:386_0": "Ikāranto napuṁsakaliṅgo aṭṭhisaddo.",
  "anya-e0805n0:387_0": "Syādyuppatti, silopo, aṭṭhi.",
  "anya-e0805n0:388_0": "‘‘Vā’’ti vattate.",
  "anya-e0805n0:389_0": "199.Yonaṁ ni napuṁsakehi.",
  "anya-e0805n0:390_0": "Napuṁsakaliṅgehi paresaṁ sabbesaṁ yonaṁ ni hoti vā.",
  "anya-e0805n0:391_0": "Aṭṭhīni, aññattha niccaṁ yolopo, dīgho ca, aṭṭhī, tathā he aṭṭhi, he aṭṭhī aṭṭhīni, aṭṭhiṁ, aṭṭhī aṭṭhīni, aṭṭhinā iccādi aggisaddasamaṁ.",
  "anya-e0805n0:392_0": "Evaṁ satthi dadhi vāri akkhi acchi acci iccādīni.",
  "anya-e0805n0:393_0": "Ikārantaṁ.",
  "anya-e0805n0:394_0": "Īkāranto napuṁsakaliṅgo sukhakārīsaddo.",
  "anya-e0805n0:395_0": "‘‘Sukhabhārī si’’ itīdha anapuṁsakattābhāvā sismimpi ‘‘agho rassa’’miccādinā rassattaṁ, silopo.",
  "anya-e0805n0:395_1": "Sukhakāri dānaṁ, sukhakārī sukhakārīni, he sukhakāri, he sukhakārī he sukhakārīni, sukhakārinaṁ sukhakāriṁ, sukhakārī sukhakārīni.",
  "anya-e0805n0:396_0": "Sesaṁ daṇḍīsaddasamaṁ. Evaṁ sīghayāyīādīni.",
  "anya-e0805n0:397_0": "Īkārantaṁ.",
  "anya-e0805n0:398_0": "Ukāranto napuṁsakaliṅgo āyusaddo. Tassa aṭṭhisaddasseva rūpanayo.",
  "anya-e0805n0:399_0": "Āyu, āyū āyūni, he āyu, he āyū he āyūni, āyuṁ, āyū āyūni, āyunā āyusāti manogaṇādittā siddhaṁ.",
  "anya-e0805n0:399_1": "Āyūhi āyūbhi, āyuno āyussa, āyūnamiccādi.",
  "anya-e0805n0:400_0": "Evaṁ cakkhu vasu dhanu dāru tipu madhu hiṅgu siggu vatthu matthu jatu ambu assuādīni.",
  "anya-e0805n0:401_0": "Ukārantaṁ.",
  "anya-e0805n0:402_0": "Ūkāranto napuṁsakaliṅgo gotrabhūsaddo.",
  "anya-e0805n0:403_0": "Gotrabhū si, napuṁsakattā rassattaṁ, silopo.",
  "anya-e0805n0:403_1": "Gotrabhu cittaṁ, gotrabhū gotrabhūni, he gotrabhu, he gotrabhū he gotrabhūni, gotrabhuṁ, gotrabhū gotrabhūni, gotrabhunā iccādi pulliṅge abhibhūsaddasamaṁ.",
  "anya-e0805n0:404_0": "Evaṁ abhibhū sayambhū dhammaññūādīni.",
  "anya-e0805n0:405_0": "Ūkārantaṁ.",
  "anya-e0805n0:406_0": "Okāranto napuṁsakaliṅgo cittagosaddo.",
  "anya-e0805n0:407_0": "‘‘Cittā gāvo assa kulassā’’ti atthe bahubbīhisamāse kate ‘‘saro rasso napuṁsake’’ti okārassa ṭhānappayatanāsannattā rassattamukāro, syādyuppatti, silopo.",
  "anya-e0805n0:407_1": "Cittagu kulaṁ, cittagū cittagūni iccādi āyusaddasamaṁ.",
  "anya-e0805n0:408_0": "Okārantaṁ.",
  "anya-e0805n0:409_0": "Cittaṁ kammañca assaddha-mathaṭṭhi sukhakāri ca;",
  "anya-e0805n0:410_0": "Āyu gotrabhū dhammaññū, cittagūti napuṁsake.",
  "anya-e0805n0:411_0": "Napuṁsakaliṅgaṁ niṭṭhitaṁ.",
  "anya-e0805n0:412_0": "Sabbanāma",
  "anya-e0805n0:413_0": "Atha sabbanāmāni vuccante.",
  "anya-e0805n0:414_0": "Sabba, katara, katama, ubhaya, itara, añña, aññatara, aññatama, pubba, para, apara, dakkhiṇa, uttara, adhara, ya, ta, eta, ima, amu, kiṁ, eka, ubha, dvi, ti, catu, tumha, amha iti sattavīsati sabbanāmāni, tāni sabbanāmattā tiliṅgāni.",
  "anya-e0805n0:415_0": "Tattha sabbasaddo niravasesattho, so yadā pulliṅgavisiṭṭhatthābhidhāyī, tadā rūpanayo.",
  "anya-e0805n0:415_1": "Pure viya syādyuppatti, ‘‘so’’ti sissa okāro, saralopaparanayanāni.",
  "anya-e0805n0:415_2": "Sabbo jano.",
  "anya-e0805n0:416_0": "Bahuvacane ‘‘sabba yo’’ itīdha ‘‘parasamaññā payoge’’ti sabbādīnaṁ sabbanāmasaññā.",
  "anya-e0805n0:417_0": "‘‘Yo’’ti vattate.",
  "anya-e0805n0:418_0": "200.Sabbanāmakārate paṭhamo.",
  "anya-e0805n0:419_0": "Sabbesaṁ itthipumanapuṁsakānaṁ nāmāni sabbanāmāni, tesaṁ sabbesaṁ sabbanāmasaññānaṁ liṅgānaṁ akārato paro paṭhamo yo ettamāpajjate.",
  "anya-e0805n0:419_1": "Sabbe purisā.",
  "anya-e0805n0:420_0": "Akāratoti kiṁ? Sabbā amū.",
  "anya-e0805n0:421_0": "He sabba sabbā, he sabbe, sabbaṁ, sabbe, sabbena, sabbehi sabbebhi.",
  "anya-e0805n0:422_0": "Catutthekavacane āyādese sampatte –",
  "anya-e0805n0:423_0": "‘‘Ato, ā e, smāsmiṁnaṁ, āya catutthekavacanassā’’ti ca vattate.",
  "anya-e0805n0:424_0": "201.Tayoneva ca sabbanāmehi.",
  "anya-e0805n0:425_0": "Akārantehi sabbanāmehi paresaṁ smā smiṁ iccetesaṁ, catutthekavacanassa ca ā e āyaiccete ādesā neva hontīti āyādesābhāvo.",
  "anya-e0805n0:425_1": "Caggahaṇaṁ katthaci paṭisedhanivattanatthaṁ, tena pubbādīhi smā smiṁnaṁ ā e ca honti. Sabbassa.",
  "anya-e0805n0:426_0": "‘‘Akāro, e’’ti ca vattate.",
  "anya-e0805n0:427_0": "202.Sabbanāmānaṁ naṁmhi ca.",
  "anya-e0805n0:428_0": "Sabbesaṁ sabbanāmānaṁ akāro ettamāpajjate naṁmhi vibhattimhi.",
  "anya-e0805n0:429_0": "‘‘Sabbanāmato’’ti ca vattate.",
  "anya-e0805n0:430_0": "203.Sabbato naṁ saṁsānaṁ.",
  "anya-e0805n0:431_0": "Sabbato sabbanāmato parassa naṁvacanassa saṁ sānaṁiccete ādesā honti.",
  "anya-e0805n0:432_0": "Sabbesaṁ sabbesānaṁ, sabbasmā sabbamhā, sabbehi sabbebhi, sabbassa, sabbesaṁ sabbesānaṁ, sabbasmiṁ sabbamhi, sabbesu.",
  "anya-e0805n0:433_0": "Itthiyaṁ ‘‘itthiyamato āppaccayo’’ti āppaccayo.",
  "anya-e0805n0:433_1": "Aññaṁ kaññāsaddasamaṁ aññatra sa naṁ smiṁvacanehi.",
  "anya-e0805n0:433_2": "Sabbā pajā, sabbā sabbāyo, he sabbe, he sabbā sabbāyo, sabbaṁ, sabbā sabbāyo, sabbāya, sabbāhi sabbābhi.",
  "anya-e0805n0:434_0": "Catutthekavacane ‘‘sabbanāmato vā’’, sabbato koti ito ‘‘sabbato’’ti ca vattate.",
  "anya-e0805n0:435_0": "204.Ghapatosmiṁsānaṁ saṁsā.",
  "anya-e0805n0:436_0": "Sabbato sabbanāmato ghapasaññato smiṁ saiccetesaṁ yathākkamaṁ saṁsāādesā honti vā.",
  "anya-e0805n0:437_0": "‘‘Saṁsāsvekavacanesu cā’’ti vattate.",
  "anya-e0805n0:438_0": "205.Gho rassaṁ.",
  "anya-e0805n0:439_0": "Ghasañño ākāro rassamāpajjate saṁsāsvekavacanesu vibhattādesesu paresu.",
  "anya-e0805n0:440_0": "‘‘Sāgamo’’ti vattate.",
  "anya-e0805n0:441_0": "206.Saṁsāsvekavacanesu ca.",
  "anya-e0805n0:442_0": "Saṁ sāiccetesu ekavacanaṭṭhānasambhūtesu vibhattādesesu paresu liṅgamhā sakārāgamo hoti.",
  "anya-e0805n0:443_0": "Sabbassā sabbāya, sabbāsaṁ sabbāsānaṁ, sabbāya, sabbāhi sabbābhi, sabbassā sabbāya, sabbāsaṁ sabbāsānaṁ.",
  "anya-e0805n0:444_0": "Smiṁmhi ‘‘sabbanāmato, ghapato’’ti ca vattate.",
  "anya-e0805n0:445_0": "207.Netāhi smimāyayā.",
  "anya-e0805n0:446_0": "Etehi sabbanāmehi ghapasaññehi parassa smiṁvacanassa neva āya yādesā hontīti āyābhāvo.",
  "anya-e0805n0:446_1": "Vādhikārato kvaci hoti dakkhiṇāya uttarāyāti ādi.",
  "anya-e0805n0:447_0": "Saṁyamādesā, sabbassaṁ sabbāyaṁ, sabbāsu.",
  "anya-e0805n0:448_0": "Napuṁsake sabbaṁ cittaṁ, sabbāni, he sabba, he sabbāni, sabbaṁ, sabbāni. Sesaṁ pulliṅge viya ñeyyaṁ.",
  "anya-e0805n0:449_0": "Evaṁ katarādīnaṁ aññatamasaddapariyantānaṁ tīsupi liṅgesu rūpanayo.",
  "anya-e0805n0:450_0": "Tattha katarakatamasaddā pucchanatthā.",
  "anya-e0805n0:451_0": "Ubhayasaddo dviavayavasamudāyavacano.",
  "anya-e0805n0:452_0": "Itarasaddo vuttappaṭiyogavacano.",
  "anya-e0805n0:453_0": "Aññasaddo adhikatāparavacano.",
  "anya-e0805n0:454_0": "Aññatara aññatamasaddā aniyamatthā.",
  "anya-e0805n0:455_0": "‘‘Yo, sabbanāmakārate paṭhamo’’ti ca vattate.",
  "anya-e0805n0:456_0": "208.Dvandaṭṭhā vā.",
  "anya-e0805n0:457_0": "Dvandasamāsaṭṭhā sabbanāmakārato paro paṭhamo yo ettamāpajjate vā.",
  "anya-e0805n0:457_1": "Kataro ca katamo cāti katarakatame, katarakatamā vā iccādi.",
  "anya-e0805n0:458_0": "Pubbādayo disādivavatthānavacanā.",
  "anya-e0805n0:459_0": "Pubbo kālo.",
  "anya-e0805n0:459_1": "Bahuvacane ‘‘dhātuliṅgehi parā paccayā’’ti ettha parāti niddesato pubbādīhi yovacanassa vikappenekāro.",
  "anya-e0805n0:460_0": "Pubbe pubbā, he pubba, he pubbe he pubbā, pubbaṁ, pubbe, pubbena, pubbehi pubbebhi, pubbassa, pubbesaṁ pubbesānaṁ.",
  "anya-e0805n0:460_1": "‘‘Smāsmiṁnaṁ vā’’ti vikappenākārekārā.",
  "anya-e0805n0:460_2": "Pubbā pubbasmā pubbamhā, pubbehi pubbebhi, pubbassa, pubbesaṁ pubbesānaṁ, pubbe pubbasmiṁ pubbamhi, pubbesu.",
  "anya-e0805n0:461_0": "Itthiyaṁ pubbā disā, pubbā pubbāyo iccādi sabbāsaddasamaṁ.",
  "anya-e0805n0:462_0": "Napuṁsake pubbaṁ ṭhānaṁ, pubbāni, he pubba, he pubbāni, pubbaṁ, pubbāni, sesaṁ pulliṅgasamaṁ.",
  "anya-e0805n0:462_1": "Evaṁ parāparadakkhiṇuttarādharasaddā.",
  "anya-e0805n0:463_0": "‘‘Sabbanāmato, dvandaṭṭhā’’ti ca vattate.",
  "anya-e0805n0:464_0": "209.Nāññaṁ sabbanāmikaṁ.",
  "anya-e0805n0:465_0": "Dvandaṭṭhā sabbanāmato parassa yovacanassa ṭhapetvā ettaṁ aññaṁ sabbanāmikaṁ kāriyaṁ na hotīti saṁsānamādesābhāvo.",
  "anya-e0805n0:465_1": "Pubbāparānaṁ, pubbuttarānaṁ adharuttarānaṁ, ‘‘nāññaṁ sabbanāmika’’nti vinādhikārena yogena tatiyāsamāsepi.",
  "anya-e0805n0:465_2": "Māsapubbāya, māsapubbānaṁ.",
  "anya-e0805n0:466_0": "‘‘Nāññaṁ sabbanāmika’’nti ca vattate.",
  "anya-e0805n0:467_0": "210.Bahubbīhimhi ca.",
  "anya-e0805n0:468_0": "Bahubbīhimhi ca samāse sabbanāmikavidhānaṁ nāññaṁ hoti. Piyapubbāya, piyapubbānaṁ, piyapubbe.",
  "anya-e0805n0:469_0": "Casaddaggahaṇena disatthasabbanāmānaṁ bahubbīhimhi sabbanāmikavidhānaṁva hoti.",
  "anya-e0805n0:470_0": "Dakkhiṇassā ca pubbassā ca yadantarāḷanti atthe bahubbīhi, dakkhiṇapubbassaṁ, dakkhiṇapubbassā, evaṁ uttarapubbassaṁ, uttarapubbassā iccādi.",
  "anya-e0805n0:471_0": "Yatetasaddādīnamālapane rūpaṁ na sambhavati. Yasaddo aniyamattho.",
  "anya-e0805n0:472_0": "Yo puriso, ye purisā, yaṁ, ye.",
  "anya-e0805n0:472_1": "Yā kaññā, yā yāyo, yaṁ, yā yāyo.",
  "anya-e0805n0:472_2": "Yaṁ cittaṁ, yāni, yaṁ, yāni.",
  "anya-e0805n0:472_3": "Sesaṁ sabbattha sabbasaddasamaṁ.",
  "anya-e0805n0:473_0": "Taeta ima amu kiṁiccete parammukha samīpa accantasamīpadūra pucchanatthavacanā.",
  "anya-e0805n0:474_0": "Tasaddassa bhedo. ‘‘Ta si’’ itīdha –",
  "anya-e0805n0:475_0": "‘‘Anapuṁsakassāyaṁ simhīti, sa’’miti ca vattate.",
  "anya-e0805n0:476_0": "211.Etatesaṁ to.",
  "anya-e0805n0:477_0": "Eta taiccetesaṁ anapuṁsakānaṁ takāro sakāramāpajjate simhi vibhattimhi. So puriso.",
  "anya-e0805n0:478_0": "Sabbanāmaggahaṇañca, ito taggahaṇañca vattate.",
  "anya-e0805n0:479_0": "212.Tassa vā nattaṁ sabbattha.",
  "anya-e0805n0:480_0": "Taiccetassa sabbanāmassa takārassa nattaṁ hoti vā sabbattha liṅgesu.",
  "anya-e0805n0:480_1": "Ne te, naṁ taṁ, ne te, nena tena, nehi nebhi tehi tebhi.",
  "anya-e0805n0:481_0": "‘‘Sabbassa, tassa vā sabbatthā’’ti ca vattate.",
  "anya-e0805n0:482_0": "213.Sasmāsmiṁsaṁsāsvattaṁ.",
  "anya-e0805n0:483_0": "Taiccetassa sabbanāmassa sabbasseva attaṁ hoti vā sa smā smiṁ saṁ sāiccetesu vacanesu sabbattha liṅgesu.",
  "anya-e0805n0:483_1": "Assa nassa tassa, nesaṁ tesaṁ nesānaṁ tesānaṁ.",
  "anya-e0805n0:484_0": "‘‘Smāhismiṁnaṁ mhābhimhi vā’’ti ito ‘‘smāsmiṁnaṁ, mhāmhī’’ti ca vattate.",
  "anya-e0805n0:485_0": "214.Na timehi katākārehi.",
  "anya-e0805n0:486_0": "Ta imaiccetehi katākārehi paresaṁ smāsmiṁnaṁ mhā mhiiccete ādesā na honti.",
  "anya-e0805n0:487_0": "Pakatisandhividhāna",
  "anya-e0805n0:488_0": "Atha sarānameva sandhikāriye sampatte pakatibhāvo vuccate.",
  "anya-e0805n0:489_0": "‘‘Sarā, pakatī’’ti ca vattate.",
  "anya-e0805n0:490_0": "35.Sare kvaci.",
  "anya-e0805n0:491_0": "Sarā kho sare pare kvaci chandabhedāsukhuccāraṇaṭṭhāne, sandhicchārahitaṭṭhāne ca pakatirūpāni honti, na lopādesavikāramāpajjanteti attho.",
  "anya-e0805n0:492_0": "Tattha pakatiṭṭhānaṁ nāma ālapanantā anitismiṁ acchandānurakkhaṇe asamāse padantadīghā ca ikārukārā ca nāmapadantātītakriyādimhīti evamādi.",
  "anya-e0805n0:493_0": "Ālapanantesu tāva –",
  "anya-e0805n0:493_1": "katamā cānanda aniccasaññā, katamā cānanda ādīnavasaññā, sāriputta idhekacco, ehi sivika uṭṭhehi, upāsakā idhekacco, bhoti ayye, bhikkhu arogaṁ tava sīlaṁ, siñca bhikkhu imaṁ nāvaṁ, bhikkhave evaṁ vadāmi, pañcime gahapatayo ānisaṁsā iccevamādīsu pakatibhāvo, pubbassaralopayavādesādayo na honti.",
  "anya-e0805n0:494_0": "Kvaciggahaṇena itismiṁ chandānurakkhaṇe sandhi hoti, yathā – sakkā devīti, namo te buddha vīratthu.",
  "anya-e0805n0:495_0": "Sareti kiṁ? Sādhu mahārājāti, evaṁ kira bhikkhūti.",
  "anya-e0805n0:496_0": "Asamāse padantadīghesu –",
  "anya-e0805n0:496_1": "āyasmā ānando gāthā ajjhabhāsi, devā ābhassarā yathā, tevijjā iddhippattā ca, bhagavā uṭṭhāyāsanā, bhagavā etadavoca, abhivādetvā ekamantaṁ aṭṭhāsi, gantvā olokento, bhūtavādī atthavādī, yaṁ itthī arahā assa, sāmāvatī āha, pāpakārī ubhayattha tappati, nadī ottharati, ye te bhikkhū appicchā, bhikkhū āmantesi, bhikkhūujjhāyiṁsu, bhikkhū evamāhaṁsu, imasmiṁ gāme ārakkhakā, sabbe ime, katame ekādasa, gambhīre odakantike, appamādo amatapadaṁ, saṅgho āgacchatu, ko imaṁ pathaviṁ viccessati, āloko udapādi, eko ekāya, cattāro oghā.",
  "anya-e0805n0:497_0": "Nipātesupi –",
  "anya-e0805n0:497_1": "are ahampi, sace imassa kāyassa, no abhikkamo, aho acchariyo, atho anto ca, atha kho āyasmā, atho oṭṭhavacittakā, tato āmantayī satthā.",
  "anya-e0805n0:498_0": "Kvaciggahaṇena akāra itīvevetthādīsu sandhipi. Yathā –",
  "anya-e0805n0:498_1": "āgatattha, āgatamhā, katamāssu cattāro, appassutāyaṁ puriso, itthīti, ca marīva, sabbeva, sveva, eseva nayo, parisuddhetthāyasmanto, nettha, taṁ kutettha labbhā, sacesa brāhmaṇa, tathūpamaṁ, yathāha.",
  "anya-e0805n0:499_0": "Asamāseti kiṁ?",
  "anya-e0805n0:499_1": "Jivhāyatanaṁ, avijjogho, itthindriyaṁ, abhibhāyatanaṁ, bhayatupaṭṭhānaṁ.",
  "anya-e0805n0:499_2": "Acchandānurakkhaṇeti kiṁ?",
  "anya-e0805n0:499_3": "Saddhīdha vittaṁ purisassa seṭṭhaṁ, yo missaro.",
  "anya-e0805n0:500_0": "Nāmapadantaikārukāresu – gāthāhi ajjhabhāsi, pupphāni āhariṁsu, satthu adāsi.",
  "anya-e0805n0:501_0": "Kvacīti kiṁ? Manasākāsi.",
  "anya-e0805n0:502_0": "36.Sarā pakati byañjane.",
  "anya-e0805n0:503_0": "Sarā kho byañjane pare pakatirūpā hontīti yebhuyyena dīgharassalopehi vikārābhāvo. Yathā –",
  "anya-e0805n0:503_1": "accayo, paccayo, bhāsati vā karoti vā, vedanākkhandho, bhāgyavā, bhadro kasāmiva, dīyati, tuṇhībhūto, so dhammaṁ deseti.",
  "anya-e0805n0:504_0": "Iti pakatisandhividhānaṁ niṭṭhitaṁ.",
  "anya-e0805n0:505_0": "Byañjanasandhividhāna",
  "anya-e0805n0:506_0": "Atha byañjanasandhi vuccate.",
  "anya-e0805n0:507_0": "‘‘Byañjane’’ti adhikāro, ‘‘sarā, kvacī’’ti ca vattate.",
  "anya-e0805n0:508_0": "37.Dīghaṁ.",
  "anya-e0805n0:509_0": "Sarā kho byañjane pare kvaci dīghaṁ pappontīti suttasukhuccāraṇachandānurakkhaṇaṭṭhānesu dīgho.",
  "anya-e0805n0:510_0": "Tyassa pahīnā tyāssa pahīnā, svassa svāssa, madhuva maññati bālo madhuvā maññatī bālo, tathā evaṁ gāme munī care, khantī paramaṁ tapo titikkhā, na maṅkū bhavissāmi, svākkhāto, yvāhaṁ, kāmato jāyatī soko, kāmato jāyatī bhayaṁ, sakko ujū ca suhujū ca, anūpaghāto, dūrakkhaṁ, dūramaṁ, sūrakkhaṁ, dūharatā.",
  "anya-e0805n0:511_0": "Kvacīti kiṁ? Tyajja, svassa, patiliyyati.",
  "anya-e0805n0:512_0": "Yiṭṭhaṁ vā hutaṁ vā loke, yadi vā sāvake, puggalā dhammadasā te, bhovādī nāma so hoti, yathābhāvī guṇena so itīdha –",
  "anya-e0805n0:513_0": "Pubbasmiṁyevādhikāre –",
  "anya-e0805n0:514_0": "38.Rassaṁ.",
  "anya-e0805n0:515_0": "Sarā kho byañjane pare kvaci rassaṁ pappontīti chandānurakkhaṇe, āgame, saṁyoge ca rassattaṁ.",
  "anya-e0805n0:516_0": "Chandānurakkhaṇe tāva yiṭṭhaṁva hutaṁva loke, yadiva sāvake, puggala dhammadasā te, bhovādi nāma so hoti, yathābhāvi guṇena so.",
  "anya-e0805n0:517_0": "Āgame yathayidaṁ, sammadakkhāto.",
  "anya-e0805n0:518_0": "Saṁyoge parākamo parakkamo, āsādo assādo, evaṁ taṇhakkhayo, jhānassa lābhimhi, vasimhi, thullaccayo.",
  "anya-e0805n0:519_0": "Kvacīti kiṁ? Māyidaṁ, manasā daññā vimuttānaṁ, yathākkamaṁ, ākhyātikaṁ, dīyyati, sūyyati.",
  "anya-e0805n0:520_0": "Eso kho byantiṁ kāhiti, so gacchaṁ na nivattati iccatra –",
  "anya-e0805n0:521_0": "Tasmiṁyevādhikāre –",
  "anya-e0805n0:522_0": "39.Lopañcatatrākāro.",
  "anya-e0805n0:523_0": "Sarā kho byañjane pare kvaci lopaṁ papponti, tatra lutte ṭhāne akārāgamo ca hoti.",
  "anya-e0805n0:523_1": "Etatasaddantokārassevāyaṁ lopo.",
  "anya-e0805n0:524_0": "Esa kho byantiṁ kāhiti, sa gacchaṁ na nivattati, evaṁ esa dhammo, esa pattosi, sa muni, sa sīlavā.",
  "anya-e0805n0:525_0": "Kvacīti kiṁ? Eso dhammo, so muni, so sīlavā.",
  "anya-e0805n0:526_0": "Casaddena etasaddantassa sarepi kvaci lopo. Yathā – esa attho, esa ābhogo, esa idāni.",
  "anya-e0805n0:527_0": "Vipariṇāmena ‘‘saramhā, byañjanassā’’ti ca vattate.",
  "anya-e0805n0:528_0": "40.Paradvebhāvo ṭhāne.",
  "anya-e0805n0:529_0": "Saramhā parassa byañjanassa dvebhāvo hoti ṭhāne. Dvinnaṁ bhāvo dvibhāvo, so eva dvebhāvo.",
  "anya-e0805n0:530_0": "Ettha ca ṭhānaṁ nāma rassākārato paraṁ pa pati paṭikamukusa kudha kī gaha juta ñāsi su sambhū sara sasādīnamādibyañjanānaṁ dvebhāvaṁ, tika taya tiṁsa vatādīnamādi ca, vatu vaṭudisādīnamantañca, u du ni-upasagga ta catu cha santasaddādesādiparañca, apadantā nākāradīghato yakārādi ca,",
  "anya-e0805n0:531_0": "Yavataṁ talanādīna-mādeso ca sayādinaṁ;",
  "anya-e0805n0:532_0": "Saha dhātvantassādeso, sīsakāro tapādito.",
  "anya-e0805n0:533_0": "Chandānurakkhaṇe ca –",
  "anya-e0805n0:533_1": "ghara jhe dhaṁsu bhamādīnamādi ca, rassākārato vaggānaṁ catutthadutiyā ca iccevamādi.",
  "anya-e0805n0:534_0": "Tattha pa pati paṭīsu tāva –",
  "anya-e0805n0:534_1": "idha pamādo idhappamādo, evaṁ appamādo, vippayutto, suppasanno, sammā padhānaṁ sammappadhānaṁ, rassattaṁ, appativattiyo, adhipatippaccayo, suppatiṭṭhito, appaṭipuggalo, vippaṭisāro, suppaṭipanno, suppaṭipatti.",
  "anya-e0805n0:535_0": "Kamādidhātūsu – pakkamo, paṭikkamo, hetukkamo, ākamati akkamati, evaṁ parakkamati, yathākkamaṁ.",
  "anya-e0805n0:536_0": "Pakkosati, paṭikkosati, anukkosati, ākosati, akkosati.",
  "anya-e0805n0:537_0": "Akkuddho, atikkodho.",
  "anya-e0805n0:538_0": "Dhanakkīto, vikkayo, anukkayo.",
  "anya-e0805n0:539_0": "Paggaho, viggaho, anuggaho, niggaho, candaggaho, diṭṭhiggāho.",
  "anya-e0805n0:540_0": "Pajjoto, vijjotati, ujjoto.",
  "anya-e0805n0:541_0": "Kataññū, viññū, paññāṇaṁ, viññāṇaṁ, anuññā, manuññā, samaññā.",
  "anya-e0805n0:542_0": "Avassayo, nissayo, samussayo.",
  "anya-e0805n0:543_0": "Appassuto, vissuto, bahussuto, āsavā assavā.",
  "anya-e0805n0:544_0": "Passambhanto, vissambhati.",
  "anya-e0805n0:545_0": "Aṭṭassaro, vissarati, anussarati.",
  "anya-e0805n0:546_0": "Passasanto, vissasanto, mahussasanto, āsāso assāso.",
  "anya-e0805n0:547_0": "Avissajjento, vissajjento, pariccajanto, upaddavo, upakkiliṭṭho, mittaddu, āyabbayo, udabbahi iccādi.",
  "anya-e0805n0:548_0": "Saramhāti kiṁ? Sampayutto, sampatijāto, sampaṭicchannaṁ, saṅkamanto, saṅgaho.",
  "anya-e0805n0:549_0": "Ṭhāneti kiṁ?",
  "anya-e0805n0:549_1": "Mā ca pamādo, patigayhati, vacīpakopaṁ rakkheyya, ye pamattā yathā matā, manopakopaṁ rakkheyya, idha modati, pecca modati.",
  "anya-e0805n0:550_0": "Tikādīsu –",
  "anya-e0805n0:550_1": "kusalattikaṁ, pītittikaṁ, hetuttikaṁ, vedanāttikaṁ, lokattayaṁ, bodhittayaṁ, vatthuttayaṁ.",
  "anya-e0805n0:550_2": "Ekattiṁsa, dvattiṁsa, catuttiṁsa.",
  "anya-e0805n0:550_3": "Sīlabbataṁ, subbato, sappītiko, samannāgato, punappunaṁ iccādi.",
  "anya-e0805n0:551_0": "Vatu vaṭu disādīnamante yathā – vattati, vaṭṭati, dassanaṁ, phasso iccādi.",
  "anya-e0805n0:552_0": "U du ni upasaggādiparesu – ukaṁso ukkaṁso. Dukaraṁ dukkaraṁ, nikaṅkho nikkaṅkhe.",
  "anya-e0805n0:553_0": "Evaṁ uggataṁ, duccaritaṁ, nijjaṭaṁ, uññātaṁ, unnati, uttaro, dukkaro, niddaro, unnato, duppañño, dubbalo, nimmalo, uyyutto, dullabho, nibbatto, ussāho, dussaho, nissāro.",
  "anya-e0805n0:554_0": "Tathā takkaro, tajjo, tanninno, tappabhavo, tammayo.",
  "anya-e0805n0:555_0": "Catukkaṁ, catuddisaṁ, catuppādo, catubbidhaṁ, catussālaṁ.",
  "anya-e0805n0:556_0": "Chakkaṁ, channavuti, chappadikā, chabbassāni.",
  "anya-e0805n0:557_0": "Sakkāro, sakkato, saddiṭṭhi, sappuriso, mahabbalo.",
  "anya-e0805n0:558_0": "Ṭhāneti kiṁ? Nikāyo, nidānaṁ, nivāso, nivāto, tato, catuvīsati, chasaṭṭhi.",
  "anya-e0805n0:559_0": "Yakārādimhi –",
  "anya-e0805n0:559_1": "nīyyati, sūyyati, abhibhūyya, viceyya, vineyya, dheyyaṁ, neyyaṁ, seyyo, jeyyo, veyyākaraṇo.",
  "anya-e0805n0:560_0": "Ādisaddena etto, ettāvatā.",
  "anya-e0805n0:561_0": "Anākāraggahaṇaṁ kiṁ? Mālāya, dolāya, samādāya.",
  "anya-e0805n0:562_0": "Ṭhāneti kiṁ? Upanīyati, sūyati, toyaṁ.",
  "anya-e0805n0:563_0": "Yavatamādese –",
  "anya-e0805n0:563_1": "jāti andho, vipali āso, ani āyo, yadi evaṁ, api ekacce, api ekadā iccatra, ikārassa ‘‘ivaṇṇo yaṁ navā’’ti yakāre kate –",
  "anya-e0805n0:564_0": "‘‘Sabbassa so dāmhi vā’’ti ito maṇḍūkagatiyā vāti vattate.",
  "anya-e0805n0:565_0": "41.Yavataṁ talanadakārānaṁ byañjanāni calañajakārattaṁ.",
  "anya-e0805n0:566_0": "Yakāravantānaṁ talanadakārānaṁ saṁyogabyañjanāni yathākkamaṁ calañajakārattamāpajjante vā.",
  "anya-e0805n0:567_0": "Kāraggahaṇaṁ yavataṁ sakāra ka ca ṭa pavaggānaṁ sakārakacaṭapavaggādesatthaṁ, tathā yavataṁ ta dha ṇakārānaṁ cha jhañakārādesatthañca, tato yavatamādesassa anena dvibhāvo.",
  "anya-e0805n0:568_0": "Jaccandho, vipallāso, aññāyo, yajjevaṁ, appekacce appekadā.",
  "anya-e0805n0:569_0": "Vāti kiṁ? Paṭisanthāravutyassa, bālyaṁ, ālasyaṁ.",
  "anya-e0805n0:570_0": "Saramhāti kiṁ? Añāyo, ākāsānañcāyatanaṁ.",
  "anya-e0805n0:571_0": "Tapādito simhi – tapassī, yasassī.",
  "anya-e0805n0:572_0": "Chandānurakkhaṇe – nappajjahe vaṇṇabalaṁ purāṇaṁ, ujjugatesu seyyo, gacchanti suggatinti.",
  "anya-e0805n0:573_0": "Vaggacatutthadutiyesu pana tasmiṁyevādhikāre ‘‘paradvebhāvo ṭhāne’’ti ca vattate.",
  "anya-e0805n0:574_0": "Vaggacatutthadutiyānaṁ sadisavasena dvibhāve sampatte niyamatthamāha.",
  "anya-e0805n0:575_0": "42.Vagge ghosāghosānaṁ tatiyapaṭhamā.",
  "anya-e0805n0:576_0": "Saramhā parabhūtānaṁ vagge ghosāghosānaṁ byañjanānaṁ yathākkamaṁ vaggatatiya paṭhamakkharā dvibhāvaṁ gacchanti ṭhāneti ṭhānāsannavasena tabbagge tatiyapaṭhamāva honti.",
  "anya-e0805n0:577_0": "Ettha ca sampatte niyamattā ghosāghosaggahaṇena catutthadutiyāva adhippetā, itarathā aniṭṭhappasaṅgosiyā.",
  "anya-e0805n0:577_1": "Tena ‘‘kataññū, tannayo, tammayo’’tiādīsu vaggapañcamānaṁ satipi ghosatte tatiyappasaṅgona hoti, ṭhānādhikārato vā.",
  "anya-e0805n0:578_0": "Gharādīsu pa u du niādiparacatutthesu tāva –",
  "anya-e0805n0:578_1": "pagharati paggharati, evaṁ uggharati, ugghāṭeti, dugghoso, nigghoso, eseva cajjhānaphalo, paṭhamajjhānaṁ, abhijjhāyati, ujjhāyati, viddhaṁseti, uddhaṁsito, uddhāro, niddhāro, niddhano, niddhuto, vibbhanto, ubbhato, dubbhikkhaṁ, nibbhayaṁ, tabbhāvo, catuddhā, cabhubbhi, chaddhā, saddhammo, sabbhūto, mahaddhano, mahabbhayaṁ.",
  "anya-e0805n0:579_0": "Yavata mādesādīsu – bojjhaṅgā, āsabbhaṁ, bujjhitabbaṁ, bujjhati.",
  "anya-e0805n0:580_0": "Ṭhāneti kiṁ? Sīlavantassa jhāyino, ye jhānappasutā dhīrā, nidhānaṁ, mahādhanaṁ.",
  "anya-e0805n0:581_0": "Rassākāratoparaṁ vaggadutiyesu –",
  "anya-e0805n0:581_1": "pañca khandhā pañcakkhandhā, evaṁrūpakkhandho, akkhamo, abhikkhaṇaṁ, avikkhepo, jātikkhettaṁ, dhātukkhobho, āyukkhayo.",
  "anya-e0805n0:581_2": "Setachattaṁ setacchattaṁ, evaṁ sabbacchannaṁ, vicchinnaṁ, bodhicchāyā, jambucchāyā, samucchedo.",
  "anya-e0805n0:581_3": "Tatra ṭhito tatraṭṭhito, evaṁ thalaṭṭhaṁ, jalaṭṭhaṁ, adhiṭṭhitaṁ, niṭṭhitaṁ, cattāriṭṭhānāni, garuṭṭhāniyo, samuṭṭhito, suppaṭṭhāno.",
  "anya-e0805n0:581_4": "Yasatthero, yattha, tattha, pattharati, vitthāro, abhitthuto, vitthambhito, anutthunaṁ, catuttho, kuttha.",
  "anya-e0805n0:581_5": "Papphoṭeti, mahapphalaṁ, nipphalaṁ, vipphāro, paripphuseyya, madhupphāṇitaṁ.",
  "anya-e0805n0:582_0": "Ākārato –",
  "anya-e0805n0:582_1": "ākhāto ākkhāto, evaṁ taṇhākkhayo, āṇākkhettaṁ, saññākkhandho, āchādayati, ācchādayati, evaṁ ācchindati, nāvāṭṭhaṁ, āttharati, āpphoṭeti.",
  "anya-e0805n0:583_0": "Saramhāti kiṁ? Saṅkhāro, taṅkhaṇe, sañchannaṁ, taṇṭhānaṁ, santhuto, tamphalaṁ.",
  "anya-e0805n0:584_0": "Ṭhāneti kiṁ? Pūvakhajjakaṁ, tassa chaviyādīni chinditvā, yathā ṭhitaṁ, kathaṁ, kammaphalaṁ.",
  "anya-e0805n0:585_0": "Nikamati, nipatti, nicayo, nicarati, nitaraṇaṁ iccatra –",
  "anya-e0805n0:585_1": "‘‘do dhassa cā’’ti ettha caggahaṇassa bahulatthattā tena caggahaṇena yathāpayogaṁ bahudhā ādeso siyā.",
  "anya-e0805n0:586_0": "Yathā –",
  "anya-e0805n0:586_1": "ni upasaggato kamu pada ci cara tarānaṁ paṭhamassa vaggadutiyo iminā dvittaṁ, nikkhamati, nipphatti, nicchayo, niccharati, nittharaṇaṁ.",
  "anya-e0805n0:587_0": "Tathā bo vassa kuva diva siva vajādīnaṁ dvirūpassāti vakāradvayassa bakāradvayaṁ, yathā –",
  "anya-e0805n0:587_1": "kubbanto, evaṁ kubbāno, kubbanti, sadhātvantayādesassa dvittaṁ.",
  "anya-e0805n0:587_2": "Divati dibbati, evaṁ dibbanto, sibbati, sibbanto, pavajati pabbajati, pabbajanto, nivānaṁ nibbānaṁ, nibbuto, nibbindati, udabbayaṁ iccādi.",
  "anya-e0805n0:588_0": "Lo rassa pari taruṇādīnaṁ kvaci.",
  "anya-e0805n0:588_1": "Paripanno palipanno, evaṁ palibodho, pallaṅkaṁ, taruṇo taluno, mahāsālo, māluto, sukhumālo.",
  "anya-e0805n0:589_0": "Ṭo tassa dukkatādīnaṁ kvaci. Yathā –",
  "anya-e0805n0:589_1": "dukkataṁ dukkaṭaṁ, evaṁ sukaṭaṁ, pahaṭo, patthaṭo, uddhaṭo, visaṭo iccādi.",
  "anya-e0805n0:590_0": "Ko tassa niyatādīnaṁ kvaci. Niyato niyako.",
  "anya-e0805n0:591_0": "Yo jassa nijādissa vā, nijaṁputtaṁ niyaṁputtaṁ.",
  "anya-e0805n0:592_0": "Ko gassa kulūpagādīnaṁ, kulūpago kulūpako.",
  "anya-e0805n0:593_0": "Tathā ṇo nassa pa pariādito.",
  "anya-e0805n0:593_1": "Panidhānaṁ paṇidhānaṁ, evaṁ paṇipāto, paṇāmo, paṇītaṁ, pariṇato, pariṇāmo, ninnayo niṇṇayo, evaṁ uṇṇato, oṇato iccādi.",
  "anya-e0805n0:594_0": "Patiaggi, patihaññati itīdha –",
  "anya-e0805n0:595_0": "43.Kvaci paṭi patissa.",
  "anya-e0805n0:596_0": "Patiiccetassa upasaggassa sare vā byañjane vā pare kvaci paṭiādeso hoti pubbassaralopo.",
  "anya-e0805n0:596_1": "Paṭaggi, paṭihaññati.",
  "anya-e0805n0:597_0": "Kvacīti kiṁ? Paccattaṁ, patilīyati.",
  "anya-e0805n0:598_0": "Puthajano puthabhūtaṁ itīdha ‘‘anto’’ti vattate.",
  "anya-e0805n0:599_0": "44.Puthassubyañjane.",
  "anya-e0805n0:600_0": "Puthaiccetassa anto saro ukāro hoti byañjane pare, dvittaṁ. Puthujjano, puthubhūtaṁ.",
  "anya-e0805n0:601_0": "Byañjaneti kiṁ?",
  "anya-e0805n0:601_1": "Putha ayaṁ.",
  "anya-e0805n0:601_2": "‘‘Puthassa a putha’’iti samāseneva siddhe puna antaggahaṇādhikārena kvaci aputhantassāpi uttaṁ sare.",
  "anya-e0805n0:602_0": "Mano aññaṁ manuññaṁ, evaṁ imaṁ evumaṁ, paralopo, iti evaṁ itvevaṁ, ukārassa vakāro.",
  "anya-e0805n0:603_0": "Avakāso, avanaddho, avavadati, avasānamitīdha –",
  "anya-e0805n0:604_0": "‘‘Kvaci byañjane’’ti ca vattate.",
  "anya-e0805n0:605_0": "45.O avassa.",
  "anya-e0805n0:606_0": "Avaiccetassa upasaggassa okāro hoti kvaci byañjane pare. Okāso, onaddho, ovadati, osānaṁ.",
  "anya-e0805n0:607_0": "Kvacīti kiṁ? Avasānaṁ, avasussatu.",
  "anya-e0805n0:608_0": "Byañjaneti kiṁ? Avayāgamanaṁ, avekkhati.",
  "anya-e0805n0:609_0": "Avagate sūriye, avagacchati, avagahetvā itīdha –",
  "anya-e0805n0:610_0": "‘‘Avasse’’ti vattate oggahaṇañca.",
  "anya-e0805n0:611_0": "46.Tabbiparītūpapade byañjane ca.",
  "anya-e0805n0:612_0": "Avasaddassa upapade tiṭṭhamānassa tassokārassa viparīto ca hoti byañjane pare.",
  "anya-e0805n0:613_0": "Tassa viparīto tabbiparīto, upoccāritaṁ padaṁ upapadaṁ, okāraviparītoti ukārassetaṁ adhivacanaṁ.",
  "anya-e0805n0:613_1": "Casaddo katthaci nivattanattho, dvittaṁ.",
  "anya-e0805n0:613_2": "Uggate sūriye, uggacchati, uggahetvā.",
  "anya-e0805n0:614_0": "Atippakho tāva, parasataṁ, parasahassaṁ itīdha –",
  "anya-e0805n0:615_0": "‘‘Āgamo’’ti vattate.",
  "anya-e0805n0:616_0": "47.Kvaci o byañjane.",
  "anya-e0805n0:617_0": "Byañjane pare kvaci okārāgamo hotīti atippa parasaddehi okārāgamo ‘‘yavamada’’iccādisutte casaddena atippato gakārāgamo ca.",
  "anya-e0805n0:618_0": "Atippago kho tāva, parosataṁ, parosahassaṁ, ettha ‘‘sarā sare lopa’’nti pubbassaralopo.",
  "anya-e0805n0:619_0": "Manamayaṁ, ayamayaṁ itīdha ‘‘manogaṇādīna’’nti vattate.",
  "anya-e0805n0:620_0": "48.Etesamo lope.",
  "anya-e0805n0:621_0": "Etesaṁ manogaṇādīnamanto ottamāpajjate vibhattilope kate.",
  "anya-e0805n0:622_0": "Manomayaṁ, ayomayaṁ, evaṁ manoseṭṭhā, ayopatto, tapodhano, tamonudo, siroruho, tejokasiṇaṁ, rajojallaṁ, ahorattaṁ, rahogato.",
  "anya-e0805n0:623_0": "Ādisaddena āpodhātu, vāyodhātu.",
  "anya-e0805n0:624_0": "Sīhagatiyā vādhikārato idha na bhavati, manamattena manacchaṭṭhānaṁ, ayakapallaṁ, tamavinodano, manaāyatanaṁ.",
  "anya-e0805n0:625_0": "Iti byañjanasandhividhānaṁ niṭṭhitaṁ.",
  "anya-e0805n0:626_0": "Niggahītasandhividhāna",
  "anya-e0805n0:627_0": "Atha niggahītasandhi vuccate.",
  "anya-e0805n0:628_0": "Taṇhaṁ karo, raṇaṁ jaho, saṁ ṭhito, jutiṁ dharo, saṁ mato itīdha ‘‘niggahīta’’nti adhikāro, ‘‘byañjane’’ti vattate.",
  "anya-e0805n0:629_0": "49.Vaggantaṁ vā vagge.",
  "anya-e0805n0:630_0": "Vaggabhūte byañjane pare niggahītaṁ kho vaggantaṁ vā pappotīti nimittānusvarānaṁ ṭhānāsannavasena tabbaggapañcamo hoti.",
  "anya-e0805n0:630_1": "Vavatthitavibhāsatthoyaṁ vāsaddo.",
  "anya-e0805n0:630_2": "Tena ‘‘taṇhaṅkaro, raṇañjaho, saṇṭhito, jutindharo, sammato’’tiādīsu niccaṁ.",
  "anya-e0805n0:631_0": "Taṅkaroti taṁ karoti, taṅkhaṇaṁ taṁkhaṇaṁ, saṅgaho saṁgaho, taṅghataṁ taṁ ghataṁ.",
  "anya-e0805n0:631_1": "Dhammañcare dhammaṁ care, tañchannaṁ taṁ channaṁ, tañjātaṁ taṁ jātaṁ, taññāṇaṁ taṁ ñāṇaṁ.",
  "anya-e0805n0:631_2": "Taṇṭhānaṁ taṁ ṭhānaṁ, taṇḍahati bhaṁ ḍahati.",
  "anya-e0805n0:631_3": "Tantanoti taṁ tanoti, tanthiraṁ taṁ thiraṁ, tandānaṁ taṁ dānaṁ, tandhanaṁ taṁ dhanaṁ, tanniccutaṁ taṁ niccutaṁ.",
  "anya-e0805n0:631_4": "Tampatto taṁ patto, tamphalaṁ taṁ phalaṁ, tesambodho tesaṁ bodho, sambhūto saṁbhūto, tammittaṁ taṁ mittaṁ.",
  "anya-e0805n0:631_5": "Kiṅkato kiṁ kato, dātuṅgato dātuṁ gatoti evamādīsu vikappena.",
  "anya-e0805n0:632_0": "Idha na bhavati, na taṁ kammaṁ kataṁ sādhu, saraṇaṁ gacchāmi.",
  "anya-e0805n0:633_0": "Sati copari vāggahaṇe vijjhantare vā idha vāggahaṇakaraṇamatthantaraviññāpanatthaṁ, tena niggahītassa saṁupasaggapumantassa le lakāro. Yathā –",
  "anya-e0805n0:633_1": "paṭisaṁlīno paṭisallīno, evaṁ paṭisallāṇo, sallakkhaṇā, sallekho, sallāpo, puṁliṅgaṁ pulliṅgaṁ.",
  "anya-e0805n0:634_0": "Paccattaṁ eva, taṁ eva, tañhi tassa, evañhi vo itīdha ‘‘vā’’ti adhikāro.",
  "anya-e0805n0:635_0": "50.Eheñaṁ.",
  "anya-e0805n0:636_0": "Ekārahakāre pare niggahītaṁ kho ñakāraṁ pappoti vā, ekāre ñādesassa dvibhāvo.",
  "anya-e0805n0:637_0": "Paccattaññevapaccattaṁ eva, taññeva taṁ eva, tañhi tassa tañhi tassa, evañhi vo evañhi vo.",
  "anya-e0805n0:638_0": "Vavatthitavibhāsattā vāsaddassa evahinipātato aññattha na hoti, yathā – evametaṁ, evaṁ hoti.",
  "anya-e0805n0:639_0": "Saṁyogo, saṁyojanaṁ, saṁyato, saṁyācikāya, yaṁ yadeva, ānantarikaṁ yamāhu itīdha ‘‘ña’’miti vattate.",
  "anya-e0805n0:640_0": "51.Sa ye ca.",
  "anya-e0805n0:641_0": "Niggahītaṁ kho yakāre pare saha yakārena ñakāraṁ pappoti vā, ñādesassa dvittaṁ.",
  "anya-e0805n0:642_0": "Saññogo saṁyogo, saññojanaṁ saṁyojanaṁ, saññato saṁyato, saññācikāya saṁyācikāya, yaññadeva yaṁ yadeva, ānantarikaññamāhu ānantarikaṁ yamāhu.",
  "anya-e0805n0:643_0": "Vāsaddassa vavatthitavibhāsattāva saṁpadantato ca sabbanāmayakāraparato ca niggahītā aññattha na hoti. Yathā –",
  "anya-e0805n0:643_1": "etaṁ yojanaṁ, taṁ yānaṁ, saraṇaṁ yanti.",
  "anya-e0805n0:644_0": "Ettha ca ‘‘saha ye cā’’ti vattabbe ‘‘sa ye cā’’ti vacanato suttantesu sukhuccāraṇatthamakkharalopopīti daṭṭhabbaṁ, tena paṭisaṅkhāya yoniso paṭisaṅkhā yoniso, sayaṁ abhiññāya sacchikatvā sayaṁ abhiññā sacchikatvā, pariyesanāya pariyesanātiādi sijjhati.",
  "anya-e0805n0:645_0": "Taṁ ahaṁ brūmi, yaṁ āhu, dhanaṁ eva, kiṁ etaṁ, nindituṁ arahati, yaṁ aniccaṁ, taṁ anattā, etaṁ avoca, etaṁ eva iccatra –",
  "anya-e0805n0:646_0": "52.Madā sare.",
  "anya-e0805n0:647_0": "Niggahītassa kho sare pare makāradakārādesā honti vā.",
  "anya-e0805n0:647_1": "Ettha ca vāsaddādhikārassa vavatthitavibhāsattā dakāro yatetasaddato parasseva.",
  "anya-e0805n0:648_0": "Tamahaṁ brūmi, yamāhu, dhanameva, kimetaṁ, ninditumarahati, yadaniccaṁ, tadanattā, etadavoca, etadeva.",
  "anya-e0805n0:649_0": "Vāti kiṁ? Taṁ ahaṁ, etaṁ eva, akkocchi maṁ avadhi maṁ.",
  "anya-e0805n0:650_0": "Ettha ca madāti yogavibhāgena byañjanepi vā makāro.",
  "anya-e0805n0:650_1": "Tena ‘‘buddhama saraṇama gacchāmī’’tiādi sijjhati.",
  "anya-e0805n0:651_0": "Tāsaṁ ahaṁ santike, vidūnaṁ aggaṁ, tassa adāsiṁ ahaṁ itīdha ‘‘sare’’ti vattate.",
  "anya-e0805n0:652_0": "53.Kvaci lopaṁ.",
  "anya-e0805n0:653_0": "Niggahītaṁ kho sare pare lopaṁ pappoti kvaci chandānurakkhaṇe sukhuccāraṇaṭṭhāne.",
  "anya-e0805n0:653_1": "Pubbassaralopo, parassa asaṁyogantassa dīgho.",
  "anya-e0805n0:654_0": "Tāsāhaṁ santike, vidūnaggaṁ, tassa adāsāhaṁ, tathāgatāhaṁ, evāhaṁ, kyāhaṁ.",
  "anya-e0805n0:655_0": "Kvacīti kiṁ? Evamassa, kimahaṁ.",
  "anya-e0805n0:656_0": "Ariyasaccānaṁ dassanaṁ, etaṁ buddhānaṁ sāsanaṁ, saṁratto, saṁrāgo, saṁrambho, avisaṁhāro, ciraṁ pavāsiṁ, gantuṁ kāmo, gantuṁ mano itīdha ‘‘kvaci lopa’’nti vattate.",
  "anya-e0805n0:657_0": "54.Byañjaneca.",
  "anya-e0805n0:658_0": "Niggahītaṁ kho byañjane ca pare lopaṁ pappoti kvaci chandānurakkhaṇādimhi.",
  "anya-e0805n0:658_1": "Rakārahakāresu upasaggantassa dīgho.",
  "anya-e0805n0:659_0": "Ariyasaccāna dassanaṁ, etaṁ buddhāna sāsanaṁ, sāratto, sārāgo, sārambho, avisāhāro, cirappavāsiṁ, dvittaṁ, gantukāmo, gantumano.",
  "anya-e0805n0:660_0": "Kvacīti kiṁ? Etaṁ maṅgalamuttamaṁ.",
  "anya-e0805n0:661_0": "Kataṁ iti, kiṁ iti, abhinanduṁ iti, uttattaṁ iva, cakkaṁ iva, kaliṁ idāni, kiṁ idāni, tvaṁ asi, idaṁ api, uttariṁ api, dātuṁ api, sadisaṁ eva itīdha ‘‘niggahītamhā, lopa’’nti ca vattate.",
  "anya-e0805n0:662_0": "55.Paro vā saro.",
  "anya-e0805n0:663_0": "Niggahītamhā paro saro lopaṁ pappoti vā. Niggahītassa vaggantattaṁ.",
  "anya-e0805n0:664_0": "Katanti, kinti, abhinandunti, uttattaṁva, cakkaṁva, kalindāni, kindāni, tvaṁsi, idampi, uttarimpi, dātumpi, sadisaṁva.",
  "anya-e0805n0:665_0": "Vāti kiṁ? Kataṁ iti, kimiti, dātumapi, sāmaṁ eva.",
  "anya-e0805n0:666_0": "Ayampi vāsaddassa vavatthitavibhāsattā itīvīdānisīpevādito aññattha na hoti. Yathā –",
  "anya-e0805n0:666_1": "ahaṁ ettha, etaṁ ahosi.",
  "anya-e0805n0:667_0": "Evaṁ assa te āsavā, pupphaṁ assā uppajjati itīdha sare pare lutte vipariṇāmena ‘‘parasmiṁ, sare, lutte’’ti ca vattate.",
  "anya-e0805n0:668_0": "56.Byañjanoca visaññogo.",
  "anya-e0805n0:669_0": "Niggahītamhā parasmiṁ sare lutte byañjano saññogo ce, visaññogova hotīti saṁyogekadesassa purimabyañjanassa lopo.",
  "anya-e0805n0:670_0": "Dvinnaṁ byañjanānamekatra ṭhiti saññogo, idha pana saṁyujjatīti saññogo, purimo vaṇṇo, vigato saññogo assāti visaññogo, paro.",
  "anya-e0805n0:671_0": "Evaṁ sa te āsavā, pupphaṁsā uppajjati.",
  "anya-e0805n0:672_0": "Lutteti kiṁ? Evamassa.",
  "anya-e0805n0:673_0": "Casaddena tiṇṇaṁ byañjanānaṁ sarūpasaṁyogopi visaññogo hoti. Yathā – agyāgāraṁ, vutyassa.",
  "anya-e0805n0:674_0": "Cakkhu udapādi, ava siro, yāvacidha bhikkhave, aṇuthūlāni, ta sampayuttā ibhīdha ‘‘sare, āgamo, kvaci, byañjane’’ti ca vattate.",
  "anya-e0805n0:675_0": "57.Niggahitañca.",
  "anya-e0805n0:676_0": "Niggahītañca āgamo hoti sare vā byañjane vā kvaci sukhuccāraṇaṭṭhāne.",
  "anya-e0805n0:676_1": "Niggahītassa rassānugatattā rassatoyevāyaṁ.",
  "anya-e0805n0:677_0": "Cakkhuṁ udapādi, avaṁsiro, yāvañcidha bhikkhave, aṇuṁthūlāni, taṁsampayuttā, evaṁ taṅkhaṇe, taṁsabhāvo.",
  "anya-e0805n0:678_0": "Kvacīti kiṁ? Na hi etehi, idha ceva.",
  "anya-e0805n0:679_0": "Evaṁ vutte, taṁ sādhu, ekaṁ samayaṁ bhagavā, aggiṁva sanamaṁ itīdha lopādesakāriye sampatte yebhuyyena tadapavādatthamāha.",
  "anya-e0805n0:680_0": "58.Aṁbyañjane niggahītaṁ.",
  "anya-e0805n0:681_0": "Niggahītaṁ kho byañjane pare aṁiti hoti.",
  "anya-e0805n0:682_0": "Akāro uccāraṇattho, ‘‘saralopo’’tiādinā pubbassaralopo vā.",
  "anya-e0805n0:683_0": "Evaṁ vutte, taṁ sādhu, ekaṁ samayaṁ bhagavā, aggiṁva sandhamaṁ.",
  "anya-e0805n0:684_0": "Idha avuttavisesānampi vuttanayātidesatthamatidesamāha.",
  "anya-e0805n0:685_0": "59.Anupadiṭṭhānaṁ vuttayogato.",
  "anya-e0805n0:686_0": "Ye idha amhehi visesato na upadiṭṭhā upasagganipātādayo, tesaṁ vuttayogato vuttanayena sarasandhādīsu vuttanayānusārena rūpasiddhi veditabbā.",
  "anya-e0805n0:687_0": "Tena ‘‘do dhassa cā’’ti sutte casaddena pariyādīnaṁ rahanādivaṇṇassa vipariyayo yavādīhi, yathā –",
  "anya-e0805n0:687_1": "pariyudāhāsi payirudāhāsi, ariyassa ayirassa, bahvābādho bavhābādho, na abhineyya anabhineyya.",
  "anya-e0805n0:688_0": "‘‘Taṁ imināpi jānāthā’’ti ettha ‘‘paro vā saro’’ti sare lutte ‘‘tatrākāro’’ti yogavibhāgena akāro niggahītassa dakāro, tadamināpi jānātha iccādi.",
  "anya-e0805n0:689_0": "Iti niggahītasandhividhānaṁ niṭṭhitaṁ.",
  "anya-e0805n0:690_0": "Saññāvidhānaṁ sarasandhi sandhi,",
  "anya-e0805n0:691_0": "Nisedhanaṁ byañjanasandhi sandhi;",
  "anya-e0805n0:692_0": "Yo niggahītassa ca sandhikappe,",
  "anya-e0805n0:693_0": "Sunicchayo sopi mayettha vutto.",
  "anya-e0805n0:694_0": "Iti rūpasiddhiyaṁ sandhikaṇḍo",
  "anya-e0805n0:695_0": "Paṭhamo."
}