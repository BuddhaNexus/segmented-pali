{
  "anya-e0806n4:0_0": "Catutthakaṇḍa",
  "anya-e0806n4:1_0": "1. Ṇo vāpacce",
  "anya-e0806n4:2_0": "Nanu ca ‘ṇo vāpacce’ti vacanato kathaṁ pakativisayāvagamo siyā.",
  "anya-e0806n4:2_1": "Yathākathañci pakativisayāvagamepi sāmaññavacanato pana dhammenāpaccantyādo yato kutoci dhammeniccāditopi siyā ṇā dipaccayotyāsaṅkiyāha ‘apaccavatā’ccādi.",
  "anya-e0806n4:2_2": "Apaccassāti apaccatthassa, apaccavatāti ‘‘ṇo vāpacce’’ti vasiṭṭhādyatthasseva pariggahaṇāya sāmaññavacanato yo apaccavā tato, atthato pana asambhavā dabbācakasaddāva sāmatthiyena chaṭṭhiyantā sabbaliṅgavacanā jāyateti viññātabbaṁ.",
  "anya-e0806n4:2_3": "Dhammasmāpaccaṁtyādīsu ṇādippaccayo (na jāyate) ti sambandho.",
  "anya-e0806n4:3_0": "Dhammenāti dhammena karaṇabhūtena.",
  "anya-e0806n4:3_1": "Dhammāyāti dhammatthaṁ, dhammasmāti dhammahetunā, tato asambhave kāraṇamāha ‘sāpekkhattā’ti.",
  "anya-e0806n4:3_2": "Sāpekkhattameva samattheti ‘apaccavāhi’ccādinā, dhammenāpaccaṁ kassāti pucchitvā devadattassāti apekkhiyamānaṁ vadati.",
  "anya-e0806n4:3_3": "Devadattassāti apaccavā devadattādi apekkhīyateti sambandho, hisaddo hetumhi.",
  "anya-e0806n4:3_4": "Na hettha ṇādivutti aññattha nahetakāmantattha (potthake) sāpekkhattā kambalo vasiṭṭhassāpaccaṁ devadattassāti ettha pana vasiṭṭho-paccavāti tato chaṭṭhiyantā hoticcāsaṅkiyāha- ‘na ce’ccādi. Na ca hotīti sambandho.",
  "anya-e0806n4:4_0": "Kāraṇamāha- ‘asambandhā’ti.",
  "anya-e0806n4:4_1": "Na hettha sambandho vasiṭṭhassa kambalāpekkhattena apaccassa ca devadattāpekkhattenātthantarāpekkhāya vasiṭṭhassāpaccena sambandhābhāvāyeva vasiṭṭhassa apaccaṁ vāsiṭṭhoti ṇādivuttiyā bhāve sāmatthiyaṁ natthi, samatthañhi vasiṭṭhaṁ rājapurisādi samāsavuttiyamekatthattamiva vāsiṭṭhādiṇādivuttiyaṁ ṇādippaccayamupajanayati, nāsamatthaṁ, tato sabbamevetammanasi nidhāya vuttaṁ- ‘asambandhā’ti.",
  "anya-e0806n4:5_0": "Yadi panettha ṇādippaccayo sabbathā sambandhamapekkhate, tadā visesato yassāpaccena sambandho tatova janakato so siyāti dassetumāha- ‘yajjeva’miccādi.",
  "anya-e0806n4:6_0": "Yo janakoti yoyo yassa yassa apaccassa janako.",
  "anya-e0806n4:6_1": "Tatoyevāti tasmātasmā janakatoyeva.",
  "anya-e0806n4:6_2": "Siyāti tasmiṁ tasmiṁ apaccatthe ṇādippaccayo siyā.",
  "anya-e0806n4:6_3": "Tattha hetumāha- ‘tassevāpaccena yogā’ti.",
  "anya-e0806n4:6_4": "Yogāti apaccasambandhato, na mūlappakatitoti paramappakatito na hotīti vuttaṁ hoti.",
  "anya-e0806n4:6_5": "Hetumāha- ‘ayogā,ti, vacanābhāvampettha dassetuṁ ce’tyādi vuttaṁ.",
  "anya-e0806n4:7_0": "Vacananti suttaṁ, sambandhābhāvā (tādisavacanābhāvā) ca mūlappakatito ṇādippaccayassābhāvaṁ dassetvā idāni mūlappakatitovāssābhimatabhāvaṁ dassetuṁ ‘mūlappakatito’ccādi vuttaṁ.",
  "anya-e0806n4:8_0": "Kathampanidaṁ viññāyaticcādinā janakassevābyāhitassāpaccena mukhya sambandhamānīya idamayuttantyādinā byavahitajanitassāpyapaccayassa paramappakatiyābhisambandhasabbhāvaṁ vatvā taṁ sādhayitumārabhate ‘katha’miccādi, evaṁ hiccādi kathaṁpanidamiccādinā yathāvuttassa samattha navākyaṁ, hiyasmā taṁ disvā tathā pucchito devadattassavātiādinā uppādetārameva niddisati, nāttānaṁ pitāmaho, tasmā uppādetāyevāpaccena sambajjhati na pitāmahoti yojetvā adhippāyo veditabbo.",
  "anya-e0806n4:8_1": "Idaṁ yathāvuttamuppādetuniddisanaṁ, tena apaccena saddhiṁ uppādetuyeva janakasseva yogo sambandho paṭipādetuṁ na sakkāti sambandho.",
  "anya-e0806n4:9_0": "Tantitaṁ tattha-iti (pañcikāyaṁ) pucchānimittaṁ, tenāti apaccena.",
  "anya-e0806n4:9_1": "Apatananti narake apatanaṁ bhavati, soti yoso yassātyaniyamaniddiṭṭho so ñātuṁ na icchitoti sambandho.",
  "anya-e0806n4:9_2": "Iminā idaṁ dīpeti- ‘‘napatatyanena naraketyapaccanti vuccati apaccenānena yassakassaci avisesenāpatanambhavati narake soso tāya pucchāya ñātuṁ na icchito’’ti.",
  "anya-e0806n4:9_3": "So vāti kassāyaṁ puttoti pucchāyānurodhane so uppādetāyeva ñātumicchitoti sambandho.",
  "anya-e0806n4:9_4": "Tusaddo cetthāpaccena narakāpātasabba janajānanicchāvisesajotako, yadi siyāti sambandho, attānampi niddiseyya na kevalamuppādetāraṁ, atthiccādi pitāmahassa attanopi niddese kāraṇavacanaṁ, taṁ apaccaṁ nimittaṁ kāraṇaṁ, yassa taṁ taṁnimittaṁ tasmā katvā (potthake) evaṁ diṭṭhiko hiccādinā yathāvuttaṁ samattheti.",
  "anya-e0806n4:10_0": "Byavahitajanitenāpīti byavahitena kattunā janitenāpi, karaṇe cāyaṁ tatiyā, hetumhi vā.",
  "anya-e0806n4:10_1": "Kasmā evaṁ diṭṭhikoti āha ‘yaṁ nimittaṁ hi’ccādi. Hisaddo yasmādatthe.",
  "anya-e0806n4:10_2": "Yassāti pubbajassa, tena apaccena apatanaṁ tadapatanaṁ tato, idaṁ vuttaṁ hoti ‘‘tena byavahitajanitenāpi pumunā pubbajopi narakaṁ na patati so pubbajassāpya paccaṁ bhavati yathāvuttena nibbacanenā’’ti.",
  "anya-e0806n4:10_3": "Tasmāccassa pubbe vuttayasmātyanenābhisambandho veditabbo.",
  "anya-e0806n4:10_4": "Upapatyantaramāha-‘upacāratove’ccādi.",
  "anya-e0806n4:10_5": "Pubba pubbabhāve satīti pubbassa pubbassa vijjamānatte sati.",
  "anya-e0806n4:10_6": "Byavahitena janite apaccepi nimittaṁ apāyāpatakāraṇabhāvo atthiye vāti sambandho.",
  "anya-e0806n4:10_7": "Kesanti āha-‘pubbesanti pubbajānanti attho, ke nāti āha- ‘pārampariyenā’ti.",
  "anya-e0806n4:10_8": "Abhedopacārenāti pubbapubbabhāve saticcādinā vuttanayena janakassa viya pārampariyenapubbesampinimittatā vato janakasadisattā janakāva nāma te siyunti evamabhedena upacaraṇato cintanatoti attho.",
  "anya-e0806n4:10_9": "Ubhayathāti ñāyena upacārenacāti ubhayena pakārena, evamubhayathāpi mūlappakatiyā paccenābhisambandhā kathamanantara manantarādi (potthake) (tattha) potthake janitenāpaccenādipurisasambandhoyena tato ṇādippaccayo siyāti nāsaṅknīyaṁ.",
  "anya-e0806n4:11_0": "Tato cāti mūlappakatito ca, apaccasāmaññavacanicchāyanti itthi punnapuṁsakattavisesopaggāhi apaccasāmaññassa vacanicchāyaṁ.",
  "anya-e0806n4:12_0": "Evammūlakatito- paccasāmaññena ṇādippaccayaṁ vavatthapetvā idāni apaccāditopi hoteva ṇādi sāmaññavidhānā.",
  "anya-e0806n4:12_1": "So ca bahulādhikārato gurujanāyattattā tanniyogācaraṇena pasatthe yevāpacce byavahitajanitepi itthivajjite siyāti dassetumāha ‘nattādīhi’ccādi.",
  "anya-e0806n4:12_2": "Satiyeva gurujane sappadhānabhāvena kucchite-paccetu nattādīvuttīhi vasiṭṭhādīhi ṇādippaccayo hoti vāsiṭṭhotiādi, itthiyañca na hoti vāsiṭṭhītiādi.",
  "anya-e0806n4:13_0": "Atthatoti sāmatthiyato.",
  "anya-e0806n4:13_1": "Apacce vidhīyamāno paccayo apaccavatā jāyamāno tassāpaccanti atthe jāyati.",
  "anya-e0806n4:13_2": "Socāya matthaviseso cha(ṭṭhiyanta) tābhāve kathaṁ siyāti idamettha sāmatthiyaṁ.",
  "anya-e0806n4:13_3": "Anantare vāpacce putte-bhidheyya nattādo vāpacce-bhidheyyāti sasambandho.",
  "anya-e0806n4:13_4": "Kutoci apaccavatā nattādo eva.",
  "anya-e0806n4:13_5": "Idañca sabbambahulavacaneva sampajjatīti āha- ‘bahulādhikārā’ti.",
  "anya-e0806n4:13_6": "Apacceti ekavacanena niddese pumunā napuṁsakena kariyati, tene kasmiṁ yevāpacce siyā, na bahūsu vasiṭṭhassāpaccāni vāsiṭṭhāni, na citthi vāsiṭṭhāni, na citthiyaṁ vāsiṭṭhītyāsaṅkiyāha-‘idañce’ccādi. Idañca apaccavacanañca.",
  "anya-e0806n4:13_7": "Iminā cettha tathā nissayakaraṇaṁ dasseti.",
  "anya-e0806n4:13_8": "Tassa vacanicchābhāvatoti tassa liṅgavacanassa sutte vattumicchāyābhāvatoti attho.",
  "anya-e0806n4:14_0": "Kiṁ pana kāraṇaṁ sutte liṅgavacanāvacanicchāyaṁ tassāppadhānattā yenakenaci liṅgādinā niddeso-vassaṁ kattabboti nānantariyakattā tassehopādānaṁ, yathādhaññatthinopalālādinopyappadhānassopādānanti.",
  "anya-e0806n4:14_1": "Tatoyevāha-‘upalakkhīyassettha padhānattā’ccādi.",
  "anya-e0806n4:14_2": "Itthipumattayuttajaññaviseso upalakkhīyo, apaccetīdamupalakkhaṇaṁ, sayanti yathāvuttamupalakkhaṇaṁ sayaṁ.",
  "anya-e0806n4:14_3": "Kāriyappaṭipattiyāti pume napuṁsakepacce-bhidheyye vidhi hoticcevaṁ kāriyappaṭipattiyā vattuṁ na iṭṭhaṁ.",
  "anya-e0806n4:15_0": "Vacanantarepi aññasmiṁ vacane.",
  "anya-e0806n4:15_1": "Āṇīti ṇippaccayasuttaṁ vadati.",
  "anya-e0806n4:15_2": "Agottāditoti yogottassādibhūto na hoti, tato, teneva ‘‘āṇī’’ti sutte (4-5) vakkhati-‘akārantamattatovāyaṁṇina gottādibhūtato’ti.",
  "anya-e0806n4:15_3": "Vākyasamāsāpīti yathāsaṅkhyenāha.",
  "anya-e0806n4:15_4": "Tasmiṁ attheti tasmiṁ vākyopadassite atthe, tanti vākyaṁ.",
  "anya-e0806n4:15_5": "Samāsavuttiñca nivatteyyunti sambandho.",
  "anya-e0806n4:16_0": "Satipanāti vākāre sati tu aniccattā ṇappaccayassa.",
  "anya-e0806n4:16_1": "Sopīti samāsopi, samāsotiādinā pakkhantaramāha. Tena vākyasijjhanena.",
  "anya-e0806n4:16_2": "Pakkhe vākyasamāsāpi siyunti pakkhe samāsavuttiyā eva bādhitattā pakkhantare ṇādivutti na bādhīyatīti vākyavuttiyopi siyunti attho.",
  "anya-e0806n4:17_0": "2. Vacchā",
  "anya-e0806n4:18_0": "Vacchakaccādinā kaccādigaṇaṁ dassetvā tassa vibhāgena nipphattiṁ dassetuṁ ‘vacchādīhī’tiādimāha.",
  "anya-e0806n4:18_1": "‘‘Kaṇho brāhmaṇe’’ti gaṇasuttaṁ.",
  "anya-e0806n4:18_2": "Tattha kaṇhasaddo brāhmaṇe vattamāno ṇānaṇāya nappaccaye uppādayatīti attho.",
  "anya-e0806n4:18_3": "Evamādīhiccādinā ākatigaṇattamassa dasseti.",
  "anya-e0806n4:18_4": "‘‘Katāṇiyove’’ti gaṇasuttaṁ, diccādīsūti yatoṇyo dissati ‘‘ṇya diccādīhī’’ti (4-4), te diccādayo, tesu pāṭhāti taṁsuttappadese ‘‘katā ṇiyove’’ti pāṭhābhāvepi diccā dīnamākatigaṇattā paṭhitameva nāma tanti vuttaṁ.",
  "anya-e0806n4:19_0": "Ṇyeti ṇyappaccaye kate.",
  "anya-e0806n4:19_1": "Gottādisaddāti gotte vaṁse ādibhūtā saddā. Vaṁsoti anvayo.",
  "anya-e0806n4:19_2": "Soyeva gāvaṁ sajāti sādhāraṇaṁ vijātivinivattanaṁ sakaṭādivacanaṁ tāyatīti gottanti vuttaṁ, tenāha-‘gottaṁ vaṁso’ti.",
  "anya-e0806n4:19_3": "Tassāti gottassa, tassādayo gottādayoti seso.",
  "anya-e0806n4:19_4": "Kete gottādayoccāha- ‘saññākārino’ccādi.",
  "anya-e0806n4:19_5": "Vacchādayo nattādino apaccassa apaccaṁ tadapaccādi cāti dassetumāha-‘nattādino’ccādi.",
  "anya-e0806n4:20_0": "3. Katti",
  "anya-e0806n4:21_0": "Ghapasaññantāvettha bhīyyo kattikādayoti gayhanti.",
  "anya-e0806n4:21_1": "Yadi panettha aññepi gayhanti, atthi paṇhiādayo keciyeva kattikādīsu antogadhā hontīti vattumāha- ‘etthā’tiādi.",
  "anya-e0806n4:21_2": "Vinatā supaṇṇamātā, tehīti vidhavādīhi.",
  "anya-e0806n4:21_3": "Vidhavādigaṇaṁ dasseti ‘bandhaka’ccādi.",
  "anya-e0806n4:21_4": "Vigato dhavo pati assāti vidhavā, bandhakī abhisāriṇī.",
  "anya-e0806n4:22_0": "4. Ṇyadi",
  "anya-e0806n4:23_0": "Yassa ca cavaggoti sambandho, kevalaṁ gaggyoti ettakamevā dassetvā parasatthāgatagaggādigaṇekadesabhūtakuṇḍanīsaddatopi koṇḍaññoti mudāharanto so gaggādigaṇopyatrābhyupagatoti viññāpeti.",
  "anya-e0806n4:23_1": "Tasmā tasmiṁ gaggādikepi parasatthapaṭhite yoyo payogo āgame dissati vaccho aggivessoccādi.",
  "anya-e0806n4:23_2": "Sopīha veditabboti dassetumāha-‘gaggādi’ccādi. Gaggādīti gaggādi ayaṁ.",
  "anya-e0806n4:23_3": "Gottassa gaggavaṁsassa ādibhūtena gaggena upalakkhito gaṇo gottādigaṇo, tena gaggo nāma koci, tassatvapaccaṁ gaggīti bhavati.",
  "anya-e0806n4:23_4": "Paputtādovāti avadhāraṇaṁ gaggassāpaccaṁ gaggicceva yathāsiyāti.",
  "anya-e0806n4:24_0": "5. Āṇi",
  "anya-e0806n4:25_0": "Pakatassāti ‘‘māgadhaṁ saddalakkhaṇa’’nti vā ‘‘nāmasmā’’ti vā pakatassa.",
  "anya-e0806n4:25_1": "Āti nāmavisesanesati ‘‘vidhibbisesanantassā’’ti tadanta vidhinā akāranto gayhatīti āha-‘visesanena cā’tiādi. Anantaramapaccanti sambandho.",
  "anya-e0806n4:26_0": "6. Rāja",
  "anya-e0806n4:27_0": "Paccayantenāti rājaññoti paccayantena.",
  "anya-e0806n4:27_1": "Rājaññotīmassattho khattiyajātīti, rājaññajātīti attho. Rañño apaccaṁ rājāpaccaṁ.",
  "anya-e0806n4:28_0": "8. Manu",
  "anya-e0806n4:29_0": "Samudāyenāti paccayantasamudāyena, jātiyanti manussajātiyaṁ.",
  "anya-e0806n4:29_1": "Jātisaddāeteti idaṁ manusso mānusoti ettha apaccatthābhāve hetuvacanaṁ.",
  "anya-e0806n4:29_2": "Apaccattho ettha natthevāti ca idaṁ visuṁ manussamānusa saṅkhātassa paccatthassābhāvadassanatthaṁ vuttaṁ.",
  "anya-e0806n4:29_3": "Ṇovāti manuno apaccanti atthe‘‘ṇo vāpacce’’ti (4-1) ṇappaccayova. Na jātīti byatirekamāha.",
  "anya-e0806n4:30_0": "9. Jana",
  "anya-e0806n4:31_0": "Rājasambandheti raññeti vuttarājasambandhe.",
  "anya-e0806n4:31_1": "Pañcālānaṁ khattiyānaṁ apaccaṁ, pañcālānaṁ janapadānaṁ rājāti vā evamettha vi(bhāgo) veditabbo okkākānaṁ apaccaṁ rājā vā okkāko.",
  "anya-e0806n4:32_0": "11. Ṇarā",
  "anya-e0806n4:33_0": "Sāmaññena rattasaddassātthamāha- ‘kuṅkumādinā’ti.",
  "anya-e0806n4:33_1": "Aññathā ‘rāgo kusumbhādī’ti vuttattā kusumbhādināti (vuttaṁ) siyā, rañji aya matthi abhisaṅge‘bhojane ratto’ti.",
  "anya-e0806n4:33_2": "Atthi vaṇṇavisese ‘rattogo’ti, lohitotyattho, atthi sukkasaja vaṇṇantarāpādane‘ratto paṭo’ti.",
  "anya-e0806n4:33_3": "Iha tu tatiye-tthe vattamāno gayhatīti vuttaṁ- ‘vaṇṇantaramāpādita’nti. Rāgāti.",
  "anya-e0806n4:34_0": "Atthaggahaṇanti atthappadhānattā niddesassa vuttaṁ.",
  "anya-e0806n4:34_1": "Tañcācariyāna mupadesato avicchinnā (cariya) pārampariyāvagamyate, rāgāti kasāva saṅkhātaatthaniddeso.",
  "anya-e0806n4:34_2": "Tenāti paṭassa rattabhāve rāgassa karaṇaniddeso, rattanti paccayatthaniddeso, paccayo cāyaṁ kasā vatthato bhavatyasambhavā, tena sutte rāgāti vuttepi tabbācakā kasāvasaddāti viññāyati, rāgāti pana tenāti rāgasseva niddiṭṭhepi tabbhāvenā tabbāvakabhāvenā-ti bhavitabbaṁ ttho niddiṭṭho, tabbācakā ca honto‘tena ratta’nti atthe hotīti kasāvena rattanti viññāyatīti rāgavācino tatiyantattaṁ sampajjati, tena ‘ṇa rāgā tena ratta’nti vuttepi labbhamānatthavasena vuttaṁ- ‘rāgavācitatiyantato’ti.",
  "anya-e0806n4:34_3": "Sutte pana rāgena rattantetasmiṁ atthe rāgā rāgavācīsaddā tatiyantā ṇappaccayo hotīti attho.",
  "anya-e0806n4:34_4": "Abhidhānatoti upacāravasena kathanato.",
  "anya-e0806n4:34_5": "Vināpi tenāti taṁpaccayaṁ vināpi.",
  "anya-e0806n4:35_0": "12. Nakkha",
  "anya-e0806n4:36_0": "Tatiyantato vijjhatthaṁ tenāti anuvattateti sambandho.",
  "anya-e0806n4:36_1": "Sutte ayamattho ‘‘induyuttena nakkhattena lakkhito ce kālo, tadā tena lakkhite kāletyasmiṁ atthe tatiyantato nakkhattā ṇo hotī’’ti.",
  "anya-e0806n4:36_2": "Suttavivaraṇe tu tañcetyādikamadhippāyavasena vuttaṁ.",
  "anya-e0806n4:36_3": "Tenātyanuvuttiyā tatiyantatoti labbhati nakkhattenāti sutattāti, kāleti pana atthaniddesato ṇappaccayādheyyassa kālo ādhāroti viññāyatīti ‘lakkhite kāle’ti vuttaṁ, visessagatavibhattiyā vicāritāya visesana gatā ca (vicāritā) nāmāti āha- ‘nakkhattene’ticcādi, iha keci khandhapañcakasaṅkhātaṁ kiriyāsabhāvamicchanti aniccaṁ, apare tu dabbasabhāvaṁ niccaṁ.",
  "anya-e0806n4:36_4": "Tasso bhayassapi kālassa candayuttena phussādinā lakkhiyabhāvā lakkhaṇe tatiyā yuttanti vattumāha- ‘kiriyā rūpo kālo’ccādi.",
  "anya-e0806n4:37_0": "Visesāvasāyoti kālassa visesāvadhāraṇatthameva hi ‘phussī ratti’ccādi. Loke payujjate.",
  "anya-e0806n4:37_1": "Gurunāti ettha guru jīvo, na nakkhattaṁ, candayuttatā panettha atthi… candayuttena gurunā rattiyā lakkhitattā.",
  "anya-e0806n4:37_2": "Kattikāya lakkhito muhuttoti ettha candaṁ vinā kattikāya tu kevalāya muhutto kālo lakkhito ‘kattikā muhutto’ti.",
  "anya-e0806n4:37_3": "Phussena lakkhitā atthasiddhīti ettha phusseninduyuttena atthasiddhi lakkhitā na kālo phussoti.",
  "anya-e0806n4:37_4": "Nakkhattayuttassa kālassa ratyādivisesāparāmāsena nakkhattavācito uppannassa paccayassa suttantarena lopaṁ vidhāya puna aññena suttena yuttāti desavidhānena sakaliṅgasaṅkhyāyuttehi-ṭṭhamabhidhānaṁ parehi, tadāha- ‘aho ratto’ccādi.",
  "anya-e0806n4:38_0": "Ratyādivisesāparāmāsenāti phussī ratti phusso ahoti evaṁ ratyādivisesassa aparāmāsena asammassena aggahaṇena.",
  "anya-e0806n4:38_1": "Sakaliṅgasaṅkhyāyuttenāti phussakattikādīnaṁ yaṁyaṁ liṅgaṁ yāyā saṅkhyā, attaniyehi tehi tehi liṅgehi tāhitāhi ca saṅkhyāhi yuttena nakkhattasaddena.",
  "anya-e0806n4:38_2": "Na tadupalakkhito kāloti kattikā saddobahuvacananto bahutārakattā kattikāya, tāyakattikāya lakkhitokāloparehiviya na kathīyatīti attho.",
  "anya-e0806n4:38_3": "Atha tadupalakkhitassakālassevakattikāsaddenābhidhāne ko doso ye nevamuccateccāha- ‘ajjeti’ccādi.",
  "anya-e0806n4:38_4": "Iminā ca paramate doso ubbhāvito, tadatthatte satīti tadupalakkhitakālatthatte sati.",
  "anya-e0806n4:39_0": "Sattamī siyāti nakkhattasaddā taddhitalopantā phussena pāyasaṁ bhuñjeyya, phusse pāyasaṁ bhuñjeyyā’tyādo ādheyyantarāpekkhā siyā sattamī, yā suttantarena vidhīyati pāṇinīyehi, tato ‘ajjakattikā’tetthāpyādheyyantarāpekkhā sattamī siyā lopantattā ‘ajjakattikāsū’ti, na paṭhamā.",
  "anya-e0806n4:39_1": "Paṭhamāyeva panāyaṁ payogo ‘ajjakattikā,ti.",
  "anya-e0806n4:39_2": "Ajjetyadhikaraṇappadhāno ahorattakālavācī saddo, kattikāsaddopi taddhitalopena takkālābhidhāyako, tato yevaubhinnampisāmānādhikaraṇyā kattikāyopyadhikaraṇaṁ sampajjante, tañca na vinādheyyena hotītyādheyyantarāpekkhāyaṁ tesu sattamīyeva siyā, na paṭhamā (upa) pajjeyyātyadhippāyo.",
  "anya-e0806n4:39_3": "Attanodāni dassane sattamiyā appasaṅgaṁ paṭhamāyevopapattiṁ dassetumāha- ‘cande panūpacārene’ccādi, nādheyyantarāpekkhāccanena sattamiyā appasaṅgamāha.",
  "anya-e0806n4:39_4": "Evañcarahi vacanamantarena paresaṁ viya sattamīvidhāyakaṁ kathaṁ kattikāya jātoccāsaṅkiya tampaṭipādetumāha- ‘kattikāya jāto’ccādi.",
  "anya-e0806n4:39_5": "Bahuvacanantattepi kattikāya jātiyameka vacanantaṁ.",
  "anya-e0806n4:39_6": "Pakārantaramāha- ‘lopoti’ccādi.",
  "anya-e0806n4:39_7": "Lopenāti kattikāhi induyuttāhi lakkhito kāloti viggayha kataṇappaccayassa lopena.",
  "anya-e0806n4:40_0": "13. Sāssa",
  "anya-e0806n4:41_0": "Seti paṭhamantāti sāti niddiṭṭhapaṭhamantā, yaṁ paṭhamantanti sāceti dassitaṁ paṭhamantamāha.",
  "anya-e0806n4:41_1": "Paṭhamantassa devatāpuṇṇamāsittabhāvato tadatthamabhedenāha- ‘sā’ti.",
  "anya-e0806n4:41_2": "Kā sā devatāccāha- ‘lokappasiddhāyeva devatā’ti.",
  "anya-e0806n4:41_3": "Yāgasampadānampi loke devatāti pasiddhanti yāgassa yajitabbassa puroḍāsādino sampadānampi paṭiggāhako pindādi loke deyyassa puroḍāsādino devatā sāmīti pasiddhantyattho, indo devatā assa indaṁ, ādicco devatā assa ādiccaṁ, havi puroḍāsādi yāgadabbaṁ.",
  "anya-e0806n4:42_0": "Mantathomanīyampi devatāti pasiddhanti yena manthena yo thūyate so tassa mantassa devatā sāmīti loke pasiddhantyattho mahindo yamo varuṇo devatā assāti viggaho.",
  "anya-e0806n4:42_1": "Vuttanaya mevāti ‘‘nakkhatteninduyuttena kāle’’ti sutte vuttanayameva.",
  "anya-e0806n4:42_2": "Jātyekavacanaṁ maghāyāti, tārakarūpānampana bahuttā maghāsaddo bahuvacananto.",
  "anya-e0806n4:42_3": "Pāṇinīyā ‘‘sāsmiṁ puṇṇamāsīti saññāya’’nti (4-2-21) suttayitvā phussī puṇṇamāsī asmiṁ phusso māso phusso addhamāso phusso saṁvaccharoti saññāyaṁ paṭipādenti, tena tesaṁ phussī puṇṇamāsī asmiṁ pañcadasaratteti ettha ca bhatakamāse ca taddhito na bhavati.",
  "anya-e0806n4:42_4": "Idha pana ‘saññāya’nti vacanābhāve bhatakamāsepi chaṭṭhyatthe bhavatītyāsaṅka viracayati ‘bhatakamāsepi’ccādi.",
  "anya-e0806n4:42_5": "Puṇṇo mā iccatra māsaddo candapariyāyoti āha- ‘māsaddene’ccādi.",
  "anya-e0806n4:42_6": "Puṇṇo mā assanti nibbacanāti ettha puṇṇamāsīsaddassa puṇṇo mā assanti nīharitvā vacanāti attho.",
  "anya-e0806n4:42_7": "Vuttiyā atthassa phuṭīkaraṇāya vuttaṁ- ‘so puṇṇo tiādi. Tassanti puṇṇamāsiyaṁ.",
  "anya-e0806n4:42_8": "Sāpuṇṇamāsī, bhatakassa bhatiyā kammakārakassa yo tiṁsati ratto māso paribbayaniyamito, tassa sambandhinī neti sambandho.",
  "anya-e0806n4:43_0": "Yassañcatithīyanti aniyamena paṭipadādimāha.",
  "anya-e0806n4:43_1": "Atoeva ca nipātanāti imasmāva nipātanā, tenevāha- ‘sutte vacanameva nipātana’nti.",
  "anya-e0806n4:43_2": "Māsasutiyāccādo sādhippāyamatthaṁ vivarati ‘yadipi’ccādinā.",
  "anya-e0806n4:43_3": "Assāti sāmaññavacanepi ‘sāssa devatā puṇṇamāsī’ti sutte assāti avisesavacanepi soyeva puṇṇamāsīsadde sūyamāno māsoyeva chaṭṭhyattho viññāyatīti sambandho.",
  "anya-e0806n4:44_0": "Pañcadasarattādoti paresaṁ saññāgahaṇena nivattitapañcadasarattādo.",
  "anya-e0806n4:44_1": "Atha addhamāsasaṁvaccharānampi udāharaṇatte nopaññāso kasmā na katoccāha- ‘addhamāsasaṁvaccharāna’miccādi.",
  "anya-e0806n4:44_2": "Evammaññate ‘‘addhamāsasaṁvaccharānaṁ na paccayenojukamabhidhānamapi tu saṁvaccharepi phussādimāsasambhavāsmiṁ saṁvacchare phussena māsena sambandhā phussotyupacārīyate, yathā ca phussādimāsassa sambandhī addhamāso phusso addhamāsotyupacārīyate , na panojukanti tesamudāharaṇatte nānupādāna’’nti.",
  "anya-e0806n4:45_0": "14. Tama",
  "anya-e0806n4:46_0": "Nākaḍḍhanatthoti ṇassākaḍḍhanattho na hoti.",
  "anya-e0806n4:46_1": "Yadyākaḍḍhanattho assa, tadā cānukaḍḍhitaṁ nottaratrānukaḍḍheyyāti maññate, kociyeva hotīti hontīti ito bhinditvā ānetabbaṁ.",
  "anya-e0806n4:46_2": "Tadā desassāti iminā ‘‘tadādesā taggahaṇena gayhantī’’ti paribhāsamupalakkheti.",
  "anya-e0806n4:46_3": "Katayādesassāpīti kato yādeso yassa tassa katayādesassāpīti.",
  "anya-e0806n4:46_4": "Ikārassāti yādesato pubbe ikārassa, iminā cādesādesīnamabhedo dassito.",
  "anya-e0806n4:46_5": "Tasadde nekenāpi paccekābhisambandhe siddheti evamaññate- ‘‘yathā’tena kataṁkīta’ (4-29) ntyādisutte ekova tasaddo bahūhi paccayattehi sambajjhate, tathihāpi ekameva tasaddaggahaṇaṁ ‘tamadhīte taṁjānātī’ti paccekamabhisambajjhate, tasmā kimetadatthena dvitaggahaṇene’’ti.",
  "anya-e0806n4:46_6": "Dvitaggahaṇe payojanattayaṁ vuttaṁ, tattha paṭhamaṁ dassento jānaniccādinādhippāyamāvīkatvā dvitaggahaṇamiccādinā padatthamāha.",
  "anya-e0806n4:47_0": "Tattha-‘yo yamadhīte jānāti cā’ti iminā dvitaggahaṇābhāve paccayatthāvayavassa samuccayappasaṅgamāha.",
  "anya-e0806n4:47_1": "Samuccaye sati(yo) yamadhīte jānāti ca, tattheva siyā, yo panādhīte kevalaṁ, na (jānāti) tattha na siyāti bodhayituṁ byabhicāramāha‘na paccekāti sambandhene’ti.",
  "anya-e0806n4:47_2": "Yathā ‘‘tena kathaṁ kīta’’miccādo ‘‘tena jitaṁ jayati’’ccādi paccekasambandhena bhavati evammāviññāyīti yatheccādi kassāttho.",
  "anya-e0806n4:47_3": "‘Tena kataṁ kīta’’miccādīhi avatvā ‘‘tena jitaṁ jayati’’ccādisuttekadesavacanamatthabyatti tathā vutte hotīti vuttaṁ, tena jitamiccādo jayanādikā kiriyāne kadabbasamavāyittena pasiddhāti yutto tattha paccekābhisambandho, nevamajjhena vedanā pyekadabbasamavāyittābhiyyotyadhippāyo.",
  "anya-e0806n4:48_0": "Idāni dutiyaṁ dasseti ‘jānana’miccādi, nimitta miṭṭhāniṭṭhabodhakāraṇaṁ muhutto kattikādi, uppāto iṭṭhāniṭṭhasūcakaṁ pathavisamuddādīnaṁ sabhāvapariccāgenāññatattagamanaṁ.",
  "anya-e0806n4:48_1": "Jānanasāmaññeti nimittādīnaṁ jānana sāmaññe.",
  "anya-e0806n4:48_2": "‘Yathāvuttajānanassa ajjhena visayatte hetumāha- ‘taṁ jānātīti tasaddena adhīyamānaparāmasato’ti.",
  "anya-e0806n4:48_3": "Tatiyaṁ dasseti ‘yato ce’ccādinā.",
  "anya-e0806n4:48_4": "Yato ca uppannena vidhinā ajjhena ñātu abhidhānampasiddhanti sambandho, potthakesu pana ajjhetuñātūsuti pāṭho dissati, etthāyamadhippāyo ‘‘katthaci pasiddhivisayo hoti tasaddo, tathā ca vuttaṁ subodhālaṅkāraṭīkāyaṁ pakkantavisayo tathā pasiddhavisayo anubhūtavisayo ca taṁsaddo yaṁ saddaṁ nā pekkhate’ti, tasmā pasiddhivisayena tasaddena puthageva pasiddhiyā upasaṅgahatthaṁ dvitaggahaṇaṁ kattabba’’nti.",
  "anya-e0806n4:48_5": "Atthattaye vattamānassa tu tasaddassa savisayo viseso tatovātthikehi veditabbo.",
  "anya-e0806n4:49_0": "15. Tassa",
  "anya-e0806n4:50_0": "Visayasaddo gāmasamudāyepi vattate, gāmasamudāyo ca nāma desoyeva, tenāha visayopi gāmasamudāyattā desoyevā’ti, iminā visayadesasaddānaṁ samānādhikaraṇattamāha.",
  "anya-e0806n4:50_1": "Vasāti desavāsino vasātayo, anuvāko ganthaviseso.",
  "anya-e0806n4:51_0": "16. Nivā",
  "anya-e0806n4:52_0": "Tannāmeccādinā na kevalaṁ nivāseyeva, athakho vakkhamānesu pīti dasseti. Paccayantaṁ sebbādi.",
  "anya-e0806n4:52_1": "Desanāmambhavati catūsu atthesūti viññāyati, tenāha-‘nivāsādo vidhī’ti.",
  "anya-e0806n4:52_2": "Nivāsādoti nivāsa adūrabhavanibbattaatthiatthesu.",
  "anya-e0806n4:52_3": "Saṁhitanāmaṁ nāma lokiyasaddavo hārāppasaṅgamaññasaddavohārenupāttanāmaṁ.",
  "anya-e0806n4:53_0": "17. Adū",
  "anya-e0806n4:54_0": "Nagarampi desoyevāti āha- ‘adūrabhava’nti.",
  "anya-e0806n4:55_0": "18. Tena",
  "anya-e0806n4:56_0": "Yathāyogatthoti vuttiyaṁ vuttayathāyogasaddassa attho.",
  "anya-e0806n4:57_0": "19. Tami",
  "anya-e0806n4:58_0": "Paccayantanāmeti paccayantanāmaṁ yassa sattamyatthabhūtassa desassa hasminti attho, nāññasseti bhūmādivisiṭṭhatthayuttato aññassa paccayantanāmaṁ na hotīti attho.",
  "anya-e0806n4:58_1": "Badarā babbajā asmiṁ dese santīti viggaho.",
  "anya-e0806n4:59_0": "21. Ajjā",
  "anya-e0806n4:60_0": "Hīyyattanoti ‘‘saramhā dve’’ti (134) dvittaṁ.",
  "anya-e0806n4:61_0": "23. Amā",
  "anya-e0806n4:62_0": "Amāsaha bhavo amacco.",
  "anya-e0806n4:63_0": "24. Majjhā",
  "anya-e0806n4:64_0": "Majjhe bhavo majjhimo, ante bhavo antimo iccādi.",
  "anya-e0806n4:65_0": "25. Kaṇa",
  "anya-e0806n4:66_0": "Magadhesu araññe gaṅgāyaṁ pabbate vane kule bārāṇasiyaṁ campāyaṁ mithilāyaṁ sambhavoti viggaho.",
  "anya-e0806n4:66_1": "‘‘Dissantaññepi paccayā’’ti (4-120) eyyakoti seso.",
  "anya-e0806n4:66_2": "Paccayantaradassane sati imināva suttena ito aññatrāpi paccayantarāni hontīti seso, gāme bhavo udare bhavo pañcālesu bhavo bodhipakkhe bhavoti viggaho.",
  "anya-e0806n4:67_0": "26. Ṇiko",
  "anya-e0806n4:68_0": "Sarade bhavo, bhavā vāti viggaho.",
  "anya-e0806n4:69_0": "27. Tamassa",
  "anya-e0806n4:70_0": "Sippasaddatthamāha-‘losalla’nti.",
  "anya-e0806n4:70_1": "Tameva byañjayati ‘kiriye’ccādinā, karaṇaṁ kiriyā vādanādikassa abhyāso, so pubbo yassāti samāso, vīṇādisaddehi kimuccateccāha- ‘vīṇādi’ccādi, dabbaṁ taṁtaṁsamudāyarūpaṁ.",
  "anya-e0806n4:70_2": "Sippañcāti vatvā tadatthaṁ vibhāveti ‘kiriyā viseso’ti.",
  "anya-e0806n4:70_3": "Vādanādikiriyāya visiṭṭho jānanakiriyāvisesoti attho, iminā vīṇādisaddā dabbatthavuttino vādanādikiriyaṁ kiriyā visesañca sippamupacārena vadantīti dīpeti. Itisaddo hetumhi.",
  "anya-e0806n4:70_4": "Sāyeveti abhyāsitabbā jānanakiriyāvisesassa pubbabhūtā vādanakiriyā, visesetuṁ yuttā vīṇādisaddenāti adhippāyo.",
  "anya-e0806n4:71_0": "Yuttatā cettha… vīṇādivādanavasena sippassa gahetabbabhāvato, kathaṁ vīṇādisaddehi dabbavuttīti vādanā vuccatīti āha- ‘vīṇādi visayattā’ti, vādanavuttivīṇādisaddānaṁ sippavuttittaṁ yathāvuttasso pamāvasena vattumāha- ‘yathe’ccādi.",
  "anya-e0806n4:71_1": "Vīṇādivādananti yatheti sambandho.",
  "anya-e0806n4:71_2": "Vuttameva phuṭayanto vuttiganthassa mukhaṁ vivarīyati ‘kiriye’ccādinā.",
  "anya-e0806n4:71_3": "Kiriyātyāsapubbakaṁ ñāṇakkhamaṁ kosallaṁ vādanakiriyā visayattā vīṇāvādanamiccanena kiriyāsaddena vuccatītyattho.",
  "anya-e0806n4:71_4": "Mudaṅgaṁ mudaṅgavādanaṁ sippamassa, vaṁso sippamassāti viggaho.",
  "anya-e0806n4:71_5": "Sīlamaddabbaṁ kathaṁ paṁsukūlādi(no) sīlatthasamānādhikaraṇattenābhidhānantyāha- ‘paṁsukūlādidhāraṇa’miccādi. Tañca sīlanti sambandho.",
  "anya-e0806n4:72_0": "Appicchatāyāti paccayappicchatāya.",
  "anya-e0806n4:72_1": "Santuṭṭhitāyāti catūsu paccayesu dvādasavidhasantuṭṭhiyā. Anuvidhīyamānaṁ karīyamānaṁ.",
  "anya-e0806n4:72_2": "Phalanirapekkhanti iminā idha loke cīvarādihetu paṇidhāya paṁsukūla dhāraṇādiṁ paṭikkhipati, sīlaṁ tapparabhāvena sevanā.",
  "anya-e0806n4:72_3": "Idaṁ vuttaṁ hoti ‘‘paṁsukūlādidhāraṇaṁ paṁsukūlādivisayanti paṁsukūlādisaddenopacārenābhidhīyate, sīlaṁ paṁsukūladhāraṇavisayanti paṁsukūlādi saddenopacārenoccatī’’ti.",
  "anya-e0806n4:72_4": "Ticīvaraṁ sīlamassāti viggaho tesaṁ guḷo paṇyamassāti viggaho tomaraṁ, muggaro paharaṇamassāti viggaho, upadhīyatyupariādhīyatīti rathaṅgaṁ vuccati.",
  "anya-e0806n4:72_5": "Kāmakkhandhakilesābhisaṅkhārā vā upadhi upadadhāti sukhaṁ dukkhaṁvāti katvā.",
  "anya-e0806n4:73_0": "28. Taṁhanti",
  "anya-e0806n4:74_0": "Bahumhi bhūtānagatesupi paccayabhāve kāraṇamāha-‘saṅkhyākālānamavivacchitattā’ti, sutte vuttāya ekasaṅkhyāya vuttamānakā lasseva ca vattumanicchitattāti attho.",
  "anya-e0806n4:75_0": "Tadupādānantūti tesamekavacanādīnamupādānantu.",
  "anya-e0806n4:75_1": "Taṁ nānantarīya kattāti upalakkhaṇavasena tesaṁ vacanakālantarānamavinābhāvittāti adhippāyo.",
  "anya-e0806n4:75_2": "Hanticcādityādyantassa kiriyāppadhānatte kathaṁ ṇādīnaṁ tadatthe jāyamānānaṁ sādhanappadhānatta miccatra hetumāha ‘sabhāvato’ti. Mīne hantīti meniko.",
  "anya-e0806n4:75_3": "Ajivhā animisā ca macchā, diṭṭhova sandiṭṭhanti iminā saṁsaddassa visuṁ atthabhāvaṁ dasseti.",
  "anya-e0806n4:75_4": "Lokuttaradhammoti navavidho lokuttaradhammo, phaladhammopi heṭṭhimo sakadāgāmivipassanādīnaṁ paccayabhāvena uparimaggādhigamassa upanissayabhāvato pariyāyato dissamānova vaṭṭabhayaṁ nivatteti, bhāvanābhisamayavasena maggadhammo sacchikiriyābhisamayavasena nibbānadhammo.",
  "anya-e0806n4:76_0": "Vaṭṭabhayanti kammakilesavipākasaṅkhātaṁ tividhavaṭṭabhayaṁ.",
  "anya-e0806n4:76_1": "Vidhāna vacananti appatte-tthe niyogasaṅkhātavidhino pakāsataṁ ehipassa vacanaṁ.",
  "anya-e0806n4:76_2": "Parisuddhattāti kilesamalavirahena sabbathā visuddhattā.",
  "anya-e0806n4:76_3": "Amanuññampi kadāci sappayojanaṁ yathāsabhāvappakāsanena dassetabbaṁ bhaveyyāti tadabhāvaṁ dasseti.",
  "anya-e0806n4:76_4": "Tenāha ‘vijjamānampi ce’ccādi.",
  "anya-e0806n4:76_5": "Nanu ca ehipassāti tyādyantā, tasmā neteti paccayo pappoti, tathāhi pāṭipadikato paccayavidhānampaṭipāditaṁ, na tyādyantato nāpi vākyato, tasmā kathamehipassikoti hotīti āha-‘ehipassasaddocāya’miccādi.",
  "anya-e0806n4:76_6": "Padasamudāyassānukaraṇoti padasamūhassa anukaraṇabhūto eko ehipassasaddo.",
  "anya-e0806n4:76_7": "Athavā ehi āgaccha imaṁ dhammaṁ passāti yo appatte-tthe niyogasaṅkhāto vidhi, tabbācako yannipāto ehipassāti, ehipassavidhiṁ arahatīti ehipassiko, athavā ehicceva nipāto, dassanaṁ ñāpanaṁ passo, ehīti passo ñāpanaṁ ehipasso, ehipassaṁ arahatīti ehipassiko.",
  "anya-e0806n4:77_0": "29. Tena",
  "anya-e0806n4:78_0": "Ekībhāvoti muggehi saṁsaṭṭhānaṁ māsānamiva missībhāvo.",
  "anya-e0806n4:78_1": "Esoti saṁsaggo, ukkaṁsenāti ukkaṁsādhānena utkaṁsasādhanena (potthake) ca bhavitabbanti sambandho .",
  "anya-e0806n4:78_2": "Saṁsaggaukkaṁsānaṁ sahabhāvassa anekanti katte kāraṇamāha- ‘asucidabbe’ccādinā.",
  "anya-e0806n4:78_3": "Byatirekamāha- ‘nukkaṁso’ti yattha saṁsaggarahitaṁ kevalamabhisaṅkhattamatthi, tattha paccayamudāharaṇena dassetvā vijjāya saha saṁsaggassāvijjamānatte kāraṇaṁ vadati ‘rūpī dhammattā’tiādi.",
  "anya-e0806n4:78_4": "Rūpaṁ bhūtopādāyabhedamassa atthīti rūpī, ghatādi saṁsaṭṭhaṁ bhattādi.",
  "anya-e0806n4:78_5": "Tassa dhammo sabhāvo saṁsaggo, tassa bhāvo tattaṁ, tasmā, tassāti saṁsaggassa, vijjātvarūpī… yathāvutta rūpasabhāvābhāvā, tenāha- ‘vijjāya ca arūpittā’ti caraiccandhātuyeva carati.",
  "anya-e0806n4:79_0": "Vācasikaṁ mānasikanti ‘‘manādīnaṁ saka, yaṁkiñcīti satādikaṁ yaṁkiñci.",
  "anya-e0806n4:79_1": "Bāhulakenevetthāvadhāraṇaṁ labbhatīti vuttaṁ- ‘tato vā’ti, devadattena kītoti so attho tadattho, tassa appatīti abhidhānasattivekallena vuttiyamanavagamo, devadattikoti hi vutte devadattena kītotyayamattho nappatīyate… tādisa saddasattivekallena tadatthassānamidhīyamānattā, avagamo ca nāma sati sāmatthiye siyāti imamatthaṁ saṅkhepato dassetumāha- ‘tadatthāppatītiyā’tiādi.",
  "anya-e0806n4:80_0": "Abhidhānalakkhaṇattanti abhidhānaṁ sati sāmatthiye vākye vacanīyassātthassa vuttiyā kathanaṁ lakkhaṇaṁ sabhāvo yesante abhidhānalakkhaṇā, tesaṁ bhāvo tattaṁ, tabbādisamāpyevameva daṭṭhabbā.",
  "anya-e0806n4:80_1": "Maricena abhisaṅkhataṁ saṁsaṭṭhaṁ vāti, salākāya jitanti viggaho.",
  "anya-e0806n4:81_0": "30. Tassa",
  "anya-e0806n4:82_0": "Yo ‘‘dissantaññepi paccayā’’ti (4-120)",
  "anya-e0806n4:83_0": "34. Ṇo",
  "anya-e0806n4:84_0": "Pavuttepīti kaccāyanena pavuttanti atthe ‘‘aññasmiṁ’’tismiṁṇo hotevāti adhippāyo.",
  "anya-e0806n4:85_0": "35. Gavā",
  "anya-e0806n4:86_0": "Duno rukkhassa.",
  "anya-e0806n4:87_0": "38. Mātā",
  "anya-e0806n4:88_0": "Mātāpitunnaṁ mātāpitaroti mātuyā mātāpitaro pitussa mātāpitaro, na ekamekato dvīsūti ekato ekato vuttanayena dvīsudvīsu atthesu na bhavatīti attho.",
  "anya-e0806n4:89_0": "39. Hite",
  "anya-e0806n4:90_0": "Mātu hito, pitu hitoti viggaho.",
  "anya-e0806n4:91_0": "40. Ninda",
  "anya-e0806n4:92_0": "Sena rūpena ñātepi visesarūpena aññāto aññātaviseso.",
  "anya-e0806n4:92_1": "Kaṭṭhādimayā yā paṭimā tampaṭicchandakaṁ.",
  "anya-e0806n4:92_2": "Sambandho sassāmīlakkhaṇo assa atthīti sambandhi kassāti kiṁ saddaniddiṭṭho, sova viseso, sambandhiviseso visayo assa aññāṇassāti samāso.",
  "anya-e0806n4:92_3": "Payogāsambhavāti ayamassoti vutta assappakatiyāpi payogā sambhavā.",
  "anya-e0806n4:92_4": "Tathāhi yadi yassāccantamajānanaṁ siyā tathā sati sabbathā vatthujānanābhāve pakatiyeva na siyā, na hi sabbathā aviññātattho saddo payogamaharati, tasmā sarūpena ñātassa yassa viseso aviññāto, soyevidha aññāto-timatoti viññāyate, aññāto-ssokassa aññāto sesaññassa (potthake) vā kutotivā kiṁ sabhāvo veti hi assakoti.",
  "anya-e0806n4:92_5": "Kappaccayanto hatthikaiccayannāmadheyyaṁ nāmaṁ yassa hatthiviyāti dassitapaṭibhāgassa so kappaccayantanāmadheyyo.",
  "anya-e0806n4:92_6": "Abhinivesena vā sijjhanti yathā ajjunādivesadhārini ajjunādisaddenāti adhippāyo.",
  "anya-e0806n4:93_0": "Paṭimāyāti ettha pūjanatthā eva paṭimā gahitā, morasamāna nāmattā moroviyāti yojanā, cañcā tiṇapuriso, idha pana taṁ sadiso puriso manusso cañcā.",
  "anya-e0806n4:93_1": "Akasmā eva ākasmikaṁ ‘‘sakatthe’’ti (4-122) ṇiko.",
  "anya-e0806n4:93_2": "Yaṁkiñci abuddhipubbakaṁ, tamākasmikaṁ, tasmiṁ ākasmikebhidheyyo sati ivasaddatthe vattamānato īyo hotīti attho.",
  "anya-e0806n4:93_3": "Kāko ca tālañca phalaṁ kākatālāni, tesamiva milanaṁ.",
  "anya-e0806n4:93_4": "Ajākhaggānamiva milanaṁ yadākasmikaṁ, kiñci tama jākhaggīyaṁ , ṇo ivatthe.",
  "anya-e0806n4:93_5": "Sakkaranti ‘‘saṁyoge kvacī’’ti (4-125) vuddhyabhāvo.",
  "anya-e0806n4:93_6": "Munīva, bālova, kulisamiva, ekasālāivāti viggaho, lohitova lohitiko phaṭikamaṇi.",
  "anya-e0806n4:94_0": "41. Tamassa",
  "anya-e0806n4:95_0": "Doṇādītyādisaddena khārasatādayopi parimāṇavisesā gayhanti.",
  "anya-e0806n4:95_1": "Saṅkhyā asītipañcādayo, aññaṁ vā yaṁkiñcīti upaḍḍhakāyādi, soḷasa doṇā ekā khārī.",
  "anya-e0806n4:95_2": "Nanu pañcakaṁ ganthajātanti vatvā aññaṁ vā saṅghādikanti vuttaṁ taṁ kathaṁ pāṇiniyehi viya ‘‘saṅkhyāya saññāsaṅghasuttājjhayanesū’’ti (5-1-58) suttitattābhāvāti manasi nidhāya ‘saṅkhyāvācīhi’ccādi vuttaṁ.",
  "anya-e0806n4:95_3": "‘‘Ādasahi saṅkhyeye vattantī’’ti pañcasaddassa saṅkhyeye vuttattā āha- ‘pañcāvayavā’ti.",
  "anya-e0806n4:95_4": "Parimāṇasaddasannidhāne saṅkhyānepi pañcasaddoti maññamāno āha- ‘pañcasaṅkhyānañce’ti.",
  "anya-e0806n4:95_5": "Pañcā vuttayoti pañcavārā, rūpānīti ca pariyāyantarena āvuttisaddasse vātthaṁ byattaṁ karoti.",
  "anya-e0806n4:96_0": "44. Kimhā",
  "anya-e0806n4:97_0": "Nanu sutte saṅkhyāyanti na vuttaṁ katyādayo ca payogā saṅkhyā parimāṇeyeva dissanti kathaṁ nāmetthāyaṁ vidhīti āha- ‘bahule’ccādi.",
  "anya-e0806n4:97_1": "Saṅkhyāparimāṇeyevāyaṁ vidhīti kiṁ sadde saṅkhyāparimāṇa visayeyeva vattamāne ayaṁ ratyādiko vidhīti attho, nanu cettha kiṁ saddo pañhe vattamāno kathaṁ saṅkhyāparimāṇe vattateti vuccate, yajjapi saṅkhyāparimāṇe na vattate, tathāpi saṅkhyāparimāṇassa pucchiyamānattā saṅkhyāparimāṇavisaye vattate vāti.",
  "anya-e0806n4:97_2": "Bahulādhikāra payogasāmatthiyahetunidassane phalamāha- ‘yatratvi’ccādi, paricchedakattena parimāṇakattena.",
  "anya-e0806n4:97_3": "Ayametthādhippāyo ‘‘yadākimidaṁ saṅkhyā parimāṇamesaṁ dasannaṁ na kiñci appakamevetanti saṅkhyāparimāṇameva kiṁ saddena nindīyate, tadāpi saṅkhyā parimāṇassa nindīyamānattā saṅkhyāparimāṇavisayattameveti khepe vattamānāpi kiṁ saddā raticcādi siyā, bahulādhikārāditova panettha na siyā’’ti.",
  "anya-e0806n4:97_4": "Rakārānubandhā isaddalopatthāti yojanā.",
  "anya-e0806n4:98_0": "45. Sañjātaṁ",
  "anya-e0806n4:99_0": "Bubhukkhāpipāsappakatīhi khasantāhi akammavacanicchāyaṁ ‘‘gamanatthā kammakādhāre cā’’ti (5-59) kattari kte ñimhi ca bubhukkhito pipāsitoti siddhepi vattamāne payogatthaṁ bubhukkhāpipāsāti pāṭho.",
  "anya-e0806n4:100_0": "46. Māne",
  "anya-e0806n4:101_0": "Sabbamparicchedarūpanti ummānaparimāṇādikaṁ sabbaṁ paricchedarūpaṁ.",
  "anya-e0806n4:101_1": "Tatra ca uccattena mānamummānaṁ, sabbato mānaṁ parimāṇaṁ.",
  "anya-e0806n4:102_0": "47. Taggho",
  "anya-e0806n4:103_0": "‘‘Pamāṇaparimāṇehi saṅkhyāyacāpi saṁsaye mattovattabbo’’ti (5-2-37) pāṇiniyavattabbakāravacanaṁ, tattha pamāṇa māyāmo. Saṅkhyāyāti pañcamī.",
  "anya-e0806n4:103_1": "Etehi saṁsaye matto vattabboti attho.",
  "anya-e0806n4:103_2": "Vidatthimattaṁ ratanamattaṁ vātiādīni kamena tatthodāharaṇāni.",
  "anya-e0806n4:104_0": "Na vattabbanti yathāvuttavattabbavacanaṁ paṭikkhipati.",
  "anya-e0806n4:104_1": "Paṭikkhitte tasmiṁ vidatthimattaṁ ratanamattaṁ vātiādi(nā) yaṁkiñci daṇḍapubbaṇṇādikaṁ paṇṇādikaṁ (potthake) saṁsayitaṁ, tena mānasaṅkhātassa paricchedassābhāvā kathamete payogā siyunti āsaṅkiya tattha kāraṇamāha- ‘tathābhyūhanato siddhattā’ti.",
  "anya-e0806n4:104_2": "Tathābhyūhanatoti vidatthimānampamāṇamassa ratanammāna massātyādinā tenappakārena abhyūhanato abhyupagamatoti attho.",
  "anya-e0806n4:104_3": "Saṁsayo ca nāma ubhayapakkhaparāmasane sati siyāti yathāvuttamabbhūhanaṁ sādhetumāha-nāntarene’ccādi.",
  "anya-e0806n4:104_4": "Pakkhadvayehīti vidatthi mānamassa ratanammānamassāti evamādikehi pakkhadvayehi.",
  "anya-e0806n4:104_5": "Abhyūhanaṁ saṁsayassāti gamyate. Jaṇṇu mānamassa jaṇṇutagghaṁ.",
  "anya-e0806n4:105_0": "48. Ṇoca",
  "anya-e0806n4:106_0": "Puriso pamāṇamassāti viggaho.",
  "anya-e0806n4:107_0": "49. Ayū",
  "anya-e0806n4:108_0": "Upādhyantaropādānāti ‘aṁse’ti nimittantaropādānā nivattatīti yojanā.",
  "anya-e0806n4:109_0": "50. Saṅkhyā",
  "anya-e0806n4:110_0": "Saccutīsāsadasantāya saṅkhyāya paṭhamantāya asmiṁ satasahasse adhikā saṅkhyāti atthe ḍo bhavatīti suttattho.",
  "anya-e0806n4:110_1": "Saccutīsā sadasantāti paṭhamāvacanaṁ paṭhamantato vidhiñāpanatthaṁ.",
  "anya-e0806n4:110_2": "Nanu ca sutte ‘satasahassa satasahasse ḍo’ti na vuttaṁ, tathā sati vuttiyaṁ kathaṁ ‘sataṁ sahassaṁ satasahassaṁ vā’ti vuttantyāsaṅkiyāha-ubhayathāvagamā’tiādi.",
  "anya-e0806n4:110_3": "Ubhayathāvagamāti sataṁ sahassanti ca satasahassanti ca ubhayappakārenāvagamā, ubhayathāvagamo payoga dassanañcettha evaṁ vivaraṇe kāraṇanti adhippāyo.",
  "anya-e0806n4:110_4": "Paccayatthena samānajātiye pakatyatthe satīti yenakenaci suvaṇṇakahāpaṇādinā paccayatthena samānajātiye.",
  "anya-e0806n4:110_5": "Suvaṇṇamāsakadīna suvaṇṇakahāpaṇādīnaṁ (potthake) masamāna jātiyānaṁ.",
  "anya-e0806n4:110_6": "Akevalaṁ codāharaṇaṁ dassetuṁ ‘ekavīsa’nti vuttaṁ.",
  "anya-e0806n4:110_7": "Anipphannattā saddānamidha paccayaggahaṇaparibhāsāvatāro natthi.",
  "anya-e0806n4:111_0": "51. Tassa",
  "anya-e0806n4:112_0": "Nanu ca saṅkhyāsaddo saṅkhyāne saṅkhyeyye ca vattate, kathamettha saṅkhyānevasitā vutti yenevaṁ vivaraṇaṁ katamiccāha- ‘yadipi’ccādi, paccāsannaṁ saṅkhyāsaddassāti adhippāyo.",
  "anya-e0806n4:112_1": "Iminā ca karaṇasādhano-yaṁ pūraṇasaddoti viññāpeti.",
  "anya-e0806n4:112_2": "Yatoti vuttayaṁ saddasambandhinā taṁsaddena seti ulliṅgitassa saṅkhyātiatthamupadassiya sāyeva pūrīyatetīmassa kammabhāvena tiṭṭhatīti dassetuṁ tena pūraṇena pūrīyate’ti āha.",
  "anya-e0806n4:113_0": "Sampajjateti pūrīyatetyassatthamācikkhati.",
  "anya-e0806n4:113_1": "Anenetaṁ dasseti ‘‘(na) ghaṭikādīnamiva dabbānaṁ dabbantare nātirittīkaraṇaṁ saṅkhyāya pūraṇaṁ kiñcarahi tassa samappattiyevā’’ti.",
  "anya-e0806n4:113_2": "Atha kāyaṁ vacoyutti ‘sāsaṅkhyā pūrīyate yene’ti, yāvatā sāti yasmā paccayo vihito tassa saṅkhyāsaddassa parāmāso tassa ca pūraṇena abhedoccāsaṅkiyāha- ‘abhedenoccate saṅkhyā pūrīyate yenetī’ti abhidhānābhidheyyānamabhedopacārena vuccatītyattho, saṅkhyeyyapūraṇe ḍo na hotīti vatvā tadatthaṁ vibhāvetumāha- ‘dvādasanna’miccādi.",
  "anya-e0806n4:113_3": "So ghaṭo tāsaṁ ghaṭikānaṁ pūraṇo dabbānaṁ dabbantare nāti rittīkaraṇavasena.",
  "anya-e0806n4:113_4": "Vīsatiyā pūraṇotiādinā viggaho.",
  "anya-e0806n4:114_0": "54. Chā",
  "anya-e0806n4:115_0": "Kaccāyanena ‘‘dvitīhi tiyo’’ti (2-8-42) suttena dvitisaddehi tiyappaccayaṁ vidhāya ‘‘tiye dutāpi cā’’ti (2-8-43) dvitīnaṁ dutādesena dutiyaṁ tatiyanti ca ‘‘catuchehi thaṭhā’’ti (2-8-41) suttena catuto thappaccayaṁ vidhāya dvittena catutthanti ca nipphāditaṁ.",
  "anya-e0806n4:115_1": "Idha tathā bhāvena kathaṁ te sijjhantīti āsaṅkiya vuttiyaṁ ‘katha’miccādi vuttanti dassetumāha ‘saṅkhye’ccādi.",
  "anya-e0806n4:115_2": "Vuttiyaṁ ‘dutiyassā’tiādinā suttekadesā dassitāti tāni sampuṇṇaṁ katvā dassetuṁ ‘dutiyassā’tiādinā ‘catutthatatiyāna’miccādinā ca vuttāni.",
  "anya-e0806n4:116_0": "55. Ekā",
  "anya-e0806n4:117_0": "Saṅkhyāvacanassa gahaṇe ko dosoccāha-‘saṅkhyāvāci’ccādi.",
  "anya-e0806n4:117_1": "Bahuttavisaye payogo na siyāti saṅkhyāvacanassa ekatthe niyatattā vuttaṁ.",
  "anya-e0806n4:117_2": "Ekākīhiccassa atthamācikkhati padhānabhūteheva’ccādinā.",
  "anya-e0806n4:117_3": "Upapajjake bahuttavisaye payogotyapekkhate.",
  "anya-e0806n4:118_0": "56. Vacchā",
  "anya-e0806n4:119_0": "Taro hotīti vuttepi tehi taro hotīti viññāyati, vacchādīhīti sutattā pana vacchādīnanti ca viññāyatīti vacchādīnantiādinā vuttiganthopadassanaṁ.",
  "anya-e0806n4:119_1": "Nanu tanutte vavacchādīhi paccayo vidhīyate, ye ca sarīrena kisāvacchādayo, tatrāpyavisesena payogo pasajjati payopasajjane (potthake) visesānupādānato, tasmā kathamatra sabhāvasseva tanuttaṁ viññāyate yenevaṁ vivaṭamiccāha- ‘vacchādisaddāna’ micca-di, vacchādīhi pakatīti paccaye vidhīyamāne tāsaṁ pavattinimittaṁ vayovisesādi, yasmiṁ sati vacchādayo saddā dabbe-bhinivisante, taṁ paccayā-sannaṁ, na ca kisattassa bhāvā dabbe vacchādisaddā pavattante.",
  "anya-e0806n4:119_2": "Ato tasseva saddappavattinimittassa tanutte yuttaṁ paccayena bhavituṁ, (na) tanuttamatteti maññate.",
  "anya-e0806n4:119_3": "Pavattinimittaṁ sambandhi āsannanti samānādhikaraṇāni.",
  "anya-e0806n4:120_0": "Vaccho paṭhamavayo, tassa tanuttaṁ dutiyavayappatti.",
  "anya-e0806n4:120_1": "Dutiyañhi vayaṁ pappontassa vacchassa paṭhamo vayo vacchasaddassa pavattinimittaṁ kiñcimattāvasesaṁ bhavati amumevāha-‘susuttasse’ccādinā.",
  "anya-e0806n4:120_2": "Ukkhotaruṇodutiyavayappatto vuccate, tassa tanuttaṁ tatiyavayappatti.",
  "anya-e0806n4:120_3": "Tatiyañhi vayappattakāle dutiyassa vayassa ukkhasaddappavatti nimittassa kiñcimattā vasesato vasissate (potthake) jātisaṅkarattā gaddabhajātiyā vaḷavājātiyā ca missattā.",
  "anya-e0806n4:120_4": "Bhāravāhakattampati yo samattho, so usabhotyuccate, yadātu tassa bhāravāhakatte sāmatthiyaṁ mandaṁ bhavati parikkhīṇaṁ, tadā tanuttambhavatītyāha- ‘sāmatthiyassa tanuttaṁ appabalatā’ti.",
  "anya-e0806n4:121_0": "57. Kimhā",
  "anya-e0806n4:122_0": "Samudāyo nāma dvyavayavo vā siyā bahukāvayavo vā, tattha dvyavayavasamudāyā niddhāraṇe sāmatthiyā ekasseva niddhāraṇaṁ viññāyati tamevānusarati.",
  "anya-e0806n4:122_1": "Bahukāvayavasamudāyāpye ‘kassa niddhāraṇe’ti sutte ekassāti vacanābhāvepi ekasseva niddhāraṇaṁ viññātabbaṁ teneva kataro bhavataṁ devadatto’tyādikamudāharaṇamadāsi.",
  "anya-e0806n4:122_2": "Kataro bhavataṁ devadatto kataro bhavataṁ kaṭhotyādyudāharaṇabahuttena niddhāraṇavācīnamabahutthepi niddhāriyamānavācīhī’ti bahuttena vuttaṁ.",
  "anya-e0806n4:122_3": "Apaccaparaṁparāya pavattaṁ gottaṁ vaṁso, tadabhi dhāyino apaccappaccayantāpi abhedopacārena gottaṁ, tevāpaccā paccavantasambandhadvārenāpacce pavattāti sambandhisaddā bhavanti, caraṇasaddā ca kaṭhā yo kiriyāsaddā bhavanti kaṭhādīhi vuttajjhayanatthaṁ yathā sakaṁvatacaraṇakiriyānimittattenājjhetūsu pavattāti tesaṁ sambandhisaddānaṁ kesañci atthassa kiriyāsaddānaṁ cātthassa asatyapi jātitte jātinibandhanaṁ loke kāriyamiṭṭhaṁ taduttaṁ ‘‘gottañca cara- ṇehi sahā’’ti.",
  "anya-e0806n4:122_4": "Tatthāpi jātittamparibhāsitaṁ, tenāha- ‘kaṭhassa caraṇattā jātittaṁ gotattā jātitta’nti ca.",
  "anya-e0806n4:123_0": "58. Tena",
  "anya-e0806n4:124_0": "Lokiyāti parasaddasatthakāre sandhāyāha.",
  "anya-e0806n4:124_1": "Iha tu avisesena vuttanti sambandho.",
  "anya-e0806n4:124_2": "Niruttiyaṁ sāmaññena vuttattāti yojanā.",
  "anya-e0806n4:124_3": "Sāmaññena vuttākāraṁ dassetuṁ ‘katha’ntiādi vuttaṁ.",
  "anya-e0806n4:124_4": "Devehi datto brahmunā dattotiādīni kattari karaṇe vā viggahavākyāni.",
  "anya-e0806n4:124_5": "Devadatto devadattiko deviyo devalotiādīni vuttipadāni.",
  "anya-e0806n4:125_0": "Tattha niruttipiṭakāgatānaṁ ‘devadattā devadattiko’tiādīnaṁ vuttipadānamaññathā nipphattimupadassiya devalo deviyotiādīnampana vacanantareneva nipphattiṁ dassetuṁ ‘devehi datto’tiādi vuttaṁ.",
  "anya-e0806n4:125_1": "Parasaddasatthakārānampi devalo deviyoti vacanantareneva sādhanaṁ sādhanākārañca tesaṁ dassetuṁ ‘kecīhī’tiādi vuttaṁ.",
  "anya-e0806n4:125_2": "Ekadesatoyeva paccayamicchanti tena tesaṁ devalo deviyo datti loccādi bhavati.",
  "anya-e0806n4:125_3": "Kappanāgāravoti dattasaddalopanāmekadesavasena kappanāgāravo.",
  "anya-e0806n4:126_0": "59. Tassa",
  "anya-e0806n4:127_0": "Na ca sabbetiādinā bahulādhikāre phalaṁ vuttaṁ.",
  "anya-e0806n4:127_1": "Bhāvasaddo katthaci kiriyāyaṁ vattate ‘bhāve ayaṁ vidhī’ti.",
  "anya-e0806n4:127_2": "Katthaci adhippāye ‘ayametesaṁ bhāvo bhāvodhippāyo’ti.",
  "anya-e0806n4:127_3": "Katthaci padatthe ‘ime bhāvā’ti.",
  "anya-e0806n4:127_4": "Katthaci sattāmatte‘tiṇānaṁ bhāvo’ti. Tenāha-‘bhāvasaddasse’ccādi.",
  "anya-e0806n4:127_5": "Rūpasādhana dvārenāti bhāvasaddassa rūpasādhanadvārena, sappanti pakāsenti attha manenāti saddo.",
  "anya-e0806n4:127_6": "Sova abhidhānaṁ abhidhīyate-nenatthoti katvā.",
  "anya-e0806n4:127_7": "Bujjhati atthasarūpanti buddhi, sāva patīyate-nenāttho pacceti attha miti vā paccayoti vuccati.",
  "anya-e0806n4:128_0": "Nanu ca ‘bhavanti etasmā buddhisaddā’ti vuttaṁ tasmā pavattinimittamubhinnampi bhavati, tathāsati ‘saddappavattinimitta’nti saddasseva pavattinimittatā kasmā vuttāti vuccate.",
  "anya-e0806n4:128_1": "Pākaṭabhāvena abhidhānābhidheyyasambandhassa saddasseva pavattinimittataṁ vatvā visuṁ buddhiyā nimittassa rūpānugatattaṁ visesetvā pavattinimittatamassā dīpetuṁ ‘nimittavasāhi’ccādimāha.",
  "anya-e0806n4:128_2": "Dabbeguṇoti dabbe vuttiyaṁ guṇo nimittanti sambandho.",
  "anya-e0806n4:128_3": "Guṇasaddasseva jātisaddattenodāharaṇadvayaṁ dattaṁ… guṇassa jātiyā visuṁ jātinimittassābhāvato nidhittassa bhāvato.",
  "anya-e0806n4:128_4": "Kiriyādītiādisaddena dabbādīnaṁ gahaṇaṁ, keci pana kiriyāsaddānaṁ kiriyā pavattinimittantyāhu.",
  "anya-e0806n4:128_5": "Tesaṁ devadattādīnaṁ avatthāvisesena avatthābhedena sāmaññaṁ tadavatthā visesasāmaññaṁ. Tenāha- ‘devadattassā’tiādi.",
  "anya-e0806n4:128_6": "Vijjamāno padattho visayo yesaṁ devadattādīnaṁ saññāsaddānaṁ tesaṁ pavattinimittaṁ jātilakkhaṇamācikkhitampaṭipāditanti attho.",
  "anya-e0806n4:129_0": "Anena ca devadattādayo saññāsaddāpi samānā jātisaddāti vuttaṁ hoti.",
  "anya-e0806n4:129_1": "Yadi carahi saññāsaddāpi jātivacanā siyuṁ, pañcavidhattamesaṁ parihāyatīti.",
  "anya-e0806n4:129_2": "Nedamevaṁ viññeyyaṁ… pasiddhatarajātyābhidhāna kaṭhagovīhiyavādisaddā jātisaddattena visuṁ pariggayhanti.",
  "anya-e0806n4:130_0": "Sambandhibhedatoti ghaṭādisambandhīnaṁ bhedato.",
  "anya-e0806n4:130_1": "Abhāvassabhedatoti ghaṭapaṭādīnaṁ sambandhīnaṁ bhedena abhāvassa bhedato abhedepi bhedā upacaritā santīti yojanā.",
  "anya-e0806n4:130_2": "Yassa sāmaññassa vasā, tesu upacaritabhedesvākāsādīsu.",
  "anya-e0806n4:130_3": "Niravayavāvijjamānavisayānantiye ākāso viya niravayavā abhāvo viya asantā ca, te visayo yesaṁ saddānaṁ tesanti attho.",
  "anya-e0806n4:130_4": "Sāmaññaṁ bhāvoti puthujjanādisāmaññaṁ bhāvoti attho.",
  "anya-e0806n4:130_5": "Alasassa bhāvo kiriyāsambandhittaṁ, brahmaññaṁ jāti cāpalyaṁ nepuññaṁ guṇo vā.",
  "anya-e0806n4:130_6": "Vuttiyaṁ sakatthekantāti ‘‘sakatthe’’ti (4-122) iminā sakatthe katakappaccayantāti attho. Na daṭṭhabbanti sambandho. Pattakālova pattakallaṁ. Karuṇā eva kāruññaṁ.",
  "anya-e0806n4:131_0": "62. Aṇvā",
  "anya-e0806n4:132_0": "‘‘Ekayoganiddiṭṭhānaṁ sahavāpavatti sahavā nivattī’’ti ‘bhāva kammesū’ti anuvattate.",
  "anya-e0806n4:132_1": "Tathāpi bhāvetīmināvettha sappayojanattaṁ dassetumāha- ‘bhāvakammesu’ccādi.",
  "anya-e0806n4:133_0": "64. Tara",
  "anya-e0806n4:134_0": "Yajjapi sīdhātussa kevalassa supane pavatti, tathāpyatipubbassa ukkaṁse pavattīti āha- ‘atisayo ukkaṁso’ti.",
  "anya-e0806n4:134_1": "So ca atisayo kassa sambhavaticcāha- ‘so ca kiriyāguṇāna’nti.",
  "anya-e0806n4:134_2": "Kathaṁ tesamatisayoccāha- ‘ādhārabhūtadabbavasā’ti.",
  "anya-e0806n4:134_3": "Kutoccāha- ‘anapekkhite’ccādi.",
  "anya-e0806n4:134_4": "Anapekkhito kiriyāguṇānaṁ nissayo dabbasaṅkhāto yesanti viggaho, dabbassa nissayabhūtassā-tisayattaṁ hontampi nissitānaṁ kiriyā guṇānaṁ vaseneva siyā nāññathāti vattumāha-‘paccadhikaraṇa’ntiādi.",
  "anya-e0806n4:135_0": "Nanu ca yadi kiriyāguṇānamevātisayo, tadā na sijjhati ‘gotaro’ti nesa doso, no cettha jātiyātisayo, kassa carahi guṇassa go ayaṁ yo sakaṭaṁ vahati, gotaro-yaṁ yo sakaṭaṁ vahati sirañcāti, jātiyā hi niccāyekarūpāya nokkaṁsāpakaṁsayogo sambhavatīti dabbassāpi nātisayasambhavo.",
  "anya-e0806n4:135_1": "Tathāhi tulyappamāṇassa guṇakatova mūlato ukkaṁso dissati samānepi hi āyāme vitthāre ca paṭassa kāsikassāññovāggho bhavati māthurassāñño vāti.",
  "anya-e0806n4:135_2": "Dabbassāpi sātisayehi yuttatāmattena sātisayattassupaṭṭhāpitattā vuttaṁ- ‘tenevāhā’tiādi.",
  "anya-e0806n4:135_3": "Yadaggena kiriyāguṇānaṁ nissitānamatisayavasena nissayabhūtampi dabbaṁ kathañcidapyatisaye vattati nāma, tadagge tabbācikāpi pakati attano vacanīyatthavasena tattha vattatiyeva nāmāti ‘atiyaye vattamānato’ti pakativisesanavasena vuttaṁ, tenevāha- ‘iminā pakati visesanattañcāhā’ti.",
  "anya-e0806n4:135_4": "Sakatthikānaṁ pakatiattho jotanīyo hotīti sambandho.",
  "anya-e0806n4:136_0": "Sakatthikānanti kattari chaṭṭhī sambandhavacanicchāya, sakatthikehīti attho.",
  "anya-e0806n4:136_1": "Hetumāha- ‘pakativisesanantī’ti.",
  "anya-e0806n4:136_2": "Itisaddo hetumhi, yasmā ‘atisaye vattamānato’ti, pakativisesanaṁ, tato pakatyatthabhūte-tisaye jātattā sakatthikehi yathāvuttanayena pakatyatthabhūtetisayo jotanīyo hotīti attho.",
  "anya-e0806n4:136_3": "Tattha nābhidheyyoti byatirekamāha, tathā ca vakkhati- ‘atisayajotakātarādayo’ti.",
  "anya-e0806n4:137_0": "Atha pakativisesanatte kasmā nābhidheyyo jotanīyoccāha ‘pakatiyāyeva’ccādi.",
  "anya-e0806n4:137_1": "Ukkaṁso samānaguṇavisayeyeva loke diṭṭho paviṭṭho (potthake) tena sāmaññavacanepi tādithavisayeyeva soyeva kāraṇa vasena hotīti dassetumāha- ‘atisayene’ccādi.",
  "anya-e0806n4:137_2": "Dvinnamekassā-tisayeccādinā ‘dvibahūsukkaṁse taratamā’’ti (caṁ 4-3-45) sakkatasuttatthassādhippāyaṁ vivarati.",
  "anya-e0806n4:137_3": "Taraiyāti sakavohārena vuttaṁ, tesantu īyappaccayo.",
  "anya-e0806n4:137_4": "Evamihāvidhānaṁ sukhasānettanti sambandho.",
  "anya-e0806n4:138_0": "Ayametthādhippāyo ‘yathāvuttasuttatthavasena dvinnamekassa ukkaṁsābhāvā ‘māthurā pāṭaliputtakehi sukumāratarā’ccādo tarappaccayo na hotīti eko māthuro dutiyo pāṭaliputtako imesaṁ sukumārānaṁ dvinnameko māthuro-tisayena sukumāro sukumārataro, ekamaññesaṁ dvinnamukkaṁsetathāññesaṁ dvinnamekassāti evaṁ dvinnaṁdvinnamekekassa ukkaṁse tarappaccayo bhavati, ubhayatra tvavayavāpekkhambahuvacanaṁ, tathāhi sukumārattenukkaṁsiyamānānaṁ samudāyānamavayavā māthurā bahavo pāṭaliputtakāpi nikkaṁsiyamānā tathevāvayavā bahavo honti, evaṁ māthurā pāṭali puttakehi sukumāratarā’ti tarappaccayena sijjhati.",
  "anya-e0806n4:138_1": "Imasmiṁ gāme aḍḍhatarā vāṇijjāccādopi kathitena ñāyena dvinnaṁdvinnamekekassa ukkaṁse tarappaccayo bhavati, bahuvacanantu katthaci avayavāpekkhanti sabbaṁ sakkate kicchena sādhenti.",
  "anya-e0806n4:138_2": "Iha tu tathāvidhassa suttassā vidhānā ‘‘taratamissikiyiṭṭhātisaye’’ti tarādīnamatisaye sāmaññena vidhānā sabbattha tarappaccayena sukhasādhanaṁ hotī’’ti.",
  "anya-e0806n4:139_0": "Avatthābhedenāti paṭutarāvatthāvato paṭuavatthāya bhinnattā vuttaṁ, tathāhi tamevāvatthantarayuttaṁ vattāro bhavanti aññe ‘bhavaṁsūavattho’ti.",
  "anya-e0806n4:139_1": "Pakārantarenapi sādhane hetumāha- ‘atisayamatte vā vidhānato’ti.",
  "anya-e0806n4:139_2": "Anavaṭṭhitattamāha- (‘atisayavāpi’ccādi).",
  "anya-e0806n4:139_3": "Pañcasvetesūti etesaṁ yathāvuttānaṁ tarādīnaṁ pañcannaṁ majjhe, rūpāni guṇavacanassa vuttiyamudāharitāni.",
  "anya-e0806n4:139_4": "Kiriyāvacanassa tu ‘atisayena pācakataro pācakatamo’ti.",
  "anya-e0806n4:139_5": "Issika iyaiṭṭhā sarādī tato (aññato) na honti bahulādhikārā.",
  "anya-e0806n4:140_0": "66. Tassa",
  "anya-e0806n4:141_0": "Tassāti sāmaññena vuttepi vikārasambandhīyeva chaṭṭhiyanto gayhati, chaṭṭhiyantasambandhīyeva ca vikāro gayhati sambandhavasāti dassetumāha ‘yassā’ccādi.",
  "anya-e0806n4:141_1": "Kosakārakapāṇavisesehi kato koso.",
  "anya-e0806n4:141_2": "Pāṇayo sattā, osadhyophalapākantā, rukkhā pupphaphalūpagāti rukkhosadhīnaṁ lakkhaṇaṁ vadanti tallakkhaṇenettha rukkho sadhayo na gayhanti, kiñcarahi osadhisaddena latādipi gayhati, rukkhasaddena (vanappa)tayopi, vanappatayo hi phalavantā na pupphavantā.",
  "anya-e0806n4:141_3": "Kathaṁ gāvassa vikāre purise mayoccāha- ‘aññasmi’ntiādi. Gāvassa idaṁ gomayaṁ.",
  "anya-e0806n4:142_0": "67. Jatu",
  "anya-e0806n4:143_0": "Upapatyantaranti paccayalopato yutyantaraṁ.",
  "anya-e0806n4:144_0": "68. Samū",
  "anya-e0806n4:145_0": "Tīsuttaresu ca vattateti sambandho.",
  "anya-e0806n4:145_1": "Rājaññamanussānampi jātiyamapacce ññassappaccayānaṁ vidhānā vuttaṁ ‘gottappaccayantā’ti āha- ‘rājaññānaṁ samūho’ccādi. Ukkho usabho.",
  "anya-e0806n4:145_2": "Oṭṭho kharato, urabbho meso, evamiccādinā ‘ukkhānaṁ samūho’ccādi. Vākyamapadisati.",
  "anya-e0806n4:145_3": "Kākānaṁ samūhoti viggaho, ṇikaacittāti iminā ṇiko acittavāca keheva dissatīti ñāpeti.",
  "anya-e0806n4:145_4": "Apūpo piṭṭhapūpo, saṁkulanti (guḷa) missakakhajjakaviseso.",
  "anya-e0806n4:146_0": "69. Janā",
  "anya-e0806n4:147_0": "‘‘Tadassaṭṭhānamīyo cā’’ti (2-8-13) kaccāyanasuttassāya mattho ‘‘tadassaṭṭhānamiccetasmiṁ atthe chaṭṭhiyantato īyappaccayo hotī’ti.",
  "anya-e0806n4:147_1": "Tena madanassa ṭhānaṁ madanīyaṁ bandhanassa ṭhānaṁ bandhanīyaṁtyādikaṁ sādhenti.",
  "anya-e0806n4:147_2": "Idha pana tathāvidhassābhāvā kathaṁ taṁ sijjhatītyāsaṅkiya ‘madanīya’ntiādikaṁ vuttaṁ, taṁ dassetumāha- ‘madanīyādippasiddhiyā’ccādi.",
  "anya-e0806n4:147_3": "Sādhanakkamaṁ dassetumāha- ‘evamaññate’ccādi.",
  "anya-e0806n4:148_0": "Ṭhānanti kāraṇaṁ.",
  "anya-e0806n4:148_1": "‘‘Upamatthāyitatta’’nti (2-8-14) kaccāyanasuttassāyamattho ‘‘upamatthe āyitattappaccayo hotī’’ti tena dhūmo viya dissatīti dhūmāyitattaṁ timiramiva dissatīti timirāyitattaṁtyādikaṁ sādhentīti vuttanayameva.",
  "anya-e0806n4:148_2": "Tampihaccādikaṁ dvīsu sādhanakkamadassanaṁ, dhūmo viya dissatīti dassito yo kammattho sopi dhūmāyīti kattuvasena sakkā parikappetunti kattusādhanato dhūmāyitasaddā sakatthettappaccayepi dhūmo viya dissatīti atthe āyitatthappaccayepi nātthabhedo-ññatravacanicchābhedāti daṭṭhabbaṁ, bhāvattho pana tesaṁ bhāvappadhānavasena labbhati, dhūmasseva dassananti viggahe āyitattena vā.",
  "anya-e0806n4:149_0": "70. Iyo",
  "anya-e0806n4:150_0": "Aññasminti aññasmimpi atthe iyoti yojanā.",
  "anya-e0806n4:151_0": "74. Kathā",
  "anya-e0806n4:152_0": "Pavāse dūragamane sādhu pavāsiko, upavāse ratyabhojane sādhu upavāsiko.",
  "anya-e0806n4:153_0": "75. Pathā",
  "anya-e0806n4:154_0": "Pathe sādhu upākārakaṁ pātheyyaṁ, maggopakaraṇaṁ, sapatimhi dhana patimhi sādhu upakaraṇaṁ sāpateyyaṁ dhanaṁ.",
  "anya-e0806n4:155_0": "77. Rāyo",
  "anya-e0806n4:156_0": "Tumantakiriyāyāti ghātetuṁ (tyādītu) mantakiriyāya.",
  "anya-e0806n4:156_1": "Vā saddo samuccayo, ghātetuṁ vātiādinā yojetabbo.",
  "anya-e0806n4:157_0": "78. Tame",
  "anya-e0806n4:158_0": "Itisaddena byavacchinnamatthamupadassayamaññanāpekkhaṁ sappadhānaṁ mantvādi vidhimhidamatthadvayaṁ byāpārīyaticcāha-‘ettha assa atthī’ti.",
  "anya-e0806n4:158_1": "Nanu ca yaṁ yassa hoti taṁ tasmimpi hoti (yaṁ yasmiṁ hoti) tassāpi taṁ hoti teneva vuccate- ‘chaṭṭhīsattamīnamaviseso’ti, tatrañña taraniddeseneva siddhe kimatthamiha chaṭṭhīsattamīnaṁ bhedenopādānaṁ karīyatīti vuccate-yatrāvayavāvayavibhāvo, tattheva chaṭṭhīsattamīnamatthassa aviseso vatthuto (potthake) yathā ‘rukkhesākhā rukkhassa sākhā’ti.",
  "anya-e0806n4:158_2": "Sassāmibhāvajaññajanakabhāvādo tu nāvassamādhārādheyyabhāvoti dvinnamevatthānamupādānanti.",
  "anya-e0806n4:159_0": "Nanu ca sambhave byabhicāre ca sati visesanaṁ sātthakaṁ bhavati yathā ‘nīlamuppala’nti, nevātthittassātthi byabhicāro, tathā ca vuttaṁ- ‘na sattaṁ padattho byabhicaratī’ti, tasmā byavecchejjābhāvā niratthakamatthītivisesanantyāha- ‘padatthasse’ccādi.",
  "anya-e0806n4:159_1": "Sattāyaṁ abyabhicāre pīti sambandho.",
  "anya-e0806n4:159_2": "Kālantarā byabhicāratthamatthītivisesananti dassetumāha- ‘kāle’ccādi.",
  "anya-e0806n4:160_0": "Nanu ca suttesu kālo padhānaṁ na hoti, ‘‘tena kataṁ kītaṁ’’tyādinā hi paccayattho dassito, tathā hi kāyikaṁvācasikaṁ tyādo na kālasampaccayo, evamihāpi sattāmatte bhavitabbaṁ, atthīti tu vattamānasattāya eva pariggaho kathamavasīyate yena kālavisesanaṁ siyāti.",
  "anya-e0806n4:160_1": "Saccaṁ, kintu padatthassa sattābyabhicārābhāvepi atthītivisesanopādānasāmatthiyātra visiṭṭho sattā atthīti visesanattenopāttā, na sattāmattanti patīyate, sā pana visiṭṭhā sattā sampatisattā, atthi ca tassā byabhicāro sāmaññasattāyāti yujjateva visesanavisessabhāvoti maññate. Upādhīti visesanaṁ.",
  "anya-e0806n4:161_0": "Na bhuñjaticcādiviyāti yathā na bhuñjatīti nañssa paṭisedhattā viruddhatthapadassa sannidhāne-tthantarassa paṭisedharūpassatthassāvagati padanibandhanassa vidhino abādhikā bhavati, tamivākyattho.",
  "anya-e0806n4:161_1": "Adhippāyattha māha- ‘atthivacanicchāya yo visayo tassa niyamo’ti.",
  "anya-e0806n4:161_2": "Kati payasambhave na pana gomā rukkhavāti yojanā, tehīti pasaṁsāpahūtehi.",
  "anya-e0806n4:161_3": "Kakude āvatto kakudāvatto, nindito kakudāvatto assa atthīti kakudāvattī.",
  "anya-e0806n4:161_4": "Kathaṁ ninditattamassiccāha-‘kakudā vatto’ccādi.",
  "anya-e0806n4:161_5": "Saṁsatto daṇḍo assa atthiccanena gehaṭṭhitena vijjamānenapi daṇḍena daṇḍīti nābhidhīyatīti vadati.",
  "anya-e0806n4:161_6": "Dabbebhidheyyeti jātisannissayagopiṇḍaassapiṇḍādisaṅkhāte dabbe-bhidheyye, bhavaṁ bhaveyyāti yadākadāci bhavanto yadi bhaveyya.",
  "anya-e0806n4:162_0": "79. Vantva",
  "anya-e0806n4:163_0": "Paññavā ‘‘byañjane dīgharassā’’ti (1-33) rasso.",
  "anya-e0806n4:164_0": "80. Daṇḍā",
  "anya-e0806n4:165_0": "Dve hontīti iko īceti dve honti, ekamekaṁvāti ubhinnaṁ.",
  "anya-e0806n4:165_1": "Vāsaddo dve hontīti etthāpi daṭṭhabbo.",
  "anya-e0806n4:165_2": "Uttamīṇeva dhanā ikoti gaṇasuttaṁ vivarati ‘uttamīṇevā’tiādi.",
  "anya-e0806n4:165_3": "Kenettha samāsoti āha- ‘syādisyādinekatthanti samāso’ti. Uttamīṇo dhanasāmī.",
  "anya-e0806n4:165_4": "Asannihite atthāti gaṇasuttaṁ, asannihitetīmassa atthaṁ vivarati ‘appatte’ti. Asampatteti attho.",
  "anya-e0806n4:165_5": "Asannihiteti ca attho iccassa visesanaṁ.",
  "anya-e0806n4:165_6": "Atthanaṁ asannihite atthe āsisanaṁ attho, so assa atthīti atthiko atthī.",
  "anya-e0806n4:165_7": "Tadantācāti gaṇasuttaṁ, asannihitetyanuvattate, asannihitopādhikā atthantā ca ika īppaccayo bhavatītyattho.",
  "anya-e0806n4:165_8": "Vaṇṇantāīyevāti gaṇasuttaṁ, brahmānaṁ devānaṁ vaṇṇoti vā samāso.",
  "anya-e0806n4:165_9": "Hatthadantehi jātiyanti gaṇasuttaṁ.",
  "anya-e0806n4:166_0": "Jātiyanti paccayavisesanaṁ.",
  "anya-e0806n4:166_1": "Vaṇṇato brahmacārimhīti gaṇasuttaṁ.",
  "anya-e0806n4:166_2": "Brahmasaddena niyamaviseso vuccaticcāha-‘vijje’ccādi.",
  "anya-e0806n4:166_3": "Tasmiñcaniyamavisesacaraṇe tiṇṇaṁ brāhmaṇādīnamevādhikāro, nasuddassāti dassento āha- ‘tañce’ccādi.",
  "anya-e0806n4:166_4": "Tevaṇṇiko vaṇṇīti vuccatīti sambandho.",
  "anya-e0806n4:166_5": "Tīsu vaṇṇesu bhavo tadantogadhattā tevaṇṇikoti bhavatthe ṇiko.",
  "anya-e0806n4:166_6": "Vaṇṇasaddo brāhmaṇādivaṇṇavacano.",
  "anya-e0806n4:166_7": "Tatra brahmacārimhityanena suddo byavacchijjate.",
  "anya-e0806n4:167_0": "Athavā brahmanti nibbānaṁ tadattho ganthopi, taṁ brahmaṁ nibbānaṁ dhammaṁ vā tepiṭakaṁ caratīti brahmacārī, yati.",
  "anya-e0806n4:167_1": "Yatayopi hi vaṇṇīti brahmacārinoti vuccanti.",
  "anya-e0806n4:167_2": "Vaṇṇīliṅgīti hi vutte tiliṅgavāti attho.",
  "anya-e0806n4:167_3": "Vaṇṇa saddo panettha yathāvutta brahmapariyāyo.",
  "anya-e0806n4:167_4": "Pokkharādito deseti gaṇasuttaṁ.",
  "anya-e0806n4:167_5": "Deso cettha yattha(tthi pokkharādīni so).",
  "anya-e0806n4:167_6": "Padumagaccha pokkharaṇīnaṁ vācakassāti iminā padumāni assaṁ santīti paduminīti pokkharaṇīpi vuccatīti dasseti.",
  "anya-e0806n4:167_7": "Nāvā atthīti nāviko, yāgame nāvāyiko.",
  "anya-e0806n4:167_8": "Sukhadukkhā ī, balā bāhūrupubbā ceti ca gaṇasuttāni.",
  "anya-e0806n4:168_0": "82. Mukhā",
  "anya-e0806n4:169_0": "Ihāpi pasajjeyya madhu asmiṁ ghaṭe atthīti etthāpi payoge madhuranti rappaccayo pāpuṇeyya madhumhi abhidheyyati adhippāyo. Na gacchantīti nagā.",
  "anya-e0806n4:169_1": "Yajjapi ūsavāccādo pahūtādivisayāyātthitāya sambhavo, tathāpi ñusādivato paccaya(ttha)ttena vacanicchābhāvā ñusavā ghaṭoccādi na sijjhati tasmā pahūtādivisayātthitāsambhavepi taṁvato-tthassa paccaya(ttha)ttena ñusaro desoti vattu micchāyaṁ paccayo yathā siyā aññatramābhaviccevamattho veditabboti āha- ‘iti’ccādi.",
  "anya-e0806n4:169_2": "Kuñjavātiettha kuñjasaddo tiṇalatādyacchāditapabbatekadese vattate.",
  "anya-e0806n4:170_0": "87. Picchā",
  "anya-e0806n4:171_0": "Parehi vācāsaddā ālo vihito nindāyaṁ, neha tatheti codanamubbhāvayati ‘nindāya’miccādinā.",
  "anya-e0806n4:172_0": "88. Sīlā",
  "anya-e0806n4:173_0": "Sīlamassa atthi, kesā assa santīti viggaho.",
  "anya-e0806n4:173_1": "Aṇṇā niccanti niccavidhyutthaṁ gaṇasuttaṁ.",
  "anya-e0806n4:173_2": "Gāṇḍīrājīhi saññāyanti saññāvisayaniyamanatthaṁ gaṇasuttaṁ.",
  "anya-e0806n4:173_3": "Gaṇḍassa gaṇḍamigasiṅgassa ayaṁ gāṇḍī, sā assa atthīti gāṇḍīvo.",
  "anya-e0806n4:174_0": "90. Sissa",
  "anya-e0806n4:175_0": "Samassa atthīti suvāmī,saṁ sakiyaṁ.",
  "anya-e0806n4:176_0": "91. Lakkhyā",
  "anya-e0806n4:177_0": "Akārādeso ca ṇasanniyogenāti iminā yattha ṇakāro tatthevāyamakārādesoti dasseti.",
  "anya-e0806n4:177_1": "Upādānatoti iminā nissayakaraṇameko satthiyo ñāyoti dasseti.",
  "anya-e0806n4:177_2": "Antassa avidhānasāmatthiyācāti iminā satipi pubbalopena payoga nipphattiyaṁ akāraṁ vidhāya tassa lopo niratthakoti dasseti.",
  "anya-e0806n4:177_3": "Lakkhī sirī assa atthīti lakkhaṇo.",
  "anya-e0806n4:178_0": "94. Imiyā",
  "anya-e0806n4:179_0": "Kappo yogyatā assa atthīti kappiyo, jaṭā hānabhāgo, senā assa atthīti viggaho.",
  "anya-e0806n4:180_0": "95. Topa",
  "anya-e0806n4:181_0": "‘Ohāka cāge’ iti sakakārassa hādhātuno payoge toppaccayaṁ nisedhetvā‘satthā hīyate satthā hīno’ti udāharaṇaṁ dassitaṁ. Tenāha- ‘sakkateccādi.",
  "anya-e0806n4:181_1": "Dassetuṁ tatiyampanudāharaṇanti sambandho.",
  "anya-e0806n4:181_2": "Cīppaccayāvasānānanti ‘‘abhūtatabbhāve karāsabhūyoge vikārācī’’ti (4-119) vutto cīppaccayo avasāne ye santi viggaho.",
  "anya-e0806n4:181_3": "Jātiyavajjitānanti ‘‘tabbati jātiyo’’ti (4-113) suttena jātiyappaccayena vajjitānaṁ.",
  "anya-e0806n4:181_4": "Kaccāyane tu toādīnaṁ vibhatti saññattā na tato puna vibhattuppatti.",
  "anya-e0806n4:182_0": "96. Ito",
  "anya-e0806n4:183_0": "Vuttiyaṁ ‘etassa ṭa eta’ iti atoiccatra etassa ṭādeso etto iccatra etaādesoti attho.",
  "anya-e0806n4:184_0": "97. Abhyā",
  "anya-e0806n4:185_0": "Nanu ca kiṁ iminā suttena, pañcamyantā ‘‘to pañcamyā’’ti (4-95) bhavissati, apañcamyantātu ‘‘ādyādīhī’’ti (4-98) netadevaṁ daṭṭhabbaṁ.",
  "anya-e0806n4:185_1": "‘‘To pañcamyā’’ti (4-95) pakativisesānamaparāmāsato kutoci pañcamyantā hotu, apañcamyantā pana ‘‘ādyādīhī’’ti sutte sasaṅkhyassādisaddassa gahaṇena taṁsadisā sasaṅkhyāevopalakkhīyantītipi viññāyeyya tato apañcamyantehi abhyādīhi to na siyāti abhitoccādi na sijjhatīti ‘‘abhyādīhī’’ti suttanti daṭṭhabbaṁ.",
  "anya-e0806n4:186_0": "98. Ādyā",
  "anya-e0806n4:187_0": "Nanu ca toicceva sāmaññena suttite yatokutoci pañcamyantā vā apañcamyantā vā bahulaṁ vā tomhi iṭṭhappasiddhīti kiṁ ādyādīhīti suttenāti saccaṁ, tathāpi vibhāgena dassite vibhāgaso visesāvasāyo siyāti na dosoti. Yanti paṭhamantā tomhi yato.",
  "anya-e0806n4:188_0": "100. Katthe",
  "anya-e0806n4:189_0": "Pubbenevāti ‘‘sabbādito’’ (4-99) ccādināva.",
  "anya-e0806n4:189_1": "Etassāti etasaddassa, imassāti imasaddassa.",
  "anya-e0806n4:190_0": "101. Dhi",
  "anya-e0806n4:191_0": "Vāvidhānāti vikappena dhippaccayassa vidhānā.",
  "anya-e0806n4:192_0": "102. Yā",
  "anya-e0806n4:193_0": "Yatrāti vutte yatthāti uppalakkhitameva siyāti na vuttaṁ. Evamuparipi.",
  "anya-e0806n4:194_0": "104. Kuhiṁ",
  "anya-e0806n4:195_0": "Hiñcanaṁ vidhīyate ‘‘hiṁ haṁ hiñcana’’nti (2-5-9) suttena.",
  "anya-e0806n4:195_1": "Hiñciādīnanti hiñcidācirahaciādīnaṁ.",
  "anya-e0806n4:196_0": "105. Sabbe",
  "anya-e0806n4:197_0": "Etasmiṁ kāle ekadāiccādi daṭṭhabbaṁ.",
  "anya-e0806n4:198_0": "106. Kadā",
  "anya-e0806n4:199_0": "Kudāsaddo canaṁsaddayogeva dissati kudācananti.",
  "anya-e0806n4:200_0": "107. Ajja",
  "anya-e0806n4:201_0": "Nimittanimittīnanti kāraṇakāriyānaṁ, samāneti sādhāraṇe.",
  "anya-e0806n4:201_1": "Samānameva bodheti ‘taṁyathe’ccādinā.",
  "anya-e0806n4:201_2": "Ettha pana mammatāḷanaṁ nimittaṁ pāṇa haraṇaṁ nimittī, tassāti anajjatanassa.",
  "anya-e0806n4:201_3": "Upari tyādikaṇḍe karahasaddo tu cisaddasaṁyuttova dissati karahacīti.",
  "anya-e0806n4:202_0": "110. Dhāsaṁ",
  "anya-e0806n4:203_0": "Saṅkhyāvācino saddā saṅkhyāsaddena gahitāti āha- ‘atthe’ccādi.",
  "anya-e0806n4:203_1": "Pakāro dabbaguṇadhisayopi atthi, tattha yadi sopi gayheyya dabba guṇānaṁ liṅgasaṅkhyāhi yogā dhāppaccayanta(mpi tabbisayoyeveti) cettha (potthake (pakāravācakaliṅgasaṅkhyāhi yogā) aliṅgamasaṅkhyañca dhāppaccayantamaliṅgamasaṅkhyañca-iti kāsikāvuttipañjakāyaṁ na siyā, evañca satyabyayattamabhimatantassa na siyā, tañciṭṭhaṁ, kiriyāvisaye tu tasmiṁ gayhamāne ekadhābhuñjati dvidhābhuñjati dvidhāgacchaticcādo bhojana gamanādikiriyāya sabbathā liṅgasaṅkhyāhi yogābhāvā yathāvutta doso na siyāti pāṇinīyavuttikārena jayādiccena kiriyā visayoyevettha pakāro gahito. Tampati āha- ‘dabbe’ccādi.",
  "anya-e0806n4:203_2": "Kasmā panevamāhāti āha- ‘navadhādabba’miccādi.",
  "anya-e0806n4:203_3": "‘‘Navadhā dabbaṁ, bahudhā guṇo’’ti vesesikānaṁ saṅketo.",
  "anya-e0806n4:204_0": "Tattha puthabyāpotejovāyvākāsakāladisāttamanānīti nava dabbāni.",
  "anya-e0806n4:204_1": "Rūpa rasa gandha phassa saṅkhyāparimāṇa puthuttasaṁyogavibhāga parattāparattabuddhisukhadukkhecchādosapayatanā ca guṇā, casaddena gurutta davattasinehasaṅkhāradhammādhammasaddā ceti catubbīsati bahudhā guṇo.",
  "anya-e0806n4:204_2": "Atrāpi yathāvuttakāsikāvuttiyā pañcikākārena jinindabuddhinā navadhā dabbaṁ bahudhā guṇotyatrāpi ‘‘kiriyājjhāharitabbā navadhā dabbaṁ bahudhā guṇo upadisīyati viññāyati byākhyāyate vijjatevā’’ti kiriyāvisayoyeva pakāro paṭipādito, payogadassanato byavacchejjabhāvā sabbattha kiriyeveti visesanopādānamayuttanti sambandho.",
  "anya-e0806n4:205_0": "Navadhā dabbaṁ bahudhā guṇoti payogadassanato dabbaguṇavisayānampakārānaṁ gayhupagattā byavacchedayitabbānaṁ dabbaguṇavisayānampakārānaṁ bhāvā sabbasmiṁ dabbaguṇavisaye jinindabuddhinā vuttanayena kiriyā atthevāti kiriyāvisayova pakāro gayhatīti vuttikāra pañjikākārānaṁ visesanopādānamayuttanti attho.",
  "anya-e0806n4:206_0": "Tatoyevāti yato visesanopādānamayuttaṁ tatoyeva dvīhiccādikamāheti attho.",
  "anya-e0806n4:206_1": "Ayametthādhippāyo ‘‘dvidhā karotīti kiriyāpayogepi pakāro dabbaguṇavisayo… dabbavisayassa guṇavisayassa vā dvidhābhāvassa karīyamānattā, natu kiriyāvisayo… dvidhābhāvassa karaṇakiriyāvisayassettha vattumanicchitattā.",
  "anya-e0806n4:206_2": "Tatoyeva kiriyāpakāropādāne pakārotisayane (potthake) atra dhāppaccayantappayogo na siyāti viññāpetuṁ ‘dvīhi’ccādikamāhe’’ti tenāha‘atre’ccādi.",
  "anya-e0806n4:207_0": "Dabbaguṇavisaye pakāre gayhamāne yoyaṁ doso sambhāvito parehi, taṁ dāni nirākattumāha ‘satipice’ccādi.",
  "anya-e0806n4:207_1": "Sabhāvato aliṅgamasaṅkhyañcāti sambandho, saṅkhyantarāpādane gamyamāne dhāppaccayo vihito pāṇiniyehi, tadāha- ‘dabbasse’ccādi saṅkhyāntarāpādanepīti pubbaṁ yā vavatthitā saṅkhyā, tato- ññaṁ saṅkhyāntaraṁ tassāpādanaṁ karaṇaṁ saṅkhyantarāpādanaṁ, tasmimpīti attho.",
  "anya-e0806n4:208_0": "113. Tabba",
  "anya-e0806n4:209_0": "So pakāro assāti tabbā, tasaddena pakārassa parāmaṭṭhattā tabbatītettha pakāravatīti attho vuttoti āha- ‘tasaddene’ccādi.",
  "anya-e0806n4:209_1": "Pakāravatīti pakāravati atthe. Muduppakāravā mudujātiyo.",
  "anya-e0806n4:210_0": "115. Kati",
  "anya-e0806n4:211_0": "Kiṁ saṅkhyānamparimāṇamesanti atthe ‘‘kimhā rati rīvarīvataka rittakā’’ti (4-44) suttena ratippaccayaṁ vidhāya katīti siddhattā vuttaṁ- ‘saṅkhyāparimāṇavisaye sādhitattā’ti, kati ca so saṅkhyā parimāṇavisayattā saṅkhyā ceti katisaṅkhyā, tāya.",
  "anya-e0806n4:212_0": "116. Bahu",
  "anya-e0806n4:213_0": "Paccāsattīti sambandhimhi ekamhi dassite dviṭṭhattā sambandhassa paro sambandhī viññāyamāno parova viññāyati yuttitoti ‘sambandhatovā’ti vuttaṁ.",
  "anya-e0806n4:214_0": "117. Sakiṁ",
  "anya-e0806n4:215_0": "Nipātanassāti sakinti nipātanassa.",
  "anya-e0806n4:216_0": "118. So",
  "anya-e0806n4:217_0": "Khaṇḍaṁ khaṇḍaṁ khaṇḍaso, puthu pakāro puthuso.",
  "anya-e0806n4:218_0": "119. Abhū",
  "anya-e0806n4:219_0": "Nanu ca abhavanannāma sabbathā anuppattiyā vā avatthantarena vā, tathā satyabhūtasaddo-nuppannamattavacanopīti kathamabhūtasaddo-vatthantare nābhūte vuttoccāha- ‘abhūtassi’ccādi.",
  "anya-e0806n4:219_1": "Kathamavatthāva tasaddena parāmasīyatīti ce abhūtasaddo yadyanuppannavācī siyā, tadā tasaddappa yogoyeva na siyā… tasaddenābhūtasseva gahaṇato, abhūtabhāveccādinā suttitaṁ siyā, tena tasaddappayogasāmatthiyā avatthāva tasaddena parāmasīyati, tapparāmaṭṭhañcāvatthantaramabhūta saddo apekkhate, tenāha- ‘tabbhāvetivacanā’iccādi.",
  "anya-e0806n4:219_2": "Bhavanaṁ bhāvo tāya avatthantare bhāvo tabbhāvo tasmiṁ. Tenāha ‘abhūtasse’ccādi.",
  "anya-e0806n4:219_3": "Bhāveti visayasattamī, saṁsattamī vāti āha- ‘visaye gammamāne vā’ti.",
  "anya-e0806n4:219_4": "Kuṇḍalattenāti kuṇḍalasabhāvena.",
  "anya-e0806n4:220_0": "120. Dissa",
  "anya-e0806n4:221_0": "Dissantīti vutte payoge dissantīti ayamattho viññāyatīti āha ‘disi’ccādi, idaṁ suttaṁ vijjhaṅga paribhāsā bhavatīti seso.",
  "anya-e0806n4:221_1": "‘‘Ṇovā-pacce’’tiādinā (4-1) suttena vuttesvanekavidhesu atthesu pari samantato bhāsatīti paribhāsā, vidhino paccayassa aṅgabhūtā paribhāsā vijjhaṅgaparibhāsā.",
  "anya-e0806n4:221_2": "Vidhiyevāti suttamidanti sambandho.",
  "anya-e0806n4:221_3": "Vakkhamānasuttadvayanti ‘‘aññasmiṁ sakatthe’’ti suttadvayaṁ.",
  "anya-e0806n4:222_0": "125. Saṁyo",
  "anya-e0806n4:223_0": "Antarasaddo-nekatthopīhāntarāḷavācī majjhavācī gayhati, na vijjatentaramesanti antarāḷamattapaṭisedhepayojanaṁ natthīti katvāntarā ḷaṭṭhassābhāvāntarāḷaṁ natthītyupacarīyati, evañhi loke payujjate ‘anantarā ime gāmā anantarā ime pāsādā’ti antarāḷagatassa ññassa gāmassaññassa pāsādassa vābhāvā tathā byapadisīyate, tathevamihāpyantarāḷagatassaññassa byañjanassābhāvā anantarā ityuccante, athavāntarasaddo byavadhānavācī byavadhānābhāvato-nantarā iti vuccante.",
  "anya-e0806n4:223_1": "Antaraṁ karotīti vā khādiippaccayaṁ ṇippaccayaṁ (potthake) vidhāya antarāyati byavadhānaṁ karotīti kattari appaccayaṁ vidhāya antaro byavadhāyako natthetesanti anantarā.",
  "anya-e0806n4:223_2": "Yathā ‘rukkhā vanante’ttha rukkhā samuditāvekavanabyapadesaṁ labhante, tathātrāpi byañjanā samuditāvete saṁyogabyapadesagocarattaṁ paṭipajjante.",
  "anya-e0806n4:224_0": "Saṁyogoti hi samudāyappadhāno niddeso byañjanātyavayavappadhāno, tasmā byañjanāti bahuvacanena saṁyogoti ekavacananiddeso ghaṭate, nanu ca vaṇṇānamuccāritappadhaṁsittā yogapajjamaṭṭhitamānānaṁ na sambhavati samudāyattanti samudāyattamayuttanti nāyuttaṁ, tathāhi uttaruttaraggāhini buddhi pubbaparībhūte byañjanāvayave samudāyarūpena saṅkappentī samudāyavohārampavattayīti.",
  "anya-e0806n4:225_0": "Ṇānubandheti ditisaddassa saṁyogāvisayattā deccoti ‘sarānamādissā’ti visayo, uḷumpasaddassa saṁyogavisayattā oḷumpikoti etassa visayoti tattha rāghavo venateyyo meniko decco dosaggānti rūpāni.",
  "anya-e0806n4:225_1": "Idha tu oḷumpiko koṇḍaññoti yujjanti.",
  "anya-e0806n4:225_2": "Teneva ca tattha pañcikā ettha, ettha ca pañcikā tattha upanetabbāti.",
  "anya-e0806n4:226_0": "127. Kosa",
  "anya-e0806n4:227_0": "Kosajjanti ettha tassa jattañca nipātanā, ajjavanti etthha ‘‘uvaṇṇassā vava sare’’ti (4-129).",
  "anya-e0806n4:228_0": "135. Jovu",
  "anya-e0806n4:229_0": "Yakārassa dvitte jeyyo.",
  "anya-e0806n4:230_0": "137. Kaṇa",
  "anya-e0806n4:231_0": "Atisayena appo, atisayena yuvāti viggaho.",
  "anya-e0806n4:232_0": "139. Ḍesa",
  "anya-e0806n4:233_0": "Satissāti vutte satisaddo viññāyati satyantepi visesanattena vattumicchitesatyanto kathaṁ viññāyaticcāsaṅkiya ‘‘saṅkhyāya saccutīsāse’’ccādinā (4-50) satyantādīhi ḍo vihito, tasmiñca ḍetinimittenopādinne tadupādānasāmatthiyāsatyantova viññāyatīti dassetumāha- ‘ḍeti nimittopādānā’tiādi.",
  "anya-e0806n4:234_0": "142. Adhā",
  "anya-e0806n4:235_0": "Dhātuto añño saddo adhātu tassa.",
  "anya-e0806n4:235_1": "Pañcikāyampana pakatipi saddoyevāti dhātutoiccādinā adhātusaddassa atthamattaṁ vuttaṁ.",
  "anya-e0806n4:236_0": "Tassāti adhātuppakatiyā, adhātusaddassāti vuttaṁ hoti.",
  "anya-e0806n4:236_1": "Tenacāti kakārena ca, tasmāti tena kāraṇena.",
  "anya-e0806n4:236_2": "Pubbaggahaṇamantarenātipāṇininā ikārādesavidhāyake imasmiṁyeva suttekakārato pubbassa ikārādesavidhānatthaṁ pubbaggahaṇaṁ kataṁ, taṁ pubbassātivacanaṁ vināti attho.",
  "anya-e0806n4:236_3": "Sacetiādinā kathayatīti sambandho.",
  "anya-e0806n4:236_4": "‘‘Byañjane dīgharassā’’ti (1-33) rasso vutto, assāti jātiniddese tu ākārassacikāro bhavatyeva, siyā etanti bahuparibbājakāti etaṁ rūpaṁ hoti.",
  "anya-e0806n4:236_5": "Syādyatra byavahito… kakārato pubbe syādi, na syādi kakārā paroti.",
  "anya-e0806n4:237_0": "Nanu ca asyāditoti ettha pasajjappaṭisedho naña kasmā gahito, na pariyudosoti āsaṅkiya pariyudāsesmiṁ gahite sati dosaṁ vattumārabhate ‘pariyudāse’iccādinā.",
  "anya-e0806n4:237_1": "Syāditoti syādyantato paribbājakasaddato.",
  "anya-e0806n4:237_2": "Paribbājakasaddohi syādyanto vākye syādyantattā, teneva vakkhati- ‘paribbājakasaddato ettha syādyuppattī’ti.",
  "anya-e0806n4:237_3": "Asyādismā paroti katvā bahuparibbājakasaddato na syādyuppattīti sambandho.",
  "anya-e0806n4:238_0": "Tatocāti bahuparibbājakasaddato ca.",
  "anya-e0806n4:238_1": "Pasajjappaṭisedhena nañasaddena aññapadatthasamāsepi siyāva dosoti dassento āha- ‘avijjamānosyādi’ccādi.",
  "anya-e0806n4:239_0": "Iti moggallānapañcikāṭīkāyaṁ sāratthavilāsiniyaṁ",
  "anya-e0806n4:240_0": "Catutthakaṇḍavaṇṇanā niṭṭhitā."
}