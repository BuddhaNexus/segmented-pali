{
  "atk-s0514a14:0_0": "21. Asītinipāto",
  "atk-s0514a14:2_0": "[533] 1. Cūḷahaṁsajātakavaṇṇanā",
  "atk-s0514a14:3_0": "Sumukhāti idaṁ satthā veḷuvane viharanto āyasmato ānandassa jīvitapariccāgaṁ ārabbha kathesi.",
  "atk-s0514a14:3_1": "Devadattena hi tathāgataṁ jīvitā voropetuṁ payojitesu dhanuggahesu sabbapaṭhamaṁ pesitena āgantvā ‘‘nāhaṁ, bhante, sakkomi taṁ bhagavantaṁ jīvitā voropetuṁ, mahiddhiko so bhagavā mahānubhāvo’’ti vutte devadatto ‘‘alaṁ, āvuso, mā tvaṁ samaṇaṁ gotamaṁ jīvitā voropehi, ahameva samaṇaṁ gotamaṁ jīvitā voropessāmī’’ti vatvā tathāgate gijjhakūṭapabbatassa pacchimachāyāya caṅkamante sayaṁ gijjhakūṭaṁ pabbataṁ abhiruhitvā yantavegena mahatiṁ silaṁ pavijjhi, ‘‘imāya silāya samaṇaṁ gotamaṁ jīvitā voropessāmī’’ti.",
  "atk-s0514a14:3_2": "Tadā dve pabbatakūṭā samāgantvā taṁ silaṁ sampaṭicchiṁsu.",
  "atk-s0514a14:3_3": "Tato papaṭikā uppatitvā bhagavato pādaṁ paharitvā ruhiraṁ uppādesi, balavavedanā pavattiṁsu.",
  "atk-s0514a14:3_4": "Jīvako tathāgatassa pādaṁ satthakena phāletvā duṭṭhalohitaṁ vametvā pūtimaṁsaṁ apanetvā dhovitvā bhesajjaṁ ālimpitvā nirogamakāsi.",
  "atk-s0514a14:3_5": "Satthā purimasadisameva bhikkhusaṅghaparivuto mahatiyā buddhalīlāya vicari.",
  "atk-s0514a14:4_0": "Atha naṁ disvā devadatto cintesi –",
  "atk-s0514a14:4_1": "‘‘samaṇassa gotamassa rūpasobhaggappattaṁ sarīraṁ disvā koci manussabhūto upasaṅkamituṁ na sakkoti, rañño kho pana nāḷāgiri nāma hatthī caṇḍo pharuso manussaghātako buddhadhammasaṅghaguṇe na jānāti, so taṁ jīvitakkhayaṁ pāpessatī’’ti.",
  "atk-s0514a14:4_2": "So gantvā rañño tamatthaṁ ārocesi.",
  "atk-s0514a14:4_3": "Rājā ‘‘sādhū’’ti sampaṭicchitvā hatthācariyaṁ pakkosāpetvā ‘‘samma, sve nāḷāgiriṁ mattaṁ katvā pātova samaṇena gotamena paṭipannavīthiyaṁ vissajjehī’’ti āha.",
  "atk-s0514a14:4_4": "Devadattopi naṁ ‘‘aññesu divasesu hatthī kittakaṁ suraṁ pivatī’’ti pucchitvā ‘‘aṭṭha ghaṭe, bhante’’ti vutte ‘‘tena hi sve tvaṁ taṁ soḷasa ghaṭe pāyetvā samaṇena gotamena paṭipannavīthiyaṁ abhimukhaṁ kareyyāsī’’ti āha.",
  "atk-s0514a14:4_5": "So ‘‘sādhū’’ti sampaṭicchi.",
  "atk-s0514a14:4_6": "Rājā nagare bheriṁ carāpesi –",
  "atk-s0514a14:4_7": "‘‘sve nāḷāgiriṁ mattaṁ katvā nagare vissajjessati, nāgarā pātova sabbakiccāni katvā antaravīthiṁ mā paṭipajjiṁsū’’ti.",
  "atk-s0514a14:4_8": "Devadattopi rājanivesanā oruyha hatthisālaṁ gantvā hatthigopake āmantetvā ‘‘mayaṁ bhaṇe uccaṭṭhāniyaṁ nīcaṭṭhāne, nīcaṭṭhāniyaṁ vā uccaṭṭhāne kātuṁ samatthā, sace vo yasena attho, sve pātova nāḷāgiriṁ tikhiṇasurāya soḷasa ghaṭe pāyetvā samaṇassa gotamassa āgamanavelāya tuttatomarehi vijjhitvā kujjhāpetvā hatthisālaṁ bhindāpetvā samaṇena gotamena paṭipannavīthiyaṁ abhimukhaṁ katvā samaṇaṁ gotamaṁ jīvitakkhayaṁ pāpethā’’ti āha.",
  "atk-s0514a14:4_9": "Te ‘‘sādhū’’ti sampaṭicchiṁsu.",
  "atk-s0514a14:5_0": "Sā pavatti sakalanagare vitthārikā ahosi.",
  "atk-s0514a14:5_1": "Buddhadhammasaṅghamāmakā upāsakā taṁ sutvā satthāraṁ upasaṅkamitvā ‘‘bhante, devadatto raññā saddhiṁ ekato hutvā sve tumhehi paṭipannavīthiyaṁ nāḷāgiriṁ vissajjāpessati, sve piṇḍāya apavisitvā idheva hotha, mayaṁ vihāreyeva buddhappamukhassa bhikkhusaṅghassa bhikkhaṁ dassāmā’’ti vadiṁsu.",
  "atk-s0514a14:5_2": "Satthāpi ‘‘sve piṇḍāya na pavisissāmī’’ti avatvāva ‘‘ahaṁ sve nāḷāgiriṁ dametvā pāṭihāriyaṁ katvā titthiye madditvā rājagahe piṇḍāya acaritvāva bhikkhusaṅghaparivuto nagarā nikkhamitvā veḷuvanameva āgamissāmi, rājagahavāsinopi bahūni bhattabhājanāni gahetvā veḷuvanameva āgamissanti, sve vihāreyeva bhattaggaṁ bhavissatī’’ti iminā kāraṇena tesaṁ adhivāsesi.",
  "atk-s0514a14:5_3": "Te tathāgatassa adhivāsanaṁ viditvā bhattabhājanāni āharitvā ‘‘vihāreyeva dānaṁ dassāmā’’ti pakkamiṁsu.",
  "atk-s0514a14:6_0": "Satthāpi paṭhamayāme dhammaṁ desetvā majjhimayāme devatānaṁ pañhaṁ vissajjetvā pacchimayāmassa paṭhamakoṭṭhāse sīhaseyyaṁ kappetvā dutiyakoṭṭhāse phalasamāpattiyā vītināmetvā tatiyakoṭṭhāse mahākaruṇāsamāpattiṁ samāpajjitvā vuṭṭhāya bodhaneyyabandhave olokento nāḷāgiridamane caturāsītiyā pāṇasahassānaṁ dhammābhisamayaṁ disvā vibhātāya rattiyā katasarīrapaṭijaggano hutvā āyasmantaṁ ānandaṁ āmantetvā , ‘‘ānanda, ajja rājagahaparivattakesu aṭṭhārasasu mahāvihāresu sabbesampi bhikkhūnaṁ mayāsaddhiṁ rājagahaṁ pavisituṁ ārocehī’’ti āha.",
  "atk-s0514a14:6_1": "Thero tathā akāsi.",
  "atk-s0514a14:6_2": "Sabbepi bhikkhū veḷuvane sannipatiṁsu.",
  "atk-s0514a14:6_3": "Satthā mahābhikkhusaṅghaparivuto rājagahaṁ pāvisi.",
  "atk-s0514a14:6_4": "Atha hatthimeṇḍā yathānusiṭṭhaṁ paṭipajjiṁsu, mahanto samāgamo ahosi.",
  "atk-s0514a14:6_5": "Saddhāsampannā manussā ‘‘ajja kira buddhanāgassa tiracchānanāgena saṅgāmo bhavissati, anūpamāya buddhalīlāya nāḷāgiridamanaṁ passissāmā’’ti pāsādahammiyagehacchadanādīni abhiruhitvā aṭṭhaṁsu.",
  "atk-s0514a14:6_6": "Asaddhā pana micchādiṭṭhikā ‘‘ayaṁ nāḷāgiri caṇḍo pharuso manussaghātako buddhādīnaṁ guṇaṁ na jānāti, so ajja samaṇassa gotamassa suvaṇṇavaṇṇaṁ sarīraṁ viddhaṁsetvā jīvitakkhayaṁ pāpessati, ajja paccāmittassa piṭṭhiṁ passissāmā’’ti pāsādādīsu aṭṭhaṁsu.",
  "atk-s0514a14:7_0": "Hatthīpi bhagavantaṁ āgacchantaṁ disvā manusse tāsento gehāni viddhaṁsento sakaṭāni saṁcuṇṇento soṇḍaṁ ussāpetvā pahaṭṭhakaṇṇavālo pabbato viya ajjhottharanto yena bhagavā tenābhidhāvi.",
  "atk-s0514a14:7_1": "Taṁ āgacchantaṁ disvā bhikkhū bhagavantaṁ etadavocuṁ –",
  "atk-s0514a14:7_2": "‘‘ayaṁ, bhante, nāḷāgiri caṇḍo pharuso manussaghātako imaṁ racchaṁ paṭipanno, na kho panāyaṁ buddhādiguṇaṁ jānāti, paṭikkamatu, bhante, bhagavā, paṭikkamatu sugato’’ti.",
  "atk-s0514a14:7_3": "Mā, bhikkhave, bhāyittha, paṭibalo ahaṁ nāḷāgiriṁ dametunti.",
  "atk-s0514a14:7_4": "Athāyasmā sāriputto satthāraṁ yāci –",
  "atk-s0514a14:7_5": "‘‘bhante, pitu uppannakiccaṁ nāma jeṭṭhaputtassa bhāro, ahameva taṁ damemī’’ti.",
  "atk-s0514a14:7_6": "Atha naṁ satthā, ‘‘sāriputta, buddhabalaṁ nāma aññaṁ, sāvakabalaṁ aññaṁ, tiṭṭha tva’’nti paṭibāhi.",
  "atk-s0514a14:7_7": "Evaṁ yebhuyyena asīti mahātherā yāciṁsu.",
  "atk-s0514a14:7_8": "Satthā sabbepi paṭibāhi.",
  "atk-s0514a14:7_9": "Atha āyasmā ānando satthari balavasinehena adhivāsetuṁ asakkonto ‘‘ayaṁ hatthī paṭhamaṁ maṁ māretū’’ti tathāgatassatthāya jīvitaṁ pariccajitvā gantvā satthu purato aṭṭhāsi.",
  "atk-s0514a14:7_10": "Atha naṁ satthā ‘‘apehi, ānanda, mā me purato aṭṭhāsī’’ti āha.",
  "atk-s0514a14:7_11": "‘‘Bhante, ayaṁ hatthī caṇḍo pharuso manussaghātako kappuṭṭhānaggisadiso paṭhamaṁ maṁ māretvā pacchā tumhākaṁ santikaṁ āgacchatū’’ti thero avaca.",
  "atk-s0514a14:7_12": "Yāvatatiyaṁ vuccamānopi tatheva aṭṭhāsi na paṭikkami.",
  "atk-s0514a14:7_13": "Atha naṁ bhagavā iddhibalena paṭikkamāpetvā bhikkhūnaṁ antare ṭhapesi.",
  "atk-s0514a14:8_0": "Tasmiṁ khaṇe ekā itthī nāḷāgiriṁ disvā maraṇabhayabhītā palāyamānā aṅkena gahitaṁ dārakaṁ hatthino ca tathāgatassa ca antare chaḍḍetvā palāyi.",
  "atk-s0514a14:8_1": "Hatthī taṁ anubandhitvā nivattitvā dārakassa santikaṁ agamāsi.",
  "atk-s0514a14:8_2": "Tadā dārako mahāravaṁ ravi.",
  "atk-s0514a14:8_3": "Satthā nāḷāgiriṁ odissakamettāya pharitvā sumadhuraṁ brahmassaraṁ nicchāretvā ‘‘ambho nāḷāgiri taṁ soḷasa surāghaṭe pāyetvā mattaṁ karontā na ‘aññaṁ gaṇhissatī’ti kariṁsu, ‘maṁ gaṇhissatī’ti pana kariṁsu, mā akāraṇena jaṅghāyo kilamento vicari, ito ehī’’ti pakkosi.",
  "atk-s0514a14:8_4": "So satthu vacanaṁ sutvā akkhīni ummīletvā bhagavato rūpasiriṁ oloketvā paṭiladdhasaṁvego buddhatejena pacchinnasurāmado soṇḍaṁ olambento kaṇṇe cālento āgantvā tathāgatassa pādesu pati.",
  "atk-s0514a14:8_5": "Atha naṁ satthā, ‘‘nāḷāgiri, tvaṁ tiracchānahatthī, ahaṁ buddhavāraṇo, ito paṭṭhāya mā caṇḍo pharuso manussaghātako bhava, sabbasattesu mettacittaṁ paṭilabhā’’ti vatvā dakkhiṇahatthaṁ pasāretvā kumbhe parāmasitvā –",
  "atk-s0514a14:9_0": "‘‘Mā kuñjara nāgamāsado, dukkho hi kuñjara nāgamāsado;",
  "atk-s0514a14:10_0": "Na hi nāgahatassa kuñjara, sugati hoti ito paraṁ yato.",
  "atk-s0514a14:11_0": "‘‘Mā ca mado mā ca pamādo, na hi pamattā sugatiṁ vajanti te;",
  "atk-s0514a14:12_0": "Tvaññeva tathā karissasi, yena tvaṁ sugatiṁ gamissasī’’ti. (cūḷava. 342) –",
  "atk-s0514a14:13_0": "Dhammaṁ desesi.",
  "atk-s0514a14:14_0": "Tassa sakalasarīraṁ pītiyā nirantaraṁ phuṭaṁ ahosi.",
  "atk-s0514a14:14_1": "Sace kira tiracchānagato nābhavissā, sotāpattiphalaṁ adhigamissā.",
  "atk-s0514a14:14_2": "Manussā taṁ pāṭihāriyaṁ disvā unnadiṁsu apphoṭiṁsu, sañjātasomanassā nānābharaṇāni khipiṁsu, tāni hatthissa sarīraṁ paṭicchādayiṁsu.",
  "atk-s0514a14:14_3": "Tato paṭṭhāya nāḷāgiri dhanapālako nāma jāto.",
  "atk-s0514a14:14_4": "Tasmiṁ kho pana dhanapālakasamāgame caturāsīti pāṇasahassāni amataṁ piviṁsu.",
  "atk-s0514a14:14_5": "Satthā dhanapālakaṁ pañcasu sīlesu patiṭṭhāpesi.",
  "atk-s0514a14:14_6": "So soṇḍāya bhagavato pāde paṁsūni gahetvā upari muddhani ākiritvā paṭikuṭitova paṭikkamitvā dassanūpacāre ṭhito dasabalaṁ vanditvā nivattitvā hatthisālaṁ pāvisi.",
  "atk-s0514a14:14_7": "Tato paṭṭhāya dantasudanto hutvā na kañci viheṭheti.",
  "atk-s0514a14:14_8": "Satthā nipphannamanoratho ‘‘yehi yaṁ dhanaṁ khittaṁ, tesaññeva taṁ hotū’’ti adhiṭṭhāya ‘‘ajja mayā mahantaṁ pāṭihāriyaṁ kataṁ, imasmiṁ nagare piṇḍāya caraṇaṁ appaṭirūpa’’nti titthiye madditvā bhikkhusaṅghaparivuto jayappatto viya khattiyo nagarā nikkhamitvā veḷuvanameva gato.",
  "atk-s0514a14:14_9": "Nagaravāsino bahuṁ annapānakhādanīyaṁ ādāya vihāraṁ gantvā mahādānaṁ pavattayiṁsu.",
  "atk-s0514a14:15_0": "Taṁ divasaṁ sāyanhasamaye dhammasabhaṁ pūretvā sannisinnā bhikkhū kathaṁ samuṭṭhāpesuṁ –",
  "atk-s0514a14:15_1": "‘‘āvuso, āyasmatā ānandena tathāgatassatthāya attano jīvitaṁ pariccajantena dukkaraṁ kataṁ, nāḷāgiriṁ disvā satthārā tikkhattuṁ paṭibāhiyamānopi nāpagato, aho dukkarakārako, āvuso, āyasmā ānando’’ti.",
  "atk-s0514a14:15_2": "Satthā ‘‘ānandassa guṇakathā pavattati, gantabbaṁ mayā etthā’’ti gandhakuṭito nikkhamitvā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘na, bhikkhave, idāneva, pubbepi ānando tiracchānayoniyaṁ nibbattopi mamatthāya jīvitaṁ pariccajiyevā’’ti vatvā tehi yācito atītaṁ āhari.",
  "atk-s0514a14:16_0": "Atīte mahiṁsakaraṭṭhe sāgalanagare sāgalo nāma rājā dhammena rajjaṁ kāresi.",
  "atk-s0514a14:16_1": "Tadā nagarato avidūre ekasmiṁ nesādagāmake aññataro nesādo pāsehi sakuṇe bandhitvā nagare vikkiṇanto jīvikaṁ kappesi.",
  "atk-s0514a14:16_2": "Nagarato ca avidūre āvaṭṭato dvādasayojano mānusiyo nāma padumasaro ahosi pañcavaṇṇapadumasañchanno.",
  "atk-s0514a14:16_3": "Tattha nānappakāro sakuṇasaṅgho otari.",
  "atk-s0514a14:16_4": "So nesādo tattha aniyāmena pāse oḍḍesi.",
  "atk-s0514a14:16_5": "Tasmiṁ kāle dhataraṭṭho haṁsarājā channavutihaṁsasahassaparivāro cittakūṭapabbate suvaṇṇaguhāyaṁ vasati, sumukho nāmassa senāpati ahosi.",
  "atk-s0514a14:16_6": "Athekadivasaṁ tato haṁsayūthā katipayā suvaṇṇahaṁsā mānusiyaṁ saraṁ gantvā pahūtagocare tasmiṁ yathāsukhaṁ vicaritvā suhitā cittakūṭaṁ āgantvā dhataraṭṭhassa ārocesuṁ –",
  "atk-s0514a14:16_7": "‘‘mahārāja, manussapathe mānusiyo nāma padumasaro sampannagocaro, tattha gocaraṁ gaṇhituṁ gacchāmā’’ti.",
  "atk-s0514a14:16_8": "So ‘‘manussapatho nāma sāsaṅko sappaṭibhayo, mā vo ruccitthā’’ti paṭikkhipitvāpi tehi punappunaṁ vuccamāno ‘‘sace tumhākaṁ ruccati, gacchāmā’’ti saparivāro taṁ saraṁ agamāsi.",
  "atk-s0514a14:16_9": "So ākāsā otaranto pādaṁ pāse pavesentoyeva otari.",
  "atk-s0514a14:16_10": "Athassa pāso pādaṁ ayapaṭṭakena kaḍḍhanto viya ābandhitvā gaṇhi.",
  "atk-s0514a14:16_11": "Athassa ‘‘chindissāmi na’’nti ākaḍḍhantassa paṭhamavāre cammaṁ chijji, dutiyavāre maṁsaṁ chijji, tatiyavāre nhāru chijji, pāso aṭṭhiṁ āhacca aṭṭhāsi, lohitaṁ pagghari, balavavedanā pavattiṁsu.",
  "atk-s0514a14:17_0": "So cintesi –",
  "atk-s0514a14:17_1": "‘‘sacāhaṁ baddharavaṁ ravissāmi, ñātakā me utrastā hutvā gocaraṁ aggaṇhitvā chātajjhattāva palāyantā dubbalatāya mahāsamudde patissantī’’ti.",
  "atk-s0514a14:17_2": "So vedanaṁ adhivāsetvā ñātīnaṁ yāvadatthaṁ caritvā haṁsānaṁ kīḷanakāle mahantena saddena baddharavaṁ ravi.",
  "atk-s0514a14:17_3": "Taṁ sutvā te haṁsā maraṇabhayatajjitā vaggavaggā hutvā cittakūṭābhimukhā pakkamiṁsu.",
  "atk-s0514a14:17_4": "Tesu pakkantesu sumukho haṁsasenāpati ‘‘kacci nu kho idaṁ bhayaṁ mahārājassa uppannaṁ, jānissāmi na’’nti vegena pakkhanditvā purato gacchantassa haṁsagaṇassa antare mahāsattaṁ adisvā majjhimahaṁsagaṇaṁ vicini, tatthapi adisvā pacchimahaṁsagaṇaṁ vicini, tatthapi adisvā ‘‘nissaṁsayaṁ tassevedaṁ bhayaṁ uppanna’’nti nivattitvā āgacchanto mahāsattaṁ pāse baddhaṁ lohitamakkhitaṁ dukkhāturaṁ paṅkapiṭṭhe nipannaṁ disvā ‘‘mā bhāyi, mahārāja, ahaṁ mama jīvitaṁ pariccajitvā tumhe pāsato mocessāmī’’ti vadanto otaritvā mahāsattaṁ assāsentova paṅkapiṭṭhe nisīdi.",
  "atk-s0514a14:17_5": "Atha naṁ vīmaṁsanto mahāsatto paṭhamaṁ gāthamāha –",
  "atk-s0514a14:18_0": "1.",
  "atk-s0514a14:19_0": "‘‘Sumukha anupacinantā, pakkamanti vihaṅgamā;",
  "atk-s0514a14:20_0": "Gaccha tuvampi mā kaṅkhi, natthi baddhe sahāyatā’’ti.",
  "atk-s0514a14:21_0": "Tattha anupacinantāti sinehena ālayavasena anolokentā.",
  "atk-s0514a14:21_1": "Pakkamantīti ete channavuti haṁsasahassā ñātivihaṅgamā maṁ chaḍḍetvā gacchanti, tvampi gaccha, mā idha vāsaṁ ākaṅkhi, evañhi pāsena baddhe mayi sahāyatā nāma natthi, na hi te ahaṁ idāni kiñci sahāyakiccaṁ kātuṁ sakkhissāmi, kiṁ te mayā nirūpakārena, papañcaṁ akatvā gacchevāti vadati.",
  "atk-s0514a14:22_0": "Ito paraṁ –",
  "atk-s0514a14:23_0": "2.",
  "atk-s0514a14:24_0": "‘‘Gacche vāhaṁ na vā gacche, na tena amaro siyaṁ;",
  "atk-s0514a14:25_0": "Sukhitaṁ taṁ upāsitvā, dukkhitaṁ taṁ kathaṁ jahe.",
  "atk-s0514a14:26_0": "3.",
  "atk-s0514a14:27_0": "‘‘Maraṇaṁ vā tayā saddhiṁ, jīvitaṁ vā tayā vinā;",
  "atk-s0514a14:28_0": "Tadeva maraṇaṁ seyyo, yañce jīve tayā vinā.",
  "atk-s0514a14:29_0": "4.",
  "atk-s0514a14:30_0": "‘‘Nesa dhammo mahārāja, yaṁ taṁ evaṁ gataṁ jahe;",
  "atk-s0514a14:31_0": "Yā gati tuyhaṁ sā mayhaṁ, ruccate vihagādhipa.",
  "atk-s0514a14:32_0": "5.",
  "atk-s0514a14:33_0": "‘‘Kā nu pāsena baddhassa, gati aññā mahānasā;",
  "atk-s0514a14:34_0": "Sā kathaṁ cetayānassa, muttassa tava ruccati.",
  "atk-s0514a14:35_0": "6.",
  "atk-s0514a14:36_0": "‘‘Kaṁ vā tvaṁ passase atthaṁ, mama tuyhañca pakkhima;",
  "atk-s0514a14:37_0": "Ñātīnaṁ vāvasiṭṭhānaṁ, ubhinnaṁ jīvitakkhaye.",
  "atk-s0514a14:38_0": "7.",
  "atk-s0514a14:39_0": "‘‘Yaṁ na kañcanadepiñcha, andhena tamasā gataṁ;",
  "atk-s0514a14:40_0": "Tādise sañcajaṁ pāṇaṁ, kamatthamabhijotaye.",
  "atk-s0514a14:41_0": "8.",
  "atk-s0514a14:42_0": "‘‘Kathaṁ nu patataṁ seṭṭha, dhamme atthaṁ na bujjhasi;",
  "atk-s0514a14:43_0": "Dhammo apacito santo, atthaṁ dasseti pāṇinaṁ.",
  "atk-s0514a14:44_0": "9.",
  "atk-s0514a14:45_0": "‘‘Sohaṁ dhammaṁ apekkhāno, dhammā catthaṁ samuṭṭhitaṁ;",
  "atk-s0514a14:46_0": "Bhattiñca tayi sampassaṁ, nāvakaṅkhāmi jīvitaṁ.",
  "atk-s0514a14:47_0": "10. ‘‘Addhā eso sataṁ dhammo, yo mitto mittamāpade.",
  "atk-s0514a14:48_0": "Na caje jīvitassāpi, hetudhammamanussaraṁ.",
  "atk-s0514a14:49_0": "11.",
  "atk-s0514a14:50_0": "‘‘Svāyaṁ dhammo ca te ciṇṇo, bhatti ca viditā mayi;",
  "atk-s0514a14:51_0": "Kāmaṁ karassu mayhetaṁ, gacchevānumato mayā.",
  "atk-s0514a14:52_0": "12.",
  "atk-s0514a14:53_0": "‘‘Api tvevaṁ gate kāle, yaṁ khaṇḍaṁ ñātinaṁ mayā;",
  "atk-s0514a14:54_0": "Tayā taṁ buddhisampannaṁ, assa paramasaṁvutaṁ.",
  "atk-s0514a14:55_0": "13.",
  "atk-s0514a14:56_0": "‘‘Iccevaṁ mantayantānaṁ, ariyānaṁ ariyavuttinaṁ;",
  "atk-s0514a14:57_0": "Paccadissatha nesādo, āturānamivantako.",
  "atk-s0514a14:58_0": "14.",
  "atk-s0514a14:59_0": "‘‘Te sattumabhisañcikkha, dīgharattaṁ hitā dijā;",
  "atk-s0514a14:60_0": "Tuṇhīmāsittha ubhayo, na sañcalesumāsanā.",
  "atk-s0514a14:61_0": "15.",
  "atk-s0514a14:62_0": "‘‘Dhataraṭṭhe ca disvāna, samuḍḍente tato tato;",
  "atk-s0514a14:63_0": "Abhikkhamatha vegena, dijasattu dijādhipe.",
  "atk-s0514a14:64_0": "16.",
  "atk-s0514a14:65_0": "‘‘So ca vegenabhikkamma, āsajja parame dije;",
  "atk-s0514a14:66_0": "Paccakamittha nesādo, baddhā iti vicintayaṁ.",
  "atk-s0514a14:67_0": "17.",
  "atk-s0514a14:68_0": "‘‘Ekaṁva baddhamāsīnaṁ, abaddhañca punāparaṁ;",
  "atk-s0514a14:69_0": "Āsajja baddhamāsīnaṁ, pekkhamānamadīnavaṁ.",
  "atk-s0514a14:70_0": "18.",
  "atk-s0514a14:71_0": "‘‘Tato so vimatoyeva, paṇḍare ajjhabhāsatha;",
  "atk-s0514a14:72_0": "Pavaḍḍhakāye āsīne, dijasaṅghagaṇādhipe.",
  "atk-s0514a14:73_0": "19.",
  "atk-s0514a14:74_0": "‘‘Yaṁ nu pāsena mahatā, baddho na kurute disaṁ;",
  "atk-s0514a14:75_0": "Atha kasmā abaddho tvaṁ, balī pakkhi na gacchasi.",
  "atk-s0514a14:76_0": "20.",
  "atk-s0514a14:77_0": "‘‘Kiṁ nu tyāyaṁ dijo hoti, mutto baddhaṁ upāsasi;",
  "atk-s0514a14:78_0": "Ohāya sakuṇā yanti, kiṁ eko avahīyasi.",
  "atk-s0514a14:79_0": "21.",
  "atk-s0514a14:80_0": "‘‘Rājā me so dijāmitta, sakhā pāṇasamo ca me;",
  "atk-s0514a14:81_0": "Neva naṁ vijahissāmi, yāva kālassa pariyāyaṁ.",
  "atk-s0514a14:82_0": "22.",
  "atk-s0514a14:83_0": "‘‘Kathaṁ panāyaṁ vihaṅgo, nāddasa pāsamoḍḍitaṁ;",
  "atk-s0514a14:84_0": "Padañhetaṁ mahantānaṁ, boddhumarahanti āpadaṁ.",
  "atk-s0514a14:85_0": "23.",
  "atk-s0514a14:86_0": "‘‘Yadā parābhavo hoti, poso jīvitasaṅkhaye;",
  "atk-s0514a14:87_0": "Atha jālañca pāsañca, āsajjāpi na bujjhati.",
  "atk-s0514a14:88_0": "24.",
  "atk-s0514a14:89_0": "‘‘Api tveva mahāpañña, pāsā bahuvidhā tatā;",
  "atk-s0514a14:90_0": "Guyhamāsajja bajjhanti, athevaṁ jīvitakkhaye’’ti. –",
  "atk-s0514a14:91_0": "Imāsaṁ gāthānaṁ sambandho pāḷinayeneva veditabbo.",
  "atk-s0514a14:92_0": "Tattha gacche vāti, mahārāja, ahaṁ ito gaccheyyaṁ vā na vā, nāhaṁ tena gamanena vā agamanena vā amaro siyaṁ, ahañhi ito gatopi agatopi maraṇato amuttova, ito pubbe pana sukhitaṁ taṁ upāsitvā idāni dukkhitaṁ taṁ kathaṁ jaheyyanti vadati.",
  "atk-s0514a14:92_1": "Maraṇaṁ vāti mama agacchantassa vā tayā saddhiṁ maraṇaṁ bhaveyya, gacchantassa vā tayā vinā jīvitaṁ.",
  "atk-s0514a14:92_2": "Tesu dvīsu yaṁ tayā saddhiṁ maraṇaṁ, tadeva me varaṁ, yaṁ tayā vinā jīveyyaṁ, na me taṁ varanti attho.",
  "atk-s0514a14:92_3": "Ruccateti yā tava gati nipphatti, sāva mayhaṁ ruccati.",
  "atk-s0514a14:92_4": "Sā kathanti samma sumukha mama tāva daḷhena vālapāsena baddhassa parahatthaṁ gatassa sā gati ruccatu, tava pana cetayānassa sacetanassa paññavato muttassa kathaṁ ruccati.",
  "atk-s0514a14:93_0": "Pakkhimāti pakkhasampanna.",
  "atk-s0514a14:93_1": "Ubhinnanti amhākaṁ dvinnaṁ jīvitakkhaye sati tvaṁ mama vā tava vā avasiṭṭhañātīnaṁ vā kaṁ atthaṁ passasi.",
  "atk-s0514a14:93_2": "Yaṁ nāti ettha na-kāro upamāne.",
  "atk-s0514a14:93_3": "Kañcanadepiñchāti kañcanadvepiñcha, ayameva vā pāṭho, kañcanasadisaubhayapakkhāti attho.",
  "atk-s0514a14:93_4": "Tamasāti tamasi.",
  "atk-s0514a14:93_5": "Gatanti kataṁ, ayameva vā pāṭho.",
  "atk-s0514a14:93_6": "Purimassa na-kārassa iminā sambandho, ‘‘na kata’’nti kataṁ viyāti attho.",
  "atk-s0514a14:93_7": "Idaṁ vuttaṁ hoti –",
  "atk-s0514a14:93_8": "tayi pāṇaṁ cajantepi acajantepi mama jīvitassa abhāvā yaṁ tava pāṇasañcajanaṁ, taṁ andhena tamasi kataṁ viya kiñcideva rūpakammaṁ apaccakkhaguṇaṁ, tādise tava apaccakkhaguṇe pāṇasañcajane tvaṁ pāṇaṁ sañcajanto kamatthaṁ joteyyāsīti.",
  "atk-s0514a14:94_0": "Dhammo apacito santoti dhammo pūjito mānito samāno.",
  "atk-s0514a14:94_1": "Atthaṁ dassetīti vuddhiṁ dasseti.",
  "atk-s0514a14:94_2": "Apekkhānoti apekkhanto.",
  "atk-s0514a14:94_3": "Dhammā catthanti dhammato ca atthaṁ samuṭṭhitaṁ passanto .",
  "atk-s0514a14:94_4": "Bhattinti sinehaṁ.",
  "atk-s0514a14:94_5": "Sataṁ dhammoti paṇḍitānaṁ sabhāvo.",
  "atk-s0514a14:94_6": "Yo mittoti yo mitto āpadāsu mittaṁ na caje, tassa acajantassa mittassa esa sabhāvo nāma addhā sataṁ dhammo.",
  "atk-s0514a14:94_7": "Viditāti pākaṭā jātā.",
  "atk-s0514a14:94_8": "Kāmaṁ karassūti etaṁ mama kāmaṁ mayā icchitaṁ mama vacanaṁ karassu.",
  "atk-s0514a14:94_9": "Api tvevaṁ gate kāleti api tu evaṁ gate kāle mayi imasmiṁ ṭhāne pāsena baddhe.",
  "atk-s0514a14:94_10": "Paramasaṁvutanti paramaparipuṇṇaṁ.",
  "atk-s0514a14:95_0": "Iccevaṁ mantayantānanti ‘‘gaccha, na gacchāmī’’ti evaṁ kathentānaṁ ariyānanti ācāraariyānaṁ.",
  "atk-s0514a14:95_1": "Paccadissathāti kāsāyāni nivāsetvā rattamālaṁ piḷandhitvā muggaraṁ ādāya āgacchanto adissatha.",
  "atk-s0514a14:95_2": "Āturānanti gilānānaṁ maccu viya.",
  "atk-s0514a14:95_3": "Abhisañcikkhāti, bhikkhave, te ubhopi sattuṁ āyantaṁ passitvā.",
  "atk-s0514a14:95_4": "Hitāti dīgharattaṁ aññamaññassa hitā muducittā.",
  "atk-s0514a14:95_5": "Na sañcalesumāsanāti āsanato na caliṁsu, yathānisinnāva ahesuṁ.",
  "atk-s0514a14:95_6": "Sumukho pana ‘‘ayaṁ nesādo āgantvā paharanto maṁ paṭhamaṁ paharatū’’ti cintetvā mahāsattaṁ pacchato katvā nisīdi.",
  "atk-s0514a14:96_0": "Dhataraṭṭheti haṁse.",
  "atk-s0514a14:96_1": "Samuḍḍenteti maraṇabhayena ito cito ca uppatante disvā.",
  "atk-s0514a14:96_2": "Āsajjāti itare dve jane upagantvā.",
  "atk-s0514a14:96_3": "Paccakamitthāti ‘‘baddhā, na baddhā’’ti cintento upadhārento akamittha, vegaṁ hāpetvā saṇikaṁ agamāsi.",
  "atk-s0514a14:96_4": "Āsajja baddhamāsīnanti baddhaṁ mahāsattaṁ upagantvā nisinnaṁ sumukhaṁ.",
  "atk-s0514a14:96_5": "Adīnavantiādīnavameva hutvā mahāsattaṁ olokentaṁ disvā.",
  "atk-s0514a14:96_6": "Vimatoti kiṁ nu kho abaddho baddhassa santike nisinno, kāraṇaṁ pucchissāmīti vimatijāto hutvāti attho.",
  "atk-s0514a14:96_7": "Paṇḍareti haṁse, atha vā parisuddhe nimmale, sampahaṭṭhakañcanavaṇṇeti attho.",
  "atk-s0514a14:96_8": "Pavaḍḍhakāyeti vaḍḍhitakāye mahāsarīre.",
  "atk-s0514a14:96_9": "Yaṁ nūti yaṁ tāva eso mahāpāsena baddho.",
  "atk-s0514a14:96_10": "Na kurute disanti palāyanatthāya ekaṁ disaṁ na bhajati, taṁ yuttanti adhippāyo.",
  "atk-s0514a14:96_11": "Balīti balasampanno hutvāpi.",
  "atk-s0514a14:96_12": "Pakkhīti taṁ ālapati.",
  "atk-s0514a14:96_13": "Ohāyāti chaḍḍetvā.",
  "atk-s0514a14:96_14": "Yantīti sesasakuṇā gacchanti.",
  "atk-s0514a14:96_15": "Avahīyasīti ohīyasi.",
  "atk-s0514a14:97_0": "Dijāmittāti dijānaṁ amitta.",
  "atk-s0514a14:97_1": "Yāva kālassa pariyāyanti yāva maraṇassa vāro āgacchati.",
  "atk-s0514a14:97_2": "Kathaṁ panāyanti tvaṁ rājā me soti vadasi, rājāno ca nāma paṇḍitā honti, itipi paṇḍito samāno kena kāraṇena oḍḍitaṁ pāsaṁ na addasa.",
  "atk-s0514a14:97_3": "Padaṁ hetanti yasamahattaṁ vā ñāṇamahattaṁ vā pattānaṁ attano āpadabujjhanaṁ nāma padaṁ kāraṇaṁ, tasmā te āpadaṁ boddhumarahanti.",
  "atk-s0514a14:97_4": "Parābhavoti avaḍḍhi.",
  "atk-s0514a14:97_5": "Āsajjāpīti upagantvāpi na bujjhati.",
  "atk-s0514a14:97_6": "Tatāti vitatā oḍḍitā.",
  "atk-s0514a14:97_7": "Guyhamāsajjāti tesu pāsesu yo guḷho paṭicchanno pāso, taṁ āsajja bajjhanti.",
  "atk-s0514a14:97_8": "Athevanti atha evaṁ jīvitakkhaye bajjhantevāti attho.",
  "atk-s0514a14:98_0": "Iti naṁ so kathāsallāpena muduhadayaṁ katvā mahāsattassa jīvitaṁ yācanto gāthamāha –",
  "atk-s0514a14:99_0": "25.",
  "atk-s0514a14:100_0": "‘‘Api nāyaṁ tayā saddhiṁ, saṁvāsassa sukhudrayo;",
  "atk-s0514a14:101_0": "Api no anumaññāsi, api no jīvitaṁ dade’’ti.",
  "atk-s0514a14:102_0": "Tattha api nāyanti api nu ayaṁ.",
  "atk-s0514a14:102_1": "Sukhudrayoti sukhaphalo.",
  "atk-s0514a14:102_2": "Api no anumaññāsīti cittakūṭaṁ gantvā ñātake passituṁ tvaṁ api no anujāneyyāsi.",
  "atk-s0514a14:102_3": "Api no jīvitaṁ dadeti api no imāya kathāya uppannavissāso na māreyyāsīti.",
  "atk-s0514a14:103_0": "So tassa madhurakathāya bajjhitvā gāthamāha –",
  "atk-s0514a14:104_0": "26.",
  "atk-s0514a14:105_0": "‘‘Na ceva me tvaṁ baddhosi, napi icchāmi te vadhaṁ;",
  "atk-s0514a14:106_0": "Kāmaṁ khippamito gantvā, jīva tvaṁ anigho cira’’nti.",
  "atk-s0514a14:107_0": "Tato sumukho catasso gāthā abhāsi –",
  "atk-s0514a14:108_0": "27.",
  "atk-s0514a14:109_0": "‘‘Nevāhametamicchāmi , aññatretassa jīvitā;",
  "atk-s0514a14:110_0": "Sace ekena tuṭṭhosi, muñcetaṁ mañca bhakkhaya.",
  "atk-s0514a14:111_0": "28.",
  "atk-s0514a14:112_0": "‘‘Ārohapariṇāhena, tulyāsmā vayasā ubho;",
  "atk-s0514a14:113_0": "Na te lābhena jīvatthi, etena niminā tuvaṁ.",
  "atk-s0514a14:114_0": "29.",
  "atk-s0514a14:115_0": "‘‘Tadiṅgha samapekkhassu, hotu giddhi tavamhasu;",
  "atk-s0514a14:116_0": "Maṁ pubbe bandha pāsena, pacchā muñca dijādhipaṁ.",
  "atk-s0514a14:117_0": "30.",
  "atk-s0514a14:118_0": "‘‘Tāvadeva ca te lābho, katāssa yācanāya ca;",
  "atk-s0514a14:119_0": "Mitti ca dhataraṭṭhehi, yāvajīvāya te siyā’’ti.",
  "atk-s0514a14:120_0": "Tattha etanti yaṁ aññatra etassa jīvitā mama jīvitaṁ, etaṁ ahaṁ neva icchāmi.",
  "atk-s0514a14:120_1": "Tulyāsmāti samānā homa.",
  "atk-s0514a14:120_2": "Niminā tuvanti parivattehi tvaṁ.",
  "atk-s0514a14:120_3": "Tavamhasūti tava amhesu giddhi hotu, kiṁ te etena, mayi lobhaṁ uppādehīti vadati.",
  "atk-s0514a14:120_4": "Tāvadevāti tattakoyeva.",
  "atk-s0514a14:120_5": "Yācanāya cāti yā mama yācanā, sāva katā assāti attho.",
  "atk-s0514a14:121_0": "Iti so tāya dhammadesanāya tele pakkhittakappāsapicu viya mudugatahadayo mahāsattaṁ tassa dāyaṁ katvā dadanto āha –",
  "atk-s0514a14:122_0": "31.",
  "atk-s0514a14:123_0": "‘‘Passantu no mahāsaṅghā, tayā muttaṁ ito gataṁ;",
  "atk-s0514a14:124_0": "Mittāmaccā ca bhaccā ca, puttadārā ca bandhavā.",
  "atk-s0514a14:125_0": "32.",
  "atk-s0514a14:126_0": "‘‘Na ca te tādisā mittā, bahūnaṁ idha vijjati;",
  "atk-s0514a14:127_0": "Yathā tvaṁ dhataraṭṭhassa, pāṇasādhāraṇo sakhā.",
  "atk-s0514a14:128_0": "33.",
  "atk-s0514a14:129_0": "‘‘So te sahāyaṁ muñcāmi, hotu rājā tavānugo;",
  "atk-s0514a14:130_0": "Kāmaṁ khippamito gantvā, ñātimajjhe virocathā’’ti.",
  "atk-s0514a14:131_0": "Tattha noti nipātamattaṁ.",
  "atk-s0514a14:131_1": "Tayā muttanti imañhi tvaññeva muñcasi nāma, tasmā imaṁ tayā muttaṁ ito cittakūṭapabbataṁ gataṁ mahantā ñātisaṅghā ete ca mittādayo passantu.",
  "atk-s0514a14:131_2": "Ettha ca bandhavāti ekalohitasambandhā.",
  "atk-s0514a14:131_3": "Vijjatīti vijjanti.",
  "atk-s0514a14:131_4": "Pāṇasādhāraṇoti sādhāraṇapāṇo avibhattajīviko, yathā tvaṁ etassa sakhā, etādisā aññesaṁ bahūnaṁ mittā nāma na vijjanti.",
  "atk-s0514a14:131_5": "Tavānugoti etaṁ dukkhitaṁ ādāya purato gacchantassa tava ayaṁ anugo hotūti.",
  "atk-s0514a14:132_0": "Evaṁ vatvā pana nesādaputto mettacittena mahāsattaṁ upasaṅkamitvā bandhanaṁ chinditvā āliṅgitvā sarato nikkhāmetvā saratīre taruṇadabbatiṇapiṭṭhe nisīdāpetvā pāde bandhanapāsaṁ muducittena saṇikaṁ mocetvā dūre khipitvā mahāsatte balavasinehaṁ paccupaṭṭhāpetvā mettacittena udakaṁ ādāya lohitaṁ dhovitvā punappunaṁ parimajji.",
  "atk-s0514a14:132_1": "Tassa mettacittānubhāvena bodhisattassa pāde sirā sirāhi, maṁsaṁ maṁsena, cammaṁ cammena ghaṭitaṁ, tāvadeva pādo saṁruḷho sañjātachavisañjātalomo ahosi abaddhapādena nibbiseso.",
  "atk-s0514a14:132_2": "Bodhisatto sukhito pakatibhāveneva nisīdi.",
  "atk-s0514a14:132_3": "Atha sumukho attānaṁ nissāya mahāsattassa sukhitabhāvaṁ disvā sañjātasomanasso nesādassa thutimakāsi.",
  "atk-s0514a14:132_4": "Tamatthaṁ pakāsento satthā āha –",
  "atk-s0514a14:133_0": "34.",
  "atk-s0514a14:134_0": "‘‘So patīto pamuttena, bhattunā bhattugāravo;",
  "atk-s0514a14:135_0": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:136_0": "35.",
  "atk-s0514a14:137_0": "‘‘Evaṁ luddaka nandassu, saha sabbehi ñātibhi;",
  "atk-s0514a14:138_0": "Yathāhamajja nandāmi, muttaṁ disvā dijādhipa’’nti.",
  "atk-s0514a14:139_0": "Tattha vakkaṅgoti vaṅkagīvo.",
  "atk-s0514a14:140_0": "Evaṁ luddassa thutiṁ katvā sumukho bodhisattaṁ āha –",
  "atk-s0514a14:140_1": "‘‘mahārāja, iminā amhākaṁ mahāupakāro kato, ayañhi amhākaṁ vacanaṁ akatvā kīḷāhaṁse no katvā issarānaṁ dento bahuṁ dhanaṁ labheyya, māretvā maṁsaṁ vikkiṇanto mūlampi labhetha, attano pana jīvitaṁ anoloketvā amhākaṁ vacanaṁ akari , imaṁ rañño santikaṁ netvā sukhajīvitaṁ karomā’’ti.",
  "atk-s0514a14:140_2": "Mahāsatto sampaṭicchi.",
  "atk-s0514a14:140_3": "Sumukho attano bhāsāya mahāsattena saddhiṁ kathetvā puna manussabhāsāya luddaputtaṁ āmantetvā ‘‘samma, tvaṁ kimatthaṁ pāse oḍḍesī’’ti pucchitvā ‘‘dhanattha’’nti vutte ‘‘evaṁ sante amhe ādāya nagaraṁ pavisitvā rañño dassehi, bahuṁ te dhanaṁ dāpessāmī’’ti vatvā āha –",
  "atk-s0514a14:141_0": "36.",
  "atk-s0514a14:142_0": "‘‘Ehi taṁ anusikkhāmi, yathā tvamapi lacchase;",
  "atk-s0514a14:143_0": "Lābhaṁ tavāyaṁ dhataraṭṭho, pāpaṁ kiñci na dakkhati.",
  "atk-s0514a14:144_0": "37.",
  "atk-s0514a14:145_0": "‘‘Khippamantepuraṁ netvā, rañño dassehi no ubho;",
  "atk-s0514a14:146_0": "Abaddhe pakatibhūte, kāje ubhayato ṭhite.",
  "atk-s0514a14:147_0": "38.",
  "atk-s0514a14:148_0": "‘‘Dhataraṭṭhā mahārāja, haṁsādhipatino ime;",
  "atk-s0514a14:149_0": "Ayañhi rājā haṁsānaṁ, ayaṁ senāpatītaro.",
  "atk-s0514a14:150_0": "39. ‘‘Asaṁsayaṁ imaṁ disvā, haṁsarājaṁ narādhipo.",
  "atk-s0514a14:151_0": "Patīto sumano vitto, bahuṁ dassati te dhana’’nti.",
  "atk-s0514a14:152_0": "Tattha anusikkhāmīti anusāsāmi.",
  "atk-s0514a14:152_1": "Pāpanti lāmakaṁ.",
  "atk-s0514a14:152_2": "Rañño dassehi no ubhoti amhe ubhopi rañño dassehi.",
  "atk-s0514a14:152_3": "Ayaṁ bodhisattassa paññāpabhāvadassanatthaṁ, attano mittadhammassa āvibhāvanatthaṁ, luddassa dhanalābhatthaṁ, rañño sīlesu patiṭṭhāpanatthañcāti catūhi kāraṇehi evamāha.",
  "atk-s0514a14:152_4": "Dhataraṭṭhāti netvā ca pana rañño evaṁ ācikkheyyāsi, ‘‘mahārāja, ime dhataraṭṭhakule jātā dve haṁsādhipatino, etesu ayaṁ rājā, itaro senāpatī’’ti.",
  "atk-s0514a14:152_5": "Iti naṁ sikkhāpesi.",
  "atk-s0514a14:152_6": "‘‘Patīto’’tiādīni tīṇipi tuṭṭhākāravevacanāneva.",
  "atk-s0514a14:153_0": "Evaṁ vutte luddo, ‘‘sāmi, mā vo rājadassanaṁ rucci, rājāno nāma calacittā, kīḷāhaṁse vā vo kareyyuṁ mārāpeyyuṁ vā’’ti vatvā, ‘‘samma, mā bhāyi, ahaṁ tādisaṁ kakkhaḷaṁ luddaṁ lohitapāṇiṁ dhammakathāya mudukaṁ katvā mama pādesu pātesiṁ, rājāno nāma puññavanto paññavanto ca subhāsitadubbhāsitaññū ca, khippaṁ amhe rañño dassehī’’ti vutte ‘‘tena hi mā mayhaṁ kujjhittha, ahaṁ avassaṁ tumhākaṁ ruciyā nemī’’ti vatvā ubhopi kājaṁ āropetvā rājakulaṁ gantvā rañño dassetvā raññā puṭṭho yathābhūtaṁ ārocesi.",
  "atk-s0514a14:153_1": "Tamatthaṁ pakāsento satthā āha –",
  "atk-s0514a14:154_0": "40.",
  "atk-s0514a14:155_0": "‘‘Tassa taṁ vacanaṁ sutvā, kammunā upapādayi;",
  "atk-s0514a14:156_0": "Khippamantepuraṁ gantvā, rañño haṁse adassayi;",
  "atk-s0514a14:157_0": "Abaddhe pakatibhūte, kāje ubhayato ṭhite.",
  "atk-s0514a14:158_0": "41.",
  "atk-s0514a14:159_0": "‘‘Dhataraṭṭhā mahārāja, haṁsādhipatino ime;",
  "atk-s0514a14:160_0": "Ayañhi rājā haṁsānaṁ, ayaṁ senāpatītaro;",
  "atk-s0514a14:161_0": "42.",
  "atk-s0514a14:162_0": "‘‘Kathaṁ panime vihaṅgā, tava hatthattamāgatā;",
  "atk-s0514a14:163_0": "Kathaṁ luddo mahantānaṁ, issare idha ajjhagā.",
  "atk-s0514a14:164_0": "43.",
  "atk-s0514a14:165_0": "‘‘Vihitā santime pāsā, pallalesu janādhipa;",
  "atk-s0514a14:166_0": "Yaṁ yadāyatanaṁ maññe, dijānaṁ pāṇarodhanaṁ.",
  "atk-s0514a14:167_0": "44.",
  "atk-s0514a14:168_0": "‘‘Tādisaṁ pāsamāsajja, haṁsarājā abajjhatha;",
  "atk-s0514a14:169_0": "Taṁ abaddho upāsino, mamāyaṁ ajjhabhāsatha.",
  "atk-s0514a14:170_0": "45.",
  "atk-s0514a14:171_0": "‘‘Sudukkaraṁ anariyebhi, dahate bhāvamuttamaṁ;",
  "atk-s0514a14:172_0": "Bhatturatthe parakkanto, dhammayutto vihaṅgamo.",
  "atk-s0514a14:173_0": "46.",
  "atk-s0514a14:174_0": "‘‘Attanāyaṁ cajitvāna, jīvitaṁ jīvitāraho;",
  "atk-s0514a14:175_0": "Anutthunanto āsīno, bhattu yācittha jīvitaṁ.",
  "atk-s0514a14:176_0": "47.",
  "atk-s0514a14:177_0": "‘‘Tassa taṁ vacanaṁ sutvā, pasādamahamajjhagā;",
  "atk-s0514a14:178_0": "Tato naṁ pāmuciṁ pāsā, anuññāsiṁ sukhena ca.",
  "atk-s0514a14:179_0": "48.",
  "atk-s0514a14:180_0": "‘‘So patīto pamuttena, bhattunā bhattugāravo;",
  "atk-s0514a14:181_0": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:182_0": "49.",
  "atk-s0514a14:183_0": "‘‘Evaṁ luddaka nandassu, saha sabbehi ñātibhi;",
  "atk-s0514a14:184_0": "Yathāhamajja nandāmi, muttaṁ disvā dijādhipaṁ.",
  "atk-s0514a14:185_0": "50.",
  "atk-s0514a14:186_0": "‘‘Ehi taṁ anusikkhāmi, yathā tvamapi lacchase;",
  "atk-s0514a14:187_0": "Lābhaṁ tavāyaṁ dhataraṭṭho, pāpaṁ kiñci na dakkhati.",
  "atk-s0514a14:188_0": "51.",
  "atk-s0514a14:189_0": "‘‘Khippamantepuraṁ netvā, rañño dassehi no ubho;",
  "atk-s0514a14:190_0": "Abaddhe pakatibhūte, kāje ubhayato ṭhite.",
  "atk-s0514a14:191_0": "52.",
  "atk-s0514a14:192_0": "‘‘Dhataraṭṭhā mahārāja, haṁsādhipatino ime;",
  "atk-s0514a14:193_0": "Ayañhi rājā haṁsānaṁ, ayaṁ senāpatītaro.",
  "atk-s0514a14:194_0": "53.",
  "atk-s0514a14:195_0": "‘‘Asaṁsayaṁ imaṁ disvā, haṁsarājaṁ narādhipo;",
  "atk-s0514a14:196_0": "Patīto sumano vitto, bahuṁ dassati te dhanaṁ.",
  "atk-s0514a14:197_0": "54.",
  "atk-s0514a14:198_0": "‘‘Evametassa vacanā, ānītāme ubho mayā;",
  "atk-s0514a14:199_0": "Ettheva hi ime āsuṁ, ubho anumatā mayā.",
  "atk-s0514a14:200_0": "55.",
  "atk-s0514a14:201_0": "‘‘Soyaṁ evaṁ gato pakkhī, dijo paramadhammiko;",
  "atk-s0514a14:202_0": "Mādisassa hi luddassa, janayeyyātha maddavaṁ.",
  "atk-s0514a14:203_0": "56.",
  "atk-s0514a14:204_0": "‘‘Upāyanañca te deva, nāññaṁ passāmi edisaṁ;",
  "atk-s0514a14:205_0": "Sabbasākuṇikāgāme, taṁ passa manujādhipā’’ti.",
  "atk-s0514a14:206_0": "Tattha kammunā upapādayīti yaṁ so avaca, taṁ karonto kāyakammena sampādesi.",
  "atk-s0514a14:206_1": "Gantvāti haṁsarājena nisinnakājakoṭiṁ uccataraṁ, senāpatinā nisinnakājakoṭiṁ thokaṁ nīcaṁ katvā ubhopi te ukkhipitvā ‘‘haṁsarājā ca senāpati ca rājānaṁ passituṁ gacchanti, ussaratha ussarathā’’ti janaṁ ussārento ‘‘evarūpā nāma sobhaggappattā suvaṇṇavaṇṇā haṁsarājāno na diṭṭhapubbā’’ti muduhadayesu manussesu pasaṁsantesu khippamantepuraṁ gantvā.",
  "atk-s0514a14:206_2": "Adassayīti ‘‘haṁsarājāno tumhe daṭṭhuṁ āgatā’’ti rañño ārocāpetvā tena tuṭṭhacittena ‘‘āgacchantū’’ti pakkosāpito abhiharitvā dassesi.",
  "atk-s0514a14:206_3": "Hatthattanti hatthesu āgataṁ, pattanti vuttaṁ hoti.",
  "atk-s0514a14:206_4": "Mahantānanti yasamahantappattānaṁ suvaṇṇavaṇṇānaṁ dhataraṭṭhahaṁsānaṁ issare sāmino kathaṁ tvaṁ luddo hutvā adhigatoti pucchati.",
  "atk-s0514a14:206_5": "‘‘Issaramidhamajjhagā’’tipi pāṭho, etesaṁ issariyaṁ tvaṁ kathaṁ ajjhagāti attho.",
  "atk-s0514a14:207_0": "Vihitāti yojitā.",
  "atk-s0514a14:207_1": "Yaṁ yadāyatanaṁ maññeti, mahārāja, yaṁ yaṁ samosaraṇaṭṭhānaṁ dijānaṁ pāṇarodhanaṁ jīvitakkhayakaraṁ maññāmi, tattha tattha mayā pallalesu pāsā vihitā.",
  "atk-s0514a14:207_2": "Tādisanti mānusiyasare tathāvidhaṁ pāṇarodhanaṁ mayā vihitaṁ pāsaṁ.",
  "atk-s0514a14:207_3": "Tanti taṁ etaṁ tattha baddhaṁ.",
  "atk-s0514a14:207_4": "Upāsinoti attano jīvitaṁ agaṇetvā upagantvā nisinno.",
  "atk-s0514a14:207_5": "Mamāyanti maṁ ayaṁ senāpati ajjhabhāsatha, mayā saddhiṁ kathesi.",
  "atk-s0514a14:207_6": "Sudukkaranti tasmiṁ khaṇe esa amhādisehi anariyehi sudukkaraṁ akāsi.",
  "atk-s0514a14:207_7": "Kiṁ tanti?",
  "atk-s0514a14:207_8": "Dahate bhāvamuttamaṁ, attano uttamaṁ ajjhāsayaṁ dahati vidahati pakāseti.",
  "atk-s0514a14:207_9": "Attanāyanti attano ayaṁ.",
  "atk-s0514a14:207_10": "Anutthunantoti bhattuguṇe vaṇṇento tassa jīvitaṁ muñcāti maṁ yāci.",
  "atk-s0514a14:208_0": "Tassāti tassa tathā yācantassa.",
  "atk-s0514a14:208_1": "Sukhena cāti yathāsukhena cittakūṭaṁ gantvā ñātisaṅghaṁ passathāti ca anujāniṁ.",
  "atk-s0514a14:208_2": "Ettheva hīti mayā pana ime dve ettha mānusiyasareyeva cittakūṭagamanāya anumatā ahesuṁ.",
  "atk-s0514a14:208_3": "Evaṁ gatoti evaṁ sattu hatthagato.",
  "atk-s0514a14:208_4": "Janayeyyātha maddavanti attani mettacittaṁ janesi.",
  "atk-s0514a14:208_5": "Upāyananti paṇṇākāraṁ.",
  "atk-s0514a14:208_6": "Sabbasākuṇikāgāmeti sabbasmimpi sākuṇikagāme nāhaṁ aññaṁ tava evarūpaṁ kenaci sākuṇikena ābhatapubbaṁ upāyanaṁ passāmi.",
  "atk-s0514a14:208_7": "Taṁ passāti taṁ mayā ābhataṁ upāyanaṁ passa manujādhipāti.",
  "atk-s0514a14:209_0": "Evaṁ so ṭhitakova sumukhassa guṇaṁ kathesi.",
  "atk-s0514a14:209_1": "Tato rājā haṁsarañño mahārahaṁ āsanaṁ, sumukhassa ca suvaṇṇabhaddapīṭhakaṁ dāpetvā tesaṁ tattha nisinnānaṁ suvaṇṇabhājanehi lājamadhuphāṇitādīni dāpetvā niṭṭhite pānabhojanakicce añjaliṁ paggayha mahāsattaṁ dhammakathaṁ yācitvā suvaṇṇapīṭhake nisīdi.",
  "atk-s0514a14:209_2": "So tena yācito paṭisanthāraṁ tāva akāsi.",
  "atk-s0514a14:209_3": "Tamatthaṁ pakāsento satthā āha –",
  "atk-s0514a14:210_0": "57.",
  "atk-s0514a14:211_0": "‘‘Disvā nisinnaṁ rājānaṁ, pīṭhe sovaṇṇaye subhe;",
  "atk-s0514a14:212_0": "Ajjhabhāsatha vakkaṅgo, vācaṁ kaṇṇasukhaṁ bhaṇaṁ.",
  "atk-s0514a14:213_0": "58.",
  "atk-s0514a14:214_0": "‘‘Kacci nu bhoto kusalaṁ, kacci bhoto anāmayaṁ;",
  "atk-s0514a14:215_0": "Kacci raṭṭhamidaṁ phītaṁ, dhammena manusāsasi.",
  "atk-s0514a14:216_0": "59.",
  "atk-s0514a14:217_0": "‘‘Kusalañceva me haṁsa, atho haṁsa anāmayaṁ;",
  "atk-s0514a14:218_0": "Atho raṭṭhamidaṁ phītaṁ, dhammena manusāsahaṁ.",
  "atk-s0514a14:219_0": "60.",
  "atk-s0514a14:220_0": "‘‘Kacci bhoto amaccesu, doso koci na vijjati;",
  "atk-s0514a14:221_0": "Kacci ca te tavatthesu, nāvakaṅkhanti jīvitaṁ.",
  "atk-s0514a14:222_0": "61.",
  "atk-s0514a14:223_0": "‘‘Athopi me amaccesu, doso koci na vijjati;",
  "atk-s0514a14:224_0": "Athopi te mamatthesu, nāvakaṅkhanti jīvitaṁ.",
  "atk-s0514a14:225_0": "62.",
  "atk-s0514a14:226_0": "‘‘Kacci te sādisī bhariyā, assavā piyabhāṇinī;",
  "atk-s0514a14:227_0": "Puttarūpayasūpetā, tava chandavasānugā.",
  "atk-s0514a14:228_0": "63.",
  "atk-s0514a14:229_0": "‘‘Atho me sādisī bhariyā, assavā piyabhāṇinī;",
  "atk-s0514a14:230_0": "Puttarūpayasūpetā, mama chandavasānugā’’ti.",
  "atk-s0514a14:231_0": "Tattha rājānanti sāgalarājānaṁ.",
  "atk-s0514a14:231_1": "Vakkaṅgoti haṁsarājā.",
  "atk-s0514a14:231_2": "Dhammena manusāsasīti dhammena anusāsasi.",
  "atk-s0514a14:231_3": "Dosoti aparādho.",
  "atk-s0514a14:231_4": "Tavatthesūti uppannesu tava yuddhādīsu atthesu.",
  "atk-s0514a14:231_5": "Nāvakaṅkhantīti uraṁ datvā pariccajantā kicci attano jīvitaṁ na patthenti, jīvitañca cajitvā tavevatthaṁ karonti.",
  "atk-s0514a14:231_6": "Sādisīti samānajātikā.",
  "atk-s0514a14:231_7": "Assavāti vacanasampaṭicchikā.",
  "atk-s0514a14:231_8": "Puttarūpayasūpetāti puttehi ca rūpena ca yasena ca upetā.",
  "atk-s0514a14:231_9": "Tava chandavasānugāti kacci tava ajjhāsayaṁ tava vasaṁ anuvattati, na attano cittavasena vattatīti pucchati.",
  "atk-s0514a14:232_0": "Evaṁ bodhisattena paṭisanthāre kate puna rājā tena saddhiṁ kathento āha –",
  "atk-s0514a14:233_0": "64.",
  "atk-s0514a14:234_0": "‘‘Bhavantaṁ kacci nu mahā-sattuhatthattataṁ gato;",
  "atk-s0514a14:235_0": "Dukkhamāpajji vipulaṁ, tasmiṁ paṭhamamāpade.",
  "atk-s0514a14:236_0": "65.",
  "atk-s0514a14:237_0": "‘‘Kacci yantāpatitvāna, daṇḍena samapothayi;",
  "atk-s0514a14:238_0": "Evametesaṁ jammānaṁ, pātikaṁ bhavati tāvade.",
  "atk-s0514a14:239_0": "66.",
  "atk-s0514a14:240_0": "‘‘Khemamāsi mahārāja, evamāpadiyā sati;",
  "atk-s0514a14:241_0": "Na cāyaṁ kiñci rasmāsu, sattūva samapajjatha.",
  "atk-s0514a14:242_0": "67.",
  "atk-s0514a14:243_0": "‘‘Paccagamittha nesādo, pubbeva ajjhabhāsatha;",
  "atk-s0514a14:244_0": "Tadāyaṁ sumukhoyeva, paṇḍito paccabhāsatha.",
  "atk-s0514a14:245_0": "68.",
  "atk-s0514a14:246_0": "‘‘Tassa taṁ vacanaṁ sutvā, pasādamayamajjhagā;",
  "atk-s0514a14:247_0": "Tato maṁ pāmucī pāsā, anuññāsi sukhena ca.",
  "atk-s0514a14:248_0": "69.",
  "atk-s0514a14:249_0": "‘‘Idañca sumukheneva, etadatthāya cintitaṁ;",
  "atk-s0514a14:250_0": "Bhoto sakāsegamanaṁ, etassa dhanamicchatā.",
  "atk-s0514a14:251_0": "70.",
  "atk-s0514a14:252_0": "‘‘Svāgatañcevidaṁ bhavataṁ, patīto casmi dassanā;",
  "atk-s0514a14:253_0": "Eso cāpi bahuṁ vittaṁ, labhataṁ yāvadicchatī’’ti.",
  "atk-s0514a14:254_0": "Tattha mahāsattuhatthattataṁ gatoti mahantassa sattuno hatthattaṁ gato.",
  "atk-s0514a14:254_1": "Āpatitvānāti upadhāvitvā.",
  "atk-s0514a14:254_2": "Pātikanti pākatikaṁ, ayameva vā pāṭho.",
  "atk-s0514a14:254_3": "Idaṁ vuttaṁ hoti –",
  "atk-s0514a14:254_4": "etesañhi jammānaṁ tāvadeva evaṁ pākatikaṁ hoti, sakuṇe daṇḍena pothetvā jīvitakkhayaṁ pāpento dhanavetanaṁ labhatīti.",
  "atk-s0514a14:254_5": "Kiñci rasmāsūti kiñci amhesu.",
  "atk-s0514a14:254_6": "Sattūvāti sattu viya.",
  "atk-s0514a14:254_7": "Paccagamitthāti, mahārāja, esa amhe disvā baddhāti saññāya thokaṁ osakkittha.",
  "atk-s0514a14:254_8": "Pubbevāti ayameva paṭhamaṁ ajjhabhāsi.",
  "atk-s0514a14:254_9": "Tadāti tasmiṁ kāle.",
  "atk-s0514a14:254_10": "Etadatthāyāti etassa nesādaputtassa atthāya cintitaṁ.",
  "atk-s0514a14:254_11": "Dhanamicchatāti etassa dhanaṁ icchantena tava santikaṁ amhākaṁ āgamanaṁ cintitaṁ.",
  "atk-s0514a14:254_12": "Svāgatañcevidanti mā bhonto cintayantu, bhavataṁ idaṁ idhāgamanaṁ svāgatameva.",
  "atk-s0514a14:254_13": "Labhatanti labhatu.",
  "atk-s0514a14:255_0": "Evañca pana vatvā rājā aññataraṁ amaccaṁ oloketvā ‘‘kiṁ karomi devā’’ti vutte ‘‘imaṁ nesādaṁ kappitakesamassuṁ nhātānulittaṁ sabbālaṅkārapaṭimaṇḍitaṁ kāretvā ānehī’’ti vatvā tena tathā katvā ānītassa tassa saṁvacchare saṁvacchare satasahassuṭṭhānakaṁ gāmaṁ, dve vīthiyo gahetvā ṭhitaṁ mahantaṁ gehaṁ, rathavarañca, aññañca bahuṁ hiraññasuvaṇṇaṁ adāsi.",
  "atk-s0514a14:255_1": "Tamatthaṁ āvikaronto satthā āha –",
  "atk-s0514a14:256_0": "71.",
  "atk-s0514a14:257_0": "‘‘Santappayitvā nesādaṁ, bhogehi manujādhipo;",
  "atk-s0514a14:258_0": "Ajjhabhāsatha vakkaṅgaṁ, vācaṁ kaṇṇasukhaṁ bhaṇa’’nti.",
  "atk-s0514a14:259_0": "Atha mahāsatto rañño dhammaṁ desesi.",
  "atk-s0514a14:259_1": "So tassa dhammakathaṁ sutvā tuṭṭhahadayo ‘‘dhammakathikassa sakkāraṁ karissāmī’’ti setacchattaṁ datvā rajjaṁ paṭicchāpento āha –",
  "atk-s0514a14:260_0": "72.",
  "atk-s0514a14:261_0": "‘‘Yaṁ khalu dhammamādhīnaṁ, vaso vattati kiñcanaṁ;",
  "atk-s0514a14:262_0": "Sabbatthissariyaṁ bhavataṁ, pasāsatha yadicchatha.",
  "atk-s0514a14:263_0": "73.",
  "atk-s0514a14:264_0": "‘‘Dānatthaṁ upabhottuṁ vā, yaṁ caññaṁ upakappati;",
  "atk-s0514a14:265_0": "Etaṁ dadāmi vo vittaṁ, issariyaṁ vissajāmi vo’’ti.",
  "atk-s0514a14:266_0": "Tattha vaso vattatīti yattha mama vaso vattati.",
  "atk-s0514a14:266_1": "Kiñcananti taṁ appamattakampi.",
  "atk-s0514a14:266_2": "Sabbatthissariyanti sabbaṁ bhavataṁyeva issariyaṁ atthu.",
  "atk-s0514a14:266_3": "Yaṁ caññaṁ upakappatīti puññakāmatāya dānatthaṁ vā chattaṁ ussāpetvā rajjameva upabhottuṁ vā yaṁ vā aññaṁ tumhākaṁ ruccati, taṁ karotha, etaṁ dadāmi vo vittaṁ, saddhiṁyeva setacchattena mama santakaṁ issariyaṁ vissajjāmi voti.",
  "atk-s0514a14:267_0": "Atha mahāsatto raññā dinnaṁ setacchattaṁ puna tasseva adāsi.",
  "atk-s0514a14:267_1": "Rājāpi cintesi –",
  "atk-s0514a14:267_2": "‘‘haṁsarañño tāva me dhammakathā sutā, luddaputtena pana ‘ayaṁ sumukho mudhurakatho’ti ativiya vaṇṇito, imassapi dhammakathaṁ sossāmī’’ti.",
  "atk-s0514a14:267_3": "So tena saddhiṁ sallapanto anantaraṁ gāthamāha –",
  "atk-s0514a14:268_0": "74.",
  "atk-s0514a14:269_0": "‘‘Yathā ca myāyaṁ sumukho, ajjhabhāseyya paṇḍito;",
  "atk-s0514a14:270_0": "Kāmasā buddhisampanno, taṁ myāssa paramappiya’’nti.",
  "atk-s0514a14:271_0": "Tattha yathāti yadi.",
  "atk-s0514a14:271_1": "Idaṁ vuttaṁ hoti –",
  "atk-s0514a14:271_2": "yadi ca me ayaṁ sumukho paṇḍito buddhisampanno kāmasā attano ruciyā ajjhabhāseyya, taṁ me paramappiyaṁ assāti.",
  "atk-s0514a14:272_0": "Tato sumukho āha –",
  "atk-s0514a14:273_0": "75.",
  "atk-s0514a14:274_0": "‘‘Ahaṁ khalu mahārāja, nāgarājārivantaraṁ;",
  "atk-s0514a14:275_0": "Paṭivattuṁ na sakkomi, na me so vinayo siyā.",
  "atk-s0514a14:276_0": "76.",
  "atk-s0514a14:277_0": "‘‘Amhākañceva so seṭṭho, tvañca uttamasattavo;",
  "atk-s0514a14:278_0": "Bhūmipālo manussindo, pūjā bahūhi hetubhi.",
  "atk-s0514a14:279_0": "77.",
  "atk-s0514a14:280_0": "‘‘Tesaṁ ubhinnaṁ bhaṇataṁ, vattamāne vinicchaye;",
  "atk-s0514a14:281_0": "Nantaraṁ pativattabbaṁ, pessena manujādhipā’’ti.",
  "atk-s0514a14:282_0": "Tattha nāgarājārivantaranti peḷāya abbhantaraṁ paviṭṭho nāgarājā viya.",
  "atk-s0514a14:282_1": "Paṭivattunti tumhākaṁ dvinnaṁ antare vattuṁ na sakkomi.",
  "atk-s0514a14:282_2": "Na me soti sace vadeyyaṁ, na me so vinayo bhaveyya.",
  "atk-s0514a14:282_3": "Amhākañcevāti channavutiyā haṁsasahassānaṁ.",
  "atk-s0514a14:282_4": "Uttamasattavoti uttamasatto.",
  "atk-s0514a14:282_5": "Pūjāti ubho tumhe mayhaṁ bahūhi kāraṇehi pūjārahā ceva pasaṁsārahā ca.",
  "atk-s0514a14:282_6": "Pessenāti veyyāvaccakarena sevakena.",
  "atk-s0514a14:283_0": "Rājā tassa vacanaṁ sutvā tuṭṭhahadayo ‘‘nesādaputto taṁ vaṇṇeti, na aññena tumhādisena madhuradhammakathikena nāma bhavitabba’’nti vatvā āha –",
  "atk-s0514a14:284_0": "78.",
  "atk-s0514a14:285_0": "‘‘Dhammena kira nesādo, paṇḍito aṇḍajo iti;",
  "atk-s0514a14:286_0": "Naheva akatattassa, nayo etādiso siyā.",
  "atk-s0514a14:287_0": "79.",
  "atk-s0514a14:288_0": "‘‘Evaṁ aggapakatimā, evaṁ uttamasattavo;",
  "atk-s0514a14:289_0": "Yāvatatthi mayā diṭṭhā, nāññaṁ passāmi edisaṁ.",
  "atk-s0514a14:290_0": "80.",
  "atk-s0514a14:291_0": "‘‘Tuṭṭhosmi vo pakatiyā, vākyena madhurena ca;",
  "atk-s0514a14:292_0": "Eso cāpi mamacchando, ciraṁ passeyya vo ubho’’ti.",
  "atk-s0514a14:293_0": "Tattha dhammenāti sabhāvena kāraṇena.",
  "atk-s0514a14:293_1": "Akatattassāti asampāditaattabhāvassa mittadubbhissa.",
  "atk-s0514a14:293_2": "Nayoti paññā.",
  "atk-s0514a14:293_3": "Aggapakatimāti aggasabhāvo.",
  "atk-s0514a14:293_4": "Uttamasattavoti uttamasatto.",
  "atk-s0514a14:293_5": "Yāvatatthīti yāvatā mayā diṭṭhā nāma atthi.",
  "atk-s0514a14:293_6": "Nāññanti tasmiṁ mayā diṭṭhaṭṭhāne aññaṁ evarūpaṁ na passāmi.",
  "atk-s0514a14:293_7": "Tuṭṭhosmi vo pakatiyāti samma haṁsarāja ahaṁ pakatiyā paṭhamameva tumhākaṁ dassanena tuṭṭho.",
  "atk-s0514a14:293_8": "Vākyenāti idāni pana vo madhuravacanena tuṭṭhosmi.",
  "atk-s0514a14:293_9": "Ciraṁ passeyya voti idheva vasāpetvā muhuttampi avippavāsanto ciraṁ tumhe passeyyanti esa me chandoti vadati.",
  "atk-s0514a14:294_0": "Tato mahāsatto rājānaṁ pasaṁsanto āha –",
  "atk-s0514a14:295_0": "81.",
  "atk-s0514a14:296_0": "‘‘Yaṁ kiccaṁ parame mitte, katamasmāsu taṁ tayā;",
  "atk-s0514a14:297_0": "Pattā nissaṁsayaṁ tyāmhā, bhattirasmāsu yā tava.",
  "atk-s0514a14:298_0": "82.",
  "atk-s0514a14:299_0": "‘‘Aduñca nūna sumahā, ñātisaṅghassa mantaraṁ;",
  "atk-s0514a14:300_0": "Adassanena asmākaṁ, dukkhaṁ bahūsu pakkhisu.",
  "atk-s0514a14:301_0": "83.",
  "atk-s0514a14:302_0": "‘‘Tesaṁ sokavighātāya, tayā anumatā mayaṁ;",
  "atk-s0514a14:303_0": "Taṁ padakkhiṇato katvā, ñātiṁ passemurindama.",
  "atk-s0514a14:304_0": "84.",
  "atk-s0514a14:305_0": "‘‘Addhāhaṁ vipulaṁ pītiṁ, bhavataṁ vindāmi dassanā;",
  "atk-s0514a14:306_0": "Eso cāpi mahā attho, ñātivissāsanā siyā’’ti.",
  "atk-s0514a14:307_0": "Tattha katamasmāsūti kataṁ amhesu.",
  "atk-s0514a14:307_1": "Pattā nissaṁsayaṁ tyāmhāti mayaṁ nissaṁsayena tayā pattāyeva.",
  "atk-s0514a14:307_2": "Bhattirasmāsu yā tavāti yā tava amhesu bhatti, tāya bhattiyā mayaṁ tayā asaṁsayena pattāyeva, na ca vippayuttā, vippavuṭṭhāpi sahavāsinoyeva nāma mayanti dīpeti.",
  "atk-s0514a14:307_3": "Aduñca nūna sumahāti etañca ekaṁseneva sumahantaṁ.",
  "atk-s0514a14:307_4": "Ñātisaṅghassa mantaranti amhehi dvīhi janehi virahitassa mama ñātisaṅghassa antaraṁ chiddaṁ.",
  "atk-s0514a14:307_5": "Asmākanti amhākaṁ dvinnaṁ adassanena bahūsu pakkhīsu dukkhaṁ uppannaṁ.",
  "atk-s0514a14:307_6": "Passemurindamāti passeyyāma arindama.",
  "atk-s0514a14:307_7": "Bhavatanti bhoto dassanena.",
  "atk-s0514a14:307_8": "Eso cāpi mahā atthoti yā esā ñātisaṅghasaṅkhātā ñātivissāsanā siyā, eso cāpi mahanto atthopi.",
  "atk-s0514a14:308_0": "Evaṁ vutte rājā tesaṁ gamanaṁ anujāni.",
  "atk-s0514a14:308_1": "Mahāsattopi rañño pañcavidhe dussīlye ādīnavaṁ, sīle ca ānisaṁsaṁ kathetvā ‘‘imaṁ sīlaṁ rakkha, dhammena rajjaṁ kārehi, catūhi saṅgahavatthūhi janaṁ saṅgaṇhāhī’’ti ovaditvā cittakūṭaṁ agamāsi.",
  "atk-s0514a14:308_2": "Tamatthaṁ pakāsento satthā āha –",
  "atk-s0514a14:309_0": "85.",
  "atk-s0514a14:310_0": "‘‘Idaṁ vatvā dhataraṭṭho, haṁsarājā narādhipaṁ;",
  "atk-s0514a14:311_0": "Uttamaṁ javamanvāya, ñātisaṅghaṁ upāgamuṁ.",
  "atk-s0514a14:312_0": "86.",
  "atk-s0514a14:313_0": "‘‘Te aroge anuppatte, disvāna parame dije;",
  "atk-s0514a14:314_0": "Kekāti makaruṁ haṁsā, puthusaddo ajāyatha.",
  "atk-s0514a14:315_0": "87.",
  "atk-s0514a14:316_0": "‘‘Te patītā pamuttena, bhattunā bhattugāravā;",
  "atk-s0514a14:317_0": "Samantā parikiriṁsu, aṇḍajā laddhapaccayā’’ti.",
  "atk-s0514a14:318_0": "Tattha upāgamunti aruṇuggamanavelāyameva lājamadhuphāṇitādīni paribhuñjitvā raññā ca deviyā ca dvīhi suvaṇṇatālavaṇṭehi ukkhipitvā gandhamālādīhi katasakkārā tālavaṇṭehi otaritvā rājānaṁ padakkhiṇaṁ katvā vehāsaṁ uppatitvā raññā añjaliṁ paggayha ‘‘gacchatha sāmino’’ti vutte sīhapañjarena nikkhantā uttamena javena gantvā ñātigaṇaṁ upāgamiṁsu.",
  "atk-s0514a14:318_1": "Parameti uttame.",
  "atk-s0514a14:318_2": "Kekāti attano sabhāvena ‘‘kekā’’ti saddamakaṁsu.",
  "atk-s0514a14:318_3": "Bhattugāravāti bhattari sagāravā.",
  "atk-s0514a14:318_4": "Parikiriṁsūti bhattuno muttabhāvena tuṭṭhā taṁ bhattāraṁ samantā parivārayiṁsu.",
  "atk-s0514a14:318_5": "Laddhapaccayāti laddhapatiṭṭhā.",
  "atk-s0514a14:319_0": "Evaṁ parivāretvā pana te haṁsā ‘‘kathaṁ muttosi, mahārājā’’ti pucchiṁsu.",
  "atk-s0514a14:319_1": "Mahāsatto sumukhaṁ nissāya muttabhāvaṁ, sāgalarājaluddaputtehi katakammañca kathesi.",
  "atk-s0514a14:319_2": "Taṁ sutvā tuṭṭho haṁsagaṇo ‘‘sumukhasenāpati ca rājā ca luddaputto ca sukhitā niddukkhā ciraṁ jīvantū’’ti thutimakāsi.",
  "atk-s0514a14:319_3": "Tamatthaṁ pakāsento satthā osānagāthamāha –",
  "atk-s0514a14:320_0": "88.",
  "atk-s0514a14:321_0": "‘‘Evaṁ mittavataṁ atthā, sabbe honti padakkhiṇā;",
  "atk-s0514a14:322_0": "Haṁsā yathā dhataraṭṭhā, ñātisaṅghaṁ upāgamu’’nti.",
  "atk-s0514a14:323_0": "Tattha mittavatanti kalyāṇamittasampannānaṁ.",
  "atk-s0514a14:323_1": "Padakkhiṇāti sukhanipphattino vuḍḍhiyuttā.",
  "atk-s0514a14:323_2": "Dhataraṭṭhāti haṁsarājā sumukho raññā ceva luddaputtena cāti dvīhi evaṁ ubhopi te dhataraṭṭhā kalyāṇamittasampannā yathā ñātisaṅghaṁ upāgamuṁ , ñātisaṅghaupagamanasaṅkhāto nesaṁ attho padakkhiṇo jāto, evaṁ aññesampi mittavataṁ atthā padakkhiṇā hontīti.",
  "atk-s0514a14:324_0": "Satthā imaṁ dhammadesanaṁ āharitvā ‘‘na bhikkhave idāneva, pubbepānando mamatthāya jīvitaṁ pariccajī’’ti vatvā jātakaṁ samodhānesi ‘‘tadā nesādo channo ahosi, rājā sāriputto , sumukho ānando, channavuti haṁsasahassā buddhaparisā, haṁsarājā pana ahameva ahosi’’nti.",
  "atk-s0514a14:325_0": "Cūḷahaṁsajātakavaṇṇanā paṭhamā.",
  "atk-s0514a14:327_0": "[534] 2. Mahāhaṁsajātakavaṇṇanā",
  "atk-s0514a14:328_0": "Ete haṁsā pakkamantīti idaṁ satthā veḷuvane viharanto ānandatherassa jīvitapariccāgameva ārabbha kathesi.",
  "atk-s0514a14:328_1": "Vatthu heṭṭhā vuttasadisameva, idha pana satthā atītaṁ āharanto idamāhari.",
  "atk-s0514a14:329_0": "Atīte bārāṇasiyaṁ saṁyamassa nāma bārāṇasirañño khemā nāma aggamahesī ahosi.",
  "atk-s0514a14:329_1": "Tadā bodhisatto navutihaṁsasahassaparivuto cittakūṭe vihāsi.",
  "atk-s0514a14:329_2": "Athekadivasaṁ khemā devī paccūsasamaye supinaṁ addasa.",
  "atk-s0514a14:329_3": "Suvaṇṇavaṇṇā haṁsā āgantvā rājapallaṅke nisīditvā madhurassarena dhammakathaṁ kathesuṁ.",
  "atk-s0514a14:329_4": "Deviyā sādhukāraṁ datvā dhammaṁ suṇantiyā dhammassavanena atittāya eva ratti vibhāyi.",
  "atk-s0514a14:329_5": "Haṁsā dhammaṁ kathetvā sīhapañjarena nikkhamitvā agamaṁsu.",
  "atk-s0514a14:329_6": "Sā vegenuṭṭhāya ‘‘palāyamāne haṁse gaṇhatha gaṇhathā’’ti vatvā hatthaṁ pasārentīyeva pabujjhi.",
  "atk-s0514a14:329_7": "Tassā kathaṁ sutvā paricārikāyo ‘‘kuhiṁ haṁsā’’ti thokaṁ avahasiṁsu.",
  "atk-s0514a14:329_8": "Sā tasmiṁ khaṇe supinabhāvaṁ ñatvā cintesi –",
  "atk-s0514a14:329_9": "‘‘ahaṁ abhūtaṁ na passāmi, addhā imasmiṁ loke suvaṇṇavaṇṇā haṁsā bhavissanti, sace kho pana ‘suvaṇṇahaṁsānaṁ dhammaṁ sotukāmāmhī’ti rājānaṁ vakkhāmi, ‘amhehi suvaṇṇahaṁsā nāma na diṭṭhapubbā, haṁsānañca kathā nāma abhūtāyevā’ti vatvā nirussukko bhavissati, ‘dohaḷo’ti vutte pana yena kenaci upāyena pariyesissati, evaṁ me manoratho samijjhissatī’’ti.",
  "atk-s0514a14:329_10": "Sā gilānālayaṁ dassetvā paricārikānaṁ saññaṁ datvā nipajji.",
  "atk-s0514a14:330_0": "Rājā rājāsane nisinno tassā dassanavelāya taṁ adisvā ‘‘kahaṁ, khemā devī’’ti pucchitvā ‘‘gilānā’’ti sutvā tassā santikaṁ gantvā sayanekadese nisīditvā piṭṭhiṁ parimajjanto ‘‘kiṁ te aphāsuka’’nti pucchi.",
  "atk-s0514a14:330_1": "‘‘Deva aññaṁ aphāsukaṁ natthi, dohaḷo pana me uppanno’’ti.",
  "atk-s0514a14:330_2": "Tena hi ‘‘bhaṇa, devi, yaṁ icchasi, taṁ sīghaṁ te upanāmessāmī’’ti.",
  "atk-s0514a14:330_3": "‘‘Mahārāja, ahamekassa suvaṇṇahaṁsassa samussitasetacchatte rājapallaṅke nisinnassa gandhamālādīhi pūjaṁ katvā sādhukāraṁ dadamānā dhammakathaṁ sotumicchāmi, sace labhāmi, iccetaṁ kusalaṁ, no ce, jīvitaṁ me natthī’’ti.",
  "atk-s0514a14:330_4": "Atha naṁ rājā ‘‘sace manussaloke atthi, labhissasi , mā cintayī’’ti assāsetvā sirigabbhato nikkhamma amaccehi saddhiṁ mantesi –",
  "atk-s0514a14:330_5": "‘‘ambho, khemā devī, ‘suvaṇṇahaṁsassa dhammakathaṁ sotuṁ labhantī jīvissāmi, alabhantiyā me jīvitaṁ natthī’ti vadati, atthi nu kho suvaṇṇavaṇṇā haṁsā’’ti.",
  "atk-s0514a14:330_6": "‘‘Deva amhehi neva diṭṭhapubbā na sutapubbā’’ti.",
  "atk-s0514a14:330_7": "‘‘Ke pana jāneyyu’’nti?",
  "atk-s0514a14:330_8": "‘‘Brāhmaṇā, devā’’ti.",
  "atk-s0514a14:330_9": "Rājā brāhmaṇe pakkosāpetvā sakkāraṁ katvā pucchi –",
  "atk-s0514a14:330_10": "‘‘honti nu kho ācariyā suvaṇṇavaṇṇā haṁsā’’ti?",
  "atk-s0514a14:330_11": "‘‘Āma, mahārāja amhākaṁ mantesumacchā, kakkaṭakā, kacchapā, migā, morā, haṁsāti cha ete tiracchānagatā suvaṇṇavaṇṇā hontīti āgatā, tattha dhataraṭṭhakulahaṁsā nāma paṇḍitā ñāṇasampannā, iti manussehi saddhiṁ satta suvaṇṇavaṇṇā hontī’’ti.",
  "atk-s0514a14:331_0": "Taṁ sutvā rājā attamano hutvā ‘‘kahaṁ nu kho ācariyā dhataraṭṭhahaṁsā vasantī’’ti pucchitvā ‘‘na jānāma, mahārājā’’ti vutte ‘‘atha ke pana jānissantī’’ti vatvā ‘‘luddaputtā’’ti vutte sabbe attano vijite luddake sannipātāpetvā pucchi –",
  "atk-s0514a14:331_1": "‘‘tātā, suvaṇṇavaṇṇā dhataraṭṭhakulahaṁsā nāma kahaṁ vasantī’’ti?",
  "atk-s0514a14:331_2": "Atheko luddo ‘‘himavante kira, deva, cittakūṭapabbateti no kulaparamparāya kathentī’’ti āha.",
  "atk-s0514a14:331_3": "‘‘Jānāsi pana nesaṁ gahaṇūpāya’’nti?",
  "atk-s0514a14:331_4": "‘‘Na jānāmi, devā’’ti.",
  "atk-s0514a14:331_5": "‘‘Ke pana jānissantī’’ti?",
  "atk-s0514a14:331_6": "Brāhmaṇāti.",
  "atk-s0514a14:331_7": "So brāhmaṇapaṇḍite pakkosāpetvā cittakūṭapabbate suvaṇṇavaṇṇānaṁ haṁsānaṁ atthibhāvaṁ ārocetvā ‘‘jānātha nu kho tesaṁ gahaṇūpāya’’nti pucchi.",
  "atk-s0514a14:331_8": "‘‘Mahārāja, kiṁ tehi gantvā gahitehi, upāyena te nagarasamīpaṁ ānetvā gahessāmā’’ti.",
  "atk-s0514a14:331_9": "‘‘Ko pana upāyo’’ti?",
  "atk-s0514a14:331_10": "‘‘Mahārāja, nagarato avidūre uttarena tigāvutamatte tigāvutappamāṇaṁ khemaṁ nāma saraṁ kārāpetvā udakassa pūretvā nānādhaññāni ropetvā pañcavaṇṇapadumasañchannaṁ kārāpetvā ekaṁ paṇḍitaṁ nesādaṁ paṭicchāpetvā manussānaṁ upagantuṁ adatvā catūsu kaṇṇesu ṭhitehi abhayaṁ ghosāpetha, taṁ sutvā nānāsakuṇā dasa disā otarissanti, tepi haṁsā paramparāya tassa sarassa khemabhāvaṁ sutvā āgacchissanti, atha ne vālapāsehi bandhāpetvā gaṇhāpeyyāthā’’ti.",
  "atk-s0514a14:332_0": "Taṁ sutvā rājā tehi vuttapadese vuttappakāraṁ saraṁ kārāpetvā chekaṁ nesādaṁ pakkosāpetvā tassa sahassaṁ dāpetvā ‘‘tvaṁ ito paṭṭhāya attano kammaṁ mā kari, puttadāraṁ te ahaṁ posessāmi, tvaṁ appamatto khemaṁ saraṁ rakkhanto manusse paṭikkamāpetvā catūsu kaṇṇesu abhayaṁ ghosāpetvā āgatāgate sakuṇe mama ācikkheyyāsi, suvaṇṇahaṁsesu āgatesu mahantaṁ sakkāraṁ labhissasī’’ti tamassāsetvā khemaṁ saraṁ paṭicchāpesi.",
  "atk-s0514a14:332_1": "So tato paṭṭhāya raññā vuttanayeneva tattha paṭipajji, ‘‘khemaṁ saraṁ rakkhatī’’ti cassa ‘‘khemanesādo’’tveva nāmaṁ udapādi .",
  "atk-s0514a14:332_2": "Tato paṭṭhāya ca nānappakārā sakuṇā otariṁsu, ‘‘khemaṁ nibbhayaṁ sara’’nti paramparāghosena nānāhaṁsā āgamiṁsu.",
  "atk-s0514a14:332_3": "Paṭhamaṁ tāva tiṇahaṁsā āgamiṁsu, tesaṁ ghosena paṇḍuhaṁsā, tesaṁ ghosena manosilāvaṇṇā haṁsā, tesaṁ ghosena setahaṁsā, tesaṁ ghosena pākahaṁsā āgamiṁsu.",
  "atk-s0514a14:332_4": "Tesu āgatesu khemako rañño ārocesi –",
  "atk-s0514a14:332_5": "‘‘deva, pañcavaṇṇā haṁsā āgantvā sare gocaraṁ gaṇhanti, pākahaṁsānaṁ āgatattā idāni katipāheneva suvaṇṇahaṁsā āgamissanti, mā cintayittha, devā’’ti.",
  "atk-s0514a14:333_0": "Taṁ sutvā rājā ‘‘aññena tattha na gantabbaṁ, yo gacchissati, hatthapādachedanañca gharavilopañca pāpuṇissatī’’ti nagara bheriṁ carāpesi.",
  "atk-s0514a14:333_1": "Tato paṭṭhāya tattha koci na gacchati.",
  "atk-s0514a14:333_2": "Cittakūṭassa panāvidūre kañcanaguhāyaṁpākahaṁsā vasanti, tepi mahabbalā.",
  "atk-s0514a14:333_3": "Dhataraṭṭhakulena saddhiṁ tesaṁ sarīravaṇṇova viseso.",
  "atk-s0514a14:333_4": "Pākahaṁsarañño pana dhītā suvaṇṇavaṇṇā ahosi.",
  "atk-s0514a14:333_5": "So taṁ dhataraṭṭhamahissarassa anurūpāti tassa pādaparicārikaṁ katvā pesesi.",
  "atk-s0514a14:333_6": "Sā tassa piyā ahosi manāpā, teneva ca kāraṇena tāni dve haṁsakulāni aññamaññaṁ vissāsikāni jātāni.",
  "atk-s0514a14:334_0": "Athekadivasaṁ bodhisattassa parivārahaṁsā pākahaṁse pucchiṁsu –",
  "atk-s0514a14:334_1": "‘‘tumhe imesu divasesu kahaṁ gocaraṁ gaṇhathā’’ti?",
  "atk-s0514a14:334_2": "‘‘Mayaṁ bārāṇasito avidūre khemasare gocaraṁ gaṇhāma, tumhe pana kuhiṁ āhiṇḍathā’’ti.",
  "atk-s0514a14:334_3": "‘‘Asukaṁ nāmā’’ti vutte ‘‘kasmā khemasaraṁ na gacchatha, so hi saro ramaṇīyo nānāsakuṇasamākiṇṇo pañcavaṇṇapadumasañchanno nānādhaññaphalasampanno nānappakārabhamaragaṇanikūjito catūsu kaṇṇesu niccaṁ pavattaabhayaghosano, koci naṁ upasaṅkamituṁ samattho nāma natthi, pageva aññaṁ upaddavaṁ kātuṁ, evarūpo so saro’’ti khemasaraṁ vaṇṇayiṁsu.",
  "atk-s0514a14:334_4": "Te tesaṁ vacanaṁ sutvā ‘‘bārāṇasiyā samīpe kira evarūpo khemo nāma saro atthi, pākahaṁsā tattha gantvā gocaraṁ gaṇhanti, tumhepi dhataraṭṭhamahissarassa ārocetha, sace anujānāti, mayampi tattha gantvā gocaraṁ gaṇheyyāmā’’ti sumukhassa kathesuṁ.",
  "atk-s0514a14:334_5": "Sumukho rañño ārocesi.",
  "atk-s0514a14:334_6": "So cintesi –",
  "atk-s0514a14:334_7": "‘‘manussā nāma bahumāyā kharamantā upāyakusalā, bhavitabbamettha kāraṇena, ettakaṁ kālaṁ eso saro natthi, idāni amhākaṁ gahaṇatthāya kato bhavissatī’’ti.",
  "atk-s0514a14:334_8": "So sumukhaṁ āha –",
  "atk-s0514a14:334_9": "‘‘mā vo tattha gamanaṁ ruccatha, na so saro tehi sudhammatāya kato, amhākaṁ gahaṇatthāyeva kato, manussā nāma bahumāyā kharamantā upāyakusalā, tumhe sakeyeva gocare carathā’’ti .",
  "atk-s0514a14:335_0": "Suvaṇṇahaṁsā ‘‘khemaṁ saraṁ gantukāmamhā’’ti dutiyampi tatiyampi sumukhassa ārocesuṁ.",
  "atk-s0514a14:335_1": "So tesaṁ tattha gantukāmataṁ mahāsattassa ārocesi.",
  "atk-s0514a14:335_2": "Atha mahāsatto ‘‘mama ñātakā maṁ nissāya mā kilamantu, tena hi gacchāmā’’ti navutihaṁsasahassaparivuto tattha gantvā gocaraṁ gahetvā haṁsakīḷaṁ kīḷitvā cittakūṭameva paccāgami.",
  "atk-s0514a14:335_3": "Khemako tesaṁ gocaraṁ caritvā gatakāle gantvā tesaṁ āgatabhāvaṁ rañño ārocesi.",
  "atk-s0514a14:335_4": "Rājā tuṭṭhacitto hutvā, ‘‘samma khemaka, ekaṁ vā dve vā haṁse gaṇhituṁ vāyama, mahantaṁ te yasaṁ dassāmī’’ti vatvā paribbayaṁ datvā taṁ uyyojesi.",
  "atk-s0514a14:335_5": "So tattha gantvā cāṭipañjare nisīditvā haṁsānaṁ caraṇaṭṭhānaṁ vīmaṁsi.",
  "atk-s0514a14:335_6": "Bodhisattā nāma nilloluppacārino honti, tasmā mahāsatto otiṇṇaṭṭhānato paṭṭhāya sapadānaṁ sāliṁ khādanto agamāsi.",
  "atk-s0514a14:335_7": "Sesā ito cito ca khādantā vicariṁsu.",
  "atk-s0514a14:336_0": "Atha luddaputto ‘‘ayaṁ haṁso nilloluppacārī, imaṁ bandhituṁ vaṭṭatī’’ti cintetvā punadivase haṁsesu saraṁ anotiṇṇesuyeva cāṭipañjare nisinno taṁ ṭhānaṁ gantvā avidūre pañjare attānaṁ paṭicchādetvā chiddena olokento acchi.",
  "atk-s0514a14:336_1": "Tasmiṁ khaṇe mahāsatto navutihaṁsasahassapurakkhato hiyyo otiṇṇaṭṭhāneyeva otaritvā odhiyaṁ nisīditvā sāliṁ khādanto pāyāsi.",
  "atk-s0514a14:336_2": "Nesādo pañjarachiddena olokento tassa rūpasobhaggappattaṁ attabhāvaṁ disvā ‘‘ayaṁ haṁso sakaṭanābhippamāṇasarīro suvaṇṇavaṇṇo, tīhi rattarājīhi gīvāyaṁ parikkhitto, tisso rājiyo galena otaritvā urantarena gatā, tisso pacchābhāgena nibbijjhitvā gatā, rattakambalasuttasikkāya ṭhapitakañcanakkhandho viya atirocati, iminā etesaṁ raññā bhavitabbaṁ, imameva gaṇhissāmī’’ti cintesi.",
  "atk-s0514a14:336_3": "Haṁsarājāpi bahuṁ gocaraṁ caritvā jalakīḷaṁ kīḷitvā haṁsagaṇaparivuto cittakūṭameva agamāsi.",
  "atk-s0514a14:336_4": "Iminā niyāmeneva pañca divase gocaraṁ gaṇhi.",
  "atk-s0514a14:336_5": "Chaṭṭhe divase khemako kāḷaassavālamayaṁ daḷhaṁ mahārajjuṁ vaṭṭitvā yaṭṭhiyā pāsaṁ katvā ‘‘sve haṁsarājā imasmiṁ okāse otarissatī’’ti tathato ñatvā antoudake yaṭṭhipāsaṁ oḍḍi.",
  "atk-s0514a14:337_0": "Punadivase haṁsarājā otaranto pādaṁ pāse pavesantoyeva otari.",
  "atk-s0514a14:337_1": "Athassa pāso pādaṁ ayapaṭṭakena kaḍḍhanto viya ābandhitvā gaṇhi.",
  "atk-s0514a14:337_2": "So ‘‘chindissāmi na’’nti vegaṁ janetvā kaḍḍhitvā pātesi.",
  "atk-s0514a14:337_3": "Paṭhamavāre suvaṇṇavaṇṇaṁ cammaṁ chijji, dutiyavāre kambalavaṇṇaṁ maṁsaṁ chijji, tatiyavāre nhāru chijji, catutthavāre pana ‘‘pādā chijjeyyuṁ, rañño pana hīnaṅgatā nāma ananucchavikā’’ti na vāyāmaṁ akāsi, balavavedanā ca pavattiṁsu.",
  "atk-s0514a14:337_4": "So cintesi –",
  "atk-s0514a14:337_5": "‘‘sacāhaṁ baddharavaṁ ravissāmi, ñātakā me ñatrastā hutvā gocaraṁ aggahetvā chātajjhattāva palāyantā dubbalattā samudde patissantī’’ti.",
  "atk-s0514a14:337_6": "So vedanaṁ adhivāsetvā pāsavase vattetvā sāliṁ khādanto viya hutvā tesaṁ yāvadatthaṁ caritvā haṁsakīḷaṁ kīḷanakāle mahantena saddena baddharavaṁ ravi.",
  "atk-s0514a14:337_7": "Taṁ sutvā haṁsā maraṇabhayatajjitā vaggavaggā cittakūṭābhimukhā purimanayeneva pakkamiṁsu.",
  "atk-s0514a14:338_0": "Sumukhopi heṭṭhā vuttanayeneva cintetvā vicinitvā tīsupi koṭṭhāsesu mahāsattaṁ adisvā ‘‘addhā tassevedaṁ bhayaṁ uppanna’’nti nivattitvā āgato mahāsattaṁ pāsena baddhaṁ lohitamakkhitaṁ dukkhāturaṁ paṅkapiṭṭhe nipannaṁ disvā ‘‘mā bhāyi, mahārāja, ahaṁ mama jīvitaṁ pariccajitvā tumhe mocessāmī’’ti vadanto otaritvā mahāsattaṁ assāsento paṅkapiṭṭhe nisīdi.",
  "atk-s0514a14:338_1": "Mahāsatto ‘‘navutihaṁsasahassesu maṁ chaḍḍetvā palāyantesu ayaṁ sumukho ekakova āgato, kiṁ nu kho luddaputtassa āgatakāle maṁ chaḍḍetvā palāyissati, udāhu no’’ti vīmaṁsanavasena lohitamakkhito pāsayaṭṭhiyaṁ olambantoyeva tisso gāthā abhāsi –",
  "atk-s0514a14:339_0": "89.",
  "atk-s0514a14:340_0": "‘‘Ete haṁsā pakkamanti, vakkaṅgā bhayameritā;",
  "atk-s0514a14:341_0": "Harittaca hemavaṇṇa, kāmaṁ sumukha pakkama.",
  "atk-s0514a14:342_0": "90.",
  "atk-s0514a14:343_0": "‘‘Ohāya maṁ ñātigaṇā, ekaṁ pāsavasaṁ gataṁ;",
  "atk-s0514a14:344_0": "Anapekkhamānā gacchanti, kiṁ eko avahīyasi.",
  "atk-s0514a14:345_0": "91.",
  "atk-s0514a14:346_0": "‘‘Pateva patataṁ seṭṭha, natthi baddhe sahāyatā;",
  "atk-s0514a14:347_0": "Mā anīghāya hāpesi, kāmaṁ sumukha pakkamā’’ti.",
  "atk-s0514a14:348_0": "Tattha bhayameritāti bhayena eritā bhayaṭṭitā bhayacalitā.",
  "atk-s0514a14:348_1": "Tatiyapade ‘‘harī’’tipi ‘‘hema’’ntipi suvaṇṇasseva nāmaṁ.",
  "atk-s0514a14:348_2": "So ca harittacatāya hemavaṇṇo, tena taṁ evaṁ ālapati.",
  "atk-s0514a14:348_3": "Sumukhāti sundaramukha.",
  "atk-s0514a14:348_4": "Anapekkhamānāti tava ñātakā maṁ anolokentā nirālayā hutvā.",
  "atk-s0514a14:348_5": "Patevāti uppatāhiyeva.",
  "atk-s0514a14:348_6": "Mā anīghāyāti ito gantvā pattabbāya nidukkhabhāvāya vīriyaṁ mā hāpesi.",
  "atk-s0514a14:349_0": "Taṁ sutvā sumukho ‘‘ayaṁ haṁsarājā mama piyamittabhāvaṁ na jānāti, anuppiyabhāṇī mittoti maṁ sallakkheti, sinehabhāvamassa dassessāmī’’ti cintetvā catasso gāthā abhāsi –",
  "atk-s0514a14:350_0": "92.",
  "atk-s0514a14:351_0": "‘‘Nāhaṁ dukkhaparetopi, dhataraṭṭha tuvaṁ jahe;",
  "atk-s0514a14:352_0": "Jīvitaṁ maraṇaṁ vā me, tayā saddhiṁ bhavissati.",
  "atk-s0514a14:353_0": "93.",
  "atk-s0514a14:354_0": "‘‘Nāhaṁ dukkhaparetopi, dhataraṭṭha tuvaṁ jahe;",
  "atk-s0514a14:355_0": "Na maṁ anariyasaṁyutte, kamme yojetumarahasi.",
  "atk-s0514a14:356_0": "94.",
  "atk-s0514a14:357_0": "‘‘Sakumāro sakhātyasmi, sacitte casmi te ṭhito;",
  "atk-s0514a14:358_0": "Ñāto senāpatī tyāhaṁ, haṁsānaṁ pavaruttama.",
  "atk-s0514a14:359_0": "95.",
  "atk-s0514a14:360_0": "‘‘Kathaṁ ahaṁ vikattissaṁ, ñātimajjhe ito gato;",
  "atk-s0514a14:361_0": "Taṁ hitvā patataṁ seṭṭha, kiṁ te vakkhāmito gato;",
  "atk-s0514a14:362_0": "Idha pāṇaṁ cajissāmi, nānariyaṁ kattumussahe’’ti.",
  "atk-s0514a14:363_0": "Tattha nāhanti ahaṁ, mahārāja, kāyikacetasikena dukkhena phuṭṭhopi taṁ na jahāmi.",
  "atk-s0514a14:363_1": "Anariyasaṁyutteti mittadubbhīhi ahirikehi kattabbatāya anariyabhāvena saṁyutte.",
  "atk-s0514a14:363_2": "Kammeti taṁ jahitvā pakkamanakamme.",
  "atk-s0514a14:363_3": "Sakumāroti samānakumāro, ekadivaseneva paṭisandhiṁ gahetvā ekadivase aṇḍakosaṁ padāletvā ekato vaḍḍhitakumāroti attho.",
  "atk-s0514a14:363_4": "Sakhātyasmīti ahaṁ te dakkhiṇakkhisamo piyasahāyo.",
  "atk-s0514a14:363_5": "Sacitteti tava sake citte ahaṁ ṭhito tava vase vattāmi, tayi jīvante jīvāmi, na jīvante na jīvāmīti attho.",
  "atk-s0514a14:363_6": "‘‘Saṁcitte’’tipi pāṭho, tava citte ahaṁ saṇṭhito suṭṭhu ṭhitoti attho.",
  "atk-s0514a14:363_7": "Ñātoti sabbahaṁsānaṁ antare paññāto.",
  "atk-s0514a14:363_8": "Vikattissanti ‘‘kuhiṁ haṁsarājā’’ti pucchito ahaṁ kinti kathessāmi.",
  "atk-s0514a14:363_9": "Kiṁ te vakkhāmīti te tava pavattiṁ pucchante haṁsagaṇe kiṁ vakkhāmi.",
  "atk-s0514a14:364_0": "Evaṁ sumukhena catūhi gāthāhi sīhanāde nadite tassa guṇaṁ pakāsento mahāsatto āha –",
  "atk-s0514a14:365_0": "96.",
  "atk-s0514a14:366_0": "‘‘Eso hi dhammo sumukha, yaṁ tvaṁ ariyapathe ṭhito;",
  "atk-s0514a14:367_0": "Yo bhattāraṁ sakhāraṁ maṁ, na pariccattumussahe.",
  "atk-s0514a14:368_0": "97.",
  "atk-s0514a14:369_0": "‘‘Tañhi me pekkhamānassa, bhayaṁ na tveva jāyati;",
  "atk-s0514a14:370_0": "Adhigacchasi tvaṁ mayhaṁ, evaṁbhūtassa jīvita’’nti.",
  "atk-s0514a14:371_0": "Tattha eso dhammoti esa porāṇakapaṇḍitānaṁ sabhāvo.",
  "atk-s0514a14:371_1": "Bhattāraṁ sakhāraṁ manti sāmikañca sahāyañca maṁ.",
  "atk-s0514a14:371_2": "Bhayanti cittutrāso mayhaṁ na jāyati, cittakūṭapabbate haṁsagaṇamajjhe ṭhito viya homi.",
  "atk-s0514a14:371_3": "Mayhanti mama jīvitaṁ tvaṁ labhāpessasi.",
  "atk-s0514a14:372_0": "Evaṁ tesaṁ kathentānaññeva luddaputto sarapariyante ṭhito haṁse tīhi khandhehi palāyante disvā ‘‘kiṁ nu kho’’ti pāsaṭṭhānaṁ olokento bodhisattaṁ pāsayaṭṭhiyaṁ olambantaṁ disvā sañjātasomanasso kacchaṁ daḷhaṁ bandhitvā muggaraṁ gahetvā kappuṭṭhānaggi viya avattharamāno paṇhiyā akkantakalale uparisīsena gantvā purato patante vegena upasaṅkami.",
  "atk-s0514a14:372_1": "Tamatthaṁ pakāsento satthā āha –",
  "atk-s0514a14:373_0": "98.",
  "atk-s0514a14:374_0": "‘‘Iccevaṁ mantayantānaṁ, ariyānaṁ ariyavuttinaṁ;",
  "atk-s0514a14:375_0": "Daṇḍamādāya nesādo, āpatī turito bhusaṁ.",
  "atk-s0514a14:376_0": "99.",
  "atk-s0514a14:377_0": "‘‘Tamāpatantaṁ disvāna, sumukho atibrūhayi;",
  "atk-s0514a14:378_0": "Aṭṭhāsi purato rañño, haṁso vissāsayaṁ byathaṁ.",
  "atk-s0514a14:379_0": "100.",
  "atk-s0514a14:380_0": "‘‘Mā bhāyi patataṁ seṭṭha, na hi bhāyanti tādisā;",
  "atk-s0514a14:381_0": "Ahaṁ yogaṁ payuñjissaṁ, yuttaṁ dhammūpasañhitaṁ;",
  "atk-s0514a14:382_0": "Tena pariyāpadānena, khippaṁ pāsā pamokkhasī’’ti.",
  "atk-s0514a14:383_0": "Tattha ariyavuttinanti ariyācāre vattamānānaṁ.",
  "atk-s0514a14:383_1": "Bhusanti daḷhaṁ balavaṁ.",
  "atk-s0514a14:383_2": "Atibrūhayīti anantaragāthāya āgataṁ ‘‘mā bhāyī’’ti vacanaṁ vadanto atibrūhesi mahāsaddaṁ nicchāresi.",
  "atk-s0514a14:383_3": "Aṭṭhāsīti sace nesādo rājānaṁ paharissati, ahaṁ pahāraṁ sampaṭicchissāmīti jīvitaṁ pariccajitvā purato aṭṭhāsi.",
  "atk-s0514a14:383_4": "Vissāsayanti vissāsento assāsento.",
  "atk-s0514a14:383_5": "Byathanti byathitaṁ bhītaṁ rājānaṁ ‘‘mā bhāyī’’ti iminā vacanena vissāsento.",
  "atk-s0514a14:383_6": "Tādisāti tumhādisā ñāṇavīriyasampannā.",
  "atk-s0514a14:383_7": "Yoganti ñāṇavīriyayogaṁ.",
  "atk-s0514a14:383_8": "Yuttanti anucchavikaṁ.",
  "atk-s0514a14:383_9": "Dhammūpasañhitanti kāraṇanissitaṁ.",
  "atk-s0514a14:383_10": "Tena pariyāpadānenāti tena mayā payuttena yogena parisuddhena.",
  "atk-s0514a14:383_11": "Pamokkhasīti muccissasi.",
  "atk-s0514a14:384_0": "Evaṁ sumukho mahāsattaṁ assāsetvā luddaputtassa santikaṁ gantvā madhuraṁ mānusiṁ vācaṁ nicchārento, ‘‘samma, tvaṁ konāmosī’’ti pucchitvā ‘‘suvaṇṇavaṇṇahaṁsarāja, ahaṁ khemako nāmā’’ti vutte, ‘‘samma khemaka, ‘tayā oḍḍitavālapāse yo vā so vā haṁso baddho’ti saññaṁ mā kari, navutiyā haṁsasahassānaṁ pavaro dhataraṭṭhahaṁsarājā te pāse baddho, ñāṇasīlācārasampanno saṅgāhakapakkhe ṭhito, na taṁ māretuṁ yutto, ahaṁ tava iminā kattabbakiccaṁ karissāmi, ayampi suvaṇṇavaṇṇo, ahampi tatheva, ahaṁ etassatthāya attano jīvitaṁ pariccajissāmi, sace tvaṁ etassa pattāni gaṇhitukāmosi, mama pattāni gaṇha, athopi cammamaṁsanhāruaṭṭhīnamaññataraṁ gaṇhitukāmosi, mameva sarīrato gaṇha, atha naṁ kīḷāhaṁsaṁ kātukāmosi, maññeva kara, jīvantameva vikkiṇitvā sace dhanaṁ uppādetukāmosi, maṁ jīvantameva vikkiṇitvā dhanaṁ uppādehi, mā etaṁ ñāṇādiguṇasaṁyuttaṁ haṁsarājānaṁ avadhi, sace hi naṁ vadhissasi, nirayādīhi na muccissasī’’ti taṁ nirayādibhayena santajjetvā attano madhurakathaṁ gaṇhāpetvā puna bodhisattassa santikaṁ gantvā taṁ assāsento aṭṭhāsi.",
  "atk-s0514a14:384_1": "Nesādo tassa kathaṁ sutvā ‘‘ayaṁ tiracchānagato samāno manussehipi kātuṁ asakkuṇeyyaṁ evarūpaṁ mittadhammaṁ karoti, manussāpi evaṁ mittadhamme ṭhātuṁ na sakkonti, aho esa ñāṇasampanno madhurakatho dhammiko’’ti sakalasarīraṁ pītisomanassaparipuṇṇaṁ katvā pahaṭṭhalomo daṇḍaṁ chaḍḍetvā sirasi añjaliṁ patiṭṭhapetvā sūriyaṁ namassanto viya sumukhassa guṇaṁ kittento aṭṭhāsi.",
  "atk-s0514a14:384_2": "Tamatthaṁ pakāsento satthā āha –",
  "atk-s0514a14:385_0": "101.",
  "atk-s0514a14:386_0": "‘‘Tassa taṁ vacanaṁ sutvā, sumukhassa subhāsitaṁ;",
  "atk-s0514a14:387_0": "Pahaṭṭhalomo nesādo, añjalissa paṇāmayi.",
  "atk-s0514a14:388_0": "102.",
  "atk-s0514a14:389_0": "‘‘Na me sutaṁ vā diṭṭhaṁ vā, bhāsanto mānusiṁ dijo;",
  "atk-s0514a14:390_0": "Ariyaṁ bruvāno vakkaṅgo, cajanto mānusiṁ giraṁ.",
  "atk-s0514a14:391_0": "103.",
  "atk-s0514a14:392_0": "‘‘Kiṁ nu tāyaṁ dijo hoti, mutto baddhaṁ upāsasi;",
  "atk-s0514a14:393_0": "Ohāya sakuṇā yanti, kiṁ eko avahīyasī’’ti.",
  "atk-s0514a14:394_0": "Tattha añjalissa paṇāmayīti añjaliṁ assa upanāmayi, ‘‘na me’’ti gāthāyassa thutiṁ karoti.",
  "atk-s0514a14:394_1": "Tattha mānusinti manussavācaṁ.",
  "atk-s0514a14:394_2": "Ariyanti sundaraṁ niddosaṁ.",
  "atk-s0514a14:394_3": "Cajantoti vissajjento.",
  "atk-s0514a14:394_4": "Idaṁ vuttaṁ hoti –",
  "atk-s0514a14:394_5": "samma, tvaṁ dijo samāno ajja mayā saddhiṁ mānusiṁ vācaṁ bhāsanto niddosaṁ bruvāno mānusiṁ giraṁ cajanto paccakkhato diṭṭho, ito pubbe pana idaṁ acchariyaṁ mayā neva sutaṁ na diṭṭhanti.",
  "atk-s0514a14:394_6": "Kiṁ nu tāyanti yaṁ etaṁ tvaṁ upāsasi, kiṁ nu te ayaṁ hoti.",
  "atk-s0514a14:395_0": "Evaṁ tuṭṭhacittena nesādena puṭṭho sumukho ‘‘ayaṁ muduko jāto, idānissa bhiyyosomattāya mudubhāvatthaṁ mama guṇaṁ dassesāmī’’ti cintetvā āha –",
  "atk-s0514a14:396_0": "104.",
  "atk-s0514a14:397_0": "‘‘Rājā me so dijāmitta, senāpaccassa kārayiṁ;",
  "atk-s0514a14:398_0": "Tamāpade pariccatuṁ, nussahe vihagādhipaṁ.",
  "atk-s0514a14:399_0": "105.",
  "atk-s0514a14:400_0": "‘‘Mahāgaṇāya bhattā me, mā eko byasanaṁ agā;",
  "atk-s0514a14:401_0": "Tathā taṁ samma nesāda, bhattāyaṁ abhito rame’’ti.",
  "atk-s0514a14:402_0": "Tattha nussaheti na samatthomhi.",
  "atk-s0514a14:402_1": "Mahāgaṇāyāti mahato haṁsagaṇassa.",
  "atk-s0514a14:402_2": "Mā ekoti mādise sevake vijjamāne mā ekako byasanaṁ agā.",
  "atk-s0514a14:402_3": "Tathā tanti yathā ahaṁ vadāmi, tatheva taṁ.",
  "atk-s0514a14:402_4": "Sammāti vayassa.",
  "atk-s0514a14:402_5": "Bhattāyaṁ abhito rameti bhattā ayaṁ mama, ahamassa abhito rame santike ramāmi na ukkaṇṭhāmīti.",
  "atk-s0514a14:403_0": "Nesādo taṁ tassa dhammanissitaṁ madhurakathaṁ sutvā somanassappatto pahaṭṭhalomo ‘‘sacāhaṁ etaṁ sīlādiguṇasaṁyuttaṁ haṁsarājānaṁ vadhissāmi, catūhi apāyehi na muccissāmi, rājā maṁ yadicchati, taṁ karotu, ahametaṁ sumukhassa dāyaṁ katvā vissajjessāmī’’ti cintetvā gāthamāha –",
  "atk-s0514a14:404_0": "106.",
  "atk-s0514a14:405_0": "‘‘Ariyavattasi vakkaṅga, yo piṇḍamapacāyasi;",
  "atk-s0514a14:406_0": "Cajāmi te taṁ bhattāraṁ, gacchathūbho yathāsukha’’nti.",
  "atk-s0514a14:407_0": "Tattha ariyavattasīti mittadhammarakkhaṇasaṅkhātena ācāraariyānaṁ vattena samannāgatosi.",
  "atk-s0514a14:407_1": "Piṇḍamapacāyasīti bhattu santikā laddhaṁ piṇḍaṁ senāpatiṭṭhānaṁ pūjesi.",
  "atk-s0514a14:407_2": "Gacchathūbhoti dvepi janā assumukhe ñātisaṅghe hāsayamānā yathāsukhaṁ gacchathāti.",
  "atk-s0514a14:408_0": "Evaṁ vatvā nesādo muducittena mahāsattaṁ upasaṅkamitvā yaṭṭhiṁ onāmetvā paṅkapiṭṭhe nisīdāpetvā pāsayaṭṭhiyā mocetvā taṁ ukkhipitvā sarato nīharitvā taruṇadabbatiṇapiṭṭhe nisīdāpetvā pāde baddhapāsaṁ saṇikaṁ mocetvā mahāsatte balavasinehaṁ paccupaṭṭhāpetvā mettacittena udakaṁ ādāya lohitaṁ dhovitvā punappunaṁ parimajji, athassa mettānubhāvena sirāya sirā, maṁsena maṁsaṁ, cammena cammaṁ ghaṭitaṁ, pādo pākatiko ahosi, itarena nibbiseso.",
  "atk-s0514a14:408_1": "Bodhisatto sukhappatto hutvā pakatibhāvena nisīdi.",
  "atk-s0514a14:408_2": "Sumukho attānaṁ nissāya rañño sukhitabhāvaṁ disvā sañjātasomanasso cintesi –",
  "atk-s0514a14:408_3": "‘‘iminā amhākaṁ mahāupakāro kato, amhehi etassa kato upakāro nāma natthi, sace esa rājarājamahāmattānaṁ atthāya amhe gaṇhi, tesaṁ santikaṁ netvā bahuṁ dhanaṁ labhissati, sace attano atthāya gaṇhi, amhe vikkiṇitvā dhanaṁ labhissateva, pucchissāmi tāva na’’nti.",
  "atk-s0514a14:408_4": "Atha naṁ upakāraṁ kātukāmatāya pucchanto āha –",
  "atk-s0514a14:409_0": "107.",
  "atk-s0514a14:410_0": "‘‘Sace attappayogena, ohito haṁsapakkhinaṁ;",
  "atk-s0514a14:411_0": "Paṭiggaṇhāma te samma, etaṁ abhayadakkhiṇaṁ.",
  "atk-s0514a14:412_0": "108.",
  "atk-s0514a14:413_0": "‘‘No ce attappayogena, ohito haṁsapakkhinaṁ;",
  "atk-s0514a14:414_0": "Anissaro muñcamamhe, theyyaṁ kayirāsi luddakā’’ti.",
  "atk-s0514a14:415_0": "Tattha saceti, samma nesāda, sace tayā attano payogena attano atthāya haṁsānañceva sesapakkhīnañca pāso ohito.",
  "atk-s0514a14:415_1": "Anissaroti anissaro hutvā amhe muñcanto yenāsi āṇatto, tassasantakaṁ gaṇhanto theyyaṁ kayirāsi.",
  "atk-s0514a14:416_0": "Taṁ sutvā nesādo ‘‘nāhaṁ tumhe attano atthāya gaṇhiṁ, bārāṇasiraññā pana saṁyamena gaṇhāpitomhī’’ti vatvā deviyā diṭṭhasupinakālato paṭṭhāya yāva raññā tesaṁ āgatabhāvaṁ sutvā, ‘‘samma khemaka, ekaṁ vā dve vā haṁse gaṇhituṁ vāyama, mahantaṁ te yasaṁ dassāmī’’ti vatvā paribbayaṁ datvā uyyojitabhāvo, tāva sabbaṁ pavattiṁ ārocesi.",
  "atk-s0514a14:416_1": "Taṁ sutvā sumukho ‘‘iminā nesādena attano jīvitaṁ agaṇetvā amhe vissajjentena dukkaraṁ kataṁ, sace mayaṁ ito cittakūṭaṁ gamissāma, neva dhataraṭṭharañño paññānubhāvo, na mayhaṁ mittadhammo pākaṭo bhavissati, na luddaputto mahantaṁ yasaṁ lacchati, na rājā pañcasu sīlesu patiṭṭhahissati, na deviyā manoratho matthakaṁ pāpuṇissatī’’ti cintetvā , ‘‘samma, evaṁ sante amhe vissajjetuṁ na labhasi, rañño no dassehi, so amhe yathāruciṁ karissatī’’ti imamatthaṁ pakāsento gāthamāha –",
  "atk-s0514a14:417_0": "109.",
  "atk-s0514a14:418_0": "‘‘Yassa tvaṁ bhatako rañño, kāmaṁ tasseva pāpaya;",
  "atk-s0514a14:419_0": "Tattha saṁyamano rājā, yathābhiññaṁ karissatī’’ti.",
  "atk-s0514a14:420_0": "Tattha tassevāti tasseva santikaṁ nehi.",
  "atk-s0514a14:420_1": "Tatthāti tasmiṁ rājanivesane.",
  "atk-s0514a14:420_2": "Yathābhiññanti yathādhippāyaṁ yathāruciṁ.",
  "atk-s0514a14:421_0": "Taṁ sutvā nesādo ‘‘mā vo bhaddante rājadassanaṁ ruccittha, rājāno nāma sappaṭibhayā, kīḷāhaṁse vā vo kareyyuṁ māreyyuṁ vā’’ti āha.",
  "atk-s0514a14:421_1": "Atha naṁ sumukho, ‘‘samma luddaka mā amhākaṁ cintayi, ahaṁ tādisassa kakkhaḷassa dhammakathāya maddavaṁ janesiṁ, rañño kiṁ na janessāmi, rājāno hi paṇḍitā subhāsitadubbhāsitaññu, khippaṁ no rañño santikaṁ nehi, nayanto ca mā bandhanena nayi, pupphapañjare pana nisīdāpetvā nehi, pupphapañjaraṁ karonto dhataraṭṭhassa mahantaṁ setapadumasañchannaṁ, mama khuddakaṁ rattapadumasañchannaṁ katvā dhataraṭṭhaṁ purato, mamaṁ pacchato nīcataraṁ katvā ādāya khippaṁ netvā rañño dassehī’’ti āha.",
  "atk-s0514a14:421_2": "So tassa vacanaṁ sutvā ‘‘sumukho rājānaṁ disvā mama mahantaṁ yasaṁ dātukāmo bhavissatī’’ti sañjātasomanasso mudūhi latāhi pañjare katvā padumehi chādetvā vuttanayeneva te gahetvā agamāsi.",
  "atk-s0514a14:421_3": "Tamatthaṁ pakāsento satthā āha –",
  "atk-s0514a14:422_0": "110.",
  "atk-s0514a14:423_0": "‘‘Iccevaṁ vutto nesādo, hemavaṇṇe harittace;",
  "atk-s0514a14:424_0": "Ubho hatthehi saṅgayha, pañjare ajjhavodahi.",
  "atk-s0514a14:425_0": "111.",
  "atk-s0514a14:426_0": "‘‘Te pañjaragate pakkhī, ubho bhassaravaṇṇine;",
  "atk-s0514a14:427_0": "Sumukhaṁ dhataraṭṭhañca, luddo ādāya pakkamī’’ti.",
  "atk-s0514a14:428_0": "Tattha ajjhavodahīti odahi ṭhapesi. Bhassaravaṇṇineti pabhāsampannavaṇṇe.",
  "atk-s0514a14:429_0": "Evaṁ luddassa te ādāya pakkamanakāle dhataraṭṭho pākahaṁsarājadhītaraṁ attano bhariyaṁ saritvā sumukhaṁ āmantetvā kilesavasena vilapi.",
  "atk-s0514a14:429_1": "Tamatthaṁ pakāsento satthā āha –",
  "atk-s0514a14:430_0": "112.",
  "atk-s0514a14:431_0": "‘‘Harīyamāno dhataraṭṭho, sumukhaṁ etadabravi;",
  "atk-s0514a14:432_0": "Bāḷhaṁ bhāyāmi sumukha, sāmāya lakkhaṇūruyā;",
  "atk-s0514a14:433_0": "Asmākaṁ vadhamaññāya, athattānaṁ vadhissati.",
  "atk-s0514a14:434_0": "113.",
  "atk-s0514a14:435_0": "‘‘Pākahaṁsā ca sumukha, suhemā hemasuttacā;",
  "atk-s0514a14:436_0": "Koñcī samuddatīreva, kapaṇā nūna rucchatī’’ti.",
  "atk-s0514a14:437_0": "Tattha bhāyāmīti maraṇato bhāyāmi.",
  "atk-s0514a14:437_1": "Sāmāyāti suvaṇṇavaṇṇāya.",
  "atk-s0514a14:437_2": "Lakkhaṇūruyāti lakkhaṇasampannaūruyā.",
  "atk-s0514a14:437_3": "Vacamaññāyāti vadhaṁ jānitvā ‘‘mama piyasāmiko mārito’’ti saññī hutvā.",
  "atk-s0514a14:437_4": "Vadhissatīti kiṁ me piyasāmike mate jīvitenāti marissati.",
  "atk-s0514a14:437_5": "Pākahaṁsāti pākahaṁsarājadhītā.",
  "atk-s0514a14:437_6": "Suhemāti evaṁnāmikā.",
  "atk-s0514a14:437_7": "Hemasuttacāti hemasadisasundaratacā.",
  "atk-s0514a14:437_8": "Rucchatīti yathā loṇisaṅkhātaṁ samuddaṁ otaritvā mate patimhi koñcī sakuṇikā kapaṇā rodati, evaṁ nūna sā rodissatīti.",
  "atk-s0514a14:438_0": "Taṁ sutvā sumukho ‘‘ayaṁ haṁsarājā aññe ovadituṁ yutto mātugāmaṁ nissāya kilesavasena vilapati, udakassa ādittakālo viya vatiyā uṭṭhāya kedārakhādanakālo viya ca jāto, yaṁnūnāhaṁ attano balena mātugāmassa dosaṁ pakāsetvā etaṁ saññāpeyya’’nti cintetvā gāthamāha –",
  "atk-s0514a14:439_0": "114.",
  "atk-s0514a14:440_0": "‘‘Evaṁ mahanto lokassa, appameyyo mahāgaṇī;",
  "atk-s0514a14:441_0": "Ekitthimanusoceyya, nayidaṁ paññavatāmiva.",
  "atk-s0514a14:442_0": "115.",
  "atk-s0514a14:443_0": "‘‘Vātova gandhamādeti, ubhayaṁ chekapāpakaṁ;",
  "atk-s0514a14:444_0": "Bālo āmakapakkaṁva, lolo andhova āmisaṁ.",
  "atk-s0514a14:445_0": "116.",
  "atk-s0514a14:446_0": "‘‘Avinicchayaññu atthesu, mandova paṭibhāsi maṁ;",
  "atk-s0514a14:447_0": "Kiccākiccaṁ na jānāsi, sampatto kālapariyāyaṁ.",
  "atk-s0514a14:448_0": "117.",
  "atk-s0514a14:449_0": "‘‘Aḍḍhummatto udīresi, yo seyyā maññasitthiyo;",
  "atk-s0514a14:450_0": "Bahusādhāraṇā hetā, soṇḍānaṁva surāgharaṁ.",
  "atk-s0514a14:451_0": "118.",
  "atk-s0514a14:452_0": "‘‘Māyā cetā marīcī ca, sokā rogā cupaddavā;",
  "atk-s0514a14:453_0": "Kharā ca bandhanā cetā, maccupāsā guhāsayā;",
  "atk-s0514a14:454_0": "Tāsu yo vissase poso, so naresu narādhamo’’ti.",
  "atk-s0514a14:455_0": "Tattha mahantoti mahanto samāno.",
  "atk-s0514a14:455_1": "Lokassāti haṁsalokassa.",
  "atk-s0514a14:455_2": "Appameyyoti guṇehi pametuṁ asakkuṇeyyo.",
  "atk-s0514a14:455_3": "Mahāgaṇīti mahantena gaṇena samannāgato gaṇasatthā.",
  "atk-s0514a14:455_4": "Ekitthinti yaṁ evarūpo bhavaṁ ekaṁ itthiṁ anusoceyya, idaṁ anusocanaṁ na paññavataṁ iva, tenāhaṁ ajja taṁ bāloti maññāmīti adhippāyenevamāha.",
  "atk-s0514a14:456_0": "Ādetīti gaṇhāti.",
  "atk-s0514a14:456_1": "Chekapāpakanti sundarāsundaraṁ.",
  "atk-s0514a14:456_2": "Āmakapakkati āmakañca pakkañca.",
  "atk-s0514a14:456_3": "Loloti rasalolo.",
  "atk-s0514a14:456_4": "Idaṁ vuttaṁ hoti –",
  "atk-s0514a14:456_5": "mahārāja, yathā nāma vāto padumasarādīni paharitvā sugandhampi saṅkāraṭṭhānādīni paharitvā duggandhampīti ubhayaṁ chekapāpakaṁ gandhaṁ ādiyati, yathā ca bālo kumārako ambajambūnaṁ heṭṭhā nisinno hatthaṁ pasāretvā patitapatitaṁ āmakampi pakkampi phalaṁ gahetvā khādati, yathā ca rasalolo andho bhatte upanīte yaṁkiñci samakkhikampi nimmakkhikampi āmisaṁ ādiyati, evaṁ itthiyo nāma kilesavasena aḍḍhampi duggatampi kulīnampi akulīnampi abhirūpampi virūpampi gaṇhanti bhajanti, tādisānaṁ pāpadhammānaṁ itthīnaṁ kiṁkāraṇā vippalapasi, mahārājāti.",
  "atk-s0514a14:457_0": "Atthesūti kāraṇākāraṇesu.",
  "atk-s0514a14:457_1": "Mandoti andhabālo.",
  "atk-s0514a14:457_2": "Paṭibhāsi manti mama upaṭṭhāsi.",
  "atk-s0514a14:457_3": "Kālapariyāyanti evarūpaṁ maraṇakālaṁ patto ‘‘imasmiṁ kāle idaṁ kattabbaṁ, idaṁ nakattabbaṁ, idaṁ vattabbaṁ, idaṁ na vattabba’’nti na jānāsi devāti.",
  "atk-s0514a14:457_4": "Aḍḍhummattoti aḍḍhummattako maññe hutvā.",
  "atk-s0514a14:457_5": "Udīresīti yathā suraṁ pivitvā nātimatto puriso yaṁ vā taṁ vā palapati, evaṁ palapasīti attho.",
  "atk-s0514a14:457_6": "Seyyāti varā uttamā.",
  "atk-s0514a14:458_0": "‘‘Māyā cā’’tiādīsu, deva, itthiyo nāmetā vañcanaṭṭhena māyā, agayhupagaṭṭhena marīcī, sokādīnaṁ paccayattā sokā, rogā, anekappakārā upaddavā, kodhādīhi thaddhabhāveneva kharā.",
  "atk-s0514a14:458_1": "Tā hi nissāya andubandhanādīhi bandhanato bandhanā cetā, itthiyo nāma sarīraguhāsayavaseneva maccu nāma etā, devāti.",
  "atk-s0514a14:458_2": "‘‘Kāmahetu, kāmanidānaṁ, kāmādhikaraṇaṁ, kāmānameva hetu rājāno coraṁ gahetvā’’ti (ma. ni.",
  "atk-s0514a14:458_3": "1.168-169) suttenapesa attho dīpetabbo.",
  "atk-s0514a14:459_0": "Tato dhataraṭṭho mātugāme paṭibaddhacittatāya ‘‘tvaṁ mātugāmassa guṇaṁ na jānāsi, paṇḍitā eva etaṁ jānanti, na hetā garahitabbā’’ti dīpento āha –",
  "atk-s0514a14:460_0": "119.",
  "atk-s0514a14:461_0": "‘‘Yaṁ vuddhehi upaññātaṁ, ko taṁ ninditumarahati;",
  "atk-s0514a14:462_0": "Mahābhūtitthiyo nāma, lokasmiṁ udapajjisuṁ.",
  "atk-s0514a14:463_0": "120.",
  "atk-s0514a14:464_0": "‘‘Khiḍḍā paṇihitā tyāsu, rati tyāsu patiṭṭhitā;",
  "atk-s0514a14:465_0": "Bījāni tyāsu rūhanti, yadidaṁ sattā pajāyare;",
  "atk-s0514a14:466_0": "Tāsu ko nibbide poso, pāṇamāsajja pāṇibhi.",
  "atk-s0514a14:467_0": "121.",
  "atk-s0514a14:468_0": "‘‘Tvameva nañño sumukha, thīnaṁ atthesu yuñjasi;",
  "atk-s0514a14:469_0": "Tassa tyajja bhaye jāte, bhīte na jāyate mati.",
  "atk-s0514a14:470_0": "122.",
  "atk-s0514a14:471_0": "‘‘Sabbo hi saṁsayaṁ patto, bhayaṁ bhīrū titikkhati;",
  "atk-s0514a14:472_0": "Paṇḍitā ca mahantāno, atthe yuñjanti duyyuje.",
  "atk-s0514a14:473_0": "123.",
  "atk-s0514a14:474_0": "‘‘Etadatthāya rājāno, sūramicchanti mantinaṁ;",
  "atk-s0514a14:475_0": "Paṭibāhati yaṁ sūro, āpadaṁ attapariyāyaṁ.",
  "atk-s0514a14:476_0": "124.",
  "atk-s0514a14:477_0": "‘‘Mā no ajja vikantiṁsu, rañño sūdā mahānase;",
  "atk-s0514a14:478_0": "Tathā hi vaṇṇo pattānaṁ, phalaṁ veḷuṁva taṁ vadhi.",
  "atk-s0514a14:479_0": "125.",
  "atk-s0514a14:480_0": "‘‘Muttopi na icchi uḍḍetuṁ, sayaṁ bandhaṁ upāgami;",
  "atk-s0514a14:481_0": "Sopajja saṁsayaṁ patto, atthaṁ gaṇhāhi mā mukha’’nti.",
  "atk-s0514a14:482_0": "Tattha yanti yaṁ mātugāmasaṅkhātaṁ vatthu paññāvuddhehi ñātaṁ, tesameva pākaṭaṁ, na bālānaṁ.",
  "atk-s0514a14:482_1": "Mahābhūtāti mahāguṇā mahānisaṁsā.",
  "atk-s0514a14:482_2": "Udapajjisunti paṭhamakappikakāle itthiliṅgasseva paṭhamaṁ pātubhūtattā paṭhamaṁ nibbattāti attho.",
  "atk-s0514a14:482_3": "Tyāsūti sumukha tāsu itthīsu kāyavacīkhiḍḍā ca paṇihitā ohitā ṭhapitā, kāmaguṇarati ca patiṭṭhitā.",
  "atk-s0514a14:482_4": "Bījānīti buddhapaccekabuddhaariyasāvakacakkavattiādibījāni tāsu ruhanti.",
  "atk-s0514a14:482_5": "Yadidanti ye ete sabbepi sattā.",
  "atk-s0514a14:482_6": "Pajāyareti sabbe tāsaññeva kucchimhi saṁvaddhāti dīpeti.",
  "atk-s0514a14:482_7": "Nibbideti nibbindeyya.",
  "atk-s0514a14:482_8": "Pāṇamāsajja pāṇibhīti attano pāṇehipi tāsaṁ pāṇaṁ āsādetvā attano jīvitaṁ cajantopi tā labhitvā ko nibbindeyyāti attho.",
  "atk-s0514a14:483_0": "Naññoti na añño, sumukha, mayā cittakūṭatale haṁsagaṇamajjhe nisinnena taṁ adisvā ‘‘kahaṁ nu sumukho’’ti vutte ‘‘esa mātugāmaṁ gahetvā kañcanaguhāyaṁ uttamaratiṁ anubhotī’’ti vadanti, evaṁ tvameva thīnaṁ atthesu yuñjasi yuttapayutto hosi, na aññoti attho.",
  "atk-s0514a14:483_1": "Tassa tyajjāti tassa te ajja maraṇabhaye jāte iminā bhītena maraṇabhayena bhīto maññe, ayaṁ mātugāmassa dosadassane nipuṇā mati jāyateti adhippāyenevamāha.",
  "atk-s0514a14:484_0": "Sabbo hīti yo hi koci.",
  "atk-s0514a14:484_1": "Saṁsayaṁ pattoti jīvitasaṁsayappatto.",
  "atk-s0514a14:484_2": "Bhīrūti bhīrū hutvāpi bhayaṁ adhivāseti.",
  "atk-s0514a14:484_3": "Mahantānoti ye pana paṇḍitā ca honti mahante ca ṭhāne ṭhitā mahantāno, te duyyuje atthe yuñjanti ghaṭenti vāyamanti, tasmā ‘‘mā bhāyi, dhīro hohī’’ti taṁ ussāhento evamāha.",
  "atk-s0514a14:484_4": "Āpadanti sāmino āgataṁ āpadaṁ esa sūro paṭibāhati, etadatthāya sūraṁ mantinaṁ icchanti.",
  "atk-s0514a14:484_5": "Attapariyāyanti attano parittāṇampi ca kātuṁ sakkotīti adhippāyo.",
  "atk-s0514a14:485_0": "Vikantiṁsūti chindiṁsu.",
  "atk-s0514a14:485_1": "Idaṁ vuttaṁ hoti –",
  "atk-s0514a14:485_2": "samma sumukha, tvaṁ mayā attano anantare ṭhāne ṭhapito, tasmā yathā ajja rañño sūdā amhe maṁsatthāya na vikantiṁsu, tathā karohi, tādiso hi amhākaṁ pattavaṇṇo.",
  "atk-s0514a14:485_3": "Taṁ vadhīti svāyaṁ vaṇṇo yathā nāma veḷuṁ nissāya jātaṁ phalaṁ veḷumeva vadhati, tathā mā taṁ vadhi, tañca mañca mā vadhīti adhippāyenevamāha.",
  "atk-s0514a14:486_0": "Muttopīti yathāsukhaṁ cittakūṭapabbataṁ gacchāti evaṁ luddaputtena mayā saddhiṁ mutto vissajjito samānopi uḍḍituṁ na icchi.",
  "atk-s0514a14:486_1": "Sayanti rājānaṁ daṭṭhukāmo hutvā sayameva bandhaṁ upagatoti evamidaṁ amhākaṁ bhayaṁ taṁ nissāya āgataṁ.",
  "atk-s0514a14:486_2": "Sopajjāti sopi ajja jīvitasaṁsayaṁ patto.",
  "atk-s0514a14:486_3": "Atthaṁ gaṇhāhi mā mukhanti idāni amhākaṁ muñcanakāraṇaṁ gaṇha, yathā muccāma, tathā vāyama, ‘‘vātova gandhamādetī’’tiādīni vadanto itthigarahatthāya mukhaṁ mā pasārayi.",
  "atk-s0514a14:487_0": "Evaṁ mahāsatto mātugāmaṁ vaṇṇetvā sumukhaṁ appaṭibhāṇaṁ katvā tassa anattamanabhāvaṁ viditvā idāni naṁ paggaṇhanto gāthamāha –",
  "atk-s0514a14:488_0": "126.",
  "atk-s0514a14:489_0": "‘‘So taṁ yogaṁ payuñjassu, yuttaṁ dhammūpasaṁhitaṁ;",
  "atk-s0514a14:490_0": "Tava pariyāpadānena, mama pāṇesanaṁ carā’’ti.",
  "atk-s0514a14:491_0": "Tattha soti, samma sumukha, so tvaṁ.",
  "atk-s0514a14:491_1": "Taṁ yoganti yaṁ pubbe ‘‘ahaṁ yogaṁ payuñjissaṁ, yuttaṁ dhammūpasaṁhita’’nti avacāsi, taṁ idāni payuñjassu.",
  "atk-s0514a14:491_2": "Tava pariyāpadānenāti tava tena yogena parisuddhena.",
  "atk-s0514a14:491_3": "‘‘Pariyodātenā’’tipi pāṭho, parittāṇenāti attho, tayā katattā tava santakena parittāṇena mama jīvitapariyesanaṁ carāti adhippāyo.",
  "atk-s0514a14:492_0": "Atha sumukho ‘‘ayaṁ ativiya maraṇabhayabhīto mama ñāṇabalaṁ na jānāti, rājānaṁ disvā thokaṁ kathaṁ labhitvā jānissāmi, assāsessāmi tāva na’’nti cintetvā gāthamāha –",
  "atk-s0514a14:493_0": "127.",
  "atk-s0514a14:494_0": "‘‘Mā bhāyi patataṁ seṭṭha, na hi bhāyanti tādisā;",
  "atk-s0514a14:495_0": "Ahaṁ yogaṁ payuñjissaṁ, yuttaṁ dhammūpasaṁhitaṁ;",
  "atk-s0514a14:496_0": "Mama pariyāpadānena, khippaṁ pāsā pamokkhasī’’ti.",
  "atk-s0514a14:497_0": "Tattha pāsāti dukkhapāsato.",
  "atk-s0514a14:498_0": "Iti tesaṁ sakuṇabhāsāya kathentānaṁ luddaputto na kiñci aññāsi, kevalaṁ pana te kājenādāya bārāṇasiṁ pāvisi.",
  "atk-s0514a14:498_1": "Acchariyabbhutajātena añjalinā mahājanena anuggacchamāno so rājadvāraṁ patvā attano āgatabhāvaṁ rañño ārocāpesi.",
  "atk-s0514a14:498_2": "Tamatthaṁ pakāsento satthā āha –",
  "atk-s0514a14:499_0": "128.",
  "atk-s0514a14:500_0": "‘‘So luddo haṁsakājena, rājadvāraṁ upāgami;",
  "atk-s0514a14:501_0": "Paṭivedetha maṁ rañño, dhataraṭṭhāyamāgato’’ti.",
  "atk-s0514a14:502_0": "Tattha paṭivedetha manti khemako āgatoti evaṁ maṁ rañño nivedetha.",
  "atk-s0514a14:502_1": "Dhataraṭṭhāyanti ayaṁ dhataraṭṭho āgatoti paṭivedetha.",
  "atk-s0514a14:503_0": "Dovāriko gantvā paṭivedesi.",
  "atk-s0514a14:503_1": "Rājā sañjātasomanasso ‘‘khippaṁ āgacchatū’’ti vatvā amaccagaṇaparivuto samussitasetacchatte rājapallaṅke nisinno khemakaṁ haṁsakājaṁ ādāya mahātalaṁ abhiruḷhaṁ disvā suvaṇṇavaṇṇe haṁse oloketvā ‘‘sampuṇṇo me manoratho’’ti tassa kattabbakiccaṁ amacce āṇāpesi.",
  "atk-s0514a14:503_2": "Tamatthaṁ pakāsento satthā āha –",
  "atk-s0514a14:504_0": "129.",
  "atk-s0514a14:505_0": "‘‘Te disvā puññasaṅkāse, ubho lakkhaṇasammate;",
  "atk-s0514a14:506_0": "Khalu saṁyamano rājā, amacce ajjhabhāsatha.",
  "atk-s0514a14:507_0": "130.",
  "atk-s0514a14:508_0": "‘‘Detha luddassa vatthāni, annaṁ pānañca bhojanaṁ;",
  "atk-s0514a14:509_0": "Kāmaṁkaro hiraññassa, yāvanto esa icchatī’’ti.",
  "atk-s0514a14:510_0": "Tattha puññasaṅkāseti attano puññasadise.",
  "atk-s0514a14:510_1": "Lakkhaṇasammateti seṭṭhasammate abhiññāte.",
  "atk-s0514a14:510_2": "Khalūti nipāto, tassa ‘‘te khalu disvā’’ti purimapadena sambandho.",
  "atk-s0514a14:510_3": "‘‘Dethā’’tiādīni rājā pasannākāraṁ karonto āha.",
  "atk-s0514a14:510_4": "Tattha kāmaṁkaro hiraññassāti hiraññaṁ assa kāmakiriyā atthu.",
  "atk-s0514a14:510_5": "Yāvantoti yattakaṁ esa icchati, tattakaṁ hiraññamassa dethāti attho.",
  "atk-s0514a14:511_0": "Evaṁ pasannākāraṁ kāretvā pītisomanassāsamussahito ‘‘gacchatha naṁ alaṅkaritvā ānethā’’ti āha.",
  "atk-s0514a14:511_1": "Atha naṁ amaccā rājanivesanā otāretvā kappitakesamassuṁ nhātānulittaṁ sabbālaṅkārapaṭimaṇḍitaṁ katvā rañño dassesuṁ.",
  "atk-s0514a14:511_2": "Athassa rājā saṁvacchare satasahassuṭṭhānake dvādasa gāme ājaññayuttaṁ rathaṁ alaṅkatamahāgehañcāti mahantaṁ yasaṁ dāpesi.",
  "atk-s0514a14:511_3": "So mahantaṁ yasaṁ labhitvā attano kammaṁ pakāsetuṁ ‘‘na te, deva, mayā yo vā so vā haṁso ānīto, ayaṁ pana navutiyā haṁsasahassānaṁ rājā dhataraṭṭho nāma, ayaṁ senāpati sumukho nāmā’’ti āha .",
  "atk-s0514a14:511_4": "Atha naṁ rājā ‘‘kathaṁ te, samma, ete gahitā’’ti pucchi.",
  "atk-s0514a14:511_5": "Tamatthaṁ pakāsento satthā āha –",
  "atk-s0514a14:512_0": "131.",
  "atk-s0514a14:513_0": "‘‘Disvā luddaṁ pasannattaṁ, kāsirājā tadabravi;",
  "atk-s0514a14:514_0": "Yadyāyaṁ samma khemaka, puṇṇā haṁsehi tiṭṭhati.",
  "atk-s0514a14:515_0": "132.",
  "atk-s0514a14:516_0": "‘‘Kathaṁ rucimajjhagataṁ, pāsahattho upāgami;",
  "atk-s0514a14:517_0": "Okiṇṇaṁ ñātisaṅghehi, nimmajjhimaṁ kathaṁ gahī’’ti.",
  "atk-s0514a14:518_0": "Tattha pasannattanti pasannabhāvaṁ somanassappattaṁ.",
  "atk-s0514a14:518_1": "Yadyāyanti, samma khemaka, yadi ayaṁ amhākaṁ pokkharaṇī navutihaṁsasahassehi puṇṇā tiṭṭhati.",
  "atk-s0514a14:518_2": "Kathaṁ rucimajjhagatanti evaṁ sante tvaṁ tesaṁ rucīnaṁ piyadassanānaṁ haṁsānaṁ majjhagataṁ etaṁ ñātisaṅghehi okiṇṇaṁ.",
  "atk-s0514a14:518_3": "Nimmajjhimanti neva majjhimaṁ neva kaniṭṭhaṁ uttamaṁ haṁsarājānaṁ kathaṁ pāsahattho upāgami kathaṁ gaṇhīti.",
  "atk-s0514a14:519_0": "So tassa kathento āha –",
  "atk-s0514a14:520_0": "133.",
  "atk-s0514a14:521_0": "‘‘Ajja me sattamā ratti, adanāni upāsato;",
  "atk-s0514a14:522_0": "Padametassa anvesaṁ, appamatto ghaṭassito.",
  "atk-s0514a14:523_0": "134.",
  "atk-s0514a14:524_0": "‘‘Athassa padamaddakkhiṁ, carato adanesanaṁ;",
  "atk-s0514a14:525_0": "Tatthāhaṁ odahiṁ pāsaṁ, evaṁ taṁ dijamaggahi’’nti.",
  "atk-s0514a14:526_0": "Tattha adanānīti ādānāni, gocaraggahaṇaṭṭhānānīti attho, ayameva vā pāṭho.",
  "atk-s0514a14:526_1": "Upāsatoti upagacchantassa.",
  "atk-s0514a14:526_2": "Padanti gocarabhūmiyaṁ akkantapadaṁ.",
  "atk-s0514a14:526_3": "Ghaṭassitoti cāṭipañjare nissito hutvā.",
  "atk-s0514a14:526_4": "Athassāti atha chaṭṭhe divase etassa adanesanaṁ carantassa padaṁ addakkhiṁ.",
  "atk-s0514a14:526_5": "Evaṁ tanti evaṁ taṁ dijaṁ aggahinti sabbaṁ gahitopāyaṁ ācikkhi.",
  "atk-s0514a14:527_0": "Taṁ sutvā rājā ‘‘ayaṁ dvāre ṭhatvā paṭivedentopi dhataraṭṭhassevāgamanaṁ paṭivedesi, idānipi etaṁ ekameva gaṇhinti vadati, kiṁ nu kho ettha kāraṇa’’nti cintetvā gāthamāha –",
  "atk-s0514a14:528_0": "135.",
  "atk-s0514a14:529_0": "‘‘Ludda dve ime sakuṇā, atha ekoti bhāsasi;",
  "atk-s0514a14:530_0": "Cittaṁ nu te vipariyattaṁ, adu kiṁ nu jigīsasī’’ti.",
  "atk-s0514a14:531_0": "Tattha vipariyattanti vipallatthaṁ.",
  "atk-s0514a14:531_1": "Adu kiṁ nu jigīsasīti udāhu kiṁ nu cintesi, kiṁ itaraṁ gahetvā aññassa dātukāmo hutvā cintesīti pucchati.",
  "atk-s0514a14:532_0": "Tato luddo ‘‘na me, deva, cittaṁ vipallatthaṁ, nāpi ahaṁ itaraṁ aññassa dātukāmo, apica kho pana mayā ohite pāse ekova baddho’’ti āvi karonto āha –",
  "atk-s0514a14:533_0": "136.",
  "atk-s0514a14:534_0": "‘‘Yassa lohitakā tālā, tapanīyanibhā subhā;",
  "atk-s0514a14:535_0": "Uraṁ saṁhacca tiṭṭhanti, so me bandhaṁ upāgami.",
  "atk-s0514a14:536_0": "137.",
  "atk-s0514a14:537_0": "‘‘Athāyaṁ bhassaro pakkhī, abaddho baddhamāturaṁ;",
  "atk-s0514a14:538_0": "Ariyaṁ bruvāno aṭṭhāsi, cajanto mānusiṁ gira’’nti.",
  "atk-s0514a14:539_0": "Tattha lohitakāti rattavaṇṇā.",
  "atk-s0514a14:539_1": "Lātāti rājiyo.",
  "atk-s0514a14:539_2": "Uraṁ saṁhaccāti uraṁ āhacca.",
  "atk-s0514a14:539_3": "Idaṁ vuttaṁ hoti –",
  "atk-s0514a14:539_4": "mahārāja, yassetā rattasuvaṇṇasappaṭibhāgā tisso lohitakā rājiyo gīvaṁ parikkhipitvā uraṁ āhacca tiṭṭhanti, so ekova mama pāse bandhaṁ upāgatoti.",
  "atk-s0514a14:539_5": "Bhassaroti parisuddho pabhāsampanno.",
  "atk-s0514a14:539_6": "Āturanti gilānaṁ dukkhitaṁ aṭṭhāsīti.",
  "atk-s0514a14:540_0": "Atha dhataraṭṭhassa baddhabhāvaṁ ñatvā nivattitvā etaṁ samassāsetvā mamāgamanakāle ca paccuggamanaṁ katvā ākāseyeva mayā saddhiṁ madhurapaṭisanthāraṁ katvā manussabhāsāya dhataraṭṭhassa guṇaṁ kathento aṭṭhāsi, mama hadayaṁ mudukaṁ katvā puna etasseva purato aṭṭhāsi.",
  "atk-s0514a14:540_1": "Athāhaṁ, deva, sumukhassa subhāsitaṁ sutvā pasannacitto dhataraṭṭhaṁ vissajjesiṁ, iti dhataraṭṭhassa pāsato mokkho, ime haṁse ādāya mama idhāgamanañca sumukheneva katanti.",
  "atk-s0514a14:540_2": "Evaṁ so sumukhassa guṇakathaṁ kathesi.",
  "atk-s0514a14:540_3": "Taṁ sutvā rājā sumukhassa dhammakathaṁ sotukāmo ahosi.",
  "atk-s0514a14:540_4": "Luddaputtassa sakkāraṁ karontasseva sūriyo atthaṅgato, dīpā pajjalitā, bahū khattiyādayo sannipatitā, khemā devīpi vividhanāṭakaparivārā rañño dakkhiṇapasse nisīdi.",
  "atk-s0514a14:540_5": "Tasmiṁ khaṇe rājā sumukhaṁ kathāpetukāmo gāthamāha –",
  "atk-s0514a14:541_0": "138.",
  "atk-s0514a14:542_0": "‘‘Atha kiṁ dāni sumukha, hanuṁ saṁhacca tiṭṭhasi;",
  "atk-s0514a14:543_0": "Adu me parisaṁ patto, bhayā bhīto na bhāsasī’’ti.",
  "atk-s0514a14:544_0": "Tattha hanuṁ saṁhaccāti madhurakatho kira tvaṁ, atha kasmā idāni mukhaṁ pidhāya tiṭṭhasi.",
  "atk-s0514a14:544_1": "Adūti kacci.",
  "atk-s0514a14:544_2": "Bhayā bhītoti parisasārajjabhayena bhīto hutvā.",
  "atk-s0514a14:545_0": "Taṁ sutvā sumukho abhītabhāvaṁ dassento gāthamāha –",
  "atk-s0514a14:546_0": "139.",
  "atk-s0514a14:547_0": "‘‘Nāhaṁ kāsipati bhīto, ogayha parisaṁ tava;",
  "atk-s0514a14:548_0": "Nāhaṁ bhayā na bhāsissaṁ, vākyaṁ atthasmiṁ tādise’’ti.",
  "atk-s0514a14:549_0": "Tattha tādiseti apica kho pana tathārūpe atthe uppanne vākyaṁ bhāsissāmīti vacanokāsaṁ olokento nisinnomhīti attho.",
  "atk-s0514a14:550_0": "Taṁ sutvā rājā tassa kathaṁ vaḍḍhetukāmatāya parihāsaṁ karonto āha –",
  "atk-s0514a14:551_0": "140.",
  "atk-s0514a14:552_0": "‘‘Na te abhisaraṁ passe, na rathe napi pattike;",
  "atk-s0514a14:553_0": "Nāssa cammaṁva kīṭaṁ vā, vammite ca dhanuggahe.",
  "atk-s0514a14:554_0": "141.",
  "atk-s0514a14:555_0": "‘‘Na hiraññaṁ suvaṇṇaṁ vā, nagaraṁ vā sumāpitaṁ;",
  "atk-s0514a14:556_0": "Okiṇṇaparikhaṁ duggaṁ, daḷhamaṭṭālakoṭṭhakaṁ;",
  "atk-s0514a14:557_0": "Yattha paviṭṭho sumukha, bhāyitabbaṁ na bhāyasī’’ti.",
  "atk-s0514a14:558_0": "Tattha abhisaranti rakkhaṇatthāya parivāretvā ṭhitaṁ āvudhahatthaṁ parisaṁ te na passāmi.",
  "atk-s0514a14:558_1": "Nāssāti ettha assāti nipātamattaṁ.",
  "atk-s0514a14:558_2": "Cammanti saraparittāṇacammaṁ.",
  "atk-s0514a14:558_3": "Kīṭanti kīṭaṁ cāṭikapālādi vuccati.",
  "atk-s0514a14:558_4": "Cāṭikapālahatthāpi te santike natthīti dīpeti.",
  "atk-s0514a14:558_5": "Vammiteti cammasannaddhe.",
  "atk-s0514a14:558_6": "Na hiraññanti yaṁ nissāya na bhāyasi, taṁ hiraññampi te na passāmi.",
  "atk-s0514a14:559_0": "Evaṁ raññā ‘‘kiṁ te abhāyanakāraṇa’’nti vutte taṁ kathento āha –",
  "atk-s0514a14:560_0": "142.",
  "atk-s0514a14:561_0": "‘‘Na me abhisarenattho, nagarena dhanena vā;",
  "atk-s0514a14:562_0": "Apathena pathaṁ yāma, antalikkhecarā mayaṁ.",
  "atk-s0514a14:563_0": "143.",
  "atk-s0514a14:564_0": "‘‘Sutā ca paṇḍitā tyamhā, nipuṇā catthacintakā;",
  "atk-s0514a14:565_0": "Bhāsematthavatiṁ vācaṁ, sacce cassa patiṭṭhito.",
  "atk-s0514a14:566_0": "144.",
  "atk-s0514a14:567_0": "‘‘Kiñca tuyhaṁ asaccassa, anariyassa karissati;",
  "atk-s0514a14:568_0": "Musāvādissa luddassa, bhaṇitampi subhāsita’’nti.",
  "atk-s0514a14:569_0": "Tattha abhisarenāti ārakkhaparivārena.",
  "atk-s0514a14:569_1": "Atthoti etena mama kiccaṁ natthi. Kasmā?",
  "atk-s0514a14:569_2": "Yasmā apathena tumhādisānaṁ amaggena pathaṁ māpetvā yāma, ākāsacārino mayanti.",
  "atk-s0514a14:569_3": "Paṇḍitā tyamhāti paṇḍitāti tayā sutāmhā, teneva kāraṇena amhākaṁ santikā dhammaṁ sotukāmo kira no gāhāpesi.",
  "atk-s0514a14:569_4": "Sacce cassāti sace pana tvaṁ sacce patiṭṭhito assa, atthavatiṁ kāraṇanissitaṁ vācaṁ bhāseyyāma.",
  "atk-s0514a14:569_5": "Asaccassāti vacīsaccarahitassa tava subhāsitaṁ muṇḍassa dantasūci viya kiṁ karissati.",
  "atk-s0514a14:570_0": "Taṁ sutvā rājā ‘‘kasmā maṁ musāvādī anariyoti vadasi, kiṁ mayā kata’’nti āha.",
  "atk-s0514a14:570_1": "Atha naṁ sumukho ‘‘tena hi, mahārāja, suṇāhī’’ti vatvā āha –",
  "atk-s0514a14:571_0": "145.",
  "atk-s0514a14:572_0": "‘‘Taṁ brāhmaṇānaṁ vacanā, imaṁ khemamakārayi;",
  "atk-s0514a14:573_0": "Abhayañca tayā ghuṭṭhaṁ, imāyo dasadhā disā.",
  "atk-s0514a14:574_0": "146.",
  "atk-s0514a14:575_0": "‘‘Ogayha te pokkharaṇiṁ, vippasannodakaṁ suciṁ;",
  "atk-s0514a14:576_0": "Pahūtaṁ cādanaṁ tattha, ahiṁsā cettha pakkhinaṁ.",
  "atk-s0514a14:577_0": "147.",
  "atk-s0514a14:578_0": "‘‘Idaṁ sutvāna nigghosaṁ, āgatamha tavantike;",
  "atk-s0514a14:579_0": "Te te baddhasma pāsena, etaṁ te bhāsitaṁ musā.",
  "atk-s0514a14:580_0": "148.",
  "atk-s0514a14:581_0": "‘‘Musāvādaṁ purakkhatvā, icchālobhañca pāpakaṁ;",
  "atk-s0514a14:582_0": "Ubhosandhimatikkamma, asātaṁ upapajjatī’’ti.",
  "atk-s0514a14:583_0": "Tattha tanti tvaṁ.",
  "atk-s0514a14:583_1": "Khemanti evaṁnāmikaṁ pokkharaṇiṁ.",
  "atk-s0514a14:583_2": "Ghuṭṭhanti catūsu kaṇṇesu ṭhatvā ghosāpitaṁ.",
  "atk-s0514a14:583_3": "Dasadhāti imāsu dasadhā ṭhitāsu disāsu tayā abhayaṁ ghuṭṭhaṁ.",
  "atk-s0514a14:583_4": "Ogayhāti ogāhetvā āgatānaṁ santikā.",
  "atk-s0514a14:583_5": "Pahūtaṁ cādananti pahūtañca padumapupphasāliādikaṁ adanaṁ.",
  "atk-s0514a14:583_6": "Idaṁ sutvānāti tesaṁ taṁ pokkharaṇiṁ ogāhetvā āgatānaṁ santikā idaṁ abhayaṁ sutvā tavantike tava samīpe tayā kāritapokkharaṇiṁ āgatāmhāti attho.",
  "atk-s0514a14:583_7": "Te teti te mayaṁ tava pāsena baddhā.",
  "atk-s0514a14:583_8": "Purakkhatvāti purato katvā .",
  "atk-s0514a14:583_9": "Icchālobhanti icchāsaṅkhātaṁ pāpakaṁ lobhaṁ.",
  "atk-s0514a14:583_10": "Ubhosandhinti ubhayaṁ devaloke ca manussaloke ca paṭisandhiṁ ime pāpadhamme purato katvā caranto puggalo sugatipaṭisandhiṁ atikkamitvā asātaṁ nirayaṁ upapajjatīti.",
  "atk-s0514a14:584_0": "Evaṁ parisamajjheyeva rājānaṁ lajjāpesi.",
  "atk-s0514a14:584_1": "Atha naṁ rājā ‘‘nāhaṁ, sumukha, tumhe māretvā maṁsaṁ khāditukāmo gaṇhāpesiṁ, paṇḍitabhāvaṁ pana vo sutvā subhāsitaṁ sotukāmo gaṇhāpesi’’nti pakāsento āha –",
  "atk-s0514a14:585_0": "149.",
  "atk-s0514a14:586_0": "‘‘Nāparajjhāma sumukha, napi lobhāva maggahiṁ;",
  "atk-s0514a14:587_0": "Sutā ca paṇḍitātyattha, nipuṇā atthacintakā.",
  "atk-s0514a14:588_0": "150.",
  "atk-s0514a14:589_0": "‘‘Appevatthavatiṁ vācaṁ, byāhareyyuṁ idhāgatā;",
  "atk-s0514a14:590_0": "Tathā taṁ samma nesādo, vutto sumukha maggahī’’ti.",
  "atk-s0514a14:591_0": "Tattha nāparajjhāmāti mārento aparajjhati nāma, mayaṁ na mārema.",
  "atk-s0514a14:591_1": "Lobhāva maggahinti maṁsaṁ khāditukāmo hutvā lobhāva tumhe nāhaṁ aggahiṁ.",
  "atk-s0514a14:591_2": "Paṇḍitātyatthāti paṇḍitāti sutā attha.",
  "atk-s0514a14:591_3": "Atthacintakāti paṭicchannānaṁ atthānaṁ cintakā.",
  "atk-s0514a14:591_4": "Atthavatinti kāraṇanissitaṁ.",
  "atk-s0514a14:591_5": "Tathāti tena kāraṇena.",
  "atk-s0514a14:591_6": "Vuttoti mayā vutto hutvā.",
  "atk-s0514a14:591_7": "Sumukha, maggahīti, sumukhāti ālapati, ma-kāro padasandhikaro.",
  "atk-s0514a14:591_8": "Aggahīti dhammaṁ desetuṁ tumhe gaṇhi.",
  "atk-s0514a14:592_0": "Taṁ sutvā sumukho ‘‘subhāsitaṁ sotukāmena ayuttaṁ te kataṁ, mahārājā’’ti vatvā āha –",
  "atk-s0514a14:593_0": "151.",
  "atk-s0514a14:594_0": "‘‘Neva bhītā kāsipati, upanītasmiṁ jīvite;",
  "atk-s0514a14:595_0": "Bhāsematthavatiṁ vācaṁ, sampattā kālapariyāyaṁ.",
  "atk-s0514a14:596_0": "152.",
  "atk-s0514a14:597_0": "‘‘Yo migena migaṁ hanti, pakkhiṁ vā pana pakkhinā;",
  "atk-s0514a14:598_0": "Sutena vā sutaṁ kiṇyā, kiṁ anariyataraṁ tato.",
  "atk-s0514a14:599_0": "153.",
  "atk-s0514a14:600_0": "‘‘Yo cāriyarudaṁ bhāse, anariyadhammavassito;",
  "atk-s0514a14:601_0": "Ubho so dhaṁsate lokā, idha ceva parattha ca.",
  "atk-s0514a14:602_0": "154.",
  "atk-s0514a14:603_0": "‘‘Na majjetha yasaṁ patto, na byādhe pattasaṁsayaṁ;",
  "atk-s0514a14:604_0": "Vāyametheva kiccesu, saṁvare vivarāni ca.",
  "atk-s0514a14:605_0": "155.",
  "atk-s0514a14:606_0": "‘‘Ye vuddhā abbhatikkantā, sampattā kālapariyāyaṁ;",
  "atk-s0514a14:607_0": "Idha dhammaṁ caritvāna, evaṁte tidivaṁ gatā.",
  "atk-s0514a14:608_0": "156.",
  "atk-s0514a14:609_0": "‘‘Idaṁ sutvā kāsipati, dhammamattani pālaya;",
  "atk-s0514a14:610_0": "Dhataraṭṭhañca muñcāhi, haṁsānaṁ pavaruttama’’nti.",
  "atk-s0514a14:611_0": "Tattha upanītasminti maraṇasantikaṁ upanīte.",
  "atk-s0514a14:611_1": "Kālapariyāyanti maraṇakālavāraṁ sampattā samānā na bhāsissāma.",
  "atk-s0514a14:611_2": "Na hi dhammakathikaṁ bandhitvā maraṇabhayena tajjetvā dhammaṁ suṇanti, ayuttaṁ te katanti.",
  "atk-s0514a14:611_3": "Migenāti suṭṭhu sikkhāpitena dīpakamigena.",
  "atk-s0514a14:611_4": "Hantīti hanati.",
  "atk-s0514a14:611_5": "Pakkhināti dīpakapakkhinā.",
  "atk-s0514a14:611_6": "Sutenāti khemaṁ nibbhayanti vissutena dīpakamigapakkhisadisena padumasarena.",
  "atk-s0514a14:611_7": "Sutanti ‘‘paṇḍito citrakathī’’ti evaṁ sutaṁ dhammakathikaṁ.",
  "atk-s0514a14:611_8": "Kiṇyāti ‘‘dhammaṁ sossāmī’’ti pāsabandhanena yo kiṇeyya hiṁseyya bādheyya.",
  "atk-s0514a14:611_9": "Tatoti tesaṁ kiriyato uttari aññaṁ anariyataraṁ nāma kimatthi.",
  "atk-s0514a14:612_0": "Ariyarudanti mukhena ariyavacanaṁ sundaravacanaṁ bhāsati.",
  "atk-s0514a14:612_1": "Anariyadhammavassitoti kammena anariyadhammaṁ avassito.",
  "atk-s0514a14:612_2": "Ubhoti devalokā ca manussalokā cāti ubhayamhā.",
  "atk-s0514a14:612_3": "Idha cevāti idha uppannopi parattha uppannopi evarūpo dvīhi sugatilokehi dhaṁsitvā nirayameva upapajjati.",
  "atk-s0514a14:612_4": "Pattasaṁsayanti jīvitasaṁsayamāpannampi dukkhaṁ patvā na kilameyya.",
  "atk-s0514a14:612_5": "Saṁvare vivarāni cāti attano chiddāni dvārāni saṁvareyya pidaheyya.",
  "atk-s0514a14:612_6": "Vuddhāti guṇavuddhā paṇḍitā.",
  "atk-s0514a14:612_7": "Abbhatikkantāti imaṁ manussalokaṁ atikkantā.",
  "atk-s0514a14:612_8": "Kālapariyāyanti maraṇakālapariyāyaṁ pattā hutvā.",
  "atk-s0514a14:612_9": "Evaṁteti evaṁ ete.",
  "atk-s0514a14:612_10": "Idanti idaṁ mayā vuttaṁ atthanissitaṁ vacanaṁ.",
  "atk-s0514a14:612_11": "Dhammanti paveṇiyadhammampi sucaritadhammampi.",
  "atk-s0514a14:613_0": "Taṁ sutvā rājā āha –",
  "atk-s0514a14:614_0": "157.",
  "atk-s0514a14:615_0": "‘‘Āharantudakaṁ pajjaṁ, āsanañca mahārahaṁ;",
  "atk-s0514a14:616_0": "Pañjarato pamokkhāmi, dhataraṭṭhaṁ yasassinaṁ.",
  "atk-s0514a14:617_0": "158.",
  "atk-s0514a14:618_0": "‘‘Tañca senāpatiṁ dhīraṁ, nipuṇaṁ atthacintakaṁ;",
  "atk-s0514a14:619_0": "Yo sukhe sukhito rañño, dukkhite hoti dukkhito.",
  "atk-s0514a14:620_0": "159.",
  "atk-s0514a14:621_0": "‘‘Ediso kho arahati, piṇḍamasnātu bhattuno;",
  "atk-s0514a14:622_0": "Yathāyaṁ sumukho rañño, pāṇasādhāraṇo sakhā’’ti.",
  "atk-s0514a14:623_0": "Tattha udakanti pādadhovanaṁ. Pajjanti pādabbhañjanaṁ. Sukheti sukhamhi sati.",
  "atk-s0514a14:624_0": "Rañño vacanaṁ sutvā tesaṁ āsanāni āharitvā tattha nisinnānaṁ gandhodakena pāde dhovitvā satapākena telena abbhañjiṁsu.",
  "atk-s0514a14:624_1": "Tamatthaṁ pakāsento satthā āha –",
  "atk-s0514a14:625_0": "160.",
  "atk-s0514a14:626_0": "‘‘Pīṭhañca sabbasovaṇṇaṁ, aṭṭhapādaṁ manoramaṁ;",
  "atk-s0514a14:627_0": "Maṭṭhaṁ kāsikamatthannaṁ, dhataraṭṭho upāvisi.",
  "atk-s0514a14:628_0": "161.",
  "atk-s0514a14:629_0": "‘‘Kocchañca sabbasovaṇṇaṁ, veyyagghaparisibbitaṁ;",
  "atk-s0514a14:630_0": "Sumukho ajjhupāvekkhi, dhataraṭṭhassanantarā.",
  "atk-s0514a14:631_0": "162.",
  "atk-s0514a14:632_0": "‘‘Tesaṁ kañcanapattahi, puthū ādāya kāsiyo;",
  "atk-s0514a14:633_0": "Haṁsānaṁ abhihāresu, aggarañño pavāsita’’nti.",
  "atk-s0514a14:634_0": "Tattha maṭṭhanti karaṇapariniṭṭhitaṁ.",
  "atk-s0514a14:634_1": "Kāsikamatthannanti kāsikavatthena atthataṁ.",
  "atk-s0514a14:634_2": "Kocchanti majjhe saṁkhittaṁ.",
  "atk-s0514a14:634_3": "Veyyagghaparisibbitanti byagghacammaparisibbitaṁ maṅgaladivase aggamahesiyā nisinnapīṭhaṁ.",
  "atk-s0514a14:634_4": "Kañcanapattehīti suvaṇṇabhājanehi.",
  "atk-s0514a14:634_5": "Puthūti bahū janā.",
  "atk-s0514a14:634_6": "Kāsiyoti kāsiraṭṭhavāsino.",
  "atk-s0514a14:634_7": "Abhihāresunti upanāmesuṁ.",
  "atk-s0514a14:634_8": "Aggarañño pavāsitanti aṭṭhasatapalasuvaṇṇapātiparikkhittaṁ haṁsarañño paṇṇākāratthāya kāsiraññā pesitaṁ nānaggarasabhojanaṁ.",
  "atk-s0514a14:635_0": "Evaṁ upanīte pana tasmiṁ kāsirājā tesaṁ sampaggahatthaṁ sayaṁ suvaṇṇapātiṁ gahetvā upanāmesi.",
  "atk-s0514a14:635_1": "Te tato madhulāje khāditvā madhurodakañca piviṁsu.",
  "atk-s0514a14:635_2": "Atha mahāsatto rañño abhihārañca pasādañca disvā paṭisanthāramakāsi.",
  "atk-s0514a14:635_3": "Tamatthaṁ pakāsento satthā āha –",
  "atk-s0514a14:636_0": "163.",
  "atk-s0514a14:637_0": "‘‘Disvā abhihaṭaṁ aggaṁ, kāsirājena pesitaṁ;",
  "atk-s0514a14:638_0": "Kusalo khattadhammānaṁ, tato pucchi anantarā.",
  "atk-s0514a14:639_0": "164.",
  "atk-s0514a14:640_0": "‘‘Kaccinnu bhoto kusalaṁ, kacci bhoto anāmayaṁ;",
  "atk-s0514a14:641_0": "Kacci raṭṭhamidaṁ phītaṁ, dhammena manusāsasi.",
  "atk-s0514a14:642_0": "165.",
  "atk-s0514a14:643_0": "‘‘Kusalañceva me haṁsa, atho haṁsa anāmayaṁ;",
  "atk-s0514a14:644_0": "Atho raṭṭhamidaṁ phītaṁ, dhammena manusāsahaṁ.",
  "atk-s0514a14:645_0": "166.",
  "atk-s0514a14:646_0": "‘‘Kacci bhoto amaccesu, doso koci na vijjati;",
  "atk-s0514a14:647_0": "Kacci ca te tavatthesu, nāvakaṅkhanti jīvitaṁ.",
  "atk-s0514a14:648_0": "167.",
  "atk-s0514a14:649_0": "‘‘Athopi me amaccesu, doso koci na vijjati;",
  "atk-s0514a14:650_0": "Athopi te mamatthesu, nāvakaṅkhanti jīvitaṁ.",
  "atk-s0514a14:651_0": "168.",
  "atk-s0514a14:652_0": "‘‘Kacci te sādisī bhariyā, assavā piyabhāṇinī;",
  "atk-s0514a14:653_0": "Puttarūpayasūpetā, tava chandavasānugā.",
  "atk-s0514a14:654_0": "169.",
  "atk-s0514a14:655_0": "‘‘Atho me sādisī bhariyā, assavā piyabhāṇinī;",
  "atk-s0514a14:656_0": "Puttarūpayasūpetā, mama chandavasānugā.",
  "atk-s0514a14:657_0": "170.",
  "atk-s0514a14:658_0": "‘‘Kacci raṭṭhaṁ anuppīḷaṁ, akutociupaddavaṁ;",
  "atk-s0514a14:659_0": "Asāhasena dhammena, samena manusāsasi.",
  "atk-s0514a14:660_0": "171.",
  "atk-s0514a14:661_0": "‘‘Atho raṭṭhaṁ anuppīḷaṁ, akutociupaddavaṁ;",
  "atk-s0514a14:662_0": "Asāhasena dhammena, samena manusāsahaṁ.",
  "atk-s0514a14:663_0": "172.",
  "atk-s0514a14:664_0": "‘‘Kacci santo apacitā, asanto parivajjitā;",
  "atk-s0514a14:665_0": "No ce dhammaṁ niraṁkatvā, adhammamanuvattasi.",
  "atk-s0514a14:666_0": "173.",
  "atk-s0514a14:667_0": "‘‘Santo ca me apacitā, asanto parivajjitā;",
  "atk-s0514a14:668_0": "Dhammamevānuvattāmi, adhammo me niraṁkato.",
  "atk-s0514a14:669_0": "174.",
  "atk-s0514a14:670_0": "‘‘Kacci nānāgataṁ dīghaṁ, samavekkhasi khattiya;",
  "atk-s0514a14:671_0": "Kaccimatto madanīye, paralokaṁ na santasi.",
  "atk-s0514a14:672_0": "175.",
  "atk-s0514a14:673_0": "‘‘Nāhaṁ anāgataṁ dīghaṁ, samavekkhāmi pakkhima;",
  "atk-s0514a14:674_0": "Ṭhito dasasu dhammesu, paralokaṁ na santase.",
  "atk-s0514a14:675_0": "176.",
  "atk-s0514a14:676_0": "‘‘Dānaṁ sīlaṁ pariccāgaṁ, ajjavaṁ maddavaṁ tapaṁ;",
  "atk-s0514a14:677_0": "Akkodhaṁ avihiṁsañca, khantiñca avirodhanaṁ.",
  "atk-s0514a14:678_0": "177.",
  "atk-s0514a14:679_0": "‘‘Iccete kusale dhamme, ṭhite passāmi attani;",
  "atk-s0514a14:680_0": "Tato me jāyate pīti, sāmanassañcanappakaṁ.",
  "atk-s0514a14:681_0": "178.",
  "atk-s0514a14:682_0": "‘‘Sumukho ca acintetvā, visajji pharusaṁ giraṁ;",
  "atk-s0514a14:683_0": "Bhāvadosamanaññāya, asmākāyaṁ vihaṅgamo.",
  "atk-s0514a14:684_0": "179.",
  "atk-s0514a14:685_0": "‘‘So kuddho pharusaṁ vācaṁ, nicchāresi ayoniso;",
  "atk-s0514a14:686_0": "Yānasmesu na vijjanti, nayidaṁ paññavatāmivā’’ti.",
  "atk-s0514a14:687_0": "Tattha disvāti taṁ bahuṁ aggapānabhojanaṁ disvā.",
  "atk-s0514a14:687_1": "Pesitanti āharāpetvā upanītaṁ.",
  "atk-s0514a14:687_2": "Khattadhammānanti paṭhamakāraṇesu paṭisanthāradhammānaṁ.",
  "atk-s0514a14:687_3": "Tato pucchi anantarāti tasmiṁ kāle ‘‘kacci nu, bhoto’’ti anupaṭipāṭiyā pucchi.",
  "atk-s0514a14:687_4": "Tā panetā cha gāthā heṭṭhā vuttatthāyeva.",
  "atk-s0514a14:687_5": "Anuppīḷanti kacci raṭṭhavāsino yante ucchuṁ viya na pīḷesīti pucchati.",
  "atk-s0514a14:687_6": "Akutociupaddavanti kutoci anupaddavaṁ.",
  "atk-s0514a14:687_7": "Dhammena samena manusāsasīti kacci tava raṭṭhaṁ dhammena samena anusāsasi.",
  "atk-s0514a14:687_8": "Santoti sīlādiguṇasaṁyuttā sappurisā.",
  "atk-s0514a14:687_9": "Niraṁkatvāti chaḍḍetvā.",
  "atk-s0514a14:687_10": "Nānāgataṁ dīghanti anāgataṁ attano jīvitapavattiṁ ‘‘kacci dīgha’’nti na samavekkhasi, āyusaṅkhārānaṁ parittabhāvaṁ jānāsīti pucchati.",
  "atk-s0514a14:687_11": "Madanīyeti madārahe rūpādiārammaṇe.",
  "atk-s0514a14:687_12": "Na santasīti na bhāyasi.",
  "atk-s0514a14:687_13": "Idaṁ vuttaṁ hoti –",
  "atk-s0514a14:687_14": "kacci rūpādīsu kāmaguṇesu amatto appamatto hutvā dānādīnaṁ kusalānaṁ katattā paralokaṁ na bhāyasīti.",
  "atk-s0514a14:688_0": "Dasasūti dasasu rājadhammesu.",
  "atk-s0514a14:688_1": "Dānādīsu dasavatthukā cetanā dānaṁ, pañcasīladasasīlāni sīlaṁ, deyyadhammacāgo pariccāgo, ujubhāvo ajjavaṁ, mudubhāvo maddavaṁ, uposathakammaṁ tapo, mettāpubbabhāgo akkodho, karuṇāpubbabhāgo avihiṁsā, adhivāsanā khanti, avirodho avirodhanaṁ.",
  "atk-s0514a14:688_2": "Acintetvāti mama imaṁ guṇasampattiṁ acintetvā.",
  "atk-s0514a14:688_3": "Bhāvadosanti cittadosaṁ.",
  "atk-s0514a14:688_4": "Anaññāyāti ajānitvā.",
  "atk-s0514a14:688_5": "Asmākañhi cittadoso nāma natthi, yamesa jāneyya, taṁ ajānitvāva pharusaṁ kakkhaḷaṁ giraṁ vissajjesi.",
  "atk-s0514a14:688_6": "Ayonisoti anupāyena.",
  "atk-s0514a14:688_7": "Yānasmesūti yāni vajjāni amhesu na vijjanti, tāni vadati.",
  "atk-s0514a14:688_8": "Nayidanti tasmāssa idaṁ vacanaṁ paññavataṁ iva na hoti, tenesa mama na paṇḍito viya upaṭṭhāti.",
  "atk-s0514a14:689_0": "Taṁ sutvā sumukho ‘‘mayā guṇasampannova rājā apasādito, so me kuddho, khamāpessāmi na’’nti cintetvā āha –",
  "atk-s0514a14:690_0": "180.",
  "atk-s0514a14:691_0": "‘‘Atthi me taṁ atisāraṁ, vegena manujādhipa;",
  "atk-s0514a14:692_0": "Dhataraṭṭhe ca baddhasmiṁ, dukkhaṁ me vipulaṁ ahu.",
  "atk-s0514a14:693_0": "181.",
  "atk-s0514a14:694_0": "‘‘Tvaṁ no pitāva puttānaṁ, bhūtānaṁ dharaṇīriva;",
  "atk-s0514a14:695_0": "Asmākaṁ adhipannānaṁ, khamassu rājakuñjarā’’ti.",
  "atk-s0514a14:696_0": "Tattha atisāranti pakkhalitaṁ.",
  "atk-s0514a14:696_1": "Vegenāti ahaṁ etaṁ kathaṁ kathento vegena sahasā kathesiṁ.",
  "atk-s0514a14:696_2": "Dukkhanti cetasikaṁ dukkhaṁ mama vipulaṁ ahosi, tasmā kodhavasena yaṁ mayā vuttaṁ, taṁ me khamatha, mahārājāti.",
  "atk-s0514a14:696_3": "Puttānanti tvaṁ amhākaṁ puttānaṁ pitā viya.",
  "atk-s0514a14:696_4": "Dharaṇīrivāti pāṇabhūtānaṁ patiṭṭhā pathavī viya tvaṁ amhākaṁ avassayo.",
  "atk-s0514a14:696_5": "Adhipannānanti dosena aparādhena ajjhotthaṭānaṁ khamassūti idaṁ so āsanā oruyha pakkhehi añjaliṁ katvā āha.",
  "atk-s0514a14:697_0": "Atha naṁ rājā āliṅgitvā ādāya suvaṇṇapīṭhe nisīdāpetvā accayadesanaṁ paṭiggaṇhanto āha –",
  "atk-s0514a14:698_0": "182.",
  "atk-s0514a14:699_0": "‘‘Etaṁ te anumodāma, yaṁ bhāvaṁ na nigūhasi;",
  "atk-s0514a14:700_0": "Khilaṁ pabhindasi pakkhi, ujukosi vihaṅgamā’’ti.",
  "atk-s0514a14:701_0": "Tattha anumodāmāti etaṁ te dosaṁ khamāma.",
  "atk-s0514a14:701_1": "Yanti yasmā tvaṁ attano cittapaṭicchannabhāvaṁ na nigūhasi.",
  "atk-s0514a14:701_2": "Khilanti cittakhilaṁ cittakhāṇukaṁ.",
  "atk-s0514a14:702_0": "Idañca pana vatvā rājā mahāsattassa dhammakathāya sumukhassa ca ujubhāve pasīditvā ‘‘pasannena nāma pasannākāro kātabbo’’ti ubhinnampi tesaṁ attano rajjasiriṁ niyyādento āha –",
  "atk-s0514a14:703_0": "183.",
  "atk-s0514a14:704_0": "‘‘Yaṁ kiñci ratanaṁ atthi, kāsirājanivesane;",
  "atk-s0514a14:705_0": "Rajataṁ jātarūpañca, muttā veḷuriyā bahū.",
  "atk-s0514a14:706_0": "184.",
  "atk-s0514a14:707_0": "‘‘Maṇayo saṅkhamuttā ca, vatthakaṁ haricandanaṁ;",
  "atk-s0514a14:708_0": "Ajinaṁ dantabhaṇḍañca, lohaṁ kāḷāyasaṁ bahuṁ;",
  "atk-s0514a14:709_0": "Etaṁ dadāmi vo vittaṁ, issaraṁ vissajāmi vo’’ti.",
  "atk-s0514a14:710_0": "Tattha muttāti viddhāviddhamuttā.",
  "atk-s0514a14:710_1": "Maṇayoti maṇibhaṇḍakāni.",
  "atk-s0514a14:710_2": "Saṅkhamuttā cāti dakkhiṇāvaṭṭasaṅkharatanañca āmalakavaṭṭamuttaratanañca.",
  "atk-s0514a14:710_3": "Vatthakanti sukhumakāsikavatthāni.",
  "atk-s0514a14:710_4": "Ajinanti ajinamigacammaṁ.",
  "atk-s0514a14:710_5": "Lohaṁ kāḷāyasanti tambalohañca kāḷalohañca.",
  "atk-s0514a14:710_6": "Issaranti kañcanamālena setacchattena saddhiṁ dvādasayojanike bārāṇasinagare rajjaṁ.",
  "atk-s0514a14:711_0": "Evañca pana vatvā ubhopi te setacchattena pūjetvā rajjaṁ paṭicchāpesi.",
  "atk-s0514a14:711_1": "Atha mahāsatto raññā saddhiṁ sallapanto āha –",
  "atk-s0514a14:712_0": "185.",
  "atk-s0514a14:713_0": "‘‘Addhā apacitā tyamhā, sakkatā ca rathesabha;",
  "atk-s0514a14:714_0": "Dhammesu vattamānānaṁ, tvaṁ no ācariyo bhava.",
  "atk-s0514a14:715_0": "186.",
  "atk-s0514a14:716_0": "‘‘Ācariya manuññātā, tayā anumatā mayaṁ;",
  "atk-s0514a14:717_0": "Taṁ padakkhiṇato katvā, ñātiṁ passemurindamā’’ti.",
  "atk-s0514a14:718_0": "Tattha dhammesūti kusalakammapathadhammesu.",
  "atk-s0514a14:718_1": "Ācariyoti tvaṁ amhehi byattataro, tasmā no ācariyo hoti, apica dasannaṁ rājadhammānaṁ kathitattā sumukhassa dosaṁ dassetvā accayapaṭiggahaṇassa katattāpi tvaṁ amhākaṁ ācariyova, tasmā idānipi no ācārasikkhāpanena ācariyo bhavāti āha.",
  "atk-s0514a14:718_2": "Passemurindamāti passemu arindama.",
  "atk-s0514a14:719_0": "So tesaṁ gamanaṁ anujāni, bodhisattassapi dhammaṁ kathentasseva aruṇaṁ uṭṭhahi.",
  "atk-s0514a14:719_1": "Tamatthaṁ pakāsento satthā āha –",
  "atk-s0514a14:720_0": "187.",
  "atk-s0514a14:721_0": "‘‘Sabbarattiṁ cintayitvā, mantayitvā yathākathaṁ;",
  "atk-s0514a14:722_0": "Kāsirājā anuññāsi, haṁsānaṁ pavaruttama’’nti.",
  "atk-s0514a14:723_0": "Tattha yathākathanti yaṁkiñci atthaṁ tehi saddhiṁ cintetabbaṁ mantetabbañca, sabbaṁ taṁ cintetvā ca mantetvā cāti attho.",
  "atk-s0514a14:723_1": "Anuññāsīti gacchathāti anuññāsi.",
  "atk-s0514a14:724_0": "Evaṁ tena anuññāto bodhisatto rājānaṁ ‘‘appamatto dhammena rajjaṁ kārehī’’ti ovaditvā pañcasu sīlesu patiṭṭhāpesi.",
  "atk-s0514a14:724_1": "Rājā tesaṁ kañcanabhājanehi madhulājañca madhurodakañca upanāmetvā niṭṭhitāhārakicce gandhamālādīhi pūjetvā bodhisattaṁ suvaṇṇacaṅkoṭakena sayaṁ ukkhipi, khemā devī sumukhaṁ ukkhipi.",
  "atk-s0514a14:724_2": "Atha ne sīhapañjaraṁ ugghāṭetvā sūriyuggamanavelāya ‘‘gacchatha sāmino’’ti vissajjesuṁ.",
  "atk-s0514a14:724_3": "Tamatthaṁ pakāsento satthā āha –",
  "atk-s0514a14:725_0": "188.",
  "atk-s0514a14:726_0": "‘‘Tato ratyā vivasāne, sūriyuggamanaṁ pati;",
  "atk-s0514a14:727_0": "Pekkhato kāsirājassa, bhavanā te vigāhisu’’nti.",
  "atk-s0514a14:728_0": "Tattha vigāhisunti ākāsaṁ pakkhandiṁsu.",
  "atk-s0514a14:729_0": "Tesu mahāsatto suvaṇṇacaṅkoṭakato uppatitvā ākāse ṭhatvā ‘‘mā cindayi, mahārāja, appamatto amhākaṁ ovāde vatteyyāsī’’ti rājānaṁ samassāsetvā sumukhaṁ ādāya cittakūṭameva gato.",
  "atk-s0514a14:729_1": "Tānipi kho navuti haṁsasahassāni kañcanaguhato nikkhamitvā pabbatatale nisinnāni te āgacchante disvā paccuggantvā parivāresuṁ.",
  "atk-s0514a14:729_2": "Te ñātigaṇaparivutā cittakūṭatalaṁ pavisiṁsu.",
  "atk-s0514a14:729_3": "Tamatthaṁ pakāsento satthā āha –",
  "atk-s0514a14:730_0": "189.",
  "atk-s0514a14:731_0": "‘‘Te aroge anuppatte, disvāna parame dije;",
  "atk-s0514a14:732_0": "Kekāti makaruṁ haṁsā, puthusaddo ajāyatha.",
  "atk-s0514a14:733_0": "190.",
  "atk-s0514a14:734_0": "‘‘Te patītā pamuttena, bhattunā bhattugāravā;",
  "atk-s0514a14:735_0": "Samantā parikiriṁsu, aṇḍajā laddhapaccayā’’ti.",
  "atk-s0514a14:736_0": "Evaṁ parivāretvā ca pana te haṁsā ‘‘kathaṁ muttosi, mahārājā’’ti pucchiṁsu.",
  "atk-s0514a14:736_1": "Mahāsatto sumukhaṁ nissāya muttabhāvaṁ saṁyamarājaluddaputtehi katakammañca kathesi.",
  "atk-s0514a14:736_2": "Taṁ sutvā tuṭṭhā haṁsagaṇā ‘‘sumukho senāpati ca rājā ca luddaputto ca sukhitā niddukkhā ciraṁ jīvantū’’ti āhaṁsu.",
  "atk-s0514a14:736_3": "Tamatthaṁ pakāsento satthā āha –",
  "atk-s0514a14:737_0": "191.",
  "atk-s0514a14:738_0": "‘‘Evaṁ mittavataṁ atthā, sabbe honti padakkhiṇā;",
  "atk-s0514a14:739_0": "Haṁsā yathā dhataraṭṭhā, ñātisaṅghamupāgamu’’nti.",
  "atk-s0514a14:740_0": "Taṁ cūḷahaṁsajātake vuttatthameva.",
  "atk-s0514a14:741_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepi ānando mamatthāya attano jīvitaṁ pariccajī’’ti vatvā jātakaṁ samodhānesi ‘‘tadā luddaputto channo ahosi, khemā devī, khemā bhikkhunī, rājā sāriputto, sumukho ānando, sesaparisā buddhaparisā, dhataraṭṭhahaṁsarājā pana ahameva ahosi’’nti.",
  "atk-s0514a14:742_0": "Mahāhaṁsajātakavaṇṇanā dutiyā.",
  "atk-s0514a14:744_0": "[535] 3. Sudhābhojanajātakavaṇṇanā",
  "atk-s0514a14:745_0": "Neva kiṇāmi napi vikkiṇāmīti idaṁ satthā jetavane viharanto ekaṁ dānajjhāsayaṁ bhikkhuṁ ārabbha kathesi.",
  "atk-s0514a14:745_1": "So kira sāvatthiyaṁ eko kulaputto hutvā satthu dhammakathaṁ sutvā pasannacitto pabbajitvā sīlesu paripūrakārī dhutaṅgaguṇasamannāgato sabrahmacārīsu pavattamettacitto divasassa tikkhattuṁ buddhadhammasaṅghupaṭṭhāne appamatto ācārasampanno dānajjhāsayo ahosi.",
  "atk-s0514a14:745_2": "Sāraṇīyadhammapūrako attanā laddhaṁ paṭiggāhakesu vijjamānesu chinnabhatto hutvāpi detiyeva, tasmā tassa dānajjhāsayadānābhiratabhāvo bhikkhusaṅghe pākaṭo ahosi.",
  "atk-s0514a14:745_3": "Athekadivasaṁ bhikkhū dhammasabhāyaṁ kathaṁ samuṭṭhāpesuṁ, ‘‘āvuso, asuko nāma bhikkhu dānajjhāsayo dānābhirato attanā laddhaṁ pasatamattapānīyampi lobhaṁ chinditvā sabrahmacārīnaṁ deti, bodhisattassevassa ajjhāsayo’’ti.",
  "atk-s0514a14:745_4": "Satthā taṁ kathaṁ dibbāya sotadhātuyā sutvā gandhakuṭito nikkhamitvā āgantvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘ayaṁ, bhikkhave, bhikkhu pubbe adānasīlo maccharī tiṇaggena telabindumpi adātā ahosi, atha naṁ ahaṁ dametvā nibbisevanaṁ katvā dānaphalaṁ vaṇṇetvā dāne patiṭṭhāpesiṁ, so ‘pasatamattaṁ udakampi labhitvā adatvā na pivissāmī’ti mama santike varaṁ aggahesi, tassa phalena dānajjhāsayo dānābhirato jāto’’ti vatvā tehi yācito atītaṁ āhari.",
  "atk-s0514a14:746_0": "Atīte bārāṇasiyaṁ brahmadatte rajjaṁ kārente eko gahapati aḍḍho ahosi asītikoṭivibhavo.",
  "atk-s0514a14:746_1": "Athassa rājā seṭṭhiṭṭhānaṁ adāsi .",
  "atk-s0514a14:746_2": "So rājapūjito nāgarajānapadapūjito hutvā ekadivasaṁ attano sampattiṁ oloketvā cintesi –",
  "atk-s0514a14:746_3": "‘‘ayaṁ yaso mayā atītabhave neva niddāyantena, na kāyaduccaritādīni karontena laddho, sucaritāni pana pūretvā laddho, anāgatepi mayā mama patiṭṭhaṁ kātuṁ vaṭṭatī’’ti.",
  "atk-s0514a14:746_4": "So rañño santikaṁ gantvā ‘‘deva, mama ghare asītikoṭidhanaṁ atthi, taṁ gaṇhāhī’’ti vatvā ‘‘na mayhaṁ tava dhanenattho, bahuṁ me dhanaṁ, itopi yadicchasi, taṁ gaṇhāhī’’ti vutte ‘‘kiṁ nu, deva, mama dhanaṁ dātuṁ labhāmī’’ti āha.",
  "atk-s0514a14:746_5": "Atha raññā ‘‘yathāruci karohī’’ti vutte catūsu nagaradvāresu nagaramajjhe nivesanadvāre cāti cha dānasālāyo kāretvā devasikaṁ chasatasahassapariccāgaṁ karonto mahādānaṁ pavattesi.",
  "atk-s0514a14:746_6": "So yāvajīvaṁ dānaṁ datvā ‘‘imaṁ mama dānavaṁsaṁ mā upacchindathā’’ti putte anusāsitvā jīvitapariyosāne sakko hutvā nibbatti.",
  "atk-s0514a14:746_7": "Puttopissa tatheva dānaṁ datvā cando hutvā nibbatti, tassa putto sūriyo hutvā nibbatti, tassa putto mātali hutvā nibbatti, tassa putto pañcasikho hutvā nibbatti, tassa pana putto chaṭṭho seṭṭhiṭṭhānaṁ laddhā macchariyakosiyo nāma ahosi asītikoṭivibhavoyeva.",
  "atk-s0514a14:746_8": "So ‘‘mama pitupitāmahā bālā ahesuṁ, dukkhena sambhataṁ dhanaṁ chaḍḍesuṁ, ahaṁ pana dhanaṁ rakkhissāmi, kassaci kiñci na dassāmī’’ti cintetvā dānasālā viddhaṁsetvā agginā jhāpetvā thaddhamaccharī ahosi.",
  "atk-s0514a14:747_0": "Athassa gehadvāre yācakā sannipatitvā bāhā paggayha, ‘‘mahāseṭṭhi, mā attano pitupitāmahānaṁ dānavaṁsaṁ nāsayi, dānaṁ dehī’’ti mahāsaddena parideviṁsu.",
  "atk-s0514a14:747_1": "Taṁ sutvā mahājano ‘‘macchariyakosiyena attano dānavaṁso upacchinno’’ti taṁ garahi.",
  "atk-s0514a14:747_2": "So lajjito nivesanadvāre yācakānaṁ āgatāgataṭṭhānaṁ nivāretuṁ ārakkhaṁ ṭhapesi.",
  "atk-s0514a14:747_3": "Te nippaccayā hutvā puna tassa gehadvāraṁ na olokesuṁ.",
  "atk-s0514a14:747_4": "So tato paṭṭhāya dhanameva saṁharati, neva attanā paribhuñjati, na puttadārādīnaṁ deti, kañjikabilaṅgadutiyaṁ sakuṇḍakabhattaṁ bhuñjati, mūlaphalamattatantāni thūlavatthāni nivāseti, paṇṇachattaṁ matthake dhāretvā jaraggoṇayuttena jajjararathakena yāti.",
  "atk-s0514a14:747_5": "Iti tassa asappurisassa tattakaṁ dhanaṁ sunakhena laddhaṁ nāḷikeraṁ viya ahosi.",
  "atk-s0514a14:748_0": "So ekadivasaṁ rājūpaṭṭhānaṁ gacchanto ‘‘anuseṭṭhiṁ ādāya gamissāmī’’ti tassa gehaṁ agamāsi.",
  "atk-s0514a14:748_1": "Tasmiṁ khaṇe anuseṭṭhi puttadhītādīhi parivuto navasappipakkamadhusakkharacuṇṇehi saṅkhataṁ pāyāsaṁ bhuñjamāno nisinno hoti.",
  "atk-s0514a14:748_2": "So macchariyakosiyaṁ disvā āsanā vuṭṭhāya ‘‘ehi, mahāseṭṭhi, imasmiṁ pallaṅke nisīda, pāyāsaṁ bhuñjissāmā’’ti āha.",
  "atk-s0514a14:748_3": "Tassa pāyāsaṁ disvāva mukhe kheḷā uppajji, bhuñjitukāmo ahosi, evaṁ pana cintesi –",
  "atk-s0514a14:748_4": "‘‘sacāhaṁ bhuñjissāmi, anuseṭṭhino mama gehaṁ āgatakāle paṭisakkāro kātabbo bhavissati, evaṁ me dhanaṁ nassissati, na bhuñjissāmī’’ti.",
  "atk-s0514a14:748_5": "Atha punappunaṁ yāciyamānopi ‘‘idāni me bhuttaṁ, suhitosmī’’ti na icchi.",
  "atk-s0514a14:748_6": "Anuseṭṭhimhi bhuñjante pana olokento mukhe sañjāyamānena kheḷena nisīditvā tassa bhattakiccāvasāne tena saddhiṁ rājanivesanaṁ gantvā rājānaṁ passitvā rājanivesanato otaritvā attano gehaṁ anuppatto pāyāsataṇhāya pīḷiyamāno cintesi –",
  "atk-s0514a14:748_7": "‘‘sacāhaṁ ‘pāyāsaṁ bhuñjitukāmomhī’ti vakkhāmi, mahājano bhuñjitukāmo bhavissati, bahū taṇḍulādayo nassissanti, na kassaci kathessāmī’’ti.",
  "atk-s0514a14:748_8": "So rattindivaṁ pāyāsameva cintento vītināmetvāpi dhananāsanabhayena kassaci akathetvāva pipāsaṁ adhivāsesi, anukkamena adhivāsetuṁ asakkonto uppaṇḍuppaṇḍukajāto ahosi.",
  "atk-s0514a14:748_9": "Evaṁ santepi dhananāsanabhayena akathento aparabhāge dubbalo hutvā sayanaṁ upagūhitvā nipajji.",
  "atk-s0514a14:749_0": "Atha naṁ bhariyā upagantvā hatthena piṭṭhiṁ parimajjamānā ‘‘kiṁ te, sāmi, aphāsuka’’nti pucchi.",
  "atk-s0514a14:749_1": "‘‘Taveva sarīre aphāsukaṁ karohi, mama aphāsukaṁ natthī’’ti.",
  "atk-s0514a14:749_2": "‘‘Sāmi, uppaṇḍuppaṇḍukajātosi, kiṁ nu te kāci cintā atthi, udāhu rājā te kupito, adu puttehi avamāno kato, atha vā pana kāci taṇhā uppannā’’ti?",
  "atk-s0514a14:749_3": "‘‘Āma, taṇhā me uppannā’’ti.",
  "atk-s0514a14:749_4": "‘‘Kathehi, sāmī’’ti?",
  "atk-s0514a14:749_5": "‘‘Kathessāmi, sakkhissasi naṁ rakkhitu’’nti.",
  "atk-s0514a14:749_6": "‘‘Rakkhitabbayuttakā ce, rakkhissāmī’’ti.",
  "atk-s0514a14:749_7": "Evampi dhananāsanabhayena kathetuṁ na ussahi.",
  "atk-s0514a14:749_8": "Tāya punappunaṁ pīḷiyamāno kathesi –",
  "atk-s0514a14:749_9": "‘‘bhadde, ahaṁ ekadivasaṁ anuseṭṭhiṁ navasappimadhusakkharacuṇṇehi saṅkhataṁ pāyāsaṁ bhuñjantaṁ disvā tato paṭṭhāya tādisaṁ pāyāsaṁ bhuñjitukāmo jāto’’ti.",
  "atk-s0514a14:749_10": "‘‘Asappurisa, kiṁ tvaṁ duggato, sakalamārāṇasivāsīnaṁ pahonakaṁ pāyāsaṁ pacissāmī’’ti.",
  "atk-s0514a14:749_11": "Athassa sīse daṇḍena paharaṇakālo viya ahosi.",
  "atk-s0514a14:749_12": "So tassā kujjhitvā ‘‘jānāmahaṁ tava mahaddhanabhāvaṁ, sace te kulagharā ābhataṁ atthi, pāyāsaṁ pacitvā nāgarānaṁ dehī’’ti āha.",
  "atk-s0514a14:749_13": "‘‘Tena hi ekavīthivāsīnaṁ pahonakaṁ katvā pacāmī’’ti.",
  "atk-s0514a14:749_14": "‘‘Kiṁ te etehi, attano pana santakaṁ khādantū’’ti?",
  "atk-s0514a14:749_15": "‘‘Tena hi ito cito ca sattasattagharavāsīnaṁ pahonakaṁ katvā pacāmī’’ti.",
  "atk-s0514a14:749_16": "‘‘Kiṁ te etehī’’ti.",
  "atk-s0514a14:749_17": "‘‘Tena hi imasmiṁ gehe parijanassā’’ti.",
  "atk-s0514a14:749_18": "‘‘Kiṁ te etenā’’ti?",
  "atk-s0514a14:749_19": "‘‘Tena hi bandhujanasseva pahonakaṁ katvā pacāmī’’ti.",
  "atk-s0514a14:749_20": "‘‘Kiṁ te etenā’’ti?",
  "atk-s0514a14:749_21": "‘‘Tena hi tuyhañca mayhañca pacāmi sāmī’’ti.",
  "atk-s0514a14:749_22": "‘‘Kāsi tvaṁ, na tuyhaṁ vaṭṭatī’’ti?",
  "atk-s0514a14:749_23": "‘‘Tena hi ekasseva te pahonakaṁ katvā pacāmī’’ti.",
  "atk-s0514a14:749_24": "‘‘Mayhañca tvaṁ mā paci, gehe pana pacante bahū paccāsīsanti, mayhaṁ pana patthaṁ taṇḍulānaṁ catubhāgaṁ khīrassa accharaṁ sakkharāya karaṇḍakaṁ sappissa karaṇḍakaṁ madhussa ekañca pacanabhājanaṁ dehi, ahaṁ araññaṁ pavisitvā tattha pacitvā bhuñjāmī’’ti.",
  "atk-s0514a14:749_25": "Sā tathā akāsi.",
  "atk-s0514a14:749_26": "So taṁ sabbaṁ ceṭakena gāhāpetvā ‘‘gaccha asukaṭṭhāne tiṭṭhāhī’’ti taṁ purato pesetvā ekakova oguṇṭhikaṁ katvā aññātakavesena tattha gantvā nadītīre ekasmiṁ gacchamūle uddhanaṁ kāretvā dārudakaṁ āharāpetvā ‘‘tvaṁ gantvā ekasmiṁ magge ṭhatvā kañcideva disvā mama saññaṁ dadeyyāsi, mayā pakkositakāleva āgaccheyyāsī’’ti taṁ pesetvā aggiṁ katvā pāyāsaṁ paci.",
  "atk-s0514a14:750_0": "Tasmiṁ khaṇe sakko devarājā dasasahassayojanaṁ alaṅkatadevanagaraṁ, saṭṭhiyojanaṁ suvaṇṇavīthiṁ, yojanasahassubbedhaṁ vejayantaṁ, pañcayojanasatikaṁ sudhammasabhaṁ, saṭṭhiyojanaṁ paṇḍukambalasilāsanaṁ, pañcayojanāvaṭṭaṁ kañcanamālasetacchattaṁ, aḍḍhateyyakoṭisaṅkhā devaccharā, alaṅkatapaṭiyattaṁ attabhāvanti imaṁ attano siriṁ oloketvā ‘‘kiṁ nu kho katvā mayā ayaṁ yaso laddho’’ti cintetvā bārāṇasiyaṁ seṭṭhibhūtena pavattitaṁ dānaṁ addasa.",
  "atk-s0514a14:750_1": "Tato ‘‘mama puttādayo kuhiṁ nibbattā’’ti olokento ‘‘putto me cando devaputto hutvā nibbatti, tassa putto sūriyo, tassa putto, mātali, tassa putto, pañcasikho’’ti sabbesaṁ nibbattiṁ disvā ‘‘pañcasikhassa putto kīdiso’’ti olokento attano vaṁsassa upacchinnabhāvaṁ passi.",
  "atk-s0514a14:750_2": "Athassa etadahosi –",
  "atk-s0514a14:750_3": "‘‘ayaṁ asappuriso maccharī hutvā neva attanā paribhuñjati , na paresaṁ deti, mama vaṁso tena upacchinno, kālaṁ katvā niraye nibbattissati, ovādamassa datvā mama vaṁsaṁ patiṭṭhāpetvā etassa imasmiṁ devanagare nibbattanākāraṁ karissāmī’’ti.",
  "atk-s0514a14:750_4": "So candādayo pakkosāpetvā ‘‘etha manussapathaṁ gamissāma, macchariyakosiyena amhākaṁ vaṁso upacchinno , dānasālā jhāpitā, neva attanā paribhuñjati, na paresaṁ deti, idāni pana pāyāsaṁ bhuñjitukāmo hutvā ‘ghare paccante aññassapi pāyāso dātabbo bhavissatī’ti araññaṁ pavisitvā ekakova pacati, etaṁ dametvā dānaphalaṁ jānāpetvā āgamissāma, apica kho pana amhehi sabbehi ekato yāciyamāno tattheva mareyya.",
  "atk-s0514a14:750_5": "Mama paṭhamaṁ gantvā pāyāsaṁ yācitvā nisinnakāle tumhe brāhmaṇavaṇṇena paṭipāṭiyā āgantvā yāceyyāthā’’ti vatvā sayaṁ tāva brāhmaṇavaṇṇena taṁ upasaṅkamitvā ‘‘bho, kataro bārāṇasigamanamaggo’’ti pucchi.",
  "atk-s0514a14:750_6": "Atha naṁ macchariyakosiyo ‘‘kiṁ ummattakosi, bārāṇasimaggampi na jānāsi, kiṁ ito esi, etto yāhī’’ti āha.",
  "atk-s0514a14:751_0": "Sakko tassa vacanaṁ sutvā asuṇanto viya ‘‘kiṁ kathesī’’ti taṁ upagacchateva.",
  "atk-s0514a14:751_1": "Sopi, ‘‘are , badhira brāhmaṇa, kiṁ ito esi, purato yāhī’’ti viravi.",
  "atk-s0514a14:751_2": "Atha naṁ sakko, ‘‘bho, kasmā viravasi, dhūmo paññāyati, aggi paññāyati, pāyāso paccati, brāhmaṇānaṁ nimantanaṭṭhānena bhavitabbaṁ, ahampi brāhmaṇānaṁ bhojanakāle thokaṁ labhissāmi, kiṁ maṁ nicchubhasī’’ti vatvā ‘‘natthettha brāhmaṇānaṁ nimantanaṁ, purato yāhī’’ti vutte ‘‘tena hi kasmā kujjhasi, tava bhojanakāle thokaṁ labhissāmī’’ti āha.",
  "atk-s0514a14:751_3": "Atha naṁ so ‘‘ahaṁ te ekasitthampi na dassāmi, thokaṁ idaṁ mama yāpanamattameva, mayāpi cetaṁ yācitvāva laddhaṁ, tvaṁ aññato āhāraṁ pariyesāhī’’ti vatvā bhariyaṁ yācitvā laddhabhāvaṁ sandhāyeva vatvā gāthamāha –",
  "atk-s0514a14:752_0": "192.",
  "atk-s0514a14:753_0": "‘‘Neva kiṇāmi napi vikkiṇāmi, na cāpi me sannicayo ca atthi;",
  "atk-s0514a14:754_0": "Sukiccharūpaṁ vatidaṁ parittaṁ, patthodano nālamayaṁ duvinna’’nti.",
  "atk-s0514a14:755_0": "Taṁ sutvā sakko ‘‘ahampi te madhurasaddena ekaṁ silokaṁ kathessāmi, taṁ suṇāhī’’ti vatvā ‘‘na me tava silokena attho’’ti tassa vārentasseva gāthādvayamāha –",
  "atk-s0514a14:756_0": "193.",
  "atk-s0514a14:757_0": "‘‘Appamhā appakaṁ dajjā, anumajjhato majjhakaṁ;",
  "atk-s0514a14:758_0": "Bahumhā bahukaṁ dajjā, adānaṁ nūpapajjati.",
  "atk-s0514a14:759_0": "194.",
  "atk-s0514a14:760_0": "‘‘Taṁ taṁ vadāmi kosiya, dehi dānāni bhuñja ca;",
  "atk-s0514a14:761_0": "Ariyamaggaṁ samāruha, nekāsī labhate sukha’’nti.",
  "atk-s0514a14:762_0": "Tattha anumajjhato majjhakanti appamattakampi majjhe chetvā dve koṭṭhāse karitvā ekaṁ koṭṭhāsaṁ datvā tato avasesato anumajjhatopi puna majjhe chetvā eko koṭṭhāso dātabboyeva.",
  "atk-s0514a14:762_1": "Adānaṁ nūpapajjatīti appaṁ vā bahuṁ vā dinnaṁ hotu, adānaṁ nāma na hoti, tampi dānameva mahapphalameva.",
  "atk-s0514a14:763_0": "So tassa vacanaṁ sutvā ‘‘manāpaṁ te, brāhmaṇa, kathitaṁ, pāyāse pakke thokaṁ labhissasi, nisīdāhī’’ti āha.",
  "atk-s0514a14:763_1": "Sakko ekamante nisīdi.",
  "atk-s0514a14:763_2": "Tasmiṁ nisinne cando teneva niyāmena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:764_0": "195.",
  "atk-s0514a14:765_0": "‘‘Moghañcassa hutaṁ hoti, moghañcāpi samīhitaṁ;",
  "atk-s0514a14:766_0": "Atithismiṁ yo nisinnasmiṁ, eko bhuñjati bhojanaṁ.",
  "atk-s0514a14:767_0": "196.",
  "atk-s0514a14:768_0": "Taṁ taṁ vadāmi kosiya, dehi dānāni bhuñja ca;",
  "atk-s0514a14:769_0": "Ariyamaggaṁ samāruha, nekāsī labhate sukha’’nti.",
  "atk-s0514a14:770_0": "Tattha samīhitanti dhanuppādanavīriyaṁ.",
  "atk-s0514a14:771_0": "So tassa vacanaṁ sutvā kicchena kasirena ‘‘tena hi nisīda, thokaṁ labhissasī’’ti āha.",
  "atk-s0514a14:771_1": "So gantvā sakkassa santike nisīdi.",
  "atk-s0514a14:771_2": "Tato sūriyo teneva nayena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:772_0": "197.",
  "atk-s0514a14:773_0": "‘‘Saccañcassa hutaṁ hoti, saccañcāpi samīhitaṁ;",
  "atk-s0514a14:774_0": "Atithismiṁ yo nisinnasmiṁ, neko bhuñjati bhojanaṁ.",
  "atk-s0514a14:775_0": "198.",
  "atk-s0514a14:776_0": "‘‘Taṁ taṁ vadāmi kosiya, dehi dānāni bhuñja ca;",
  "atk-s0514a14:777_0": "Ariyamaggaṁ samāruha, nekāsī labhate sukha’’nti.",
  "atk-s0514a14:778_0": "Tassapi vacanaṁ sutvā kicchena kasirena ‘‘tena hi nisīda, thokaṁ labhissasī’’ti āha.",
  "atk-s0514a14:778_1": "So gantvā candassa santike nisīdi.",
  "atk-s0514a14:778_2": "Atha naṁ mātali teneva nayena upasaṅkamitvā tatheva kathaṁ pavattetvā tassa vārentasseva imā gāthā abhāsi –",
  "atk-s0514a14:779_0": "199.",
  "atk-s0514a14:780_0": "‘‘Sarañca juhati poso, bahukāya gayāya ca;",
  "atk-s0514a14:781_0": "Doṇe timbarutitthasmiṁ, sīghasote mahāvahe.",
  "atk-s0514a14:782_0": "200.",
  "atk-s0514a14:783_0": "‘‘Atra cassa hutaṁ hoti, atra cassa samīhitaṁ;",
  "atk-s0514a14:784_0": "Atithismiṁ yo nisinnasmiṁ, neko bhuñjati bhojanaṁ.",
  "atk-s0514a14:785_0": "201.",
  "atk-s0514a14:786_0": "‘‘Taṁ taṁ vadāmi kosiya, dehi dānāni bhuñja ca;",
  "atk-s0514a14:787_0": "Ariyamaggaṁ samāruha, nekāsī labhate sukha’’nti.",
  "atk-s0514a14:788_0": "Tāsaṁ attho –",
  "atk-s0514a14:788_1": "yo puriso ‘‘nāgayakkhādīnaṁ balikammaṁ karomī’’ti samuddasoṇḍipokkharaṇīādīsu yaṁ kiñci sarañca upagantvā juhati, tattha balikammaṁ karoti , tathā bahukāya nadiyā gayāya pokkharaṇiyā doṇanāmake ca timbarunāmake ca titthe sīghasote mahante vārivahe.",
  "atk-s0514a14:788_2": "Atra cassāti yadi atrāpi etesu sarādīsu assa purisassa hutañceva samīhitañca hoti, saphalaṁ sukhudrayaṁ sampajjati.",
  "atk-s0514a14:788_3": "Atithismiṁ yo nisinnasmiṁ neko bhuñjati bhojanaṁ, ettha vattabbameva natthi, tena taṁ vadāmi –",
  "atk-s0514a14:788_4": "kosiya, dānāni ca dehi, sayañca bhuñja, ariyānaṁ dānābhiratānaṁ buddhādīnaṁ maggaṁ abhiruha.",
  "atk-s0514a14:788_5": "Na hi ekāsī ekova bhuñjamāno sukhaṁ nāma labhatīti.",
  "atk-s0514a14:789_0": "So tassapi vacanaṁ sutvā pabbatakūṭena otthaṭo viya kicchena kasirena ‘‘tena hi nisīda, thokaṁ labhissasī’’ti āha.",
  "atk-s0514a14:789_1": "Mātali gantvā sūriyassa santike nisīdi.",
  "atk-s0514a14:789_2": "Tato pañcasikho teneva nayena upasaṅkamitvā tatheva kathaṁ pavattetvā tassa vārentasseva gāthādvayamāha –",
  "atk-s0514a14:790_0": "202.",
  "atk-s0514a14:791_0": "‘‘Baḷisañhi so nigilati, dīghasuttaṁ sabandhanaṁ;",
  "atk-s0514a14:792_0": "Atithismiṁ yo nisinnasmiṁ, eko bhuñjati bhojanaṁ.",
  "atk-s0514a14:793_0": "203.",
  "atk-s0514a14:794_0": "‘‘Taṁ taṁ vadāmi kosiya, dehi dānāni bhuñja ca;",
  "atk-s0514a14:795_0": "Ariyamaggaṁ samāruha, nekāsī labhate sukha’’nti.",
  "atk-s0514a14:796_0": "Macchariyakosiyo taṁ sutvā dukkhavedano nitthunanto ‘‘tena hi nisīda, thokaṁ labhissasī’’ti āha.",
  "atk-s0514a14:796_1": "Pañcasikho gantvā mātalissa santike nisīdi.",
  "atk-s0514a14:796_2": "Iti tesu pañcasu brāhmaṇesu nisinnamattesveva pāyāso pacci.",
  "atk-s0514a14:796_3": "Atha naṁ kosiyo uddhanā otāretvā ‘‘tumhākaṁ pattāni āharathā’’ti āha.",
  "atk-s0514a14:796_4": "Te anuṭṭhāya yathānisinnāva hatthe pasāretvā himavantato māluvapattāni āhariṁsu.",
  "atk-s0514a14:796_5": "Kosiyo tāni disvā ‘‘tumhākaṁ etesu pattesu dātabbapāyāso natthi, khadirādīnaṁ pattāni āharathā’’ti āha.",
  "atk-s0514a14:796_6": "Te tānipi āhariṁsu.",
  "atk-s0514a14:796_7": "Ekekaṁ pattaṁ yodhaphalakappamāṇaṁ ahosi.",
  "atk-s0514a14:796_8": "So sabbesaṁ dabbiyā pāyāsaṁ adāsi, sabbantimassa dānakālepi ukkhaliyā ūnaṁ na paññāyi, pañcannampi datvā sayaṁ ukkhaliṁ gahetvā nisīdi.",
  "atk-s0514a14:796_9": "Tasmiṁ khaṇe pañcasikho uṭṭhāya attabhāvaṁ vijahitvā sunakho hutvā tesaṁ purato passāvaṁ karonto agamāsi.",
  "atk-s0514a14:796_10": "Brāhmaṇā attano pāyāsaṁ pattena pidahiṁsu.",
  "atk-s0514a14:796_11": "Kosiyassa hatthapiṭṭhe passāvabindu pati.",
  "atk-s0514a14:796_12": "Brāhmaṇā kuṇḍikāhi udakaṁ gahetvā pāyāsaṁ abbhukiritvā bhuñjamānā viya ahesuṁ.",
  "atk-s0514a14:796_13": "Kosiyo ‘‘mayhampi udakaṁ detha, hatthaṁ dhovitvā bhuñjissāmī’’ti āha.",
  "atk-s0514a14:796_14": "‘‘Tava udakaṁ āharitvā hatthaṁ dhovā’’ti.",
  "atk-s0514a14:796_15": "‘‘Mayā tumhākaṁ pāyāso dinno, mayhaṁ thokaṁ udakaṁ dethā’’ti.",
  "atk-s0514a14:796_16": "‘‘Mayaṁ piṇḍapaṭipiṇḍakammaṁ nāma na karomā’’ti.",
  "atk-s0514a14:796_17": "‘‘Tena hi imaṁ ukkhaliṁ oloketha, hatthaṁ dhovitvā āgamissāmī’’ti nadiṁ otari.",
  "atk-s0514a14:796_18": "Tasmiṁ khaṇe sunakho ukkhaliṁ passāvassa pūresi.",
  "atk-s0514a14:796_19": "So taṁ passāvaṁ karontaṁ disvā mahantaṁ daṇḍamādāya taṁ tajjento āgacchi.",
  "atk-s0514a14:796_20": "So assājānīyamatto hutvā taṁ anubandhanto nānāvaṇṇo ahosi, kāḷopi hoti setopi suvaṇṇavaṇṇopi kabaropi uccopi nīcopi, evaṁ nānāvaṇṇo hutvā macchariyakosiyaṁ anubandhi.",
  "atk-s0514a14:796_21": "So maraṇabhayabhīto brāhmaṇe upasaṅkami.",
  "atk-s0514a14:796_22": "Tepi uppatitvā ākāse ṭhitā.",
  "atk-s0514a14:796_23": "So tesaṁ taṁ iddhiṁ disvā gāthamāha –",
  "atk-s0514a14:797_0": "204.",
  "atk-s0514a14:798_0": "‘‘Uḷāravaṇṇā vata brāhmaṇā ime, ayañca vo sunakho kissa hetu;",
  "atk-s0514a14:799_0": "Uccāvacaṁ vaṇṇanibhaṁ vikubbati, akkhātha no brāhmaṇā ke nu tumhe’’ti.",
  "atk-s0514a14:800_0": "Taṁ sutvā sakko devarājā –",
  "atk-s0514a14:801_0": "205.",
  "atk-s0514a14:802_0": "‘‘Cando ca sūriyo ca ubho idhāgatā, ayaṁ pana mātali devasārathi;",
  "atk-s0514a14:803_0": "Sakkohamasmi tidasānamindo; Eso ca kho pañcasikhoti vuccatī’’ti.",
  "atk-s0514a14:804_0": "Gāthaṁ vatvā tassa yasaṁ vaṇṇento gāthamāha –",
  "atk-s0514a14:805_0": "206.",
  "atk-s0514a14:806_0": "‘‘Pāṇissarā mudiṅgā ca, murajālambarāni ca;",
  "atk-s0514a14:807_0": "Suttamenaṁ pabodhenti, paṭibuddho ca nandatī’’ti.",
  "atk-s0514a14:808_0": "So tassa vacanaṁ sutvā ‘‘sakka, evarūpaṁ dibbasampattiṁ kinti katvā labhasī’’ti pucchi.",
  "atk-s0514a14:808_1": "Sakko ‘‘adānasīlā tāva pāpadhammā maccharino devalokaṁ na gacchanti, niraye nibbattantī’’ti dassento –",
  "atk-s0514a14:809_0": "207.",
  "atk-s0514a14:810_0": "‘‘Ye kecime maccharino kadariyā, paribhāsakā samaṇabrāhmaṇānaṁ;",
  "atk-s0514a14:811_0": "Idheva nikkhippa sarīradehaṁ, kāyassa bhedā nirayaṁ vajantī’’ti. –",
  "atk-s0514a14:812_0": "Imaṁ gāthaṁ vatvā dhamme ṭhitānaṁ devalokapaṭilābhaṁ dassetuṁ gāthamāha –",
  "atk-s0514a14:813_0": "208.",
  "atk-s0514a14:814_0": "‘‘Ye kecime suggatimāsamānā, dhamme ṭhitā saṁyame saṁvibhāge;",
  "atk-s0514a14:815_0": "Idheva nikkhippa sarīradehaṁ, kāyassa bhedā sugatiṁ vajantī’’ti.",
  "atk-s0514a14:816_0": "Tattha āsamānāti āsīsantā.",
  "atk-s0514a14:816_1": "Ye keci sugatiṁ āsīsanti, sabbe te saṁyamasaṅkhāte dasasīladhamme saṁvibhāgasaṅkhāte dānadhamme ca ṭhitā hutvā idha sarīrasaṅkhātaṁ dehaṁ nikkhipitvā tassa kāyassa bhedā sugatiṁ vajantīti attho.",
  "atk-s0514a14:817_0": "Evaṁ vatvā ca pana, ‘‘kosiya, na mayaṁ tava santike pāyāsatthāya āgatā, kāruññena pana taṁ anukampamānā āgatāmhā’’ti tassa pakāsetuṁ āha –",
  "atk-s0514a14:818_0": "209.",
  "atk-s0514a14:819_0": "‘‘Tvaṁ nosi ñāti purimāsu jātisu, so maccharī rosako pāpadhammo;",
  "atk-s0514a14:820_0": "Taveva atthāya idhāgatamhā, mā pāpadhammo nirayaṁ gamitthā’’ti.",
  "atk-s0514a14:821_0": "Tattha soti so tvaṁ.",
  "atk-s0514a14:821_1": "Mā pāpadhammoti ayaṁ amhākaṁ ñāti pāpadhammo mā nirayaṁ agamāti etadatthaṁ āgatamhāti attho.",
  "atk-s0514a14:822_0": "Taṁ sutvā kosiyo ‘‘atthakāmā kira me, ete maṁ nirayā uddharitvā sagge patiṭṭhāpetukāmā’’ti tuṭṭhacitto āha –",
  "atk-s0514a14:823_0": "210.",
  "atk-s0514a14:824_0": "‘‘Addhā maṁ vo hitakāmā, yaṁ maṁ samanusāsatha;",
  "atk-s0514a14:825_0": "Sohaṁ tathā karissāmi, sabbaṁ vuttaṁ hitesibhi.",
  "atk-s0514a14:826_0": "211.",
  "atk-s0514a14:827_0": "‘‘Esāhamajjeva uparamāmi, na cāhaṁ kiñci kareyya pāpaṁ;",
  "atk-s0514a14:828_0": "Na cāpi me kiñci adeyyamatthi, na cāpidatvā udakaṁ pivāmi.",
  "atk-s0514a14:829_0": "212.",
  "atk-s0514a14:830_0": "‘‘Evañca me dadato sabbakālaṁ, bhogā ime vāsava khīyissanti;",
  "atk-s0514a14:831_0": "Tato ahaṁ pabbajissāmi sakka, hitvāna kāmāni yathodhikānī’’ti.",
  "atk-s0514a14:832_0": "Tattha manti mama.",
  "atk-s0514a14:832_1": "Voti tumhe.",
  "atk-s0514a14:832_2": "Yaṁ manti yena maṁ samanusāsatha, tena me tumhe hitakāmā.",
  "atk-s0514a14:832_3": "Tathāti yathā vadatha, tatheva karissāmi.",
  "atk-s0514a14:832_4": "Uparamāmīti maccharibhāvato uparamāmi.",
  "atk-s0514a14:832_5": "Adeyyamatthīti ito paṭṭhāya ca mama ālopato upaḍḍhampi adeyyaṁ nāma natthi, na cāpidatvāti udakapasatampi cāhaṁ labhitvā adatvā na pivissāmi.",
  "atk-s0514a14:832_6": "Khīyissantīti vikkhīyissanti.",
  "atk-s0514a14:832_7": "Yathodhikānīti vatthukāmakilesakāmavasena yathāṭhitakoṭṭhāsāniyeva.",
  "atk-s0514a14:833_0": "Sakko macchariyakosiyaṁ dametvā nibbisevanaṁ katvā dānaphalaṁ jānāpetvā dhammadesanāya pañcasu sīlesu patiṭṭhāpetvā saddhiṁ tehi devanagarameva gato.",
  "atk-s0514a14:833_1": "Macchariyakosiyopi nagaraṁ pavisitvā rājānaṁ anujānāpetvā ‘‘gahitagahitabhājanāni pūretvā gaṇhantū’’ti yācakānaṁ dhanaṁ datvā tasmiṁ khīṇe nikkhamma himavantato dakkhiṇapasse gaṅgāya ceva ekassa ca jātassarassa antare paṇṇasālaṁ katvā pabbajitvā vanamūlaphalāhāro tattha ciraṁ vihāsi, jaraṁ pāpuṇi.",
  "atk-s0514a14:833_2": "Tadā sakkassa āsā saddhā sirī hirīti catasso dhītaro honti.",
  "atk-s0514a14:833_3": "Tā bahuṁ dibbagandhamālaṁ ādāya udakakīḷanatthāya anotattadahaṁ gantvā tattha kīḷitvā manosilātale nisīdiṁsu.",
  "atk-s0514a14:833_4": "Tasmiṁ khaṇe nārado nāma brāhmaṇatāpaso tāvatiṁsabhavanaṁ divāvihāratthāya gantvā nandanavanacittalatāvanesu divāvihāraṁ katvā pāricchattakapupphaṁ chattaṁ viya chāyatthāya dhārayamāno manosilātalamatthakena attano vasanaṭṭhānaṁ kañcanaguhaṁ gacchati.",
  "atk-s0514a14:833_5": "Atha tā tassa hatthe taṁ pupphaṁ disvā yāciṁsu.",
  "atk-s0514a14:833_6": "Tamatthaṁ pakāsento satthā āha –",
  "atk-s0514a14:834_0": "213.",
  "atk-s0514a14:835_0": "‘‘Naguttame girivare gandhamādane, modanti tā devavarābhipālitā;",
  "atk-s0514a14:836_0": "Athāgamā isivaro sabbalokagū, supupphitaṁ dumavarasākhamādiya.",
  "atk-s0514a14:837_0": "214.",
  "atk-s0514a14:838_0": "‘‘Suciṁ sugandhaṁ tidasehi sakkataṁ, pupphuttamaṁ amaravarehi sevitaṁ;",
  "atk-s0514a14:839_0": "Aladdha maccehiva dānavehi vā, aññatra devehi tadārahaṁ hidaṁ.",
  "atk-s0514a14:840_0": "215.",
  "atk-s0514a14:841_0": "‘‘Tato catasso kanakattacūpamā, uṭṭhāya nāriyo pamadādhipā muniṁ;",
  "atk-s0514a14:842_0": "Āsā ca saddhā ca sirī tato hirī, iccabravuṁ nāradadeva brāhmaṇaṁ.",
  "atk-s0514a14:843_0": "216.",
  "atk-s0514a14:844_0": "‘‘Sace anuddiṭṭhaṁ tayā mahāmuni, pupphaṁ imaṁ pārichattassa bramhe;",
  "atk-s0514a14:845_0": "Dadāhi no sabbā gati te ijjhatu, tuvampi no hohi yatheva vāsavo.",
  "atk-s0514a14:846_0": "217.",
  "atk-s0514a14:847_0": "‘‘Taṁ yācamānābhisamekkha nārado, iccabravī saṁkalahaṁ udīrayi;",
  "atk-s0514a14:848_0": "Na mayhamatthatthi imehi koci naṁ, yāyeva vo seyyasi sā piḷandhathā’’ti.",
  "atk-s0514a14:849_0": "Tattha girivareti purimassa vevacanaṁ.",
  "atk-s0514a14:849_1": "Devavarābhipālitāti sakkena rakkhitā.",
  "atk-s0514a14:849_2": "Sabbalokagūti devaloke ca manussaloke ca sabbattha gamanasamattho.",
  "atk-s0514a14:849_3": "Dumavarasākhamādiyāti sākhāya jātattā dumavarasākhanti laddhanāmaṁ pupphaṁ gahetvā.",
  "atk-s0514a14:849_4": "Sakkatanti katasakkāraṁ.",
  "atk-s0514a14:849_5": "Amaravarehīti sakkaṁ sandhāya vuttaṁ.",
  "atk-s0514a14:849_6": "Aññatra devehīti ṭhapetvā deve ca iddhimante ca aññehi manussehi vā yakkhādīhi vā aladdhaṁ.",
  "atk-s0514a14:849_7": "Tadārahaṁ hidanti tesaṁyeva hi taṁ arahaṁ anucchavikaṁ.",
  "atk-s0514a14:849_8": "Kanakattacūpamāti kanakūpamā tacā.",
  "atk-s0514a14:849_9": "Uṭṭhāyāti ayyo mālāgandhavilepanādipaṭivirato pupphaṁ na piḷandhissati, ekasmiṁ padese chaḍḍessati, etha taṁ yācitvā pupphaṁ piḷandhissāmāti hatthe pasāretvā yācamānā ekappahāreneva uṭṭhahitvā.",
  "atk-s0514a14:849_10": "Pamadādhipāti pamadānaṁ uttamā.",
  "atk-s0514a14:849_11": "Muninti isiṁ.",
  "atk-s0514a14:850_0": "Anuddiṭṭhanti ‘‘asukassa nāma dassāmī’’ti na uddiṭṭhaṁ.",
  "atk-s0514a14:850_1": "Sabbā gati te ijjhatūti sabbā te cittagati ijjhatu, patthitapatthitassa lābhī hohīti tassa thulimaṅgalaṁ vadanti.",
  "atk-s0514a14:850_2": "Yatheva vāsavoti yathā amhākaṁ pitā vāsavo icchiticchitaṁ deti, tatheva no tvampi hohīti.",
  "atk-s0514a14:850_3": "Tanti taṁ pupphaṁ.",
  "atk-s0514a14:850_4": "Abhisamekkhāti disvā.",
  "atk-s0514a14:850_5": "Saṁkalahanti nānāgāhaṁ kalahavaḍḍhanaṁ kathaṁ udīrayi.",
  "atk-s0514a14:850_6": "Imehīti imehi pupphehi nāma mayhaṁ attho natthi, paṭivirato ahaṁ mālādhāraṇatoti dīpeti.",
  "atk-s0514a14:850_7": "Yāyeva vo seyyasīti yā tumhākaṁ antare jeṭṭhikā.",
  "atk-s0514a14:850_8": "Sā piḷandhathāti sā etaṁ piḷandhatūti attho.",
  "atk-s0514a14:851_0": "Tā catassopi tassa vacanaṁ sutvā gāthamāhaṁsu –",
  "atk-s0514a14:852_0": "218.",
  "atk-s0514a14:853_0": "‘‘Tvaṁ nottamevābhisamekkha nārada, yassicchasi tassā anuppavecchasu;",
  "atk-s0514a14:854_0": "Yassā hi no nārada tvaṁ padassasi, sāyeva no hehiti seṭṭhasammatā’’ti.",
  "atk-s0514a14:855_0": "Tattha tvaṁ nottamevāti uttamamahāmuni tvameva no upadhārehi.",
  "atk-s0514a14:855_1": "Tāsaṁ vacanaṁ sutvā nārado tā ālapanto gāthamāha –",
  "atk-s0514a14:856_0": "219.",
  "atk-s0514a14:857_0": "‘‘Akallametaṁ vacanaṁ sugatte, ko brāhmaṇo saṁkalahaṁ udīraye;",
  "atk-s0514a14:858_0": "Gantvāna bhūtādhipameva pucchatha, sace na jānātha idhuttamādhame’’nti.",
  "atk-s0514a14:859_0": "Tassattho –",
  "atk-s0514a14:859_1": "bhadde sugatte, idaṁ tumhehi vuttaṁ vacanaṁ mama ayuttaṁ, evañhi sati mayā tumhesu ekaṁ seṭṭhaṁ, sesā hīnā karontena kalaho vaḍḍhito bhavissati, ko bāhitapāpo brāhmaṇo kalahaṁ udīraye vaḍḍheyya.",
  "atk-s0514a14:859_2": "Evarūpassa hi kalahavaḍḍhanaṁ nāma ayuttaṁ, tasmā ito gatvā attano pitaraṁ bhūtādhipaṁ sakkameva pucchatha, sace attano uttamaṁ adhamañca na jānāthāti.",
  "atk-s0514a14:860_0": "Tato satthā gāthamāha –",
  "atk-s0514a14:861_0": "220.",
  "atk-s0514a14:862_0": "‘‘Tā nāradena paramappakopitā, udīritā vaṇṇamadena mattā;",
  "atk-s0514a14:863_0": "Sakāse gantvāna sahassacakkhuno, pucchiṁsu bhūtādhipaṁ kā nu seyyasī’’ti.",
  "atk-s0514a14:864_0": "Tattha paramappakopitāti pupphaṁ adadantena ativiya kopitā tassa kupitā hutvā.",
  "atk-s0514a14:864_1": "Udīritāti ‘‘bhūtādhipameva pucchathā’’ti vuttā.",
  "atk-s0514a14:864_2": "Sahassacakkhunoti sakkassa santikaṁ gantvā.",
  "atk-s0514a14:864_3": "Kā nūti amhākaṁ antare katamā uttamāti pucchiṁsu.",
  "atk-s0514a14:865_0": "Evaṁ pucchitvā ṭhitā –",
  "atk-s0514a14:866_0": "221.",
  "atk-s0514a14:867_0": "‘‘Tā disvā āyattamanā purindado, iccabravī devavaro katañjalī;",
  "atk-s0514a14:868_0": "Sabbāva vo hotha sugatte sādisī, koneva bhadde kalahaṁ udīrayī’’ti.",
  "atk-s0514a14:869_0": "Tattha tā disvāti, bhikkhave, catassopi attano santikaṁ āgatā disvā.",
  "atk-s0514a14:869_1": "Āyattamanāti ussukkamanā byāvaṭacittā.",
  "atk-s0514a14:869_2": "Katañjalīti namassamānāhi devatāhi paggahitañjalī.",
  "atk-s0514a14:869_3": "Sādisīti sabbāva tumhe sādisiyo.",
  "atk-s0514a14:869_4": "Ko nevāti ko nu evaṁ.",
  "atk-s0514a14:869_5": "Kalahaṁ udīrayīti idaṁ nānāgāhaṁ viggahaṁ kathesi vaḍḍhesi.",
  "atk-s0514a14:870_0": "Athassa tā kathayamānā gāthamāhaṁsu –",
  "atk-s0514a14:871_0": "222.",
  "atk-s0514a14:872_0": "‘‘Yo sabbalokaccarito mahāmuni, dhamme ṭhito nārado saccanikkamo;",
  "atk-s0514a14:873_0": "So nobravi girivare gandhamādane, gantvāna bhūtādhipameva pucchatha;",
  "atk-s0514a14:874_0": "Sace na jānātha idhuttamādhama’’nti.",
  "atk-s0514a14:875_0": "Tattha saccanikkamoti tathaparakkamo.",
  "atk-s0514a14:876_0": "Taṁ sutvā sakko ‘‘imā catassopi mayhaṁ dhītarova, sacāhaṁ ‘etāsu ekā guṇasampannā uttamā’ti vakkhāmi, sesā kujjhissanti, na sakkā ayaṁ aḍḍo vinicchinituṁ, imā himavante kosiyatāpasassa santikaṁ pesesāmi, so etāsaṁ aḍḍaṁ vinicchinissatī’’ti cintetvā ‘‘ahaṁ tumhākaṁ aḍḍaṁ na vinicchinissāmi, himavante kosiyo nāma tāpaso atthi, tassāhaṁ attano sudhābhojanaṁ pesessāmi, so parassa adatvā na bhuñjati, dadanto ca vicinitvā guṇavantānaṁ deti, yā tumhesu tassa hatthato bhattaṁ labhissati, sā uttamā bhavissatī’’ti ācikkhanto gāthamāha –",
  "atk-s0514a14:877_0": "223.",
  "atk-s0514a14:878_0": "‘‘Asu brahāraññacaro mahāmuni, nādatvā bhattaṁ varagatte bhuñjati;",
  "atk-s0514a14:879_0": "Viceyya dānāni dadāti kosiyo,",
  "atk-s0514a14:880_0": "Yassā hi so dassati sāva seyyasī’’ti.",
  "atk-s0514a14:881_0": "Tattha brahāraññadharoti mahāaraññavāsī.",
  "atk-s0514a14:882_0": "Iti so tāpasassa santikaṁ pesetvā mātaliṁ pakkosāpetvā tassa santikaṁ pesento anantaraṁ gāthamāha –",
  "atk-s0514a14:883_0": "224.",
  "atk-s0514a14:884_0": "‘‘Asū hi yo sammati dakkhiṇaṁ disaṁ, gaṅgāya tīre himavantapassani;",
  "atk-s0514a14:885_0": "Sa kosiyo dullabhapānabhojano, tassa sudhaṁ pāpaya devasārathī’’ti.",
  "atk-s0514a14:886_0": "Tattha sammatīti vasati. Dakkhiṇanti himavantassa dakkhiṇāya disāya. Passanīti passe.",
  "atk-s0514a14:887_0": "Tato satthā āha –",
  "atk-s0514a14:888_0": "225.",
  "atk-s0514a14:889_0": "‘‘Sa mātalī devavarena pesito, sahassayuttaṁ abhiruyha sandanaṁ;",
  "atk-s0514a14:890_0": "Sukhippameva upagamma assamaṁ, adissamāno munino sudhaṁ adā’’ti.",
  "atk-s0514a14:891_0": "Tattha adissamānoti, bhikkhave, so mātali devarājassa vacanaṁ sampaṭicchitvā taṁ assamaṁ gantvā adissamānakāyo hutvā tassa sudhaṁ adāsi, dadamāno ca rattiṁ padhānamanuyuñjitvā paccūsasamaye aggiṁ paricaritvā vibhātāya rattiyā udentaṁ sūriyaṁ namassamānassa ṭhitassa tassa hatthe sudhābhojanapātiṁ ṭhapesi.",
  "atk-s0514a14:892_0": "Kosiyo taṁ gahetvā ṭhitakova gāthādvayamāha –",
  "atk-s0514a14:893_0": "226.",
  "atk-s0514a14:894_0": "‘‘Udaggihuttaṁ upatiṭṭhato hi me, pabhaṅkaraṁ lokatamonuduttamaṁ;",
  "atk-s0514a14:895_0": "Sabbāni bhūtāni adhicca vāsavo;",
  "atk-s0514a14:896_0": "Ko neva me pāṇisu kiṁ sudhodahi.",
  "atk-s0514a14:897_0": "227.",
  "atk-s0514a14:898_0": "‘‘Saṅkhūpamaṁ setamatulyadassanaṁ, suciṁ sugandhaṁ piyarūpamabbhutaṁ;",
  "atk-s0514a14:899_0": "Adiṭṭhapubbaṁ mama jātu cakkhubhi, kā devatā pāṇisu kiṁ sudhodahī’’ti.",
  "atk-s0514a14:900_0": "Tattha udaggihuttanti udakaaggihuttaṁ paricaritvā aggisālato nikkhamma paṇṇasāladvāre ṭhatvā pabhaṅkaraṁ lokatamonudaṁ uttamaṁ ādiccaṁ upatiṭṭhato mama sabbāni bhūtāni adhicca atikkamitvā vattamāno vāsavo nu kho evaṁ mama pāṇīsu kiṁ sudhaṁ kiṁ nāmetaṁ odahi.",
  "atk-s0514a14:900_1": "‘‘Saṅkhūpama’’ntiādīhi ṭhitakova sudhaṁ vaṇṇeti.",
  "atk-s0514a14:901_0": "Tato mātali āha –",
  "atk-s0514a14:902_0": "228.",
  "atk-s0514a14:903_0": "‘‘Ahaṁ mahindena mahesi pesito, sudhābhihāsiṁ turito mahāmuni;",
  "atk-s0514a14:904_0": "Jānāsi maṁ mātali devasārathi, bhuñjassu bhattuttama mābhivārayi.",
  "atk-s0514a14:905_0": "229.",
  "atk-s0514a14:906_0": "‘‘Bhuttā ca sā dvādasa hanti pāpake, khudaṁ pipāsaṁ aratiṁ daraklamaṁ;",
  "atk-s0514a14:907_0": "Kodhūpanāhañca vivādapesuṇaṁ, sītuṇha tandiñca rasuttamaṁ ida’’nti.",
  "atk-s0514a14:908_0": "Tattha sudhābhihāsinti imaṁ sudhābhojanaṁ tuyhaṁ abhihariṁ.",
  "atk-s0514a14:908_1": "Jānāsīti jānāhi maṁ tvaṁ, ahaṁ mātali nāma devasārathīti attho.",
  "atk-s0514a14:908_2": "Mābhivārayīti na bhuñjāmīti appaṭikkhipitvā bhuñja mā papañca kari.",
  "atk-s0514a14:908_3": "Pāpaketi ayañhi sudhā bhuttā dvādasa pāpadhamme hanati.",
  "atk-s0514a14:908_4": "Khudanti paṭhamaṁ tāva chātabhāvaṁ hanati, dutiyaṁ pānīyapipāsaṁ, tatiyaṁ ukkaṇṭhitaṁ, catutthaṁ kāyadarathaṁ, pañcamaṁ kilantabhāvaṁ, chaṭṭhaṁ kodhaṁ, sattamaṁ upanāhaṁ, aṭṭhamaṁ vivādaṁ, navamaṁ pesuṇaṁ, dasamaṁ sītaṁ, ekādasamaṁ uṇhaṁ, dvādasamaṁ tandiṁ ālasiyabhāvaṁ, idaṁ rasuttamaṁ uttamarasaṁ sudhābhojanaṁ ime dvādasa pāpadhamme hanati.",
  "atk-s0514a14:909_0": "Taṁ sutvā kosiyo attano vatasamādānaṁ āvikaronto –",
  "atk-s0514a14:910_0": "230.",
  "atk-s0514a14:911_0": "‘‘Na kappatī mātali mayha bhuñjituṁ, pubbe adatvā iti me vatuttamaṁ;",
  "atk-s0514a14:912_0": "Na cāpi ekāsnamariyapūjitaṁ, asaṁvibhāgī ca sukhaṁ na vindatī’’ti. –",
  "atk-s0514a14:913_0": "Gāthaṁ vatvā, ‘‘bhante, tumhehi parassa adatvā bhojane kaṁ dosaṁ disvā idaṁ vataṁ samādinna’’nti mātalinā puṭṭho āha –",
  "atk-s0514a14:914_0": "231.",
  "atk-s0514a14:915_0": "‘‘Thīghātakā ye cime pāradārikā, mittadduno ye ca sapanti subbate;",
  "atk-s0514a14:916_0": "Sabbe ca te maccharipañcamādhamā, tasmā adatvā udakampi nāsniye.",
  "atk-s0514a14:917_0": "232.",
  "atk-s0514a14:918_0": "‘‘Sohitthiyā vā purisassa vā pana, dassāmi dānaṁ vidusampavaṇṇitaṁ;",
  "atk-s0514a14:919_0": "Saddhā vadaññū idha vītamaccharā, bhavanti hete sucisaccasammatā’’ti.",
  "atk-s0514a14:920_0": "Tattha pubbeti paṭhamaṁ adatvā, atha vā iti me pubbe vatuttamaṁ idaṁ pubbeva mayā vataṁ samādinnanti dasseti.",
  "atk-s0514a14:920_1": "Na cāpi ekāsnamariyapūjitanti ekakassa asanaṁ na ariyehi buddhādīhi pūjitaṁ.",
  "atk-s0514a14:920_2": "Sukhanti dibbamānusikaṁ sukhaṁ na labhati.",
  "atk-s0514a14:920_3": "Thīghātakāti itthighātakā.",
  "atk-s0514a14:920_4": "Ye cimeti ye ca ime.",
  "atk-s0514a14:920_5": "Sapantīti akkosanti.",
  "atk-s0514a14:920_6": "Subbateti dhammikasamaṇabrāhmaṇe.",
  "atk-s0514a14:920_7": "Maccharipañcamāti maccharī pañcamo etesanti maccharipañcamā.",
  "atk-s0514a14:920_8": "Adhamāti ime pañca adhamā nāma.",
  "atk-s0514a14:920_9": "Tasmāti yasmā ahaṁ pañcamaadhamabhāvabhayena adatvā udakampi nāsniye na paribhuñjissāmīti imaṁ vataṁ samādiyiṁ.",
  "atk-s0514a14:920_10": "Sohitthiyā vāti so ahaṁ itthiyā vā.",
  "atk-s0514a14:920_11": "Vidusampavaṇṇitanti vidūhi paṇḍitehi buddhādīhi vaṇṇitaṁ.",
  "atk-s0514a14:920_12": "Sucisaccasammatāti ete okappaniyasaddhāya samannāgatā vadaññū vītamaccharā purisā sucī ceva uttamasammatā ca hontīti attho.",
  "atk-s0514a14:921_0": "Taṁ sutvā mātali dissamānakāyena aṭṭhāsi.",
  "atk-s0514a14:921_1": "Tasmiṁ khaṇe tā catasso devakaññāyo catuddisaṁ aṭṭhaṁsu, sirī pācīnadisāya aṭṭhāsi, āsā dakkhiṇadisāya, saddhā pacchimadisāya, hirī uttaradisāya.",
  "atk-s0514a14:921_2": "Tamatthaṁ pakāsento satthā āha –",
  "atk-s0514a14:922_0": "233.",
  "atk-s0514a14:923_0": "‘‘Ato matā devavarena pesitā, kaññā catasso kanakattacūpamā;",
  "atk-s0514a14:924_0": "Āsā ca saddhā ca sirī tato hirī, taṁ assamaṁ āgamu yattha kosiyo.",
  "atk-s0514a14:925_0": "234.",
  "atk-s0514a14:926_0": "‘‘Tā disvā sabbo paramappamodito, subhena vaṇṇena sikhārivaggino;",
  "atk-s0514a14:927_0": "Kaññā catasso caturo catuddisā, iccabravī mātalino ca sammukhā.",
  "atk-s0514a14:928_0": "235.",
  "atk-s0514a14:929_0": "‘‘Purimaṁ disaṁ kā tvaṁ pabhāsi devate, alaṅkatā tāravarāva osadhī;",
  "atk-s0514a14:930_0": "Pucchāmi taṁ kañcanavelliviggahe, ācikkha me tvaṁ katamāsi devatā.",
  "atk-s0514a14:931_0": "236.",
  "atk-s0514a14:932_0": "‘‘Sirāha devī manujehi pūjitā, apāpasattūpanisevinī sadā;",
  "atk-s0514a14:933_0": "Sudhāvivādena tavantimāgatā, taṁ maṁ sudhāya varapañña bhājaya.",
  "atk-s0514a14:934_0": "237.",
  "atk-s0514a14:935_0": "‘‘Yassāhamicchāmi sudhaṁ mahāmuni, so sabbakāmehi naro pamodati;",
  "atk-s0514a14:936_0": "Sirīti maṁ jānahi jūhatuttama, taṁ maṁ sudhāya varapañña bhājayā’’ti.",
  "atk-s0514a14:937_0": "Tattha atoti tato.",
  "atk-s0514a14:937_1": "Matāti anumatā, atha devavarena anumatā ceva pesitā cāti attho.",
  "atk-s0514a14:937_2": "Sabbo paramappamoditoti anavaseso hutvā atipamodito.",
  "atk-s0514a14:937_3": "‘‘Sāma’’ntipi pāṭho, tā devatā sāmaṁ disvāti attho.",
  "atk-s0514a14:937_4": "Caturoti caturā.",
  "atk-s0514a14:937_5": "Ayameva vā pāṭho, cāturiyena samannāgatāti attho.",
  "atk-s0514a14:937_6": "Tāravarāti tārakānaṁ varā.",
  "atk-s0514a14:937_7": "Kañcanavelliviggaheti kañcanarūpasadisasarīre.",
  "atk-s0514a14:937_8": "Sirāhāti sirī ahaṁ.",
  "atk-s0514a14:937_9": "Tavantimāgatāti tava santikaṁ āgatā.",
  "atk-s0514a14:937_10": "Bhājayāti yathā maṁ sudhā bhajati, tathā karohi, sudhaṁ me dehīti attho.",
  "atk-s0514a14:937_11": "Jānahīti jāna.",
  "atk-s0514a14:937_12": "Jūhatuttamāti aggiṁ juhantānaṁ uttama.",
  "atk-s0514a14:938_0": "Taṁ sutvā kosiyo āha –",
  "atk-s0514a14:939_0": "238.",
  "atk-s0514a14:940_0": "‘‘Sippena vijjācaraṇena buddhiyā, narā upetā paguṇā sakammunā;",
  "atk-s0514a14:941_0": "Tayā vihīnā na labhanti kiñcanaṁ, tayidaṁ na sādhu yadidaṁ tayā kataṁ.",
  "atk-s0514a14:942_0": "239.",
  "atk-s0514a14:943_0": "‘‘Passāmi posaṁ alasaṁ mahagghasaṁ, sudukkulīnampi arūpimaṁ naraṁ;",
  "atk-s0514a14:944_0": "Tayānugutto siri jātimāmapi, peseti dāsaṁ viya bhogavā sukhī.",
  "atk-s0514a14:945_0": "240.",
  "atk-s0514a14:946_0": "‘‘Taṁ taṁ asaccaṁ avibhajjaseviniṁ, jānāmi mūḷhaṁ vidurānupātiniṁ;",
  "atk-s0514a14:947_0": "Na tādisī arahati āsanūdakaṁ, kuto sudhā gaccha na mayha ruccasī’’ti.",
  "atk-s0514a14:948_0": "Tattha sippenāti hatthiassarathadhanusippādinā.",
  "atk-s0514a14:948_1": "Vijjācaraṇenāti vedattayasaṅkhātāya vijjāya ceva sīlena ca.",
  "atk-s0514a14:948_2": "Paguṇā sakammunāti attano purisakārena padhānaguṇasamannāgatā.",
  "atk-s0514a14:948_3": "Kiñcananti kiñci appamattakampi yasaṁ vā sukhaṁ vā na labhanti.",
  "atk-s0514a14:948_4": "Yadidanti yaṁ etaṁ issariyatthāya sippāni uggaṇhitvā carantānaṁ tayā vekallaṁ kataṁ, taṁ te na sādhu.",
  "atk-s0514a14:948_5": "Arūpimanti virūpaṁ.",
  "atk-s0514a14:948_6": "Tayānuguttoti tayā anurakkhito.",
  "atk-s0514a14:948_7": "Jātimāmapīti jātisampannampi sippavijjācaraṇabuddhikammehi sampannampi.",
  "atk-s0514a14:948_8": "Pesetīti pesanakārakaṁ karoti.",
  "atk-s0514a14:948_9": "Taṁ tanti tasmā taṁ.",
  "atk-s0514a14:948_10": "Asaccanti sabhāvasaṅkhāte sacce avattanatāya asaccaṁ uttamabhāvarahitaṁ.",
  "atk-s0514a14:948_11": "Avibhajjasevininti avibhajitvā yuttāyuttaṁ ajānitvā sippādisampannepi itarepi sevamānaṁ.",
  "atk-s0514a14:948_12": "Vidurānupātininti paṇḍitānupātiniṁ paṇḍite pātetvā pothetvā viheṭhetvā caramānaṁ.",
  "atk-s0514a14:948_13": "Kuto sudhāti tādisāya nigguṇāya kuto sudhābhojanaṁ, na me ruccasi, gaccha mā idha tiṭṭhāti.",
  "atk-s0514a14:949_0": "Sā tena paṭikkhittā tatthevantaradhāyi. Tato so āsāya saddhiṁ sallapanto āha –",
  "atk-s0514a14:950_0": "241.",
  "atk-s0514a14:951_0": "‘‘Kā sukkadāṭhā paṭimukkakuṇḍalā, cittaṅgadā kambuvimaṭṭhadhārinī;",
  "atk-s0514a14:952_0": "Osittavaṇṇaṁ paridayha sobhasi, kusaggirattaṁ apiḷayha mañjariṁ.",
  "atk-s0514a14:953_0": "242.",
  "atk-s0514a14:954_0": "‘‘Migīva bhantā saracāpadhārinā, virādhitā mandamiva udikkhasi;",
  "atk-s0514a14:955_0": "Ko te dutīyo ida mandalocane, na bhāyasi ekikā kānane vane’’ti.",
  "atk-s0514a14:956_0": "Tattha cittaṅgadāti citrehi aṅgadehi samannāgatā.",
  "atk-s0514a14:956_1": "Kambuvimaṭṭhadhārinīti karaṇapariniṭṭhitena vimaṭṭhasuvaṇṇālaṅkāradhārinī.",
  "atk-s0514a14:956_2": "Osittavaṇṇanti avasittaudakadhāravaṇṇaṁ dibbadukūlaṁ.",
  "atk-s0514a14:956_3": "Paridayhāti nivāsetvā ceva pārupitvā ca.",
  "atk-s0514a14:956_4": "Kusaggirattanti kusatiṇaggisikhāvaṇṇaṁ.",
  "atk-s0514a14:956_5": "Apiḷayha mañjarinti sapallavaṁ asokakaṇṇikaṁ kaṇṇe piḷandhitvāti vuttaṁ hoti.",
  "atk-s0514a14:956_6": "Saracāpadhārināti luddena.",
  "atk-s0514a14:956_7": "Virādhitāti viraddhapahārā.",
  "atk-s0514a14:956_8": "Mandamivāti yathā sā migī bhītā vanantare ṭhatvā taṁ mandaṁ mandaṁ oloketi, evaṁ olokesi.",
  "atk-s0514a14:957_0": "Tato āsā āha –",
  "atk-s0514a14:958_0": "243.",
  "atk-s0514a14:959_0": "‘‘Na me dutīyo idha matthi kosiya, masakkasārappabhavamhi devatā;",
  "atk-s0514a14:960_0": "Āsā sudhāsāya tavantimāgatā, taṁ maṁ sudhāya varapañña bhājayā’’ti.",
  "atk-s0514a14:961_0": "Tattha masakkasārappabhavāti tāvatiṁsabhavane sambhavā.",
  "atk-s0514a14:962_0": "Taṁ sutvā kosiyo ‘‘tvaṁ kira yo te ruccati, tassa āsāphalanipphādanena āsaṁ desi, yo te na ruccati, tassa na desi, natthi tayā samā patthitatthavināsikā’’ti dīpento āha –",
  "atk-s0514a14:963_0": "244.",
  "atk-s0514a14:964_0": "‘‘Āsāya yanti vāṇijā dhanesino, nāvaṁ samāruyha parenti aṇṇave;",
  "atk-s0514a14:965_0": "Te tattha sīdanti athopi ekadā, jīnādhanā enti vinaṭṭhapābhatā.",
  "atk-s0514a14:966_0": "245.",
  "atk-s0514a14:967_0": "‘‘Āsāya khettāni kasanti kassakā, vapanti bījāni karontupāyaso;",
  "atk-s0514a14:968_0": "Ītīnipātena avuṭṭhitāya vā, na kiñci vindanti tato phalāgamaṁ.",
  "atk-s0514a14:969_0": "246.",
  "atk-s0514a14:970_0": "‘‘Athattakārāni karonti bhattusu, āsaṁ purakkhatvā narā sukhesino;",
  "atk-s0514a14:971_0": "Te bhatturatthā atigāḷhitā puna, disā panassanti aladdha kiñcanaṁ.",
  "atk-s0514a14:972_0": "247.",
  "atk-s0514a14:973_0": "‘‘Hitvāna dhaññañca dhanañca ñātake, āsāya saggādhimanā sukhesino;",
  "atk-s0514a14:974_0": "Tapanti lūkhampi tapaṁ cirantaraṁ, kumaggamāruyha parenti duggatiṁ.",
  "atk-s0514a14:975_0": "248.",
  "atk-s0514a14:976_0": "‘‘Āsā visaṁvādikasammatā ime, āse sudhāsaṁ vinayassu attani;",
  "atk-s0514a14:977_0": "Na tādisī arahati āsanūdakaṁ, kuto sudhā gaccha na mayha ruccasī’’ti.",
  "atk-s0514a14:978_0": "Tattha parentīti pakkhandanti.",
  "atk-s0514a14:978_1": "Jīnādhanāti jīnadhanā.",
  "atk-s0514a14:978_2": "Iti tava vasena eke sampajjanti eke vipajjanti, natthi tayā sadisā pāpadhammāti vadati.",
  "atk-s0514a14:978_3": "Karontupāyasoti taṁ taṁ kiccaṁ upāyena karonti.",
  "atk-s0514a14:978_4": "Ītīnipātenāti visamavātamūsikasalabhasukapāṇakasetaṭṭhikarogādīnaṁ sassupaddavānaṁ aññataranipātena vā.",
  "atk-s0514a14:978_5": "Tatoti tato sassato te kiñci phalaṁ na vindanti, tesampi āsacchedanakammaṁ tvameva karosīti vadati.",
  "atk-s0514a14:978_6": "Athattakārānīti yuddhabhūmīsu purisakāre.",
  "atk-s0514a14:978_7": "Āsaṁ purakkhatvāti issariyāsaṁ purato katvā.",
  "atk-s0514a14:978_8": "Bhatturatthāti sāmino atthāya.",
  "atk-s0514a14:978_9": "Atigāḷitāti paccatthikehi atipīḷitā viluttasāpateyyā ddhastasenavāhanā hutvā.",
  "atk-s0514a14:978_10": "Panassantīti palāyanti.",
  "atk-s0514a14:978_11": "Aladdha kiñcananti kiñci issariyaṁ alabhitvā .",
  "atk-s0514a14:978_12": "Iti etesampi issariyālābhaṁ tvameva karosīti vadati.",
  "atk-s0514a14:978_13": "Saggādhimanāti saggaṁ adhigantumanā.",
  "atk-s0514a14:978_14": "Lūkhanti nirojaṁ pañcatapādikaṁ kāyakilamathaṁ.",
  "atk-s0514a14:978_15": "Cirantaranti cirakālaṁ.",
  "atk-s0514a14:978_16": "Āsā visaṁvādikasammatā imeti evaṁ ime sattā saggāsāya duggatiṁ gacchanti, tasmā tvaṁ āsā nāma visaṁvādikasammatā visaṁvādikāti saṅkhaṁ gatā.",
  "atk-s0514a14:978_17": "Āseti taṁ ālapati.",
  "atk-s0514a14:979_0": "Sāpi tena paṭikkhittā antaradhāyi. Tato saddhāya saddhiṁ sallapanto gāthamāha –",
  "atk-s0514a14:980_0": "249.",
  "atk-s0514a14:981_0": "‘‘Daddallamānā yasasā yasassinī, jighaññanāmavhayanaṁ disaṁ pati;",
  "atk-s0514a14:982_0": "Pucchāmi taṁ kañcanavelliviggahe, ācikkha me tvaṁ katamāsi devate’’ti.",
  "atk-s0514a14:983_0": "Tattha daddallamānāti jalamānā.",
  "atk-s0514a14:983_1": "Jighaññanāmavhayananti aparāti ca pacchimāti ca evaṁ jighaññena lāmakena nāmena vuccamānaṁ disaṁ pati daddallamānā tiṭṭhasi.",
  "atk-s0514a14:984_0": "Tato sā gāthamāha –",
  "atk-s0514a14:985_0": "250.",
  "atk-s0514a14:986_0": "‘‘Saddhāha devī manujehi pūjitā, apāpasattūpanisevinī sadā;",
  "atk-s0514a14:987_0": "Sudhāvivādena tavanti māgatā, taṁ maṁ sudhāya varapañña bhājayā’’ti.",
  "atk-s0514a14:988_0": "Tattha saddhāti yassa kassaci vacanapattiyāyanā sāvajjāpi hoti anavajjāpi.",
  "atk-s0514a14:988_1": "Pūjitāti anavajjakoṭṭhāsavasena pūjitā.",
  "atk-s0514a14:988_2": "Apāpasattūpanisevinīti anavajjasaddhāya ca ekantapattiyāyanusabhāvāra paresupi pattiyāyanavidahanasamatthāya devatāyetaṁ nāmaṁ.",
  "atk-s0514a14:989_0": "Athaṁ naṁ kosiyo ‘‘ime sattā yassa kassaci vacanaṁ saddahitvā taṁ taṁ karontā kattabbato akattabbameva bahutaraṁ karonti, taṁ sabbaṁ tayā kāritaṁ nāma hotī’’ti vatvā evamāha –",
  "atk-s0514a14:990_0": "251.",
  "atk-s0514a14:991_0": "‘‘Dānaṁ damaṁ cāgamathopi saṁyamaṁ, ādāya saddhāya karonti hekadā;",
  "atk-s0514a14:992_0": "Theyyaṁ musā kūṭamathopi pesuṇaṁ, karonti heke puna viccutā tayā.",
  "atk-s0514a14:993_0": "252.",
  "atk-s0514a14:994_0": "‘‘Bhariyāsu poso sadisīsu pekkhavā, sīlūpapannāsu patibbatāsupi;",
  "atk-s0514a14:995_0": "Vinetvāna chandaṁ kulitthirāsupi, karoti saddhaṁ puna kumbhadāsiyā.",
  "atk-s0514a14:996_0": "253.",
  "atk-s0514a14:997_0": "‘‘Tvameva saddhe paradārasevinī, pāpaṁ karosi kusalampi riñcasi;",
  "atk-s0514a14:998_0": "Na tādisī arahati āsanūdakaṁ, kuto sudhā gaccha na mayha ruccasī’’ti.",
  "atk-s0514a14:999_0": "Tattha dānanti dasavatthukaṁ puññacetanaṁ.",
  "atk-s0514a14:999_1": "Damanti indriyadamanaṁ.",
  "atk-s0514a14:999_2": "Cāganti deyyadhammapariccāgaṁ.",
  "atk-s0514a14:999_3": "Saṁyamanti sīlaṁ.",
  "atk-s0514a14:999_4": "Ādāya saddhāyāti ‘‘etāni dānādīni mahānisaṁsāni kattabbānī’’ti vadataṁ vacanaṁ saddhāya ādiyitvāpi karonti ekadā.",
  "atk-s0514a14:999_5": "Kūṭanti tulākūṭādikaṁ vā gāmakūṭādikaṁ kammaṁ vā.",
  "atk-s0514a14:999_6": "Karonti heketi eke manussā evarūpesu nāma kālesu imesañca atthāya theyyādīni kattabbānīti kesañci vacanaṁ saddahitvā etānipi karonti.",
  "atk-s0514a14:999_7": "Puna viccutā tayāti puna tayā visuttā sāvajjadukkhavipākānetāni na kattabbānīti vadataṁ vacanaṁ apattiyāyitvāpi karonti.",
  "atk-s0514a14:999_8": "Iti tava vasena sāvajjampi anavajjampi kareyyāsi vadati.",
  "atk-s0514a14:1000_0": "Sadisīsūti jātigottasīlādīhi sadisīsu.",
  "atk-s0514a14:1000_1": "Pekkhavāti pekkhā vuccati taṇhā, sataṇhoti attho.",
  "atk-s0514a14:1000_2": "Chandanti chandarāgaṁ.",
  "atk-s0514a14:1000_3": "Karoti saddhanti kumbhadāsiyāpi vacane saddhaṁ karoti, tassā ‘‘ahaṁ tumhākaṁ idaṁ nāma upakāraṁ karissāmī’’ti vadantiyā pattiyāyitvā kulitthiyopi chaḍḍetvā tameva paṭisevati, asukā nāma tumhesu paṭibaddhacittāti kumbhadāsiyāpi vacane saddhaṁ katvāva paradāraṁ sevati.",
  "atk-s0514a14:1000_4": "Tvameva saddhe paradārasevinīti yasmā taṁ taṁ pattiyāyitvā tava vasena paradāraṁ sevanti pāpaṁ karonti kusalaṁ jahanti, tasmā tvameva paradārasevinī tvaṁ pāpāni karosi, kusalampi riñcasi, natthi tayā samā lokavināsikā pāpadhammā, gaccha na me ruccasīti.",
  "atk-s0514a14:1001_0": "Sā tattheva antaradhāyi. Kosiyopi uttarato ṭhitāya hiriyā saddhiṁ sallapanto gāthādvayamāha –",
  "atk-s0514a14:1002_0": "254.",
  "atk-s0514a14:1003_0": "‘‘Jighaññarattiṁ aruṇasmimūhate, yā dissati uttamarūpavaṇṇinī;",
  "atk-s0514a14:1004_0": "Tathūpamā maṁ paṭibhāsi devate, ācikkha me tvaṁ katamāsi accharā.",
  "atk-s0514a14:1005_0": "255.",
  "atk-s0514a14:1006_0": "‘‘Kāḷā nidāgheriva aggijāriva, anileritā lohitapattamālinī;",
  "atk-s0514a14:1007_0": "Kā tiṭṭhasi mandamigāvalokayaṁ, bhāsesamānāva giraṁ na muñcasī’’ti.",
  "atk-s0514a14:1008_0": "Tattha jighaññarattinti pacchimarattiṁ, rattipariyosāneti attho.",
  "atk-s0514a14:1008_1": "Ūhateti aruṇe uggate.",
  "atk-s0514a14:1008_2": "Yāti yā puratthimā disā rattasuvaṇṇatāya uppamarūpadharā hutvā dissati.",
  "atk-s0514a14:1008_3": "Kāḷā nidāgherivāti nidāghasamaye kāḷavalli viya.",
  "atk-s0514a14:1008_4": "Aggijārivāti aggijālā iva, sāpi nijjhāmakhettesu taruṇauṭṭhitakāḷavalli viyāti attho.",
  "atk-s0514a14:1008_5": "Lohitapattamālinīti lohitavaṇṇehi pattehi parivutā.",
  "atk-s0514a14:1008_6": "Kā tiṭṭhasīti yathā sā taruṇakāḷavalli vāteritā vilāsamānā sobhamānā tiṭṭhati, evaṁ kā nāma tvaṁ tiṭṭhasi.",
  "atk-s0514a14:1008_7": "Bhāsesamānāvāti mayā saddhiṁ bhāsitukāmā viya hosi, na ca giraṁ muñcasi.",
  "atk-s0514a14:1009_0": "Tato sā gāthamāha –",
  "atk-s0514a14:1010_0": "256.",
  "atk-s0514a14:1011_0": "‘‘Hirāha devī manujehi pūjitā, apāpasattūpanisevinī sadā;",
  "atk-s0514a14:1012_0": "Sudhāvivādena tavantimāgatā, sāhaṁ na sakkomi sudhampi yācituṁ;",
  "atk-s0514a14:1013_0": "Kopīnarūpā viya yācanitthiyā’’ti.",
  "atk-s0514a14:1014_0": "Tattha hirāhanti hirī ahaṁ.",
  "atk-s0514a14:1014_1": "Sudhampīti sā ahaṁ sudhābhojanaṁ taṁ yācitumpi na sakkomi.",
  "atk-s0514a14:1014_2": "Kiṁkāraṇā?",
  "atk-s0514a14:1014_3": "Kopīnarūpā viya yācanitthiyā, yasmā itthiyā yācanā nāma kopīnarūpā viya rahassaṅgavivaraṇasadisā hoti, nillajjā viya hotīti attho.",
  "atk-s0514a14:1015_0": "Taṁ sutvā tāpaso dve gāthā abhāsi –",
  "atk-s0514a14:1016_0": "257.",
  "atk-s0514a14:1017_0": "‘‘Dhammena ñāyena sugatte lacchasi, eso hi dhammo na hi yācanā sudhā.",
  "atk-s0514a14:1018_0": "Taṁ taṁ ayācantimahaṁ nimantaye, sudhāya yañcicchasi tampi dammi te.",
  "atk-s0514a14:1019_0": "258.",
  "atk-s0514a14:1020_0": "‘‘Sā tvaṁ mayā ajja sakamhi assame, nimantitā kañcanavelliviggahe;",
  "atk-s0514a14:1021_0": "Tuvañhi me sabbarasehi pūjiyā, taṁ pūjayitvāna sudhampi asniye’’ti.",
  "atk-s0514a14:1022_0": "Tattha dhammenāti sabhāvena.",
  "atk-s0514a14:1022_1": "Ñāyenāti kāraṇena.",
  "atk-s0514a14:1022_2": "Na hi yācanā sudhāti na hi yācanāya sudhā labbhati, teneva kāraṇena itarā tisso nalabhiṁsu.",
  "atk-s0514a14:1022_3": "Taṁ tanti tasmā taṁ.",
  "atk-s0514a14:1022_4": "Yañcicchasīti na kevalaṁ nimantemiyeva, yañca sudhaṁ icchasi, tampi dammi te.",
  "atk-s0514a14:1022_5": "Kañcanavelliviggaheti kañcanarāsisassirikasarīre.",
  "atk-s0514a14:1022_6": "Pūjiyāti na kevalaṁ sudhāya, aññehipi sabbarasehi tvaṁ mayā pūjetabbayuttakāva.",
  "atk-s0514a14:1022_7": "Asniyeti taṁ pūjetvā sace sudhāya avasesaṁ bhavissati, ahampi bhuñjissāmi.",
  "atk-s0514a14:1023_0": "Tato aparā abhisambuddhagāthā –",
  "atk-s0514a14:1024_0": "259.",
  "atk-s0514a14:1025_0": "‘‘Sā kosiyenānumatā jutīmatā, addhā hiri rammaṁ pāvisi yassamaṁ;",
  "atk-s0514a14:1026_0": "Udakavantaṁ phalamariyapūjitaṁ, apāpasattūpanisevitaṁ sadā.",
  "atk-s0514a14:1027_0": "260.",
  "atk-s0514a14:1028_0": "‘‘Rukkhaggahānā bahukettha pupphitā, ambā piyālā panasā ca kiṁsukā;",
  "atk-s0514a14:1029_0": "Sobhañjanā loddamathopi paddhakā, kekā ca bhaṅgā tilakā supupphitā.",
  "atk-s0514a14:1030_0": "261.",
  "atk-s0514a14:1031_0": "‘‘Sālā karerī bahukettha jambuyo, assatthanigrodhamadhukavetasā;",
  "atk-s0514a14:1032_0": "Uddālakā pāṭali sinduvārakā, manuññagandhā mucalindaketakā.",
  "atk-s0514a14:1033_0": "262.",
  "atk-s0514a14:1034_0": "‘‘Hareṇukā veḷukā keṇu tindukā, sāmākanīvāramathopi cīnakā;",
  "atk-s0514a14:1035_0": "Mocā kadalī bahukettha sāliyo, pavīhayo ābhūjino ca taṇḍulā.",
  "atk-s0514a14:1036_0": "263.",
  "atk-s0514a14:1037_0": "‘‘Tassevuttarapassena, jātā pokkharaṇī sivā;",
  "atk-s0514a14:1038_0": "Akakkasā apabbhārā, sādhu appaṭigandhikā.",
  "atk-s0514a14:1039_0": "264.",
  "atk-s0514a14:1040_0": "‘‘Tattha macchā sanniratā, khemino bahubhojanā;",
  "atk-s0514a14:1041_0": "Siṅgū savaṅkā saṁkulā, satavaṅkā ca rohitā;",
  "atk-s0514a14:1042_0": "Āḷigaggarakākiṇṇā, pāṭhīnā kākamacchakā.",
  "atk-s0514a14:1043_0": "265.",
  "atk-s0514a14:1044_0": "‘‘Tattha pakkhī sanniratā, khemino bahubhojanā;",
  "atk-s0514a14:1045_0": "Haṁsā koñcā mayūrā ca, cakkavākā ca kukkuhā;",
  "atk-s0514a14:1046_0": "Kuṇālakā bahū citrā, sikhaṇḍī jīvajīvakā.",
  "atk-s0514a14:1047_0": "266.",
  "atk-s0514a14:1048_0": "‘‘Tattha pānāya māyanti, nānā migagaṇā bahū;",
  "atk-s0514a14:1049_0": "Sīhā byagghā varāhā ca, acchakokataracchayo.",
  "atk-s0514a14:1050_0": "267.",
  "atk-s0514a14:1051_0": "‘‘Palāsādā gavajā ca, mahiṁsā rohitā rurū;",
  "atk-s0514a14:1052_0": "Eṇeyyā ca varāhā ca, gaṇino nīkasūkarā;",
  "atk-s0514a14:1053_0": "Kadalimigā bahukettha, biḷārā sasakaṇṇikā.",
  "atk-s0514a14:1054_0": "268.",
  "atk-s0514a14:1055_0": "‘‘Chamāgirī pupphavicitrasanthatā, dijābhighuṭṭhā dijasaṅghasevitā’’ti.",
  "atk-s0514a14:1056_0": "Tattha jutīmatāti ānubhāvasampannena.",
  "atk-s0514a14:1056_1": "Pāvisi yassamanti pāvisi assamaṁ, ya-kāro byañjanasandhikaro.",
  "atk-s0514a14:1056_2": "Udakavantanti tesu tesu ṭhānesu udakasampannaṁ.",
  "atk-s0514a14:1056_3": "Phalanti anekaphalasampannaṁ.",
  "atk-s0514a14:1056_4": "Ariyapūjitanti nīvaraṇadosarahitehi jhānalābhīhi ariyehi pūjitaṁ pasatthaṁ.",
  "atk-s0514a14:1056_5": "Rukkhaggahānāti pupphūpagaphalūpagarukkhagahanā.",
  "atk-s0514a14:1056_6": "Sobhañjanāti siggurukkhā.",
  "atk-s0514a14:1056_7": "Loddamathopi paddhakāti loddarukkhā ca padumarukkhā ca.",
  "atk-s0514a14:1056_8": "Kekā ca bhaṅgāti evaṁnāmakā rukkhā eva.",
  "atk-s0514a14:1056_9": "Karerīti karerirukkhā.",
  "atk-s0514a14:1056_10": "Uddālakāti vātaghātakā.",
  "atk-s0514a14:1056_11": "Mucalindaketakāti mucalindā ca pañcavidhaketakā ca.",
  "atk-s0514a14:1056_12": "Hareṇukāti aparaṇṇajāti.",
  "atk-s0514a14:1056_13": "Veḷukāti vaṁsabhedakā.",
  "atk-s0514a14:1056_14": "Keṇūti araññamāsā.",
  "atk-s0514a14:1056_15": "Tindukāti timbarurukkhā.",
  "atk-s0514a14:1056_16": "Cīnakāti khuddakarājamāsā.",
  "atk-s0514a14:1056_17": "Mocāti aṭṭhikakadaliyo.",
  "atk-s0514a14:1056_18": "Sāliyoti nānappakārā jātassaraṁ upanissāya jātā sāliyo.",
  "atk-s0514a14:1056_19": "Pavīhayoti nānappakārā vīhayo.",
  "atk-s0514a14:1056_20": "Ābhūjinoti bhujapattā.",
  "atk-s0514a14:1056_21": "Taṇḍulāti nikkuṇḍakathusāni sayaṁjātataṇḍulasīsāni.",
  "atk-s0514a14:1057_0": "Tassevāti, bhikkhave, tasseva assamassa uttaradisābhāge.",
  "atk-s0514a14:1057_1": "Pokkharaṇīti pañcavidhapadumasañchannā jātassarapokkharaṇī.",
  "atk-s0514a14:1057_2": "Akakkasāti macchasippikasevālādikakkasarahitā.",
  "atk-s0514a14:1057_3": "Apabbhārāti acchinnataṭā samatitthā.",
  "atk-s0514a14:1057_4": "Appaṭigandhikāti apaṭikkūlagandhena udakena samannāgatā.",
  "atk-s0514a14:1057_5": "Tatthāti tassā pokkharaṇiyā.",
  "atk-s0514a14:1057_6": "Kheminoti abhayā.",
  "atk-s0514a14:1057_7": "‘‘Siṅgū’’tiādīni tesaṁ macchānaṁ nāmāni.",
  "atk-s0514a14:1057_8": "Kuṇālakāti kokilā.",
  "atk-s0514a14:1057_9": "Citrāti citrapattā.",
  "atk-s0514a14:1057_10": "Sikhaṇḍīti uṭṭhitasikhā morā, aññepi vā matthake jātasikhā pakkhino.",
  "atk-s0514a14:1057_11": "Pānāya māyantīti pānāya āyanti.",
  "atk-s0514a14:1057_12": "Palāsādāti khaggā.",
  "atk-s0514a14:1057_13": "Gavajāti gavayā.",
  "atk-s0514a14:1057_14": "Gaṇinoti gokaṇṇā.",
  "atk-s0514a14:1057_15": "Kaṇṇikāti kaṇṇikamigā.",
  "atk-s0514a14:1057_16": "Chamāgirīti bhūmisamapatthaṭā piṭṭhipāsāṇā.",
  "atk-s0514a14:1057_17": "Pupphavicitrasanthatāti vicitrapupphasanthatā.",
  "atk-s0514a14:1057_18": "Dijābhighuṭṭhāti madhurassarehi dijehi abhighuṭṭhā.",
  "atk-s0514a14:1057_19": "Evarūpā tattha bhūmipabbatāti evaṁ bhagavā kosiyassa assamaṁ vaṇṇeti.",
  "atk-s0514a14:1058_0": "Idāni hirideviyā tattha pavisanādīni dassetuṁ āha –",
  "atk-s0514a14:1059_0": "269.",
  "atk-s0514a14:1060_0": "‘‘Sā suttacā nīladumābhilambitā, vijjū mahāmegharivānupajjatha;",
  "atk-s0514a14:1061_0": "Tassā susambandhasiraṁ kusāmayaṁ, suciṁ sugandhaṁ ajinūpasevitaṁ;",
  "atk-s0514a14:1062_0": "Atricca kocchaṁ hirimetadabravi, nisīda kalyāṇi sukhayidamāsanaṁ.",
  "atk-s0514a14:1063_0": "270.",
  "atk-s0514a14:1064_0": "‘‘Tassā tadā kocchagatāya kosiyo, yadicchamānāya jaṭājinandharo;",
  "atk-s0514a14:1065_0": "Navehi pattehi sayaṁ sahūdakaṁ, sudhābhihāsī turito mahāmuni.",
  "atk-s0514a14:1066_0": "271.",
  "atk-s0514a14:1067_0": "‘‘Sā taṁ paṭiggayha ubhohi pāṇibhi, iccabravi attamanā jaṭādharaṁ;",
  "atk-s0514a14:1068_0": "Handāhaṁ etarahi pūjitā tayā, gaccheyyaṁ brahme tidivaṁ jitāvinī.",
  "atk-s0514a14:1069_0": "272.",
  "atk-s0514a14:1070_0": "‘‘Sā kosiyenānumatā jutīmatā, udīritā vaṇṇamadena mattā;",
  "atk-s0514a14:1071_0": "Sakāse gantvāna sahassacakkhuno, ayaṁ sudhā vāsava dehi me jayaṁ.",
  "atk-s0514a14:1072_0": "273.",
  "atk-s0514a14:1073_0": "‘‘Tamena sakkopi tadā apūjayi, sahindadevā surakaññamuttamaṁ;",
  "atk-s0514a14:1074_0": "Sā pañjalī devamanussapūjitā, navamhi kocchamhi yadā upāvisī’’ti.",
  "atk-s0514a14:1075_0": "Tattha suttacāti succhavī.",
  "atk-s0514a14:1075_1": "Nīladumābhilambitāti nīlesu dumesu abhilambitā hutvā, taṁ taṁ nīladumasākhaṁ parāmasantīti attho.",
  "atk-s0514a14:1075_2": "Mahāmegharivāti tena nimantitā mahāmeghavijju viya tassa taṁ assamaṁ pāvisi.",
  "atk-s0514a14:1075_3": "Tassāti tassā hiriyā.",
  "atk-s0514a14:1075_4": "Susambandhasiranti suṭṭhu sambandhasīsaṁ.",
  "atk-s0514a14:1075_5": "Kusāmayanti usīrādimissakakusatiṇamayaṁ.",
  "atk-s0514a14:1075_6": "Sugandhanti usīrena ceva aññena sugandhatiṇena ca missakattā sugandhaṁ.",
  "atk-s0514a14:1075_7": "Ajinūpasevitanti upariatthatena ajinacammena upasevitaṁ.",
  "atk-s0514a14:1075_8": "Atricca kocchanti evarūpaṁ kocchāsanaṁ paṇṇasāladvāre attharitvā.",
  "atk-s0514a14:1075_9": "Sukhayidamāsananti sukhaṁ nisīda idamāsanaṁ.",
  "atk-s0514a14:1076_0": "Yanti yāvadatthaṁ.",
  "atk-s0514a14:1076_1": "Icchamānāyāti sudhaṁ icchantiyā.",
  "atk-s0514a14:1076_2": "Navehi pattehīti taṅkhaṇaññeva pokkharaṇito ābhatehi allapaduminipattehi.",
  "atk-s0514a14:1076_3": "Sayanti sahatthena.",
  "atk-s0514a14:1076_4": "Sahūdakanti dakkhiṇodakasahitaṁ.",
  "atk-s0514a14:1076_5": "Sudhābhihāsīti sudhaṁ abhihari.",
  "atk-s0514a14:1076_6": "Turitoti somanassavegena turito.",
  "atk-s0514a14:1076_7": "Handāti vavassaggatthe nipāto.",
  "atk-s0514a14:1076_8": "Jitāvinīti vijayappattā hutvā.",
  "atk-s0514a14:1077_0": "Anumatāti idāni yathāruciṁ gacchāti anuññātā.",
  "atk-s0514a14:1077_1": "Udīritāti tidasapuraṁ gantvā sakkassa santike ayaṁ sudhāti udīrayi.",
  "atk-s0514a14:1077_2": "Surakaññanti devadhītaraṁ.",
  "atk-s0514a14:1077_3": "Uttamanti pavaraṁ.",
  "atk-s0514a14:1077_4": "Sā pañjalī devamanussapūjitāti pañjalī devehi ca manussehi ca pūjitā.",
  "atk-s0514a14:1077_5": "Yadāti yadā nisīdanatthāya sakkena dāpite nave kañcanapīṭhasaṅkhāte kocche sā upāvisi, tadā naṁ tattha nisinnaṁ sakko ca sesadevatā ca pāricchattakapupphādīhi pūjayiṁsu.",
  "atk-s0514a14:1078_0": "Evaṁ sakko taṁ pūjetvā cintesi –",
  "atk-s0514a14:1078_1": "‘‘kena nu kho kāraṇena kosiyo sesānaṁ adatvā imissāva sudhaṁ adāsī’’ti.",
  "atk-s0514a14:1078_2": "So tassa kāraṇassa jānanatthāya puna mātaliṁ pesesi.",
  "atk-s0514a14:1078_3": "Tamatthaṁ āvi karonto satthā āha –",
  "atk-s0514a14:1079_0": "274.",
  "atk-s0514a14:1080_0": "‘‘Tameva saṁsī punadeva mātaliṁ, sahassanetto tidasānamindo;",
  "atk-s0514a14:1081_0": "Gantvāna vākyaṁ mama brūhi kosiyaṁ, āsāya saddhā siriyā ca kosiya;",
  "atk-s0514a14:1082_0": "Hirī sudhaṁ kena malattha hetunā’’ti.",
  "atk-s0514a14:1083_0": "Tattha saṁsīti abhāsi.",
  "atk-s0514a14:1083_1": "Vākyaṁ mamāti mama vākyaṁ kosiyaṁ brūhi.",
  "atk-s0514a14:1083_2": "Āsāya saddhā siriyā cāti āsāto ca saddhāto ca sirito ca hirīyeva kena hetunā sudhamalatthāti.",
  "atk-s0514a14:1084_0": "So tassa vacanaṁ sampaṭicchitvā vejayantarathamāruyha agamāsi. Tamatthaṁ pakāsento satthā āha –",
  "atk-s0514a14:1085_0": "275.",
  "atk-s0514a14:1086_0": "‘‘Taṁ suplavatthaṁ udatārayī rathaṁ, daddallamānaṁ upakāriyasādisaṁ;",
  "atk-s0514a14:1087_0": "Jambonadīsaṁ tapaneyyasannibhaṁ, alaṅkataṁ kañcanacittasannibhaṁ.",
  "atk-s0514a14:1088_0": "276.",
  "atk-s0514a14:1089_0": "‘‘Suvaṇṇacandettha bahū nipātitā, hatthī gavāssā kikibyagghadīpiyo;",
  "atk-s0514a14:1090_0": "Eṇeyyakā laṅghamayettha pakkhino, migettha veḷuriyamayā yudhā yutā.",
  "atk-s0514a14:1091_0": "277.",
  "atk-s0514a14:1092_0": "‘‘Tatthassarājaharayo ayojayuṁ, dasasatāni susunāgasādise;",
  "atk-s0514a14:1093_0": "Alaṅkate kañcanajāluracchade, āveḷine saddagame asaṅgite.",
  "atk-s0514a14:1094_0": "278.",
  "atk-s0514a14:1095_0": "‘‘Taṁ yānaseṭṭhaṁ abhiruyha mātali, disā imāyo abhinādayittha;",
  "atk-s0514a14:1096_0": "Nabhañca selañca vanappatiniñca, sasāgaraṁ pabyathayittha mediniṁ.",
  "atk-s0514a14:1097_0": "279.",
  "atk-s0514a14:1098_0": "‘‘Sa khippameva upagamma assamaṁ, pāvāramekaṁsakato katañjalī;",
  "atk-s0514a14:1099_0": "Bahussutaṁ vuddhaṁ vinītavantaṁ, iccabravi mātali devabrāhmaṇaṁ.",
  "atk-s0514a14:1100_0": "280.",
  "atk-s0514a14:1101_0": "‘‘Indassa vākyaṁ nisāmehi kosiya, dūto ahaṁ pucchati taṁ purindado;",
  "atk-s0514a14:1102_0": "Āsāya saddhā siriyā ca kosiya, hirī sudhaṁ kena malattha hetunā’’ti.",
  "atk-s0514a14:1103_0": "Tattha taṁ suplavatthanti taṁ vejayantarathaṁ sukhena plavanatthaṁ.",
  "atk-s0514a14:1103_1": "Udatārayīti uttāresi ukkhipitvā gamanasajjamakāsi.",
  "atk-s0514a14:1103_2": "Upakāriyasādisanti upakaraṇabhaṇḍehi sadisaṁ, yathā tassa aggisikhāya samānavaṇṇāni upakaraṇāni jalanti, tatheva jalitanti attho.",
  "atk-s0514a14:1103_3": "Jambonadīsanti jambunadasaṅkhātaṁ rattasuvaṇṇamayaṁ īsaṁ.",
  "atk-s0514a14:1103_4": "Kañcanacittasannibhanti, kañcanamayena sattaratanavicittena aṭṭhamaṅgalena samannāgataṁ.",
  "atk-s0514a14:1103_5": "Suvaṇṇacandetthāti suvaṇṇamayā candakā ettha rathe.",
  "atk-s0514a14:1103_6": "Hatthīti suvaṇṇarajatamaṇimayā hatthī.",
  "atk-s0514a14:1103_7": "Gavādīsupi eseva nayo.",
  "atk-s0514a14:1103_8": "Laṅghamayettha pakkhinoti ettha rathe laṅghamayā nānāratanamayā pakkhigaṇāpi paṭipāṭiyā ṭhitā.",
  "atk-s0514a14:1103_9": "Yudhā yutāti attano attano yudhena saddhiṁ yuttā hutvā dassitā.",
  "atk-s0514a14:1104_0": "Assarājaharayoti harivaṇṇamanomayaassarājāno.",
  "atk-s0514a14:1104_1": "Susunāgasādiseti balasampattiyā taruṇanāgasadise.",
  "atk-s0514a14:1104_2": "Kañcanajāluracchadeti kañcanajālamayena uracchadālaṅkārena samannāgate.",
  "atk-s0514a14:1104_3": "Āveḷineti āveḷasaṅkhātehi kaṇṇālaṅkārehi yutte.",
  "atk-s0514a14:1104_4": "Saddagameti patodappahāraṁ vinā saddamatteneva gamanasīle.",
  "atk-s0514a14:1104_5": "Asaṅgīteti nissaṅge sīghajave evarūpe assarāje tattha yojesunti attho.",
  "atk-s0514a14:1105_0": "Abhinādayitthāti yānasaddena ekaninnādaṁ akāsi.",
  "atk-s0514a14:1105_1": "Vanappatiniñcāti vanappatinī ca vanasaṇḍe cāti attho.",
  "atk-s0514a14:1105_2": "Pabyathayitthāti kampayittha.",
  "atk-s0514a14:1105_3": "Tattha ākāsaṭṭhakavimānakampanena nabhakampanaṁ veditabbaṁ.",
  "atk-s0514a14:1105_4": "Pāvāramekaṁsakatoti ekaṁsakatapāvāradibbavattho.",
  "atk-s0514a14:1105_5": "Vuddhanti guṇavuddhaṁ.",
  "atk-s0514a14:1105_6": "Vinītavantanti vinītena ācāravattena samannāgataṁ.",
  "atk-s0514a14:1105_7": "Iccabravīti rathaṁ ākāse ṭhapetvā otaritvā evaṁ abravi.",
  "atk-s0514a14:1105_8": "Devabrāhmaṇanti devasamaṁ brāhmaṇaṁ.",
  "atk-s0514a14:1106_0": "So tassa vacanaṁ sutvā gāthamāha –",
  "atk-s0514a14:1107_0": "281.",
  "atk-s0514a14:1108_0": "‘‘Andhā sirī maṁ paṭibhāti mātali, saddhā aniccā pana devasārathi.",
  "atk-s0514a14:1109_0": "Āsā visaṁvādikasammatā hi me, hirī ca ariyamhi guṇe patiṭṭhitā’’ti.",
  "atk-s0514a14:1110_0": "Tattha andhāti sippādisampannepi asampannepi bhajanato ‘‘andhā’’ti maṁ paṭibhāti.",
  "atk-s0514a14:1110_1": "Aniccāti saddhā pana taṁ taṁ vatthuṁ pahāya aññasmiṁ aññasmiṁ uppajjanato hutvā abhāvākārena ‘‘aniccā’’ti maṁ paṭibhāti.",
  "atk-s0514a14:1110_2": "Visaṁvādikasammatāti āsā pana yasmā dhanatthikā nāvāya samuddaṁ pakkhanditvā vinaṭṭhapābhatā enti, tasmā ‘‘visaṁvādikā’’ti maṁ paṭibhāti.",
  "atk-s0514a14:1110_3": "Ariyamhi guṇeti hirī pana hirottappasabhāvasaṅkhāte parisuddhe ariyaguṇe patiṭṭhitāti.",
  "atk-s0514a14:1111_0": "Idāni tassā guṇaṁ vaṇṇento āha –",
  "atk-s0514a14:1112_0": "282.",
  "atk-s0514a14:1113_0": "‘‘Kumāriyo yācimā gottarakkhitā, jiṇṇā ca yā yā ca sabhattuitthiyo;",
  "atk-s0514a14:1114_0": "Tā chandarāgaṁ purisesu uggataṁ, hiriyā nivārenti sacittamattano.",
  "atk-s0514a14:1115_0": "283.",
  "atk-s0514a14:1116_0": "‘‘Saṅgāmasīse sarasattisaṁyute, parājitānaṁ patataṁ palāyinaṁ;",
  "atk-s0514a14:1117_0": "Hiriyā nivattanti jahitva jīvitaṁ, te sampaṭicchanti punā hirīmanā.",
  "atk-s0514a14:1118_0": "284.",
  "atk-s0514a14:1119_0": "‘‘Velā yathā sāgaravegavārinī, hirāya hi pāpajanaṁ nivārinī;",
  "atk-s0514a14:1120_0": "Taṁ sabbaloke hirimariyapūjitaṁ, indassa taṁ vedaya devasārathī’’ti.",
  "atk-s0514a14:1121_0": "Tattha jiṇṇāti vidhavā.",
  "atk-s0514a14:1121_1": "Sabhattūti sasāmikā taruṇitthiyo.",
  "atk-s0514a14:1121_2": "Attanoti tā sabbāpi parapurisesu attano chandarāgaṁ uggataṁ viditvā ‘‘ayuttametaṁ amhāka’’nti hiriyā sacittaṁ nivārenti, pāpakammaṁ na karonti.",
  "atk-s0514a14:1121_3": "Patataṁ palāyinanti patantānañca palāyantānañca antare.",
  "atk-s0514a14:1121_4": "Jahitva jīvitanti ye hirimanto honti, te attano jīvitaṁ cajitvā hiriyā nivattanti, evaṁ nivattā ca pana te hirīmanā puna attano sāmikaṁ sampaṭicchanti, amittahatthato mocetvā gaṇhanti.",
  "atk-s0514a14:1121_5": "Pāpajanaṁ nivārinīti pāpato janaṁ nivārinī, ayameva vā pāṭho .",
  "atk-s0514a14:1121_6": "Tanti taṁ hiriṁ.",
  "atk-s0514a14:1121_7": "Ariyapūjitanti ariyehi buddhādīhi pūjitaṁ.",
  "atk-s0514a14:1121_8": "Indassa taṁ vedayāti yasmā evaṁ mahāguṇā ariyapūjitāvesā, tasmā taṁ evaṁ uttamā nāmesāti indassa kathehīti.",
  "atk-s0514a14:1122_0": "Taṁ sutvā mātali gāthamāha –",
  "atk-s0514a14:1123_0": "285.",
  "atk-s0514a14:1124_0": "‘‘Ko te imaṁ kosiya diṭṭhimodahi, brahmā mahindo atha vā pajāpati;",
  "atk-s0514a14:1125_0": "Hirāya devesu hi seṭṭhasammatā, dhītā mahindassa mahesi jāyathā’’ti.",
  "atk-s0514a14:1126_0": "Tattha diṭṭhinti ‘‘hirī nāma mahāguṇā ariyapūjitā’’ti laddhiṁ.",
  "atk-s0514a14:1126_1": "Odahīti hadaye pavesesi.",
  "atk-s0514a14:1126_2": "Seṭṭhasammatāti tava santike sudhāya laddhakālato paṭṭhāya indassa santike kañcanāsanaṁ labhitvā sabbadevatāhi pūjiyamānā uttamasammatā jāyatha.",
  "atk-s0514a14:1127_0": "Evaṁ tasmiṁ kathenteyeva kosiyassa taṅkhaṇaññeva cavanadhammo jāto.",
  "atk-s0514a14:1127_1": "Atha naṁ, mātali, ‘‘kosiya āyusaṅkhāro te ossaṭṭho, cavanadhammopi te sampatto, kiṁ te manussalokena, devalokaṁ gacchāmā’’ti tattha netukāmo hutvā gāthamāha –",
  "atk-s0514a14:1128_0": "286.",
  "atk-s0514a14:1129_0": "‘‘Handehi dāni tidivaṁ apakkama, rathaṁ samāruyha mamāyitaṁ imaṁ;",
  "atk-s0514a14:1130_0": "Indo ca taṁ indasagotta kaṅkhati, ajjeva tvaṁ indasahabyataṁ vajā’’ti.",
  "atk-s0514a14:1131_0": "Tattha mamāyitanti piyaṁ manāpaṁ.",
  "atk-s0514a14:1131_1": "Indasagottāti purimabhave indena samānagotta.",
  "atk-s0514a14:1131_2": "Kaṅkhatīti tavāgamanaṁ icchanto kaṅkhati.",
  "atk-s0514a14:1132_0": "Iti tasmiṁ kosiyena saddhiṁ kathenteyeva kosiyo cavitvā opapātiko devaputto hutvā āruyha dibbarathe aṭṭhāsi.",
  "atk-s0514a14:1132_1": "Atha naṁ, mātali, sakkassa santikaṁ nesi.",
  "atk-s0514a14:1132_2": "Sakko taṁ disvāva tuṭṭhamānaso attano dhītaraṁ hirideviṁ tassa aggamahesiṁ katvā adāsi, aparimāṇamassa issariyaṁ ahosi.",
  "atk-s0514a14:1132_3": "Tamatthaṁ viditvā ‘‘anomasattānaṁ kammaṁ nāma evaṁ visujjhatī’’ti satthā osānagāthamāha –",
  "atk-s0514a14:1133_0": "287.",
  "atk-s0514a14:1134_0": "‘‘Evaṁ visujjhanti apāpakammino, atho suciṇṇassa phalaṁ na nassati;",
  "atk-s0514a14:1135_0": "Ye keci maddakkhu sudhāya bhojanaṁ, sabbeva te indasahabyataṁ gatā’’ti.",
  "atk-s0514a14:1136_0": "Tattha apāpakamminoti apāpakammā sattā evaṁ visujjhanti ye keci maddakkhūti ye keci sattā tasmiṁ himavantapadese tadā kosiyena hiriyā dīyamānaṁ sudhābhojanaṁ addasaṁsu.",
  "atk-s0514a14:1136_1": "Sabbeva teti te sabbepi taṁ dānaṁ anumoditvā cittaṁ pasādetvā indasahabyataṁ gatāti.",
  "atk-s0514a14:1137_0": "Satthā imaṁ dhammadesanaṁ āharitvā ‘‘na, bhikkhave, idāneva, pubbepetaṁ adānābhirataṁ thaddhamacchariyaṁ samānaṁ ahaṁ damesiṁyevā’’ti vatvā jātakaṁ samodhānesi ‘‘tadā hirī devatā uppalavaṇṇā ahosi, kosiyo dānapati bhikkhu, pañcasikho anuruddho, mātali ānando, sūriyo kassapo, cando moggallāno, nārado sāriputto, sakko ahameva ahosi’’nti.",
  "atk-s0514a14:1138_0": "Sudhābhojanajātakavaṇṇanā tatiyā.",
  "atk-s0514a14:1140_0": "[536] 4. Kuṇālajātakavaṇṇanā",
  "atk-s0514a14:1141_0": "Evamakkhāyatīti idaṁ satthā kuṇāladahe viharanto anabhiratipīḷite pañcasate bhikkhū ārabbha kathesi.",
  "atk-s0514a14:1141_1": "Tatrāyaṁ anupubbikathā –",
  "atk-s0514a14:1141_2": "sākiyakoliyā kira kapilavatthunagarassa ca koliyanagarassa ca antare rohiṇiṁ nāma nadiṁ ekenevāvaraṇena bandhāpetvā sassāni kārenti.",
  "atk-s0514a14:1141_3": "Atha jeṭṭhamūlamāse sassesu milāyantesu ubhayanagaravāsīnampi kammakārā sannipatiṁsu.",
  "atk-s0514a14:1141_4": "Tattha koliyanagaravāsino vadiṁsu –",
  "atk-s0514a14:1141_5": "‘‘idaṁ udakaṁ ubhayato nīhariyamānaṁ neva tumhākaṁ, na amhākaṁ pahossati, amhākaṁ pana sassaṁ ekaudakeneva nipphajjissati, idaṁ udakaṁ amhākaṁ dethā’’ti.",
  "atk-s0514a14:1141_6": "Kapilavatthuvāsino vadiṁsu –",
  "atk-s0514a14:1141_7": "‘‘tumhesu koṭṭhe pūretvā ṭhitesu mayaṁ rattasuvaṇṇanīlamaṇikāḷakahāpaṇe gahetvā na sakkhissāma pacchipasibbakādihatthā tumhākaṁ gharadvāre vicarituṁ, amhākampi sassaṁ ekeneva udakena nipphajjissati, idaṁ udakaṁ amhākaṁ dethā’’ti.",
  "atk-s0514a14:1141_8": "‘‘Na mayaṁ dassāmā’’ti?",
  "atk-s0514a14:1141_9": "‘‘Mayampi na dassāmā’’ti.",
  "atk-s0514a14:1141_10": "Evaṁ kalahaṁ vaḍḍhetvā eko uṭṭhāya ekassa pahāraṁ adāsi, sopi aññassāti evaṁ aññamaññaṁ paharitvā rājakulānaṁ jātiṁ ghaṭṭetvā kalahaṁ pavattesuṁ.",
  "atk-s0514a14:1142_0": "Koliyakammakārā vadanti –",
  "atk-s0514a14:1142_1": "‘‘tumhe kapilavatthuvāsike sākiyadārake gahetvā gajjatha , ye soṇasiṅgālādayo viya attano bhaginīhi saddhiṁ vasiṁsu, etesaṁ hatthiassādayo vā phalakāvudhāni vā amhākaṁ kiṁ karissantī’’ti?",
  "atk-s0514a14:1142_2": "Sākiyakammakārā vadanti –",
  "atk-s0514a14:1142_3": "‘‘tumhe dāni kuṭṭhino dārake gahetvā gajjatha, ye anāthā niggatikā tiracchānā viya kolarukkhe vasiṁsu, etesaṁ hatthiassādayo vā phalakāvudhāni vā amhākaṁ kiṁ karissantī’’ti?",
  "atk-s0514a14:1142_4": "Te gantvā tasmiṁ kamme niyuttaamaccānaṁ kathesuṁ, amaccā rājakulānaṁ kathesuṁ.",
  "atk-s0514a14:1142_5": "Tato sākiyā ‘‘bhaginīhi saddhiṁ saṁvāsikānaṁ thāmañca balañca dassessāmā’’ti yuddhasajjā nikkhamiṁsu.",
  "atk-s0514a14:1142_6": "Koliyāpi ‘‘kolarukkhavāsīnaṁ thāmañca balañca dassessāmā’’ti yuddhasajjā nikkhamiṁsu.",
  "atk-s0514a14:1142_7": "Apare panācariyā ‘‘sākiyakoliyānaṁ dāsīsu udakatthāya nadiṁ gantvā cumbaṭāni bhūmiyaṁ nikkhipitvā sukhakathāya sannisinnāsu ekissā cumbaṭaṁ ekā sakasaññāya gaṇhi, taṁ nissāya ‘mama cumbaṭaṁ, tava cumbaṭa’nti kalahe pavatte kamena ubhayanagaravāsino dāsakammakārā ceva sevakagāmabhojakāmaccauparājāno cāti sabbe yuddhasajjā nikkhamiṁsū’’ti vadanti.",
  "atk-s0514a14:1142_8": "Imamhā pana nayā purimanayova bahūsu aṭṭhakathāsu āgato, yuttarūpo cāti sveva gahetabbo.",
  "atk-s0514a14:1143_0": "Te pana sāyanhasamaye yuddhasajjā nikkhamissantīti tasmiṁ samaye bhagavā sāvatthiyaṁ viharanto paccūsasamaye lokaṁ volokento ime evaṁ yuddhasajje nikkhante addasa, disvā ca ‘‘mayi gate esa kalaho vūpasamissati nu kho, no’’ti upadhārento ‘‘ahamettha gantvā kalahavūpasamatthaṁ tīṇi jātakāni kathessāmi, tato kalaho vūpasamissati, atha sāmaggidīpanatthāya dve jātakāni kathetvā attadaṇḍasuttaṁ (su. ni.",
  "atk-s0514a14:1143_1": "941 ādayo) desessāmi, desanaṁ sutvā ubhayanagaravāsino aḍḍhateyyāni aḍḍhateyyāni kumārasatāni dassanti, ahaṁ te pabbājessāmi, mahanto samāgamo bhavissatī’’ti sanniṭṭhānaṁ katvā pātova sarīrapaṭijagganaṁ katvā sāvatthiyaṁ piṇḍāya caritvā piṇḍapātapaṭikkanto sāyanhasamaye gandhakuṭito nikkhamitvā kassaci anārocetvā sayameva pattacīvaramādāya dvinnaṁ senānaṁ antare ākāse pallaṅkaṁ ābhujitvā tesaṁ saṁvegajananatthaṁ divā andhakāraṁ kātuṁ kesaraṁsiyo vissajjento nisīdi.",
  "atk-s0514a14:1143_2": "Atha nesaṁ saṁviggamānasānaṁ attānaṁ dassento chabbaṇṇā buddharaṁsiyo vissajjesi.",
  "atk-s0514a14:1143_3": "Kapilavatthuvāsinopi bhagavantaṁ disvā ‘‘amhākaṁ ñātiseṭṭho satthā āgato, diṭṭho nu kho tena amhākaṁ kalahakaraṇabhāvo’’ti cintetvā ‘‘na kho pana sakkā satthari āgate amhehi parassa sarīre satthaṁ pātetuṁ, koliyanagaravāsino amhe hanantu vā bajjhantu vā’’ti āvudhāni chaḍḍesuṁ.",
  "atk-s0514a14:1143_4": "Koliyanagaravāsinopi tatheva akaṁsu.",
  "atk-s0514a14:1144_0": "Atha bhagavā otaritvā ramaṇīye padese vālukapuline paññattavarabuddhāsane nisīdi anopamāya buddhasiriyā virocamāno.",
  "atk-s0514a14:1144_1": "Tepi rājāno bhagavantaṁ vanditvā nisīdiṁsu.",
  "atk-s0514a14:1144_2": "Atha ne satthā jānantova ‘‘kasmā āgatattha, mahārājā’’ti pucchi.",
  "atk-s0514a14:1144_3": "‘‘Neva, bhante, nadidassanatthāya, na kīḷanatthāya, apica kho pana imasmiṁ ṭhāne saṅgāmaṁ paccupaṭṭhāpetvā āgatamhā’’ti.",
  "atk-s0514a14:1144_4": "‘‘Kiṁ nissāya vo kalaho, mahārājā’’ti?",
  "atk-s0514a14:1144_5": "‘‘Udakaṁ nissāya bhante’’ti.",
  "atk-s0514a14:1144_6": "‘‘Udakaṁ kiṁ agghati mahārājā’’ti?",
  "atk-s0514a14:1144_7": "‘‘Appagghaṁ, bhante’’ti.",
  "atk-s0514a14:1144_8": "‘‘Pathavī nāma kiṁ agghati, mahārājā’’ti?",
  "atk-s0514a14:1144_9": "‘‘Anagghā, bhante’’ti.",
  "atk-s0514a14:1144_10": "‘‘Khattiyā kiṁ agghanti, mahārājā’’ti?",
  "atk-s0514a14:1144_11": "‘‘Khattiyā nāma anagghā, bhante’’ti.",
  "atk-s0514a14:1144_12": "‘‘Appagghaṁ udakaṁ nissāya kasmā anagghe khattiye nāsetha, mahārāja, kalahasmiñhi assādo nāma natthi, kalahavasena hi mahārājā ekāya rukkhadevatāya kāḷasīhena saddhiṁ baddhāghāto sakalampi imaṁ kappaṁ anuppattoyevā’’ti vatvā phandanajātakaṁ (jā.",
  "atk-s0514a14:1144_13": "1.13.14 ādayo) kathesi.",
  "atk-s0514a14:1144_14": "Tato ‘‘parapattiyena nāma mahārājā na bhavitabbaṁ, parapattiyā hi hutvā ekassa sasassa kathāya tiyojanasahassavitthate himavante catuppadagaṇā mahāsamuddaṁ pakkhandino ahesuṁ, tasmā parapattiyena na bhavitabba’’nti vatvā daddarajātakaṁ (jā. 1.243-44;",
  "atk-s0514a14:1144_15": "1.4.13-16;",
  "atk-s0514a14:1144_16": "1.9.105 ādayo) kathesi.",
  "atk-s0514a14:1144_17": "Tato ‘‘kadāci mahārājā dubbalopi mahabbalassa randhaṁ passati, kadāci mahabbalopi dubbalassa randhaṁ passati, laṭukikāpi hi sakuṇikā hatthināgaṁ ghātesī’’ti vatvā laṭukikajātakaṁ (jā.",
  "atk-s0514a14:1144_18": "1.5.39 ādayo) kathesi.",
  "atk-s0514a14:1144_19": "Evaṁ kalahavūpasamanatthāya tīṇi jātakāni kathetvā sāmaggiparidīpanatthāya dve jātakāni kathesi.",
  "atk-s0514a14:1144_20": "‘‘Samaggānañhi mahārājā koci otāraṁ nāma passituṁ na sakkotī’’ti vatvā rukkhadhammajātakaṁ (jā.",
  "atk-s0514a14:1144_21": "1.1.74) kathesi.",
  "atk-s0514a14:1144_22": "Tato ‘‘samaggānaṁ mahārājā koci vivaraṁ passituṁ nāsakkhi, yadā pana aññamaññaṁ vivādamakaṁsu, atha ne eko nesādaputto jīvitakkhayaṁ pāpetvā ādāya gato, vivāde assādo nāma natthī’’ti vatvā vaṭṭakajātakaṁ (jā.",
  "atk-s0514a14:1144_23": "1.1.35, 118;",
  "atk-s0514a14:1144_24": "1.6.128-133) kathesi.",
  "atk-s0514a14:1144_25": "Evaṁ imāni pañca jātakāni kathetvā avasāne attadaṇḍasuttaṁ (su. ni.",
  "atk-s0514a14:1144_26": "941 ādayo) kathesi.",
  "atk-s0514a14:1145_0": "Atha rājāno pasannā ‘‘sace satthā nāgamissa, mayaṁ aññamaññaṁ vadhitvā lohitanadiṁ pavattayissāma, satthāraṁ nissāya no jīvitaṁ laddhaṁ.",
  "atk-s0514a14:1145_1": "Sace pana satthā agāraṁ ajjhāvasissa, dvisahassadīpaparivāraṁ catumahādīparajjaṁ hatthagataṁ abhavissa, atirekasahassaṁ kho panassa puttā abhavissaṁsu, tato khattiyaparivārova avicarissa, taṁ kho panesa sampattiṁ pahāya nikkhamitvā sambodhiṁ patto, idānipi khattiyaparivārova vicaratū’’ti ubhayanagaravāsino aḍḍhateyyāni aḍḍhateyyāni kumārasatāni adaṁsu.",
  "atk-s0514a14:1145_2": "Bhagavā te pabbājetvā mahāvanaṁ agamāsi.",
  "atk-s0514a14:1145_3": "Punadivasato paṭṭhāya tehi parivuto ekadā kapilavatthunagare ekadā koliyanagareti dvīsu nagaresu piṇḍāya carati.",
  "atk-s0514a14:1145_4": "Ubhayanagaravāsino mahāsakkāraṁ kariṁsu.",
  "atk-s0514a14:1145_5": "Tesaṁ garugāravena na attano ruciyā pabbajitānaṁ anabhirati uppajji.",
  "atk-s0514a14:1145_6": "Purāṇadutiyikāyopi nesaṁ anabhiratijananatthāya taṁ taṁ vatvā sāsanaṁ pesesuṁ.",
  "atk-s0514a14:1145_7": "Te atirekataraṁ ukkaṇṭhiṁsu.",
  "atk-s0514a14:1145_8": "Bhagavā āvajjento tesaṁ anabhiratabhāvaṁ ñatvā ‘‘ime bhikkhū mādisena buddhena saddhiṁ ekato vasantā ukkaṇṭhanti, kathaṁ rūpā nu kho tesaṁ dhammakathā sappāyā’’ti upadhārento kuṇāladhammadesanaṁ passi.",
  "atk-s0514a14:1145_9": "Athassa etadahosi –",
  "atk-s0514a14:1145_10": "‘‘ahaṁ ime bhikkhū himavantaṁ netvā kuṇālakathāya nesaṁ mātugāmadosaṁ pakāsetvā anabhiratiṁ haritvā sotāpattimaggaṁ dassāmī’’ti.",
  "atk-s0514a14:1146_0": "So pubbaṇhasamayaṁ nivāsetvā pattacīvaramādāya kapilavatthuṁ piṇḍāya caritvā pacchābhattaṁ piṇḍapātapaṭikkanto bhattakiccavelāyameva te pañcasate bhikkhū āmantetvā ‘‘diṭṭhapubbo vo, bhikkhave, ramaṇīyo himavantapadeso’’ti pucchi.",
  "atk-s0514a14:1146_1": "‘‘Nohetaṁ, bhante’’ti.",
  "atk-s0514a14:1146_2": "‘‘Gacchissatha pana himavantacārika’’nti?",
  "atk-s0514a14:1146_3": "‘‘Bhante, aniddhimanto mayaṁ kathaṁ gamissāmā’’ti.",
  "atk-s0514a14:1146_4": "‘‘Sace pana vo koci gahetvā gaccheyya, gaccheyyāthā’’ti?",
  "atk-s0514a14:1146_5": "‘‘Āma, bhante’’ti.",
  "atk-s0514a14:1146_6": "Satthā sabbepi te attano iddhiyā gahetvā ākāse uppatitvā himavantaṁ gantvā gaganatale ṭhitova ramaṇīye himavantapadese kañcanapabbataṁ rajatapabbataṁ maṇipabbataṁ hiṅgulikapabbataṁ añjanapabbataṁ sānupabbataṁ phalikapabbatanti nānāvidhe pabbate, pañca mahānadiyo, kaṇṇamuṇḍakaṁ rathakāraṁ sīhapapātaṁ chaddantaṁ tiyaggaḷaṁ anotattaṁ kuṇāladahanti satta dahe dassesi.",
  "atk-s0514a14:1146_7": "Himavanto ca nāma mahā pañcayojanasatubbedho tiyojanasahassavitthato, tassa imaṁ ramaṇīyaṁ ekadesaṁ attano ānubhāvena dassesi.",
  "atk-s0514a14:1146_8": "Tattha katanivāsāni sīhabyagghahatthikulādīni catuppadānipi ekadesato dassesi.",
  "atk-s0514a14:1146_9": "Tattha ārāmarāmaṇeyyakādīni pupphūpagaphalūpage rukkhe nānāvidhe sakuṇasaṅghe jalajathalajapupphāni himavantassa puratthimapasse suvaṇṇatalaṁ, pucchimapasse hiṅgulatalaṁ dassesi.",
  "atk-s0514a14:1146_10": "Imesaṁ rāmaṇeyyakānaṁ diṭṭhakālato paṭṭhāya tesaṁ bhikkhūnaṁ purāṇadutiyikāsu chandarāgo pahīno.",
  "atk-s0514a14:1147_0": "Atha satthā te bhikkhū gahetvā ākāsato otaritvā himavantapacchimapasse saṭṭhiyojanike manosilātale sattayojanikassa kappaṭṭhikasālarukkhassa heṭṭhā tiyojanikāya manosilātalāya tehi bhikkhūhi parivuto chabbaṇṇarasmiyo vissajjento aṇṇavakucchiṁ khobhetvā jalamāno sūriyo viya nisīditvā madhurassaraṁ nicchārento te bhikkhū āmantesi –",
  "atk-s0514a14:1147_1": "‘‘bhikkhave, imasmiṁ himavante tumhehi adiṭṭhapubbaṁ pucchathā’’ti.",
  "atk-s0514a14:1147_2": "Tasmiṁ khaṇe dve citrakokilā ubhosu koṭīsu daṇḍakaṁ mukhena ḍaṁsitvā majjhe attano sāmikaṁ nisīdāpetvā aṭṭha citrakokilā purato, aṭṭha pacchato, aṭṭha vāmato, aṭṭha dakkhiṇato, aṭṭha heṭṭhā, aṭṭha upari chāyaṁ katvā evaṁ citrakokilaṁ parivāretvā ākāsenāgacchanti.",
  "atk-s0514a14:1147_3": "Atha te bhikkhū taṁ sakuṇasaṅghaṁ disvā satthāraṁ pucchiṁsu –",
  "atk-s0514a14:1147_4": "‘‘ke nāmete, bhante sakuṇā’’ti?",
  "atk-s0514a14:1147_5": "‘‘Bhikkhave, esa mama porāṇako vaṁso, mayā ṭhapitā paveṇī, maṁ tāva pubbe evaṁ paricariṁsu, tadā panesa sakuṇagaṇo mahā ahosi, aḍḍhuḍḍhāni dijakaññāsahassāni maṁ paricariṁsu.",
  "atk-s0514a14:1147_6": "Anupubbena parihāyitvā idāni ettako jāto’’ti.",
  "atk-s0514a14:1147_7": "‘‘Kathaṁ evarūpe pana, bhante, vanasaṇḍe etā dijakaññāyo tumhe paricariṁsū’’ti?",
  "atk-s0514a14:1147_8": "Atha nesaṁ satthā ‘‘tena hi, bhikkhave, suṇāthā’’ti satiṁ upaṭṭhāpetvā atītaṁ āharitvā dassento āha –",
  "atk-s0514a14:1148_0": "‘‘Evamakkhāyati evamanusūyati, sabbosadhadharaṇidhare nekapupphamālyavitate gajagavajamahiṁsarurucamarapasadakhaggagokaṇṇasīhabyagghadīpiacchakokataracchauddārakadali- migabiḷārasasakaṇṇikānucarite ākiṇṇanelamaṇḍalamahāvarāhanāgakulakareṇusaṅghādhivuṭṭhe issamigasākhamigasarabhamigaeṇīmigavātamigapasadamigapurisālukimpurisayakkharakkha- sanisevite amajjavamañjarīdharapahaṭṭhapupphaphusitaggānekapādapagaṇavitake kuraracakoravāraṇamayūraparabhatajīvañjīvakacelāvakabhiṅkārakaravīkamattavihaṅgagaṇasatatasampaghuṭṭhe añjanamanosilāharitālahiṅgulakahemarajatakanakānekadhātu- satavinaddhapaṭimaṇḍitapadese evarūpe khalu, bho, ramme vanasaṇḍe kuṇālo nāma sakuṇo paṭivasati ativiya citto ativiya cittapattacchadano’’.",
  "atk-s0514a14:1149_0": "‘‘Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo, atha khalu, bho, dve dijakaññāyo kaṭṭhaṁ mukhena ḍaṁsitvā taṁ kuṇālaṁ sakuṇaṁ majjhe nisīdāpetvā uḍḍentimā naṁ kuṇālaṁ sakuṇaṁ addhānapariyāyapathe kilamatho ubbāhetthā’’ti.",
  "atk-s0514a14:1150_0": "‘‘Pañcasatā dijakaññāyo heṭṭhato heṭṭhato uḍḍenti ‘sacāyaṁ kuṇālo sakuṇo āsanā paripatissati, mayaṁ taṁ pakkhehi paṭiggahessāmā’ti.",
  "atk-s0514a14:1151_0": "‘‘Pañcasatā dijakaññāyo uparūpari uḍḍenti ‘mā naṁ kuṇālaṁ sakuṇaṁ ātapo paritāpesī’ti.",
  "atk-s0514a14:1152_0": "‘‘Pañcasatā dijakaññāyo ubhatopassena uḍḍenti ‘mā naṁ kuṇālaṁ sakuṇaṁ sītaṁ vā uṇhaṁ vā tiṇaṁ vā rajo vā vāto vā ussāvo vā upapphusī’ti.",
  "atk-s0514a14:1153_0": "‘‘Pañcasatā dijakaññāyo purato purato uḍḍenti ‘mā naṁ kuṇālaṁ sakuṇaṁ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena vā pāṇinā vā leḍḍunā vā daṇḍena vā satthena vā sakkharāhi vā pahāraṁ adaṁsu, māyaṁ kuṇālo sakuṇo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.",
  "atk-s0514a14:1154_0": "‘‘Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṁ kuṇālo sakuṇo āsane pariyukkaṇṭhī’ti.",
  "atk-s0514a14:1155_0": "‘‘Pañcasatā dijakaññāyo disodisaṁ uḍḍenti anekarukkhavividhavikatiphalamāharantiyo ‘māyaṁ kuṇālo sakuṇo khudāya parikilamitthā’ti.",
  "atk-s0514a14:1156_0": "‘‘Atha khalu, bho, tā dijakaññāyo taṁ kuṇālaṁ sakuṇaṁ ārāmeneva ārāmaṁ, uyyāneneva uyyānaṁ, nadītittheneva nadītitthaṁ, pabbatasikhareneva pabbatasikharaṁ, ambavaneneva ambavanaṁ, jambuvaneneva jambuvanaṁ, labujavaneneva labujavanaṁ, nāḷikerasañcāriyeneva nāḷikerasañcāriyaṁ khippameva abhisambhonti ratitthāya.",
  "atk-s0514a14:1157_0": "‘‘Atha khalu, bho, kuṇālo sakuṇo tāhi dijakaññāhi divasaṁ paribyūḷho evaṁ apasādeti ‘nassatha tumhe vasaliyo, vinassatha tumhe vasiliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṁgamāyo’’’ ti.",
  "atk-s0514a14:1158_0": "Tatrāyaṁ atthavaṇṇanā –",
  "atk-s0514a14:1158_1": "bhikkhave, so vanasaṇḍo evaṁ akkhāyati evañca anusūyati. Kinti?",
  "atk-s0514a14:1158_2": "Sabbosadhadharaṇidhareti vitthāro.",
  "atk-s0514a14:1158_3": "Tattha sabbosadhadharaṇidhareti mūlatacapattapupphādisabbosadhadharāya dharaṇiyā samannāgateti attho, sabbosadhayutto vā dharaṇidharo.",
  "atk-s0514a14:1158_4": "So hi padeso sabbosadhadharaṇidharoti evamakkhāyati evañca anusūyati, tasmiṁ vanasaṇḍeti vuttaṁ hoti.",
  "atk-s0514a14:1158_5": "Sesapadayojanāyapi eseva nayo.",
  "atk-s0514a14:1158_6": "Nekapupphamālyavitateti anekehi phalatthāya uppannapupphehi ceva piḷandhanamālyehi ca vitate.",
  "atk-s0514a14:1158_7": "Rurūti suvaṇṇavaṇṇā migā.",
  "atk-s0514a14:1158_8": "Uddārāti uddā.",
  "atk-s0514a14:1158_9": "Biḷārāti mahābiḷārā.",
  "atk-s0514a14:1158_10": "Nelamaṇḍalaṁ vuccati taruṇabhiṅkacchāpamaṇḍalaṁ.",
  "atk-s0514a14:1158_11": "Mahāvarāhāti mahāhatthino, ākiṇṇanelamaṇḍalamahāvarāhena gocariyādibhedena dasavidhena nāgakulena ceva kareṇusaṅghena ca adhivuṭṭheti attho.",
  "atk-s0514a14:1158_12": "Issamigāti kāḷasīhā.",
  "atk-s0514a14:1158_13": "Vātamigāti mahāvātamigā.",
  "atk-s0514a14:1158_14": "Pasadamigāti citramigā.",
  "atk-s0514a14:1158_15": "Purisālūti vaḷavāmukhayakkhiniyo.",
  "atk-s0514a14:1158_16": "Kimpurisāti devakinnaracandakinnaradumakinnaradaṇḍamāṇavakakonti- sakuṇakaṇṇapāvuraṇādibhedā kinnarā.",
  "atk-s0514a14:1158_17": "Amajjavamañjarīdharapahaṭṭhapupphaphusitaggānekapādapagaṇavitateti makuladharehi ceva mañjarīdharehi ca supupphitehi ca aggamattapupphitehi ca anekehi pādapagaṇehi vitate.",
  "atk-s0514a14:1158_18": "Vāraṇā nāma hatthiliṅgasakuṇā.",
  "atk-s0514a14:1158_19": "Celāvakātipi ete sakuṇāyeva.",
  "atk-s0514a14:1158_20": "Hemañca kanakañcāti dve suvaṇṇajātiyo.",
  "atk-s0514a14:1158_21": "Etehi añjanādīhi anekadhātusatehi anekehi vaṇṇadhāturāsīhi vinaddhapaṭimaṇḍitapadese.",
  "atk-s0514a14:1158_22": "Bhoti dhammālapanamattametaṁ.",
  "atk-s0514a14:1158_23": "Cittoti mukhatuṇḍakepi heṭṭhāudarabhāgepi citrova.",
  "atk-s0514a14:1159_0": "Aḍḍhuḍḍhānīti aḍḍhacatutthāni, tīṇi sahassāni pañceva satānīti attho.",
  "atk-s0514a14:1159_1": "Addhānapariyāyapatheti addhānasaṅkhāte gamanamagge.",
  "atk-s0514a14:1159_2": "Ubbāhetthāti bādhayittha.",
  "atk-s0514a14:1159_3": "Upapphusīti upagantvā phusi.",
  "atk-s0514a14:1159_4": "Pahāraṁ adaṁsūti ettha ‘‘mā na’’nti padassa sāmivasena attho veditabbo.",
  "atk-s0514a14:1159_5": "Saṅgamesīti samāgacchi.",
  "atk-s0514a14:1159_6": "Saṇhāhīti maṭṭhāhi.",
  "atk-s0514a14:1159_7": "Sakhilāhīti piyāhi.",
  "atk-s0514a14:1159_8": "Mañjūhīti sakhilāhi.",
  "atk-s0514a14:1159_9": "Madhurāhīti madhurassarāhi.",
  "atk-s0514a14:1159_10": "Samudācarantiyoti gandhabbakaraṇavasena paricarantiyo.",
  "atk-s0514a14:1159_11": "Anekarukkhavividhavikatiphalanti anekehi rukkhehi vividhavikatiphalaṁ.",
  "atk-s0514a14:1159_12": "Ārāmeneva ārāmanti pupphārāmādīsu aññatarena ārāmeneva aññataraṁ ārāmaṁ nentīti attho.",
  "atk-s0514a14:1159_13": "Uyyānādīsupi eseva nayo.",
  "atk-s0514a14:1159_14": "Nāḷikerasañcāriyenevāti nāḷikeravaneneva aññaṁ nāḷikeravanaṁ.",
  "atk-s0514a14:1159_15": "Atisambhontīti evaṁ netvā tattha naṁ khippaññeva ratitthāya pāpuṇanti.",
  "atk-s0514a14:1160_0": "Divasaṁ paribyūḷhoti sakaladivasaṁ paribyūḷho.",
  "atk-s0514a14:1160_1": "Apasādetīti tā kira taṁ evaṁ divasaṁ paricaritvā nivāsarukkhe otāretvā parivāretvā rukkhasākhāsu nisīditvā ‘‘appeva nāma madhuravacanaṁ labheyyāmā’’ti patthayantiyo iminā uyyojitakāle attano vasanaṭṭhānaṁ gamissāmāti vasanti.",
  "atk-s0514a14:1160_2": "Kuṇālarājā pana tā uyyojento ‘‘nassathā’’tiādivacanehi apasādeti.",
  "atk-s0514a14:1160_3": "Tattha nassathāti gacchatha.",
  "atk-s0514a14:1160_4": "Vinassathāti sabbatobhāgena nassatha.",
  "atk-s0514a14:1160_5": "Gehe dhanadhaññādīnaṁ nāsanena coriyo, bahumāyatāya dhuttiyo, naṭṭhassatitāya asatiyo, anavaṭṭhitacittatāya lahucittāyo, katavināsanena mittadubbhitāya katassa appaṭikārikāyoti.",
  "atk-s0514a14:1161_0": "Evañca pana vatvā ‘‘iti kho, bhikkhave, ahaṁ tiracchānagatopi itthīnaṁ akataññutaṁ bahumāyataṁ anācārataṁ dussīlatañca jānāmi, tadāpāhaṁ tāsaṁ vase avattitvā tā eva attano vase vattemī’’ti imāya kathāya tesaṁ bhikkhūnaṁ anabhiratiṁ haritvā satthā tuṇhī ahosi.",
  "atk-s0514a14:1161_1": "Tasmiṁ khaṇe dve kāḷakokilā sāmikaṁ daṇḍakena ukkhipitvā heṭṭhābhāgādīsu catasso catasso hutvā taṁ padesaṁ āgamiṁsu.",
  "atk-s0514a14:1161_2": "Te bhikkhū tāpi disvā satthāraṁ pucchiṁsu.",
  "atk-s0514a14:1161_3": "Satthā ‘‘pubbe, bhikkhave, mama sahāyo puṇṇamukho nāma phussakokilo ahosi, tassāyaṁ vaṁso’’ti vatvā purimanayeneva tehi bhikkhūhi pucchito āha –",
  "atk-s0514a14:1162_0": "‘‘Tasseva khalu, bho, himavato pabbatarājassa puratthimadisābhāge susukhumasunipuṇagirippabhavaharitupayantiyo’’ti.",
  "atk-s0514a14:1163_0": "Tattha suṭṭhu sukhumasaṇhasalilatāya susukhumasunipuṇā, giri etāsaṁ pabhavoti girippabhavā , himavantato sandamānaharitatiṇamissaoghatāya haritā, kuṇāladahaṁ upagamanena upayantiyoti susukhumasunipuṇagirippabhavaharitupayantiyo, evarūpā nadiyo yasmiṁ sandantīti attho.",
  "atk-s0514a14:1164_0": "Idāni yaṁ kuṇāladahaṁ tā upayanti, tattha pupphāni vaṇṇento āha –",
  "atk-s0514a14:1165_0": "‘‘Uppalapadumakumudanalinasatapattasogandhikamandālakasampativiruḷha- suciganṭhamanuññamāvakappadese’’ti.",
  "atk-s0514a14:1166_0": "Tattha uppalanti nīluppalaṁ.",
  "atk-s0514a14:1166_1": "Nalinanti setapadumaṁ.",
  "atk-s0514a14:1166_2": "Satapattanti paripuṇṇasatapattapadumaṁ.",
  "atk-s0514a14:1166_3": "Sampatīti etehi sampativiruḷhehi abhinavajātehi sucigandhena ceva manuññena ca hadayabandhanasamatthatāya māvakena ca padesena samannāgateti attho.",
  "atk-s0514a14:1167_0": "Idāni tasmiṁ dahe rukkhādayo vaṇṇento āha –",
  "atk-s0514a14:1168_0": "‘‘Kuravakamucalindaketakavedisavañjulapunnāgabakulatilakapiyakahasanasālasaḷala- campakaasokanāgarukkhatirīṭibhujapattaloddacandanoghavane kāḷāgarupadmakapiyaṅgudevadārukacocagahane kakudhakuṭajaaṅkolakaccikārakaṇikārakaṇṇikāra- kanaverakoraṇḍakakoviḷārakiṁsukayodhikavanamallikamanaṅgaṇamanavajjabhaṇḍisurucira- bhaginimālāmalyadhare jātisumanamadhugandhikadhanutakkāritālīsatagaramusīrakoṭṭhakacchavitate atimuttakasaṁkusumitalatāvitatapaṭimaṇḍitappadese haṁsapilavakādambakāraṇḍavābhinadite vijjādharasiddhasamaṇatāpasagaṇādhivuṭṭhe varadevayakkharakkhasadānavagandhabbakinnaramahoragānuciṇṇappadese –",
  "atk-s0514a14:1168_1": "evarūpe khalu, bho, ramme vanasaṇḍe puṇṇamukho nāma phussakokilo pativasati ativiya madhuragiro vilāsitanayano mattakkho.",
  "atk-s0514a14:1169_0": "‘‘Tasseva khalu, bho, puṇṇamukhassa phussakokilassa aḍḍhuḍḍhāni itthisatāni paricārikā dijakaññāyo.",
  "atk-s0514a14:1169_1": "Atha khalu, bho, dve dijakaññāyo kaṭṭhaṁ mukhena ḍaṁsitvā taṁ puṇṇamukhaṁ phussakokilaṁ majjhe nisīdāpetvā uḍḍenti ‘mā naṁ puṇṇamukhaṁ phussakokilaṁ addhānapariyāyapathe kilamatho ubbāhetthā’ti.",
  "atk-s0514a14:1170_0": "‘‘Paññāsa dijakaññāyo heṭṭhato heṭṭhato uḍḍenti ‘sacāyaṁ puṇṇamukho phussakokilo sakuṇo āsanā paripatissati, mayaṁ taṁ pakkhehi paṭiggahessāmā’ti.",
  "atk-s0514a14:1171_0": "‘‘Paññāsa dijakaññāyo uparūpari uḍḍenti ‘mā naṁ puṇṇamukhaṁ phussakokilaṁ ātapo paritāpesī’ti.",
  "atk-s0514a14:1172_0": "‘‘Paññāsa paññāsa dijakaññāyo ubhatopassena uḍḍenti ‘mānaṁ puṇṇamukhaṁ phussakokilaṁ sītaṁ vā uṇhaṁ vā tiṇaṁ vā rajo vā vāto vā ussāvo vā upapphusī’ti.",
  "atk-s0514a14:1173_0": "‘‘Paññāsa dijakaññāyo purato purato uḍḍenti ‘mā naṁ puṇṇamukhaṁ phussakokilaṁ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalāya vā pāṇinā vā leḍḍunā vā daṇḍena vā satthena vā sakkharāhi vā pahāramadaṁsu, māyaṁ puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgamesī’ti.",
  "atk-s0514a14:1174_0": "‘‘Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo ‘māyaṁ puṇṇamukho phussakokilo āsane pariyukkaṇṭhī’ti.",
  "atk-s0514a14:1175_0": "‘‘Paññāsa dijakaññāyo disodisaṁ uḍḍenti anekarukkhavividhavikatiphalamāharantiyo ‘māyaṁ puṇṇamukho phussakokilo khudāya parikilamitthā’ti.",
  "atk-s0514a14:1176_0": "‘‘Atha khalu, bho, tā dijakaññāyo taṁ puṇṇamukhaṁ phussakokilaṁ ārāmeneva ārāmaṁ, uyyāneneva uyyānaṁ, nadītittheneva nadītitthaṁ, pabbatasikhareneva pabbatasikharaṁ, ambavaneneva ambavanaṁ, jambuvaneneva jambuvanaṁ, labujavaneneva labujavanaṁ, nāḷikerasañcāriyeneva nāḷikerasañcāriyaṁ khippameva abhisambhonti ratitthāya.",
  "atk-s0514a14:1177_0": "‘‘Atha khalu, bho, puṇṇamukho phussakokilo tāhi dijakaññāhi divasaṁ paribyūḷho evaṁ pasaṁsati ‘sādhu sādhu, bhaginiyo, etaṁ kho bhaginiyo tumhākaṁ patirūpaṁ kuladhītānaṁ, yaṁ tumhe bhattāraṁ paricareyyāthā’ti.",
  "atk-s0514a14:1178_0": "‘‘Atha khalu, bho, puṇṇamukho phussakokilo yena kuṇālo sakuṇo tenupasaṅkami.",
  "atk-s0514a14:1178_1": "Addasaṁsu kho kuṇālassa sakuṇassa paricārikā dijakaññāyo taṁ puṇṇamukhaṁ phussakokilaṁ dūratova āgacchantaṁ, disvāna yena puṇṇamukho phussakokilo tenupasaṅkamiṁsu, upasaṅkamitvā taṁ puṇṇamukhaṁ phussakokilaṁ etadavocuṁ –",
  "atk-s0514a14:1178_2": "‘ayaṁ, samma puṇṇamukha, kuṇālo sakuṇo ativiya pharuso ativiya pharusavāco, appeva nāma tavampi āgamma piyavācaṁ labheyyāmā’ti.",
  "atk-s0514a14:1178_3": "‘Appeva nāma bhaginiyo’ti vatvā yena kuṇālo sakuṇo tenupasaṅkami, upasaṅkamitvā kuṇālena sakuṇena saddhiṁ paṭisammoditvā ekamantaṁ nisīdi, ekamantaṁ nisinno kho puṇṇamukho phussakokilo taṁ kuṇālaṁ sakuṇaṁ etadavoca –",
  "atk-s0514a14:1178_4": "‘kissa tvaṁ, samma kuṇāla, itthīnaṁ sujātānaṁ kuladhītānaṁ sammāpaṭipannānaṁ micchāpaṭipannosi, amanāpabhāṇīnampi kira, samma kuṇāla, itthīnaṁ manāpabhāṇinā bhavitabbaṁ, kimaṅgaṁ pana manāpabhāṇīna’nti.",
  "atk-s0514a14:1179_0": "‘‘Evaṁ vutte kuṇālo sakuṇo taṁ puṇṇamukhaṁ phussakokilaṁ evaṁ apasādesi –",
  "atk-s0514a14:1179_1": "‘nassa tvaṁ, samma jamma vasala, vinassa tvaṁ, samma jamma vasala, ko nu tayā viyatto jāyājinenā’ti.",
  "atk-s0514a14:1179_2": "Evaṁ apasādito ca pana puṇṇamukho phussakokilo tatoyeva paṭinivatti.",
  "atk-s0514a14:1180_0": "‘‘Atha khalu, bho, puṇṇamukhassa phussakokilassa aparena samayena nacirasseva kharo ābādho uppajji, lohitapakkhandikā bāḷhā vedanā vattanti māraṇantikā.",
  "atk-s0514a14:1180_1": "Atha khalu, bho, puṇṇamukhassa phussakokilassa paricārikānaṁ dijakaññānaṁ etadahosi –",
  "atk-s0514a14:1180_2": "‘ābādhiko kho ayaṁ puṇṇamukho phussakokilo, appeva nāma imamhā ābādhā vuṭṭhaheyyā’ti ekaṁ adutiyaṁ ohāya yena kuṇālo sakuṇo tenupasaṅkamiṁsu.",
  "atk-s0514a14:1180_3": "Addasā kho kuṇālo sakuṇo tā dijakaññāyo dūratova āgacchantiyo, disvāna tā dijakaññāyo etadavoca –",
  "atk-s0514a14:1180_4": "‘kahaṁ pana tumhaṁ vasaliyo bhattā’ti.",
  "atk-s0514a14:1180_5": "‘Ābādhiko kho, samma kuṇāla, puṇṇamukho phussakokilo appeva nāma tamhā ābādhā vuṭṭhaheyyā’ti.",
  "atk-s0514a14:1180_6": "Evaṁ vutte kuṇālo sakuṇo tā dijakaññāyo evaṁ apasādesi –",
  "atk-s0514a14:1180_7": "‘nassatha tumhe vasaliyo, vinassatha tumhe vasaliyo coriyo dhuttiyo asatiyo lahucittāyo katassa appaṭikārikāyo anilo viya yenakāmaṁgamāyo’ti vatvā yena puṇṇamukho phussakokilo tenupasaṅkami, upasaṅkamitvā taṁ puṇṇamukhaṁ phussakokilaṁ etadavoca –",
  "atk-s0514a14:1180_8": "‘haṁ, samma, puṇṇamukhā’ti.",
  "atk-s0514a14:1180_9": "‘Haṁ, samma, kuṇālā’ti.",
  "atk-s0514a14:1181_0": "‘‘Atha khalu, bho, kuṇālo sakuṇo taṁ puṇṇamukhaṁ phussakokilaṁ pakkhehi ca mukhatuṇḍakena ca pariggahetvā vuṭṭhāpetvā nānābhesajjāni pāyāpesi.",
  "atk-s0514a14:1181_1": "Atha khalu, bho, puṇṇamukhassa phussakokilassa so ābādho paṭippassambhī’’ti.",
  "atk-s0514a14:1182_0": "Tattha piyakāti setapupphā.",
  "atk-s0514a14:1182_1": "Hasanāti ha-kāro sandhikaro, asanāyeva.",
  "atk-s0514a14:1182_2": "Tirīṭīti ekā rukkhajāti.",
  "atk-s0514a14:1182_3": "Candanāti rattasurabhicandanā.",
  "atk-s0514a14:1182_4": "Oghavaneti etesaṁ oghena ghaṭāya samannāgatavane.",
  "atk-s0514a14:1182_5": "Devadārukacocagahaneti devadārurukkhehi ceva kadalīhi ca gahane.",
  "atk-s0514a14:1182_6": "Kaccikārāti ekā rukkhajāti.",
  "atk-s0514a14:1182_7": "Kaṇikārāti mahāpupphā.",
  "atk-s0514a14:1182_8": "Kaṇṇikārāti khuddakapupphā.",
  "atk-s0514a14:1182_9": "Kiṁsukāti vātaghātakā.",
  "atk-s0514a14:1182_10": "Yodhikāti yūthikā.",
  "atk-s0514a14:1182_11": "Vanamallikamanaṅgaṇamanavajjabhaṇḍisurucirabhaginimālāmalyadhareti mallikānañca anaṅgaṇānaṁ anavajjānañca bhaṇḍīnaṁ surucirānañca bhaginīnaṁ pupphehi mālyadhārayamāne.",
  "atk-s0514a14:1182_12": "Dhanutakkārīti dhanupāṭali.",
  "atk-s0514a14:1182_13": "Tālīsāti tālīsapattarukkhā.",
  "atk-s0514a14:1182_14": "Kacchavitateti etehi jātisumanādīhi vitate nadikacchapabbatakacche.",
  "atk-s0514a14:1182_15": "Saṁkusumitalatāti tesu tesu ṭhānesu suṭṭhu kusumitaatimuttakehi ceva nānāvidhalatāhi ca vitatapaṭimaṇḍitapadese.",
  "atk-s0514a14:1182_16": "Gaṇādhivuṭṭheti etesaṁ vijjādharādīnaṁ gaṇehi adhivuṭṭhe.",
  "atk-s0514a14:1182_17": "Puṇṇamukhoti mukhaparipuṇṇatāya puṇṇamukho.",
  "atk-s0514a14:1182_18": "Parehi phuṭṭhatāya phussakokilo.",
  "atk-s0514a14:1182_19": "Vilāsitanayanoti vilāsitanetto.",
  "atk-s0514a14:1182_20": "Mattakkhoti yathā mattānaṁ akkhīni rattāni honti, evaṁ rattakkho, pamāṇayuttanetto vā.",
  "atk-s0514a14:1183_0": "Bhaginiyoti ariyavohārena ālapanaṁ.",
  "atk-s0514a14:1183_1": "Paricareyyāthāti sakaladivasaṁ gahetvā vicareyyātha.",
  "atk-s0514a14:1183_2": "Iti so piyakathaṁ kathetvā uyyojeti.",
  "atk-s0514a14:1183_3": "Kadāci pana kuṇālo saparivāro puṇṇamukhaṁ dassanāya gacchati, kadāci puṇṇamukho kuṇālassa santikaṁ āgacchati.",
  "atk-s0514a14:1183_4": "Tenāha ‘‘atha khalu, bho’’ti.",
  "atk-s0514a14:1183_5": "Sammāti vayassa.",
  "atk-s0514a14:1183_6": "Āgammāti paṭicca upanissāya.",
  "atk-s0514a14:1183_7": "Labheyyāmāti kuṇālassa santikā piyavacanaṁ labheyyāma.",
  "atk-s0514a14:1183_8": "Appeva nāmāti api nāma labheyyātha, vakkhāmi nanti.",
  "atk-s0514a14:1183_9": "Sujātānanti samajātikānaṁ.",
  "atk-s0514a14:1184_0": "Nassāti palāya.",
  "atk-s0514a14:1184_1": "Jammāti lāmaka.",
  "atk-s0514a14:1184_2": "Viyattoti ko nu tayā sadiso añño byatto nāma atthi.",
  "atk-s0514a14:1184_3": "Jāyājinenāti jāyājitena, ayameva vā pāṭho.",
  "atk-s0514a14:1184_4": "Evaṁ itthiparājitena tayā sadiso ko nāma byatto atthīti taṁ puna evarūpassa vacanassa abhaṇanatthāya apasādeti.",
  "atk-s0514a14:1184_5": "Tatoyevāti ‘‘kuddho me kuṇālo’’ti cintetvā tatoyeva paṭinivatti, so nivattitvā saparivāro attano nivāsaṭṭhānameva agamāsi.",
  "atk-s0514a14:1185_0": "Appeva nāmāti saṁsayaparivitakko, imamhā ābādhā vuṭṭhaheyya vā no vāti evaṁ cintetvā taṁ ohāya pakkamiṁsu.",
  "atk-s0514a14:1185_1": "Tumhanti tumhākaṁ.",
  "atk-s0514a14:1185_2": "Appeva nāmāti tamhā ābādhā vuṭṭhaheyya vā no vā, amhākaṁ āgatakāle mato bhavissati.",
  "atk-s0514a14:1185_3": "Mayañhi idāneva so marissatīti ñatvā tumhākaṁ pādaparicārikā bhavituṁ āgatā.",
  "atk-s0514a14:1185_4": "Tenupasaṅkamīti imā itthiyo sāmikassa matakāle āgatā paṭikkūlā bhavissāmāti taṁ pahāya āgatā, ahaṁ gantvā mama sahāyakaṁ pupphaphalādīni nānābhesajjāni saṁharitvā arogaṁ karissāmīti cintetvā nāgabalo mahāsatto ākāse uppatitvā yena so tenupasaṅkami.",
  "atk-s0514a14:1185_5": "Hanti nipāto, ‘‘jīvasi, sammā’’ti pucchanto evamāha.",
  "atk-s0514a14:1185_6": "Itaropissa ‘‘jīvāmī’’ti vadanto ‘‘haṁ sammā’’ti āha.",
  "atk-s0514a14:1185_7": "Pāyāpesīti pāyesi.",
  "atk-s0514a14:1185_8": "Paṭippassambhīti vūpasamīti.",
  "atk-s0514a14:1186_0": "Tāpi dijakaññāyo asmiṁ aroge jāte āgatā.",
  "atk-s0514a14:1186_1": "Kuṇālopi puṇṇamukhaṁ katipāhaṁ phalāphalāni khādāpetvā tassa balappattakāle, ‘‘samma, idāni tvaṁ arogo, attano paricārikāhi saddhiṁ vasa, ahampi attano vasanaṭṭhānaṁ gamissāmī’’ti āha.",
  "atk-s0514a14:1186_2": "Atha naṁ so ‘‘imā, samma, maṁ bāḷhagilānaṁ pahāya palāyanti, na me etāhi dhuttīhi attho’’ti āha.",
  "atk-s0514a14:1186_3": "Taṁ sutvā mahāsatto ‘‘tena hi te, samma, itthīnaṁ pāpabhāvaṁ ācikkhissāmī’’ti puṇṇamukhaṁ gahetvā himavantapasse manosilātalaṁ netvā sattayojanikasālarukkhamūle manosilāsane nisīdi.",
  "atk-s0514a14:1186_4": "Ekasmiṁ passe puṇṇamukho saparivāro nisīdi.",
  "atk-s0514a14:1186_5": "Sakalahimavante devaghosanā cari –",
  "atk-s0514a14:1186_6": "‘‘ajja kuṇālo sakuṇarājā himavante manosilāsane nisīditvā buddhalīlāya dhammaṁ desessati, taṁ suṇāthā’’ti.",
  "atk-s0514a14:1186_7": "Paramparaghosena cha kāmāvacaradevā sutvā yebhuyyena tattha sannipatiṁsu.",
  "atk-s0514a14:1186_8": "Bahunāgasupaṇṇakinnaravijjādharādīnampi devatā tamatthaṁ ugghosesuṁ.",
  "atk-s0514a14:1186_9": "Tadā ānando nāma gijjharājā dasasahassagijjhaparivāro gijjhapabbate paṭivasati.",
  "atk-s0514a14:1186_10": "Sopi taṁ kolāhalaṁ sutvā ‘‘dhammaṁ suṇissāmī’’ti saparivāro āgantvā ekamantaṁ nisīdi.",
  "atk-s0514a14:1186_11": "Nāradopi pañcābhiñño tāpaso dasasahassatāpasaparivuto himavantapadese viharanto taṁ devaghosanaṁ sutvā ‘‘sahāyo kira me kuṇālo itthīnaṁ aguṇaṁ kathessati, mahāsamāgamo bhavissati, mayāpi taṁ desanaṁ sotuṁ vaṭṭatī’’ti tāpasadasasahassena saddhiṁ iddhiyā tattha gantvā ekamantaṁ nisīdi.",
  "atk-s0514a14:1186_12": "Buddhānaṁ desanāsannipātasadiso mahāsamāgamo ahosi.",
  "atk-s0514a14:1186_13": "Atha mahāsatto jātissarañāṇena itthidosapaṭisaṁyuttaṁ atītabhave diṭṭhakāraṇaṁ puṇṇamukhaṁ kāyasakkhiṁ katvā kathesi.",
  "atk-s0514a14:1186_14": "Tamatthaṁ pakāsento satthā āha –",
  "atk-s0514a14:1187_0": "‘‘Atha khalu, bho, kuṇālo sakuṇo taṁ puṇṇamukhaṁ phussakokilaṁ gilānavuṭṭhitaṁ aciravuṭṭhitaṁ gelaññā etadavoca –",
  "atk-s0514a14:1188_0": "‘‘‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṁ paṭibandhantiyā, yadidaṁ kabandhe pīṭhasappimhī’’’ti.",
  "atk-s0514a14:1188_1": "Bhavati ca panuttarettha vākyaṁ –",
  "atk-s0514a14:1189_0": "290.",
  "atk-s0514a14:1190_0": "‘‘Athajjuno nakulo bhīmaseno, yudhiṭṭhilo sahadevo ca rājā;",
  "atk-s0514a14:1191_0": "Ete patī pañca maticca nārī, akāsi khujjavāmanakena pāpa’nti.",
  "atk-s0514a14:1192_0": "‘‘Diṭṭhā mayā, samma puṇṇamukha, saccatapāpī nāma samaṇī susānamajjhe vasantī catutthabhattaṁ pariṇāmayamānā surādhuttakena pāpamakāsi.",
  "atk-s0514a14:1193_0": "‘‘Diṭṭhā mayā, samma puṇṇamukha, kākavatī nāma devī samuddamajjhe vasantī bhariyā venateyyassa naṭakuverena pāpamakāsi.",
  "atk-s0514a14:1194_0": "‘‘Diṭṭhā mayā, samma puṇṇamukha, kuruṅgadevī nāma lomasuddarī eḷikakumāraṁ kāmayamānā chaḷaṅgakumāradhanantevāsinā pāpamakāsi.",
  "atk-s0514a14:1195_0": "‘‘Evañhetaṁ mayā ñātaṁ, brahmadattassa mātaraṁ;",
  "atk-s0514a14:1196_0": "Ohāya kosalarājaṁ, pañcālacaṇḍena pāpamakāsi.",
  "atk-s0514a14:1197_0": "291.",
  "atk-s0514a14:1198_0": "‘‘Etā ca aññā ca akaṁsu pāpaṁ, tasmāhamitthīnaṁ na vissase nappasaṁse;",
  "atk-s0514a14:1199_0": "Mahī yathā jagati samānarattā, vasundharā itarītarāpatiṭṭhā;",
  "atk-s0514a14:1200_0": "Sabbasahā aphandanā akuppā, tathitthiyo tāyo na vissase naro.",
  "atk-s0514a14:1201_0": "292.",
  "atk-s0514a14:1202_0": "‘‘Sīho yathā lohitamaṁsabhojano, vāḷamigo pañcāvudho suruddho;",
  "atk-s0514a14:1203_0": "Pasayhakhādī parahiṁsane rato, tathitthiyo tāyo na vissase naro.",
  "atk-s0514a14:1204_0": "‘‘Na khalu, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṁ vesiyo nāriyo gamaniyo’’ti.",
  "atk-s0514a14:1205_0": "‘‘Coro viya veṇikatā madirāva diddhā vāṇijo viya vācāsanthutiyo issasiṅgamiva viparivattāyo uragamiva dujivhāyo.",
  "atk-s0514a14:1205_1": "Sobbhamiva paṭicchannā pātālamiva duppūrā rakkhasī viya duttosā yamovekantahāriyo.",
  "atk-s0514a14:1205_2": "Sikhīriva sabbabhakkhā nadīriva sabbavāhī anilo viya yenakāmaṁcarā neru viya avisesakarā visarukkho viya niccaphalitāyoti.",
  "atk-s0514a14:1205_3": "Bhavati ca panuttarettha vākyaṁ –",
  "atk-s0514a14:1206_0": "293.",
  "atk-s0514a14:1207_0": "‘‘‘Yathā coro yathā diddho, vāṇijova vikatthanī;",
  "atk-s0514a14:1208_0": "Issasiṅgamiva parivattā, dujivhā urago viya.",
  "atk-s0514a14:1209_0": "294.",
  "atk-s0514a14:1210_0": "‘‘‘Sobbhamiva paṭicchannā, pātālamiva duppurā;",
  "atk-s0514a14:1211_0": "Rakkhasī viya duttosā, yamovekantahāriyo.",
  "atk-s0514a14:1212_0": "295.",
  "atk-s0514a14:1213_0": "‘‘Yathā sikhī nadī vāto, nerunāva samāgatā;",
  "atk-s0514a14:1214_0": "Visarukkho viya niccaphalā, nāsayanti ghare bhogaṁ;",
  "atk-s0514a14:1215_0": "Ratanantakaritthiyo’’’ti.",
  "atk-s0514a14:1216_0": "Tattha gilānavuṭṭhitanti paṭhamaṁ gilānaṁ pacchā vuṭṭhitaṁ.",
  "atk-s0514a14:1216_1": "Diṭṭhā mayāti atīte kira brahmadatto kāsirājā sampannabalavāhanatāya kosalarajjaṁ gahetvā kosalarājānaṁ māretvā tassa aggamahesiṁ sagabbhaṁ gahetvā bārāṇasiṁ gantvā taṁ attano aggamahesiṁ akāsi.",
  "atk-s0514a14:1216_2": "Sā aparabhāge dhītaraṁ vijāyi.",
  "atk-s0514a14:1216_3": "Rañño pana pakatiyā dhītā vā putto vā natthi, so tussitvā, ‘‘bhadde, varaṁ gaṇhāhī’’ti āha.",
  "atk-s0514a14:1216_4": "Sā gahitakaṁ katvā ṭhapesi.",
  "atk-s0514a14:1216_5": "Tassā pana kumārikāya ‘‘kaṇhā’’ti nāmaṁ kariṁsu.",
  "atk-s0514a14:1216_6": "Athassā vayappattāya mātā taṁ āha –",
  "atk-s0514a14:1216_7": "‘‘amma, pitarā tava varo dinno, tamahaṁ gahetvā ṭhapesiṁ, tava ruccanakaṁ varaṁ gaṇhā’’ti.",
  "atk-s0514a14:1216_8": "Sā ‘‘amma, mayhaṁ aññaṁ avijjamānaṁ natthi, patiggahaṇatthāya me sayaṁ varaṁ kārehī’’ti kilesabahulatāya hirottappaṁ bhinditvā mātaraṁ āha.",
  "atk-s0514a14:1216_9": "Sā rañño ārocesi.",
  "atk-s0514a14:1216_10": "Rājā ‘‘yathārucitaṁ patiṁ gaṇhatū’’ti vatvā sayaṁ varaṁ ghosāpesi.",
  "atk-s0514a14:1216_11": "Rājaṅgaṇe sabbālaṅkārapaṭimaṇḍitā bahū purisā sannipatiṁsu.",
  "atk-s0514a14:1216_12": "Kaṇhā pupphasamuggaṁ ādāya uttarasīhapañjare ṭhitā olokentī ekampi na rocesi.",
  "atk-s0514a14:1217_0": "Tadā paṇḍurājagottato ajjuno nakulo bhīmaseno yudhiṭṭhilo sahadevoti ime pañca paṇḍurājaputtā takkasilāyaṁ disāpāmokkhassa ācariyassa santike sippaṁ uggahetvā ‘‘desacārittaṁ jānissāmā’’ti vicarantā bārāṇasiṁ patvā antonagare kolāhalaṁ sutvā pucchitvā tamatthaṁ ñatvā ‘‘mayampi gamissāmā’’ti kañcanarūpasamānarūpā tattha gantvā paṭipāṭiyā aṭṭhaṁsu.",
  "atk-s0514a14:1217_1": "Kaṇhā te disvā pañcasupi tesu paṭibaddhacittā hutvā pañcannampi sīsesu mālācumbaṭakāni khipitvā, ‘‘amma, ime pañca jane varemī’’ti āha.",
  "atk-s0514a14:1217_2": "Sāpi rañño ārocesi.",
  "atk-s0514a14:1217_3": "Rājā varassa dinnattā ‘‘na labhissatī’’ti avatvā anattamanova ‘‘kiṁjātikā kassa puttā’’ti pucchitvā paṇḍurājaputtabhāvaṁ ñatvā tesaṁ sakkāraṁ katvā taṁ pādaparicārikaṁ adāsi.",
  "atk-s0514a14:1218_0": "Sā sattabhūmikapāsāde te kilesavasena saṅgaṇhi.",
  "atk-s0514a14:1218_1": "Eko panassā paricārako khujjo pīṭhasappī atthi.",
  "atk-s0514a14:1218_2": "Sā pañca rājaputte kilesavasena saṅgaṇhitvā tesaṁ bahi nikkhantakāle okāsaṁ labhitvā kilesena anuḍayhamānā khujjena saddhiṁ pāpaṁ karoti, tena ca saddhiṁ kathentī –",
  "atk-s0514a14:1218_3": "‘‘mayhaṁ tayā sadiso piyo natthi, rājaputte mārāpetvā tesaṁ galalohitena tava pāde makkhāpessāmī’’ti vadati.",
  "atk-s0514a14:1218_4": "Itaresupi jeṭṭhabhātikena missībhūtakāle –",
  "atk-s0514a14:1218_5": "‘‘imehi catūhi tvameva mayhaṁ piyataro, mayā jīvitampi tavatthāya pariccattaṁ, mama pitu accayena tuyhaññeva rajjaṁ dāpessāmī’’ti vadati.",
  "atk-s0514a14:1218_6": "Itarehi saddhiṁ missībhūtakālepi eseva nayo.",
  "atk-s0514a14:1218_7": "Te ‘‘ayaṁ amhe piyāyati, issariyañca no etaṁ nissāya jāta’’nti tassā ativiya tussanti.",
  "atk-s0514a14:1219_0": "Sā ekadivasaṁ ābādhikā ahosi.",
  "atk-s0514a14:1219_1": "Atha naṁ te parivāretvā eko sīsaṁ sambāhanto nisīdi, sesā ekekaṁ hatthañca pādañca.",
  "atk-s0514a14:1219_2": "Khujjo pana pādamūle nisīdi.",
  "atk-s0514a14:1219_3": "Sā sīsaṁ sambāhamānassa jeṭṭhabhātikassa ajjunakumārassa –",
  "atk-s0514a14:1219_4": "‘‘mayhaṁ tayā piyataro natthi, jīvamānā tuyhaṁ jīvissāmi, pitu accayena tuyhaṁ rajjaṁ dāpessāmī’’ti sīsena saññaṁ dadamānā taṁ saṅgaṇhi, itaresampi hatthapādehi tatheva saññaṁ adāsi.",
  "atk-s0514a14:1219_5": "Khujjassa pana –",
  "atk-s0514a14:1219_6": "‘‘tvaññeva mama piyo, tavatthāya ahaṁ jīvissāmī’’ti jivhāya saññaṁ adāsi.",
  "atk-s0514a14:1219_7": "Te sabbepi pubbe kathitabhāvena tāya saññāya tamatthaṁ jāniṁsu.",
  "atk-s0514a14:1219_8": "Tesu sesā attano dinnasaññāyeva jāniṁsu.",
  "atk-s0514a14:1219_9": "Ajjunakumāro pana tassā hatthapādajivhāvikāre disvā –",
  "atk-s0514a14:1219_10": "‘‘yathā mayhaṁ, evaṁ sesānampi imāya saññā dinnā bhavissati, khujjena cāpi saddhiṁ etissāya santhavena bhavitabba’’nti cintetvā bhātaro gahetvā bahi nikkhamitvā pucchi –",
  "atk-s0514a14:1219_11": "‘‘diṭṭhā vo pañcapatikā mama sīsavikāraṁ dassentī’’ti?",
  "atk-s0514a14:1219_12": "‘‘Āma, diṭṭhā’’ti.",
  "atk-s0514a14:1219_13": "‘‘Kiṁkāraṇaṁ jānāthā’’ti?",
  "atk-s0514a14:1219_14": "‘‘Na jānāmā’’ti.",
  "atk-s0514a14:1219_15": "‘‘Idaṁ nāmettha kāraṇaṁ, tumhākaṁ pana hatthapādehi dinnasaññāya kāraṇaṁ jānāthā’’ti?",
  "atk-s0514a14:1219_16": "‘‘Āma, jānāmā’’ti.",
  "atk-s0514a14:1219_17": "‘‘Amhākampi teneva kāraṇena adāsi, khujjassa jivhāvikārena saññādānassa kāraṇaṁ jānāthā’’ti?",
  "atk-s0514a14:1219_18": "‘‘Na jānāmā’’ti.",
  "atk-s0514a14:1219_19": "Atha nesaṁ ācikkhitvā ‘‘imināpi saddhiṁ etāya pāpakammaṁ kata’’nti vatvā tesu asaddahantesu khujjaṁ pakkositvā pucchi.",
  "atk-s0514a14:1219_20": "So sabbaṁ pavattiṁ kathesi.",
  "atk-s0514a14:1220_0": "Te tassa vacanaṁ sutvā tassā vigatacchandarāgā hutvā –",
  "atk-s0514a14:1220_1": "‘‘aho mātugāmo nāma pāpo dussīlo, mādise nāma jātisampanne sobhaggappatte pahāya evarūpena jegucchapaṭikūlena khujjena saddhiṁ pāpakammaṁ karoti, ko nāma paṇḍitajātiko evaṁ nillajjāhi pāpadhammāhi itthīhi saddhiṁ ramissatī’’ti anekapariyāyena mātugāmaṁ garahitvā ‘‘alaṁ no gharāvāsenā’’ti pañca janā himavantaṁ pavisitvā pabbajitvā kasiṇaparikammaṁ katvā āyupariyosāne yathākammaṁ gatā.",
  "atk-s0514a14:1220_2": "Kuṇālo pana sakuṇarājā tadā ajjunakumāro ahosi.",
  "atk-s0514a14:1220_3": "Tasmā attanā diṭṭhakāraṇaṁ dassento ‘‘diṭṭhā mayā’’tiādimāha.",
  "atk-s0514a14:1221_0": "Tattha dvepitikāti kosalarañño ca kāsirañño ca vasenetaṁ vuttaṁ.",
  "atk-s0514a14:1221_1": "Pañcapatikāyāti pañcapatikā, ya-kāro nipātamatto.",
  "atk-s0514a14:1221_2": "Paṭibandhantiyāti paṭibandhamānā.",
  "atk-s0514a14:1221_3": "Kabandheti tassa kira gīvā onamitvā uraṁ allīnā, tasmā chinnasīso viya khāyati.",
  "atk-s0514a14:1221_4": "Pañca maticcāti ete pañca atikkamitvā.",
  "atk-s0514a14:1221_5": "Khujjavāmanakenāti khujjena vāmanakena.",
  "atk-s0514a14:1222_0": "Idaṁ vatvā aparānipi diṭṭhapubbāni dassento puna ‘‘diṭṭhā’’tiādimāha.",
  "atk-s0514a14:1222_1": "Tattha dutiyavatthusmiṁ tāva ayaṁ vibhāvanā –",
  "atk-s0514a14:1222_2": "atīte kira bārāṇasiṁ nissāya saccatapāpī nāma setasamaṇī susāne paṇṇasālaṁ kāretvā tattha vasamānā cattāri bhattāni atikkamitvā bhuñjati, sakalanagare cando viya sūriyo viya ca pākaṭā ahosi.",
  "atk-s0514a14:1222_3": "Bārāṇasivāsino khipitvāpi khalitvāpi ‘‘namo saccatapāpiyā’’ti vadanti.",
  "atk-s0514a14:1222_4": "Athekasmiṁ chaṇakāle paṭhamadivase tāva suvaṇṇakārā gaṇabandhena ekasmiṁ padese maṇḍapaṁ katvā macchamaṁsasurāgandhamālādīni āharitvā surāpānaṁ ārabhiṁsu.",
  "atk-s0514a14:1222_5": "Atheko suvaṇṇakāro surāpiṭṭhakaṁ chaḍḍento –",
  "atk-s0514a14:1222_6": "‘‘namo saccatapāpiyā’’ti vatvā ekena paṇḍitena –",
  "atk-s0514a14:1222_7": "‘‘ambho andhabāla, calacittāya itthiyā namo karosi, aho bālo’’ti vutte –",
  "atk-s0514a14:1222_8": "‘‘samma, mā evaṁ avaca, mā nirayasaṁvattanikaṁ kammaṁ karī’’ti āha.",
  "atk-s0514a14:1222_9": "Atha naṁ so ‘‘dubbuddhi tuṇhī hohi, sahassena abbhutaṁ karohi, ahaṁ te saccatapāpiṁ ito sattame divase alaṅkatapaṭiyattaṁ imasmiṁyeva ṭhāne nisinno surāpiṭṭhakaṁ gāhāpetvā suraṁ pivissāmi , mātugāmo dhuvasīlo nāma natthī’’ti āha.",
  "atk-s0514a14:1222_10": "So ‘‘na sakkhissasī’’ti vatvā tena saddhiṁ sahassena abbhutamakāsi.",
  "atk-s0514a14:1222_11": "So taṁ aññesaṁ suvaṇṇakārānaṁ ārocetvā punadivase pātova tāpasavesena susānaṁ pavisitvā tassā vasanaṭṭhānassa avidūre sūriyaṁ namassanto aṭṭhāsi.",
  "atk-s0514a14:1223_0": "Sā bhikkhāya gacchamānā naṁ disvā –",
  "atk-s0514a14:1223_1": "‘‘mahiddhiko tāpaso bhavissati, ahaṁ tāva susānapasse vasāmi, ayaṁ majjhe susānassa vasati, bhavitabbamassabbhantare santadhammena, vandissāmi na’’nti upasaṅkamitvā vandi.",
  "atk-s0514a14:1223_2": "So neva olokesi na ālapi.",
  "atk-s0514a14:1223_3": "Dutiyadivasepi tatheva akāsi.",
  "atk-s0514a14:1223_4": "Tatiyadivase pana vanditakāle adhomukhova ‘‘gacchāhī’’ti āha.",
  "atk-s0514a14:1223_5": "Catutthadivase ‘‘kacci bhikkhāya na kilamasī’’ti paṭisanthāramakāsi.",
  "atk-s0514a14:1223_6": "Sā ‘‘paṭisanthāro me laddho’’ti tuṭṭhā pakkāmi.",
  "atk-s0514a14:1223_7": "Pañcamadivase bahutaraṁ paṭisanthāraṁ labhitvā thokaṁ nisīditvā gatā.",
  "atk-s0514a14:1223_8": "Chaṭṭhe divase pana taṁ āgantvā vanditvā nisinnaṁ –",
  "atk-s0514a14:1223_9": "‘‘bhagini, kiṁ nu kho ajja bārāṇasiyaṁ mahāgītavāditasaddo’’ti vatvā –",
  "atk-s0514a14:1223_10": "‘‘ayya, tumhe na jānātha, nagare chaṇo ghuṭṭho, tattha kīḷantānaṁ esa saddo’’ti vutte –",
  "atk-s0514a14:1223_11": "‘‘ettha nāmeso saddo’’ti ajānanto viya hutvā –",
  "atk-s0514a14:1223_12": "‘‘bhagini, kati bhattāni atikkamesī’’ti pucchi.",
  "atk-s0514a14:1223_13": "‘‘Cattāri, ayya, tumhe pana kati atikkamethā’’ti?",
  "atk-s0514a14:1223_14": "‘‘Satta bhaginī’’ti.",
  "atk-s0514a14:1223_15": "Idaṁ so musā abhāsi.",
  "atk-s0514a14:1223_16": "Devasikaṁ hesa rattiṁ bhuñjati.",
  "atk-s0514a14:1223_17": "So taṁ ‘‘kati te bhagini vassāni pabbajitāyā’’ti pucchitvā tāya ‘‘dvādasa vassānī’’ti vatvā ‘‘tumhākaṁ kati vassānī’’ti vutto ‘‘idaṁ me chaṭṭhaṁ vassa’’nti āha.",
  "atk-s0514a14:1223_18": "Atha naṁ ‘‘atthi pana te bhagini santadhammādhigamo’’ti pucchitvā ‘‘natthi, ayya, tumhākaṁ pana atthī’’ti vutte ‘‘mayhampi natthī’’ti vatvā –",
  "atk-s0514a14:1223_19": "‘‘bhagini, mayaṁ neva kāmasukhaṁ labhāma, na nekkhammasukhaṁ, kiṁ amhākaṁyeva uṇho nirayo, mahājanassa kiriyaṁ karoma, ahaṁ gihī bhavissāmi, atthi me mātu santakaṁ dhanaṁ, na sakkomi dukkhaṁ anubhavitu’’nti āha.",
  "atk-s0514a14:1223_20": "Sā tassa vacanaṁ sutvā attano calacittatāya tasmiṁ paṭibaddhacittā hutvā –",
  "atk-s0514a14:1223_21": "‘‘ayya, ahampi ukkaṇṭhitā, sace pana maṁ na chaḍḍessatha, ahampi gihinī bhavissāmī’’ti āha.",
  "atk-s0514a14:1223_22": "Atha naṁ so ‘‘ehi taṁ na chaḍḍessāmi, bhariyā me bhavissasī’’ti taṁ nagaraṁ pavesetvā saṁvasitvā surāpānamaṇḍapaṁ gantvā tāya surāpiṭṭhakaṁ gāhāpetvā suraṁ pivi.",
  "atk-s0514a14:1223_23": "Itaro sahassaṁ jito.",
  "atk-s0514a14:1223_24": "Sā taṁ paṭicca puttadhītāhi vaḍḍhi.",
  "atk-s0514a14:1223_25": "Tadā kuṇālo surādhuttako ahosi.",
  "atk-s0514a14:1223_26": "Tasmā attanā diṭṭhaṁ pakāsento ‘‘diṭṭhā mayā’’tiādimāha.",
  "atk-s0514a14:1224_0": "Tatiyavatthusmiṁ atītakathā catukkanipāte kākavatījātakavaṇṇanāyaṁ (jā. aṭṭha.",
  "atk-s0514a14:1224_1": "3.4.kākavatījātakavaṇṇanā) vitthāritā.",
  "atk-s0514a14:1224_2": "Tadā pana kuṇālo garuḷo ahosi.",
  "atk-s0514a14:1224_3": "Tasmā attanā diṭṭhaṁ pakāsento ‘‘diṭṭhā mayā’’tiādimāha.",
  "atk-s0514a14:1225_0": "Catutthavatthusmiṁ atīte brahmadatto kosalarājānaṁ vadhitvā rajjaṁ gahetvā tassa aggamahesiṁ gabbhiniṁ ādāya bārāṇasiṁ paccāgantvā tassā gabbhinibhāvaṁ jānantopi taṁ aggamahesiṁ akāsi.",
  "atk-s0514a14:1225_1": "Sā paripakkagabbhā suvaṇṇarūpakasadisaṁ puttaṁ vijāyitvā –",
  "atk-s0514a14:1225_2": "‘‘vuddhippattampi naṁ bārāṇasirājā ‘esa me paccāmittassa putto, kiṁ iminā’ti mārāpessati, mā me putto parahatthe maratū’’ti cintetvā dhātiṁ āha –",
  "atk-s0514a14:1225_3": "‘‘amma, imaṁ dārakaṁ pilotikaṁ attharitvā āmakasusāne nipajjāpetvā ehī’’ti.",
  "atk-s0514a14:1225_4": "Dhātī tathā katvā nhatvā paccāgami.",
  "atk-s0514a14:1225_5": "Kosalarājāpi maritvā puttassa ārakkhadevatā hutvā nibbatti.",
  "atk-s0514a14:1225_6": "Tassānubhāvena ekassa eḷakapālakassa tasmiṁ padese eḷake cārentassa ekā eḷikā taṁ kumāraṁ disvā sinehaṁ uppādetvā khīraṁ pāyetvā thokaṁ caritvā puna gantvā dve tayo cattāro vāre pāyesi.",
  "atk-s0514a14:1225_7": "Eḷakapālako tassā kiriyaṁ disvā taṁ ṭhānaṁ gantvā taṁ dārakaṁ disvā puttasinehaṁ paccupaṭṭhapetvā netvā attano bhariyāya adāsi.",
  "atk-s0514a14:1225_8": "Sā pana aputtikā, tenassā thaññaṁ natthi, atha naṁ eḷikakhīrameva pāyesi.",
  "atk-s0514a14:1225_9": "Tato paṭṭhāya pana devasikaṁ dve tisso eḷikā maranti.",
  "atk-s0514a14:1225_10": "Eḷakapālo –",
  "atk-s0514a14:1225_11": "‘‘imasmiṁ paṭijaggiyamāne sabbā eḷikā marissanti, kiṁ no iminā’’ti taṁ ekasmiṁ mattikābhājane nipajjāpetvā aparena pidahitvā māsacuṇṇena mukhaṁ nibbivaraṁ vilimpitvā nadiyaṁ vissajjesi.",
  "atk-s0514a14:1225_12": "Tamenaṁ vuyhamānaṁ heṭṭhātitthe rājanivesane jiṇṇapaṭisaṅkhārako eko caṇḍālo sapajāpatiko makaciṁ dhovanto disvāva vegena gantvā āharitvā tīre ṭhapetvā ‘‘kimetthā’’ti vivaritvā olokento dārakaṁ passi.",
  "atk-s0514a14:1225_13": "Bhariyāpissa aputtikā, tassā tasmiṁ puttasineho nibbatti, atha naṁ gehaṁ netvā paṭijaggi.",
  "atk-s0514a14:1225_14": "Taṁ sattaṭṭhavassakālato paṭṭhāya mātāpitaro rājakulaṁ gacchantā ādāya gacchanti.",
  "atk-s0514a14:1225_15": "Soḷasavassakālato pana paṭṭhāya sveva bahulaṁ gantvā jiṇṇapaṭisaṅkharaṇaṁ karoti.",
  "atk-s0514a14:1226_0": "Rañño ca aggamahesiyā kuruṅgadevī nāma dhītā ahosi uttamarūpadharā.",
  "atk-s0514a14:1226_1": "Sā tassa diṭṭhakālato paṭṭhāya tasmiṁ paṭibaddhacittā hutvā aññattha anabhiratā tassa kammakaraṇaṭṭhānameva āgacchati.",
  "atk-s0514a14:1226_2": "Tesaṁ abhiṇhadassanena aññamaññaṁ paṭibaddhacittānaṁ antorājakuleyeva paṭicchannokāse ajjhācāro pavatti.",
  "atk-s0514a14:1226_3": "Gacchante kāle paricārikāyo ñatvā rañño ārocesuṁ.",
  "atk-s0514a14:1226_4": "Rājā kujjhitvā amacce sannipātetvā –",
  "atk-s0514a14:1226_5": "‘‘iminā caṇḍālaputtena idaṁ nāma kataṁ, imassa kattabbaṁ jānāthā’’ti āha.",
  "atk-s0514a14:1226_6": "Amaccā ‘‘mahāparādho esa, nānāvidhakammakāraṇā kāretvā pacchā māretuṁ vaṭṭatī’’ti vadiṁsu.",
  "atk-s0514a14:1226_7": "Tasmiṁ khaṇe kumārassa pitā ārakkhadevatā tasseva kumārassa mātu sarīre adhimucci.",
  "atk-s0514a14:1226_8": "Sā devatānubhāvena rājānaṁ upasaṅkamitvā āha –",
  "atk-s0514a14:1226_9": "‘‘mahārāja, nāyaṁ kumāro caṇḍālo, esa kumāro mama kucchimhi nibbatto kosalarañño putto, ahaṁ ‘putto me mato’ti tumhākaṁ musā avacaṁ, ahametaṁ ‘tumhākaṁ paccāmittassa putto’ti dhātiyā datvā āmakasusāne chaḍḍāpesiṁ, atha naṁ eko eḷakapālako paṭijaggi, so attano eḷikāsu marantīsu nadiyā pavāhesi, atha naṁ vuyhamānaṁ tumhākaṁ gehe jiṇṇapaṭisaṅkhārako caṇḍālo disvā posesi, sace na saddahatha, te sabbe pakkosāpetvā pucchathā’’ti.",
  "atk-s0514a14:1227_0": "Rājā dhātiṁ ādiṁ katvā sabbe pakkosāpetvā pucchitvā tatheva taṁ pavattiṁ sutvā ‘‘jātisampannoyaṁ kumāro’’ti tuṭṭho taṁ nhāpetvā alaṅkārāpetvā tasseva dhītaraṁ adāsi.",
  "atk-s0514a14:1227_1": "Tassa pana eḷikānaṁ māritattā ‘‘eḷikakumāro’’ti nāmaṁ akaṁsu.",
  "atk-s0514a14:1227_2": "Athassa rājā sasenavāhanaṁ datvā –",
  "atk-s0514a14:1227_3": "‘‘gaccha attano pitu santakaṁ rajjaṁ gaṇhā’’ti taṁ uyyojesi.",
  "atk-s0514a14:1227_4": "Sopi kuruṅgadeviṁ ādāya gantvā rajje patiṭṭhāsi.",
  "atk-s0514a14:1227_5": "Athassa bārāṇasirājā ‘‘anuggahitasippo aya’’nti sippasikkhāpanatthaṁ chaḷaṅgakumāraṁ nāma ācariyaṁ pesesi.",
  "atk-s0514a14:1227_6": "So tassa ‘‘ācariyo me’’ti senāpatiṭṭhānaṁ adāsi.",
  "atk-s0514a14:1227_7": "Aparabhāge kuruṅgadevī tena saddhiṁ anācāramakāsi.",
  "atk-s0514a14:1227_8": "Senāpatinopi paricārako dhanantevāsī nāma atthi.",
  "atk-s0514a14:1227_9": "So tassa hatthe kuruṅgadeviyā vatthālaṅkārādīni pesesi.",
  "atk-s0514a14:1227_10": "Sā tenapi saddhiṁ pāpamakāsi.",
  "atk-s0514a14:1227_11": "Kuṇālo taṁ kāraṇaṁ āharitvā dassento ‘‘diṭṭhā mayā’’tiādimāha.",
  "atk-s0514a14:1228_0": "Tattha lomasuddarīti lomarājiyā maṇḍitaudarā.",
  "atk-s0514a14:1228_1": "Chaḷaṅgakumāradhanantevāsināti eḷikakumārakaṁ patthayamānāpi chaḷaṅgakumārasenāpatinā ca tasseva paricārakena dhanantevāsinā ca saddhiṁ pāpamakāsi.",
  "atk-s0514a14:1228_2": "Evaṁ anācārā itthiyo dussīlā pāpadhammā, tenāhaṁ tā nappasaṁsāmīti idaṁ mahāsatto atītaṁ āharitvā dassesi.",
  "atk-s0514a14:1228_3": "So hi tadā chaḷaṅgakumāro ahosi, tasmā attanā diṭṭhakāraṇaṁ āhari.",
  "atk-s0514a14:1229_0": "Pañcamavatthusmimpi atīte kosalarājā bārāṇasirajjaṁ gahetvā bārāṇasirañño aggamahesiṁ gabbhinimpi aggamahesiṁ katvā sakanagarameva gato .",
  "atk-s0514a14:1229_1": "Sā aparabhāge puttaṁ vijāyi.",
  "atk-s0514a14:1229_2": "Rājā aputtakattā taṁ puttasinehena posetvā sabbasippāni sikkhāpetvā vayappattaṁ ‘‘attano pitu santakaṁ rajjaṁ gaṇhā’’ti pesesi.",
  "atk-s0514a14:1229_3": "So tattha gantvā rajjaṁ kāresi.",
  "atk-s0514a14:1229_4": "Athassa mātā ‘‘puttaṁ passitukāmāmhī’’ti kosalarājānaṁ āpucchitvā mahāparivārā bārāṇasiṁ gacchantī dvinnaṁ raṭṭhānaṁ antare ekasmiṁ nigame nivāsaṁ gaṇhi.",
  "atk-s0514a14:1229_5": "Tattheveko pañcālacaṇḍo nāma brāhmaṇakumāro atthi abhirūpo.",
  "atk-s0514a14:1229_6": "So tassā paṇṇākāraṁ upanāmesi.",
  "atk-s0514a14:1229_7": "Sā taṁ disvā paṭibaddhacittā tena saddhiṁ pāpakammaṁ katvā katipāhaṁ tattheva vītināmetvā bārāṇasiṁ gantvā puttaṁ disvā khippaṁ nivattitvā puna tasmiṁyeva nigame nivāsaṁ gahetvā katipāhaṁ tena saddhiṁ anācāraṁ caritvā kosalanagaraṁ gatā.",
  "atk-s0514a14:1229_8": "Sā tato paṭṭhāya nacirasseva taṁ taṁ kāraṇaṁ vatvā ‘‘puttassa santikaṁ gacchāmī’’ti rājānaṁ āpucchitvā gacchantī ca āgacchantī ca tasmiṁ nigame aḍḍhamāsamattaṁ tena saddhiṁ anācāraṁ cari.",
  "atk-s0514a14:1229_9": "Samma puṇṇamukha, itthiyo nāmetā dussīlā musāvādiniyoti idampi atītaṁ dassento mahāsatto ‘‘evañheta’’ntiādimāha.",
  "atk-s0514a14:1230_0": "Tattha brahmadattassa mātaranti bārāṇasirajjaṁ kārentassa brahmadattakumārassa mātaraṁ.",
  "atk-s0514a14:1230_1": "Tadā kira kuṇālo pañcālacaṇḍo ahosi, tasmā taṁ attanā ñātakāraṇaṁ dassento evamāha.",
  "atk-s0514a14:1231_0": "Etā cāti, samma puṇṇamukha, etāva pañca itthiyo pāpamakaṁsu, na aññāti saññaṁ mā kari, atha kho etā ca aññā ca bahū pāpakammakārikāti.",
  "atk-s0514a14:1231_1": "Imasmiṁ ṭhāne ṭhatvā loke aticārinīnaṁ vatthūni kathetabbāni.",
  "atk-s0514a14:1231_2": "Jagatīti yathā jagatisaṅkhātā mahī samānarattā paṭighābhāvena sabbesu samānarattā hutvā sā vasundharā itarītarāpatiṭṭhā uttamānañca adhamānañca patiṭṭhā hoti, tathā itthiyopi kilesavasena sabbesampi uttamādhamānaṁ patiṭṭhā honti.",
  "atk-s0514a14:1231_3": "Itthiyo hi okāsaṁ labhamānā kenaci saddhiṁ pāpakaṁ karonti nāma.",
  "atk-s0514a14:1231_4": "Sabbasahāti yathā ca sā sabbameva sahati na phandati na kuppati na calati, tathā itthiyo sabbepi purise lokassādavasena sahanti.",
  "atk-s0514a14:1231_5": "Sace tāsaṁ koci puriso citte patiṭṭhito hoti, tassa rakkhaṇatthaṁ na phandanti na calanti na kolāhalaṁ karonti .",
  "atk-s0514a14:1231_6": "Yathā ca sā na kuppati na calati, evaṁ itthiyopi methunadhammena na kuppanti na calanti, na sakkā tena pūretuṁ.",
  "atk-s0514a14:1232_0": "Vāḷamigoti duṭṭhamigo.",
  "atk-s0514a14:1232_1": "Pañcāvudhoti mukhassa ceva catunnañca caraṇānaṁ vasenetaṁ vuttaṁ.",
  "atk-s0514a14:1232_2": "Suruddhoti suluddho supharuso.",
  "atk-s0514a14:1232_3": "Tathitthiyoti yathā hi sīhassa mukhañceva cattāro ca hatthapādāti pañcāvudhāni, tathā itthīnampi rūpasaddagandharasaphoṭṭhabbāni pañcāvudhāni.",
  "atk-s0514a14:1232_4": "Yathā so attano bhakkhaṁ gaṇhanto tehipi pañcahi gaṇhāti, tathā tāpi kilesabhakkhaṁ gaṇhamānā rūpādīhi āvudhehi paharitvā gaṇhanti.",
  "atk-s0514a14:1232_5": "Yathā so kakkhaḷo pasayha khādati, evaṁ etāpi kakkhaḷā pasayha khādikā.",
  "atk-s0514a14:1232_6": "Tathā hetā thirasīlepi purise attano balena pasayhakāraṁ katvā sīlavināsaṁ pāpenti.",
  "atk-s0514a14:1232_7": "Yathā so parahiṁsane rato, evametāpi kilesavasena parahiṁsane ratā.",
  "atk-s0514a14:1232_8": "Tāyoti tā evaṁ aguṇasammannāgatā na vissase naro.",
  "atk-s0514a14:1233_0": "Gamaniyoti gaṇikāyo.",
  "atk-s0514a14:1233_1": "Idaṁ vuttaṁ hoti –",
  "atk-s0514a14:1233_2": "samma puṇṇamukha, yānetāni itthīnaṁ ‘‘vesiyo’’tiādīni nāmāni, na etāni tāsaṁ sabhāvanāmāni.",
  "atk-s0514a14:1233_3": "Na hetā vesiyo nāma gamaniyo nāma bandhakiyo nāma, sabhāvanāmato pana vadhikāyo nāma etāyo, yā etā vesiyo nāriyo gamaniyoti vuccanti.",
  "atk-s0514a14:1233_4": "Vadhikāyoti sāmikaghātikāyo.",
  "atk-s0514a14:1233_5": "Svāyamattho mahāhaṁsajātakena dīpetabbo.",
  "atk-s0514a14:1233_6": "Vuttañhetaṁ –",
  "atk-s0514a14:1234_0": "‘‘Māyā cetā marīcī ca, sokā rogā cupaddavā;",
  "atk-s0514a14:1235_0": "Kharā ca bandhanā cetā, maccupāsā guhāsayā;",
  "atk-s0514a14:1236_0": "Tāsu yo vissase poso, so naresu narādhamo’’ti. (jā. 2.21.118);",
  "atk-s0514a14:1237_0": "Veṇikatāti kataveṇiyo.",
  "atk-s0514a14:1237_1": "Yathā hi moḷiṁ bandhitvā aṭaviyaṁ ṭhitacoro dhanaṁ vilumpati, evametāpi kilesavasaṁ netvā dhanaṁ vilumpanti.",
  "atk-s0514a14:1237_2": "Madirāva diddhāti visamissakā surā viya.",
  "atk-s0514a14:1237_3": "Yathā sā vikāraṁ dasseti, evametāpi aññesu purisesu sārattā kiccākiccaṁ ajānantiyo aññasmiṁ kattabbe aññameva karontiyo vikāraṁ dassenti.",
  "atk-s0514a14:1237_4": "Vācāsanthutiyoti yathā vāṇijo attano bhaṇḍassa vaṇṇameva bhaṇati, evametāpi attano aguṇaṁ paṭicchādetvā guṇameva pakāsenti.",
  "atk-s0514a14:1237_5": "Viparivattāyoti yathā issamigassa siṅgaṁ parivattitvā ṭhitaṁ, evaṁ lahucittatāya viparivattāyova honti.",
  "atk-s0514a14:1237_6": "Uragamivāti urago viya musāvāditāya dujivhā nāma.",
  "atk-s0514a14:1237_7": "Sobbhamivāti yathā padarapaṭicchanno gūthakūpo, evaṁ vatthālaṅkārapaṭicchannā hutvā vicaranti.",
  "atk-s0514a14:1237_8": "Yathā ca kacavarehi paṭicchanno āvāṭo akkanto pādadukkhaṁ janeti, evametāpi vissāsena upaseviyamānā.",
  "atk-s0514a14:1237_9": "Pātālamivāti yathā mahāsamudde pātālaṁ duppūraṁ, evametāpi methunena vijāyanena alaṅkārenāti tīhi duppūrā.",
  "atk-s0514a14:1237_10": "Tenevāha –",
  "atk-s0514a14:1237_11": "‘‘tiṇṇaṁ, bhikkhave, dhammānaṁ atitto mātugāmo’’tiādi.",
  "atk-s0514a14:1238_0": "Rakkhasīviyāti yathā rakkhasī nāma maṁsagiddhatāya dhanena na sakkā tosetuṁ, bahumpi dhanaṁ paṭikkhipitvā maṁsameva pattheti, evametāpi methunagiddhatāya bahunāpi dhanena na tussanti, dhanaṁ agaṇetvā methunameva patthenti.",
  "atk-s0514a14:1238_1": "Yamovāti yathā yamo ekantaharo na kiñci pariharati, evametāpi jātisampannādīsu na kañci pariharanti, sabbaṁ kilesavasena sīlādivināsaṁ pāpetvā dutiyacittavāre nirayaṁ upanenti.",
  "atk-s0514a14:1238_2": "Sikhīrivāti yathā sikhī sucimpi asucimpi sabbaṁ bhakkhayati, tathetāpi hīnuttame sabbe sevanti.",
  "atk-s0514a14:1238_3": "Nadīupamāyampi eseva nayo.",
  "atk-s0514a14:1238_4": "Yenakā maṁcarāti bhummatthe karaṇavacanaṁ, yattha etāsaṁ kāmo hoti, tattheva dhāvanti.",
  "atk-s0514a14:1238_5": "Nerūti himavati eko suvaṇṇapabbato, taṁ upagatā kākāpi suvaṇṇavaṇṇāva honti.",
  "atk-s0514a14:1238_6": "Yathā so, evaṁ etāpi nibbisesakarā attānaṁ upagataṁ ekasadisaṁ katvā passanti.",
  "atk-s0514a14:1239_0": "Visarukkhoti ambasadiso kiṁpakkarukkho.",
  "atk-s0514a14:1239_1": "So niccameva phalati, vaṇṇādisampanno ca hoti, tena naṁ nirāsaṅkā paribhuñjitvā maranti, evameva tāpi rūpādivasena niccaphalitā ramaṇīyā viya khāyanti.",
  "atk-s0514a14:1239_2": "Seviyamānā pana pamādaṁ uppādetvā apāyesu pātenti.",
  "atk-s0514a14:1239_3": "Tena vuttaṁ –",
  "atk-s0514a14:1240_0": "‘‘Āyatiṁ dosaṁ naññāya, yo kāme paṭisevati;",
  "atk-s0514a14:1241_0": "Vipākante hananti naṁ, kiṁpakkamiva bhakkhita’’nti. (jā. 1.1.85);",
  "atk-s0514a14:1242_0": "Yathā vā visarukkho niccaphalito sadā anatthāvaho hoti, evametāpi sīlādivināsanavasena.",
  "atk-s0514a14:1242_1": "Yathā visarukkhassa mūlampi tacopi pattampi pupphampi phalampi visamevāti niccaphalo, tatheva tāsaṁ rūpampi…pe…",
  "atk-s0514a14:1242_2": "phoṭṭhabbampi visamevāti visarukkho viya niccaphalitāyoti.",
  "atk-s0514a14:1243_0": "‘‘Panuttaretthā’’ti gāthābandhena tamatthaṁ pākaṭaṁ kātuṁ evamāha.",
  "atk-s0514a14:1243_1": "Tattha ratanantakaritthiyoti sāmikehi dukkhasambhatānaṁ ratanānaṁ antarāyakarā itthiyo etāni paresaṁ datvā anācāraṁ caranti.",
  "atk-s0514a14:1244_0": "Ito paraṁ nānappakārena attano dhammakathāvilāsaṁ dassento āha –",
  "atk-s0514a14:1245_0": "‘‘Cattārimāni, samma puṇṇamukha, yāni vatthūni kicce jāte anatthacarāni bhavanti , tāni parakule na vāsetabbāni, goṇaṁ dhenuṁ yānaṁ bhariyā.",
  "atk-s0514a14:1245_1": "Cattāri etāni paṇḍito dhanāni gharā na vippavāsaye.",
  "atk-s0514a14:1245_2": "Bhavati ca panuttarettha vākyaṁ –",
  "atk-s0514a14:1246_0": "296.",
  "atk-s0514a14:1247_0": "‘Goṇaṁ dhenuñca yānañca, bhariyaṁ ñātikule na vāsaye;",
  "atk-s0514a14:1248_0": "Bhañjanti rathaṁ ayānakā, ativāhena hananti puṅgavaṁ;",
  "atk-s0514a14:1249_0": "Dohena hananti vacchakaṁ, bhariyā ñātikule padussatī’’’ti.",
  "atk-s0514a14:1250_0": "‘‘Cha imāni, samma puṇṇamukha, yāni vatthūni kicce jāte anatthacarāni bhavanti –",
  "atk-s0514a14:1251_0": "297.",
  "atk-s0514a14:1252_0": "‘Aguṇaṁ dhanu ñātikule ca bhariyā, pāraṁ nāvā akkhabhaggañca yānaṁ;",
  "atk-s0514a14:1253_0": "Dūre mitto pāpasahāyako ca, kicce jāte anatthacarāni bhavantī’’’ti.",
  "atk-s0514a14:1254_0": "‘‘Aṭṭhahi khalu, samma puṇṇamukha ṭhānehi itthī sāmikaṁ avajānāti –",
  "atk-s0514a14:1254_1": "daliddatā, āturatā, jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena.",
  "atk-s0514a14:1254_2": "Imehi khalu, samma puṇṇamukha, aṭṭhahi ṭhānehi itthī sāmikaṁ avajānāti.",
  "atk-s0514a14:1254_3": "Bhavati ca panuttarettha vākyaṁ –",
  "atk-s0514a14:1255_0": "298.",
  "atk-s0514a14:1256_0": "‘‘‘Daliddaṁ āturañcāpi, jiṇṇakaṁ surasoṇḍakaṁ;",
  "atk-s0514a14:1257_0": "Pamattaṁ muddhapattañca, sabbakiccesu hāpanaṁ;",
  "atk-s0514a14:1258_0": "Sabbakāmappadānena, avajānāti sāmika’’’nti.",
  "atk-s0514a14:1259_0": "‘‘Navahi khalu, samma puṇṇamukha ṭhānehi itthī padosamāharati –",
  "atk-s0514a14:1259_1": "ārāmagamanasīlā ca hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti, majjapāyinī ca hoti, nillokanasīlā ca hoti, sadvāraṭṭhāyinī ca hoti.",
  "atk-s0514a14:1259_2": "Imehi khalu, samma puṇṇamukha, navahi ṭhānehi itthī padosamāharati.",
  "atk-s0514a14:1259_3": "Bhavati ca panuttarettha vākyaṁ –",
  "atk-s0514a14:1260_0": "299.",
  "atk-s0514a14:1261_0": "‘Ārāmasīlā ca uyyānaṁ, nadī ñāti parakulaṁ;",
  "atk-s0514a14:1262_0": "Ādāsadussamaṇḍanamanuyuttā, yā citthī majjapāyinī.",
  "atk-s0514a14:1263_0": "300.",
  "atk-s0514a14:1264_0": "‘‘‘Yā ca nillokanasīlā, yā ca sadvāraṭhāyinī;",
  "atk-s0514a14:1265_0": "Navahetehi ṭhānehi, padosamāharanti itthiyo’’’ti.",
  "atk-s0514a14:1266_0": "‘‘Cattālīsāya khalu, samma puṇṇamukha, ṭhānehi itthī purisaṁ accācarati –",
  "atk-s0514a14:1266_1": "vijambhati, vinamati, vilasati, vilajjati, nakhena nakhaṁ ghaṭṭeti, pādena pādaṁ akkamati, kaṭṭhena pathaviṁ vilikhati, dārakaṁ ullaṅghati ullaṅghāpeti , kīḷati kīḷāpeti, cumbati cumbāpeti, bhuñjati bhuñjāpeti, dadāti, yācati, katamanukaroti, uccaṁ bhāsati, nīcaṁ bhāsati, aviccaṁ bhāsati, viviccaṁ bhāsati, naccena gītena vāditena rodanena vilasitena vibhūsitena jagghati, pekkhati, kaṭiṁ cāleti, guyhabhaṇḍakaṁ sañcāleti, ūruṁ vivarati, ūruṁ pidahati, thanaṁ dasseti, kacchaṁ dasseti, nābhiṁ dasseti, akkhiṁ nikhanati, bhamukaṁ ukkhipati, oṭṭhaṁ upalikhati, jivhaṁ nillāleti, dussaṁ muñcati, dussaṁ paṭibandhati, sirasaṁ muñcati, sirasaṁ bandhati.",
  "atk-s0514a14:1266_2": "Imehi khalu, samma puṇṇamukha, cattālīsāya ṭhānehi itthī purisaṁ accācarati.",
  "atk-s0514a14:1267_0": "‘‘Pañcavīsāya khalu, samma puṇṇamukha, ṭhānehi itthī paduṭṭhā veditabbā bhavati –",
  "atk-s0514a14:1267_1": "sāmikassa pavāsaṁ vaṇṇeti, pavuṭṭhaṁ na sarati, āgataṁ nābhinandati, avaṇṇaṁ tassa bhaṇati, vaṇṇaṁ tassa na bhaṇati, anatthaṁ tassa carati, atthaṁ tassa na carati, akiccaṁ tassa karoti, kiccaṁ tassa na karoti, paridahitvā sayati, parammukhī nipajjati, parivattakajātā kho pana hoti kuṅkumiyajātā, dīghaṁ assasati, dukkhaṁ vedayati, uccārapassāvaṁ abhiṇhaṁ gacchati, vilomamācarati, parapurisasaddaṁ sutvā kaṇṇasotaṁ vivaramodahati, nihatabhogā kho pana hoti, paṭivissakehi santhavaṁ karoti, nikkhantapādā kho pana hoti visikhānucārinī, aticārinī kho pana hoti niccaṁ sāmike agāravā paduṭṭhamanasaṅkappā, abhiṇhaṁ dvāre tiṭṭhati, kacchāni aṅgāni thanāni dasseti, disodisaṁ gantvā pekkhati.",
  "atk-s0514a14:1267_2": "Imehi khalu samma puṇṇamukha, pañcavīsāya ṭhānehi itthī paduṭṭhā veditabbā bhavati.",
  "atk-s0514a14:1267_3": "Bhavati ca panuttarettha vākyaṁ –",
  "atk-s0514a14:1268_0": "301.",
  "atk-s0514a14:1269_0": "‘Pavāsaṁ tassa vaṇṇeti, gataṁ tassa na socati;",
  "atk-s0514a14:1270_0": "Disvāna patimāgataṁ nābhinandati, bhattāravaṇṇaṁ na kadāci bhāsati;",
  "atk-s0514a14:1271_0": "Ete paduṭṭhāya bhavanti lakkhaṇā.",
  "atk-s0514a14:1272_0": "302.",
  "atk-s0514a14:1273_0": "‘Anatthaṁ tassa carati asaññatā, atthañca hāpeti akiccakārinī;",
  "atk-s0514a14:1274_0": "Paridahitvā sayati parammukhī, ete paduṭṭhāya bhavanti lakkhaṇā.",
  "atk-s0514a14:1275_0": "303.",
  "atk-s0514a14:1276_0": "‘Parivattajātā ca bhavati kuṅkumī, dīghañca assasati dukkhavedinī;",
  "atk-s0514a14:1277_0": "Uccārapassāvamabhiṇhaṁ gacchati, ete paduṭṭhāya bhavanti lakkhaṇā.",
  "atk-s0514a14:1278_0": "304.",
  "atk-s0514a14:1279_0": "‘Vilomamācarati akiccakārinī, saddaṁ nisāmeti parassa bhāsato;",
  "atk-s0514a14:1280_0": "Nihatabhogā ca karoti santhavaṁ, ete paduṭṭhāya bhavanti lakkhaṇā.",
  "atk-s0514a14:1281_0": "305.",
  "atk-s0514a14:1282_0": "‘Kicchena laddhaṁ kasirābhataṁ dhanaṁ, vittaṁ vināseti dukkhena sambhataṁ;",
  "atk-s0514a14:1283_0": "Paṭivissakehi ca karoti santhavaṁ, ete paduṭṭhāya bhavanti lakkhaṇā.",
  "atk-s0514a14:1284_0": "306.",
  "atk-s0514a14:1285_0": "‘Nikkhantapādā visikhānucārinī, niccañca sāmimhi paduṭṭhamānasā;",
  "atk-s0514a14:1286_0": "Aticārinī hoti apetagāravā, ete paduṭṭhāya bhavanti lakkhaṇā.",
  "atk-s0514a14:1287_0": "307.",
  "atk-s0514a14:1288_0": "‘Abhikkhaṇaṁ tiṭṭhati dvāramūle, thanāni kacchāni ca dassayantī;",
  "atk-s0514a14:1289_0": "Disodisaṁ pekkhati bhantacittā, ete paduṭṭhāya bhavanti lakkhaṇā.",
  "atk-s0514a14:1290_0": "308.",
  "atk-s0514a14:1291_0": "‘Sabbā nadī vaṅkagatī, sabbe kaṭṭhamayā vanā;",
  "atk-s0514a14:1292_0": "Sabbitthiyo kare pāpaṁ, labhamāne nivātake.",
  "atk-s0514a14:1293_0": "309.",
  "atk-s0514a14:1294_0": "‘Sace labhetha khaṇaṁ vā raho vā, nivātakaṁ vāpi labhetha tādisaṁ;",
  "atk-s0514a14:1295_0": "Sabbāva itthī kayiruṁ nu pāpaṁ, aññaṁ alattha pīṭhasappināpi saddhiṁ.",
  "atk-s0514a14:1296_0": "310.",
  "atk-s0514a14:1297_0": "‘Narānamārāmakarāsu nārisu, anekacittāsu aniggahāsu ca;",
  "atk-s0514a14:1298_0": "Sabbattha nāpītikarāpi ce siyā, na vissase titthasamā hi nāriyo’’’ti.",
  "atk-s0514a14:1299_0": "Tattha goṇaṁ dhenunti liṅgavipallāsena vuttaṁ.",
  "atk-s0514a14:1299_1": "Ñātikule padussatīti tattha sā nibbhayā hutvā taruṇakālato paṭṭhāya vissāsakehi dāsādīhipi saddhiṁ anācāraṁ carati, ñātakā ñatvāpi niggahaṁ na karonti, attano akittiṁ pariharamānā ajānantā viya honti.",
  "atk-s0514a14:1299_2": "Anatthacarānīti acaritabbāni atthāni, akiccakārānīti attho.",
  "atk-s0514a14:1299_3": "Aguṇanti jiyārahitaṁ.",
  "atk-s0514a14:1299_4": "Pāpasahāyakoti dummitto.",
  "atk-s0514a14:1300_0": "Daliddatāti daliddatāya.",
  "atk-s0514a14:1300_1": "Sesapadesupi eseva nayo.",
  "atk-s0514a14:1300_2": "Tattha daliddo alaṅkārādīnaṁ abhāvato kilesena saṅgaṇhituṁ na sakkotīti taṁ avajānāti.",
  "atk-s0514a14:1300_3": "Gilāno vatthukāmakilesakāmehi saṅgaṇhituṁ na sakkoti.",
  "atk-s0514a14:1300_4": "Jarājiṇṇo kāyikavācasikakhiḍḍāratisamattho na hoti.",
  "atk-s0514a14:1300_5": "Surāsoṇḍo tassā hatthapiḷandhanādīnipi surāgharaññeva paveseti.",
  "atk-s0514a14:1300_6": "Muddho andhabālo ratikusalo na hoti.",
  "atk-s0514a14:1300_7": "Pamatto dāsisoṇḍo hutvā gharadāsīhi saddhiṁ saṁvasati, bhariyaṁ pana akkosati paribhāsati, tena naṁ avajānāti.",
  "atk-s0514a14:1300_8": "Sabbakiccesu anuvattantaṁ ‘‘ayaṁ nittejo, mameva anuvattatī’’ti taṁ akkosati paribhāsati.",
  "atk-s0514a14:1300_9": "Yo pana sabbaṁ dhanaṁ anuppadeti kuṭumbaṁ paṭicchāpeti, tassa bhariyā sabbaṁ dhanasāraṁ hatthe katvā taṁ dāsaṁ viya avajānāti, icchamānā ‘‘ko tayā attho’’ti gharatopi naṁ nikkaḍḍhati.",
  "atk-s0514a14:1300_10": "Muddhapattanti muddhabhāvappattaṁ.",
  "atk-s0514a14:1301_0": "Padosamāharatīti sāmike padosaṁ āharati dussati, pāpakammaṁ karotīti attho.",
  "atk-s0514a14:1301_1": "Ārāmagamanasīlāti sāmikaṁ āpucchā vā anāpucchā vā abhiṇhaṁ pupphārāmādīsu aññataraṁ gantvā tattha anācāraṁ caritvā ‘‘ajja mayā ārāme rukkhadevatāya balikammaṁ kata’’ntiādīni vatvā bālasāmikaṁ saññāpeti.",
  "atk-s0514a14:1301_2": "Paṇḍito pana ‘‘addhā esā tattha anācāraṁ caratī’’ti puna tassā gantuṁ na deti.",
  "atk-s0514a14:1301_3": "Evaṁ sabbapadesupi attho veditabbo.",
  "atk-s0514a14:1301_4": "Parakulanti sandiṭṭhasambhattādīnaṁ gehaṁ.",
  "atk-s0514a14:1301_5": "Taṁ sā ‘‘asukakule me vaḍḍhi payojitā atthi, tāvakālikaṁ dinnakaṁ atthi, taṁ sādhemī’’tiādīni vatvā gacchati.",
  "atk-s0514a14:1301_6": "Nillokanasīlāti vātapānantarādīhi olokanasīlā.",
  "atk-s0514a14:1301_7": "Sadvāraṭṭhāyinīti attano aṅgapaccaṅgāni dassentī sadvāre tiṭṭhati.",
  "atk-s0514a14:1302_0": "Accācaratīti atikkamma carati, sāmikassa santike ṭhitāva aññassa nimittaṁ dassetīti attho.",
  "atk-s0514a14:1302_1": "Vijambhatīti ‘‘ahaṁ taṁ disvā vijambhissāmi, tāya saññāya okāsassa atthibhāvaṁ vā natthibhāvaṁ vā jāneyyāsī’’ti paṭhamameva katasaṅketā vā hutvā akatasaṅketā vāpi ‘‘evaṁ esa mayi bajjhissatī’’ti sāmikassa passe ṭhitāva vijambhati vijambhanaṁ dasseti.",
  "atk-s0514a14:1302_2": "Vinamatīti kiñcideva bhūmiyaṁ pātetvā taṁ ukkhipantī viya onamitvā piṭṭhiṁ dasseti.",
  "atk-s0514a14:1302_3": "Vilasatīti gamanādīhi vā iriyāpathehi alaṅkārena vā vilāsaṁ dasseti.",
  "atk-s0514a14:1302_4": "Vilajjatīti lajjantī viya vatthena sarīraṁ chādeti, kavāṭaṁ vā bhittiṁ vā allīyati.",
  "atk-s0514a14:1302_5": "Nakhenāti pādanakhena pādanakhaṁ, hatthanakhena hatthanakhaṁ ghaṭṭeti.",
  "atk-s0514a14:1302_6": "Kaṭṭhenāti daṇḍakena.",
  "atk-s0514a14:1302_7": "Dārakanti attano vā puttaṁ aññassa vā puttaṁ gahetvā ukkhipati vā ukkhipāpeti vā.",
  "atk-s0514a14:1302_8": "Kīḷatīti sayaṁ vā kīḷati, dārakaṁ vā kīḷāpeti.",
  "atk-s0514a14:1302_9": "Cumbanādīsupi eseva nayo.",
  "atk-s0514a14:1302_10": "Dadātīti tassa kiñcideva phalaṁ vā pupphaṁ vā deti.",
  "atk-s0514a14:1302_11": "Yācatīti tameva paṭiyācati.",
  "atk-s0514a14:1302_12": "Anukarotīti dārakena kataṁ kataṁ anukaroti.",
  "atk-s0514a14:1302_13": "Uccanti mahāsaddavasena vā thomanavasena vā uccaṁ.",
  "atk-s0514a14:1302_14": "Nīcanti mandasaddavasena vā amanāpavacanena vā paribhavavacanena vā nīcaṁ.",
  "atk-s0514a14:1302_15": "Aviccanti bahujanamajjhe appaṭicchannaṁ.",
  "atk-s0514a14:1302_16": "Viviccanti raho paṭicchannaṁ.",
  "atk-s0514a14:1302_17": "Naccenāti etehi naccādīhi nimittaṁ karoti.",
  "atk-s0514a14:1302_18": "Tattha roditena nimittakaraṇena rattiṁ deve vassante vātapānena hatthiṁ āropetvā seṭṭhiputtena nītāya purohitabrāhmaṇiyā vatthu kathetabbaṁ.",
  "atk-s0514a14:1302_19": "Jagghatīti mahāhasitaṁ hasati, evampi nimittaṁ karoti .",
  "atk-s0514a14:1302_20": "Kacchanti upakacchakaṁ.",
  "atk-s0514a14:1302_21": "Upalikhatīti dantehi upalikhati.",
  "atk-s0514a14:1302_22": "Sirasanti kesavaṭṭiṁ.",
  "atk-s0514a14:1302_23": "Evaṁ kesānaṁ mocanabandhanehipi parapurisānaṁ nimittaṁ karoti, niyāmetvā vā aniyāmetvā vā kocideva sārajjissatītipi karotiyeva.",
  "atk-s0514a14:1303_0": "Paduṭṭhā veditabbā bhavatīti ayaṁ mayi paduṭṭhā kuddhā, kujjhitvā ca pana micchācāraṁ caratīti paṇḍitena veditabbā bhavati.",
  "atk-s0514a14:1303_1": "Pavāsanti ‘‘asukagāme payuttaṁ dhanaṁ nassati, gaccha taṁ sādhehi, vohāraṁ karohī’’tiādīni vatvā tasmiṁ gate anācāraṁ caritukāmā pavāsaṁ vaṇṇeti.",
  "atk-s0514a14:1303_2": "Anatthanti avaḍḍhiṁ.",
  "atk-s0514a14:1303_3": "Akiccanti akattabbayuttakaṁ.",
  "atk-s0514a14:1303_4": "Paridahitvāti gāḷhaṁ nivāsetvā.",
  "atk-s0514a14:1303_5": "Parivattakajātāti ito cito ca parivattamānā.",
  "atk-s0514a14:1303_6": "Kuṅkumiyajātāti kolāhalajātā pādamūle nipannā paricārikā uṭṭhāpeti, dīpaṁ jālāpeti, nānappakāraṁ kolāhalaṁ karoti, tassa kilesaratiṁ nāseti.",
  "atk-s0514a14:1303_7": "Dukkhaṁ vedayatīti sīsaṁ me rujjatītiādīni vadati.",
  "atk-s0514a14:1303_8": "Vilomamācaratīti āhāraṁ sītalaṁ icchantassa uṇhaṁ detītiādīnaṁ vasena paccanīkavutti hoti.",
  "atk-s0514a14:1303_9": "Nihatabhogāti sāmikena dukkhasambhatānaṁ bhogānaṁ surālolatādīhi vināsikā.",
  "atk-s0514a14:1303_10": "Santhavanti kilesavasena santhavaṁ karoti.",
  "atk-s0514a14:1303_11": "Nikkhantapādāti jārassa upadhāraṇatthāya nikkhantapādā.",
  "atk-s0514a14:1303_12": "Sāmiketi patimhi agāravena ca paduṭṭhamānasāya ca aticārinī hoti.",
  "atk-s0514a14:1304_0": "Sabbitthiyoti ṭhapetvā vipassanāya tanukatakilesā sesā sabbā itthiyo pāpaṁ kareyyuṁ.",
  "atk-s0514a14:1304_1": "Labhamāneti labbhamāne, saṁvijjamāneti attho.",
  "atk-s0514a14:1304_2": "Nivātaketi rahomantanake paribhedake.",
  "atk-s0514a14:1304_3": "Khaṇaṁ vā rahovāti pāpakaraṇatthāya okāsaṁ vā paṭicchannaṭṭhānaṁ vā.",
  "atk-s0514a14:1304_4": "Kayiruṁ nūti ettha nū-ti nipātamattaṁ.",
  "atk-s0514a14:1304_5": "Alatthāti aladdhā.",
  "atk-s0514a14:1304_6": "Ayameva vā pāṭho, aññaṁ sampannapurisaṁ alabhitvā pīṭhasappināpi tato paṭikkūlatarenāpi pāpaṁ kareyyuṁ.",
  "atk-s0514a14:1304_7": "Ārāmakarāsūti abhiratikārikāsu.",
  "atk-s0514a14:1304_8": "Aniggahāsūti niggahena vinetuṁ asakkuṇeyyāsu.",
  "atk-s0514a14:1304_9": "Titthasamāti yathā titthaṁ uttamādhamesu na kañci nhāyantaṁ vāreti, tathā etāpi raho vā khaṇe vā nivātake vā sati na kañci paṭikkhipanti.",
  "atk-s0514a14:1305_0": "Tathā hi atīte bārāṇasiyaṁ kaṇḍarī nāma rājā ahosi uttamarūpadharo.",
  "atk-s0514a14:1305_1": "Tassa devasikaṁ amaccā gandhakaraṇḍakasahassaṁ āharanti.",
  "atk-s0514a14:1305_2": "Tenassa nivesane paribhaṇḍaṁ katvā gandhakaraṇḍake phāletvā gandhadārūni katvā āhāraṁ pacanti.",
  "atk-s0514a14:1305_3": "Bhariyāpissa abhirūpā ahosi nāmena kinnarā nāma.",
  "atk-s0514a14:1305_4": "Purohitopissa samavayo pañcālacaṇḍo nāma buddhisampanno ahosi.",
  "atk-s0514a14:1305_5": "Rañño pana pāsādaṁ nissāya antopākāre jamburukkho nibbatti, tassa sākhā pākāramatthake olambati.",
  "atk-s0514a14:1305_6": "Tassa chāyāya jeguccho dussaṇṭhāno pīṭhasappī vasati.",
  "atk-s0514a14:1305_7": "Athekadivasaṁ kinnarā devī vātapānena olokentī taṁ ditvā paṭibaddhacittā hutvā rattiṁ rājānaṁ ratiyā saṅgaṇhitvā tasmiṁ niddaṁ okkante saṇikaṁ uṭṭhāyāsanā nānaggarasabhojanaṁ suvaṇṇasarake pakkhipitvā ucchaṅge katvā sāṭakarajjuyā vātapānena otaritvā jambuṁ āruyha sākhāya oruyha pīṭhasappiṁ bhojetvā pāpaṁ katvā āgatamaggeneva pāsādaṁ āruyha gandhehi sarīraṁ ubbaṭṭetvā raññā saddhiṁ nipajji.",
  "atk-s0514a14:1305_8": "Etenupāyena nibaddhaṁ tena saddhiṁ pāpaṁ karoti.",
  "atk-s0514a14:1305_9": "Rājā pana na jānāti.",
  "atk-s0514a14:1306_0": "So ekadivasaṁ nagaraṁ padakkhiṇaṁ katvā nivesanaṁ pavesanto jambuchāyāya sayitaṁ paramakāruññappattaṁ pīṭhasappiṁ disvā purohitaṁ āha –",
  "atk-s0514a14:1306_1": "‘‘passetaṁ manussapeta’’nti.",
  "atk-s0514a14:1306_2": "‘‘Āma, passāmi devā’’ti.",
  "atk-s0514a14:1306_3": "‘‘Api nu kho, samma, evarūpaṁ paṭikkūlaṁ kāci itthī chandarāgavasena upagaccheyyā’’ti.",
  "atk-s0514a14:1306_4": "Taṁ kathaṁ sutvā pīṭhasappī mānaṁ janetvā ‘‘ayaṁ rājā kiṁ katheti, attano deviyā mama santikaṁ āgamanaṁ na jānāti maññe’’ti jamburukkhassa añjaliṁ paggahetvā ‘‘suṇa sāmi, jamburukkhe nibbattadevate, ṭhapetvā taṁ añño etaṁ kāraṇaṁ na jānātī’’ti āha.",
  "atk-s0514a14:1306_5": "Purohito tassa kiriyaṁ disvā cintesi –",
  "atk-s0514a14:1306_6": "‘‘addhā rañño aggamahesī jamburukkhena gantvā iminā saddhiṁ pāpaṁ karotī’’ti.",
  "atk-s0514a14:1306_7": "So rājānaṁ pucchi –",
  "atk-s0514a14:1306_8": "‘‘mahārāja, deviyā te rattibhāge sarīrasamphasso kīdiso hotī’’ti?",
  "atk-s0514a14:1306_9": "‘‘Samma, aññaṁ na passāmi, majjhimayāme panassā sarīraṁ sītalaṁ hotī’’ti.",
  "atk-s0514a14:1306_10": "‘‘Tena hi, deva, tiṭṭhatu aññā itthī, aggamahesī te kinnarādevī iminā saddhiṁ pāpaṁ karotī’’ti.",
  "atk-s0514a14:1306_11": "‘‘Samma, kiṁ vadesi, evarūpā paramavilāsasampannā kiṁ iminā paramajegucchena saddhiṁ abhiramissatī’’ti?",
  "atk-s0514a14:1306_12": "‘‘Tena hi naṁ, deva, pariggaṇhāhī’’ti.",
  "atk-s0514a14:1307_0": "So ‘‘sādhū’’ti rattiṁ bhuttasāyamāso tāya saddhiṁ nippajjitvā ‘‘pariggaṇhissāmi na’’nti pakatiyā niddupagamanavelāya niddupagato viya ahosi.",
  "atk-s0514a14:1307_1": "Sāpi uṭṭhāya tatheva akāsi.",
  "atk-s0514a14:1307_2": "Rājā tassā anupadaññeva gantvā jambuchāyaṁ nissāya aṭṭhāsi.",
  "atk-s0514a14:1307_3": "Pīṭhasappī deviyā kujjhitvā ‘‘tvaṁ ajja aticirāyitvā āgatā’’ti hatthena kaṇṇasaṅkhalikaṁ pahari.",
  "atk-s0514a14:1307_4": "Atha naṁ ‘‘mā maṁ kujjhi, sāmi, rañño niddupagamanaṁ olokesi’’nti vatvā tassa gehe pādaparicārikā viya ahosi.",
  "atk-s0514a14:1307_5": "Tena panassā pahārena sīhamukhakuṇḍalaṁ kaṇṇato gaḷitvā rañño pādamūle pati.",
  "atk-s0514a14:1307_6": "Rājā ‘‘vaṭṭissati ettaka’’nti taṁ gahetvā gato.",
  "atk-s0514a14:1307_7": "Sāpi tena saddhiṁ aticaritvā purimaniyāmeneva gantvā raññā saddhiṁ nipajjituṁ ārabhi.",
  "atk-s0514a14:1307_8": "Rājā paṭikkhipitvā punadivase ‘‘kinnarādevī mayā dinnaṁ sabbālaṅkāraṁ alaṅkaritvā etū’’ti āṇāpesi.",
  "atk-s0514a14:1307_9": "Sā ‘‘sīhamukhakuṇḍalaṁ me suvaṇṇakārassa santike’’ti vatvā nāgami, puna pesite ca pana ekakuṇḍalāva āgamāsi .",
  "atk-s0514a14:1307_10": "Rājā pucchi –",
  "atk-s0514a14:1307_11": "‘‘kahaṁ te kuṇḍala’’nti?",
  "atk-s0514a14:1307_12": "‘‘Suvaṇṇakārassa santike’’ti .",
  "atk-s0514a14:1307_13": "Suvaṇṇakāraṁ pakkosāpetvā ‘‘kiṁkāraṇā imissā kuṇḍalaṁ na desī’’ti āha.",
  "atk-s0514a14:1307_14": "‘‘Nāhaṁ gaṇhāmi devā’’ti.",
  "atk-s0514a14:1307_15": "Rājā tassā kujjhitvā ‘‘pāpe caṇḍāli mādisena te suvaṇṇakārena bhavitabba’’nti vatvā taṁ kuṇḍalaṁ tassā puratho khipitvā purohitaṁ āha –",
  "atk-s0514a14:1307_16": "‘‘samma, saccaṁ tayā vuttaṁ, gaccha sīsamassā chedāpehī’’ti.",
  "atk-s0514a14:1307_17": "So taṁ rājageheyeva ekasmiṁ padese ṭhapetvā rājānaṁ upasaṅkamitvā –",
  "atk-s0514a14:1307_18": "‘‘deva, mā kinnarādeviyā kujjhittha, sabbā itthiyo evarūpāyeva.",
  "atk-s0514a14:1307_19": "Sacepi itthīnaṁ dussīlabhāvaṁ ñātukāmosi, dassessāmi te etāsaṁ pāpakañceva bahumāyābhāvañca, ehi aññātakavesena janapadaṁ carāmā’’ti āha.",
  "atk-s0514a14:1308_0": "Rājā ‘‘sādhū’’ti mātaraṁ rajjaṁ paṭicchāpetvā tena saddhiṁ cārikaṁ pakkāmi.",
  "atk-s0514a14:1308_1": "Tesaṁ yojanaṁ maggaṁ gantvā mahāmagge nisinnānaṁyeva eko kuṭumbiko puttassatthāya maṅgalaṁ katvā ekaṁ kumārikaṁ paṭicchannayāne nisīdāpetvā mahantena parivārena gacchati.",
  "atk-s0514a14:1308_2": "Taṁ disvā purohito rājānaṁ āha –",
  "atk-s0514a14:1308_3": "‘‘sace icchasi, imaṁ kumārikaṁ tayā saddhiṁ pāpaṁ kāretuṁ sakkā devā’’ti.",
  "atk-s0514a14:1308_4": "‘‘Kiṁ kathesi, mahāparivārā esā, na sakkā sammā’’ti?",
  "atk-s0514a14:1308_5": "Purohito ‘‘tena hi passa, devā’’ti purato gantvā maggato avidūre sāṇiyā parikkhipitvā rājānaṁ antosāṇiyaṁ katvā sayaṁ maggapasse rodanto nisīdi.",
  "atk-s0514a14:1308_6": "Atha naṁ so kuṭumbiko disvā ‘‘tāta, kasmā rodasī’’ti pucchi.",
  "atk-s0514a14:1308_7": "‘‘Bhariyā me garubhārā, taṁ kulagharaṁ netuṁ maggapaṭipannosmi, tassā antarāmaggeyeva gabbho cali, esā antosāṇiyaṁ kilamati, kācissā itthī santike natthi, mayāpi tattha gantuṁ na sakkā, na jānāmi ‘kiṁ bhavissatī’ti, ekaṁ itthiṁ laddhuṁ vaṭṭatī’’ti?",
  "atk-s0514a14:1308_8": "‘‘Mā rodi, bahū me itthiyo, ekā gamissatī’’ti.",
  "atk-s0514a14:1308_9": "‘‘Tena hi ayameva kumārikā gacchatu, etissāpi maṅgalaṁ bhavissatī’’ti.",
  "atk-s0514a14:1308_10": "So cintesi –",
  "atk-s0514a14:1308_11": "‘‘saccaṁ vadati, suṇisāyapi me maṅgalameva, iminā hi nimittena sā puttadhītāhi vaḍḍhissatī’’ti tameva pesesi.",
  "atk-s0514a14:1308_12": "Sā tattha pavisitvā rājānaṁ disvāva paṭibaddhacittā hutvā pāpamakāsi.",
  "atk-s0514a14:1308_13": "Rājāpissā aṅgulimuddikaṁ adāsi.",
  "atk-s0514a14:1308_14": "Atha naṁ katakiccaṁ nikkhamitvā āgataṁ pucchiṁsu –",
  "atk-s0514a14:1308_15": "‘‘kiṁ vijātā’’ti?",
  "atk-s0514a14:1308_16": "‘‘Suvaṇṇavaṇṇaṁ putta’’nti.",
  "atk-s0514a14:1308_17": "Kuṭumbiko taṁ ādāya pāyāsi .",
  "atk-s0514a14:1308_18": "Purohitopi rañño santikaṁ gantvā ‘‘diṭṭhā te, deva, kumārikāpi evaṁ pāpā, kimaṅgaṁ pana aññā, api pana te kiñci dinna’’nti pucchi.",
  "atk-s0514a14:1308_19": "‘‘Āma, aṅgulimuddikā dinnā’’ti.",
  "atk-s0514a14:1308_20": "‘‘Nāssā taṁ dassāmī’’ti vegena gantvā yānakaṁ gaṇhitvā ‘‘kimeta’’nti vutte ‘‘ayaṁ me brāhmaṇiyā ussīsake ṭhapitaṁ muddikaṁ gahetvā āgatā, dehi, amma, muddika’’nti āha.",
  "atk-s0514a14:1308_21": "Sā taṁ dadamānā brāhmaṇaṁ hatthe nakhena vijjhitvā ‘‘gaṇha corā’’ti adāsi.",
  "atk-s0514a14:1309_0": "Evaṁ brāhmaṇo nānāvidhehi upāyehi aññāpi bahū aticāriniyo rañño dassetvā ‘‘idha tāva ettakaṁ hotu, aññattha gamissāma, devā’’ti āha.",
  "atk-s0514a14:1309_1": "Rājā ‘‘sakalajambudīpe caritepi sabbā itthiyo evarūpāva bhavissanti, kiṁ no etāhi, nivattāmā’’ti bārāṇasimeva paccāgantvā –",
  "atk-s0514a14:1309_2": "‘‘mahārāja, itthiyo nāma evaṁ pāpadhammā, pakati esā etāsaṁ, khamatha, deva, kinnarādeviyā’’ti purohitena yācito khamitvā rājanivesanato naṁ nikkaḍḍhāpesi, ṭhānato pana taṁ apanetvā aññaṁ aggamahesiṁ akāsi.",
  "atk-s0514a14:1309_3": "Tañca pīṭhasappiṁ nikkaḍḍhāpetvā jambusākhaṁ chedāpesi.",
  "atk-s0514a14:1309_4": "Tadā kuṇālo pañcālacaṇḍo ahosi.",
  "atk-s0514a14:1309_5": "Iti attanā diṭṭhakāraṇameva āharitvā dassento gāthamāha –",
  "atk-s0514a14:1310_0": "311.",
  "atk-s0514a14:1311_0": "‘‘Yaṁ ve disvā kaṇḍarīkinnarānaṁ, sabbitthiyo na ramanti agāre;",
  "atk-s0514a14:1312_0": "Taṁ tādisaṁ maccaṁ cajitvā bhariyā, aññaṁ disvā purisaṁ pīṭhasappi’’nti.",
  "atk-s0514a14:1313_0": "Tassattho –",
  "atk-s0514a14:1313_1": "yaṁ ve kaṇḍarissa rañño kinnarāya deviyā cāti imesaṁ kaṇḍarikinnarānaṁ virāgakāraṇaṁ ahosi, taṁ disvā jānitabbaṁ –",
  "atk-s0514a14:1313_2": "sabbitthiyo attano sāmikānaṁ na ramanti agāre .",
  "atk-s0514a14:1313_3": "Tathā hi aññaṁ pīṭhasappiṁ purisaṁ disvā taṁ rājānaṁ tādisaṁ ratikusalaṁ maccaṁ cajitvā bhariyā tena manussapetena saddhiṁ pāpamakāsīti.",
  "atk-s0514a14:1314_0": "Aparopi atīte bārāṇasiyaṁ bako nāma rājā dhammena rajjaṁ kāresi.",
  "atk-s0514a14:1314_1": "Tadā bārāṇasiyā pācīnadvāravāsino ekassa daliddassa pañcapāpī nāma dhītā ahosi.",
  "atk-s0514a14:1314_2": "Sā kira pubbepi ekā daliddadhītā mattikaṁ madditvā gehe bhittiṁ vilimpati.",
  "atk-s0514a14:1314_3": "Atheko paccekabuddho attano pabbhāraparibhaṇḍakaraṇatthaṁ ‘‘kahaṁ mattikaṁ labhissāmī’’ti cintetvā ‘‘bārāṇasiyaṁ laddhuṁ sakkā’’ti cīvaraṁ pārupitvā pattahattho nagaraṁ pavisitvā tassā avidūre aṭṭhāsi.",
  "atk-s0514a14:1314_4": "Sā kujjhitvā ullokentī paduṭṭhena manasā ‘‘mattikampi bhikkhatī’’ti avoca.",
  "atk-s0514a14:1314_5": "Paccekabuddho niccalova ahosi.",
  "atk-s0514a14:1314_6": "Atha sā paccekabuddhaṁ niccalitaṁ disvā puna cittaṁ pasādetvā, ‘‘samaṇa, mattikampi na labhasī’’ti vatvā mahantaṁ mattikāpiṇḍaṁ āharitvā patte ṭhapesi.",
  "atk-s0514a14:1314_7": "So tāya mattikāya pabbhāre paribhaṇḍamakāsi.",
  "atk-s0514a14:1314_8": "Sā nacirasseva tato cavitvā tasmiṁyeva nagare bahidvāragāme duggatitthiyā kucchimhi paṭisandhiṁ gaṇhi.",
  "atk-s0514a14:1314_9": "Sā dasamāsaccayena mātu kucchito nikkhami.",
  "atk-s0514a14:1314_10": "Tassā mattikāpiṇḍaphalena sarīraṁ phassasampannaṁ ahosi, kujjhitvā ullokitattā pana hatthapādamukhaakkhināsāni pāpāni virūpāni ahesuṁ.",
  "atk-s0514a14:1314_11": "Tena taṁ ‘‘pañcapāpī’’tveva sañjāniṁsu.",
  "atk-s0514a14:1315_0": "Athekadivasaṁ bārāṇasirājā rattiṁ aññātakavesena nagaraṁ pariggaṇhanto taṁ padesaṁ gato.",
  "atk-s0514a14:1315_1": "Sāpi gāmadārikāhi saddhiṁ kīḷantī ajānitvāva rājānaṁ hatthe gaṇhi.",
  "atk-s0514a14:1315_2": "So tassā hatthasamphassena sakabhāvena saṇṭhātuṁ nāsakkhi, dibbasamphassena phuṭṭho viya ahosi.",
  "atk-s0514a14:1315_3": "So phassarāgaratto tathāvirūpampi taṁ hatthe gahetvā ‘‘kassa dhītāsī’’ti pucchitvā ‘‘dvāravāsino’’ti vutte assāmikabhāvaṁ pucchitvā ‘‘ahaṁ te sāmiko bhavissāmi, gaccha mātāpitaro anujānāpehī’’ti āha.",
  "atk-s0514a14:1315_4": "Sā mātāpitaro upagantvā ‘‘eko, amma, puriso maṁ icchatī’’ti vatvā ‘‘sopi duggato bhavissati, sace tādisampi icchati, sādhū’’ti vutte gantvā mātāpitūhi anuññātabhāvaṁ ārocesi.",
  "atk-s0514a14:1315_5": "So tasmiṁyeva gehe tāya saddhiṁ vasitvā pātova rājanivesanaṁ pāvisi.",
  "atk-s0514a14:1315_6": "Tato paṭṭhāyeva aññātakavesena nibaddhaṁ tattha gacchati, aññaṁ itthiṁ oloketumpi na icchati.",
  "atk-s0514a14:1316_0": "Athekadivasaṁ tassā pitu lohitapakkhandikā uppajji.",
  "atk-s0514a14:1316_1": "Asambhinnakhīrasappimadhusakkharayuttapāyāsova etassa bhesajjaṁ, taṁ te daliddatāya uppādetuṁ na sakkonti .",
  "atk-s0514a14:1316_2": "Tato pañcapāpimātā dhītaraṁ āha –",
  "atk-s0514a14:1316_3": "‘‘kiṁ, amma, tava sāmiko pāyāsaṁ uppādetuṁ sakkhissatī’’ti?",
  "atk-s0514a14:1316_4": "‘‘Amma, mama sāmikena amhehipi duggatatarena bhavitabbaṁ, evaṁ santepi pucchissāmi naṁ, mā cintayī’’ti vatvā tassāgamanavelāyaṁ dummanā hutvā nisīdi.",
  "atk-s0514a14:1316_5": "Atha naṁ rājā āgantvā ‘‘kiṁ dummanāsī’’ti pucchi.",
  "atk-s0514a14:1316_6": "Sā tamatthaṁ ārocesi.",
  "atk-s0514a14:1316_7": "Taṁ sutvā rājā ‘‘bhadde idaṁ atirasabhesajjaṁ, kuto labhissāmī’’ti vatvā cintesi –",
  "atk-s0514a14:1316_8": "‘‘na sakkā mayā niccakālaṁ evaṁ carituṁ, antarāmagge parissayopi daṭṭhabbo, sace kho pana etaṁ antepuraṁ nessāmi, etissā phassasampadaṁ ajānantā ‘amhākaṁ rājā yakkhiniṁ gahetvā āgato’ti keḷiṁ karissanti, sakalanagaravāsino etissā samphassaṁ jānāpetvā garahaṁ mocessāmī’’ti.",
  "atk-s0514a14:1316_9": "Atha naṁ rājā –",
  "atk-s0514a14:1316_10": "‘‘bhadde, mā cintayi, āharissāmi te pitu pāyāsa’’nti vatvā tāya saddhiṁ abhiramitvā rājanivesanaṁ gantvā punadivase tādisaṁ pāyāsaṁ pacāpetvā paṇṇāni āharāpetvā dve puṭe katvā ekasmiṁ pāyāsaṁ pakkhipitvā ekasmiṁ cūḷāmaṇiṁ ṭhapetvā bandhitvā rattibhāge gantvā, ‘‘bhadde, mayaṁ daliddā, kicchena sampāditaṁ, tava pitaraṁ ‘ajja imamhā puṭā pāyāsaṁ bhuñja, sve imamhā’ti vadeyyāsī’’ti āha.",
  "atk-s0514a14:1316_11": "Sā tathā akāsi.",
  "atk-s0514a14:1316_12": "Athassā pitā ojasampannattā pāyāsassa thokameva bhuñjitvā suhito jāto.",
  "atk-s0514a14:1316_13": "Sesaṁ mātu datvā sayampi bhuñji.",
  "atk-s0514a14:1316_14": "Tayopi suhitā ahesuṁ.",
  "atk-s0514a14:1316_15": "Cūḷāmaṇipuṭaṁ pana punadivasatthāya ṭhapesuṁ.",
  "atk-s0514a14:1317_0": "Rājā nivesanaṁ gantvā mukhaṁ dhovitvāva ‘‘cūḷāmaṇiṁ me āharathā’’ti vatvā ‘‘na passāma, devā’’ti vutte ‘‘sakalanagaraṁ vicinathā’’ti āha.",
  "atk-s0514a14:1317_1": "Te vicinitvāpi na passiṁsu.",
  "atk-s0514a14:1317_2": "Tena hi bahinagare daliddagehesu bhattapaṇṇapuṭe upādāya vicinathāti.",
  "atk-s0514a14:1317_3": "Vicinantā tasmiṁ ghaṭe cūḷāmaṇiṁ disvā tassā mātāpitaro ‘‘corā’’ti bandhitvā nayiṁsu.",
  "atk-s0514a14:1317_4": "Athassā pitā, ‘‘sāmi, na mayaṁ corā, aññenāyaṁ maṇi ābhato’’ti vatvā ‘‘kenā’’ti vutte ‘‘jāmātarā me’’ti ācikkhitvā ‘‘kahaṁ so’’ti pucchito ‘‘dhītā me jānātī’’ti āha.",
  "atk-s0514a14:1317_5": "Tato dhītāya saddhiṁ kathesi –",
  "atk-s0514a14:1317_6": "‘‘amma, sāmikaṁ te jānāsī’’ti?",
  "atk-s0514a14:1317_7": "‘‘Na jānāmī’’ti.",
  "atk-s0514a14:1317_8": "‘‘Evaṁ sante amhākaṁ jīvitaṁ natthī’’ti.",
  "atk-s0514a14:1317_9": "‘‘Tāta, so andhakāre āgantvā andhakāre eva yāti, tenassa rūpaṁ na jānāmi, hatthasamphassena pana naṁ jānituṁ sakkomī’’ti.",
  "atk-s0514a14:1317_10": "So rājapurisānaṁ ārocesi.",
  "atk-s0514a14:1317_11": "Tepi rañño ārocesuṁ.",
  "atk-s0514a14:1317_12": "Rājā ajānanto viya hutvā ‘‘tena hi taṁ itthiṁ rājaṅgaṇe antosāṇiyaṁ ṭhapetvā sāṇiyā hatthappamāṇaṁ chiddaṁ katvā nagaravāsino sannipātetvā hatthasamphassena coraṁ gaṇhathā’’ti āha.",
  "atk-s0514a14:1317_13": "Rājapurisā tathā kātuṁ tassā santikaṁ gantvā rūpaṁ disvāva vippaṭisārino hutvā –",
  "atk-s0514a14:1317_14": "‘‘dhī, dhī pisācī’’ti jigucchitvā phusituṁ na ussahiṁsu, ānetvā pana naṁ rājaṅgaṇe antosāṇiyaṁ ṭhapetvā sakalanagaravāsino sannipātesuṁ.",
  "atk-s0514a14:1317_15": "Sā āgatāgatassa chiddena pasāritahatthaṁ gahetvāva ‘‘no eso’’ti vadati.",
  "atk-s0514a14:1317_16": "Purisā tassā dibbaphassasadise phasse bajjhitvā apagantuṁ na sakkhiṁsu, ‘‘sacāyaṁ daṇḍārahā, daṇḍaṁ datvāpi dāsakammakārabhāvaṁ upagantvāpi etaṁ ghare karissāmā’’ti cintayiṁsu.",
  "atk-s0514a14:1317_17": "Atha ne rājapurisā daṇḍehi koṭṭetvā palāpesuṁ.",
  "atk-s0514a14:1317_18": "Uparājānaṁ ādiṁ katvā sabbe ummattakā viya ahesuṁ.",
  "atk-s0514a14:1318_0": "Atha rājā –",
  "atk-s0514a14:1318_1": "‘‘kacci ahaṁ bhaveyya’’nti hatthaṁ pasāresi.",
  "atk-s0514a14:1318_2": "Taṁ hatthe gahetvāva ‘‘coro me gahito’’ti mahāsaddaṁ kari.",
  "atk-s0514a14:1318_3": "Rājā tepi pucchi –",
  "atk-s0514a14:1318_4": "‘‘tumhe etāya hatthe gahitā kiṁ cintayitthā’’ti.",
  "atk-s0514a14:1318_5": "Te yathābhūtaṁ ārocesuṁ.",
  "atk-s0514a14:1318_6": "Atha ne rājā āha –",
  "atk-s0514a14:1318_7": "‘‘ahaṁ etaṁ attano gehaṁ ānetuṁ evaṁ kāresiṁ ‘etissā phassaṁ ajānantā maṁ paribhaveyyu’nti cintetvā, tasmā mayā sabbe tumhe jānāpitā, vadatha, bho dāni, sā kassa gehe bhavituṁ yuttā’’ti?",
  "atk-s0514a14:1318_8": "‘‘Tumhākaṁ, devā’’ti.",
  "atk-s0514a14:1318_9": "Atha naṁ abhisiñcitvā aggamahesiṁ akāsi.",
  "atk-s0514a14:1318_10": "Mātāpitūnampissā issariyaṁ dāpesi.",
  "atk-s0514a14:1318_11": "Tato paṭṭhāya ca pana tāya sammatto neva vinicchayaṁ paṭṭhapesi, na aññaṁ itthiṁ olokesi.",
  "atk-s0514a14:1318_12": "Tā tassā antaraṁ pariyesiṁsu.",
  "atk-s0514a14:1318_13": "Sā ekadivasaṁ dvinnaṁ rājūnaṁ aggamahesibhāvassa supine nimittaṁ disvā rañño ārocesi.",
  "atk-s0514a14:1318_14": "Rājā supinapāṭhake pakkosāpetvā ‘‘evarūpe supine diṭṭhe kiṁ hotī’’ti pucchi.",
  "atk-s0514a14:1318_15": "Te itarāsaṁ itthīnaṁ santikā lañjaṁ gahetvā –",
  "atk-s0514a14:1318_16": "‘‘mahārāja, deviyā sabbasetassa hatthino khandhe nisinnabhāvo tumhākaṁ maraṇassa pubbanimittaṁ, hatthikhandhagatāya pana candaparāmasanaṁ tumhākaṁ paccāmittarājānayanassa pubbanimitta’’nti vatvā ‘‘idāni kiṁ kātabba’’nti vutte ‘‘deva imaṁ māretuṁ na sakkā, nāvāya pana naṁ ṭhapetvā nadiyaṁ vissajjetuṁ vaṭṭatī’’ti vadiṁsu.",
  "atk-s0514a14:1318_17": "Rājā āhāravatthālaṅkārehi saddhiṁ rattibhāge naṁ nāvāya ṭhapetvā nadiyaṁ vissajjesi.",
  "atk-s0514a14:1319_0": "Sā nadiyā vuyhamānā heṭṭhānadiyā nāvāya udakaṁ kīḷantassa bāvarikarañño abhimukhaṭṭhānaṁ pattā.",
  "atk-s0514a14:1319_1": "Tassa senāpati nāvaṁ disvā ‘‘ayaṁ nāvā mayha’’nti āha.",
  "atk-s0514a14:1319_2": "Rājā ‘‘nāvāya bhaṇḍaṁ mayha’’nti vatvā āgatāya nāvāya taṁ disvā ‘‘kā nāma tvaṁ pisācīsadisā’’ti pucchi.",
  "atk-s0514a14:1319_3": "Sā sitaṁ katvā bakassa rañño aggamahesibhāvaṁ kathetvā sabbaṁ taṁ pavattiṁ tassa kathesi.",
  "atk-s0514a14:1319_4": "Sā pana pañcapāpīti sakalajambudīpe pākaṭā.",
  "atk-s0514a14:1319_5": "Atha naṁ rājā hatthe gahetvā ukkhipi, saha gahaṇeneva phassarāgaratto aññāsu itthīsu itthisaññaṁ akatvā taṁ aggamahesiṭṭhāne ṭhapesi.",
  "atk-s0514a14:1319_6": "Sā tassa pāṇasamā ahosi.",
  "atk-s0514a14:1319_7": "Bako taṁ pavattiṁ sutvā ‘‘nāhaṁ tassa aggamahesiṁ kātuṁ dassāmī’’ti senaṁ saṅkaḍḍhitvā tassa paṭititthe nivesanaṁ katvā paṇṇaṁ pesesi –",
  "atk-s0514a14:1319_8": "‘‘bhariyaṁ vā me detu yuddhaṁ vā’’ti.",
  "atk-s0514a14:1319_9": "So ‘‘yuddhaṁ dassāmi, na bhariya’’nti vatvā yuddhasajjo ahosi.",
  "atk-s0514a14:1319_10": "Ubhinnaṁ amaccā ‘‘mātugāmaṁ nissāya maraṇakiccaṁ natthi, purimasāmikattā esā bakassa pāpuṇāti, nāvāya laddhattā bāvarikassa, tasmā ekekassa gehe satta satta divasāni hotū’’ti mantetvā dvepi rājāno saññāpesuṁ.",
  "atk-s0514a14:1319_11": "Te ubhopi attamanā hutvā titthapaṭititthe nagarāni māpetvā vasiṁsu.",
  "atk-s0514a14:1319_12": "Sā dvinnampi tesaṁ aggamahesittaṁ kāresi.",
  "atk-s0514a14:1319_13": "Dvepi tassā sammattā ahesuṁ.",
  "atk-s0514a14:1319_14": "Sā pana ekassa ghare sattāhaṁ vasitvā nāvāya itarassa gharaṁ gacchantī nāvaṁ pājetvā nentena ekena mahallakakhujjakevaṭṭena saddhiṁ nadīmajjhe pāpaṁ karoti.",
  "atk-s0514a14:1319_15": "Tadā kuṇālo sakuṇarājā bako ahosi, tasmā idaṁ attanā diṭṭhakāraṇaṁ āharitvā dassento gāthamāha –",
  "atk-s0514a14:1320_0": "312.",
  "atk-s0514a14:1321_0": "‘‘Bakassa ca bāvarikassa ca rañño, accantakāmānugatassa bhariyā;",
  "atk-s0514a14:1322_0": "Avācarī paṭṭhavasānugassa, kaṁ vāpi itthī nāticare tadañña’’nti.",
  "atk-s0514a14:1323_0": "Tattha accantakāmānugatassāti accantaṁ kāmaṁ anugatassa.",
  "atk-s0514a14:1323_1": "Avācarīti anācāraṁ cari.",
  "atk-s0514a14:1323_2": "Paṭṭhavasānugassāti paṭṭhassa attano vasānugatassa, attano pesanakārassa santiketi attho.",
  "atk-s0514a14:1323_3": "Karaṇatthe vā sāmivacanaṁ , tena saddhiṁ pāpamakāsīti vuttaṁ hoti.",
  "atk-s0514a14:1323_4": "Tadaññanti kataraṁ taṁ aññaṁ purisaṁ nāticareyyāti attho.",
  "atk-s0514a14:1324_0": "Aparāpi atīte brahmadattassa bhariyā piṅgiyānī nāma aggamahesī sīhapañjaraṁ vivaritvā olokentī maṅgalaassagopakaṁ disvā rañño niddupagamanakāle vātapānena oruyha tena saddhiṁ aticaritvā puna pāsādaṁ āruyha gandhehi sarīraṁ ubbaṭṭetvā raññā saddhiṁ nipajji.",
  "atk-s0514a14:1324_1": "Athekadivasaṁ rājā ‘‘kiṁ nu kho deviyā aḍḍharattasamaye niccaṁ sarīraṁ sītaṁ hoti, pariggaṇhissāmi na’’nti ekadivasaṁ niddupagato viya hutvā taṁ uṭṭhāya gacchantiṁ anugantvā assabandhena saddhiṁ aticarantiṁ disvā nivattitvā sayanaṁ abhiruhi.",
  "atk-s0514a14:1324_2": "Sāpi aticaritvā āgantvā cūḷasayanake nipajji.",
  "atk-s0514a14:1324_3": "Punadivase rājā amaccagaṇamajjheyeva taṁ pakkosāpetvā taṁ kiccaṁ āvikatvā ‘‘sabbāva itthiyo pāpadhammā’’ti tassā vadhabandhachejjabhejjārahaṁ dosaṁ khamitvā ṭhānā cāvetvā aññaṁ aggamahesiṁ akāsi.",
  "atk-s0514a14:1324_4": "Tadā kuṇālo rājā brahmadatto ahosi, tena taṁ attanā diṭṭhaṁ āharitvā dassento gāthamāha –",
  "atk-s0514a14:1325_0": "313.",
  "atk-s0514a14:1326_0": "‘‘Piṅgiyānī sabbalokissarassa, rañño piyā brahmadattassa bhariyā;",
  "atk-s0514a14:1327_0": "Avācarī paṭṭhavasānugassa, taṁ vāpi sā nājjhagā kāmakāminī’’ti.",
  "atk-s0514a14:1328_0": "Tattha taṁ vāti sā evaṁ aticarantī taṁ vā assabandhaṁ taṁ vā aggamahesiṭṭhānanti ubhayampi nājjhagā, ubhato bhaṭṭhā ahosi.",
  "atk-s0514a14:1328_1": "Kāmakāminīti kāme patthayamānā.",
  "atk-s0514a14:1329_0": "Evaṁ pāpadhammā itthiyoti atītavatthūhi itthīnaṁ dosaṁ kathetvā aparenapi pariyāyena tāsaṁ dosameva kathento āha –",
  "atk-s0514a14:1330_0": "314.",
  "atk-s0514a14:1331_0": "‘‘Luddhānaṁ lahucittānaṁ, akataññūna dubbhinaṁ;",
  "atk-s0514a14:1332_0": "Nādevasatto puriso, thīnaṁ saddhātumarahati.",
  "atk-s0514a14:1333_0": "315.",
  "atk-s0514a14:1334_0": "‘‘Na tā pajānanti kataṁ na kiccaṁ, na mātaraṁ pitaraṁ bhātaraṁ vā;",
  "atk-s0514a14:1335_0": "Anariyā samatikkantadhammā, sasseva cittassa vasaṁ vajanti.",
  "atk-s0514a14:1336_0": "316.",
  "atk-s0514a14:1337_0": "‘‘Cirānuvuṭṭhampi piyaṁ manāpaṁ, anukampakaṁ pāṇasamampi bhattuṁ;",
  "atk-s0514a14:1338_0": "Āvāsu kiccesu ca naṁ jahanti, tasmāhamitthīnaṁ na vissasāmi.",
  "atk-s0514a14:1339_0": "317.",
  "atk-s0514a14:1340_0": "‘‘Thīnañhi cittaṁ yathā vānarassa, kannappakannaṁ yathā rukkhachāyā;",
  "atk-s0514a14:1341_0": "Calācalaṁ hadayamitthiyānaṁ, cakkassa nemi viya parivattati.",
  "atk-s0514a14:1342_0": "318.",
  "atk-s0514a14:1343_0": "‘‘Yadā tā passanti samekkhamānā, ādeyyarūpaṁ purisassa vittaṁ;",
  "atk-s0514a14:1344_0": "Saṇhāhi vācāhi nayanti menaṁ, kambojakā jalajeneva assaṁ.",
  "atk-s0514a14:1345_0": "319.",
  "atk-s0514a14:1346_0": "‘‘Yadā na passanti samekkhamānā, ādeyyarūpaṁ purisassa vittaṁ;",
  "atk-s0514a14:1347_0": "Samantato naṁ parivajjayanti, tiṇṇo nadīpāragatova kullaṁ.",
  "atk-s0514a14:1348_0": "320.",
  "atk-s0514a14:1349_0": "‘‘Silesūpamā sikhiriva sabbabhakkhā, tikkhamāyā nadīriva sīghasotā;",
  "atk-s0514a14:1350_0": "Sevanti hetā piyamappiyañca, nāvā yathā orakulaṁ parañca.",
  "atk-s0514a14:1351_0": "321.",
  "atk-s0514a14:1352_0": "‘‘Na tā ekassa na dvinnaṁ, āpaṇova pasārito;",
  "atk-s0514a14:1353_0": "Yo tā mayhanti maññeyya, vātaṁ jālena bādhaye.",
  "atk-s0514a14:1354_0": "322.",
  "atk-s0514a14:1355_0": "‘‘Yathā nadī ca pantho ca, pānāgāraṁ sabhā papā;",
  "atk-s0514a14:1356_0": "Evaṁ lokitthiyo nāma, velā tāsaṁ na vijjati.",
  "atk-s0514a14:1357_0": "323.",
  "atk-s0514a14:1358_0": "‘‘Ghatāsanasamā etā, kaṇhasappasirūpamā;",
  "atk-s0514a14:1359_0": "Gāvo bahi tiṇasseva, omasanti varaṁ varaṁ.",
  "atk-s0514a14:1360_0": "324.",
  "atk-s0514a14:1361_0": "‘‘Ghatāsanaṁ kuñjaraṁ kaṇhasappaṁ, muddhābhisittaṁ pamadā ca sabbā;",
  "atk-s0514a14:1362_0": "Ete naro niccayato bhajetha, tesaṁ have dubbidu sabbabhāvo.",
  "atk-s0514a14:1363_0": "325.",
  "atk-s0514a14:1364_0": "‘‘Naccantavaṇṇā na bahūna kantā, na dakkhiṇā pamadā sevitabbā;",
  "atk-s0514a14:1365_0": "Na parassa bhariyā na dhanassa hetu, etitthiyo pañca na sevitabbā’’ti.",
  "atk-s0514a14:1366_0": "Tattha luddhānanti lubbhānaṁ.",
  "atk-s0514a14:1366_1": "Kaṇaverajātake (jā.",
  "atk-s0514a14:1366_2": "1.4.69-72) viya baddhacorepi sārajjanaṁ sandhāyetaṁ vuttaṁ.",
  "atk-s0514a14:1366_3": "Lahucittānanti muhuttameva parivattanacittānaṁ.",
  "atk-s0514a14:1366_4": "Cūḷadhanuggahajātakena (jā.",
  "atk-s0514a14:1366_5": "1.5.128 ādayo) etaṁ dīpetabbaṁ.",
  "atk-s0514a14:1366_6": "Akataññutā pana etāsaṁ ekakanipāte takkāriyajātakena (jā.",
  "atk-s0514a14:1366_7": "1.13.104 ādayo) dīpetabbā.",
  "atk-s0514a14:1366_8": "Nādevasattoti na adevasatto devena anāsatto ayakkhagahitako abhūtaviṭṭho puriso thīnaṁ sīlavantataṁ saddhātuṁ nārahati, bhūtaviṭṭho pana saddaheyya.",
  "atk-s0514a14:1366_9": "Katanti attano kataṁ upakāraṁ.",
  "atk-s0514a14:1366_10": "Kiccanti attanā kattabbaṁ kiccaṁ.",
  "atk-s0514a14:1366_11": "Na mātaranti sabbepi ñātake chaḍḍetvā yasmiṁ paṭibaddhacittā honti, taññeva anubandhanato ete mātādayo na jānanti nāma mahāpanthakamātā viya.",
  "atk-s0514a14:1366_12": "Anariyāti nillajjā.",
  "atk-s0514a14:1366_13": "Sassevāti sakassa.",
  "atk-s0514a14:1366_14": "Āvāsūti āpadāsu.",
  "atk-s0514a14:1366_15": "Kiccesūti tesu tesu karaṇīyesu.",
  "atk-s0514a14:1367_0": "Kannappakannanti otiṇṇotiṇṇaṁ.",
  "atk-s0514a14:1367_1": "Yathā hi visame padese rukkhachāyā ninnampiorohati, thalampi abhiruhati, tathā etāsampi cittaṁ na kañci uttamādhamaṁ vajjeti.",
  "atk-s0514a14:1367_2": "Calācalanti ekasmiṁyeva apatiṭṭhitaṁ.",
  "atk-s0514a14:1367_3": "Nemi viyāti sakaṭassa gacchato cakkanemi viya.",
  "atk-s0514a14:1367_4": "Ādeyyarūpanti gahetabbajātikaṁ.",
  "atk-s0514a14:1367_5": "Vittanti dhanaṁ.",
  "atk-s0514a14:1367_6": "Nayantīti attano vasaṁ nenti.",
  "atk-s0514a14:1367_7": "Jalajenāti jalajātasevālena.",
  "atk-s0514a14:1367_8": "Kambojaraṭṭhavāsino kira yadā aṭavito asse gaṇhitukāmā honti, tadā ekasmiṁ ṭhāne vatiṁ parikkhipitvā dvāraṁ yojetvā assānaṁ udakapānatitthe sevālaṁ madhunā makkhetvā sevālasambandhāni tīre tiṇāni ādiṁ katvā yāva parikkhepadvārā makkhenti, assā pānīyaṁ pivitvā rasagiddhena madhunā makkhitāni tāni tiṇāni khādantā anukkamena taṁ ṭhānaṁ pavisanti.",
  "atk-s0514a14:1367_9": "Iti yathā te jalajena palobhetvā asse vasaṁ nenti, tathā etāpi dhanaṁ disvā tassa gahaṇatthāya saṇhāhi vācāhipi purisaṁ vasaṁ nentīti attho.",
  "atk-s0514a14:1367_10": "Kullanti taraṇatthāya gahitaṁ yaṁ kiñci.",
  "atk-s0514a14:1368_0": "Silesūpamāti purisānaṁ cittabandhanena silesasadisā.",
  "atk-s0514a14:1368_1": "Tikkhamāyāti tikhiṇamāyā sīghamāyā.",
  "atk-s0514a14:1368_2": "Nadīrivāti yathā pabbateyyā nadī sīghasotā, evaṁ sīghamāyāti attho.",
  "atk-s0514a14:1368_3": "Āpaṇovāti yathā ca pasāritāpaṇo yesaṁ mūlaṁ atthi, tesaññeva upakāro, tatheva tāpi.",
  "atk-s0514a14:1368_4": "Yo tāti yo puriso tā itthiyo.",
  "atk-s0514a14:1368_5": "Bādhayeti so vātaṁ jālena bādheyya.",
  "atk-s0514a14:1368_6": "Velā tāsaṁ na vijjatīti yathā etesaṁ nadīādīnaṁ ‘‘asukavelāyameva ettha gantabba’’nti velā natthi, rattimpi divāpi icchiticchitakkhaṇe upagantabbāneva, asukenevātipi mariyādā natthi, atthikena upagantabbāneva, tathā tāsampīti attho.",
  "atk-s0514a14:1369_0": "Ghatāsanasamā etāti yathā aggi indhanena na tappati, evametāpi kilesaratiyā.",
  "atk-s0514a14:1369_1": "Kaṇhasappasirūpamāti kodhanatāya upanāhitāya ghoravisatāya dujivhatāya mittadubbhitāyāti pañcahi kāraṇehi kaṇhasappasirasadisā.",
  "atk-s0514a14:1369_2": "Tattha bahularāgatāya ghoravisatā, pisuṇatāya dujivhatā, aticāritāya mittadubbhitā veditabbā.",
  "atk-s0514a14:1369_3": "Gāvo bahi tiṇassevāti yathā gāvo khāditaṭṭhānaṁ chaḍḍetvā bahi manāpamanāpassa tiṇassa varaṁ varaṁ omasanti khādanti, evametāpi niddhanaṁ chaḍḍetvā aññaṁ sadhanameva bhajantīti attho.",
  "atk-s0514a14:1369_4": "Muddhābhisittanti rājānaṁ.",
  "atk-s0514a14:1369_5": "Pamadā ca sabbāti sabbā ca itthiyo.",
  "atk-s0514a14:1369_6": "Eteti ete pañca jane.",
  "atk-s0514a14:1369_7": "Niccayatoti niccasaññato, upaṭṭhitassati appamattova hutvāti attho.",
  "atk-s0514a14:1369_8": "Dubbidūti dujjāno.",
  "atk-s0514a14:1369_9": "Sabbabhāvoti ajjhāsayo.",
  "atk-s0514a14:1369_10": "Cirapariciṇṇopi hi aggi dahati, ciravissāsikopi kuñjaro ghāteti, ciraparicitopi sappo ḍaṁsati, ciravissāsikopi rājā anatthakaro hoti, evaṁ cirāciṇṇāpi itthiyo vikāraṁ dassentīti.",
  "atk-s0514a14:1370_0": "Naccantavaṇṇāti abhirūpavatī.",
  "atk-s0514a14:1370_1": "Na bahūna kantāti aḍḍhakāsigaṇikā viya bahūnaṁ piyā manāpā.",
  "atk-s0514a14:1370_2": "Na dakkhiṇāti naccagītakusalā.",
  "atk-s0514a14:1370_3": "Tathārūpā hi bahupatthitā bahumittā honti, tasmā na sevitabbā.",
  "atk-s0514a14:1370_4": "Na dhanassa hetūti yā dhanahetuyeva bhajati, sā apariggahāpi na sevitabbā.",
  "atk-s0514a14:1370_5": "Sā hi dhanaṁ alabhamānā kujjhatīti.",
  "atk-s0514a14:1371_0": "Evaṁ vutte mahājano mahāsattassa ‘‘aho sukathita’’nti sādhukāramadāsi.",
  "atk-s0514a14:1371_1": "Sopi ettakehi kāraṇehi itthīnaṁ aguṇaṁ kathetvā tuṇhī ahosi.",
  "atk-s0514a14:1371_2": "Taṁ sutvā ānando gijjharājā, ‘‘samma kuṇāla, ahampi attano ñāṇabalena itthīnaṁ aguṇaṁ kathessāmī’’ti vatvā aguṇakathaṁ ārabhi.",
  "atk-s0514a14:1371_3": "Taṁ dassento satthā āha –",
  "atk-s0514a14:1372_0": "‘‘Atha khalu, bho, ānando gijjharājā kuṇālassa ādimajjhakathāpariyosānaṁ viditvā tāyaṁ velāyaṁ imā gāthā abhāsi –",
  "atk-s0514a14:1373_0": "326.",
  "atk-s0514a14:1374_0": "‘‘Puṇṇampi cemaṁ pathaviṁ dhanena, dajjitthiyā puriso sammatāya;",
  "atk-s0514a14:1375_0": "Laddhā khaṇaṁ atimaññeyya tampi, tāsaṁ vasaṁ asatīnaṁ na gacche.",
  "atk-s0514a14:1376_0": "327.",
  "atk-s0514a14:1377_0": "‘‘Uṭṭhāhakaṁ cepi alīnavuttiṁ, komārabhattāraṁ piyaṁ manāpaṁ;",
  "atk-s0514a14:1378_0": "Āvāsu kiccesu ca naṁ jahanti, tasmāhamitthīnaṁ na vissasāmi.",
  "atk-s0514a14:1379_0": "328.",
  "atk-s0514a14:1380_0": "‘‘Na vissase ‘icchati ma’nti poso, na vissase ‘rodati me sakāse’;",
  "atk-s0514a14:1381_0": "Sevanti hetā piyamappiyañca, nāvā yathā orakūlaṁ parañca.",
  "atk-s0514a14:1382_0": "329.",
  "atk-s0514a14:1383_0": "‘‘Na vissase sākhapurāṇasanthataṁ, na vissase mittapurāṇacoraṁ;",
  "atk-s0514a14:1384_0": "Na vissase rājānaṁ ‘sakhā mama’nti, na vissase itthi dasanna mātaraṁ.",
  "atk-s0514a14:1385_0": "330.",
  "atk-s0514a14:1386_0": "‘‘Na vissase rāmakarāsu nārisu, accantasīlāsu asaññatāsu;",
  "atk-s0514a14:1387_0": "Accantapemānugatassa bhariyā, na vissase titthasamā hi nāriyo.",
  "atk-s0514a14:1388_0": "331.",
  "atk-s0514a14:1389_0": "‘‘Haneyyuṁ chindeyyuṁ chedāpeyyumpi, kaṇṭhepi chetvā rudhiraṁ piveyyuṁ;",
  "atk-s0514a14:1390_0": "Mā dīnakāmāsu asaññatāsu, bhāvaṁ kare gaṅgatitthūpamāsu.",
  "atk-s0514a14:1391_0": "332.",
  "atk-s0514a14:1392_0": "‘‘Musā tāsaṁ yathā saccaṁ, saccaṁ tāsaṁ yathā musā;",
  "atk-s0514a14:1393_0": "Gāvo bahi tiṇasseva, omasanti varaṁ varaṁ.",
  "atk-s0514a14:1394_0": "333.",
  "atk-s0514a14:1395_0": "‘‘Gatenetā palobhenti, pekkhitena mhitena ca;",
  "atk-s0514a14:1396_0": "Athopi dunnivatthena, mañjunā bhaṇitena ca.",
  "atk-s0514a14:1397_0": "334.",
  "atk-s0514a14:1398_0": "‘‘Coriyo kathinā hetā, vāḷā ca lapasakkharā;",
  "atk-s0514a14:1399_0": "Na tā kiñci na jānanti, yaṁ manussesu vañcanaṁ.",
  "atk-s0514a14:1400_0": "335.",
  "atk-s0514a14:1401_0": "‘‘Asā lokitthiyo nāma, velā tāsaṁ na vijjati;",
  "atk-s0514a14:1402_0": "Sārattā ca pagabbhā ca, sikhī sabbaghaso yathā.",
  "atk-s0514a14:1403_0": "336.",
  "atk-s0514a14:1404_0": "‘‘Natthitthīnaṁ piyo nāma, appiyopi na vijjati;",
  "atk-s0514a14:1405_0": "Sevanti hetā piyamappiyañca, nāvā yathā orakūlaṁ parañca.",
  "atk-s0514a14:1406_0": "337.",
  "atk-s0514a14:1407_0": "‘‘Natthitthīnaṁ piyo nāma, appiyopi na vijjati;",
  "atk-s0514a14:1408_0": "Dhanattā paṭivallanti, latāva dumanissitā.",
  "atk-s0514a14:1409_0": "338.",
  "atk-s0514a14:1410_0": "‘‘Hatthibandhaṁ assabandhaṁ, gopurisañca maṇḍalaṁ;",
  "atk-s0514a14:1411_0": "Chavaḍāhakaṁ pupphachaḍḍakaṁ, sadhanamanupatanti nāriyo.",
  "atk-s0514a14:1412_0": "339.",
  "atk-s0514a14:1413_0": "‘‘Kulaputtampi jahanti akiñcanaṁ, chavakasamasadisampi;",
  "atk-s0514a14:1414_0": "Anugacchanti anupatanti, dhanahetu hi nāriyo’’ti.",
  "atk-s0514a14:1415_0": "Tattha ādimajjhakathāpariyosānanti kathāya ādimajjhapariyosānaṁ.",
  "atk-s0514a14:1415_1": "Laddhā khaṇanti okāsaṁ labhitvā.",
  "atk-s0514a14:1415_2": "Icchati manti maṁ esā icchatīti puriso itthiṁ na vissaseyya.",
  "atk-s0514a14:1415_3": "Sākhapurāṇasanthatanti hiyyo vā pare vā santhataṁ purāṇasākhāsanthataṁ na vissase, apapphoṭetvā apaccavekkhitvā na paribhuñjeyya.",
  "atk-s0514a14:1415_4": "Tatra hi dīghajātiko vā pavisitvā tiṭṭheyye, paccāmitto vā satthaṁ nikkhipeyya.",
  "atk-s0514a14:1415_5": "Mittapurāṇacoranti panthadūhanaṭṭhāne ṭhitaṁ coraṁ ‘‘purāṇamitto me’’ti na vissaseyya.",
  "atk-s0514a14:1415_6": "Corā hi ye sañjānanti teyeva mārenti.",
  "atk-s0514a14:1415_7": "Sakhā mamanti so hi khippameva kujjhati, tasmā rājānaṁ ‘‘sakhā me’’ti na vissase.",
  "atk-s0514a14:1415_8": "Dasannamātaranti ‘‘ayaṁ mahallikā idāni maṁ na aticarissati, attānaṁ rakkhissatī’’ti na vissasetabbā.",
  "atk-s0514a14:1415_9": "Rāmakarāsūti bālānaṁ ratikarāsu.",
  "atk-s0514a14:1415_10": "Accantasīlāsūti atikkantasīlāsu.",
  "atk-s0514a14:1415_11": "Accantapemānugatassāti sacepi accantaṁ anugatapemā assa, tathāpi taṁ na vissase.",
  "atk-s0514a14:1415_12": "Kiṁkāraṇā?",
  "atk-s0514a14:1415_13": "Titthasamā hi nāriyoti sambandho, titthaṁ viya sabbasādhāraṇāti attho.",
  "atk-s0514a14:1416_0": "Haneyyunti kuddhā vā aññapurisasārattā vā hutvā sabbametaṁ hananādiṁ kareyyuṁ.",
  "atk-s0514a14:1416_1": "Mā dīnakāmāsūti hīnajjhāsayāsu saṁkiliṭṭhaāsayāsu.",
  "atk-s0514a14:1416_2": "Bhāvanti evarūpāsu sinehaṁ mā kare.",
  "atk-s0514a14:1416_3": "Gaṅgatitthūpamāsūti sabbasādhāraṇaṭṭhena gaṅgātitthasadisāsu.",
  "atk-s0514a14:1416_4": "Musāti musāvādo tāsaṁ saccasadisova.",
  "atk-s0514a14:1416_5": "Gatenātiādīsu pekkhitena palobhane ummādantījātakaṁ, (jā.",
  "atk-s0514a14:1416_6": "2.18.57 ādayo) dunnivatthena niḷinikājātakaṁ, (jā.",
  "atk-s0514a14:1416_7": "2.18.1 ādayo) mañjunā bhaṇitena ‘‘tuvaṭaṁ kho, ayyaputta, āgaccheyyāsī’’ti nandattherassa vatthu (udā.",
  "atk-s0514a14:1416_8": "22) kathetabbaṁ.",
  "atk-s0514a14:1416_9": "Coriyoti sambhatassa dhanassa vināsanena coriyo.",
  "atk-s0514a14:1416_10": "Kathināti thaddhahadayā.",
  "atk-s0514a14:1416_11": "Vāḷāti duṭṭhā appakeneva kujjhanasīlā.",
  "atk-s0514a14:1416_12": "Lapasakkharāti niratthakalapanena sakkharā viya madhurā.",
  "atk-s0514a14:1416_13": "Asāti asatiyo lāmakā.",
  "atk-s0514a14:1416_14": "Sārattāti sabbadā sārattā.",
  "atk-s0514a14:1416_15": "Pagabbhāti kāyapāgabbhiyādīhi pagabbhā.",
  "atk-s0514a14:1416_16": "Yathāti yathā sikhī sabbaghaso, evametāpi sabbaghasā.",
  "atk-s0514a14:1416_17": "Paṭivallantīti parissajanti upagūhanti veṭhenti.",
  "atk-s0514a14:1416_18": "Latāvāti yathā latā rukkhanissitā rukkhaṁ veṭhenti, evametā purisaṁ parissajanti nāma.",
  "atk-s0514a14:1417_0": "Hatthibandhantiādīsu gopuriso vuccati gopālako.",
  "atk-s0514a14:1417_1": "Chavaḍāhakanti chavānaṁ ḍāhakaṁ, susānapālanti vuttaṁ hoti.",
  "atk-s0514a14:1417_2": "Pupphachaḍḍakanti vaccaṭṭhānasodhakaṁ.",
  "atk-s0514a14:1417_3": "Sadhananti etesupi sadhanaṁ anugacchantiyeva .",
  "atk-s0514a14:1417_4": "Akiñcananti adhanaṁ.",
  "atk-s0514a14:1417_5": "Chavakasamasadisanti sunakhamaṁsakhādacaṇḍālena samaṁ sadisaṁ, tena nibbisesampi purisaṁ gacchanti bhajanti. Kasmā?",
  "atk-s0514a14:1417_6": "Yasmā anupatanti dhanahetu nāriyoti.",
  "atk-s0514a14:1418_0": "Evaṁ attano ñāṇe ṭhatvā ānando gijjharājā itthīnaṁ aguṇaṁ kathetvā tuṇhī ahosi.",
  "atk-s0514a14:1418_1": "Tassa vacanaṁ sutvā nāradopi attano ñāṇe ṭhatvā tāsaṁ aguṇaṁ kathesi.",
  "atk-s0514a14:1418_2": "Taṁ dassento satthā āha –",
  "atk-s0514a14:1419_0": "‘‘Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṁ viditvā tāyaṁ velāyaṁ imā gāthā abhāsi –",
  "atk-s0514a14:1420_0": "340.",
  "atk-s0514a14:1421_0": "‘‘‘Cattārome na pūrenti, te me suṇātha bhāsato;",
  "atk-s0514a14:1422_0": "Samuddo brāhmaṇo rājā, itthī cāpi dijampati.",
  "atk-s0514a14:1423_0": "341.",
  "atk-s0514a14:1424_0": "‘‘Saritā sāgaraṁ yanti, yā kāci pathavissitā;",
  "atk-s0514a14:1425_0": "Tā samuddaṁ na pūrenti, ūnattā hi na pūrati.",
  "atk-s0514a14:1426_0": "342.",
  "atk-s0514a14:1427_0": "‘‘Brāhmaṇo ca adhīyāna, vedamakkhānapañcamaṁ;",
  "atk-s0514a14:1428_0": "Bhiyyopi sutamiccheyya, ūnattā hi na pūrati.",
  "atk-s0514a14:1429_0": "343.",
  "atk-s0514a14:1430_0": "‘‘Rājā ca pathaviṁ sabbaṁ, sasamuddaṁ sapabbataṁ;",
  "atk-s0514a14:1431_0": "Ajjhāvasaṁ vijinitvā, anantaratanocitaṁ;",
  "atk-s0514a14:1432_0": "Pāraṁ samuddaṁ pattheti ūnattā hi na pūrati.",
  "atk-s0514a14:1433_0": "344.",
  "atk-s0514a14:1434_0": "‘‘Ekamekāya itthiyā, aṭṭhaṭṭha patino siyā;",
  "atk-s0514a14:1435_0": "Sūrā ca balavanto ca, sabbakāmarasāharā;",
  "atk-s0514a14:1436_0": "Kareyya navame chandaṁ, ūnattā hi na pūrati.",
  "atk-s0514a14:1437_0": "345.",
  "atk-s0514a14:1438_0": "‘‘Sabbitthiyo sikhīriva sabbabhakkhā, sabbitthiyo nadīriva sabbavāhī;",
  "atk-s0514a14:1439_0": "Sabbitthiyo kaṇṭakānaṁva sākhā, sabbitthiyo dhanahetu vajanti.",
  "atk-s0514a14:1440_0": "346.",
  "atk-s0514a14:1441_0": "‘‘Vātañca jālena naro parāmase, osiñcaye sāgaramekapāṇinā;",
  "atk-s0514a14:1442_0": "Sakena hatthena kareyya ghosaṁ, yo sabbabhāvaṁ pamadāsu ossaje.",
  "atk-s0514a14:1443_0": "347.",
  "atk-s0514a14:1444_0": "‘‘Corīnaṁ bahubuddhīnaṁ, yāsu saccaṁ sudullabhaṁ;",
  "atk-s0514a14:1445_0": "Thīnaṁ bhāvo durājāno, macchassevodake gataṁ.",
  "atk-s0514a14:1446_0": "348.",
  "atk-s0514a14:1447_0": "‘‘Analā mudusambhāsā, duppūrā tā nadīsamā;",
  "atk-s0514a14:1448_0": "Sīdanti naṁ viditvāna, ārakā parivajjaye.",
  "atk-s0514a14:1449_0": "349.",
  "atk-s0514a14:1450_0": "‘‘Āvaṭṭanī mahāmāyā, brahmacariyavikopanā;",
  "atk-s0514a14:1451_0": "Sīdanti naṁ viditvāna, ārakā parivajjaye.",
  "atk-s0514a14:1452_0": "350.",
  "atk-s0514a14:1453_0": "‘‘Yaṁ etā upasevanti, chandasā vā dhanena vā;",
  "atk-s0514a14:1454_0": "Jātavedova saṁṭhānaṁ, khippaṁ anudahanti na’’’nti.",
  "atk-s0514a14:1455_0": "Tattha dijampatīti dijajeṭṭhakaṁ kuṇālaṁ ālapati.",
  "atk-s0514a14:1455_1": "‘‘Saritā’’tiādi ṭhapitamātikāya bhājanatthaṁ vuttaṁ.",
  "atk-s0514a14:1455_2": "Ūnattāti udakapatiṭṭhānassa mahantatāya ūnā eva.",
  "atk-s0514a14:1455_3": "Adhīyānāti sajjhāyitvā.",
  "atk-s0514a14:1455_4": "Vedamakkhānapañcamanti itihāsapañcamaṁ vedacatukkaṁ.",
  "atk-s0514a14:1455_5": "Ūnattāti so hi ajjhāsayamahantatāya sikkhitabbassa na pūrati.",
  "atk-s0514a14:1455_6": "Anantaratanocitanti nānāratanehi ocitaṁ paripuṇṇaṁ.",
  "atk-s0514a14:1455_7": "Ūnattāti so hi taṇhāmahantatāya na pūrati.",
  "atk-s0514a14:1455_8": "Siyāti siyuṁ, ayameva vā pāṭho.",
  "atk-s0514a14:1455_9": "Sabbakāmarasāharāti sabbesaṁ kāmarasānaṁ āharakā.",
  "atk-s0514a14:1455_10": "‘‘Navame’’ti aṭṭhahi atittabhāvadassanatthaṁ vuttaṁ.",
  "atk-s0514a14:1455_11": "Sā pana dasamepi vīsatimepi tato uttaritarepi chandaṁ karoteva.",
  "atk-s0514a14:1455_12": "Ūnattāti sā hi kāmataṇhāya mahantatāya na pūrati.",
  "atk-s0514a14:1455_13": "Kaṇḍakānaṁva sākhāti sambādhamagge kaṇṭakasākhasadisā.",
  "atk-s0514a14:1455_14": "Yathā hi sākhā laggitvā ākaḍḍhati, evaṁ etāpi rūpādīhi kaḍḍhanti.",
  "atk-s0514a14:1455_15": "Yathā sākhā hatthādīsu vijjhitvā dukkhaṁ uppādeti, evaṁ etāpi phuṭṭhamattā sarīrasamphassena vijjhitvā mahāvināsaṁ pāpenti.",
  "atk-s0514a14:1455_16": "Vajantīti parapurisaṁ vajanti.",
  "atk-s0514a14:1456_0": "Parāmaseti gaṇheyya.",
  "atk-s0514a14:1456_1": "Osiñcayeti nhāyituṁ otiṇṇo ekena pāṇinā sakalasamuddaudakaṁ osiñceyya gahetvā chaḍḍeyya.",
  "atk-s0514a14:1456_2": "Sakenāti ekena attano hatthena tameva hatthaṁ haritvā ghosaṁ uppādeyya.",
  "atk-s0514a14:1456_3": "Sabbabhāvanti ‘‘tvameva iṭṭho kanto piyo manāpo’’ti vuccamāno yo puriso ‘‘evameta’’nti saddahanto sabbaṁ attano ajjhāsayaṁ pamadāsu ossajeyya, so jālādīhi vātaggahaṇādīni kareyyāti attho.",
  "atk-s0514a14:1456_4": "Gatanti gamanaṁ.",
  "atk-s0514a14:1456_5": "Analāti tīhi dhammehi alanti vacanavirahitā.",
  "atk-s0514a14:1456_6": "Duppurā tāti yathā mahānadī udakena, evaṁ kilesaratiyā tā duppūrā.",
  "atk-s0514a14:1456_7": "Sīdanti naṁ viditvānāti ettha nanti nipātamattaṁ, itthiyo allīnā catūsu apāyesu sīdantīti viditvā.",
  "atk-s0514a14:1456_8": "Āvaṭṭanīti yathā āvaṭṭanī mahājanassa hadayaṁ mohetvā attano vase vatteti, evametāpīti attho.",
  "atk-s0514a14:1456_9": "Vikopanāti nāsanatthena ca garahatthena ca brahmacariyassa kopikā.",
  "atk-s0514a14:1456_10": "Chandasā vāti piyasaṁvāsena vā.",
  "atk-s0514a14:1456_11": "Dhanena vāti dhanahetu vā.",
  "atk-s0514a14:1456_12": "Saṁṭhānanti yathā jātavedo attano ṭhānaṁ yaṁ yaṁ padesaṁ allīyati, taṁ taṁ dahati, tathā etāpi yaṁ yaṁ purisaṁ kilesavasena allīyanti, taṁ taṁ anudahanti mahāvināsaṁ pāpenti.",
  "atk-s0514a14:1457_0": "Evaṁ nāradena itthīnaṁ aguṇe pakāsite puna mahāsatto visesetvā tāsaṁ aguṇaṁ pakāseti.",
  "atk-s0514a14:1457_1": "Taṁ dassetuṁ satthā āha –",
  "atk-s0514a14:1458_0": "‘‘Atha khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṁ viditvā tāyaṁ velāyaṁ imā gāthāyo ajjhabhāsi –",
  "atk-s0514a14:1459_0": "351.",
  "atk-s0514a14:1460_0": "‘‘‘Sallape nisitakhaggapāṇinā, paṇḍito api pisācadosinā;",
  "atk-s0514a14:1461_0": "Uggatejamuragampi āside, eko ekāya pamadāya nālape.",
  "atk-s0514a14:1462_0": "352.",
  "atk-s0514a14:1463_0": "‘‘Lokacittamathanā hi nāriyo, naccagītabhaṇitamhitāvudhā;",
  "atk-s0514a14:1464_0": "Bādhayanti anupaṭṭhitassatiṁ, dīpe rakkhasigaṇova vāṇije.",
  "atk-s0514a14:1465_0": "353.",
  "atk-s0514a14:1466_0": "‘‘Natthi tāsaṁ vinayo na saṁvaro, majjamaṁsaniratā asaññatā;",
  "atk-s0514a14:1467_0": "Tā gilanti purisassa pābhataṁ, sāgareva makaraṁ timiṅgalo.",
  "atk-s0514a14:1468_0": "354.",
  "atk-s0514a14:1469_0": "‘‘Pañcakāmaguṇasātagocarā, uddhatā aniyatā asaññatā;",
  "atk-s0514a14:1470_0": "Osaranti pamadā pamādinaṁ, loṇatoyavatiyaṁva āpakā.",
  "atk-s0514a14:1471_0": "355.",
  "atk-s0514a14:1472_0": "‘‘Yaṁ naraṁ upalapenti nāriyo, chandasā vā ratiyā dhanena vā;",
  "atk-s0514a14:1473_0": "Jātavedasadisampi tādisaṁ, rāgadosavadhiyo dahanti naṁ.",
  "atk-s0514a14:1474_0": "356.",
  "atk-s0514a14:1475_0": "‘‘Aḍḍhaṁ ñatvā purisaṁ mahaddhanaṁ, osaranti sadhanaṁ sahattanā;",
  "atk-s0514a14:1476_0": "Rattacittamativeṭhayanti naṁ, sāla māluvalatāva kānane.",
  "atk-s0514a14:1477_0": "357.",
  "atk-s0514a14:1478_0": "‘‘Tā upenti vividhena chandasā, citrabimbamukhiyo alaṅkatā;",
  "atk-s0514a14:1479_0": "Uhasanti pahasanti nāriyo, sambarova satamāyakovidā.",
  "atk-s0514a14:1480_0": "358.",
  "atk-s0514a14:1481_0": "‘‘Jātarūpamaṇimuttabhūsitā, sakkatā patikulesu nāriyo;",
  "atk-s0514a14:1482_0": "Rakkhitā aticaranti sāmikaṁ, dānavaṁva hadayantarassitā.",
  "atk-s0514a14:1483_0": "359.",
  "atk-s0514a14:1484_0": "‘‘Tejavāpi hi naro vicakkhaṇo, sakkato bahujanassa pūjito;",
  "atk-s0514a14:1485_0": "Nārinaṁ vasagato na bhāsati, rāhunā upahatova candimā.",
  "atk-s0514a14:1486_0": "360.",
  "atk-s0514a14:1487_0": "‘‘Yaṁ kareyya kupito diso disaṁ, duṭṭhacitto vasamāgataṁ ariṁ;",
  "atk-s0514a14:1488_0": "Tena bhiyyo byasanaṁ nigacchati, nārinaṁ vasagato apekkhavā.",
  "atk-s0514a14:1489_0": "361.",
  "atk-s0514a14:1490_0": "‘‘Kesalūnanakhachinnatajjitā, pādapāṇikasadaṇḍatāḷitā;",
  "atk-s0514a14:1491_0": "Hīnamevupagatā hi nāriyo, tā ramanti kuṇapeva makkhikā.",
  "atk-s0514a14:1492_0": "362.",
  "atk-s0514a14:1493_0": "‘‘Tā kulesu visikhantaresu vā, rājadhāninigamesu vā puna;",
  "atk-s0514a14:1494_0": "Oḍḍitaṁ namucipāsavākaraṁ, cakkhumā parivajje sukhatthiko.",
  "atk-s0514a14:1495_0": "363.",
  "atk-s0514a14:1496_0": "‘‘Ossajitva kusalaṁ tapoguṇaṁ, yo anariyacaritāni mācari;",
  "atk-s0514a14:1497_0": "Devatāhi nirayaṁ nimissati, chedagāmimaṇiyaṁva vāṇijo.",
  "atk-s0514a14:1498_0": "364.",
  "atk-s0514a14:1499_0": "‘‘So idha garahito parattha ca, dummatī upahato sakammunā;",
  "atk-s0514a14:1500_0": "Gacchatī aniyato gaḷāgaḷaṁ, duṭṭhagadrabharathova uppathe.",
  "atk-s0514a14:1501_0": "365.",
  "atk-s0514a14:1502_0": "‘‘So upeti nirayaṁ patāpanaṁ, sattisimbalivanañca āyasaṁ;",
  "atk-s0514a14:1503_0": "Āvasitvā tiracchānayoniyaṁ, petarājavisayaṁ na muñcati.",
  "atk-s0514a14:1504_0": "366.",
  "atk-s0514a14:1505_0": "‘‘Dibyakhiḍḍaratiyo ca nandane, cakkavatticaritañca mānuse;",
  "atk-s0514a14:1506_0": "Nāsayanti pamadā pamādinaṁ, duggatiñca paṭipādayanti naṁ.",
  "atk-s0514a14:1507_0": "367.",
  "atk-s0514a14:1508_0": "‘‘Dibyakhiḍḍaratiyo na dullabhā, cakkavatticaritañca mānuse;",
  "atk-s0514a14:1509_0": "Soṇṇabyamhanilayā ca accharā, ye caranti pamadāhanatthikā.",
  "atk-s0514a14:1510_0": "368.",
  "atk-s0514a14:1511_0": "‘‘Kāmadhātusamatikkamā gati, rūpadhātuyā bhāvo na dullabho;",
  "atk-s0514a14:1512_0": "Vītarāgavisayūpapatti yā, ye caranti pamadāhanatthikā.",
  "atk-s0514a14:1513_0": "369.",
  "atk-s0514a14:1514_0": "‘‘Sabbadukkhasamattikkamaṁ sivaṁ, accantamacalitaṁ asaṅkhataṁ;",
  "atk-s0514a14:1515_0": "Nibbutehi sucihī na dullabhaṁ, ye caranti pamadāhanatthikā’’’ti.",
  "atk-s0514a14:1516_0": "Tattha sallapeti ‘‘sace mayā saddhiṁ sallapessasi, sīsaṁ te pātessāmī’’ti vatvā khaggaṁ ādāya ṭhitenāpi, ‘‘sallapitamatteyeva taṁ khāditvā jīvitavināsaṁ pāpessāmī’’ti dosinā hutvā ṭhitenāpi pisācena saddhiṁ sallape.",
  "atk-s0514a14:1516_1": "‘‘Upagataṁ ḍaṁsitvā nāsessāmī’’ti ṭhitaṁ uggatejaṁ uragampi āside.",
  "atk-s0514a14:1516_2": "Eko pana hutvā raho ekāya pamadāya na hi ālape.",
  "atk-s0514a14:1516_3": "Lokacittamathanāti lokassa cittaghātikā.",
  "atk-s0514a14:1516_4": "Dīpe rakkhasigaṇoti yathā dīpe rakkhasigaṇo manussavesena vāṇije upalāpetvā attano vase gate katvā khādati, evaṁ imāpi pañcahi kāmaguṇehi attano vase katvā satte mahāvināsaṁ pāpentīti attho.",
  "atk-s0514a14:1516_5": "Vinayoti ācāro.",
  "atk-s0514a14:1516_6": "Saṁvaroti mariyādo.",
  "atk-s0514a14:1516_7": "Purisassa pābhatanti dukkhasambhataṁ dhanaṁ gilanti nāsenti.",
  "atk-s0514a14:1517_0": "Aniyatāti aniyatacittā.",
  "atk-s0514a14:1517_1": "Loṇatoyavatiyanti loṇatoyavantaṁ samuddanti attho.",
  "atk-s0514a14:1517_2": "Āpakāti āpagā, ayameva vā pāṭho.",
  "atk-s0514a14:1517_3": "Yathā samuddaṁ nadiyo osaranti, evaṁ pamādinaṁ pamadāti attho.",
  "atk-s0514a14:1517_4": "Chandasāti pemena.",
  "atk-s0514a14:1517_5": "Ratiyāti pañcakāmaguṇaratiyā.",
  "atk-s0514a14:1517_6": "Dhanena vāti dhanahetu vā.",
  "atk-s0514a14:1517_7": "Jātavedasadisanti guṇasampattiyā aggimiva jalitampi.",
  "atk-s0514a14:1517_8": "Rāgadosavadhiyoti kāmarāgadosehi vadhikā.",
  "atk-s0514a14:1517_9": "Rāgadosagatiyotipi pāṭho.",
  "atk-s0514a14:1517_10": "Osarantīti dhanagahaṇatthāya madhuravacanena taṁ bandhantiyo upagacchanti.",
  "atk-s0514a14:1517_11": "Sadhananti sadhanā.",
  "atk-s0514a14:1517_12": "Ayameva vā pāṭho, vatthālaṅkāratthāya kiñci attano dhanaṁ datvāpi osarantīti attho.",
  "atk-s0514a14:1517_13": "Sahattanāti attabhāvena saddhiṁ attabhāvampi tasseva pariccajantiyo viya honti.",
  "atk-s0514a14:1517_14": "Ativeṭhayantīti dhanagahaṇatthāya ativiya veṭhenti pīḷenti.",
  "atk-s0514a14:1518_0": "Vividhena chandasāti nānāvidhena ākārena.",
  "atk-s0514a14:1518_1": "Citrabimbamukhiyoti alaṅkāravasena citrasarīrā citramukhiyo hutvā.",
  "atk-s0514a14:1518_2": "Uhasantīti mahāhasitaṁ hasanti.",
  "atk-s0514a14:1518_3": "Pahasantīti mandahasitaṁ hasanti.",
  "atk-s0514a14:1518_4": "Sambarovāti māyākārapuriso viya asurindo viya ca .",
  "atk-s0514a14:1518_5": "Dānavaṁva hadayantarassitāti yathā ‘‘kuto nu āgacchatha, bho, tayo janā’’ti karaṇḍakajātake (jā.",
  "atk-s0514a14:1518_6": "1.9.87 ādayo) hadayantaranissitā antoudaragatāpi dānavaṁ aticari, evaṁ aticaranti.",
  "atk-s0514a14:1518_7": "Arakkhitā hetāti dīpeti.",
  "atk-s0514a14:1518_8": "Na bhāsatīti na virocati haritacalomasakassapakusarājāno viya.",
  "atk-s0514a14:1518_9": "Tenāti tamhā amittena katā byasanā atirekataraṁ byasananti attho.",
  "atk-s0514a14:1518_10": "Apekkhavāti sataṇho.",
  "atk-s0514a14:1519_0": "Kesalūnanakhachinnatajjitāti ākaḍḍhitvā lūnakesā nakhehi chinnagattā tajjitā pādādīhi ca tāḷitāva hutvā.",
  "atk-s0514a14:1519_1": "Yo kilesavasena etepi vippakāre karoti, tādisaṁ hīnameva upagatā nāriyo ramanti, na ete vippakāre pariharanti, madhurasamācāre kiṁkāraṇā tā na ramanti.",
  "atk-s0514a14:1519_2": "Kuṇapeva makkhikāti yasmā jegucchahatthikuṇapādimhi makkhikā viya tā hīneyeva ramantīti attho.",
  "atk-s0514a14:1519_3": "Oḍḍitanti na etā itthiyo nāma, atha kho imesu ṭhānesu namucino kilesamārassa migapakkhigahaṇatthaṁ luddakehi oḍḍitaṁ pāsañca vākarañcāti maññamāno paññācakkhumā puriso dibbamānusikena sukhena atthiko parivajjeyya.",
  "atk-s0514a14:1520_0": "Ossajitvāti devamanussesu mahāsampattidāyakaṁ tapoguṇaṁ chaḍḍetvā.",
  "atk-s0514a14:1520_1": "Yoti yo puriso anariyesu aparisuddhesu kāmaguṇesu kāmaraticaritāni ācarati.",
  "atk-s0514a14:1520_2": "Devatāhi nirayaṁ nimissatīti so devalokena parivattitvā nirayaṁ gaṇhissati.",
  "atk-s0514a14:1520_3": "Chedagāmimaṇiyaṁva vāṇijoti yathā bālavāṇijo satasahassagghabhaṇḍaṁ datvā chedagāmimaṇikaṁ gaṇhāti, tathārūpo ayaṁ hotīti attho.",
  "atk-s0514a14:1520_4": "Soti so itthīnaṁ vasaṁ gato.",
  "atk-s0514a14:1520_5": "Aniyatoti ettakaṁ nāma kālaṁ apāyesu paccissatīti aniyato.",
  "atk-s0514a14:1520_6": "Gaḷāgaḷanti devalokā vā manussalokā vā gaḷitvā apāyameva gacchatīti attho.",
  "atk-s0514a14:1520_7": "Yathā kiṁ?",
  "atk-s0514a14:1520_8": "Duṭṭhagadrabharathova uppatheti, yathā kūṭagadrabhayuttaratho maggā okkamitvā uppatheyeva gacchati, tathā.",
  "atk-s0514a14:1520_9": "Sattisimbalivananti sattisadisehi kaṇṭakehi yuttaṁ āyasaṁ simbalivanaṁ.",
  "atk-s0514a14:1520_10": "Petarājavisayanti petavisayañca kālakañcikaasuravisayañca.",
  "atk-s0514a14:1521_0": "Pamādinanti pamattānaṁ.",
  "atk-s0514a14:1521_1": "Te hi pamadāsu pamattā tāsaṁ sampattīnaṁ mūlabhūtaṁ kusalaṁ na karonti, iti tesaṁ pamadā sabbā tā nāsenti nāma.",
  "atk-s0514a14:1521_2": "Paṭipādayantīti tathāvidhaṁ purisaṁ tā pamādavaseneva akusalaṁ kāretvā duggatiṁ paṭipādenti nāma.",
  "atk-s0514a14:1521_3": "Soṇṇabyamhanilayāti suvaṇṇamayavimānavāsiniyo.",
  "atk-s0514a14:1521_4": "Pamadāhanatthikāti ye purisā pamadāhi anatthikā hutvā brahmacariyaṁ caranti.",
  "atk-s0514a14:1521_5": "Kāmadhātusamatikkamāti kāmadhātusamatikkamā yā gati.",
  "atk-s0514a14:1521_6": "Rūpadhātuyā bhāvoti yo kāmadhātusamatikkamagatisaṅkhāto rūpadhātuyā bhāvo, so tesaṁ na dullabho.",
  "atk-s0514a14:1521_7": "Vītarāgavisayūpapatti yāti yā vītarāgavisaye suddhāvāsaloke upapatti, sāpi tesaṁ na dullabhāti attho.",
  "atk-s0514a14:1521_8": "Accantanti antātītaṁ avināsadhammaṁ.",
  "atk-s0514a14:1521_9": "Acalitanti kilesehi akampitaṁ.",
  "atk-s0514a14:1521_10": "Nibbutehīti nibbutakilesehi.",
  "atk-s0514a14:1521_11": "Sucihīti sucīhi parisuddhehi evarūpaṁ nibbānaṁ na dullabhanti.",
  "atk-s0514a14:1522_0": "Evaṁ mahāsatto amatamahānibbānaṁ pāpetvā desanaṁ niṭṭhāpesi.",
  "atk-s0514a14:1522_1": "Himavante kinnaramahoragādayo ākāse ṭhitā devatā ca ‘‘aho buddhalīlāya kathitā’’ti sādhukāraṁ adaṁsu .",
  "atk-s0514a14:1522_2": "Ānando gijjharājā nārado devabrāhmaṇo puṇṇamukho ca phussakokilo attano attano parisaṁ ādāya yathāṭhānameva gamiṁsu.",
  "atk-s0514a14:1522_3": "Mahāsattopi sakaṭṭhānameva gato.",
  "atk-s0514a14:1522_4": "Itare pana antarantarā gantvā mahāsattassa santike ovādaṁ gahetvā tasmiṁ ovāde ṭhatvā saggaparāyaṇā ahesuṁ.",
  "atk-s0514a14:1523_0": "Satthā imaṁ dhammadesanaṁ āharitvā jātakaṁ samodhānento osānagāthā abhāsi –",
  "atk-s0514a14:1524_0": "370.",
  "atk-s0514a14:1525_0": "‘‘Kuṇālohaṁ tadā āsiṁ, udāyī phussakokilo;",
  "atk-s0514a14:1526_0": "Ānando gijjharājāsi, sāriputto ca nārado;",
  "atk-s0514a14:1527_0": "Parisā buddhaparisā, evaṁ dhāretha jātaka’’nti.",
  "atk-s0514a14:1528_0": "Te pana bhikkhū gamanakāle satthānubhāvena gantvā āgamanakāle attano attanova ānubhāvena āgatā.",
  "atk-s0514a14:1528_1": "Tesaṁ satthā mahāvaneyeva kammaṭṭhānaṁ kathesi.",
  "atk-s0514a14:1528_2": "Sabbepi te taṁ divasameva arahattaṁ pāpuṇiṁsu.",
  "atk-s0514a14:1528_3": "Mahādevatāsamāgamo ahosi.",
  "atk-s0514a14:1528_4": "Athassa bhagavā mahāsamayasuttaṁ (dī. ni.",
  "atk-s0514a14:1528_5": "2.331 ādayo) kathesi.",
  "atk-s0514a14:1529_0": "Kuṇālajātakavaṇṇanā catutthā.",
  "atk-s0514a14:1531_0": "[537] 5. Mahāsutasomajātakavaṇṇanā",
  "atk-s0514a14:1532_0": "Kasmā tuvaṁ rasaka edisānīti idaṁ satthā jetavane viharanto aṅgulimālattheradamanaṁ ārabbha kathesi.",
  "atk-s0514a14:1532_1": "Tassa uppatti ca pabbajjā ca upasampadā ca aṅgulimālasuttavaṇṇanāyaṁ (ma. ni. aṭṭha.",
  "atk-s0514a14:1532_2": "2.34 ādayo) vuttanayena vitthārato veditabbā.",
  "atk-s0514a14:1532_3": "So pana saccakiriyāya mūḷhagabbhāya itthiyā sotthibhāvaṁ katvā tato paṭṭhāya sulabhapiṇḍo hutvā vivekamanubrūhanto aparabhāge arahattaṁ patvā abhiññātova asītiyā mahātherānaṁ abbhantaro ahosi.",
  "atk-s0514a14:1532_4": "Tasmiṁ kāle dhammasabhāyaṁ kathaṁ samuṭṭhāpesuṁ –",
  "atk-s0514a14:1532_5": "‘‘āvuso, aho vata bhagavatā tathārūpaṁ luddaṁ lohitapāṇiṁ mahācoraṁ aṅgulimālaṁ adaṇḍena asatthena dametvā nibbisevanaṁ karontena dukkaraṁ kataṁ, aho buddhā nāma dukkarakārino’’ti.",
  "atk-s0514a14:1532_6": "Satthā gandhakuṭiyaṁ ṭhitova dibbasotena taṁ kathaṁ sutvā ‘‘ajja mama gamanaṁ bahupakāraṁ bhavissati, mahādhammadesanā pavattissatī’’ti ñatvā anopamāya buddhalīlāya dhammasabhaṁ gantvā varapaññattāsane nisīditvā ‘‘kāya nuttha, bhikkhave, etarahi kathāya sannisinnā’’ti pucchitvā ‘‘imāya nāmā’’ti vutte ‘‘anacchariyaṁ, bhikkhave, idāneva paramābhisambodhiṁ pattena mayā etassa damanaṁ, svāhaṁ pubbacariyaṁ caranto padesañāṇe ṭhitopi etaṁ damesi’’nti vatvā tehi yācito atītaṁ āhari.",
  "atk-s0514a14:1533_0": "Atīte kururaṭṭhe indapatthanagare korabyo nāma rājā dhammena rajjaṁ kāresi.",
  "atk-s0514a14:1533_1": "Tadā bodhisatto tassa aggamahesiyā kucchimhi nibbatti.",
  "atk-s0514a14:1533_2": "Dasamāse atikkante suvaṇṇavaṇṇaṁ puttaṁ vijāyi, sutavittatāya pana naṁ ‘‘sutasomo’’ti sañjāniṁsu.",
  "atk-s0514a14:1533_3": "Tamenaṁ rājā vayappattaṁ nikkhasahassaṁ datvā disāpāmokkhassa ācariyassa santike sippuggahaṇatthāya takkasilaṁ pesesi.",
  "atk-s0514a14:1533_4": "So ācariyabhāgaṁ ādāya nagarā nikkhamitvā maggaṁ paṭipajji.",
  "atk-s0514a14:1533_5": "Tadā bārāṇasiyaṁ kāsirañño putto brahmadattakumāropi tatheva vatvā pitarā pesito nagarā nikkhamitvā tameva maggaṁ paṭipajji.",
  "atk-s0514a14:1533_6": "Atha sutasomo maggaṁ gantvā nagaradvāre sālāya phalake vissamatthāya nisīdi.",
  "atk-s0514a14:1533_7": "Brahmadattakumāropi gantvā tena saddhiṁ ekaphalake nisīdi.",
  "atk-s0514a14:1533_8": "Atha naṁ sutasomo paṭisanthāraṁ karonto ‘‘samma, maggakilantosi, kuto āgacchasī’’ti pucchitvā ‘‘bārāṇasito’’ti vutte ‘‘kassa puttosī’’ti vatvā ‘‘kāsirañño puttomhī’’ti vutte ‘‘ko nāmosī’’ti vatvā ‘‘ahaṁ brahmadattakumāro nāmā’’ti vutte ‘‘kena kāraṇena idhāgatosī’’ti pucchi.",
  "atk-s0514a14:1533_9": "So ‘‘sippuggahaṇatthāyā’’ti vatvā ‘‘tvampi maggakilantosi, kuto āgacchasī’’ti teneva nayena itaraṁ pucchi.",
  "atk-s0514a14:1533_10": "Sopi tassa sabbaṁ ācikkhi.",
  "atk-s0514a14:1533_11": "Te ubhopi ‘‘mayaṁ khattiyā, ekācariyasseva santike sippuggahaṇatthāya gacchāmā’’ti aññamaññaṁ mittabhāvaṁ katvā nagaraṁ pavisitvā ācariyakulaṁ gantvā ācariyaṁ vanditvā attano jātiādiṁ kathetvā sippuggahaṇatthāya āgatabhāvaṁ kathesuṁ.",
  "atk-s0514a14:1533_12": "So ‘‘sādhū’’ti sampaṭicchi.",
  "atk-s0514a14:1533_13": "Te ācariyabhāgaṁ datvā sippaṁ paṭṭhapesuṁ.",
  "atk-s0514a14:1534_0": "Na kevalañca te dveva, aññepi tadā jambudīpe ekasatamattā rājaputtā tassa santike sippaṁ uggaṇhanti.",
  "atk-s0514a14:1534_1": "Sutasomo tesaṁ jeṭṭhantevāsiko hutvā sippaṁ upadisanto nacirasseva nipphattiṁ pāpuṇi.",
  "atk-s0514a14:1534_2": "So aññassa santikaṁ agantvā ‘‘sahāyo me’’ti brahmadattassa kumārasseva santikaṁ gantvā tassa piṭṭhiācariyo hutvā sippaṁ sikkhāpesi.",
  "atk-s0514a14:1534_3": "Itaresampi anukkamena sippaṁ niṭṭhitaṁ.",
  "atk-s0514a14:1534_4": "Te anuyogaṁ datvā ācariyaṁ vanditvā sutasomaṁ parivāretvā nikkhamiṁsu.",
  "atk-s0514a14:1534_5": "Atha ne sutasomo maggantare ṭhatvā uyyojento ‘‘tumhe attano attano pitūnaṁ sippaṁ dassetvā rajjesu patiṭṭhahissatha, patiṭṭhitā ca pana mamovādaṁ kareyyāthā’’ti āha.",
  "atk-s0514a14:1534_6": "‘‘Kiṁ , ācariyā’’ti?",
  "atk-s0514a14:1534_7": "‘‘Pakkhadivasesu uposathikā hutvā mā ghātaṁ kareyyāthā’’ti.",
  "atk-s0514a14:1534_8": "Te ‘‘sādhū’’ti sampaṭicchiṁsu.",
  "atk-s0514a14:1534_9": "Bodhisattopi aṅgavijjāpāṭhakattā ‘‘anāgate bārāṇasiyaṁ brahmadattakumāraṁ nissāya mahābhayaṁ uppajjissatī’’ti ñatvā te evaṁ ovaditvā uyyojesi.",
  "atk-s0514a14:1534_10": "Te sabbepi attano attano janapadaṁ gantvā pitūnaṁ sippaṁ dassetvā rajjesu patiṭṭhāya patiṭṭhitabhāvañceva ovāde vattanabhāvañca jānāpetuṁ paṇṇākārena saddhiṁ paṇṇāni pahiṇiṁsu.",
  "atk-s0514a14:1534_11": "Mahāsatto taṁ pavattiṁ sutvā ‘‘appamattāva hothā’’ti paṇṇāni paṭipesesi.",
  "atk-s0514a14:1535_0": "Tesu bārāṇasirājā vinā maṁsena bhattaṁ na bhuñjati.",
  "atk-s0514a14:1535_1": "Uposathadivasatthāyapissa maṁsaṁ gahetvā ṭhapesi.",
  "atk-s0514a14:1535_2": "Athekadivasaṁ evaṁ ṭhapitamaṁsaṁ bhattakārakassa pamādena rājagehe koleyyakasunakhā khādiṁsu.",
  "atk-s0514a14:1535_3": "Bhattakārako taṁ maṁsaṁ aditvā kahāpaṇamuṭṭhiṁ ādāya carantopi maṁsaṁ uppādetuṁ asakkonto ‘‘sace amaṁsakabhattaṁ upanāmessāmi, jīvitaṁ me natthi, kiṁ nu kho karissāmī’’ti cintetvā ‘‘attheso upāyo’’ti vikāle āmakasusānaṁ gantvā muhuttamatassa purisassa ūrumaṁsaṁ āharitvā supakkaṁ pacitvā bhattaṁ upanāmesi.",
  "atk-s0514a14:1535_4": "Rañño maṁsakhaṇḍaṁ jivhagge ṭhapitamattameva satta rasaharaṇisahassāni phari, sakalasarīraṁ khobhetvā aṭṭhāsi.",
  "atk-s0514a14:1535_5": "Kiṁkāraṇā?",
  "atk-s0514a14:1535_6": "Pubbe cassa sevanatāya.",
  "atk-s0514a14:1535_7": "So kira atītānantare attabhāve yakkho hutvā bahuṁ manussamaṁsaṁ khāditapubbo, tenassa taṁ piyaṁ ahosi .",
  "atk-s0514a14:1535_8": "So ‘‘sacāhaṁ tuṇhīyeva bhuñjissāmi, na me ayaṁ imaṁ maṁsaṁ kathessatī’’ti cintetvā saha kheḷena bhūmiyaṁ pātesi.",
  "atk-s0514a14:1535_9": "‘‘Niddosaṁ, deva, khādāhī’’ti vutte manusse paṭikkamāpetvā ‘‘ahametassa niddosabhāvaṁ jānāmi, kiṁ nāmetaṁ maṁsa’’nti pucchi.",
  "atk-s0514a14:1535_10": "‘‘Purimadivasesu paribhogamaṁsameva, devā’’ti.",
  "atk-s0514a14:1535_11": "‘‘Nanu aññasmiṁ kāle ayaṁ raso natthī’’ti?",
  "atk-s0514a14:1535_12": "‘‘Ajja supakkaṁ, devā’’ti.",
  "atk-s0514a14:1535_13": "‘‘Nanu pubbepi evameva pacasī’’ti.",
  "atk-s0514a14:1535_14": "Atha naṁ tuṇhībhūtaṁ ñatvā ‘‘sabhāvaṁ kathehi, no ce kathesi, jīvitaṁ te natthī’’ti āha.",
  "atk-s0514a14:1535_15": "So abhayaṁ yācitvā yathābhūtaṁ kathesi.",
  "atk-s0514a14:1535_16": "Rājā ‘‘mā saddamakāsi, pakatiyā pacanakamaṁsaṁ tvaṁ khāditvā mayhaṁ manussamaṁsameva pacāhī’’ti āha.",
  "atk-s0514a14:1535_17": "‘‘Nanu dukkaraṁ, devā’’ti?",
  "atk-s0514a14:1535_18": "‘‘Mā bhāyi, na dukkara’’nti.",
  "atk-s0514a14:1535_19": "‘‘Nibaddhaṁ kuto labhissāmi, devā’’ti?",
  "atk-s0514a14:1535_20": "‘‘Nanu bandhanāgāre bahū manussā’’ti.",
  "atk-s0514a14:1535_21": "So tato paṭṭhāya tathā akāsi.",
  "atk-s0514a14:1536_0": "Aparabhāge bandhanāgāre manussesu khīṇesu ‘‘idāni kiṁ karissāmi, devā’’ti āha.",
  "atk-s0514a14:1536_1": "‘‘Antarāmagge sahassabhaṇḍikaṁ khipitvā yo taṁ gaṇhāti, taṁ ‘coro’ti gahetvā mārehī’’ti āha.",
  "atk-s0514a14:1536_2": "So tathā akāsi.",
  "atk-s0514a14:1536_3": "Aparabhāge rājabhayena sahassabhaṇḍikaṁ olokentampi adisvā ‘‘idāni kiṁ karissāmī’’ti āha.",
  "atk-s0514a14:1536_4": "‘‘Yadā bherivelāya nagaraṁ ākulaṁ hoti, tadā tvaṁ pana ekasmiṁ gharasandhimhi vā vīthiyaṁ vā catukke vā ṭhatvā manusse māretvā maṁsaṁ gaṇhāhī’’ti.",
  "atk-s0514a14:1536_5": "So tato paṭṭhāya tathā katvā thūlamaṁsaṁ ādāya gacchati.",
  "atk-s0514a14:1536_6": "Tesu tesu ṭhānesu kaḷevarāni dissanti.",
  "atk-s0514a14:1536_7": "Mama mātā na paññāyati, mama pitā na paññāyati, mama bhātā bhaginī ca na paññāyati, manussānaṁ paridevanasaddo sūyati.",
  "atk-s0514a14:1536_8": "Nāgarā bhītatasitā ‘‘ime manusse sīho nu kho khādati, byaggho nu kho khādati, yakkho nu kho khādatī’’ti olokentā pahāramukhaṁ disvā ‘‘eko manussakhādako coro ime khādatī’’ti maññanti.",
  "atk-s0514a14:1536_9": "Mahājanā rājaṅgaṇe sannipatitvā upakkosiṁsu.",
  "atk-s0514a14:1536_10": "Rājā ‘‘kiṁ, tātā’’ti pucchi.",
  "atk-s0514a14:1536_11": "‘‘Deva imasmiṁ nagare manussakhādako coro atthi, taṁ gaṇhāpethā’’ti āhaṁsu.",
  "atk-s0514a14:1536_12": "‘‘Ahaṁ kathaṁ taṁ jānissāmi, kiṁ ahaṁ nagaraṁ rakkhantopi carāmī’’ti.",
  "atk-s0514a14:1537_0": "Mahājanā ‘‘rājā nagarena anatthiko, kāḷahatthisenāpatissa ācikkhissāmā’’ti gantvā tassa taṁ kathetvā ‘‘coraṁ pariyesituṁ vaṭṭatī’’ti vadiṁsu.",
  "atk-s0514a14:1537_1": "So ‘‘sādhu sattāhaṁ āgametha, pariyesitvā coraṁ dassāmī’’ti mahājane uyyojetvā purise āṇāpesi, ‘‘tātā, nagare kira manussakhādako coro atthi, tumhe tesu tesu ṭhānesu nilīyitvā taṁ gaṇhathā’’ti.",
  "atk-s0514a14:1537_2": "Te ‘‘sādhū’’ti sampaṭicchitvā tato paṭṭhāya nagaraṁ pariggaṇhanti.",
  "atk-s0514a14:1537_3": "Bhattakārakopi ekasmiṁ gharasandhimhi sampaṭicchanno hutvā ekaṁ itthiṁ māretvā ghanaghanamaṁsaṁ ādāya pacchiyaṁ pūretuṁ ārabhi.",
  "atk-s0514a14:1537_4": "Atha naṁ te purisā gahetvā pothetvā pacchābāhaṁ bandhitvā ‘‘gahito manussakhādako coro’’ti mahāsaddaṁ kariṁsu.",
  "atk-s0514a14:1537_5": "Mahājano taṁ parivāresi.",
  "atk-s0514a14:1537_6": "Atha naṁ suṭṭhu bandhitvā maṁsapacchiṁ gīvāya bandhitvā ādāya senāpatissa dassesuṁ.",
  "atk-s0514a14:1537_7": "Senāpati taṁ disvā ‘‘kiṁ nu kho esa imaṁ maṁsaṁ khādati, udāhu aññena maṁsena missetvā vikkiṇāti, udāhu aññassa vacanena māretī’’ti cintetvā tamatthaṁ pucchanto paṭhamaṁ gāthamāha –",
  "atk-s0514a14:1538_0": "371.",
  "atk-s0514a14:1539_0": "‘‘Kasmā tuvaṁ rasaka edisāni, karosi kammāni sudāruṇāni;",
  "atk-s0514a14:1540_0": "Hanāsi itthī purise ca mūḷho, maṁsassa hetu adu dhanassa kāraṇā’’ti.",
  "atk-s0514a14:1541_0": "Tattha rasakāti bhattakāraṇaṁ ālapati.",
  "atk-s0514a14:1542_0": "Ito paraṁ uttānasambandhāni vacanapaṭivacanāni pāḷivaseneva veditabbāni –",
  "atk-s0514a14:1543_0": "372.",
  "atk-s0514a14:1544_0": "‘‘Na attahetū na dhanassa kāraṇā, na puttadārassa sahāyañātinaṁ;",
  "atk-s0514a14:1545_0": "Bhattā ca me bhagavā bhūmipālo, so khādati maṁsaṁ bhadantedisaṁ.",
  "atk-s0514a14:1546_0": "373.",
  "atk-s0514a14:1547_0": "‘‘Sace tuvaṁ bhatturatthe payutto, karosi kammāni sudāruṇāni;",
  "atk-s0514a14:1548_0": "Pātova antepuraṁ pāpuṇitvā, lapeyyāsi me rājino sammukhe taṁ.",
  "atk-s0514a14:1549_0": "374.",
  "atk-s0514a14:1550_0": "‘‘Tathā karissāmi ahaṁ bhadante, yathā tuvaṁ bhāsasi kāḷahatthi;",
  "atk-s0514a14:1551_0": "Pātova antepuraṁ pāpuṇitvā, vakkhāmi te rājino sammukhe ta’’nti.",
  "atk-s0514a14:1552_0": "Tattha bhagavāti gāravādhivacanaṁ.",
  "atk-s0514a14:1552_1": "Sace tuvanti ‘‘saccaṁ nu kho bhaṇati, udāhu maraṇabhayena musā bhaṇatī’’ti vīmaṁsanto evamāha.",
  "atk-s0514a14:1552_2": "Tattha sudāruṇānīti manussaghātakammāni.",
  "atk-s0514a14:1552_3": "Sammukhe tanti sammukhe ṭhatvā evaṁ vadeyyāsīti.",
  "atk-s0514a14:1552_4": "So sampaṭicchanto gāthamāha.",
  "atk-s0514a14:1553_0": "Atha naṁ senāpati gāḷhabandhanameva sayāpetvā vibhātāya rattiyā amaccehi ca nāgarehi ca saddhiṁ mantetvā sabbesu ekacchandesu jātesu sabbaṭṭhānesu ārakkhaṁ ṭhapetvā nagaraṁ hatthagataṁ katvā rasakassa gīvāyaṁ maṁsapacchiṁ bandhitvā ādāya rājanivesanaṁ pāyāsi.",
  "atk-s0514a14:1553_1": "Sakalanagaraṁ viravi.",
  "atk-s0514a14:1553_2": "Rājā hiyyo bhuttapātarāso sāyamāsampi alabhitvā ‘‘rasako idāni āgacchissati, idāni āgacchassatī’’ti nisinnova taṁ rattiṁ vītināmetvā ‘‘ajjapi rasako nāgacchati, nāgarānañca mahāsaddo sūyati, kiṁ nū kho eta’’nti vātapānena olokento taṁ tathā ānīyamānaṁ disvā ‘‘pākaṭaṁ idaṁ kāraṇaṁ jāta’’nti cintetvā satiṁ upaṭṭhapetvā pallaṅkeyeva nisīdi.",
  "atk-s0514a14:1553_3": "Kāḷahatthipi naṁ upasaṅkamitvā anuyuñji, sopissa kathesi.",
  "atk-s0514a14:1553_4": "Tamatthaṁ pakāsento satthā āha –",
  "atk-s0514a14:1554_0": "375.",
  "atk-s0514a14:1555_0": "‘‘Tato ratyā vivasāne, sūriyuggamanaṁ pati;",
  "atk-s0514a14:1556_0": "Kāḷo rasakamādāya, rājānaṁ upasaṅkami;",
  "atk-s0514a14:1557_0": "Upasaṅkamma rājānaṁ, idaṁ vacanamabravi.",
  "atk-s0514a14:1558_0": "376.",
  "atk-s0514a14:1559_0": "‘‘Saccaṁ kira mahārāja, rasako pesito tayā.",
  "atk-s0514a14:1560_0": "Hanati itthipurise, tuvaṁ maṁsāni khādasi.",
  "atk-s0514a14:1561_0": "377.",
  "atk-s0514a14:1562_0": "‘‘Evameva tathā kāḷa, rasako pesito mayā;",
  "atk-s0514a14:1563_0": "Mama atthaṁ karontassa, kimetaṁ paribhāsasī’’ti.",
  "atk-s0514a14:1564_0": "Tattha kāḷāti kāḷahatthi.",
  "atk-s0514a14:1564_1": "Evamevāti tena senāpatinā tejavantena anuyutto rājā musā vattuṁ asakkonto evamāha.",
  "atk-s0514a14:1564_2": "Tattha tathāti idaṁ purimassa vevacanaṁ.",
  "atk-s0514a14:1564_3": "Mama atthanti mama vuḍḍhiṁ.",
  "atk-s0514a14:1564_4": "Karontassāti karontaṁ.",
  "atk-s0514a14:1564_5": "Kimetanti kasmā etaṁ.",
  "atk-s0514a14:1564_6": "Paribhāsasīti aho dukkaraṁ karosi, kāḷahatthi tvaṁ nāma aññaṁ coraṁ aggahetvā mama pesanakārakaṁ gaṇhāsīti tassa bhayaṁ janento kathesi.",
  "atk-s0514a14:1565_0": "Taṁ sutvā senāpati ‘‘ayaṁ sakeneva mukhena paṭijānāti, aho sāhasiko, ettakaṁ nāma kālaṁ ime manussā etena khāditā, vāressāmi na’’nti cintetvā āha –",
  "atk-s0514a14:1565_1": "‘‘mahārāja, mā evaṁ kari, mā manussamaṁsaṁ khādasī’’ti.",
  "atk-s0514a14:1565_2": "‘‘Kāḷahatthi kiṁ kathesi, nāhaṁ viramituṁ sakkomī’’ti.",
  "atk-s0514a14:1565_3": "‘‘Mahārāja, sace na viramissasi, attānañca raṭṭhañca nāsessasī’’ti.",
  "atk-s0514a14:1565_4": "‘‘Evaṁ nassantepi ahaṁ neva tato viramituṁ sakkomī’’ti.",
  "atk-s0514a14:1565_5": "Tato senāpati tassa saññāpanatthāya vatthuṁ āharitvā dasseti –",
  "atk-s0514a14:1565_6": "atītasmiñhi kāle mahāsamudde cha mahāmacchā ahesuṁ.",
  "atk-s0514a14:1565_7": "Tesu ānando timinando ajjhārohoti ime tayo macchā pañcayojanasatikā, timiṅgalo timirapiṅgalo mahātimirapiṅgaloti ime tayo macchā sahassayojanikā honti.",
  "atk-s0514a14:1565_8": "Te sabbepi pāsāṇasevālabhakkhā ahesuṁ.",
  "atk-s0514a14:1565_9": "Tesu ānando mahāsamuddassa ekapasse vasati.",
  "atk-s0514a14:1565_10": "Taṁ bahū macchā dassanāya upasaṅkamanti, ekadivasaṁ ‘‘sabbesaṁ dvipadacatuppadānaṁ sattānaṁ rājā paññāyati, amhākaṁ rājā natthi, mayampetaṁ rājānaṁ karissāmā’’ti cintetvā sabbe ekacchandā hutvā ānandaṁ rājānaṁ kariṁsu.",
  "atk-s0514a14:1565_11": "Te macchā tato paṭṭhāya tassa sāyaṁ pātova upaṭṭhānaṁ gacchanti.",
  "atk-s0514a14:1566_0": "Athekadivasaṁ ānando ekasmiṁ pabbate pāsāṇasevālaṁ khādanto ajānitvā ‘‘sevālo’’ti saññāya ekaṁ macchaṁ khādi.",
  "atk-s0514a14:1566_1": "Tassa taṁ maṁsaṁ khādantassa sakalasarīraṁ saṅkhobhesi.",
  "atk-s0514a14:1566_2": "So ‘‘kiṁ nu kho idaṁ ativiya madhura’’nti nīharitvā olokento macchamaṁsakhaṇḍaṁ disvā ‘‘ettakaṁ kālaṁ ajānitvā na khādāmī’’ti cintetvā ‘‘sāyaṁ pātopi macchānaṁ āgantvā gamanakāle ekaṁ dve macche khādissāmi, pākaṭaṁ katvā khādiyamāne ekopi maṁ na upasaṅkamissati, sabbe palāyissanti, paṭicchanno hutvā pacchā osakkitosakkitaṁ paharitvā khādissāmī’’ti tathā katvā khādi.",
  "atk-s0514a14:1566_3": "Macchā parikkhayaṁ gacchantā cintayiṁsu.",
  "atk-s0514a14:1566_4": "‘‘Kuto nu kho ñātīnaṁ bhayaṁ uppajjissatī’’ti.",
  "atk-s0514a14:1566_5": "Atheko paṇḍito maccho ‘‘mayhaṁ ānandassa kiriyā na ruccati, pariggaṇhissāmi na’’nti macchesu upaṭṭhānaṁ gatesu ānandassa kaṇṇapatte paṭicchanno aṭṭhāsi.",
  "atk-s0514a14:1566_6": "Ānando macche uyyojetvā sabbapacchato gacchantaṁ macchaṁ khādi.",
  "atk-s0514a14:1566_7": "So paṇḍitamaccho tassa kiriyaṁ disvā itaresaṁ ārocesi.",
  "atk-s0514a14:1566_8": "Te sabbepi bhītatasitā palāyiṁsu.",
  "atk-s0514a14:1567_0": "Ānando tato paṭṭhāya macchamaṁsagiddhena aññaṁ gocaraṁ na gaṇhi.",
  "atk-s0514a14:1567_1": "So jighacchāya pīḷito kilanto ‘‘kahaṁ nu kho ime gatā’’ti te macche pariyesanto ekaṁ pabbataṁ disvā ‘‘mama bhayena imaṁ pabbataṁ nissāya vasanti maññe, pabbataṁ parikkhipitvā upadhāressāmī’’ti naṅguṭṭhena ca sīsena ca ubho passe parikkhipitvā gaṇhi.",
  "atk-s0514a14:1567_2": "Tato ‘‘sace idha vasanti, palāyissantī’’ti pabbataṁ parikkhipantaṁ attano naṅguṭṭhaṁ disvā ‘‘ayaṁ maccho maṁ vañcetvā pabbataṁ nissāya vasatī’’ti kuddho paṇṇāsayojanamattaṁ sakanaṅguṭṭhakhaṇḍaṁ aññamacchasaññāya daḷhaṁ gahetvā murumurāyanto khādi, dukkhavedanā uppajji.",
  "atk-s0514a14:1567_3": "Lohitagandhena macchā sannipatitvā luñjitvā khādantā yāva sīsā āgamaṁsu.",
  "atk-s0514a14:1567_4": "Mahāsarīratāya parivattetuṁ asakkonto tattheva jīvitakkhayaṁ pāpuṇi, pabbatarāsi viya aṭṭhirāsi ahosi.",
  "atk-s0514a14:1567_5": "Ākāsacārino tāpasaparibbājakā manussānaṁ kathayiṁsu.",
  "atk-s0514a14:1567_6": "Sakalajambudīpe manussā jāniṁsu.",
  "atk-s0514a14:1567_7": "Taṁ vatthuṁ āharitvā dassento kāḷahatthi āha –",
  "atk-s0514a14:1568_0": "378.",
  "atk-s0514a14:1569_0": "‘‘Ānando sabbamacchānaṁ, khāditvā rasagiddhimā;",
  "atk-s0514a14:1570_0": "Parikkhīṇāya parisāya, attānaṁ khādiyā mato.",
  "atk-s0514a14:1571_0": "379.",
  "atk-s0514a14:1572_0": "‘‘Evaṁ pamatto rasagārave ratto, bālo yadī āyati nāvabujjhati;",
  "atk-s0514a14:1573_0": "Vidhamma putte caji ñātake ca, parivattiya attānaññeva khādati.",
  "atk-s0514a14:1574_0": "380.",
  "atk-s0514a14:1575_0": "‘‘Idaṁ te sutvāna vigetu chando, mā bhakkhayī rāja manussamaṁsaṁ;",
  "atk-s0514a14:1576_0": "Mā tvaṁ imaṁ kevalaṁ vārijova, dvipadādhipa suññamakāsi raṭṭha’’nti.",
  "atk-s0514a14:1577_0": "Tattha ānandoti, mahārāja, atītasmiṁ kāle mahāsamudde pañcasatayojaniko ānando nāma mahāmaccho sabbesaṁ macchānaṁ rājā mahāsamuddassa ekapasse ṭhito.",
  "atk-s0514a14:1577_1": "Khāditvāti sakajātikānaṁ macchānaṁ rasagiddhimā macche khāditvā.",
  "atk-s0514a14:1577_2": "Parikkhīṇāyāti macchaparisāya khayappattāya.",
  "atk-s0514a14:1577_3": "Attānanti aññaṁ gocaraṁ aggahetvā pabbataṁ parikkhipanto paṇṇāsayojanamattaṁ attano naṅguṭṭhakhaṇḍaṁ aññamacchasaññāya khāditvā mato maraṇappatto hutvā idāni mahāsamudde pabbatamatto aṭṭhirāsi ahosi.",
  "atk-s0514a14:1577_4": "Evaṁ pamattoti yathā mahāmaccho ānando, evampi tathā tvaṁ taṇhārasagiddhiko hutvā pamatto pamādabhāvappatto.",
  "atk-s0514a14:1578_0": "Rasagārave rattoti manussamaṁsassa rasagārave ratto atirattacitto hoti.",
  "atk-s0514a14:1578_1": "Bāloti yadi bālo duppañño āyatiṁ anāgate kāle uppajjanakadukkhaṁ nāvabujjhati na jānāti.",
  "atk-s0514a14:1578_2": "Vidhammāti vidhametvā vināsetvā .",
  "atk-s0514a14:1578_3": "Putteti puttadhītaro ca.",
  "atk-s0514a14:1578_4": "Ñātake cāti sesañātake ca sahāye ca, vidhamma putte ca cajitvā ñātake cāti attho.",
  "atk-s0514a14:1578_5": "Parivattiyāti aññaṁ āhāraṁ alabhitvā jighacchāya pīḷito sakalanagaraṁ parivattiya vicaritvā manussamaṁsaṁ alabhitvā attānaṁ khādanto ānando maccho viya attānaññeva khādati.",
  "atk-s0514a14:1579_0": "Idaṁ te sutvānāti, mahārāja, te tuyhaṁ mayā ānītaṁ idaṁ udāharaṇaṁ sutvā chando manussamaṁsakhādanacchando vigetu vigacchatu viramatu.",
  "atk-s0514a14:1579_1": "Mā bhakkhayīti rāja manussamaṁsaṁ mā bhakkhayi mā khādi.",
  "atk-s0514a14:1579_2": "Mā tvaṁ imaṁ kevalanti mahāsamuddaṁ suññaṁ karonto vārijo ānando maccho iva, bho dvipadādhipa, dvipadānaṁ manussānaṁ, issara mahārāja, tvaṁ kevalaṁ saccato imaṁ tava kāsiraṭṭhaṁ nagaraṁ suññaṁ mā akāsīti attho.",
  "atk-s0514a14:1580_0": "Taṁ sutvā rājā, ‘‘bho kāḷahatthi, na tvameva upamaṁ jānāsi, ahampi jānāmī’’ti manussamaṁsagiddhatāya porāṇakavatthuṁ āharitvā dassento āha –",
  "atk-s0514a14:1581_0": "381.",
  "atk-s0514a14:1582_0": "‘‘Sujāto nāma nāmena, oraso tassa atrajo;",
  "atk-s0514a14:1583_0": "Jambupesimaladdhāna, mato so tassa saṅkhaye.",
  "atk-s0514a14:1584_0": "382.",
  "atk-s0514a14:1585_0": "‘‘Evameva ahaṁ kāḷa, bhutvā bhakkhaṁ rasuttamaṁ;",
  "atk-s0514a14:1586_0": "Aladdhā mānusaṁ maṁsaṁ, maññe hissāmi jīvita’’nti.",
  "atk-s0514a14:1587_0": "Tattha sujāto nāmāti kāḷahatthi kuṭumbiko nāmena sujāto nāma, tassa atrajo putto oraso jambupesiṁ aladdhāna alabhitvāna.",
  "atk-s0514a14:1587_1": "Matoti yathā tassā jambupesiyā saṅkhaye so kuṭumbikaputto mato, evameva ahaṁ rasuttamaṁ aññarasānaṁ uttamaṁ manussānaṁ maṁsaṁ bhutvā bhuñjitvā aladdhā manussamaṁsaṁ jīvitaṁ hissāmīti maññe maññāmi.",
  "atk-s0514a14:1588_0": "Atīte kira bārāṇasiyaṁ sujāto nāma kuṭumbiko loṇambilasevanatthāya himavantato āgatāni pañca isisatāni attano uyyāne vasāpetvā upaṭṭhāsi.",
  "atk-s0514a14:1588_1": "Ghare cassa nibaddhaṁ pañcasatamattā bhikkhā ahosi.",
  "atk-s0514a14:1588_2": "Te pana tāpasā kadāci janapadepi bhikkhāya caranti, kadāci mahājambupesiṁ āharitvā khādanti.",
  "atk-s0514a14:1588_3": "Tesaṁ jambupesiṁ āharitvā khādanakāle sujāto cintesi –",
  "atk-s0514a14:1588_4": "‘‘ajja bhaddantānaṁ tayo cattāro divasā anāgacchantānaṁ, kahaṁ nu kho gatā’’ti.",
  "atk-s0514a14:1588_5": "So attano puttakaṁ aṅguliyaṁ gāhāpetvā tesaṁ bhattakiccakāle tattha agamāsi.",
  "atk-s0514a14:1588_6": "Tasmiṁ samaye mahallakānaṁ mukhavikkhālanakāle udakaṁ datvā sabbanavako jambupesiṁ khādati.",
  "atk-s0514a14:1588_7": "Sujāto tāpase vanditvā nisinno –",
  "atk-s0514a14:1588_8": "‘‘kiṁ, bhante, khādathā’’ti pucchi.",
  "atk-s0514a14:1588_9": "‘‘Mahājambupesiṁ, āvuso’’ti.",
  "atk-s0514a14:1588_10": "Taṁ sutvā kumāro pipāsaṁ uppādesi.",
  "atk-s0514a14:1588_11": "Athassa gaṇajeṭṭhako tāpaso thokaṁ dāpesi.",
  "atk-s0514a14:1588_12": "So taṁ khāditvā madhurarase bajjhitvā –",
  "atk-s0514a14:1588_13": "‘‘jambupesiṁ me dethā’’ti punappunaṁ yāci.",
  "atk-s0514a14:1588_14": "Kuṭumbiko dhammaṁ suṇanto, ‘‘puttaka, mā viravi, gehaṁ gantvā khādissasī’’ti taṁ vañcetvā ‘‘imaṁ nissāya bhadantā ukkaṇṭheyyu’’nti taṁ samassāsento isigaṇaṁ anāpucchitvā gehaṁ gato.",
  "atk-s0514a14:1588_15": "Gatakālato paṭṭhāya cassa putto ‘‘jambupesiṁ me dethā’’ti paridevi.",
  "atk-s0514a14:1588_16": "Sujāto ‘‘isayopi ācikkhissāmī’’ti uyyānaṁ gato.",
  "atk-s0514a14:1588_17": "Te isayopi ‘‘idha ciraṁ vasimhā’’ti himavantameva gatā.",
  "atk-s0514a14:1588_18": "Ārāme isayo apassanto tassa jambuambapanasamocādīnaṁ pesiyo madhusakkharacuṇṇasaṁyuttā adāsi.",
  "atk-s0514a14:1588_19": "Tā tassa jivhagge ṭhapitamattā halāhalavisasadisā honti.",
  "atk-s0514a14:1588_20": "So sattāhaṁ nirāhāro hutvā jīvitakkhayaṁ pāpuṇi.",
  "atk-s0514a14:1588_21": "Rājā idaṁ kāraṇaṁ āharitvā dassento evamāha.",
  "atk-s0514a14:1589_0": "Tato kāḷahatthi ‘‘ayaṁ rājā ativiya rasagiddho, aparānipissa udāharaṇāni āharissāmī’’ti cintetvā, ‘‘mahārāja, viramāhī’’ti āha.",
  "atk-s0514a14:1589_1": "‘‘Ahaṁ viramituṁ na sakkomī’’ti.",
  "atk-s0514a14:1589_2": "Deva, sace na viramissasi, tuvaṁ ñātimaṇḍalato ceva rajjasirito ca parihāyissasi.",
  "atk-s0514a14:1589_3": "Atītasmiñhi, mahārāja, idheva bārāṇasiyaṁ pañcasīlarakkhakaṁ sotthiyakulaṁ ahosi .",
  "atk-s0514a14:1589_4": "Tassa kulassa ekaputtako ahosi.",
  "atk-s0514a14:1589_5": "So mātāpitūnaṁ piyo manāpo ahosi paṇḍito byatto tiṇṇaṁ vedānaṁ pāragū.",
  "atk-s0514a14:1589_6": "So samavayehi taruṇehi saddhiṁ gaṇabandhanena vicari.",
  "atk-s0514a14:1589_7": "Sesā gaṇabandhā macchamaṁsādīni khādantā suraṁ pivanti.",
  "atk-s0514a14:1589_8": "Māṇavo maṁsādīni na khādati, suraṁ na pivati.",
  "atk-s0514a14:1589_9": "Te mantayiṁsu –",
  "atk-s0514a14:1589_10": "‘‘ayaṁ surāya apivanato amhākaṁ mūlaṁ na deti, upāyena naṁ suraṁ pāyessāmā’’ti.",
  "atk-s0514a14:1589_11": "Te sannipatitvā, ‘‘samma, chaṇakīḷaṁ kīḷissāmā’’ti āhaṁsu.",
  "atk-s0514a14:1589_12": "‘‘Samma, tumhe suraṁ pivatha, ahaṁ suraṁ na pivāmi, tumheva gacchathā’’ti.",
  "atk-s0514a14:1589_13": "‘‘Samma, tava pivanatthāya khīraṁ gaṇhāpessāmā’’ti.",
  "atk-s0514a14:1589_14": "So ‘‘sādhū’’ti sampaṭicchi.",
  "atk-s0514a14:1589_15": "Dhuttā uyyānaṁ gantvā paduminipattesu tikhiṇasuraṁ bandhāpetvā ṭhapayiṁsu.",
  "atk-s0514a14:1589_16": "Atha nesaṁ pānakāle māṇavassa khīraṁ upanayiṁsu.",
  "atk-s0514a14:1589_17": "Atha eko dhutto ‘‘pokkharamadhuṁ, bho, āharā’’ti āharāpetvā paduminipattapuṭaṁ heṭṭhā chiddaṁ katvā aṅgulīhi mukhe ṭhapetvā ākaḍḍhi.",
  "atk-s0514a14:1589_18": "Evaṁ itarepi āharāpetvā piviṁsu.",
  "atk-s0514a14:1589_19": "Māṇavo ‘‘kiṁ nāmeta’’nti pucchi.",
  "atk-s0514a14:1589_20": "‘‘Pokkharamadhunāmā’’ti.",
  "atk-s0514a14:1589_21": "‘‘Ahampi thokaṁ labhissāmi, detha bhonto’’ti.",
  "atk-s0514a14:1589_22": "Tassapi dāpayiṁsu.",
  "atk-s0514a14:1589_23": "So pokkharamadhusaññāya suraṁ pivi.",
  "atk-s0514a14:1589_24": "Athassa aṅgārapakkamaṁsaṁ adaṁsu, tampi khādi.",
  "atk-s0514a14:1590_0": "Evamassa punappunaṁ pivantassa mattakāle ‘‘na etaṁ pokkharamadhu, surā esā’’ti vadiṁsu.",
  "atk-s0514a14:1590_1": "So ‘‘ettakaṁ kālaṁ evaṁ madhurarasaṁ na jāniṁ, āharatha, bho, sura’’nti āha.",
  "atk-s0514a14:1590_2": "Te āharitvā punapi adaṁsu.",
  "atk-s0514a14:1590_3": "Pipāsā mahatī ahosi.",
  "atk-s0514a14:1590_4": "Athassa punapi yācantassa ‘‘khīṇā’’ti vadiṁsu.",
  "atk-s0514a14:1590_5": "So ‘‘handa taṁ, bho, āharāpethā’’ti aṅgulimuddikaṁ adāsi, so sakaladivasaṁ tehi saddhiṁ pivitvā matto rattakkho kampanto vilapanto gehaṁ gantvā nipajji.",
  "atk-s0514a14:1590_6": "Athassa pitā surāya pivitabhāvaṁ ñatvā vigate matte, ‘‘tāta, ayuttaṁ te kataṁ sottiyakule jātena suraṁ pivantena, mā puna evaṁ akāsī’’ti āha.",
  "atk-s0514a14:1590_7": "‘‘Tāta, ko mayhaṁ doso’’ti.",
  "atk-s0514a14:1590_8": "‘‘Surāya pivitabhāvo’’ti.",
  "atk-s0514a14:1590_9": "‘‘Tāta, kiṁ kathesi, mayā evarūpaṁ madhurarasaṁ ettakaṁ kālaṁ aladdhapubba’’nti.",
  "atk-s0514a14:1590_10": "Brāhmaṇo punappunaṁ yāci.",
  "atk-s0514a14:1590_11": "Sopi ‘‘na sakkomi viramitu’’nti āha.",
  "atk-s0514a14:1590_12": "Atha brāhmaṇo ‘‘evaṁ sante amhākaṁ kulavaṁso ca ucchijjissati, dhanañca vinassissatī’’ti cintetvā gāthamāha –",
  "atk-s0514a14:1591_0": "383.",
  "atk-s0514a14:1592_0": "‘‘Māṇava abhirūposi, kule jātosi sotthiye;",
  "atk-s0514a14:1593_0": "Na tvaṁ arahasi tāta, abhakkhaṁ bhakkhayetave’’ti.",
  "atk-s0514a14:1594_0": "Tattha , māṇavāti, māṇava, tvaṁ abhirūpo asi, sotthiye kule jātopi asi.",
  "atk-s0514a14:1594_1": "Abhakkhaṁ bhakkhayetaveti, tāta, tvaṁ abhakkhitabbayuttakaṁ bhakkhayituṁ na arahasi.",
  "atk-s0514a14:1595_0": "Evañca pana vatvā, ‘‘tāta, virama, sace na viramasi, ahaṁ taṁ ito gehā nikkhāmessāmi, tava raṭṭhā pabbājanīyakammaṁ karissāmī’’ti āha.",
  "atk-s0514a14:1595_1": "Māṇavo ‘‘evaṁ santepi ahaṁ suraṁ jahituṁ na sakkomī’’ti vatvā gāthādvayamāha –",
  "atk-s0514a14:1596_0": "384.",
  "atk-s0514a14:1597_0": "‘‘Rasānaṁ aññataraṁ etaṁ, kasmā maṁ tvaṁ nivāraye;",
  "atk-s0514a14:1598_0": "Sohaṁ tattha gamissāmi, yattha lacchāmi edisaṁ.",
  "atk-s0514a14:1599_0": "385.",
  "atk-s0514a14:1600_0": "‘‘Sovāhaṁ nippatissāmi, nate vacchāmi santike;",
  "atk-s0514a14:1601_0": "Yassa me dassanena tvaṁ, nābhinandasi brāhmaṇā’’ti.",
  "atk-s0514a14:1602_0": "Tattha rasānanti loṇambilatittakakaṭukakhārikamadhurakasāvasaṅkhātānaṁ sattannaṁ rasānaṁ aññataraṁ uttamarasametaṁ majjaṁ nāma.",
  "atk-s0514a14:1602_1": "Sovāhanti so ahaṁ eva.",
  "atk-s0514a14:1602_2": "Nippatissāmīti nikkhamissāmi.",
  "atk-s0514a14:1603_0": "Evañca pana vatvā ‘‘nāhaṁ surāpānā viramissāmi, yaṁ te ruccati, taṁ karohī’’ti āha.",
  "atk-s0514a14:1603_1": "Atha brāhmaṇo ‘‘tayi amhe pariccajante mayampi taṁ pariccajissāmā’’ti vatvā gāthamāha –",
  "atk-s0514a14:1604_0": "386.",
  "atk-s0514a14:1605_0": "‘‘Addhā aññepi dāyāde, putte lacchāma māṇava;",
  "atk-s0514a14:1606_0": "Tvañca jamma vinassasu, yattha pattaṁ na taṁ suṇe’’ti.",
  "atk-s0514a14:1607_0": "Tattha yattha pattanti yattha gataṁ taṁ ‘‘asukaṭṭhāne nāma vasatī’’ti na suṇoma, tattha gacchāhīti attho.",
  "atk-s0514a14:1608_0": "Atha naṁ vinicchayaṁ netvā aputtabhāvaṁ katvā nīharāpesi.",
  "atk-s0514a14:1608_1": "So aparabhāge nippaccayo kapaṇo jiṇṇapilotikaṁ nivāsetvā kapālahattho piṇḍāya caranto aññataraṁ kuṭṭaṁ nissāya kālamakāsi.",
  "atk-s0514a14:1608_2": "Idaṁ kāraṇaṁ āharitvā kāḷahatthi rañño dassetvā, ‘‘mahārāja, sace tvaṁ amhākaṁ vacanaṁ na karissasi, pabbājanīyakammaṁ te karissantī’’ti vatvā gāthamāha –",
  "atk-s0514a14:1609_0": "387.",
  "atk-s0514a14:1610_0": "‘‘Evameva tuvaṁ rāja, dvipadinda suṇohi me;",
  "atk-s0514a14:1611_0": "Pabbājessanti taṁ raṭṭhā, soṇḍaṁ māṇavakaṁ yathā’’ti.",
  "atk-s0514a14:1612_0": "Tattha dvipadindāti dvipadānaṁ inda, bho mahārāja, me mama vacanaṁ suṇohi tuvaṁ, evameva soṇḍaṁ māṇavakaṁ yathā taṁ bhavantaṁ raṭṭhato pabbājessanti.",
  "atk-s0514a14:1613_0": "Evaṁ kāḷahatthinā upamāya āhaṭāyapi rājā tato viramituṁ asakkonto aparampi udāharaṇaṁ dassetuṁ āha –",
  "atk-s0514a14:1614_0": "388.",
  "atk-s0514a14:1615_0": "‘‘Sujāto nāma nāmena, bhāvitattāna sāvako;",
  "atk-s0514a14:1616_0": "Accharaṁ kāmayantova, na so bhuñji na so pivi.",
  "atk-s0514a14:1617_0": "389.",
  "atk-s0514a14:1618_0": "‘‘Kusaggenudakamādāya, samudde udakaṁ mine;",
  "atk-s0514a14:1619_0": "Evaṁ mānusakā kāmā, dibbakāmāna santike.",
  "atk-s0514a14:1620_0": "390.",
  "atk-s0514a14:1621_0": "‘‘Evameva ahaṁ kāḷa, bhutvā bhakkhaṁ rasuttamaṁ;",
  "atk-s0514a14:1622_0": "Aladdhā mānusaṁ maṁsaṁ, maññe hissāmi jīvita’’nti.",
  "atk-s0514a14:1623_0": "Vatthu heṭṭhā vuttasadisameva.",
  "atk-s0514a14:1624_0": "Tattha bhāvitattānāti bhāvitacittānaṁ tesaṁ pañcannaṁ isisatānaṁ.",
  "atk-s0514a14:1624_1": "Accharaṁ kāmayantovāti so kira tesaṁ isīnaṁ mahājambupesiyā khādanakāle anāgamanaṁ viditvā ‘‘kiṁ nu kho kāraṇā na āgacchanti, sace katthaci gatā, jānissāmi, no ce, atha nesaṁ santike dhammaṁ suṇissāmī’’ti uyyānaṁ gantvā isigaṇe vanditvā gaṇajeṭṭhakassa santike dhammaṁ suṇanto nisinnova sūriye atthaṅgate uyyojiyamānopi ‘‘ajja idheva vasissāmī’’ti vatvā isigaṇaṁ vanditvā paṇṇasālaṁ pavisitvā nipajji.",
  "atk-s0514a14:1624_2": "Rattibhāge sakko devarājā devaccharāsaṅghaparivuto saddhiṁ attano paricārikāhi isigaṇaṁ vandituṁ āgato, sakalārāmo ekobhāso ahosi.",
  "atk-s0514a14:1624_3": "Sujāto ‘‘kiṁ nu kho eta’’nti uṭṭhāya paṇṇasālachiddena olokento sakkaṁ isigaṇaṁ vandituṁ āgataṁ devaccharāparivutaṁ disvā accharānaṁ saha dassanena rāgaratto ahosi.",
  "atk-s0514a14:1624_4": "Sakko nisīditvā dhammakathaṁ sutvā sakaṭṭhānameva gato.",
  "atk-s0514a14:1624_5": "Kuṭumbikopi punadivase isigaṇaṁ vanditvā pucchi –",
  "atk-s0514a14:1624_6": "‘‘bhante, ko nāmesa rattibhāge tumhākaṁ vandanatthāya āgato’’ti?",
  "atk-s0514a14:1624_7": "‘‘Sakko, āvuso’’ti.",
  "atk-s0514a14:1624_8": "‘‘Taṁ parivāretvā nisinnā kā nāmetā’’ti?",
  "atk-s0514a14:1624_9": "‘‘Devaccharā nāmetā’’ti.",
  "atk-s0514a14:1624_10": "So isigaṇaṁ vanditvā gehaṁ gantvā gatakālato paṭṭhāya ‘‘accharaṁ me detha, accharaṁ me dethā’’ti vilapi.",
  "atk-s0514a14:1624_11": "Ñātakā parivāretvā ‘‘bhūtāviṭṭho nu kho’’ti accharaṁ pahariṁsu.",
  "atk-s0514a14:1624_12": "So ‘‘nāhaṁ etaṁ accharaṁ kathemi, devaccharaṁ kathemī’’ti vatvā ‘‘ayaṁ accharā’’ti alaṅkaritvā ānītaṁ bhariyampi gaṇikampi olokento ‘‘nāyaṁ accharā, yakkhinī esā, devaccharaṁ me dethā’’ti vilapanto nirāhāro hutvā tattheva jīvitakkhayaṁ pāpuṇi.",
  "atk-s0514a14:1624_13": "Tena vuttaṁ –",
  "atk-s0514a14:1625_0": "‘‘Accharaṁ kāmayantova, na so bhuñji na so pivī’’ti.",
  "atk-s0514a14:1626_0": "Kusaggenudakamādāya, samudde udakaṁ mineti, samma kāḷahatthi, yo kusaggeneva udakaṁ gahetvā ‘‘ettakaṁ siyā mahāsamudde udaka’’nti tena saddhiṁ upamāya mineyya, so kevalaṁ mineyyeva, kusagge pana udakaṁ atiparittakameva.",
  "atk-s0514a14:1626_1": "Yathā taṁ, evaṁ mānusakā kāmā dibbakāmānaṁ santike, tasmā so sujāto aññaṁ itthiṁ na olokesi, accharameva patthento mato.",
  "atk-s0514a14:1626_2": "Evamevāti yathā so dibbakāmaṁ alabhanto jīvitaṁ jahi, evaṁ ahampi uttamarasaṁ manussamaṁsaṁ alabhanto jīvitaṁ jahissāmīti vadati.",
  "atk-s0514a14:1627_0": "Taṁ sutvā kāḷahatthi ‘‘ayaṁ rājā ativiya rasagiddho, saññāpessāmi na’’nti sakajātikānaṁ maṁsaṁ khāditvā ākāsacarā suvaṇṇahaṁsāpi tāva vinaṭṭhāti dassetuṁ gāthādvayamāha –",
  "atk-s0514a14:1628_0": "391.",
  "atk-s0514a14:1629_0": "‘‘Yathāpi te dhataraṭṭhā, haṁsā vehāyasaṅgamā;",
  "atk-s0514a14:1630_0": "Abhuttaparibhogena, sabbe abbhatthataṁ gatā.",
  "atk-s0514a14:1631_0": "392.",
  "atk-s0514a14:1632_0": "‘‘Evameva tuvaṁ rāja, dvipadinda suṇohi me;",
  "atk-s0514a14:1633_0": "Abhakkhaṁ rāja bhakkhesi, tasmā pabbājayanti ta’’nti.",
  "atk-s0514a14:1634_0": "Tattha abhuttaparibhogenāti attano samānajātikānaṁ paribhogena.",
  "atk-s0514a14:1634_1": "Abbhatthataṁ gatāti sabbe maraṇameva pattā.",
  "atk-s0514a14:1634_2": "Atīte kira cittakūṭe suvaṇṇaguhāyaṁ navuti haṁsasahassāni vasanti.",
  "atk-s0514a14:1634_3": "Te vassike cattāro māse na nikkhamanti, sace nikkhameyyuṁ, udakapuṇṇehi pattehi uppatituṁ asakkontā mahāsamuddeyeva pateyyuṁ, tasmā na ca nikkhamanti.",
  "atk-s0514a14:1634_4": "Upakaṭṭhe pana vassakāle jātassarato sayaṁjātasāliyo āharitvā guhaṁ pūretvā sāliṁ khādantā vasanti.",
  "atk-s0514a14:1634_5": "Tesaṁ pana guhaṁ paviṭṭhakāle guhadvāre eko rathacakkappamāṇo uṇṇanābhi nāma makkaṭako ekekasmiṁ māse ekekaṁ jālaṁ vinandhati.",
  "atk-s0514a14:1634_6": "Tassa ekekaṁ suttaṁ gorajjuppamāṇaṁ hoti.",
  "atk-s0514a14:1634_7": "Haṁsā ‘‘taṁ jālaṁ bhindissatī’’ti ekassa taruṇahaṁsassa dve koṭṭhāse denti.",
  "atk-s0514a14:1634_8": "So vigate deve purato gantvā taṁ jālaṁ bhindati.",
  "atk-s0514a14:1634_9": "Tena maggena sesā gacchanti.",
  "atk-s0514a14:1634_10": "Athekasmiṁ kāle pañca māse vasso vuṭṭho ahosi.",
  "atk-s0514a14:1634_11": "Haṁsā khīṇagocarā ‘‘kiṁ nu kho kattabba’’nti mantetvā ‘‘mayaṁ jīvantā aṇḍāni labhissāmā’’ti paṭhamaṁ aṇḍāni khādiṁsu, tato potake, tato jiṇṇahaṁse.",
  "atk-s0514a14:1634_12": "Pañcamāsaccayena vassaṁ apagataṁ.",
  "atk-s0514a14:1634_13": "Makkaṭako pañca jālāni vinandhi.",
  "atk-s0514a14:1634_14": "Haṁsā sakajātikānaṁ maṁsaṁ khāditvā appathāmā jātā.",
  "atk-s0514a14:1634_15": "Dviguṇakoṭṭhāsalābhī haṁsataruṇo jāle paharitvā cattāri bhindi, pañcamaṁ chindituṁ nāsakkhi, tattheva laggi.",
  "atk-s0514a14:1634_16": "Athassa sīsaṁ vijjhitvā makkaṭako lohitaṁ pivi.",
  "atk-s0514a14:1634_17": "Aññopi āgantvā jālaṁ pahari, sopi tattheva laggīti evaṁ sabbesaṁ makkaṭako lohitaṁ pivi.",
  "atk-s0514a14:1634_18": "Tadā dhataraṭṭhakulaṁ ucchinnanti vadanti.",
  "atk-s0514a14:1634_19": "Tena vuttaṁ ‘‘sabbe abbhatthataṁgatā’’ti.",
  "atk-s0514a14:1635_0": "Evameva tuvanti yathā ete haṁsā abhakkhaṁ sakajātikamaṁsaṁ khādiṁsu, tathā tvampi khādasi, sakalanagaraṁ bhayappattaṁ, virama, mahārājāti.",
  "atk-s0514a14:1635_1": "Tasmā pabbājayanti tanti yasmā abhakkhaṁ sakajātikamaṁsaṁ bhakkhesi, tasmā ime nagaravāsino taṁ raṭṭhā pabbājayanti.",
  "atk-s0514a14:1636_0": "Rājā aññampi upamaṁ vattukāmo ahosi.",
  "atk-s0514a14:1636_1": "Nāgarā pana uṭṭhāya, ‘‘sāmi senāpati, kiṁ karosi, kiṁ manussamaṁsakhādakaṁ coraṁ gahetvā vicarasi, sace na viramissati, raṭṭhato naṁ pabbājehī’’ti vatvā nāssa kathetuṁ adaṁsu.",
  "atk-s0514a14:1636_2": "Rājā bahūnaṁ kathaṁ sutvā bhīto puna vattuṁ nāsakkhi.",
  "atk-s0514a14:1636_3": "Punapi naṁ senāpati ‘‘kiṁ mahārāja viramituṁ sakkhissasi, udāhu na sakkhissasī’’ti vatvā ‘‘na sakkomī’’ti vutte sabbaṁ orodhagaṇañca puttadhītaro ca sabbālaṅkārapaṭimaṇḍite passe ṭhapetvā, ‘‘mahārāja, ime ñātimaṇḍale ceva amaccagaṇañca rajjasiriñca olokehi, mā vinassi, virama manussamaṁsato’’ti āha.",
  "atk-s0514a14:1636_4": "Rājā ‘‘na mayhaṁ ete manussamaṁsato piyatarā’’ti vatvā ‘‘tena hi, mahārāja, imamhā nagarā ca raṭṭhā ca nikkhamathā’’ti vutte, ‘‘kāḷahatthi, na me rajjenattho, nagarā nikkhamāmi, ekaṁ pana me khaggañca rasakañca bhājanañca dehī’’ti āha.",
  "atk-s0514a14:1636_5": "Athassa khaggañca maṁsapacanabhājanañca pacchiñca ukkhipāpetvā rasakañca datvā raṭṭhā pabbājanīyakammaṁ kariṁsu.",
  "atk-s0514a14:1637_0": "So khaggañca rasakañca ādāya nagarā nikkhamitvā araññaṁ pavisitvā ekasmiṁ nigrodhamūle vasanaṭṭhānaṁ katvā tattha vasanto aṭavimagge ṭhatvā manusse māretvā āharitvā rasakassa deti.",
  "atk-s0514a14:1637_1": "Sopissa maṁsaṁ pacitvā upanāmeti.",
  "atk-s0514a14:1637_2": "Evaṁ ubhopi jīvanti.",
  "atk-s0514a14:1637_3": "Manussagahaṇakāle ‘‘ahaṁ are manussacoro porisādo’’ti vatvā tasmiṁ pakkhante koci sakabhāvena saṇṭhātuṁ na sakkoti, sabbe bhūmiyaṁ patanti.",
  "atk-s0514a14:1637_4": "Tesu yaṁ icchati, taṁ uddhaṁpādaṁ adhosīsaṁ katvā āharitvā rasakassa deti.",
  "atk-s0514a14:1637_5": "So ekadivasaṁ araññe kañci manussaṁ alabhitvā āgato rasakena ‘‘kiṁ devā’’ti vutte ‘‘uddhane ukkhaliṁ āropehī’’ti āha.",
  "atk-s0514a14:1637_6": "‘‘Maṁsaṁ kahaṁ, devā’’ti?",
  "atk-s0514a14:1637_7": "‘‘Labhissāmahaṁ maṁsa’’nti.",
  "atk-s0514a14:1637_8": "So ‘‘natthi me dāni jīvita’’nti kampamāno uddhane aggiṁ katvā ukkhaliṁ āropesi.",
  "atk-s0514a14:1637_9": "Atha naṁ porisādo asinā māretvā maṁsaṁ pacitvā khādi.",
  "atk-s0514a14:1637_10": "Tato paṭṭhāya ekakova jāto sayameva pacitvā khādati.",
  "atk-s0514a14:1637_11": "‘‘Porisādo magge maggapaṭipanne hanatī’’ti sakalajambudīpe pākaṭo ahosi.",
  "atk-s0514a14:1638_0": "Tadā eko sampannavibhavo brāhmaṇo pañcahi sakaṭasatehi vohāraṁ karonto pubbantato aparantaṁ sañcarati.",
  "atk-s0514a14:1638_1": "So cintesi –",
  "atk-s0514a14:1638_2": "‘‘porisādo nāma kira coro antarāmagge manusse māresi, dhanaṁ datvā taṁ aṭaviṁ atikkamissāmī’’ti.",
  "atk-s0514a14:1638_3": "So aṭavimukhavāsīnaṁ manussānaṁ ‘‘tumhe maṁ aṭavito atikkāmethā’’ti sahassaṁ datvā tehi saddhiṁ maggaṁ paṭipajji.",
  "atk-s0514a14:1638_4": "Gacchanto ca brāhmaṇo sabbasatthaṁ purato katvā sayaṁ nhātānulitto sabbālaṅkārapaṭimaṇḍito setagoṇayutte sukhayānake nisinno tehi aṭavivāsikapurisehi parivuto sabbapacchato agamāsi.",
  "atk-s0514a14:1638_5": "Tasmiṁ khaṇe porisādo rukkhaṁ āruyha purise upadhārento sesamanussesu ‘‘kiṁ imesu mayā khāditabbaṁ atthī’’ti vigatacchando hutvā brāhmaṇaṁ diṭṭhakālato paṭṭhāya taṁ khāditukāmatāya paggharitakheḷo ahosi.",
  "atk-s0514a14:1638_6": "So tasmiṁ attano santikaṁ āgate rukkhato oruyha ‘‘ahaṁ are porisādo’’ti nāmaṁ tikkhattuṁ sāvetvā khaggaṁ parivattento vālukāya tesaṁ akkhīni pūrento viya pakkhandi.",
  "atk-s0514a14:1638_7": "Ekopi ṭhātuṁ samattho nāma natthi, sabbe bhūmiyaṁ urena nipajjiṁsu.",
  "atk-s0514a14:1638_8": "So sukhayānake nisinnaṁ brāhmaṇaṁ pāde gahetvā piṭṭhiyaṁ adhosīsakaṁ olambetvā sīsaṁ gopphakehi paharanto ukkhipitvā pāyāsi.",
  "atk-s0514a14:1639_0": "Tadā te purisā uṭṭhāya, ‘‘bho, purisā mayaṁ brāhmaṇassa hatthato kahāpaṇasahassaṁ gaṇhimhā, ko nāma amhākaṁ purisakāro, sakkontā vā asakkontā vā thokaṁ anubandhāmā’’ti vatvā anubandhiṁsu.",
  "atk-s0514a14:1639_1": "Porisādopi nivattitvā olokento kañci aditvā saṇikaṁ pāyāsi.",
  "atk-s0514a14:1639_2": "Tasmiṁ khaṇe thāmasampanno eko sūrapuriso vegena taṁ pāpuṇi.",
  "atk-s0514a14:1639_3": "So taṁ disvā ekaṁ vatiṁ laṅghanto khadirakhāṇukaṁ akkami, khāṇuko piṭṭhipādena nikkhami.",
  "atk-s0514a14:1639_4": "Lohitena paggharantena laṅghamāno yāti.",
  "atk-s0514a14:1639_5": "Atha naṁ so disvā, ‘‘bho, mayā esa viddho, kevalaṁ tumhe pacchato etha, gaṇhissāmi na’’nti āha.",
  "atk-s0514a14:1639_6": "Te dubbalabhāvaṁ ñatvā taṁ anubandhiṁsu.",
  "atk-s0514a14:1639_7": "So tehi anubaddhabhāvaṁ ñatvā brāhmaṇaṁ vissajjetvā attānaṁ sotthimakāsi.",
  "atk-s0514a14:1639_8": "Atha aṭavivāsikapurisā brāhmaṇassa laddhakālato paṭṭhāya ‘‘kiṁ amhākaṁ corenā’’ti tato nivattiṁsu.",
  "atk-s0514a14:1640_0": "Porisādopi attano nigrodhamūlaṁ gantvā pārohantaraṁ pavisitvā nipanno, ‘‘ayye rukkhadevate, sace me sattāhabbhantareyeva vaṇaṁ phāsukaṁ kātuṁ sakkhissasi, sakalajambudīpe ekasatakhattiyānaṁ galalohitena tava khandhaṁ dhovitvā antehi parikkhipitvā pañcamadhuramaṁsena balikammaṁ karissāmī’’ti āyācanaṁ kari.",
  "atk-s0514a14:1640_1": "Tassa annapānamaṁsaṁ alabhantassa sarīraṁ sussitvā antosattāheyeva vaṇo phāsuko ahosi.",
  "atk-s0514a14:1640_2": "So devatānubhāvena tassa phāsukabhāvaṁ sallakkhesi.",
  "atk-s0514a14:1640_3": "So katipāhaṁ manussamaṁsaṁ khāditvā balaṁ gahetvā cintesi –",
  "atk-s0514a14:1640_4": "‘‘bahupakārā me devatā, āyācanā assā muccissāmī’’ti.",
  "atk-s0514a14:1640_5": "So khaggaṁ ādāya rukkhamūlato nikkhamitvā ‘‘rājāno ānessāmī’’ti pāyāsi.",
  "atk-s0514a14:1640_6": "Atha naṁ purimabhave yakkhakāle ekato manussamaṁsakhādako sahāyakayakkho anuvicarantaṁ disvā ‘‘ayaṁ mama atītabhave sahāyo’’ti ñatvā, ‘‘samma, maṁ sañjānāsī’’ti pucchi.",
  "atk-s0514a14:1640_7": "‘‘Na sañjānāmī’’ti.",
  "atk-s0514a14:1640_8": "Athassa purimabhave katakāraṇaṁ kathesi.",
  "atk-s0514a14:1640_9": "So taṁ sañjānitvā paṭisanthāramakāsi.",
  "atk-s0514a14:1640_10": "‘‘Kahaṁ nibbattosī’’ti puṭṭho nibbattaṭṭhānañca raṭṭhā pabbājitakāraṇañca idāni vasanaṭṭhānañca khāṇunā viddhakāraṇañca devatāya āyācanāmocanatthaṁ gamanakāraṇañca sabbaṁ ārocetvā ‘‘tayāpi mametaṁ kiccaṁ nittharitabbaṁ, ubhopi gacchāma, sammā’’ti āha.",
  "atk-s0514a14:1640_11": "‘‘Samma na gaccheyyāhaṁ, ekaṁ pana me kammaṁ atthi, ahaṁ kho pana anagghaṁ padalakkhaṇaṁ nāma ekaṁ mantaṁ jānāmi, so balañca javañca saddañca karoti, taṁ mantaṁ gaṇhāhī’’ti.",
  "atk-s0514a14:1640_12": "So ‘‘sādhū’’ti sampaṭicchi.",
  "atk-s0514a14:1640_13": "Yakkhopissa taṁ datvā pakkāmi.",
  "atk-s0514a14:1641_0": "Porisādo mantaṁ uggahetvā tato paṭṭhāya vātajavo atisūro ahosi.",
  "atk-s0514a14:1641_1": "So sattāhabbhantareyeva ekasatarājāno uyyānādīni gacchante disvā vātavegena pakkhanditvā ‘‘ahaṁ are manussacoro porisādo’’ti nāmaṁ sāvetvā vagganto nadanto bhayappatte katvā pāde gahetvā adhosīsake katvā paṇhiyā sīsaṁ paharanto vātavegena netvā hatthatalesu chiddāni katvā rajjuyā āvunitvā nigrodharukkhe olambesi aggapādaṅgulīhi bhūmiyaṁ phusamānāhi.",
  "atk-s0514a14:1641_2": "Te sabbe rājāno vāte paharante milātakuraṇḍakadāmāni viya parivattantā olambiṁsu.",
  "atk-s0514a14:1641_3": "‘‘Sutasomo pana me piṭṭhiācariyo hoti, sace gaṇhissāmi, sakalajambudīpo tuccho bhavissatī’’ti taṁ na nesi.",
  "atk-s0514a14:1641_4": "So ‘‘balikammaṁ karissāmī’’ti aggiṁ katvā sūle tacchanto nisīdi.",
  "atk-s0514a14:1641_5": "Rukkhadevatā taṁ kiriyaṁ disvā ‘‘mayhaṁ kiresa balikammaṁ karoti, vaṇampissa mayā kiñci phāsukaṁ kataṁ natthi, idāni imesaṁ mahāvināsaṁ karissati, kiṁ nu kho kattabba’’nti cintetvā ‘‘ahaṁ etaṁ vāretuṁ na sakkhissāmī’’ti cātumahārājikānaṁ santikaṁ gantvā tamatthaṁ kathetvā ‘‘nivāretha na’’nti āha.",
  "atk-s0514a14:1641_6": "Tehipi ‘‘na mayaṁ porisādassa kammaṁ nivāretuṁ sakkhissāmā’’ti vutte ‘‘ko sakkhissatī’’ti pucchitvā ‘‘sakko, devarājā’’ti sutvā sakkaṁ upasaṅkamitvā tamatthaṁ kathetvā ‘‘nivāretha na’’nti āha.",
  "atk-s0514a14:1641_7": "Sopi ‘‘nāhaṁ sakkomi nivāretuṁ, samatthaṁ pana ācikkhissāmī’’ti vatvā ‘‘konāmo’’ti vutte ‘‘sadevake loke añño natthi, kururaṭṭhe pana indapatthanagare korabyarājaputto sutasomo nāma taṁ nibbisevanaṁ katvā damessati, rājūnañca jīvitaṁ dassati, tañca manussamaṁsā oramāpessati, sakalajambudīpe amataṁ viya dhammaṁ abhisiñcissati, sacepi rājūnaṁ jīvitaṁ dātukāmo, ‘sutasomaṁ ānetvā balikammaṁ kātuṁ vaṭṭatī’ti vadehī’’ti āha.",
  "atk-s0514a14:1642_0": "Sā ‘‘sādhū’’ti sampaṭicchitvā khippaṁ āgantvā pabbajitavesena tassa avidūre pāyāsi.",
  "atk-s0514a14:1642_1": "So padasaddena ‘‘rājā nu kho koci palāto bhavissatī’’ti olokento taṁ disvā ‘‘pabbajitā nāma khattiyāva, imaṁ gahetvā ekasataṁ pūretvā balikammaṁ karissāmī’’ti uṭṭhāya asihattho anubandhi, tiyojanaṁ anubandhitvāpi taṁ pāpuṇituṁ nāsakkhi, gattehi sedā mucciṁsu.",
  "atk-s0514a14:1642_2": "So cintesi –",
  "atk-s0514a14:1642_3": "‘‘ahaṁ pubbe hatthimpi assampi rathampi dhāvantaṁ anubandhitvā gaṇhāmi, ajja imaṁ pabbajitaṁ sakāya gatiyā gacchantaṁ sabbathāmena dhāvantopi gaṇhituṁ na sakkomi, kiṁ nu kho kāraṇa’’nti.",
  "atk-s0514a14:1642_4": "Tato so ‘‘pabbajitā nāma vacanakarā honti, ‘tiṭṭhā’ti naṁ vatvā ṭhitaṁ gahessāmī’’ti cintetvā ‘‘tiṭṭha, samaṇā’’ti āha.",
  "atk-s0514a14:1642_5": "‘‘Ahaṁ tāva ṭhito, tvaṁ pana dhāvituṁ vāyāmamakāsī’’ti.",
  "atk-s0514a14:1642_6": "Atha naṁ, ‘‘bho, pabbajitā nāma jīvitahetupi alikaṁ na bhaṇanti, tvaṁ pana musāvādaṁ kathesī’’ti vatvā gāthamāha –",
  "atk-s0514a14:1643_0": "393.",
  "atk-s0514a14:1644_0": "‘‘Tiṭṭhāhīti mayā vutto, so tvaṁ gacchasi pammukho;",
  "atk-s0514a14:1645_0": "Aṭṭhito tvaṁ ṭhitomhīti, lapasi brahmacārini;",
  "atk-s0514a14:1646_0": "Idaṁ te samaṇāyuttaṁ, asiñca me maññasi kaṅkapatta’’nti.",
  "atk-s0514a14:1647_0": "Tassattho –",
  "atk-s0514a14:1647_1": "samaṇa, tiṭṭhāhi iti vacanaṁ mayā vutto so tvaṁ pammukho parammukho hutvā gacchasi, brahmacārini aṭṭhito samāno tvaṁ ṭhito amhi iti lapasi, asiñca me kaṅkapattaṁ maññasīti.",
  "atk-s0514a14:1648_0": "Tato devatā gāthādvayamāha –",
  "atk-s0514a14:1649_0": "394.",
  "atk-s0514a14:1650_0": "‘‘Ṭhitohamasmī sadhammesu rāja, na nāmagottaṁ parivattayāmi;",
  "atk-s0514a14:1651_0": "Corañca loke aṭhitaṁ vadanti;",
  "atk-s0514a14:1652_0": "Āpāyikaṁ nerayikaṁ ito cutaṁ.",
  "atk-s0514a14:1653_0": "395.",
  "atk-s0514a14:1654_0": "‘‘Sace tvaṁ saddahasi rāja, sutaṁ gaṇhāhi khattiya;",
  "atk-s0514a14:1655_0": "Tena yaññaṁ yajitvāna, evaṁ saggaṁ gamissasī’’ti.",
  "atk-s0514a14:1656_0": "Tattha sadhammesūti, mahārāja, ahaṁ sakesu dasasu kusalakammapathadhammesu ṭhito asmi bhavāmi.",
  "atk-s0514a14:1656_1": "Na nāmagottanti tvaṁ pubbe daharakāle brahmadatto hutvā pitari kālakate bārāṇasiṁ rajjaṁ labhitvā bārāṇasirājā jāto, taṁ nāmaṁ jahitvā porisādo hutvā idāni kammāsapādo jāto, khattiyakule jātopi abhakkhaṁ manussamaṁsaṁ yasmā bhakkhesi, tasmā attano nāmagottaṁ yathā parivattesi, tathā ahaṁ attano nāmagottaṁ na parivattayāmi.",
  "atk-s0514a14:1656_2": "Corañcāti loke corañca dasakusalakammapathesu aṭhitaṁ nāma vadanti.",
  "atk-s0514a14:1656_3": "Ito cutanti ito cutaṁ hutvā apāye niraye patiṭṭhitaṁ.",
  "atk-s0514a14:1656_4": "Khattiya, bhūmipāla mahārāja, tvaṁ mama vacanaṁ sace saddahasi, sutasomaṁ gaṇhāhi, tena sutasomena yaññaṁ yajitvāna evaṁ saggaṁ gamissasi.",
  "atk-s0514a14:1656_5": "Bho, porisāda musāvādi tayā mayhaṁ ‘‘sakalajambudīpe rājāno ānetvā bahikammaṁ karissāmī’’ti paṭissutaṁ, idāni ye vā te vā dubbalarājāno ānesi, jambudīpatale jeṭṭhakaṁ sutasomarājānaṁ sace tvaṁ na ānessasi, vacanaṁ te musā nāma hoti, tasmā sutasomaṁ gaṇhāhīti.",
  "atk-s0514a14:1657_0": "Evañca pana vatvā devatā pabbajitavesaṁ antaradhāpetvā sakena vaṇṇena ākāse taruṇasūriyo viya jalamānā aṭṭhāsi.",
  "atk-s0514a14:1657_1": "So tassā kathaṁ sutvā rūpañca oloketvā ‘‘kāsi tva’’nti āha.",
  "atk-s0514a14:1657_2": "Imasmiṁ ‘‘rukkhe nibbattadevatā’’ti.",
  "atk-s0514a14:1657_3": "So ‘‘diṭṭhā me attano, devatā’’ti tussitvā, ‘‘sāmi devarāja, mā sutasomassa kāraṇā cintayi, attano rukkhaṁ pavisā’’ti āha.",
  "atk-s0514a14:1657_4": "Devatā tassa passantasseva rukkhaṁ pāvisi.",
  "atk-s0514a14:1657_5": "Tasmiṁ khaṇe sūriyo atthaṅgato, cando uggato.",
  "atk-s0514a14:1657_6": "Porisādo vedaṅgakusalo nakkhattacāraṁ jānāti.",
  "atk-s0514a14:1657_7": "So nabhaṁ oloketvā ‘‘sve phussanakkhattaṁ bhavissati, sutasomo nhāyituṁ uyyānaṁ gamissati, tattha gaṇhissāmi, ārakkho panassa mahā bhavissati, samantā tiyojanaṁ sakalanagaravāsino rakkhantā carissanti, asaṁvihite ārakkhe paṭhamayāmeyeva migājinaṁ uyyānaṁ gantvā maṅgalapokkharaṇiṁ otaritvā ṭhassāmī’’ti cintetvā tattha gantvā pokkharaṇiṁ oruyha padumapattena sīsaṁ paṭicchādetvā aṭṭhāsi.",
  "atk-s0514a14:1657_8": "Tassa tejena macchakacchapādayo osakkitvā udakapariyante vaggavaggā hutvā vicariṁsu.",
  "atk-s0514a14:1658_0": "Kuto pana laddhoyaṁ tejoti?",
  "atk-s0514a14:1658_1": "Pubbayogavasena.",
  "atk-s0514a14:1658_2": "So hi kasapadasabalassa kāle khīrasalākabhattaṁ paṭṭhapesi, tena mahāthāmo ahosi.",
  "atk-s0514a14:1658_3": "Aggisālañca kāretvā bhikkhusaṅghassa sītavinodanatthaṁ aggiñca dārūni ca dārucchedanavāsiñca pharasuñca adāsi, tena tejavā ahosi.",
  "atk-s0514a14:1659_0": "Evaṁ tasmiṁ antouyyānaṁ gateyeva balavapaccūsasamaye samantā tiyojanaṁ ārakkhaṁ gaṇhiṁsu.",
  "atk-s0514a14:1659_1": "Rājāpi pātova bhuttapātarāso alaṅkatahatthikkhandhavaragato caturaṅginiyā senāya parivuto nagarato nikkhami.",
  "atk-s0514a14:1659_2": "Tadā takkasilato nando nāma brāhmaṇo catasso satārahā gāthāyo ādāya vīsatiyonajasataṁ maggaṁ atikkamitvā taṁ nagaraṁ patvā dvāragāme vasitvā sūriye uggate nagaraṁ pavisanto rājānaṁ pācīnadvārena nikkhantaṁ disvā hatthaṁ pasāretvā jayāpesi.",
  "atk-s0514a14:1659_3": "Rājā disācakkhuko hutvā gacchanto unnatappadese ṭhitassa brāhmaṇassa pasāritahatthaṁ disvā hatthinā taṁ upasaṅkamitvā pucchi –",
  "atk-s0514a14:1660_0": "396.",
  "atk-s0514a14:1661_0": "‘‘Kismiṁ nu raṭṭhe tava jātibhūmi, atha kena atthena idhānupatto;",
  "atk-s0514a14:1662_0": "Akkhāhi me brāhmaṇa etamatthaṁ, kimicchasī demi tayajja patthita’’nti.",
  "atk-s0514a14:1663_0": "Tassattho –",
  "atk-s0514a14:1663_1": "bho brāhmaṇa, tava jātibhūmi kismiṁ raṭṭhe atthi nu, kena atthena payojanena hetubhūtena ida imasmiṁ nagare anuppatto, bho brāhmaṇa, mayā pucchito so tvaṁ etamatthaṁ etaṁ payojanaṁ me mayhaṁ akkhāhi kathehi, tayā patthitavatthuṁ te tuyhaṁ ajja idāni dadāmi, kiṁ vatthuṁ icchasīti.",
  "atk-s0514a14:1664_0": "Atha naṁ so gāthamāha –",
  "atk-s0514a14:1665_0": "397.",
  "atk-s0514a14:1666_0": "‘‘Gāthā catasso dharaṇīmahissara, sugambhīratthā varasāgarūpamā;",
  "atk-s0514a14:1667_0": "Taveva atthāya idhāgatosmi, suṇohi gāthā paramatthasaṁhitā’’ti.",
  "atk-s0514a14:1668_0": "Tattha dharaṇīmahissarāti bhūmipāla catasso gāthā kiṁ bhūtā?.",
  "atk-s0514a14:1668_1": "Sugambhīratthā varasāgarūpamā, taveva tava eva atthāya idha ṭhānaṁ anuppatto asmi bhavāmi.",
  "atk-s0514a14:1668_2": "Suṇohīti kassapadasabalena desitā paramatthasaṁhitā imā satārahā gāthāyo suṇohīti attho.",
  "atk-s0514a14:1669_0": "Iti vatvā, ‘‘mahārāja, imā kassapadasabalena desitā catasso satārahā gāthāyo ‘‘tumhe sutavittakā’ti sutvā tumhākaṁ desetuṁ āgatomhī’’ti āha.",
  "atk-s0514a14:1669_1": "Rājā tuṭṭhamānaso hutvā, ‘‘ācariya , suṭṭhu te āgataṁ, mayā pana nivattituṁ na sakkā, ajja phussanakkhattayogena sīsaṁ nhāyituṁ āgatomhi, ahaṁ punadivase āgantvā sossāmi, tvaṁ mā ukkaṇṭhī’’ti vatvā ‘‘gacchatha brāhmaṇassa asukagehe sayanaṁ paññāpetvā ghāsacchādanaṁ saṁvidahathā’’ti amacce āṇāpetvā uyyānaṁ pāvisi.",
  "atk-s0514a14:1669_2": "Taṁ aṭṭhārasahatthena pākārena parikkhittaṁ ahosi.",
  "atk-s0514a14:1669_3": "Taṁ aññamaññaṁ saṅghaṭṭentā samantā hatthino parikkhipiṁsu, tato assā, tato rathā, tato dhanuggahā, tato pattīti, saṅkhubhitamahāsamuddo viya unnādento balakāyo ahosi.",
  "atk-s0514a14:1669_4": "Atha rājā oḷārikāni ābharaṇāni omuñcitvā massukammaṁ kāretvā ubbaṭṭitasarīro pokkharaṇiyā anto rājavibhavena nhatvā paccuttaritvā udakaggahaṇasāṭakena nivāsetvā aṭṭhāsi.",
  "atk-s0514a14:1669_5": "Athassa dussagandhamālālaṅkāre upanayiṁsu.",
  "atk-s0514a14:1669_6": "Porisādo cintesi –",
  "atk-s0514a14:1669_7": "‘‘rājā alaṅkatakāle bhāriko bhavissati, sallahukakāleyeva naṁ gaṇhissāmī’’ti.",
  "atk-s0514a14:1669_8": "So nadanto vagganto udake macchaṁ āluḷento vijjulatā viya matthake khaggaṁ paribbhamento ‘‘ahaṁ are manussacoro porisādo’’ti nāmaṁ sāvetvā aṅguliṁ nalāṭe ṭhapetvā udakā uttari.",
  "atk-s0514a14:1669_9": "Tassa saddaṁ sutvāva hatthārohā hatthīhi, assārohā assehi, rathārohā rathehi bhassiṁsu.",
  "atk-s0514a14:1669_10": "Balakāyo gahitagahitāni āvudhāni chaḍḍetvā urena bhūmiyaṁ nipajji.",
  "atk-s0514a14:1670_0": "Porisādo sutasomaṁ ukkhipitvā gaṇhi, sesarājāno pāde gahetvā adhosīsake katvā paṇhiyā sīsaṁ paharanto gacchati.",
  "atk-s0514a14:1670_1": "Bodhisattaṁ pana upagantvā onato ukkhipitvā khandhe nisīdāpesi.",
  "atk-s0514a14:1670_2": "So ‘‘dvārena gamanaṁ papañco bhavissatī’’ti sammukhaṭṭhāneyeva aṭṭhārasahatthaṁ pākāraṁ laṅghitvā purato galitamadamattavāraṇakumbhe akkamitvā pabbatakūṭāni pātento viya vātajavānaṁ assatarānaṁ piṭṭhe akkamanto pātetvā rathadhurarathasīsesu akkamitvā bhamikaṁ bhamanto viya nīlaphalakāni nigrodhapattāni maddanto viya ekavegeneva tiyojanamattaṁ maggaṁ gantvā ‘‘atthi nu kho koci sutasomassatthāya pacchato āgacchanto’’ti oloketvā kañci aditvā saṇikaṁ gacchanto sutasomassa kesehi udakabindūni attano ure patitāni disvā ‘‘maraṇassa abhāyanto nāma natthi, sutasomopi maraṇabhayena rodati maññe’’ti cintetvā āha –",
  "atk-s0514a14:1671_0": "398.",
  "atk-s0514a14:1672_0": "‘‘Na ve rudanti matimanto sapaññā, bahussutā ye bahuṭhānacintino;",
  "atk-s0514a14:1673_0": "Dīpañhi etaṁ paramaṁ narānaṁ, yaṁ paṇḍitā sokanudā bhavanti.",
  "atk-s0514a14:1674_0": "399.",
  "atk-s0514a14:1675_0": "‘‘Attānaṁ ñātī udāhu puttadāraṁ, dhaññaṁ dhanaṁ rajataṁ jātarūpaṁ;",
  "atk-s0514a14:1676_0": "Kimeva tvaṁ sutasomānutappe, korabyaseṭṭha vacanaṁ suṇoma teta’’nti.",
  "atk-s0514a14:1677_0": "Tattha, bho sutasoma mahārāja, ye paṇḍitā kiṁ bhūtā?",
  "atk-s0514a14:1677_1": "Matimanto atthānatthaṁ kāraṇākāraṇaṁ jānanapaññāya samannāgatā, sappaññā vicaraṇapaññāya samannāgatā, bahussutā bahussutadharā bahuṭṭhānacintino bahukāraṇacintanasīlā, te paṇḍitā maraṇabhaye uppanne sati bhītā hutvā ve ekantena na rudanti na paridevanti.",
  "atk-s0514a14:1677_2": "Dīpaṁ hīti, bho sutasoma mahārāja hi kasmā pana vadāmi, mahāsamudde bhinnanāvānaṁ vāṇijakānaṁ janānaṁ patiṭṭhābhūtaṁ mahādīpaṁ iva, evampi tathā etaṁ paṇḍitaṁ appaṭisaraṇānaṁ narānaṁ paramaṁ.",
  "atk-s0514a14:1677_3": "Yaṁ yena kāraṇena ye paṇḍitā sokīnaṁ janānaṁ sokanudā bhavanti, bho sutasoma mahārāja, tvaṁ maraṇabhayena paridevīti maññe maññāmi.",
  "atk-s0514a14:1677_4": "Attānanti, bho sutasoma mahārāja, attahetu udāhu ñātihetu puttadārahetu udāhu dhaññadhanarajatajātarūpahetu kimeva tvaṁ kimeva dhammajātaṁ tvaṁ anutappe anutappeyyāsi.",
  "atk-s0514a14:1677_5": "Korabyaseṭṭha kururaṭṭhavāsīnaṁ seṭṭha uttama, bho mahārāja, etaṁ tava vacanaṁ suṇomāti.",
  "atk-s0514a14:1678_0": "Sutasomo āha –",
  "atk-s0514a14:1679_0": "400.",
  "atk-s0514a14:1680_0": "‘‘Nevāhamattānamanutthunāmi, na puttadāraṁ na dhanaṁ na raṭṭhaṁ;",
  "atk-s0514a14:1681_0": "Satañca dhammo carito purāṇo, taṁ saṅgaraṁ brāhmaṇassānutappe.",
  "atk-s0514a14:1682_0": "401.",
  "atk-s0514a14:1683_0": "‘‘Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a14:1684_0": "Taṁ saṅgaraṁ brāhmaṇasappadāya, saccānurakkhī punarāvajissa’’nti.",
  "atk-s0514a14:1685_0": "Tattha nevāhamattānamanutthunāmīti ahaṁ tāva attatthāya neva rodāmi na socāmi, imesampi puttādīnaṁ atthāya na rodāmi na socāmi, apica kho pana sataṁ paṇḍitānaṁ carito purāṇadhammo atthi, yaṁ saṅgaraṁ katvā pacchā anutappanaṁ nāma, taṁ saṅgaraṁ brāhmaṇassa ahaṁ anusocāmīti attho .",
  "atk-s0514a14:1685_1": "Saccānurakkhīti saccaṁ anurakkhanto.",
  "atk-s0514a14:1685_2": "So hi brāhmaṇo takkasilato kassapadasabalena desitā catasso satārahā gāthāyo ādāya āgato, tassāhaṁ āgantukavattaṁ kāretvā ‘‘nhatvā āgato suṇissāmi, yāva mamāgamanā āgamehī’’ti saṅgaraṁ katvā āgato, tvaṁ tā gāthāyo sotuṁ adatvāva maṁ gaṇhi.",
  "atk-s0514a14:1685_3": "Sace maṁ vissajjesi, taṁ dhammaṁ sutvā saccānurakkhī punarāvajissāmīti vadati.",
  "atk-s0514a14:1686_0": "Atha naṁ porisādo āha –",
  "atk-s0514a14:1687_0": "401.",
  "atk-s0514a14:1688_0": "‘‘Nevāhametaṁ abhisaddahāmi, sukhī naro maccumukhā pamutto;",
  "atk-s0514a14:1689_0": "Amittahatthaṁ punarāvajeyya, korabyaseṭṭha na hi maṁ upesi.",
  "atk-s0514a14:1690_0": "403.",
  "atk-s0514a14:1691_0": "‘‘Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1692_0": "Madhuraṁ piyaṁ jīvitaṁ laddha rāja, kuto tuvaṁ ehisi me sakāsa’’nti.",
  "atk-s0514a14:1693_0": "Tattha sukhīti sukhappatto hutvā.",
  "atk-s0514a14:1693_1": "Maccumukhā pamuttoti mādisassa corassa hatthato muttatāya maraṇamukhā mutto nāma hutvā amittahatthaṁ punarāvajeyya āgaccheyya, ahaṁ etaṁ vacanaṁ neva abhisaddahāmi, korabyaseṭṭha tvaṁ mama santikaṁ na hi upesi.",
  "atk-s0514a14:1693_2": "Muttoti sutasoma tuvaṁ porisādassa hatthato mutto.",
  "atk-s0514a14:1693_3": "Sakaṁ mandiranti rājadhānigehaṁ gantvā.",
  "atk-s0514a14:1693_4": "Kāmakāmīti kāmaṁ kāmayamāno.",
  "atk-s0514a14:1693_5": "Laddhāti ativiya piyaṁ jīvitaṁ labhitvā tuvaṁ me mama santike kuto kena nāma kāraṇena ehisi.",
  "atk-s0514a14:1694_0": "Taṁ sutvā mahāsatto sīho viya asambhito āha –",
  "atk-s0514a14:1695_0": "404.",
  "atk-s0514a14:1696_0": "‘‘Mataṁ vareyya parisuddhasīlo, na jīvitaṁ garahito pāpadhammo;",
  "atk-s0514a14:1697_0": "Na hi taṁ naraṁ tāyati duggatīhi, yassāpi hetu alikaṁ bhaṇeyya.",
  "atk-s0514a14:1698_0": "405.",
  "atk-s0514a14:1699_0": "‘‘Sacepi vāto girimāvaheyya, cando ca sūriyo ca chamā pateyyuṁ;",
  "atk-s0514a14:1700_0": "Sabbā ca najjo paṭisotaṁ vajeyyuṁ, na tvevahaṁ rāja musā bhaṇeyyaṁ.",
  "atk-s0514a14:1701_0": "406.",
  "atk-s0514a14:1702_0": "‘‘Nabhaṁ phaleyya udadhīpi susse, saṁvattaye bhūtadharā vasundharā;",
  "atk-s0514a14:1703_0": "Siluccayo meru samūlamuppate, na tvevahaṁ rāja musā bhaṇeyya’’nti.",
  "atk-s0514a14:1704_0": "Tattha mataṁ vareyyāti porisāda yo naro parisuddhasīlo jīvitahetu aṇumattampi pāpaṁ na karoti, sīlasampanno hutvā vareyya taṁ maraṇaṁ iccheyya, garahito pāpadhammo taṁ jīvitaṁ na seyyo, dussīlo puggalo yassāpi hetu attādinopi hetu alikaṁ vacanaṁ bhaṇeyya, taṁ naraṁ evarūpaṁ duggatīhi taṁ alikaṁ na tāyate.",
  "atk-s0514a14:1704_1": "Sacepi vāto girimāvaheyyāti, samma porisāda, tayā saddhiṁ ekācariyakule sikkhito evarūpo sahāyako hutvā ahaṁ jīvitahetu musā na kathemi, kiṁ na saddahasi.",
  "atk-s0514a14:1704_2": "Sace puratthimādibhedo vāto uṭṭhāya mahantaṁ giriṁ tūlapicuṁ viya ākāse āvaheyya, cando ca sūriyo ca attano attano vimānena saddhiṁ chamā pathaviyaṁ pateyyuṁ, sabbāpi najjo patisotaṁ vajeyyuṁ, bho porisāda , evarūpaṁ vacanaṁ sace bhaṇeyya, taṁ saddahitabbaṁ, ahaṁ musā bhaṇeyyaṁ iti vacanaṁ tuyhaṁ janehi vuttaṁ, na tveva taṁ saddahitabbaṁ.",
  "atk-s0514a14:1705_0": "Evaṁ vuttepi so na saddahiyeva.",
  "atk-s0514a14:1705_1": "Atha bodhisatto ‘‘ayaṁ mayhaṁ na saddahati, sapathenapi naṁ saddahāpessāmī’’ti cintetvā, ‘‘samma porisāda, khandhato tāva maṁ otārehi, sapathaṁ katvā taṁ saddahāpessāmī’’ti vutte tena otāretvā bhūmiyaṁ ṭhapito sapathaṁ karonto āha –",
  "atk-s0514a14:1706_0": "407.",
  "atk-s0514a14:1707_0": "‘‘Asiñca sattiñca parāmasāmi, sapathampi te samma ahaṁ karomi;",
  "atk-s0514a14:1708_0": "Tayā pamutto anaṇo bhavitvā, saccānurakkhī punarāvajissa’’nti.",
  "atk-s0514a14:1709_0": "Tassattho –",
  "atk-s0514a14:1709_1": "samma porisāda, sace icchasi, evarūpehi āvudhehi saṁvihitārakkhe khattiyakule me nibbatti nāma mā hotūti asiñca sattiñca parāmasāmi.",
  "atk-s0514a14:1709_2": "Sace aññehi rājūhi akattabbaṁ aññaṁ vā yaṁ icchasi, taṁ sapathampi te, samma, ahaṁ karomi.",
  "atk-s0514a14:1709_3": "Yathāhaṁ tayā pamutto gantvā brāhmaṇassa anaṇo hutvā saccamanurakkhanto punarāgamissāmīti.",
  "atk-s0514a14:1710_0": "Tato porisādo ‘‘ayaṁ sutasomo khattiyehi akattabbaṁ sapathaṁ karoti, kiṁ me iminā, esa etu vā mā vā, ahampi khattiyarājā, mameva bāhulohitaṁ gahetvā devatāya balikammaṁ karissāmi, ayaṁ ativiya kilamatī’’ti cintetvā –",
  "atk-s0514a14:1711_0": "408.",
  "atk-s0514a14:1712_0": "‘‘Yo te kato saṅgaro brāhmaṇena, raṭṭhe sake issariye ṭhitena;",
  "atk-s0514a14:1713_0": "Taṁ saṅgaraṁ brāhmaṇasappadāya, saccānurakkhī punarāvajassū’’ti.",
  "atk-s0514a14:1714_0": "Tattha punarāvajassūti puna āgaccheyyāsi.",
  "atk-s0514a14:1715_0": "Atha naṁ mahāsatto, ‘‘samma, mā cintayi, catasso satārahā gāthā sutvā dhammakathikassa pūjaṁ katvā pātovāgamissāmī’’ti vatvā gāthamāha –",
  "atk-s0514a14:1716_0": "409.",
  "atk-s0514a14:1717_0": "‘‘Yo me kato saṅgaro brāhmaṇena, raṭṭhe sake issariye ṭhitena;",
  "atk-s0514a14:1718_0": "Taṁ saṅgaraṁ brāhmaṇasappadāya, saccānurakkhī punarāvajissa’’nti.",
  "atk-s0514a14:1719_0": "Atha naṁ porisādo, ‘‘mahārāja, tumhe khattiyehi akattabbaṁ sapathaṁ karittha, taṁ anussareyyāthā’’ti vatvā, ‘‘samma porisāda, tvaṁ maṁ daharakālato paṭṭhāya jānāsi, hāsenapi me musā na kathitapubbā, sohaṁ idāni rajje patiṭṭhito dhammādhammaṁ jānanto kiṁ musā kathessāmi, saddahasi mayhaṁ , ahaṁ te sve balikammaṁ pāpuṇissāmī’’ti saddahāpito ‘‘tena hi gaccha, mahārāja, tumhesu anāgatesu balikammaṁ na bhavissati, devatāpi tumhehi vinā na sampaṭicchati, mā me balikammassa antarāyaṁ karitthā’’ti mahāsattaṁ uyyojesi.",
  "atk-s0514a14:1719_1": "So rāhumukhā muttacando viya nāgabalo thāmasampanno khippameva nagaraṁ sampāpuṇi.",
  "atk-s0514a14:1719_2": "Senāpissa ‘‘sutasomo rājā paṇḍito madhuradhammakathiko ekaṁ dve kathā kathetuṁ labhanto porisādaṁ dametvā sīhamukhā muttamattavāraṇo viya āgamissati, ‘ime rājānaṁ porisādassa datvā āgatā’ti mahājano garahissatī’’ti cintetvā bahinagareyeva khandhāvāraṁ katvā ṭhitā taṁ dūratova āgacchantaṁ disvā paccuggantvā vanditvā ‘‘kacci, mahārāja, porisādena kilamito’’ti paṭisanthāraṁ katvā ‘‘porisādena mayhaṁ mātāpitūhipi dukkaraṁ kataṁ, tathārūpo nāma caṇḍo sāhasiko porisādo mama dhammakathaṁ sutvā maṁ vissajjesī’’ti vutte rājānaṁ alaṅkaritvā hatthikkhandhaṁ āropetvā parivāretvā nagaraṁ pāvisi.",
  "atk-s0514a14:1719_3": "Taṁ disvā sabbe nāgarā tussiṁsu.",
  "atk-s0514a14:1720_0": "Sopi dhammagarutāya dhammasoṇḍatāya mātāpitaro adisvāva ‘‘pacchāpi ne passissāmī’’ti rājanivesanaṁ pavisitvā rājāsane nisīditvā brāhmaṇaṁ pakkosāpetvā massukammādīnissa āṇāpetvā taṁ kappitakesamassuṁ nhātānulittaṁ vatthālaṅkārapaṭimaṇḍitaṁ katvā ānetvā dassitakāle sayaṁ pacchā nhatvā tassa attano bhojanaṁ dāpetvā tasmiṁ bhutte sayaṁ bhuñjitvā taṁ mahārahe pallaṅke nisīdāpetvā dhammagarukatāya assa gandhamālādīhi pūjaṁ katvā sayaṁ nīce āsane nisīditvā ‘‘tumhehi mayhaṁ ābhatā satārahā gāthā suṇoma ācariyā’’ti yāci.",
  "atk-s0514a14:1720_1": "Tamatthaṁ dīpento satthā gāthamāha –",
  "atk-s0514a14:1721_0": "410.",
  "atk-s0514a14:1722_0": "‘‘Mutto ca so porisādassa hatthā, gantvāna taṁ brāhmaṇaṁ etadavoca;",
  "atk-s0514a14:1723_0": "Suṇomi gāthāyo satārahāyo, yā me sutā assu hitāya brahme’’ti.",
  "atk-s0514a14:1724_0": "Tattha etadavocāti etaṁ avoca.",
  "atk-s0514a14:1725_0": "Atha brāhmaṇo bodhisattena yācitakāle gandhehi hatthe ubbaṭṭetvā pasibbakā manoramaṁ potthakaṁ nīharitvā ubhohi hatthehi gahetvā ‘‘tena hi, mahārāja, kassapadasabalena desitā rāgamadādinimmadanā amatamahānibbānasampāpikā catasso satārahā gāthāyo suṇohī’’ti vatvā potthakaṁ olokento āha –",
  "atk-s0514a14:1726_0": "411.",
  "atk-s0514a14:1727_0": "‘‘Sakideva sutasoma, sabbhi hoti samāgamo;",
  "atk-s0514a14:1728_0": "Sā naṁ saṅgati pāleti, nāsabbhi bahu saṅgamo.",
  "atk-s0514a14:1729_0": "412.",
  "atk-s0514a14:1730_0": "‘‘Sabbhireva samāsetha, sabbhi kubbetha santhavaṁ;",
  "atk-s0514a14:1731_0": "Sataṁ saddhammamaññāya, seyyo hoti na pāpiyo.",
  "atk-s0514a14:1732_0": "413.",
  "atk-s0514a14:1733_0": "‘‘Jīranti ve rājarathā sucittā, atho sarīrampi jaraṁ upeti;",
  "atk-s0514a14:1734_0": "Satañca dhammo na jaraṁ upeti, santo have sabbhi pavedayanti.",
  "atk-s0514a14:1735_0": "414.",
  "atk-s0514a14:1736_0": "‘‘Nabhañca dūre pathavī ca dūre, pāraṁ samuddassa tadāhu dūre;",
  "atk-s0514a14:1737_0": "Tato have dūrataraṁ vadanti, satañca dhammo asatañca rājā’’ti.",
  "atk-s0514a14:1738_0": "Tattha sakidevāti ekavārameva.",
  "atk-s0514a14:1738_1": "Sabbhīti sappurisehi.",
  "atk-s0514a14:1738_2": "Sā nanti sā sabbhi sappurisehi saṅgati samāgamo ekavāraṁ pavattopi taṁ puggalaṁ pāleti rakkhati.",
  "atk-s0514a14:1738_3": "Nāsabbhīti asappurisehi pana bahu sucirampi kato saṅgamo ekaṭṭhāne nivāso na pāleti, na thāvaro hotīti attho.",
  "atk-s0514a14:1738_4": "Samāsethāti saddhiṁ nisīdeyya, sabbepi iriyāpathe paṇḍiteheva saddhiṁ pavatteyyāti attho.",
  "atk-s0514a14:1738_5": "Santhavanti mittasanthavaṁ.",
  "atk-s0514a14:1738_6": "Sataṁ saddhammanti paṇḍitānaṁ buddhādīnaṁ sattatiṁsabodhipakkhiyadhammasaṅkhātaṁ saddhammaṁ.",
  "atk-s0514a14:1738_7": "Seyyoti etaṁ dhammaṁ ñatvā vaḍḍhiyeva hoti, hāni nāma natthīti attho.",
  "atk-s0514a14:1738_8": "Rājarathāti rājūnaṁ ārohanīyarathā.",
  "atk-s0514a14:1738_9": "Sucittāti suparikammakatā.",
  "atk-s0514a14:1738_10": "Sabbhi pavedayantīti buddhādayo santo ‘‘sabbhī’’ti saṅkhaṁ gataṁ sobhanaṁ uttamaṁ nibbānaṁ pavedenti thomenti, so nibbānasaṅkhāto sataṁ dhammo jaraṁ na upeti na jīrati.",
  "atk-s0514a14:1738_11": "Nabhanti ākāso.",
  "atk-s0514a14:1738_12": "Dūreti pathavī hi sappatiṭṭhā sagahaṇā, ākāso nirālambo appatiṭṭho, iti ubho ete ekābaddhāpi visaṁyogaṭṭhena anupalittaṭṭhena ca dūre nāma honti.",
  "atk-s0514a14:1738_13": "Pāranti orimatīrato paratīraṁ.",
  "atk-s0514a14:1738_14": "Tadāhūti taṁ āhu.",
  "atk-s0514a14:1739_0": "Iti brāhmaṇo catasso satārahā gāthā kassapadasabalena desitaniyāmena desetvā tuṇhī ahosi .",
  "atk-s0514a14:1739_1": "Taṁ sutvā mahāsatto ‘‘sapphalaṁ vata me āgamana’’nti tuṭṭhacitto hutvā ‘‘imā gāthā neva sāvakabhāsitā, na isibhāsitā, na kenaci bhāsitā, sabbaññunāva bhāsitā, kiṁ nu kho agghantī’’ti cintetvā ‘‘imāsaṁ sakalampi cakkavāḷaṁ yāva brahmalokā sattaratanapuṇṇaṁ katvā dadamānopi neva anucchavikaṁ kātuṁ sakkoti, ahaṁ kho panassa tiyojanasate kururaṭṭhe sattayojanike indapatthanagare rajjaṁ dātuṁ pahomi, atthi nu khvassa rajjaṁ kāretuṁ bhāgya’’nti aṅgavijjānubhāvena olokento nāddasa.",
  "atk-s0514a14:1739_2": "Tato senāpatiṭṭhānādīni olokento ekagāmabhojakamattassapi bhāgyaṁ adisvā dhanalābhassa olokento koṭidhanato paṭṭhāya oloketvā catunnaṁyeva kahāpaṇasahassānaṁ bhāgyaṁ disvā ‘‘ettakena naṁ pūjessāmī’’ti catasso sahassatthavikā dāpetvā, ‘‘ācariya, tumhe aññesaṁ khattiyānaṁ imā gāthā desetvā kittakaṁ dhanaṁ labhathā’’ti pucchati.",
  "atk-s0514a14:1739_3": "‘‘Ekekāya gāthāya sataṁ sataṁ, mahārāja, teneva tā satārahā nāma jātā’’ti.",
  "atk-s0514a14:1739_4": "Atha naṁ mahāsatto, ‘‘ācariya, tvaṁ attanā gahetvā vikkeyyabhaṇḍassa agghampi na jānāsi , ito paṭṭhāya ekekā gāthā sahassārahā nāma hontū’’ti vatvā gāthamāha –",
  "atk-s0514a14:1740_0": "415.",
  "atk-s0514a14:1741_0": "‘‘Sahassiyā imā gāthā, nahimā gāthā satārahā;",
  "atk-s0514a14:1742_0": "Cattāri tvaṁ sahassāni, khippaṁ gaṇhāhi brāhmaṇā’’ti.",
  "atk-s0514a14:1743_0": "Tassattho –",
  "atk-s0514a14:1743_1": "brāhmaṇa, imā gāthā sahassiyā sahassārahā, imā gāthā satārahā na hi hontu, brāhmaṇa, tvaṁ cattāri sahassāni khippaṁ gaṇhāti.",
  "atk-s0514a14:1744_0": "Athassa ekaṁ sukhayānakaṁ datvā ‘‘brāhmaṇaṁ sotthinā gehaṁ sampāpethā’’ti purise āṇāpetvā taṁ uyyojesi.",
  "atk-s0514a14:1744_1": "Tasmiṁ khaṇe ‘‘sutasomaraññā satārahā gāthā sahassārahā katvā pūjitā sādhu sādhū’’ti mahāsādhukārasaddo ahosi.",
  "atk-s0514a14:1744_2": "Tassa mātāpitaro taṁ saddaṁ sutvā ‘‘kiṁ saddo nāmesā’’ti pucchitvā yathābhūtaṁ sutvā attano dhanalobhatāya mahāsattassa kujjhiṁsu.",
  "atk-s0514a14:1744_3": "Sopi brāhmaṇaṁ uyyojetvā tesaṁ santikaṁ gantvā vanditvā aṭṭhāsi.",
  "atk-s0514a14:1744_4": "Athassa pitā ‘‘kathaṁ, tāta, evarūpassa sāhasikassa corassa hatthato muttosī’’ti paṭisanthāramattampi akatvā attano dhanalobhatāya ‘‘saccaṁ kira, tāta, tayā catasso gāthā sutvā cattāri sahassāni dinnānī’’ti pucchitvā ‘‘sacca’’nti vutte gāthamāha –",
  "atk-s0514a14:1745_0": "416.",
  "atk-s0514a14:1746_0": "‘‘Āsītiyā nāvutiyā ca gāthā, satārahā cāpi bhaveyya gāthā;",
  "atk-s0514a14:1747_0": "Paccattameva sutasoma jānahi, sahassiyā nāma kā atthi gāthā’’ti.",
  "atk-s0514a14:1748_0": "Tassattho –",
  "atk-s0514a14:1748_1": "gāthā nāma, tāta, āsītiyā ca nāvutiyā ca satārahā cāpi bhaveyya, paccattameva attanāva jānāhi, sahassārahā nāma gāthā kā kassa santike atthīti.",
  "atk-s0514a14:1749_0": "Atha naṁ mahāsatto ‘‘nāhaṁ, tāta, dhanena vuddhiṁ icchāmi, sutena pana icchāmī’’ti saññāpento āha –",
  "atk-s0514a14:1750_0": "417.",
  "atk-s0514a14:1751_0": "‘‘Icchāmi vohaṁ sutavuddhimattano, santoti maṁ sappurisā bhajeyyuṁ;",
  "atk-s0514a14:1752_0": "Ahaṁ savantīhi mahodadhīva, na hi tāta tappāmi subhāsitena.",
  "atk-s0514a14:1753_0": "418.",
  "atk-s0514a14:1754_0": "‘‘Aggi yathā tiṇakaṭṭhaṁ dahanto, na kappatī sāgarova nadībhi;",
  "atk-s0514a14:1755_0": "Evampi te paṇḍitā rājaseṭṭha, sutvā na tappanti subhāsitena.",
  "atk-s0514a14:1756_0": "419.",
  "atk-s0514a14:1757_0": "‘‘Sakassa dāsassa yadā suṇomi, gāthaṁ ahaṁ atthavatiṁ janinda;",
  "atk-s0514a14:1758_0": "Tameva sakkacca nisāmayāmi, na hi tāta dhammesu mamatthi tittī’’ti.",
  "atk-s0514a14:1759_0": "Tattha voti nipātamattaṁ.",
  "atk-s0514a14:1759_1": "‘‘Santo’’ti ete ca maṁ bhajeyyuṁ iti icchāmi.",
  "atk-s0514a14:1759_2": "Savantīhīti nadīhi.",
  "atk-s0514a14:1759_3": "Sakassāti tiṭṭhatu, nanda, brāhmaṇo, yadā ahaṁ attano dāsassapi santike suṇomi, tāta, dhammesu mama titti na hi atthīti.",
  "atk-s0514a14:1760_0": "Evañca pana vatvā ‘‘mā maṁ, tāta, dhanahetu paribhāsasi, ahaṁ dhammaṁ sutvā āgamissāmī’’ti sapathaṁ katvā āgato, idānāhaṁ porisādassa santikaṁ gamissāmi, idaṁ te rajjaṁ gaṇhathā’’ti rajjaṁ niyyādento gāthamāha –",
  "atk-s0514a14:1761_0": "420.",
  "atk-s0514a14:1762_0": "‘‘Idaṁ te raṭṭhaṁ sadhanaṁ sayoggaṁ, sakāyuraṁ sabbakāmūpapannaṁ;",
  "atk-s0514a14:1763_0": "Kiṁ kāmahetu paribhāsasi maṁ, gacchāmahaṁ porisādassa ñatte’’ti.",
  "atk-s0514a14:1764_0": "Tattha ñatteti santike.",
  "atk-s0514a14:1765_0": "Tasmiṁ samaye piturañño hadayaṁ uṇhaṁ ahosi.",
  "atk-s0514a14:1765_1": "So, ‘‘tāta sutasoma, kiṁ nāmetaṁ kathesi, mayaṁ caturaṅginiyā senāya coraṁ gahessāmā’’ti vatvā gāthamāha –",
  "atk-s0514a14:1766_0": "421.",
  "atk-s0514a14:1767_0": "‘‘Attānurakkhāya bhavanti hete, hatthārohā rathikā pattikā ca;",
  "atk-s0514a14:1768_0": "Assārohā ye ca dhanuggahāse, senaṁ payuñjāma hanāma sattu’’nti.",
  "atk-s0514a14:1769_0": "Tattha hanāmāti sace evaṁ payojitā senā taṁ gahetuṁ na sakkonti, atha naṁ sakalaraṭṭhavāsino gahetvā gantvā hanāma sattuṁ, mārema taṁ amhākaṁ paccāmittanti attho.",
  "atk-s0514a14:1770_0": "Atha naṁ mātāpitaro assupuṇṇamukhā rodamānā vilapantā, ‘‘tāta, mā gaccha, gantuṁ na labbhā’’ti yāciṁsu.",
  "atk-s0514a14:1770_1": "Soḷasasahassā nāṭakitthiyopi sesaparijanopi ‘‘amhe anāthe katvā kuhiṁ gacchasi, devā’’ti parideviṁsu.",
  "atk-s0514a14:1770_2": "Sakalanagare koci sakabhāvena saṇṭhātuṁ asakkonto ‘‘sutasomo porisādassa kira paṭiññaṁ datvā āgato, idāni catasso satārahā gāthā sutvā dhammakathikassa sakkāraṁ katvā mātāpitaro vanditvā punapi kira corassa santikaṁ gamissatī’’ti sakalanagaraṁ ekakolāhalaṁ ahosi.",
  "atk-s0514a14:1770_3": "Sopi mātāpitūnaṁ vacanaṁ sutvā gāthamāha –",
  "atk-s0514a14:1771_0": "422.",
  "atk-s0514a14:1772_0": "‘‘Sudukkaraṁ porisādo akāsi, jīvaṁ gahetvāna avassajī maṁ;",
  "atk-s0514a14:1773_0": "Taṁ tādisaṁ pubbakiccaṁ saranto, dubbhe ahaṁ tassa kathaṁ janindā’’ti.",
  "atk-s0514a14:1774_0": "Tattha jīvaṁ gahetvānāti jīvaggāhaṁ gahetvā.",
  "atk-s0514a14:1774_1": "Taṁ tādisanti taṁ tena kataṁ tathārūpaṁ.",
  "atk-s0514a14:1774_2": "Pubbakiccanti purimaṁ upakāraṁ.",
  "atk-s0514a14:1774_3": "Janindāti pitaraṁ ālapati.",
  "atk-s0514a14:1775_0": "So mātāpitaro assāsetvā, ‘‘amma tātā, tumhe mayhaṁ mā cintayittha, katakalyāṇo ahaṁ, mama chakāmassaggissariyaṁ na dullabha’’nti mātāpitaro vanditvā āpucchitvā sesajanaṁ anusāsitvā pakkāmi.",
  "atk-s0514a14:1775_1": "Tamatthaṁ pakāsento satthā āha –",
  "atk-s0514a14:1776_0": "423.",
  "atk-s0514a14:1777_0": "‘‘Vanditvā so pitaraṁ mātarañca, anusāsitvā negamañca balañca;",
  "atk-s0514a14:1778_0": "Saccavādī saccānurakkhamāno, agamāsi so yattha porisādo’’ti.",
  "atk-s0514a14:1779_0": "Tattha saccānurakkhamānoti saccaṁ anurakkhamāno.",
  "atk-s0514a14:1779_1": "Agamāsīti taṁ rattiṁ nivesaneyeva vasitvā punadivase aruṇuggamanavelāya mātāpitaro vanditvā āpucchitvā sesajanaṁ anusāsitvā assumukhena nānappakāraṁ paridevantena itthāgārādinā mahājanena anugato nagarā nikkhamma taṁ janaṁ nivattetuṁ asakkonto mahāmagge daṇḍakena tiriyaṁ lekhaṁ kaḍḍhitvā ‘‘sace mayi sineho atthi, imaṁ mā atikkamiṁsū’’ti āha.",
  "atk-s0514a14:1779_2": "Mahājano sīlavato tejavantassa āṇaṁ atikkamituṁ asakkonto mahāsaddena paridevamāno taṁ sīhavijambhitena gacchantaṁ oloketvā tasmiṁ dassanūpacāraṁ atikkante ekaravaṁ ravanto nagaraṁ pāvisi.",
  "atk-s0514a14:1779_3": "Sopi āgatamaggeneva tassa santikaṁ gato.",
  "atk-s0514a14:1779_4": "Tena vuttaṁ ‘‘agamāsi so yattha porisādo’’ti.",
  "atk-s0514a14:1780_0": "Tato porisādo cintesi –",
  "atk-s0514a14:1780_1": "‘‘sace mama sahāyo sutasomo āgantukāmo, āgacchatu, anāgantukāmo, anāgacchatu, rukkhadevatā yaṁ mayhaṁ icchati , taṁ karotu, ime rājāno māretvā pañcamadhuramaṁsena balikammaṁ karissāmī’’ti citakaṁ katvā aggiṁ jāletvā ‘‘aṅgārarāsi tāva hotū’’ti tassa sūle tacchantassa nisinnakāle sutasomo āgato.",
  "atk-s0514a14:1780_2": "Atha naṁ porisādo disvā tuṭṭhacitto, ‘‘samma, gantvā kattabbakiccaṁ te kata’’nti pucchi.",
  "atk-s0514a14:1780_3": "Mahāsatto, ‘‘āma mahārāja, kassapadasabalena desitā gāthā me sutā, dhammakathikassa ca sakkāro kato, tasmā gantvā kattabbakiccaṁ kataṁ nāma hotī’’ti dassetuṁ gāthamāha –",
  "atk-s0514a14:1781_0": "424.",
  "atk-s0514a14:1782_0": "‘‘Kato mayā saṅgaro brāhmaṇena, raṭṭhe sake issariye ṭhitena;",
  "atk-s0514a14:1783_0": "Taṁ saṅgaraṁ brāhmaṇasappadāya, saccānurakkhī punarāgatosmi;",
  "atk-s0514a14:1784_0": "Yajassu yaññaṁ khāda maṁ porisādā’’ti.",
  "atk-s0514a14:1785_0": "Tattha yajassūti maṁ māretvā devatāya vā yaññaṁ yajassu, maṁsaṁ vā me khādāhīti attho.",
  "atk-s0514a14:1786_0": "Taṁ sutvā porisādo ‘‘ayaṁ rājā na bhāyati, vigatamaraṇabhayo hutvā katheti, kissa nu kho esa ānubhāvo’’ti cintetvā ‘‘aññaṁ natthi, ayaṁ ‘kassapadasabalena desitā gāthā me sutā’ti vadati, tāsaṁ etena āsubhāvena bhavitabbaṁ, ahampi taṁ kathāpetvā tā gāthāyo sossāmi, evaṁ ahampi nibbhayo bhavissāmī’’ti sanniṭṭhānaṁ katvā gāthamāha –",
  "atk-s0514a14:1787_0": "425.",
  "atk-s0514a14:1788_0": "‘‘Na hāyate khāditaṁ mayhaṁ pacchā, citakā ayaṁ tāva sadhūmikāva;",
  "atk-s0514a14:1789_0": "Niddhūmake pacitaṁ sādhupakkaṁ, suṇomi gāthāyo satārahāyo’’ti.",
  "atk-s0514a14:1790_0": "Tattha khāditanti khādanaṁ.",
  "atk-s0514a14:1790_1": "Taṁ khādanaṁ mayhaṁ pacchā vā pure vā na parihāyati, pacchāpi hi tvaṁ mayā khāditabbova.",
  "atk-s0514a14:1790_2": "Niddhūmake pacitanti niddhūme nijjhāle aggimhi pakkamaṁsaṁ sādhupakkaṁ nāma hoti.",
  "atk-s0514a14:1791_0": "Taṁ sutvā mahāsatto ‘‘ayaṁ porisādo pāpadhammo, imaṁ thokaṁ niggahetvā lajjāpetvā kathessāmī’’ti cintetvā āha –",
  "atk-s0514a14:1792_0": "426.",
  "atk-s0514a14:1793_0": "‘‘Adhammiko tvaṁ porisādakāsi, raṭṭhā ca bhaṭṭho udarassa hetu;",
  "atk-s0514a14:1794_0": "Dhammañcimā abhivadanti gāthā, dhammo ca adhammo ca kuhiṁ sameti.",
  "atk-s0514a14:1795_0": "427.",
  "atk-s0514a14:1796_0": "‘‘Adhammikassa luddassa, niccaṁ lohitapāṇino;",
  "atk-s0514a14:1797_0": "Natthi saccaṁ kuto dhammo, kiṁ sutena karissasī’’ti.",
  "atk-s0514a14:1798_0": "Tattha dhammañcimāti imā ca gāthā navalokuttaradhammaṁ abhivadanti.",
  "atk-s0514a14:1798_1": "Kuhiṁ sametīti kattha samāgacchati.",
  "atk-s0514a14:1798_2": "Dhammo hi sugatiṁ pāpeti nibbānaṁ vā, adhammo duggatiṁ.",
  "atk-s0514a14:1798_3": "Kuto dhammoti vacīsaccamattampi natthi, kuto dhammo.",
  "atk-s0514a14:1798_4": "Kiṁ sutenāti tvaṁ etena sutena kiṁ karissasi, mattikābhājanaṁ viya hi sīhavasāya abhājanaṁ tvaṁ dhammassa.",
  "atk-s0514a14:1799_0": "So evaṁ kathitepi neva kujjhi. Kasmā?",
  "atk-s0514a14:1799_1": "Mahāsattassa mettābhāvanāya mahattena.",
  "atk-s0514a14:1799_2": "Atha naṁ ‘‘kiṁ pana samma sutasoma ahameva adhammiko’’ti vatvā gāthamāha –",
  "atk-s0514a14:1800_0": "428.",
  "atk-s0514a14:1801_0": "‘‘Yo maṁsahetu migavaṁ careyya, yo vā hane purisamattahetu;",
  "atk-s0514a14:1802_0": "Ubhopi te pecca samā bhavanti, kasmā no adhammikaṁ brūsi maṁ tva’’nti.",
  "atk-s0514a14:1803_0": "Tattha kasmā noti ye jambudīpatale rājāno alaṅkatapaṭiyattā mahābalaparivārā rathavaragatā migavaṁ carantā tikhiṇehi sarehi mige vijjhitvā mārenti, te avatvā kasmā tvaṁ maññeva adhammikanti vadati.",
  "atk-s0514a14:1803_1": "Yadi te niddosā, ahampi niddoso evāti dīpeti.",
  "atk-s0514a14:1804_0": "Taṁ sutvā mahāsatto tassa laddhiṁ bhindanto gāthamāha –",
  "atk-s0514a14:1805_0": "429.",
  "atk-s0514a14:1806_0": "‘‘Pañca pañca na khā bhakkhā, khattiyena pajānatā;",
  "atk-s0514a14:1807_0": "Abhakkhaṁ rāja bhakkhesi, tasmā adhammiko tuva’’nti.",
  "atk-s0514a14:1808_0": "Tassattho –",
  "atk-s0514a14:1808_1": "samma porisāda, khattiyena nāma khattiyadhammaṁ jānantena pañca pañca hatthiādayo daseva sattā maṁsavasena na khā bhakkhā na kho khāditabbayuttakā.",
  "atk-s0514a14:1808_2": "‘‘Na kho’’tveva vā pāṭho.",
  "atk-s0514a14:1808_3": "Aparo nayo khattiyena khattiyadhammaṁ jānantena pañcanakhesu sattesu sasako, sallako, godhā, kapi kummoti ime pañceva sattā bhakkhitabbayuttakā, na aññe, tvaṁ pana abhakkhaṁ manussamaṁsaṁ bhakkhesi, tena adhammikoti.",
  "atk-s0514a14:1809_0": "Iti so niggahaṁ patvā aññaṁ nissaraṇaṁ adisvā attano pāpaṁ paṭicchādento gāthamāha –",
  "atk-s0514a14:1810_0": "430.",
  "atk-s0514a14:1811_0": "‘‘Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1812_0": "Amittahatthaṁ punarāgatosi, na khattadhamme kusalosi rājā’’ti.",
  "atk-s0514a14:1813_0": "Tattha na khattadhammeti tvaṁ khattiyadhammasaṅkhāte nītisatthe na kusalosi, attano atthānatthaṁ na jānāsi, akāraṇeneva te loke paṇḍitoti kitti patthaṭā, ahaṁ pana te paṇḍitabhāvaṁ na passāmi na jānāmi, atibālosīhi vadati.",
  "atk-s0514a14:1814_0": "Atha naṁ mahāsatto, ‘‘samma, khattiyadhamme kusalena nāma mādiseneva bhavitabbaṁ.",
  "atk-s0514a14:1814_1": "Ahañhi taṁ jānāmi, na pana tadatthāya paṭipajjāmī’’ti vatvā gāthamāha –",
  "atk-s0514a14:1815_0": "431.",
  "atk-s0514a14:1816_0": "‘‘Ye khattadhamme kusalā bhavanti, pāyena te nerayikā bhavanti;",
  "atk-s0514a14:1817_0": "Tasmā ahaṁ khattadhammaṁ pahāya, saccānurakkhī punarāgatosmi;",
  "atk-s0514a14:1818_0": "Yajassu yaññaṁ khāda maṁ porisādā’’ti.",
  "atk-s0514a14:1819_0": "Tattha kusalāti tadatthāya paṭipajjanakusalā.",
  "atk-s0514a14:1819_1": "Pāyenāti yebhuyyena nerayikā.",
  "atk-s0514a14:1819_2": "Ye pana tattha na nibbattanti, te sesāpāyesu nibbattanti.",
  "atk-s0514a14:1820_0": "Porisādo āha –",
  "atk-s0514a14:1821_0": "432.",
  "atk-s0514a14:1822_0": "‘‘Pāsādavāsā pathavīgavāssā, kāmitthiyo kāsikacandanañca;",
  "atk-s0514a14:1823_0": "Sabbaṁ tahiṁ labhasi sāmitāya, saccena kiṁ passasi ānisaṁsa’’nti.",
  "atk-s0514a14:1824_0": "Tattha pāsādavāsāti, samma sutasoma, tava tiṇṇaṁ utūnaṁ anucchavikā dibbavimānakappā tayo nivāsapāsādā.",
  "atk-s0514a14:1824_1": "Pathavīgavāssāti pathavī ca gāvo ca assā ca bahū.",
  "atk-s0514a14:1824_2": "Kāmitthiyoti kāmavatthubhūtā itthiyo.",
  "atk-s0514a14:1824_3": "Kāsikacandanañcāti kāsikavatthañca lohitacandanañca.",
  "atk-s0514a14:1824_4": "Sabbaṁ tahinti etañca aññañca upabhogaparibhogaṁ sabbaṁ tvaṁ tahiṁ attano nagare sāmitāya labhasi, sāmī hutvā yathā icchasi, tathā paribhuñjituṁ labhati, so tvaṁ sabbametaṁ pahāya saccānurakkhī idhāgacchanto saccena kiṁ ānisaṁsaṁ passasīti.",
  "atk-s0514a14:1825_0": "Bodhisatto āha –",
  "atk-s0514a14:1826_0": "433.",
  "atk-s0514a14:1827_0": "‘‘Ye kecime atthi rasā pathabyā, saccaṁ tesaṁ sādutaraṁ rasānaṁ;",
  "atk-s0514a14:1828_0": "Sacce ṭhitā samaṇabrāhmaṇā ca, taranti jātimaraṇassa pāra’’nti.",
  "atk-s0514a14:1829_0": "Tattha sādutaranti yasmā sabbepi rasā sattānaṁ saccakāleyeva paṇītā madhurā honti, tasmā saccaṁ tesaṁ sādutaraṁ rasānaṁ, yasmā vā viratisaccavacīsacce ṭhitā jātimaraṇasaṅkhātassa tebhūmakavaṭṭassa pāraṁ amatamahānibbānaṁ taranti pāpuṇanti, tasmāpi taṁ sādutaranti.",
  "atk-s0514a14:1830_0": "Evamassa mahāsatto sacce ānisaṁsaṁ kathesi.",
  "atk-s0514a14:1830_1": "Tato porisādo vikasitapadumapuṇṇacandasassirikamevassa mukhaṁ oloketvā ‘‘ayaṁ sutasomo aṅgāracitakaṁ mañca sūlaṁ tacchantaṁ passati, cittutrāsamattampissa natthi, kiṁ nu kho esa satārahagāthānaṁ ānubhāvo, udāhu saccassa, aññasseva vā kassacī’’ti cintetvā ‘‘pucchissāmi tāva na’’nti pucchanto gāthamāha –",
  "atk-s0514a14:1831_0": "434.",
  "atk-s0514a14:1832_0": "‘‘Mutto tuvaṁ porisādassa hatthā, gantvā sakaṁ mandiraṁ kāmakāmī;",
  "atk-s0514a14:1833_0": "Amittahatthaṁ punarāgatosi, na hi nūna te maraṇabhayaṁ janinda;",
  "atk-s0514a14:1834_0": "Alīnacitto asi saccavādī’’ti.",
  "atk-s0514a14:1835_0": "Mahāsattopissa ācikkhanto āha –",
  "atk-s0514a14:1836_0": "435.",
  "atk-s0514a14:1837_0": "‘‘Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a14:1838_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1839_0": "436.",
  "atk-s0514a14:1840_0": "‘‘Katā me kalyāṇā anekarūpā, yaññā yiṭṭhā ye vipulā pasatthā;",
  "atk-s0514a14:1841_0": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1842_0": "437.",
  "atk-s0514a14:1843_0": "‘‘Pitā ca mātā ca upaṭṭhitā me, dhammena me issariyaṁ pasatthaṁ;",
  "atk-s0514a14:1844_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1845_0": "438.",
  "atk-s0514a14:1846_0": "‘‘Pitā ca mātā ca upaṭṭhitā me, dhammena me issariyaṁ pasatthaṁ;",
  "atk-s0514a14:1847_0": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1848_0": "439.",
  "atk-s0514a14:1849_0": "‘‘Ñātīsu mittesu katā me kārā, dhammena me issariyaṁ pasatthaṁ;",
  "atk-s0514a14:1850_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1851_0": "440.",
  "atk-s0514a14:1852_0": "‘‘Ñātīsu mittesu katā me kārā, dhammena me issariyaṁ pasatthaṁ;",
  "atk-s0514a14:1853_0": "Anānutappaṁ paralokaṁ gamissaṁ, yajassu yaññaṁ ada maṁ porisāda.",
  "atk-s0514a14:1854_0": "441.",
  "atk-s0514a14:1855_0": "‘‘Dinnaṁ me dānaṁ bahudhā bahūnaṁ, santappitā samaṇabrāhmaṇā ca;",
  "atk-s0514a14:1856_0": "Visodhito paralokassa maggo, dhamme ṭhito ko maraṇassa bhāye.",
  "atk-s0514a14:1857_0": "442.",
  "atk-s0514a14:1858_0": "‘‘Dinnaṁ me dānaṁ bahudhā bahūnaṁ, santappitā samaṇabrāhmaṇā ca;",
  "atk-s0514a14:1859_0": "Anānutappaṁ paralokaṁ gamissaṁ, yajassu yaññaṁ ada maṁ porisādā’’ti.",
  "atk-s0514a14:1860_0": "Tattha kalyāṇāti kalyāṇakammā.",
  "atk-s0514a14:1860_1": "Anekarūpāti dānādivasena anekavidhā.",
  "atk-s0514a14:1860_2": "Yaññāti dasavidhadānavatthupariccāgavasena ativipulā paṇḍitehi pasatthā yaññāpi yiṭṭhā pavattitā.",
  "atk-s0514a14:1860_3": "Dhamme ṭhitoti evaṁ dhamme patiṭṭhito mādiso ko nāma maraṇassa bhāyeyya.",
  "atk-s0514a14:1860_4": "Anānutappanti anānutappamāno.",
  "atk-s0514a14:1860_5": "Dhammena me issariyaṁ pasatthanti dasavidhaṁ rājadhammaṁ akopetvā dhammeneva mayā rajjaṁ pasāsitaṁ.",
  "atk-s0514a14:1860_6": "Kārāti ñātīsu ñātikiccāni, mittesu ca mittakiccāni.",
  "atk-s0514a14:1860_7": "Dānanti savatthukacetanā.",
  "atk-s0514a14:1860_8": "Bahudhāti bahūhi ākārehi.",
  "atk-s0514a14:1860_9": "Bahūnanti na pañcannaṁ, na dasannaṁ, satassapi sahassassapi satasahassassapi dinnameva.",
  "atk-s0514a14:1860_10": "Santappitāti gahitagahitabhājanāni pūretvā suṭṭhu tappitā.",
  "atk-s0514a14:1861_0": "Taṁ sutvā porisādo ‘‘ayaṁ sutasomamahārājā sappuriso ñāṇasampanno madhuradhammakathiko, sacāhaṁ etaṁ khādeyyaṁ, muddhā me sattadhā phaleyya, pathavī vā pana me vivaraṁ dadeyyā’’ti bhītatasito hutvā, ‘‘samma, na tvaṁ mayā khāditabbarūpo’’ti vatvā gāthamāha –",
  "atk-s0514a14:1862_0": "443.",
  "atk-s0514a14:1863_0": "‘‘Visaṁ pajānaṁ puriso adeyya, āsīvisaṁ jalitamuggatejaṁ;",
  "atk-s0514a14:1864_0": "Muddhāpi tassa viphaleyya sattadhā, yo tādisaṁ saccavādiṁ adeyyā’’ti.",
  "atk-s0514a14:1865_0": "Tattha visanti tattheva māraṇasamatthaṁ halāhalavisaṁ.",
  "atk-s0514a14:1865_1": "Jalitanti attano visatejena jalitaṁ teneva uggatejaṁ aggikkhandhaṁ viya carantaṁ āsīvisaṁ vā pana so gīvāya gaṇheyya.",
  "atk-s0514a14:1866_0": "Iti so mahāsattaṁ ‘‘halāhalavisasadiso tvaṁ, ko taṁ khādissatī’’ti vatvā gāthā sotukāmo taṁ yācitvā tena dhammagāravajananatthaṁ ‘‘evarūpānaṁ anavajjagāthānaṁ tvaṁ abhājana’’nti paṭikkhittopi ‘‘sakalajambudīpe iminā sadiso paṇḍito natthi, ayaṁ mama hatthā muccitvā gantvā tā gāthā sutvā dhammakathikassa sakkāraṁ katvā nalāṭena maccuṁ ādāya punāgato, ativiya sādhurūpā gāthā bhavissantī’’ti suṭṭhutaraṁ sañjātadhammassavanādaro hutvā taṁ yācanto gāthamāha –",
  "atk-s0514a14:1867_0": "444.",
  "atk-s0514a14:1868_0": "‘‘Sutvā dhammaṁ vijānanti, narā kalyāṇapāpakaṁ;",
  "atk-s0514a14:1869_0": "Api gāthā suṇitvāna, dhamme me ramate mano’’ti.",
  "atk-s0514a14:1870_0": "Tassattho –",
  "atk-s0514a14:1870_1": "‘‘samma sutasoma, narā nāma dhammaṁ sutvā kalyāṇampi pāpakampi jānanti, appeva nāma tā gāthā sutvā mamapi kusalakammapathadhamme mano rameyyā’’ti.",
  "atk-s0514a14:1871_0": "Atha mahāsatto ‘‘sotukāmo dāni porisādo, kathessāmī’’ti cintetvā ‘‘tena hi, samma, sādhukaṁ suṇāhī’’ti taṁ ohitasotaṁ katvā nandabrāhmaṇena kathitaniyāmeneva gāthānaṁ thutiṁ katvā chasu kāmāvacaradevesu ekakolāhalaṁ katvā devatāsu sādhukāraṁ dadamānāsu porisādassa dhammaṁ kathesi –",
  "atk-s0514a14:1872_0": "445.",
  "atk-s0514a14:1873_0": "‘‘Sakideva mahārāja, sabbhi hoti samāgamo;",
  "atk-s0514a14:1874_0": "Sā naṁ saṅgati pāleti, nāsabbhi bahu saṅgamo.",
  "atk-s0514a14:1875_0": "446.",
  "atk-s0514a14:1876_0": "‘‘Sabbhireva samāsetha, sabbhi kubbetha santhavaṁ;",
  "atk-s0514a14:1877_0": "Sataṁ sandhammamaññāya, seyyo hoti na pāpiyo.",
  "atk-s0514a14:1878_0": "447.",
  "atk-s0514a14:1879_0": "‘‘Jīranti ve rājarathā sucittā, atho sarīrampi jaraṁ upeti;",
  "atk-s0514a14:1880_0": "Satañca dhammo na jaraṁ upeti, santo have sabbhi pavedayanti.",
  "atk-s0514a14:1881_0": "448.",
  "atk-s0514a14:1882_0": "‘‘Nabhañca dūre pathavī ca dūre, pāraṁ samuddassa tadāhu dūre;",
  "atk-s0514a14:1883_0": "Tato have dūrataraṁ vadanti, satañca dhammo asatañca rājā’’ti.",
  "atk-s0514a14:1884_0": "Tassa tena sukathitattā ceva attano paṇḍitabhāvena ca tā gāthā sabbaññubuddhakathitā viyāti cintentassa sakalasarīraṁ pañcavaṇṇāya pītiyā paripūri, bodhisatte muducittaṁ ahosi, setacchattadāyakaṁ pitaraṁ viya naṁ amaññi.",
  "atk-s0514a14:1884_1": "So ‘‘ahaṁ sutasomassa dātabbaṁ kiñci hiraññasuvaṇṇaṁ na passāmi, ekekāya panassa gāthāya ekekaṁ varaṁ dassāmī’’ti cintetvā gāthamāha –",
  "atk-s0514a14:1885_0": "449.",
  "atk-s0514a14:1886_0": "‘‘Gāthā imā atthavatī subyañjanā, subhāsitā tuyha janinda sutvā;",
  "atk-s0514a14:1887_0": "Ānandi vitto sumano patīto, cattāri te samma vare dadāmī’’ti.",
  "atk-s0514a14:1888_0": "Tattha ānandīti ānandajāto. Sesāni tasseva vevacanāni. Cattāropi hete tuṭṭhākārā eva.",
  "atk-s0514a14:1889_0": "Atha naṁ mahāsatto ‘‘kiṁ nāma tvaṁ varaṁ dassasī’’ti apasādento gāthamāha –",
  "atk-s0514a14:1890_0": "450.",
  "atk-s0514a14:1891_0": "‘‘Yo nattano maraṇaṁ bujjhasi tuvaṁ, hitāhitaṁ vinipātañca saggaṁ;",
  "atk-s0514a14:1892_0": "Giddho rase duccarite niviṭṭho, kiṁ tvaṁ varaṁ dassasi pāpadhamma.",
  "atk-s0514a14:1893_0": "451.",
  "atk-s0514a14:1894_0": "‘‘Ahañca taṁ ‘dehi vara’nti vajjaṁ, tvaṁ cāpi datvā na avākareyya;",
  "atk-s0514a14:1895_0": "Sandiṭṭhikaṁ kalahamimaṁ vivādaṁ, ko paṇḍito jānamupabbajeyyā’’ti.",
  "atk-s0514a14:1896_0": "Tattha yoti yo tvaṁ ‘‘maraṇadhammohamasmī’’ti attanopi maraṇaṁ na bujjhasi na jānāsi, pāpakammameva karosi.",
  "atk-s0514a14:1896_1": "Hitāhitanti ‘‘idaṁ me kammaṁ hitaṁ, idaṁ ahitaṁ, idaṁ vinipātaṁ nessati, idaṁ sagga’’nti na jānāsi.",
  "atk-s0514a14:1896_2": "Raseti manussamaṁsarase.",
  "atk-s0514a14:1896_3": "Vajjanti vadeyyaṁ.",
  "atk-s0514a14:1896_4": "Na avākareyyāti vācāya datvā ‘‘dehi me vara’’nti vuccamāno na avākareyyāsi na dadeyyāsi.",
  "atk-s0514a14:1896_5": "Upabbajeyyāti ko imaṁ kalahaṁ paṇḍito upagaccheyya.",
  "atk-s0514a14:1897_0": "Tato porisādo ‘‘nāyaṁ mayhaṁ saddahati, saddahāpessāmi na’’nti gāthamāha –",
  "atk-s0514a14:1898_0": "452.",
  "atk-s0514a14:1899_0": "‘‘Na taṁ varaṁ arahati jantu dātuṁ, yaṁ vāpi datvā na avākareyya;",
  "atk-s0514a14:1900_0": "Varassu samma avikampamāno, pāṇaṁ cajitvānapi dassamevā’’ti.",
  "atk-s0514a14:1901_0": "Tattha avikampamānoti anolīyamāno.",
  "atk-s0514a14:1902_0": "Atha mahāsatto ‘‘ayaṁ ativiya sūro hutvā katheti, karissati me vacanaṁ, varaṁ gaṇhissāmi, sace pana ‘‘manussamaṁsaṁ na khāditabba’nti paṭhamameva varaṁ vārayissaṁ, ativiya kilamissati, paṭhamaṁ aññe tayo vare gahetvā pacchā etaṁ gaṇhissāmī’’ti cintetvā āha –",
  "atk-s0514a14:1903_0": "453.",
  "atk-s0514a14:1904_0": "‘‘Ariyassa ariyena sameti sakhyaṁ, paññassa paññāṇavatā sameti;",
  "atk-s0514a14:1905_0": "Passeyya taṁ vassasataṁ arogaṁ, etaṁ varānaṁ paṭhamaṁ varāmī’’ti.",
  "atk-s0514a14:1906_0": "Tattha ariyassāti ācāraariyassa.",
  "atk-s0514a14:1906_1": "Sakhyanti sakhidhammo mittadhammo.",
  "atk-s0514a14:1906_2": "Paññāṇavatāti ñāṇasampannena.",
  "atk-s0514a14:1906_3": "Sametīti gaṅgodakaṁ viya yamunodakena saṁsandati.",
  "atk-s0514a14:1906_4": "Dhātuso hi sattā saṁsandanti.",
  "atk-s0514a14:1906_5": "Passeyya tanti sutasomo porisādassa ciraṁ jīvitaṁ icchanto viya paṭhamaṁ attano jīvitavaraṁ yācati.",
  "atk-s0514a14:1906_6": "Paṇḍitassa hi ‘‘mama jīvitaṁ dehī’’ti vattuṁ ayuttaṁ, apica so ‘mayhameva esa ārogyaṁ icchatī’ti cintetvā tussissatīti evamāha.",
  "atk-s0514a14:1907_0": "Sopi taṁ sutvāva ‘‘ayaṁ issariyā dhaṁsetvā idāni maṁsaṁ khāditukāmassa evaṁ mahāanatthakarassa mahācorassa mayhameva jīvitaṁ icchati, aho mama hitakāmo’’ti tuṭṭhamānaso vañcetvā varassa gahitabhāvaṁ ajānitvā taṁ varaṁ dadamāno gāthamāha –",
  "atk-s0514a14:1908_0": "454.",
  "atk-s0514a14:1909_0": "‘‘Ariyassa ariyena sameti sakhyaṁ, paññassa paññāṇavatā sameti;",
  "atk-s0514a14:1910_0": "Passāsi maṁ vassasataṁ arogaṁ, etaṁ varānaṁ paṭhamaṁ dadāmī’’ti.",
  "atk-s0514a14:1911_0": "Tattha varānanti catunnaṁ varānaṁ paṭhamaṁ.",
  "atk-s0514a14:1912_0": "Tato bodhisatto āha –",
  "atk-s0514a14:1913_0": "455.",
  "atk-s0514a14:1914_0": "‘‘Ye khattiyāse idha bhūmipālā, muddhābhisittā katanāmadheyyā;",
  "atk-s0514a14:1915_0": "Na tādise bhūmipatī adesi, etaṁ varānaṁ dutiyaṁ varāmī’’ti.",
  "atk-s0514a14:1916_0": "Tattha katanāmadheyyāti muddhani abhisittattāva ‘‘muddhābhisittā’’ti katanāmadheyyā.",
  "atk-s0514a14:1916_1": "Na tādiseti tādise khattiye na adesi mā khādi.",
  "atk-s0514a14:1917_0": "Iti so dutiyaṁ varaṁ gaṇhanto parosatānaṁ khattiyānaṁ jīvitavaraṁ gaṇhi.",
  "atk-s0514a14:1917_1": "Porisādopissa dadamāno āha –",
  "atk-s0514a14:1918_0": "456.",
  "atk-s0514a14:1919_0": "‘‘Ye khattiyāse idha bhūmipālā, muddhābhisittā katanāmadheyyā;",
  "atk-s0514a14:1920_0": "Na tādise bhūmipatī ademi, etaṁ varānaṁ dutiyaṁ dadāmī’’ti.",
  "atk-s0514a14:1921_0": "Kiṁ pana te tesaṁ saddaṁ suṇanti, na suṇantīti?",
  "atk-s0514a14:1921_1": "Na sabbaṁ suṇanti.",
  "atk-s0514a14:1921_2": "Porisādena hi rukkhassa dhūmajālaupaddavabhayena paṭikkamitvā aggi kato, aggino ca rukkhassa ca antare nisīditvā mahāsatto tena saddhiṁ kathesi, tasmā sabbaṁ asutvā upaḍḍhupaḍḍhaṁ suṇiṁsu.",
  "atk-s0514a14:1921_3": "Te ‘‘idāni sutasomo porisādaṁ damessati, mā bhāyathā’’ti aññamaññaṁ samassāsesuṁ.",
  "atk-s0514a14:1921_4": "Tasmiṁ khaṇe mahāsatto imaṁ gāthamāha –",
  "atk-s0514a14:1922_0": "457.",
  "atk-s0514a14:1923_0": "‘‘Parosataṁ khattiyā te gahītā, talāvutā assumukhā rudantā;",
  "atk-s0514a14:1924_0": "Sake te raṭṭhe paṭipādayāhi, etaṁ varānaṁ tatiyaṁ varāmī’’ti.",
  "atk-s0514a14:1925_0": "Tattha parosatanti atirekasataṁ. Te gahītāti tayā gahitā. Talāvutāti hatthatalesu āvutā.",
  "atk-s0514a14:1926_0": "Iti mahāsatto tatiyaṁ varaṁ gaṇhanto tesaṁ khattiyānaṁ sakaraṭṭhaniyyātanavaraṁ gaṇhi.",
  "atk-s0514a14:1926_1": "Kiṁkāraṇā?",
  "atk-s0514a14:1926_2": "So akhādantopi verabhayena sabbe te dāse katvā araññeyeva vāseyya, māretvā vā chaḍḍeyya, paccantaṁ netvā vā vikkiṇeyya, tasmā tesaṁ sakaraṭṭhaniyyātanavaraṁ gaṇhi.",
  "atk-s0514a14:1926_3": "Itaropissa dadamāno imaṁ gāthamāha –",
  "atk-s0514a14:1927_0": "458.",
  "atk-s0514a14:1928_0": "‘‘Parosataṁ khattiyā me gahītā, talāvutā assumukhā rudantā;",
  "atk-s0514a14:1929_0": "Sake te raṭṭhe paṭipādayāmi, etaṁ varānaṁ tatiyaṁ dadāmī’’ti.",
  "atk-s0514a14:1930_0": "Catutthaṁ pana varaṁ gaṇhanto bodhisatto imaṁ gāthamāha –",
  "atk-s0514a14:1931_0": "459.",
  "atk-s0514a14:1932_0": "‘‘Chiddaṁ te raṭṭhaṁ byathitā bhayā hi, puthū narā leṇamanuppaviṭṭhā;",
  "atk-s0514a14:1933_0": "Manussamaṁsaṁ viramehi rāja, etaṁ varānaṁ catutthaṁ varāmī’’ti.",
  "atk-s0514a14:1934_0": "Tattha chiddanti na ghanavāsaṁ tattha tattha gāmādīnaṁ uṭṭhitattā savivaraṁ.",
  "atk-s0514a14:1934_1": "Byathitā bhayāhīti ‘‘porisādo idāni āgamissatī’’ti tava bhayena kampitā.",
  "atk-s0514a14:1934_2": "Leṇamanuppaviṭṭhāti dārake hatthesu gahetvā tiṇagahanādinilīyanaṭṭhānaṁ paviṭṭhā.",
  "atk-s0514a14:1934_3": "Manussamaṁsanti duggandhaṁ jegucchaṁ paṭikkūlaṁ manussamaṁsaṁ pajaha.",
  "atk-s0514a14:1934_4": "Nissakkatthe vā upayogaṁ, manussamaṁsato viramāhīti attho.",
  "atk-s0514a14:1935_0": "Evaṁ vutte porisādo pāṇiṁ paharitvā hasanto ‘‘samma sutasoma kiṁ nāmetaṁ kathesi, kathāhaṁ tumhākaṁ etaṁ varaṁ dassāmi, sace gaṇhitukāmo, aññaṁ gaṇhāhī’’ti vatvā gāthamāha –",
  "atk-s0514a14:1936_0": "460.",
  "atk-s0514a14:1937_0": "‘‘Addhā hi so bhakkho mama manāpo, etassa hetumhi vanaṁ paviṭṭho;",
  "atk-s0514a14:1938_0": "Sohaṁ kathaṁ etto upārameyyaṁ, aññaṁ varānaṁ catutthaṁ varassū’’ti.",
  "atk-s0514a14:1939_0": "Tattha vananti rajjaṁ pahāya imaṁ vanaṁ paviṭṭho.",
  "atk-s0514a14:1940_0": "Atha naṁ mahāsatto ‘‘tvaṁ ‘manussamaṁsassa piyatarattā tato viramituṁ na sakkomī’’ti vadasi.",
  "atk-s0514a14:1940_1": "Yo hi piyaṁ nissāya pāpaṁ karoti, ayaṁ bālo’’ti vatvā gāthamāha –",
  "atk-s0514a14:1941_0": "461.",
  "atk-s0514a14:1942_0": "‘‘Na ve ‘piyaṁ me’ti janinda tādiso, attaṁ niraṁkacca piyāni sevati;",
  "atk-s0514a14:1943_0": "Attāva seyyo paramā ca seyyo, labbhā piyā ocitatthena pacchā’’ti.",
  "atk-s0514a14:1944_0": "Tattha tādisoti janinda tādiso yuvā abhirūpo mahāyaso ‘‘idaṁ nāma me piya’’nti piyavatthulobhena tattha attānaṁ niraṁkatvā sabbasugatīhi ceva sukhavisesehi ca cavitvā niraye pātetvā na ve piyāni sevati.",
  "atk-s0514a14:1944_1": "Paramā ca seyyoti purisassa hi paramā piyavatthumhā attāva varataro.",
  "atk-s0514a14:1944_2": "Kiṁkāraṇā?",
  "atk-s0514a14:1944_3": "Labbhā piyāti, piyā nāma visayavasena ceva puññena ca ocitatthena vaḍḍhitatthena diṭṭhadhamme ceva parattha ca devamanussasampattiṁ patvā sakkā laddhuṁ.",
  "atk-s0514a14:1945_0": "Evaṁ vutte porisādo bhayappatto hutvā ‘‘ahaṁ sutasomena gahitaṁ varaṁ vissajjāpetumpi manussamaṁsato viramitumpi na sakkomi, kiṁ nu kho karissāmī’’ti assupuṇṇehi nettehi gāthamāha –",
  "atk-s0514a14:1946_0": "462.",
  "atk-s0514a14:1947_0": "‘‘Piyaṁ me mānusaṁ maṁsaṁ, sutasoma vijānahi;",
  "atk-s0514a14:1948_0": "Namhi sakkā nivāretuṁ, aññaṁ varaṁ samma varassū’’ti.",
  "atk-s0514a14:1949_0": "Tattha vijānahīti tvampi jānāhi.",
  "atk-s0514a14:1950_0": "Tato bodhisatto āha –",
  "atk-s0514a14:1951_0": "463.",
  "atk-s0514a14:1952_0": "‘‘Yo ve ‘piyaṁ me’ti piyānurakkhī, attaṁ niraṁkacca piyāni sevati;",
  "atk-s0514a14:1953_0": "Soṇḍova pitvā visamissapānaṁ, teneva so hoti dukkhī parattha.",
  "atk-s0514a14:1954_0": "464.",
  "atk-s0514a14:1955_0": "‘‘Yo cīdha saṅkhāya piyāni hitvā, kicchenapi sevati ariyadhamme;",
  "atk-s0514a14:1956_0": "Dukkhitova pitvāna yathosadhāni, teneva so hoti sukhī paratthā’’ti.",
  "atk-s0514a14:1957_0": "Tattha yo veti, samma porisāda, yo puriso ‘‘idaṁ me piya’’nti pāpakiriyāya attānaṁ niraṁkatvā piyāni vatthūni sevati, so surāpemena visamissaṁ suraṁ pitvā soṇḍo viya tena pāpakammena parattha nirayādīsu dukkhī hoti.",
  "atk-s0514a14:1957_1": "Saṅkhāyāti jānitvā tuletvā.",
  "atk-s0514a14:1957_2": "Piyāni hitvāti adhammapaṭisaṁyuttāni piyāni chaḍḍetvā.",
  "atk-s0514a14:1958_0": "Evaṁ vutte porisādo kalūnaṁ paridevanto gāthamāha –",
  "atk-s0514a14:1959_0": "465.",
  "atk-s0514a14:1960_0": "‘‘Ohāyahaṁ pitaraṁ mātarañca, manāpiye kāmaguṇe ca pañca;",
  "atk-s0514a14:1961_0": "Etassa hetumhi vanaṁ paviṭṭho, taṁ te varaṁ kinti mahaṁ dadāmī’’ti.",
  "atk-s0514a14:1962_0": "Tattha etassāti manussamaṁsassa. Kinti mahanti kinti katvā ahaṁ taṁ varaṁ demi.",
  "atk-s0514a14:1963_0": "Tato mahāsatto imaṁ gāthamāha –",
  "atk-s0514a14:1964_0": "466.",
  "atk-s0514a14:1965_0": "‘‘Na paṇḍitā diguṇamāhu vākyaṁ, saccappaṭiññāva bhavanti santo;",
  "atk-s0514a14:1966_0": "‘Varassu samma’ iti maṁ avoca, iccabravī tvaṁ na hi te sametī’’ti.",
  "atk-s0514a14:1967_0": "Tattha diguṇanti, samma porisāda, paṇḍitā nāma ekaṁ vatvā puna taṁ visaṁvādentā dutiyaṁ vacanaṁ na kathenti.",
  "atk-s0514a14:1967_1": "Iti maṁ avocāti, ‘‘samma sutasoma varassu vara’’nti evaṁ maṁ abhāsasi.",
  "atk-s0514a14:1967_2": "Iccabravīti tasmā yaṁ tvaṁ iti abravi, taṁ te idāni na sameti.",
  "atk-s0514a14:1968_0": "So puna rodanto eva gāthamāha –",
  "atk-s0514a14:1969_0": "467.",
  "atk-s0514a14:1970_0": "‘‘Apuññalābhaṁ ayasaṁ akittiṁ, pāpaṁ bahuṁ duccaritaṁ kilesaṁ;",
  "atk-s0514a14:1971_0": "Manussamaṁsassa kate upāgā, taṁ te varaṁ kinti mahaṁ dadeyya’’nti.",
  "atk-s0514a14:1972_0": "Tattha pāpanti kammapathaṁ appattaṁ.",
  "atk-s0514a14:1972_1": "Duccaritanti kammapathappattaṁ.",
  "atk-s0514a14:1972_2": "Kilesanti dukkhaṁ.",
  "atk-s0514a14:1972_3": "Manussamaṁsassa kateti manussamaṁsassa hetu.",
  "atk-s0514a14:1972_4": "Upāgāti upagatomhi.",
  "atk-s0514a14:1972_5": "Taṁ teti taṁ tuyhaṁ kathāhaṁ varaṁ demi, mā maṁ vārayi, anukampaṁ kāruññaṁ mayi karohi, aññaṁ varaṁ gaṇhāhīti āha.",
  "atk-s0514a14:1973_0": "Atha mahāsatto āha –",
  "atk-s0514a14:1974_0": "468.",
  "atk-s0514a14:1975_0": "‘‘Na taṁ varaṁ arahati jantu dātuṁ, yaṁ vāpi datvā na avākareyya;",
  "atk-s0514a14:1976_0": "Varassu samma avikampamāno, pāṇaṁ cajitvānapi dassamevā’’ti.",
  "atk-s0514a14:1977_0": "Evaṁ tena paṭhamaṁ vuttagāthaṁ āharitvā dassetvā varadāne ussāhento gāthā āha –",
  "atk-s0514a14:1978_0": "469.",
  "atk-s0514a14:1979_0": "‘‘Pāṇaṁ cajanti santo nāpi dhammaṁ, saccappaṭiññāva bhavanti santo;",
  "atk-s0514a14:1980_0": "Datvā varaṁ khippamavākarohi, etena sampajja surājaseṭṭha.",
  "atk-s0514a14:1981_0": "470.",
  "atk-s0514a14:1982_0": "‘‘Caje dhanaṁ aṅgavarassa hetu, aṅgaṁ caje jīvitaṁ rakkhamāno;",
  "atk-s0514a14:1983_0": "Aṅgaṁ dhanaṁ jīvitañcāpi sabbaṁ, caje naro dhammamanussaranto’’ti.",
  "atk-s0514a14:1984_0": "Tattha pāṇanti jīvitaṁ.",
  "atk-s0514a14:1984_1": "Santo nāma api jīvitaṁ cajanti, na dhammaṁ.",
  "atk-s0514a14:1984_2": "Khippamavākarohīti idha khippaṁ mayhaṁ dehīti attho.",
  "atk-s0514a14:1984_3": "Etenāti etena dhammena ceva saccena ca sampajja sampanno upapanno hohi.",
  "atk-s0514a14:1984_4": "Surājaseṭṭhāti taṁ paggaṇhanto ālapati.",
  "atk-s0514a14:1984_5": "Caje dhananti, samma porisāda, paṇḍito puriso hatthapādādimhi aṅge chijjamāne tassa rakkhaṇatthāya bahumpi dhanaṁ cajeyya.",
  "atk-s0514a14:1984_6": "Dhammamanussarantoti aṅgadhanajīvitāni pariccajantopi ‘‘sataṁ dhammaṁ na vītikkamissāmī’’ti evaṁ dhammaṁ anussaranto.",
  "atk-s0514a14:1985_0": "Evaṁ mahāsatto imehi kāraṇehi taṁ sacce patiṭṭhāpetvā idāni attano gurubhāvaṁ dassetuṁ gāthamāha –",
  "atk-s0514a14:1986_0": "471.",
  "atk-s0514a14:1987_0": "‘‘Yasmā hi dhammaṁ puriso vijaññā, ye cassa kaṅkhaṁ vinayanti santo;",
  "atk-s0514a14:1988_0": "Taṁ hissa dīpañca parāyaṇañca, na tena mittiṁ jirayetha pañño’’ti.",
  "atk-s0514a14:1989_0": "Tattha yasmāti yamhā purisā.",
  "atk-s0514a14:1989_1": "Dhammanti kusalākusalajotakaṁ kāraṇaṁ.",
  "atk-s0514a14:1989_2": "Vijaññāti vijāneyya.",
  "atk-s0514a14:1989_3": "Taṁ hissāti taṁ ācariyakulaṁ etassa puggalassa patiṭṭhānaṭṭhena dīpaṁ, uppanne bhaye gantabbaṭṭhānaṭṭhena parāyaṇañca.",
  "atk-s0514a14:1989_4": "Na tena mittinti tena ācariyapuggalena saha so paṇḍito kenacipi kāraṇena mittiṁ na jīrayetha na vināseyya.",
  "atk-s0514a14:1990_0": "Evañca pana vatvā, ‘‘samma porisāda, guṇavantassa ācariyassa vacanaṁ nāma bhindituṁ na vaṭṭati, ahañca taruṇakālepi tava piṭṭhiācariyo hutvā bahuṁ sikkhaṁ sikkhāpesiṁ, idānipi buddhalīlāya satārahā gāthā te kathesiṁ, tena me vacanaṁ kātuṁ arahasī’’ti āha.",
  "atk-s0514a14:1990_1": "Taṁ sutvā porisādo ‘‘ayaṁ sutasomo mayhaṁ ācariyo ceva paṇḍito ca, varo cassa mayā dinno, kiṁ sakkā kātuṁ, ekasmiṁ attabhāve maraṇaṁ nāma dhuvaṁ, manussamaṁsaṁ na khādissāmi, dassāmissa vara’’nti assudhārāhi pavattamānāhi uṭṭhāya sutasomanarindassa pādesu patitvā varaṁ dadamāno imaṁ gāthamāha –",
  "atk-s0514a14:1991_0": "472.",
  "atk-s0514a14:1992_0": "‘‘Addhā hi so bhakkho mama manāpo, etassa hetumhi vanaṁ paviṭṭho;",
  "atk-s0514a14:1993_0": "Sace ca maṁ yācasi etamatthaṁ, etampi te samma varaṁ dadāmī’’ti.",
  "atk-s0514a14:1994_0": "Atha naṁ mahāsatto evamāha –",
  "atk-s0514a14:1994_1": "‘‘samma, sīle ṭhitassa maraṇampi varaṁ, gaṇhāmi, mahārāja, tayā dinnaṁ varaṁ, ajja paṭṭhāya ariyapathe patiṭṭhitosi, evaṁ santepi taṁ yācāmi, sace te mayi sineho atthi, pañca sīlāni gaṇha, mahārājā’’ti.",
  "atk-s0514a14:1994_2": "‘‘Sādhu, samma, dehi me sīlānī’’ti.",
  "atk-s0514a14:1994_3": "‘‘Gaṇha mahārājā’’ti.",
  "atk-s0514a14:1994_4": "So mahāsattaṁ pañcapatiṭṭhitena vanditvā ekamantaṁ nisīdi.",
  "atk-s0514a14:1994_5": "Mahāsattopi naṁ pañcasīlesu patiṭṭhāpesi.",
  "atk-s0514a14:1994_6": "Tasmiṁ khaṇe tattha sannipatitā bhummā devā mahāsatte pītiṁ janetvā ‘‘avīcito yāva bhavaggā añño porisādaṁ manussamaṁsato nivāretuṁ samattho nāma natthi, aho sutasomena dukkarataraṁ kata’’nti mahantena saddena vanaṁ unnādentā sādhukāraṁ adaṁsu.",
  "atk-s0514a14:1994_7": "Tesaṁ saddaṁ sutvā cātumahārājikāti evaṁ yāva brahmalokā ekakolāhalaṁ ahosi.",
  "atk-s0514a14:1994_8": "Rukkhe laggitarājānopi taṁ devatānaṁ sādhukārasaddaṁ suṇiṁsu.",
  "atk-s0514a14:1994_9": "Rukkhadevatāpi sakavimāne ṭhitāva sādhukāramadāsi.",
  "atk-s0514a14:1994_10": "Iti devatānaṁ saddova sūyati, rūpaṁ na dissati.",
  "atk-s0514a14:1994_11": "Devatānaṁ sādhukārasaddaṁ sutvā rājāno cintayiṁsu –",
  "atk-s0514a14:1994_12": "‘‘sutasomaṁ nissāya no jīvitaṁ laddhaṁ, dukkaraṁ kataṁ sutasomena porisādaṁ damentenā’’ti bodhisattassa thutiṁ kariṁsu.",
  "atk-s0514a14:1994_13": "Porisādo mahāsattassa pāde vanditvā ekamantaṁ aṭṭhāsi.",
  "atk-s0514a14:1994_14": "Atha naṁ bodhisatto –",
  "atk-s0514a14:1994_15": "‘‘samma, khattiye mocehī’’ti āha.",
  "atk-s0514a14:1994_16": "So cintesi ‘‘ahaṁ etesaṁ paccāmitto, ete mayā mocitā ‘gaṇhatha no paccāmitta’nti maṁ hiṁseyyuṁ, mayā jīvitaṁ cajantenapi na sakkā sutasomassa santikā gahitaṁ sīlaṁ bhindituṁ, iminā saddhiyeva gantvā mocessāmi, evaṁ me bhayaṁ na bhavissatī’’ti.",
  "atk-s0514a14:1994_17": "Atha bodhisattaṁ vanditvā, ‘‘sutasoma, ubhopi gantvā khattiye mocessāmā’’ti vatvā gāthamāha –",
  "atk-s0514a14:1995_0": "473.",
  "atk-s0514a14:1996_0": "‘‘Satthā ca me hosi sakhā ca mesi, vacanampi te samma ahaṁ akāsiṁ;",
  "atk-s0514a14:1997_0": "Tuvampi me samma karohi vākyaṁ, ubhopi gantvāna pamocayāmā’’ti.",
  "atk-s0514a14:1998_0": "Tattha satthāti saggamaggassa desitattā satthā ca, taruṇakālato paṭṭhāya sakhā ca.",
  "atk-s0514a14:1999_0": "Atha naṁ bodhisatto āha –",
  "atk-s0514a14:2000_0": "474.",
  "atk-s0514a14:2001_0": "‘‘Satthā ca te homi sakhā ca tyamhi, vacanampi me samma tuvaṁ akāsi;",
  "atk-s0514a14:2002_0": "Ahampi te samma karomi vākyaṁ, ubhopi gantvāna pamocayāmā’’ti.",
  "atk-s0514a14:2003_0": "Evaṁ vatvā te upasaṅkamitvā āha –",
  "atk-s0514a14:2004_0": "475.",
  "atk-s0514a14:2005_0": "‘‘Kammāsapādena viheṭhitattha, talāvutā assumukhā rudantā;",
  "atk-s0514a14:2006_0": "Na jātu dubbhetha imassa rañño, saccappaṭiññaṁ me paṭissuṇāthā’’ti.",
  "atk-s0514a14:2007_0": "Tattha kammāsapādenāti idaṁ mahāsatto ‘‘ubhopi gantvāna pamocayāmā’’ti sampaṭicchitvā ‘‘khattiyā nāma mānathaddhā honti, muttamattāva ‘iminā mayaṁ viheṭhitamhā’ti porisādaṁ potheyyumpi haneyyumpi, na kho panesa tesu dubbhissati, ahaṁ ekakova gantvā paṭiññaṁ tāva nesaṁ gaṇhissāmī’’ti cintetvā tattha gantvā te hatthatale āvunitvā aggapādaṅgulīhi bhūmiṁ phusamānāhi rukkhasākhāsu olaggite vātappaharaṇakāle nāgadantesu olaggitakuraṇḍakadāmāni viya samparivattante addasa.",
  "atk-s0514a14:2007_1": "Tepi taṁ disvā ‘‘idānimhā mayaṁ arogā’’ti ekappahāreneva mahāviravaṁ raviṁsu.",
  "atk-s0514a14:2007_2": "Atha ne mahāsatto ‘‘mā bhāyitthā’’ti assāsetvā ‘‘mayā porisādo damito, tumhākaṁ abhayaṁ gahitaṁ, tumhe pana me vacanaṁ karothā’’ti vatvā evamāha.",
  "atk-s0514a14:2007_3": "Tattha na jātūti ekaṁseneva na dubbhetha.",
  "atk-s0514a14:2008_0": "Te āhaṁsu –",
  "atk-s0514a14:2009_0": "476.",
  "atk-s0514a14:2010_0": "‘‘Kammāsapādena viheṭhitamhā, talāvutā assumukhā rudantā;",
  "atk-s0514a14:2011_0": "Na jātu dubbhema imassa rañño, saccappaṭiññaṁ te paṭissuṇāmā’’ti.",
  "atk-s0514a14:2012_0": "Tattha paṭissuṇāmāti ‘‘evaṁ paṭiññaṁ adhivāsema sampaṭicchāma, apica kho pana mayaṁ kilantā kathetuṁ na sakkoma, tumhe sabbasattānaṁ saraṇaṁ, tumheva kathetha, mayaṁ vo vacanaṁ sutvā paṭiññaṁ dassāmā’’ti.",
  "atk-s0514a14:2013_0": "Atha ne bodhisatto ‘‘tena hi paṭiññaṁ dethā’’ti vatvā gāthamāha –",
  "atk-s0514a14:2014_0": "477.",
  "atk-s0514a14:2015_0": "‘‘Yathā pitā vā atha vāpi mātā, anukampakā atthakāmā pajānaṁ,.",
  "atk-s0514a14:2016_0": "Evameva vo hotu ayañca rājā, tumhe ca vo hotha yatheva puttā’’ti.",
  "atk-s0514a14:2017_0": "Atha naṁ tepi sampaṭicchamānā imaṁ gāthamāhaṁsu –",
  "atk-s0514a14:2018_0": "478.",
  "atk-s0514a14:2019_0": "‘‘Yathā pitā vā atha vāpi mātā, anukampakā atthakāmā pajānaṁ;",
  "atk-s0514a14:2020_0": "Evameva no hotu ayañca rājā, mayampi hessāma yatheva puttā’’ti.",
  "atk-s0514a14:2021_0": "Tattha tumhe ca voti vo-kāro nipātamattaṁ.",
  "atk-s0514a14:2022_0": "Iti mahāsatto tesaṁ paṭiññaṁ gahetvā porisādaṁ pakkositvā ‘‘ehi, samma, khattiye mocehī’’ti āha.",
  "atk-s0514a14:2022_1": "So khaggaṁ gahetvā ekassa rañño bandhanaṁ chindi.",
  "atk-s0514a14:2022_2": "Rājā sattāhaṁ nirāhāro vedanappatto saha bandhanachedā mucchito bhūmiyaṁ pati.",
  "atk-s0514a14:2022_3": "Taṁ disvā mahāsatto kāruññaṁ katvā, ‘‘samma porisāda, mā evaṁ chindī’’ti ekaṁ rājānaṁ ubhohi hatthehi daḷhaṁ gahetvā ure katvā ‘‘idāni bandhanaṁ chindāhī’’ti āha.",
  "atk-s0514a14:2022_4": "Porisādo khaggena chindi.",
  "atk-s0514a14:2022_5": "Mahāsatto thāmasampannatāya naṁ ure nipajjāpetvā orasaputtaṁ viya muducittena otāretvā bhūmiyaṁ nipajjāpesi.",
  "atk-s0514a14:2022_6": "Evaṁ sabbepi te bhūmiyaṁ nipajjāpetvā vaṇe dhovitvā dārakānaṁ kaṇṇato suttakaṁ viya saṇikaṁ rajjuyo nikkaḍḍhitvā pubbalohitaṁ dhovitvā vaṇe niddose katvā, ‘‘samma porisāda, ekaṁ rukkhatacaṁ pāsāṇe ghaṁsitvā āharā’’ti āharāpetvā saccakiriyaṁ katvā tesaṁ hatthatalāni makkhesi.",
  "atk-s0514a14:2022_7": "Taṅkhaṇaññeva vaṇo phāsukaṁ ahosi.",
  "atk-s0514a14:2022_8": "Porisādo taṇḍulaṁ gahetvā taralaṁ paci , ubho janā parosataṁ khattiye pāyesuṁ.",
  "atk-s0514a14:2022_9": "Iti te sabbeva santappitā, sūriyo atthaṅgato.",
  "atk-s0514a14:2022_10": "Punadivase pāto ca majjhanhike ca sāyañca taralameva pāyetvā tatiyadivase sasitthakayāguṁ pāyesuṁ, tāvatā te arogā ahesuṁ.",
  "atk-s0514a14:2023_0": "Atha ne mahāsatto ‘‘gantuṁ sakkhissathā’’ti pucchitvā ‘‘gacchāmā’’ti vutte ‘‘ehi, samma porisāda, sakaṁ raṭṭhaṁ gacchāmā’’ti āha.",
  "atk-s0514a14:2023_1": "So rodamāno tassa pādesu patitvā ‘‘tvaṁ, samma, rājāno gahetvā gaccha, ahaṁ idheva vanamūlaphalāni khādanto vasissāmī’’ti āha.",
  "atk-s0514a14:2023_2": "‘‘Samma, idha kiṁ karissasi, ramaṇīyaṁ te raṭṭhaṁ, bārāṇasiyaṁ rajjaṁ kārehī’’ti.",
  "atk-s0514a14:2023_3": "‘‘Samma kiṁ kathesi, na sakkā mayā tattha gantuṁ, sakalanagaravāsino hi me verino, te ‘iminā mayhaṁ mātā khāditā, mayhaṁ pitā, mayhaṁ bhātā’ti maṁ paribhāsissanti, ‘gaṇhatha imaṁ cora’nti ekekadaṇḍena vā ekekaleḍḍunā vā maṁ jīvitā voropessanti, ahañca tumhākaṁ santike sīlesu patiṭṭhito, jīvitahetupi na sakkā mayā paraṁ māretuṁ, tasmā nāhaṁ gacchāmi, ahaṁ manussamaṁsato viratattā kittakaṁ jīvissāmi, idāni mama tumhākaṁ dassanaṁ natthī’’ti roditvā ‘‘gacchatha tumhe’’ti āha.",
  "atk-s0514a14:2023_4": "Atha mahāsatto tassa piṭṭhiṁ parimajjitvā, ‘‘samma porisāda, mā cintayi, sutasomo nāmāhaṁ, mayā tādiso kakkhaḷo pharuso vinīto, bārāṇasivāsikesu kiṁ vattabbaṁ atthi, ahaṁ taṁ tattha patiṭṭhāpessāmi, asakkonto attano rajjaṁ dvidhā bhinditvā dassāmī’’ti vatvā ‘‘tumhākampi nagare mama verino atthiyevā’’ti vutte ‘‘iminā mama vacanaṁ karontena dukkaraṁ kataṁ, yena kenaci upāyena porāṇakayase patiṭṭhapetabbo esa mayā’’ti cintetvā tassa palobhanatthāya nagarasampattiṁ vaṇṇento āha –",
  "atk-s0514a14:2024_0": "479.",
  "atk-s0514a14:2025_0": "‘‘Catuppadaṁ sakuṇañcāpi maṁsaṁ, sūdehi randhaṁ sukataṁ suniṭṭhitaṁ;",
  "atk-s0514a14:2026_0": "Sudhaṁva indo paribhuñjiyāna, hitvā katheko ramasī araññe.",
  "atk-s0514a14:2027_0": "480.",
  "atk-s0514a14:2028_0": "‘‘Tā khattiyā vellivilākamajjhā, alaṅkatā samparivārayitvā;",
  "atk-s0514a14:2029_0": "Indaṁva devesu pamodayiṁsu, hitvā katheko ramasī araññe.",
  "atk-s0514a14:2030_0": "481.",
  "atk-s0514a14:2031_0": "‘‘Tambūpadhāne bahugoṇakamhi, subhamhi sabbassayanamhi saṅge;",
  "atk-s0514a14:2032_0": "Seyyassa majjhamhi sukhaṁ sayitvā",
  "atk-s0514a14:2033_0": "Hitvā katheko ramasī araññe.",
  "atk-s0514a14:2034_0": "482.",
  "atk-s0514a14:2035_0": "‘‘Pāṇissaraṁ kumbhathūṇaṁ nisīthe, athopi ve nippurisampi tūriyaṁ;",
  "atk-s0514a14:2036_0": "Bahuṁ sugītañca suvāditañca, hitvā katheko ramasī araññe.",
  "atk-s0514a14:2037_0": "483.",
  "atk-s0514a14:2038_0": "‘‘Uyyānasampannaṁ pahūtamālyaṁ, migājinūpetaṁ puraṁ surammaṁ;",
  "atk-s0514a14:2039_0": "Hayehi nāgehi rathehupetaṁ, hitvā katheko ramasī araññe’’ti.",
  "atk-s0514a14:2040_0": "Tattha sukatanti nānappakārehi suṭṭhu kataṁ.",
  "atk-s0514a14:2040_1": "Suniṭṭhitanti nānāsambhārayojanena suṭṭhu niṭṭhitaṁ.",
  "atk-s0514a14:2040_2": "Kathekoti kathaṁ eko.",
  "atk-s0514a14:2040_3": "Ramasīti mūlaphalādīni khādanto kathaṁ ramissasi, ‘‘ehi, mahārāja, gamissāmā’’ti.",
  "atk-s0514a14:2040_4": "Vellivilākamajjhāti ettha vellīti rāsi, vilākamajjhāti vilaggamajjhā.",
  "atk-s0514a14:2040_5": "Uttattaghanasuvaṇṇarāsipabhā ceva tanudīghamajjhā cāti dasseti.",
  "atk-s0514a14:2040_6": "Devesūti devalokesu accharā indaṁ viya ramaṇīye bārāṇasinagare pubbe taṁ pamodayiṁsu, tā hitvā idha kiṁ karissasi, ‘‘ehi, samma, gacchāmā’’ti.",
  "atk-s0514a14:2040_7": "Tambūpadhāneti rattūpadhāne.",
  "atk-s0514a14:2040_8": "Sabbassayanamhīti sabbattharaṇatthate sayane.",
  "atk-s0514a14:2040_9": "Saṅgeti anekabhūmike dassetvā addharattaaṅgayutte tattha tvaṁ pubbe sayīti attho.",
  "atk-s0514a14:2040_10": "Sukhanti tādisassa sayanassa majjhamhi sukhaṁ sayitvāna idāni kathaṁ araññe ramissasi, ‘‘ehi gacchāma, sammā’’ti.",
  "atk-s0514a14:2040_11": "Nisītheti rattibhāge.",
  "atk-s0514a14:2040_12": "Hitvāti evarūpaṁ sampattiṁ chaḍḍetvā.",
  "atk-s0514a14:2040_13": "Uyyānasampannaṁ pahūtamālyanti, mahārāja, tava uyyānasampannaṁ nānāvidhapupphaṁ.",
  "atk-s0514a14:2040_14": "Migājinūpetaṁ puraṁ surammanti taṁ uyyānaṁ migājinaṁ nāma nāmena, tena upetaṁ purampi te suṭṭhu rammaṁ.",
  "atk-s0514a14:2040_15": "Hitvāti evarūpaṁ manoramaṁ nagaraṁ chaḍḍetvā.",
  "atk-s0514a14:2041_0": "Iti mahāsatto ‘‘appeva nāmesa pubbe upabhuttaparibhogarasaṁ saritvā gantukāmo bhaveyyā’’ti paṭhamaṁ bhojanena palobhesi, dutiyaṁ kilesena, tatiyaṁ sayanena, catutthaṁ naccagītavāditena, pañcamaṁ uyyānena ceva nagarena cāti imehi ettakehi palobhetvā ‘‘ehi, mahārāja, ahaṁ taṁ ādāya gantvā bārāṇasiyaṁ patiṭṭhāpetvā pacchā sakaraṭṭhaṁ gamissāmi, sace bārāṇasirajjaṁ na labhissasi, upaḍḍharajjaṁ te dassāmi, kiṁ te araññavāsena, mama vacanaṁ karohī’’ti āha.",
  "atk-s0514a14:2041_1": "So tassa vacanaṁ sutvā gantukāmo hutvā ‘‘sutasomo mayhaṁ atthakāmo anukampako, paṭhamaṁ maṁ kalyāṇe patiṭṭhāpetvā ‘idāni porāṇakayaseva patiṭṭhāpessāmī’ti vadati, sakkhissati cesa patiṭṭhāpetuṁ, iminā saddhiṁyeva gantuṁ vaṭṭati, kiṁ me araññavāsenā’’ti cintetvā tuṭṭhacitto tassa guṇaṁ nissāya vaṇṇaṁ kathetukāmo ‘‘samma, sutasoma, kalyāṇamittasaṁsaggato sādhutaraṁ, pāpamittasaṁsaggato vā pāpataraṁ nāma natthī’’ti vatvā āha –",
  "atk-s0514a14:2042_0": "484.",
  "atk-s0514a14:2043_0": "‘‘Kāḷapakkhe yathā cando, hāyateva suve suve;",
  "atk-s0514a14:2044_0": "Kāḷapakkhūpamo rāja, asataṁ hoti samāgamo.",
  "atk-s0514a14:2045_0": "485.",
  "atk-s0514a14:2046_0": "‘‘Yathāhaṁ rasakamāgamma, sūdaṁ kāpurisādhamaṁ;",
  "atk-s0514a14:2047_0": "Akāsiṁ pāpakaṁ kammaṁ, yena gacchāmi duggatiṁ.",
  "atk-s0514a14:2048_0": "486.",
  "atk-s0514a14:2049_0": "‘‘Sukkapakkhe yathā cando, vaḍḍhateva suve suve;",
  "atk-s0514a14:2050_0": "Sukkapakkhūpamo rāja, sataṁ hoti samāgamo.",
  "atk-s0514a14:2051_0": "487.",
  "atk-s0514a14:2052_0": "‘‘Yathāhaṁ tuvamāgamma, sutasoma vijānahi;",
  "atk-s0514a14:2053_0": "Kāhāmi kusalaṁ kammaṁ, yena gacchāmi suggatiṁ.",
  "atk-s0514a14:2054_0": "488.",
  "atk-s0514a14:2055_0": "‘‘Thale yathā vāri janinda vuṭṭhaṁ, anaddhaneyyaṁ na ciraṭṭhitīkaṁ;",
  "atk-s0514a14:2056_0": "Evampi hoti asataṁ samāgamo, anaddhaneyyo udakaṁ thaleva.",
  "atk-s0514a14:2057_0": "489.",
  "atk-s0514a14:2058_0": "‘‘Sare yathā vāri janinda vuṭṭhaṁ, ciraṭṭhitīkaṁ naravīraseṭṭha;",
  "atk-s0514a14:2059_0": "Evampi ve hoti sataṁ samāgamo, ciraṭṭhitīko udakaṁ sareva.",
  "atk-s0514a14:2060_0": "490.",
  "atk-s0514a14:2061_0": "‘‘Abyāyiko hoti sataṁ samāgamo, yāvampi tiṭṭheyya tatheva hoti;",
  "atk-s0514a14:2062_0": "Khippañhi veti asataṁ samāgamo, tasmā sataṁ dhammo asabbhi ārakā’’ti.",
  "atk-s0514a14:2063_0": "Tattha suve suveti divase divase.",
  "atk-s0514a14:2063_1": "Anaddhaneyyanti na addhānakkhamaṁ.",
  "atk-s0514a14:2063_2": "Sareti samudde.",
  "atk-s0514a14:2063_3": "Naravīraseṭṭhāti naresu vīriyena seṭṭha.",
  "atk-s0514a14:2063_4": "Udakaṁ sarevāti samudde vuṭṭhaudakaṁ viya.",
  "atk-s0514a14:2063_5": "Abyāyikoti avigacchanako.",
  "atk-s0514a14:2063_6": "Yāvampitiṭṭheyyāti yattakaṁ kālaṁ jīvitaṁ tiṭṭheyya, tattakaṁ kālaṁ tatheva hoti, na jīrati sappurisehi mittabhāvoti.",
  "atk-s0514a14:2064_0": "Iti porisādo sattahi gāthāhi mahāsattasseva vaṇṇaṁ kathesi.",
  "atk-s0514a14:2064_1": "Mahāsattopi porisādañca te ca rājāno gahetvā attano paccantagāmaṁ agamāsi.",
  "atk-s0514a14:2064_2": "Paccantagāmavāsino mahāsattaṁ disvā nagaraṁ gantvā amaccānaṁ ācikkhiṁsu.",
  "atk-s0514a14:2064_3": "Amaccā balakāyaṁ ādāya gantvā parivārayiṁsu.",
  "atk-s0514a14:2064_4": "Mahāsatto tena parivārena bārāṇasirajjaṁ agamāsi.",
  "atk-s0514a14:2064_5": "Antarāmagge janapadavāsino bodhisattassa paṇṇākāraṁ datvā anugacchiṁsu, mahanto parivāro ahosi, tena saddhiṁ bārāṇasiṁ pāpuṇi.",
  "atk-s0514a14:2064_6": "Tadā porisādassa putto rājā hoti, senāpati kāḷahatthiyeva.",
  "atk-s0514a14:2064_7": "Nāgarā rañño ārocayiṁsu –",
  "atk-s0514a14:2064_8": "‘‘mahārāja, sutasomo kira porisādaṁ dametvā ādāya idhāgacchati, nagaramassa pavisituṁ na dassāmā’’ti sīghaṁ nagaradvārāni pidahitvā āvudhahatthā aṭṭhaṁsu.",
  "atk-s0514a14:2064_9": "Mahāsatto dvārānaṁ pihitabhāvaṁ ñatvā porisādañca parosatañca rājāno ohāya katipayehi amaccehi saddhiṁ āgantvā ‘‘ahaṁ sutasomarājā, dvāraṁ vivarathā’’ti āha.",
  "atk-s0514a14:2064_10": "Purisā gantvā rañño ārocesuṁ.",
  "atk-s0514a14:2064_11": "So ‘‘khippaṁ vivarathā’’ti vivarāpesi.",
  "atk-s0514a14:2064_12": "Mahāsatto nagaraṁ pāvisi.",
  "atk-s0514a14:2064_13": "Rājā ca kāḷahatthi cassa paccuggamanaṁ katvā ādāya pāsādaṁ āropayiṁsu.",
  "atk-s0514a14:2065_0": "So rājapallaṅke nisīditvā porisādassa aggamahesiṁ sesāmacce ca pakkosāpetvā kāḷahatthiṁ āha –",
  "atk-s0514a14:2065_1": "‘‘kāḷahatthi, kasmā rañño nagaraṁ pavisituṁ na dethā’’ti?",
  "atk-s0514a14:2065_2": "‘‘So rajjaṁ kārento imasmiṁ nagare bahū manusse khādi, khattiyehi akattabbaṁ kari, sakalajambudīpaṁ chiddamakāsi, evarūpo pāpadhammo, tena kāraṇenā’’ti.",
  "atk-s0514a14:2065_3": "‘‘Idāni ‘so evarūpaṁ karissatī’ti mā cintayittha, ahaṁ taṁ dametvā sīlesu patiṭṭhāpesiṁ, jīvitahetupi kañci na viheṭhessati, natthi vo tato bhayaṁ, evaṁ mā karittha, puttehi nāma mātāpitaro paṭijaggitabbā, mātāpituposakā hi saggaṁ gacchanti, itare niraya’’nti evaṁ so nicāsane nisinnassa puttarājassa ovādaṁ datvā, ‘‘kāḷahatthi, tvaṁ rañño sahāyo ceva sevako ca, raññāpi mahante issariye patiṭṭhāpito, tayāpi rañño atthaṁ carituṁ vaṭṭatī’’ti senāpatimpi anusāsitvā, ‘‘devi, tvampi kulagehā āgantvā tassa santike aggamahesiṭṭhānaṁ patvā puttadhītāhi vaḍḍhippattā, tayāpi tassa atthaṁ carituṁ vaṭṭatī’’ti deviyāpi ovādaṁ datvā tamevatthaṁ matthakaṁ pāpetuṁ dhammaṁ desento gāthā āha –",
  "atk-s0514a14:2066_0": "491.",
  "atk-s0514a14:2067_0": "‘‘Na so rājā yo ajeyyaṁ jināti, na so sakhā yo sakhāraṁ jināti;",
  "atk-s0514a14:2068_0": "Na sā bhariyā yā patino na vibheti, na te puttā ye na bharanti jiṇṇaṁ.",
  "atk-s0514a14:2069_0": "492.",
  "atk-s0514a14:2070_0": "‘‘Na sā sabhā yattha na santi santo, na te santo ye na bhaṇanti dhammaṁ;",
  "atk-s0514a14:2071_0": "Rāgañca dosañca pahāya mohaṁ, dhammaṁ bhaṇantāva bhavanti santo.",
  "atk-s0514a14:2072_0": "493.",
  "atk-s0514a14:2073_0": "‘‘Nābhāsamānaṁ jānanti, missaṁ bālehi paṇḍitaṁ;",
  "atk-s0514a14:2074_0": "Bhāsamānañca jānanti, desentaṁ amataṁ padaṁ.",
  "atk-s0514a14:2075_0": "494.",
  "atk-s0514a14:2076_0": "‘‘Bhāsaye jotaye dhammaṁ, paggaṇhe isinaṁ dhajaṁ;",
  "atk-s0514a14:2077_0": "Subhāsitaddhajā isayo, dhammo hi isinaṁ dhajo’’ti.",
  "atk-s0514a14:2078_0": "Tattha ajeyyanti ajeyyā nāma mātāpitaro, te jinanto rājā nāma na hoti.",
  "atk-s0514a14:2078_1": "Sace tvampi pitu santakaṁ rajjaṁ labhitvā tassa paṭisattu hosi, akiccakārī nāma bhavissasi .",
  "atk-s0514a14:2078_2": "Sakhāraṁ jinātīti kūṭaḍḍena jināti.",
  "atk-s0514a14:2078_3": "Sace tvaṁ, kāḷahatthi, raññā saddhiṁ mittadhammaṁ na pūresi, adhammaṭṭho hutvā niraye nibbattissasi.",
  "atk-s0514a14:2078_4": "Na vibhetīti na bhāyati.",
  "atk-s0514a14:2078_5": "Sace tvaṁ rañño na bhāyasi, bhariyādhamme ṭhitā nāma na hosi, akiccakārī nāma bhavissasi.",
  "atk-s0514a14:2078_6": "Jiṇṇanti mahallakaṁ.",
  "atk-s0514a14:2078_7": "Tasmiñhi kāle abharantā puttā puttā nāma na honti.",
  "atk-s0514a14:2079_0": "Santoti paṇḍitā.",
  "atk-s0514a14:2079_1": "Ye na bhaṇanti dhammanti ye pucchitā saccasabhāvaṁ na vadanti, na te paṇḍitā nāma.",
  "atk-s0514a14:2079_2": "Dhammaṁ bhaṇantāvāti ete rāgādayo pahāya parassa hitānukampakā hutvā sabhāvaṁ bhaṇantāva paṇḍitā nāma honti.",
  "atk-s0514a14:2079_3": "Nābhāsamānanti na abhāsamānaṁ.",
  "atk-s0514a14:2079_4": "Amataṁ padanti amatamahānibbānaṁ desentaṁ ‘‘paṇḍito’’ti jānanti, teneva porisādo maṁ ñatvā pasannacitto cattāro vare datvā pañcasu sīlesu patiṭṭhito.",
  "atk-s0514a14:2079_5": "Bhāsayeti paṇḍito puriso dhammaṁ bhāseyya joteyya, buddhādayo isayo yasmā dhammo etesaṁ dhajo, tasmā subhāsitaddhajā nāma subhāsitaṁ paggaṇhanti, bālā pana subhāsitaṁ paggaṇhantā nāma natthīti.",
  "atk-s0514a14:2080_0": "Imassa dhammakathaṁ sutvā rājā ca senāpati ca devī ca tuṭṭhā ‘‘gacchāma, mahārāja, ānemā’’ti vatvā nagare bheriṁ carāpetvā nāgare sannipātetvā ‘‘tumhe mā bhāyittha, rājā kira dhamme patiṭṭhito, etha naṁ ānemā’’ti mahājanaṁ ādāya mahāsattaṁ purato katvā rañño santikaṁ gantvā vanditvā kappake upaṭṭhāpetvā kappitakesamassuṁ nhātānulittapasādhitaṁ rājānaṁ ratanarāsimhi ṭhapetvā abhisiñcitvā nagaraṁ pavesesuṁ.",
  "atk-s0514a14:2080_1": "Porisādo rājā hutvā parosatānaṁ khattiyānaṁ mahāsattassa ca mahāsakkāraṁ kāresi.",
  "atk-s0514a14:2080_2": "‘‘Sutasomanarindena kira porisādaṁ dametvā rajje patiṭṭhāpito’’ti sakalajambudīpe mahākolāhalaṁ udapādi.",
  "atk-s0514a14:2080_3": "Indapatthanagaravāsinopi ‘‘rājā no āgacchatū’’ti dūtaṁ pahiṇiṁsu.",
  "atk-s0514a14:2080_4": "So tattha māsamattaṁ vasitvā, ‘‘samma, gacchāmahaṁ, tvaṁ appamatto hohi, nagaradvāresu ca majjhe cāti pañca dānasālāyo kārehi, dasa rājadhamme akopetvā agatigamanaṁ pariharā’’ti porisādaṁ ovadi.",
  "atk-s0514a14:2080_5": "Parosatāhi rājadhānīhi balakāyo yebhuyyena sannipati .",
  "atk-s0514a14:2080_6": "So tena balakāyena parivuto bārāṇasito nikkhami.",
  "atk-s0514a14:2080_7": "Porisādopi nikkhamitvā upaḍḍhapathā nivatti.",
  "atk-s0514a14:2080_8": "Mahāsatto avāhanānaṁ rājūnaṁ vāhanāni datvā uyyojesi.",
  "atk-s0514a14:2080_9": "Tepi rājāno tena saddhiṁ sammoditvā mahāsattaṁ vandanādīni katvā attano attano janapadaṁ agamiṁsu.",
  "atk-s0514a14:2081_0": "Mahāsattopi nagaraṁ patvā indapatthanagaravāsīhi devanagaraṁ viya alaṅkatanagaraṁ pavisitvā mātāpitaro vanditvā madhurapaṭisanthāraṁ katvā mahātalaṁ abhiruhi.",
  "atk-s0514a14:2081_1": "So dhammena rajjaṁ kārento cintesi –",
  "atk-s0514a14:2081_2": "‘‘rukkhadevatā mayhaṁ bahūpakārā, balikammalābhamassā karissāmī’’ti.",
  "atk-s0514a14:2081_3": "So tassa nigrodhassa avidūre mahantaṁ taḷākaṁ kāretvā bahūni kulāni pesetvā gāmaṁ nivesesi.",
  "atk-s0514a14:2081_4": "Gāmo mahā ahosi asītimattaāpaṇasahassapaṭimaṇḍito.",
  "atk-s0514a14:2081_5": "Tampi rukkhamūlaṁ sākhantato paṭṭhāya samatalaṁ kāretvā parikkhittavedikatoraṇadvārayuttaṁ akāsi, devatā abhippasīdi.",
  "atk-s0514a14:2081_6": "Kammāsapādassa damitaṭṭhāne nivuṭṭhattā pana so gāmo kammāsadammanigamo nāma jāto.",
  "atk-s0514a14:2081_7": "Tepi sabbe rājāno mahāsattassa ovāde ṭhatvā dānādīni puññāni katvā āyupariyosāne saggaṁ pūrayiṁsu.",
  "atk-s0514a14:2082_0": "Satthā imaṁ dhammadesanaṁ āharitvā saccāni pakāsetvā ‘‘na, bhikkhave, idānevāhaṁ aṅgulimālaṁ damemi, pubbepesa mayā damitoyevā’’ti vatvā jātakaṁ samodhānesi ‘‘tadā porisādo rājā aṅgulimālo ahosi, kāḷahatthi sāriputto, nandabrāhmaṇo ānando, rukkhadevatā kassapo, sakko anuruddho, sesarājāno buddhaparisā, mātāpitaro mahārājakulāni, sutasomarājā pana ahameva ahosi’’nti.",
  "atk-s0514a14:2083_0": "Mahāsutasomajātakavaṇṇanā pañcamā.",
  "atk-s0514a14:2084_0": "Jātakuddānaṁ –",
  "atk-s0514a14:2085_0": "Sumukho pana haṁsavaro ca mahā, sudhabhojaniko ca paro pavaro;",
  "atk-s0514a14:2086_0": "Sakuṇāladijādhipativhayano, sutasomavaruttamasavhayanoti.",
  "atk-s0514a14:2087_0": "Asītinipātavaṇṇanā niṭṭhitā.",
  "atk-s0514a14:2088_0": "Pañcamo bhāgo niṭṭhito."
}