{
  "anya-e0807n6:0_0": "7. Khādikaṇḍa",
  "anya-e0807n6:1_0": "Atha dhātūhiyeva bhāva+kamma+kattu+karaṇādisādhanasahitaṁ khādividhānaṁ ārabhīyate –",
  "anya-e0807n6:2_0": "‘‘Tijamānehi khasā khamāvīmaṁsāsu’’ iccādīhi paccayavidhānañca pararūpadvittādikāriyañca tyādikaṇḍe vuttanayeneva ñātabbaṁ.",
  "anya-e0807n6:2_1": "Titikkhanaṁ titikkhā, ‘‘itthiya+maṇaktikayakayā ca’’ iti suttena apaccayo ca ‘‘itthiya+matvā’’ti āpaccayo ca hoti.",
  "anya-e0807n6:2_2": "Tathā vīmaṁsanaṁ vīmaṁsā.",
  "anya-e0807n6:2_3": "‘‘Kitā tikicchāsaṁsayesu cho’’ti chappaccayādimhi kate tikicchanaṁ tikicchā, vicikicchanaṁ vicikicchā.",
  "anya-e0807n6:2_4": "Gupa=gopane, badha=bandhaneti imehi dhātūhi ‘‘nindāyaṁ gupa+badhā bassa bho ca’’ iti chapaccayādimhi ca dvitte parabakārassa iminā bhakāre ca kate apaccayādi hoti.",
  "anya-e0807n6:2_5": "Jigucchanaṁ jigucchā, bībhacchanaṁ bībhacchā.",
  "anya-e0807n6:2_6": "‘‘Tuṁsmā lopo ci+cchāyaṁ te’’ iti icchāya+matthe kha+sa+chappaccayā honti.",
  "anya-e0807n6:2_7": "Bhuja=pālanajjhohāresu, bubhukkhanaṁ bubhukkhā.",
  "anya-e0807n6:2_8": "Ji=jaye, jigiṁsanaṁ, jigiṁsā.",
  "anya-e0807n6:2_9": "Ghasa=adane, jighacchanaṁ jighacchā.",
  "anya-e0807n6:3_0": "27. Bhāvakammesu tabbānīyā",
  "anya-e0807n6:4_0": "Tabbaanīyā kriyatthā pare bhāvakammesu bhavanti, bahulaṁvidhānā kattukaraṇādīsupi.",
  "anya-e0807n6:4_1": "Bhū=sattāyaṁ, ‘‘yuvaṇṇāna+me opaccaye’’ti okāre ‘‘ūbyañjanassā’’ti ūāgamo, ññakāro ādyāvayavattho.",
  "anya-e0807n6:4_2": "Ossa ‘‘eona+ mayavā sare’’ti avādeso, bhūyateti bhavitabbaṁ bhavatā bhavanīyaṁ.",
  "anya-e0807n6:4_3": "Bhāvasse+kattā ekavacanameva, tañca napuṁsakaliṅgaṁ.",
  "anya-e0807n6:5_0": "Tabbādyabhihito bhāvo,",
  "anya-e0807n6:6_0": "Dabbamiva pakāsatīti-bahuvacanañca hoti.",
  "anya-e0807n6:7_0": "Kamme-abhipubbo, abhibhūyate abhibhūyittha abhibhūyissateti abhibhavitabbo kodho paṇḍitena, abhibhavitabbā taṇhā, abhibhavitabbaṁ dukkhaṁ.",
  "anya-e0807n6:7_1": "Evaṁ abhibhavanīyo abhibhavanīyā abhibhavanīyaṁ, kamme abhidheyyasseva liṅgavacanāni.",
  "anya-e0807n6:8_0": "Visessaliṅgātabbādī, tatthā+do pañca bhāvajā;",
  "anya-e0807n6:9_0": "Napuṁsake siyuṁ bhāve, kto cā+no akattari.",
  "anya-e0807n6:10_0": "Bhāvasmiṁ ghaṇa pume evaṁ, iyuvaṇṇā gahādijo;",
  "anya-e0807n6:11_0": "Apaccayopi vā+saṁkhyā, tu+māditvantakā siyuṁ.",
  "anya-e0807n6:12_0": "Ito paraṁ upasaggapubbatā ca kālattayassa vākyagahaṇañca vuttanayena ñātabbaṁ, tasmā anurūpavākyameva dassayissāma –",
  "anya-e0807n6:13_0": "Āsa=upavesane, āsane āsitabbaṁ tayā āsanīyaṁ.",
  "anya-e0807n6:13_1": "Kamme-upāsīyatīti upāsitabbo guru upāsanīyo.",
  "anya-e0807n6:13_2": "Sī=saye, e+ayādesā, sayanaṁ sayitabbaṁ sayanīyaṁ tayā.",
  "anya-e0807n6:13_3": "Atisīyatīti atisayitabbo kaṭo te atisayanīyo.",
  "anya-e0807n6:13_4": "Pada=gamane, ‘‘padādīnaṁ kvacī’’ti yuka, kakāro kānubandhakāriyattho, ukāro uccāraṇattho, dassajo pubbarūpañca, uppajjanaṁ uppajjitabbaṁ uppajjanīyaṁ.",
  "anya-e0807n6:13_5": "Paṭipajjīyatīti paṭipajjitabbo maggo paṭipajjanīyo.",
  "anya-e0807n6:13_6": "Budha=ñāṇe, bujjhateti bujjhitabbo dhammo bujjhanīyo.",
  "anya-e0807n6:13_7": "Su=savane, sūyateti sotabbo dhammo, ññimhi nāgame ‘‘tathanarānaṁ ṭaṭhaṇalā’’ti ṇe ca kate ‘‘na te kānubandha+nāgamesū’’ti okārābhāvo.",
  "anya-e0807n6:13_8": "Suṇitabbo, savanīyo.",
  "anya-e0807n6:13_9": "Kara=karaṇe –",
  "anya-e0807n6:14_0": "95. Pararūpa+mayakāre byañjane",
  "anya-e0807n6:15_0": "Kriyatthāna+mantabyañjanassa pararūpaṁ hoti yakārato aññasmiṁ byañjane.",
  "anya-e0807n6:15_1": "Karīyatīti kattabbo dhammo, kattabbā pūjā, kattabbaṁ kusalaṁ.",
  "anya-e0807n6:16_0": "119. Tuṁ+tuna+tabbesu vā",
  "anya-e0807n6:17_0": "Tumādīsu karassā hoti vā. Kātabbaṁ hitaṁ.",
  "anya-e0807n6:18_0": "171. Rā nassa ṇo",
  "anya-e0807n6:19_0": "Rantato kriyatthā paccayanakārassa ṇa hoti. Karaṇīyo.",
  "anya-e0807n6:20_0": "Bhara=bharaṇe, bharīyatīti bharitabbo bharaṇīyo.",
  "anya-e0807n6:20_1": "Gaha=upādāne ‘‘maṁ vā rudhādīnaṁ’’ti antasarā paromaṁ vā hoti.",
  "anya-e0807n6:20_2": "Makāro+nubandho.",
  "anya-e0807n6:20_3": "‘‘Ṇo niggahītassā’’ti niggahītassa ṇo, saṁgayhatīti saṁgaṇhitabbo saṁgaṇhanīyo, ‘‘tathanarā’’dinā ṇakāre gahaṇīyo.",
  "anya-e0807n6:20_4": "Rama=kīḷāyaṁ, ramīyatīti ramaṇīyo vihāro.",
  "anya-e0807n6:20_5": "Āpa=pāpuṇane, ‘‘sakāpānaṁ kukakū ṇe’’ti ettha ‘sakāpānaṁ kuka+kū’ti yogavibhāgā ku, ūāgame nāgamassa ṇe ca kate pāpīyatīti pāpuṇitabbo.",
  "anya-e0807n6:20_6": "Pararūpe pattabbo, pāpuṇanīyo, pāpanīyo.",
  "anya-e0807n6:21_0": "96. Manānaṁ niggahītaṁ",
  "anya-e0807n6:22_0": "Makāra+nakārantānaṁ kriyatthānaṁ niggahītaṁ hotya+yakāre byañjane.",
  "anya-e0807n6:22_1": "Vaggantaṁ, gamiyatīti gantabbo.",
  "anya-e0807n6:22_2": "Gamitabbaṁ gamanīyaṁ.",
  "anya-e0807n6:22_3": "Khana=khaṇa=avadāraṇe, niggahītaṁ vaggantattañca, khaññateti khantabbaṁ āvāṭaṁ khanitabbaṁ khananīyaṁ.",
  "anya-e0807n6:22_4": "Hana=hiṁsāyaṁ, haññateti hantabbaṁ hanitabbaṁ hananīyaṁ.",
  "anya-e0807n6:22_5": "Mana=ñāṇe, maññateti mantabbo manitabbo.",
  "anya-e0807n6:22_6": "‘‘Padādīnaṁ kvacī’’ti yuka, cavaggādimhi kate maññitabbaṁ maññanīyaṁ.",
  "anya-e0807n6:23_0": "Pūja=pūjāyaṁ, ‘‘curādito ṇī’’ti ṇimhi ñukārassa guruttā okārāvutti ‘‘yuvaṇṇāna+meo paccaye’’ti ekāre pūjetabbo ūmhi ayādese pūjayitabbo pūjanīyo bhagavā.",
  "anya-e0807n6:24_0": "Kattari-yā=pāpuṇane, nīyatīti niyyāniyo maggo, gacchantīti gamanīyā bhogā.",
  "anya-e0807n6:24_1": "Karaṇe-naha=soceyye, nahāyantya+nenāti nahānīyaṁ cuṇṇaṁ.",
  "anya-e0807n6:24_2": "Sampadāne-dā=dāne, saṁ+papubbo, sammā padīyate assāti sampadāniyo brāhmaṇo.",
  "anya-e0807n6:25_0": "28. Ghyaṇa",
  "anya-e0807n6:26_0": "Bhāvakammesu kriyatthā paro ghyaṇa hoti bahulaṁ.",
  "anya-e0807n6:26_1": "Ūmhi kattabbaṁ kāriyaṁ.",
  "anya-e0807n6:26_2": "Hara=haraṇe, harīyatīti hāriyaṁ.",
  "anya-e0807n6:26_3": "Bhara=bharaṇe, bharitabbaṁ bhāriyaṁ.",
  "anya-e0807n6:26_4": "Labha=lābhe, ‘‘vaggalasehi te’’ti pubbarūpabhakāre ‘‘catutthadutiyā’’ dinā tatiyakkhare ca kate labhitabbaṁ labbhaṁ.",
  "anya-e0807n6:27_0": "Vaca=byattavacane,",
  "anya-e0807n6:28_0": "98. Kagā cajānaṁ ghānubandhe",
  "anya-e0807n6:29_0": "Ghānubandhe cakāra+jakārantānaṁ kriyatthānaṁ ka+gā honti yathākkamaṁ.",
  "anya-e0807n6:30_0": "84. Assā ṇānubandhe",
  "anya-e0807n6:31_0": "Ṇakārānubandhe paccaye pare upantassa akārassa ā hoti.",
  "anya-e0807n6:31_1": "Vacanaṁ vuccateti vākyaṁ.",
  "anya-e0807n6:31_2": "Bhaja=sevāyaṁ, bhajanīyaṁ bhāgyaṁ, jassa gakāro.",
  "anya-e0807n6:31_3": "Ci=caye, cayanaṁ cīyatīti vā ceyyaṁ.",
  "anya-e0807n6:31_4": "Yassa dvittaṁ.",
  "anya-e0807n6:32_0": "5,122. Nito cissa cho",
  "anya-e0807n6:33_0": "Nito parassa cissa cho hotītiādicakārassa cho.",
  "anya-e0807n6:33_1": "Vinicchayatīti viniccheyyaṁ, nāgame vinicchinitabbaṁ.",
  "anya-e0807n6:33_2": "E+ayādesesu vinicchetabbaṁ vinicchanīyaṁ.",
  "anya-e0807n6:33_3": "Nī=pāpane, nīyatīti neyyo neyyā neyyaṁ, netabbaṁ.",
  "anya-e0807n6:34_0": "29. Āsse+ca",
  "anya-e0807n6:35_0": "Ākārantato kriyatthā ghyaṇa hoti bhāvakammesu āssa e ca.",
  "anya-e0807n6:35_1": "Dā=dāne, dātabbaṁ deyyaṁ.",
  "anya-e0807n6:35_2": "Pā=pāne, pīyatīti peyyaṁ.",
  "anya-e0807n6:35_3": "Mā=māne, mīyatīti meyyaṁ.",
  "anya-e0807n6:35_4": "Ñā=avabodhane, ñāyatīti ñeyyaṁ ñātabbaṁ, ūmhi nāgamo ‘‘ñāssa ne+jā’’ti ñāssa jādese jānitabbaṁ, vijāniyaṁ.",
  "anya-e0807n6:35_5": "Khā=pakathane, saṁkhātabbaṁ saṁkheyyaṁ.",
  "anya-e0807n6:36_0": "30. Vadādīhi yo",
  "anya-e0807n6:37_0": "Vadādīhi kriyatthehi yo hoti bahulaṁ bhāvakammesu.",
  "anya-e0807n6:37_1": "Vada=vacane, vadanaṁ vajjatīti vā vajjaṁ.",
  "anya-e0807n6:37_2": "Mada=ummāde, madanaṁ majjate anenāti vā majjaṁ.",
  "anya-e0807n6:37_3": "Gamanaṁ gammateti vā gammaṁ.",
  "anya-e0807n6:37_4": "Gada=vacane, gajjate gadanīyaṁ vāti gajjaṁ.",
  "anya-e0807n6:37_5": "Pada=gamane, pajjanīyaṁ pajjaṁ gāthā.",
  "anya-e0807n6:37_6": "Ada+khāda=bhakkhane, khajjatīti khajjaṁ khādanīyaṁ.",
  "anya-e0807n6:37_7": "Dama=damane, dammateti dammo damanīyo.",
  "anya-e0807n6:38_0": "Bhujā+nneti gaṇasuttena anne vattabbe yapaccayo.",
  "anya-e0807n6:39_0": "83. Lahussupantassati",
  "anya-e0807n6:40_0": "Lahubhūtassa upantassa iyuvaṇṇassa eo honti yathākkamaṁ.",
  "anya-e0807n6:40_1": "Yassa pubbarūpe bhuñjitabboti bhojjo odano, bhojjā yāgu.",
  "anya-e0807n6:41_0": "31. Kicca ghacca bhacca bhabba leyyā",
  "anya-e0807n6:42_0": "Ete saddā yapaccayantā nipaccante.",
  "anya-e0807n6:42_1": "Kara=karaṇe, iminā nipātanā ye kicādese ca kate pubbarūpaṁ, kattabbaṁ kiccaṁ.",
  "anya-e0807n6:42_2": "Hana=hiṁsāyaṁ, ghaccādesādimhi kate hananaṁ haññateti vā ghaccaṁ.",
  "anya-e0807n6:42_3": "Bhara=bharaṇe, bhaccādesādimhi kate bharaṇīyo bhacco.",
  "anya-e0807n6:42_4": "Bhū=sattāyaṁ, yamhi okāre iminā avādese bhavatīti bhabbo.",
  "anya-e0807n6:42_5": "Liha=assādane, yamhi iminā hassa yakāre lehitabbaṁ leyyaṁ, ekāravuddhi.",
  "anya-e0807n6:43_0": "32. Guhādīhi yaka",
  "anya-e0807n6:44_0": "Guhādīhi kriyatthehi bhāvakammesu yaka hoti.",
  "anya-e0807n6:44_1": "Guha=saṁvaraṇe, ‘‘lahussupantassā’’ti sampattassa okārassa ‘‘na te kānubandhanāgamesū’’ti paṭisedho.",
  "anya-e0807n6:44_2": "‘‘Hassa vipallāso’’ti vipallāse guhanaṁ guhitabbaṁ guyhaṁ.",
  "anya-e0807n6:44_3": "Duha=papūraṇe, dohanaṁ duyhatīti vā duyhaṁ.",
  "anya-e0807n6:44_4": "Sāsa=anusiṭṭhiyaṁ –",
  "anya-e0807n6:45_0": "117. Sāsassa sisa vā",
  "anya-e0807n6:46_0": "Sāsassa sisa vā hoti kānubandhe. Pubbarūpaṁ, sāsīyatīti sisso.",
  "anya-e0807n6:47_0": "Siddhā eve+te tabbādayo pesā+tisagga+ppattakālesu gamyamānesupi, sāmaññena vidhānato. Pesanaṁ –",
  "anya-e0807n6:47_1": "‘‘kattabba+midaṁ bhavatā’’ti āṇāpanaṁ ajjhesanañca.",
  "anya-e0807n6:47_2": "Atisaggo nāma ‘‘ki+midaṁ mayā kattabbaṁ’’ti puṭṭhassa ‘‘pāṇo na hantabbo’’tiādinā paṭipattidassanamukhena kattabbassa anuññā.",
  "anya-e0807n6:47_3": "Pattakālo nāma sampattasamayo.",
  "anya-e0807n6:47_4": "Yo kiccakaraṇasamayaṁ upaparikkhitvā karoti, tassa samayārocanaṁ, na tattha ajjhesana+matthi.",
  "anya-e0807n6:47_5": "Bhotā khalu kaṭo kattabbo karaṇīyo kāriyo kicco’’ evaṁ tvayā kaṭo kattabbo, bhoto hi patto kālo kaṭakaraṇe.",
  "anya-e0807n6:48_0": "Evaṁ uddhamuhuttepi vattamānato pesādīsu siddhā eva.",
  "anya-e0807n6:48_1": "Tathā arahe kattari sattivisiṭṭhe ca patīyamāne, āvassakā+dhamīṇatāvisiṭṭhe ca bhāvādo siddhā.",
  "anya-e0807n6:48_2": "Uddhaṁ muhuttato-bhotā kaṭo kattabbo.",
  "anya-e0807n6:48_3": "Bhotā rajjaṁ kātabbaṁ, bhavaṁ araho.",
  "anya-e0807n6:48_4": "Bhotā bhāro vahitabbo, bhavaṁ sakko.",
  "anya-e0807n6:48_5": "Bhotā avassaṁ kaṭo kattabbo.",
  "anya-e0807n6:48_6": "Bhotā nikkho dātabbo.",
  "anya-e0807n6:49_0": "33. Kattari ltu+ṇkā",
  "anya-e0807n6:50_0": "Kattari kārake kriyatthā ltu+ṇkā honti.",
  "anya-e0807n6:50_1": "Kara=karaṇe, pararūpe ‘‘ltu+pitādīna+mā simhī’’ti ā silopo ca.",
  "anya-e0807n6:50_2": "Karotīti kattā.",
  "anya-e0807n6:50_3": "Evaṁ bharatīti bhattā.",
  "anya-e0807n6:50_4": "Haratīti hattā.",
  "anya-e0807n6:50_5": "Bhidatīti bhettā, ekāro, ūmhi bheditā.",
  "anya-e0807n6:50_6": "Chindatīti chettā.",
  "anya-e0807n6:50_7": "Bhojanassa dātā bhojanadātā.",
  "anya-e0807n6:50_8": "Sandhātīti sandhātā.",
  "anya-e0807n6:50_9": "Vacatīti vattā.",
  "anya-e0807n6:50_10": "Okārapararūpesu bhuñjatīti bhottā.",
  "anya-e0807n6:50_11": "‘‘Padādīnaṁ kvacī’’ti yukāgamo, bujjhatīti bujjhitā.",
  "anya-e0807n6:50_12": "Jānātīti ñātā.",
  "anya-e0807n6:50_13": "Chindatīti chetā.",
  "anya-e0807n6:50_14": "Suṇātīti sotā.",
  "anya-e0807n6:50_15": "‘‘Ū+lasse’’ti ūssa ekāre gaṇhātīti gahetā.",
  "anya-e0807n6:50_16": "Bhavatīti bhavitā.",
  "anya-e0807n6:50_17": "Saratīti saritā.",
  "anya-e0807n6:50_18": "‘‘Manānaṁ niggahītaṁ’’ti massa niggahīte vaggante ca gacchatīti gantā.",
  "anya-e0807n6:50_19": "Nakārantānampi niggahītaṁ, khanatīti khantā.",
  "anya-e0807n6:50_20": "Sanatīti santā.",
  "anya-e0807n6:50_21": "Maññatīti mantā.",
  "anya-e0807n6:50_22": "Pāletīti pālayitā pāletā, ettha curādittā ṇi.",
  "anya-e0807n6:51_0": "Ṇiṇāpīsu-bhāvayatīti bhāvayitā bhāvetā.",
  "anya-e0807n6:51_1": "Evaṁ sārayitā sāretā, dāpayitā dāpetā, hāpayitā hāpetā, nirodhayitā nirodhetā, bodhayitā bodhetā, ñāpayitā ñāpetā, sāvayitā sāvetā, gāhayitā gāhetā, kārayitā kāretā, kārāpayitā kārāpetā iccādi.",
  "anya-e0807n6:52_0": "Ṇkapaccaye-ṇakāro vuddhyattho.",
  "anya-e0807n6:52_1": "Rathaṁ karotīti rathakārako, ‘‘assā ṇānubandhe’’ti ā amādisamāso ca.",
  "anya-e0807n6:52_2": "Annaṁ dadātīti annadāyako.",
  "anya-e0807n6:52_3": "‘‘Adhātussa kā+syādito ghe+ssī’’ti ghe pare assa iādeso, annadāyikā, annadāyakaṁ kulaṁ.",
  "anya-e0807n6:52_4": "‘‘Āssā+ṇāpimhi yuka’’ itiṇāpito+ññatra yuka.",
  "anya-e0807n6:52_5": "Lokaṁ netīti lokanāyako, ekāre ‘‘āyā+vā ṇānubandhe’’ti āyādeso.",
  "anya-e0807n6:52_6": "Evaṁ vinetīti vināyako.",
  "anya-e0807n6:53_0": "Akammupapade-karotīti kārako, evaṁ dāyako nāyako, okāre āvādese suṇātīti sāvako.",
  "anya-e0807n6:53_1": "Pure viya ikāre sāvikā.",
  "anya-e0807n6:53_2": "Lunātīti lāvako.",
  "anya-e0807n6:53_3": "Pu=pavane, punātīti pāvako.",
  "anya-e0807n6:53_4": "Bhavatīti bhāvako, upāsatīti upāsako.",
  "anya-e0807n6:53_5": "Gaṇhātīti gāhako pāvako, yājako.",
  "anya-e0807n6:53_6": "Vadha=hiṁsāyaṁ, vadhetīti vadhako, ‘‘aññatrāpī’’ti vuddhipaṭisedho.",
  "anya-e0807n6:53_7": "‘‘Hanassa ghāto ṇānubandhe’’ti ghātādeso, hanatīti ghātako.",
  "anya-e0807n6:53_8": "‘‘Maṁ vā rudhādīnaṁ’’ti maṁ, rundhako, guruttā na vuddhi.",
  "anya-e0807n6:53_9": "Tathā bhuñjatīti bhuñjako.",
  "anya-e0807n6:53_10": "Āyassa rasse kiṇātīti kayako.",
  "anya-e0807n6:53_11": "Pāletīti pālako.",
  "anya-e0807n6:53_12": "Pūjetīti pūjako.",
  "anya-e0807n6:54_0": "Khādīsu-titikkhatīti titikkhako.",
  "anya-e0807n6:54_1": "Vīmaṁsatīti vīmaṁsako iccādi.",
  "anya-e0807n6:54_2": "Panudatīti panūdako, ‘‘byañjane’’ccādinā dīgho.",
  "anya-e0807n6:54_3": "‘‘Bhītvā+nako’’ti ettha ‘ānako’ti yogavibhāgā ānako, āssa rasse nakārāgame ca ‘‘ñāssa ne jā’’ti jādeso, jānanako. Ṇāpimhi –",
  "anya-e0807n6:55_0": "Aṇa-iti daṇḍakadhātu, āṇāpetīti āṇāpako.",
  "anya-e0807n6:55_1": "Tathā saññāpako, patiṭṭhāpako.",
  "anya-e0807n6:55_2": "Saṁ+pa pubbo āpa=pāpuṇane, nibbānaṁ sampāpetīti nibbānasampāpako.",
  "anya-e0807n6:55_3": "Kārāpako, kārāpikā iccādi.",
  "anya-e0807n6:56_0": "Bahulaṁvidhānā kammepi-pādehi harīyatīti pādahārako. Cupa=mandagamane, gale cuppatīti galacopako.",
  "anya-e0807n6:57_0": "Siddhova ltu arahādīsu ‘‘bhavaṁ khalu kaññāya pariggahāraho’’ti (pariggahitā).",
  "anya-e0807n6:57_1": "Sīlatthe-upādānasīloti upādātā.",
  "anya-e0807n6:57_2": "Sādhu gacchatīti gantā.",
  "anya-e0807n6:57_3": "Muṇḍanadhammā muṇḍanācārāti muṇḍayitāro, ettha ‘‘dhātvatthe nāmasmī’’ti imhi ūāgame e+ayādese muṇḍayitusaddamhi āraṅādese ca kate yossa ṭo.",
  "anya-e0807n6:58_0": "34. Āvī",
  "anya-e0807n6:59_0": "Kriyatthā āvī hoti bahulaṁ kattari.",
  "anya-e0807n6:59_1": "‘‘Disassa passa+dassa=dasa+da+dakkhā’’ti dassādeso, bhayaṁ passatīti bhayadassāvī.",
  "anya-e0807n6:59_2": "Nīmhi bhayadassāvinī.",
  "anya-e0807n6:59_3": "Bhayadassāvi cittaṁ.",
  "anya-e0807n6:59_4": "Appavisayatāñāpanatthaṁ bhinnayogakaraṇaṁ.",
  "anya-e0807n6:59_5": "Sāmaññavihitattā sīlādīsu ca hoteva.",
  "anya-e0807n6:60_0": "35. Āsiṁsāya+mako",
  "anya-e0807n6:61_0": "Āsiṁsāyaṁ gammamānāyaṁ kriyatthā ako hoti kattari.",
  "anya-e0807n6:61_1": "Jīva=pāṇadhāraṇe, jīvatūti jīvako.",
  "anya-e0807n6:61_2": "Nanda=samiddhiyaṁ, nandatūti nandako.",
  "anya-e0807n6:61_3": "Bhavatūti bhavako.",
  "anya-e0807n6:62_0": "36. Karā ṇano",
  "anya-e0807n6:63_0": "Karato kattari ṇa no hoti. Karotīti kāraṇaṁ. Kattarīti kiṁ, karoti anenāti karaṇaṁ.",
  "anya-e0807n6:64_0": "37. Hāto vīhi+kālesu",
  "anya-e0807n6:65_0": "Hāto vīhismiṁ kāle ca ṇano hoti.",
  "anya-e0807n6:65_1": "‘‘Āssā’’tyādinā yuka, jahanti udakaṁti hāyanā vīhayo.",
  "anya-e0807n6:65_2": "Jahāti bhāve padattheti hāyano saṁvaccharo.",
  "anya-e0807n6:65_3": "Vīhikālesūti kiṁ, jahātīti hātā.",
  "anya-e0807n6:66_0": "38. Vidā kū",
  "anya-e0807n6:67_0": "Vidasmā kū hoti kattari. Kakāro ‘‘kūto’’ti visesanattho. Vidatīti vidū, lokavidū.",
  "anya-e0807n6:68_0": "39. Vito ñāto",
  "anya-e0807n6:69_0": "Vipubbā ñāicca+smā kū hoti kattari. Vijānātīti viññū.",
  "anya-e0807n6:70_0": "40. Kammā",
  "anya-e0807n6:71_0": "Kammato parā ñāicca+smā kū hoti kattari.",
  "anya-e0807n6:71_1": "Sabbaṁ jānātīti sabbaññū.",
  "anya-e0807n6:71_2": "Evaṁ mattaññū, dhammaññū, atthaññū kālaññū, kataññū iccādi.",
  "anya-e0807n6:71_3": "(Bhikkhūti pana ‘‘bharādi’’ ṇvādisuttena siddhaṁ).",
  "anya-e0807n6:72_0": "41. Kvacaṇa",
  "anya-e0807n6:73_0": "Kammato parā kriyatthā kvaci aṇa hoti kattari.",
  "anya-e0807n6:73_1": "Kumbhaṁ karotīti kumbhakāro, amādisamāso.",
  "anya-e0807n6:73_2": "Itthiyaṁ kumbhakārī.",
  "anya-e0807n6:73_3": "Evaṁ kammakāro, māsākāro, kaṭṭhakāro, rathakāro suvaṇṇakāro , suttakāro, vuttikāro, ṭīkākāro.",
  "anya-e0807n6:73_4": "Saraṁ lunātīti saralāvoti o+avādesā.",
  "anya-e0807n6:73_5": "Mante ajjhāyatīti manthajjhāyo, i=ajjhenagatīsu, adhipubbo, e+ayādesā, adhino issa yakāra+cavaggādayo ca.",
  "anya-e0807n6:74_0": "Bahulādhikārā iha na hoti ‘‘ādiccaṁ passati, himavantaṁ suṇoti, gāmaṁ gacchati’’.",
  "anya-e0807n6:74_1": "Kvacīti kiṁ, kammakaro, ettha apaccayo.",
  "anya-e0807n6:75_0": "42. Gamā rū",
  "anya-e0807n6:76_0": "Kammato parā gamā rū hoti kattari. Rānubandhattā amabhāgalopo. Vedaṁ gacchatīti vedagū, evaṁ pāragū.",
  "anya-e0807n6:77_0": "Sāmaññavidhānato sīlādīsupi hoti.",
  "anya-e0807n6:77_1": "Bhavapāraṁ gacchati sīlenāti bhavapāragū.",
  "anya-e0807n6:77_2": "Antagamanasīlo antagū, evaṁ addhagū.",
  "anya-e0807n6:78_0": "43. Samāna+ñña+bhavanta+yāditū+pamānā disā kamme rī+rikkha+kā",
  "anya-e0807n6:79_0": "Samānādīhi yādīhi co+pamānehi parā disā kammakārake rī+rikkha+kā honti.",
  "anya-e0807n6:79_1": "‘‘Syādi syādine+katthaṁ’’ti samāse ‘‘rānubandhe+ntasarādissā’’ti disassa isabhāgalope ‘‘rīrikkhakesū’’ti samānassa sādese ca samāno viya dissatīti sadī, sadikkho. Ke –",
  "anya-e0807n6:79_2": "‘‘na te kānubandhanāgamesū’’ti ettābhāvo, sadiso.",
  "anya-e0807n6:80_0": "125. Samānā ro rī+rikkha+kesu",
  "anya-e0807n6:81_0": "Samānasaddato parassa disassa ra hoti vā rī+rikkha+kesūti pakkhe dassa rādese sarī, sarikkho, sariso.",
  "anya-e0807n6:82_0": "3,86. Sabbādīna+mā",
  "anya-e0807n6:83_0": "Rī+rikkha+kesu sabbādīna+mā hoti. Añño viya dissatīti aññādī, aññādikkho, aññādiso.",
  "anya-e0807n6:84_0": "3,87. Nta+ki+mi+mānaṁ ṭā+kī+ṭī",
  "anya-e0807n6:85_0": "Rī+rikkha+kesu nta+kiṁ+imasaddānaṁ ṭā+kī+ṭī honti yathākkamaṁ.",
  "anya-e0807n6:85_1": "Ṭakārā sabbādesatthā.",
  "anya-e0807n6:85_2": "Bhavādī bhavādikkho bhavādiso, kīdī kīdikkho kīdiso, ayamiva dissatīti īdī īdikkho īdiso.",
  "anya-e0807n6:85_3": "Ākāre yādī yādikkho yādiso, tyādī tyādikkho tyādiso iccādi.",
  "anya-e0807n6:86_0": "3,88. Tumhāmhānaṁ tāme+kasmiṁ",
  "anya-e0807n6:87_0": "Rī+rikkha+kesu tumhāmhānaṁ tāmā honte+kasmiṁ yathākkamaṁ.",
  "anya-e0807n6:87_1": "Tvaṁ viya dissati, ayaṁ viya dissatīti tādī mādī iccādi.",
  "anya-e0807n6:87_2": "Ekasminti kiṁ, tumhādiso amhādiso.",
  "anya-e0807n6:88_0": "3,89. Taṁ+ma+maññatra",
  "anya-e0807n6:89_0": "Rīrikkhakantato+ññasmiṁ uttarapade tumhāmhāna+mekasmiṁ taṁ+maṁ honti yathākkamaṁ.",
  "anya-e0807n6:89_1": "Tvaṁ dīpo esaṁ, ahaṁ dīpo esaṁti aññapadatthe taṁdīpā maṁdīpā.",
  "anya-e0807n6:89_2": "Tvaṁ saraṇa+mesaṁ, ahaṁ saraṇa+ mesanti taṁsaraṇā maṁsaraṇā.",
  "anya-e0807n6:89_3": "Tayā yogo tayyogo, mayā yogo mayyogoti amādisamāse niggahītalopo.",
  "anya-e0807n6:90_0": "3,90. Ve+tasse+ṭa",
  "anya-e0807n6:91_0": "Rī+rikkha+kesu etassa eṭa vā hoti. Edī etādī, edikkho etādikkho, ediso etādiso.",
  "anya-e0807n6:92_0": "44. Bhāvakārake sva+ghaṇa gha kā",
  "anya-e0807n6:93_0": "Bhāve kārake ca kriyatthā a ghaṇa gha kā honti bahulaṁ.",
  "anya-e0807n6:94_0": "Apaccayo-paggaṇhanaṁ paggaho, evaṁ niggaho, dhammaṁ dhāretīti dhammadharo, evaṁ vinayadharo.",
  "anya-e0807n6:94_1": "Tathā taṁ karotīti takkaro, dvittaṁ.",
  "anya-e0807n6:94_2": "Evaṁ hitakaro, divasakaro, dinakaro, divākaro, nisākaro, dhanuṁ gaṇhīti dhanuggaho.",
  "anya-e0807n6:94_3": "Evaṁ kavacaggaho.",
  "anya-e0807n6:94_4": "Dada=dāne, sabbakāmaṁ dadātīti sabbakāmadado, sabbadado.",
  "anya-e0807n6:94_5": "Āto ‘‘parokkhāyañcā’’ti caggahaṇena dvitte ‘‘rasso pubbassā’’ti rasse ca annaṁ dadātīti annadado, evaṁ dhanado.",
  "anya-e0807n6:94_6": "Saṁpubbo dhā=dhāraṇe, sabbaṁ sandhahatīti sabbasandho.",
  "anya-e0807n6:94_7": "Nī=pāpane, vipubbo, vinesi vineti vinessati etena etthāti vā vinayo, e+ayādesā.",
  "anya-e0807n6:94_8": "Nayanaṁ nayo.",
  "anya-e0807n6:94_9": "Si=sevāyaṁ, nipubbo, nissīyatīti nissayo.",
  "anya-e0807n6:94_10": "Si=saye, anusayi anuseti anusessatīti anusayo.",
  "anya-e0807n6:94_11": "I=gatimhi, patipubbo, paṭicca etasmā phala+metīti paccayo.",
  "anya-e0807n6:94_12": "Saṁ+upubbo, dāgame samudayo .",
  "anya-e0807n6:94_13": "Ci=caye, vinicchayate+nena vinicchayanaṁ vā vinicchayo, ‘‘nito cissa cho’’ti cissa cho.",
  "anya-e0807n6:94_14": "Uccayanaṁ uccayo, saṁcayo.",
  "anya-e0807n6:94_15": "Khi=khaye, khayanaṁ khayo.",
  "anya-e0807n6:94_16": "Ji=jaye, vijayanaṁ vijayo, jayo.",
  "anya-e0807n6:94_17": "Kī=dabbavinīmaye, vikkayanaṁ vikkayo, kayo.",
  "anya-e0807n6:94_18": "Lī=silesane, allīyanti etthāti ālayo, layo.",
  "anya-e0807n6:94_19": "(Ivaṇṇantā).",
  "anya-e0807n6:95_0": "Āsuṇantīti assavā, āssa rasso.",
  "anya-e0807n6:95_1": "Paṭissavanaṁ paṭissavo.",
  "anya-e0807n6:95_2": "Su=passavane, ābhavaggā savantīti āsavā.",
  "anya-e0807n6:95_3": "Ru=saddo ravatīti ravo.",
  "anya-e0807n6:95_4": "Bhavatīti bhavo.",
  "anya-e0807n6:95_5": "Pabhavati etasmāti pabhavo.",
  "anya-e0807n6:95_6": "Lū=chedane, lavanaṁ lavo.",
  "anya-e0807n6:95_7": "(Uvaṇṇantā).",
  "anya-e0807n6:96_0": "Cara=caraṇe, saṁcaraṇaṁ saṁcaro.",
  "anya-e0807n6:96_1": "Dara=vidāraṇe, ādaranaṁ ādaro.",
  "anya-e0807n6:96_2": "Āgacchati āgamanaṁti vā āgamo.",
  "anya-e0807n6:96_3": "Sappa=gamane, sappatīti sappo.",
  "anya-e0807n6:96_4": "Dibbatīti devo.",
  "anya-e0807n6:96_5": "Pakkamanaṁ pakkamatīti vā pakkamo, evaṁ vikkamo.",
  "anya-e0807n6:96_6": "Cara=caraṇe, vanaṁ caratīti vanacaro.",
  "anya-e0807n6:96_7": "Kāmo avacarati etthāti kāmāvacaro loko, kāmāvacarā paññā, kāmāvacaraṁ cittaṁ.",
  "anya-e0807n6:96_8": "Gāvo caranti etthāti gocaro.",
  "anya-e0807n6:96_9": "Pādena pivatīti pādapo.",
  "anya-e0807n6:96_10": "Evaṁ kacchapo.",
  "anya-e0807n6:96_11": "Sirasmiṁ ruhatīti siroruho, manādittā o.",
  "anya-e0807n6:96_12": "Guhāyaṁ sayatīti guhāsayaṁ cittaṁ, evaṁ kucchisayā vātā.",
  "anya-e0807n6:96_13": "Pabbate tiṭṭhatīti pabbataṭṭho puriso, pabbataṭṭhā nadī, pabbataṭṭhaṁ bhasmaṁ.",
  "anya-e0807n6:96_14": "Evaṁ thalaṭṭhaṁ jalaṭṭhaṁ.",
  "anya-e0807n6:97_0": "Kicchatthe dumhi akicchatthe su+īsaṁ+sukha upapadesu-dukkhena karīyati karaṇaṁ vā dukkaraṁ.",
  "anya-e0807n6:97_1": "Evaṁ dussayo, dukkhena bharīyatīti dubbharo mahiccho.",
  "anya-e0807n6:97_2": "Evaṁ durakkhaṁ cittaṁ, duddaso dhammo, duranubodho dhammo.",
  "anya-e0807n6:97_3": "Īsaṁ sayatīti īsaṁsayo, evaṁ sukhasayo.",
  "anya-e0807n6:97_4": "Īsaṁ karīyatīti īsakkaraṁ kammaṁ.",
  "anya-e0807n6:97_5": "Sukhena karīyatīti sukaraṁ pāpaṁ bālena.",
  "anya-e0807n6:97_6": "Evaṁ subharo appiccho, sudassaṁ paravajjaṁ, subodha+miccādi.",
  "anya-e0807n6:97_7": "Sabbattha pādiamādisamāsā.",
  "anya-e0807n6:98_0": "Ghaṇa-bhavatīti bhāvo, o+āvādesā.",
  "anya-e0807n6:98_1": "Aya=iti daṇḍakadhātu, ayati itoti āyo, āharatīti āhāro.",
  "anya-e0807n6:98_2": "Upahanatīti upaghāto, ‘‘hanassa ghāto ṇānubandhe’’ti ghātādeso.",
  "anya-e0807n6:98_3": "Rañjatīti rāgo, ‘‘kagā cajānaṁ ghānubandhe’’ti jassa go.",
  "anya-e0807n6:98_4": "Rañjanti anenāti rāgo.",
  "anya-e0807n6:98_5": "‘‘Assā ṇānubandhe’’ti ā, pajjate+nenāti pādo.",
  "anya-e0807n6:98_6": "Tuda=byathane, patujjate+nenāti patodo.",
  "anya-e0807n6:98_7": "Jarīyati anenāti jāro, evaṁ dāro.",
  "anya-e0807n6:98_8": "Bhajīyatīti bhāgo.",
  "anya-e0807n6:98_9": "Evaṁ bhāro.",
  "anya-e0807n6:98_10": "Labbhatīti lābho.",
  "anya-e0807n6:98_11": "Vi+opubbo, voharīyatīti vohāro.",
  "anya-e0807n6:98_12": "Diyyatīti dāyo, yuka.",
  "anya-e0807n6:98_13": "Vihaññati etasmāti vighāto.",
  "anya-e0807n6:98_14": "Viharanti etthāti vihāro.",
  "anya-e0807n6:98_15": "Āramanti etasminti ārāmo.",
  "anya-e0807n6:98_16": "Pacanaṁ vā pāko, cassa ko.",
  "anya-e0807n6:98_17": "Cajanaṁ cāgo.",
  "anya-e0807n6:98_18": "Yajanaṁ yāgo.",
  "anya-e0807n6:98_19": "Rajanaṁ rāgo.",
  "anya-e0807n6:99_0": "127. Ana+ghaṇasvā+parīhi ḷo",
  "anya-e0807n6:100_0": "Ā+parīhi parassa dahassa ḷo hota+na+ghaṇasu.",
  "anya-e0807n6:100_1": "Paridahanaṁ pariḷāho.",
  "anya-e0807n6:100_2": "Evaṁ dāho.",
  "anya-e0807n6:100_3": "Bhañjanaṁ saṅgo.",
  "anya-e0807n6:100_4": "Evaṁ saṅgo.",
  "anya-e0807n6:100_5": "Saṁkharanaṁ saṁkhāro, ‘‘karotissa kho’’ti kassa kho.",
  "anya-e0807n6:100_6": "Evaṁ parikkhāro.",
  "anya-e0807n6:100_7": "‘‘Purasmā’’ti karassa kho, purekkhāro, ettaṁ tadaminādipāṭhā.",
  "anya-e0807n6:100_8": "Evaṁ upakāro, gāho.",
  "anya-e0807n6:101_0": "Gha-vacatīti vako. Sica=paggharaṇe, secanaṁ seko. Evaṁ soko, eovuddhiyo. Yuñjanaṁ yogo.",
  "anya-e0807n6:102_0": "Ka-pī=tappane, pīnetīti pīyo, kānubandhattā na vuddhi, ‘‘yuvaṇṇāna+miyaṅuvaṅa sare’’ti iyaṅa.",
  "anya-e0807n6:102_1": "Khipa=peraṇe, khipatīti khipo.",
  "anya-e0807n6:102_2": "Bhuñjantya+nenāti bhujo.",
  "anya-e0807n6:102_3": "Yudha=sampahāre āyujjhanti anenāti āyudhaṁ.",
  "anya-e0807n6:103_0": "45. Dādhātvi",
  "anya-e0807n6:104_0": "Dādhāto bahula+mi hoti bhāvakārakesu.",
  "anya-e0807n6:104_1": "Dā=dāne, ādiyatītiādi.",
  "anya-e0807n6:104_2": "Evaṁ upādi.",
  "anya-e0807n6:104_3": "Dhā=dhāraṇe, udakaṁ dadhātīti udadhi, ‘‘saññāya+mudo+dakassā’’ti udakassa udādeso.",
  "anya-e0807n6:104_4": "Jalaṁ dhiyate asminti jaladhi.",
  "anya-e0807n6:104_5": "Vālāni dhīyanti asminti vāladhi.",
  "anya-e0807n6:104_6": "Sandhīyati sandhātīti vā sandhi.",
  "anya-e0807n6:104_7": "Dhīyatīti dhi.",
  "anya-e0807n6:104_8": "Vidhīyati vidhāti vidhānaṁ vā vidhi.",
  "anya-e0807n6:104_9": "Sammā samaṁ vā cittaṁ ādadhātīti samādhi.",
  "anya-e0807n6:105_0": "46. Vamādīhya+thu",
  "anya-e0807n6:106_0": "Vamādīhi bhāvakārakesva+thu hoti.",
  "anya-e0807n6:106_1": "Vama=uggiraṇe, vamanaṁ vamīyatīti vā vamathu.",
  "anya-e0807n6:106_2": "Vepa+kampa=calane, vepanaṁ vepathu.",
  "anya-e0807n6:107_0": "47. Kvi",
  "anya-e0807n6:108_0": "Kriyatthā kvi hoti bahulaṁ bhāvakārakesu. Kakāro kānubandhakāriyattho.",
  "anya-e0807n6:109_0": "159. Kvissa",
  "anya-e0807n6:110_0": "Kriyatthā parassa kvissa lopo hoti.",
  "anya-e0807n6:110_1": "Sambhavatīti sambhū.",
  "anya-e0807n6:110_2": "Evaṁ vibhavatīti vibhū, abhibhū, sayambhū.",
  "anya-e0807n6:110_3": "Tathā dhu=kampane, sandhunātīti sandhu.",
  "anya-e0807n6:110_4": "Vibhātīti vibhā.",
  "anya-e0807n6:110_5": "Pabhātīti pabhā.",
  "anya-e0807n6:110_6": "Saṁgamma bhāsanti etthāti sabhā, ‘‘kvimhi lopo+ntabyañjanassā’’ti antabyañjanassa lopo.",
  "anya-e0807n6:110_7": "Bhujena gacchatīti bhujago.",
  "anya-e0807n6:110_8": "Evaṁ urago.",
  "anya-e0807n6:110_9": "Turaṁ=sīghaṁ gacchatīti turaṅgo.",
  "anya-e0807n6:110_10": "Khena gacchatīti khago.",
  "anya-e0807n6:110_11": "Vihāyase gacchatīti vihago, tadaminādipāṭhā vihādeso.",
  "anya-e0807n6:110_12": "Na gacchatīti nago.",
  "anya-e0807n6:110_13": "Evaṁ ago, ‘‘nago vā+ppāṇinī’’ti vikappena nañasamāse ṭādesanisedho.",
  "anya-e0807n6:110_14": "Jana=janane, kammato jātoti kammajo, amādisamāso, kammajo vipāko, kammajā paṭisandhi, kammajaṁ rūpaṁ.",
  "anya-e0807n6:110_15": "Evaṁ cittajaṁ, utujaṁ, āhārajaṁ.",
  "anya-e0807n6:110_16": "Attajo putto, vārimhi jāto vārijo.",
  "anya-e0807n6:110_17": "Evaṁ thalajo. Paṅkajaṁ. Jalajaṁ. Aṇḍajaṁ.",
  "anya-e0807n6:110_18": "Sarasijaṁ, upapadasamāse bahulaṁvidhānā vibhatyalope ‘‘manādīhī’’tiādinā siādeso.",
  "anya-e0807n6:110_19": "Dvikkhattuṁ jāto dvijo, ‘‘tadaminā’’ dinā kkhattuṁlopo.",
  "anya-e0807n6:110_20": "Pacchā jāto anujo.",
  "anya-e0807n6:110_21": "Sañjānātīti saññā.",
  "anya-e0807n6:110_22": "Pajānātīti paññā.",
  "anya-e0807n6:110_23": "Evaṁ patiṭṭhātīti patiṭṭhā.",
  "anya-e0807n6:110_24": "Jhā=cintāyaṁ, parasampattiṁ abhijjhāyatīti abhijjhā.",
  "anya-e0807n6:110_25": "Hitesitaṁ upaṭṭhāpetvā jhāyatīti upajjhā.",
  "anya-e0807n6:110_26": "So eva upajjhāyo, ‘‘sakatthe’’ti yo.",
  "anya-e0807n6:110_27": "Sammā jhāyanti etthāti saṁjhā.",
  "anya-e0807n6:110_28": "Kvidantā dhātvatthaṁ na jahanti, liṅgatthaṁ paṭipādayanti.",
  "anya-e0807n6:111_0": "48. Ano",
  "anya-e0807n6:112_0": "Kriyatthā bhāvakārakesu ano hoti.",
  "anya-e0807n6:112_1": "Nanda=samiddhiyaṁ, bhāve-nandiyate nandanaṁ.",
  "anya-e0807n6:112_2": "Kamme-anandīyittha nandīyati nandīyissati nanditabbanti vā nandanaṁ vanaṁ.",
  "anya-e0807n6:112_3": "Gahanaṁ gahanīyaṁ vā gahaṇaṁ, ‘‘tathanarā’’ dinā nassa ṇo.",
  "anya-e0807n6:112_4": "Gaṇhanaṁ, niggahītassa no.",
  "anya-e0807n6:112_5": "Caritabbaṁ caraṇaṁ.",
  "anya-e0807n6:112_6": "Bhuyate bhavanaṁ.",
  "anya-e0807n6:112_7": "Huyate havanaṁ.",
  "anya-e0807n6:112_8": "Rundhitabbaṁ rundhanaṁ rodhanaṁ vā.",
  "anya-e0807n6:112_9": "Bhuñjitabbaṁ bhuñjanaṁ bhojanaṁ vā.",
  "anya-e0807n6:112_10": "Bujjhitabbaṁ bujjhanaṁ, ‘‘padādīnaṁ kvacī’’ti yuka.",
  "anya-e0807n6:112_11": "Bodhanaṁ vā.",
  "anya-e0807n6:112_12": "Suti suyyati vā savanaṁ.",
  "anya-e0807n6:112_13": "Pāpīyatīti pāpuṇanaṁ, ‘‘sakāpānaṁ kuka+kū’’ti yogavibhāgā kuāgame nāgame ca tassa ṇo ca.",
  "anya-e0807n6:112_14": "Pālīyatīti pālanaṁ iccādi.",
  "anya-e0807n6:113_0": "Kattari-rajaṁ haratīti rajoharaṇaṁ toyaṁ.",
  "anya-e0807n6:113_1": "Vijānātīti viññāṇaṁ.",
  "anya-e0807n6:113_2": "Ghā=gandhopādāne, ghāyatīti ghānaṁ.",
  "anya-e0807n6:113_3": "Jhā=cintāyaṁ, jhāyatīti jhānaṁ.",
  "anya-e0807n6:113_4": "Karoti anenāti kāraṇaṁ, dīgho.",
  "anya-e0807n6:113_5": "Viākarīyanti etenāti byākaraṇaṁ.",
  "anya-e0807n6:113_6": "Pūrati+nenāti pūraṇaṁ.",
  "anya-e0807n6:113_7": "Dīyate+nenāti dānaṁ.",
  "anya-e0807n6:113_8": "Pamīyate+nenāti pamāṇaṁ.",
  "anya-e0807n6:113_9": "Vuccate+nenāti vacanaṁ.",
  "anya-e0807n6:113_10": "Panudati panujjate+nenāti vā panudanaṁ.",
  "anya-e0807n6:113_11": "Sūda=pagaraṇe, sūdati sujjate+nenāti vā sūdano.",
  "anya-e0807n6:113_12": "Suṇāti suyate+neneti vā savanaṁ.",
  "anya-e0807n6:113_13": "Luyati luyate+neneti vā lavanaṁ.",
  "anya-e0807n6:113_14": "Evaṁ nayanaṁ.",
  "anya-e0807n6:113_15": "Punāti puyate+neneti vā pavano.",
  "anya-e0807n6:113_16": "Sametīti samaṇo samanaṁ vā.",
  "anya-e0807n6:113_17": "Tathā bhāveti bhāvīyati etāyāti vā bhāvanaṁ.",
  "anya-e0807n6:113_18": "Evaṁ pācanaṁ pācāpanaṁ iccādi.",
  "anya-e0807n6:113_19": "‘‘Ana+saṇasvā parīhi ḷo’’ti ḷo, āḷāhanaṁ.",
  "anya-e0807n6:114_0": "Adhikaraṇe-tiṭṭhati asinti ṭhānaṁ. Evaṁ sayanaṁ, senaṁ vā āsanaṁ. Adhikarīyati etthāti adhikaraṇaṁ.",
  "anya-e0807n6:115_0": "Sampadānāpādānesu-sammā padīyate yassa taṁ sampadānaṁ.",
  "anya-e0807n6:115_1": "Apecca etasmā ādadātīti apādānaṁ.",
  "anya-e0807n6:115_2": "Bahulādhikārā calanādīhipi sīlasādhudhammesupi ano, calati sīlenāti calano evaṁ jalano, kodhano, kopano.",
  "anya-e0807n6:115_3": "Maṇḍa=bhusane, maṇḍeti sīlenāti maṇḍano.",
  "anya-e0807n6:115_4": "Evaṁ bhūsano.",
  "anya-e0807n6:115_5": "‘‘Aññātrapī’’ti okāranisedho.",
  "anya-e0807n6:116_0": "49. Itthiya+ma+ṇa+kti+ka+yaka+yā ca",
  "anya-e0807n6:117_0": "Itthiliṅge bhāve kārake ca kriyatthā aādayo honti ano ca bahulaṁ.",
  "anya-e0807n6:118_0": "A-jara=vayohāniyaṁ, jirati jiraṇaṁ vā jarā.",
  "anya-e0807n6:118_1": "‘‘Itthiya+ma+tvā’’ti āpaccayo.",
  "anya-e0807n6:118_2": "Paṭisambhijjatīti paṭisambhidā.",
  "anya-e0807n6:118_3": "Paṭipajjati etāyāti paṭipadā.",
  "anya-e0807n6:118_4": "Evaṁ sampadā, āpadā.",
  "anya-e0807n6:118_5": "Upādīyatīti upādā.",
  "anya-e0807n6:118_6": "Ikkha+cakkha=dassane, upaikkhatīti upekkhā.",
  "anya-e0807n6:118_7": "‘‘Yuvaṇṇāna+meo luttā’’ti ekāro.",
  "anya-e0807n6:118_8": "Cintanaṁ cintā.",
  "anya-e0807n6:118_9": "Sikkha=vijjopādāne, sikkhanaṁ sikkhīyantīti vā sikkhā.",
  "anya-e0807n6:118_10": "Evaṁ bhikkhā.",
  "anya-e0807n6:118_11": "Icchanaṁ icchā.",
  "anya-e0807n6:118_12": "‘‘Gamayami’’ccādinā cchaṅādeso.",
  "anya-e0807n6:118_13": "Puccha=pucchane, pucchanaṁ pucchā.",
  "anya-e0807n6:118_14": "Midha+medha=saṅgame, apaṭhitadhātu, medhanaṁ medhā.",
  "anya-e0807n6:118_15": "Evaṁ gudha=pariveṭhane, godhanaṁ godhā.",
  "anya-e0807n6:118_16": "Titikkhanaṁ titikkhā.",
  "anya-e0807n6:118_17": "Evaṁ vīmaṁsā, jigucchā, pipāsā, puttiyā.",
  "anya-e0807n6:118_18": "Īhanaṁ īhā.",
  "anya-e0807n6:119_0": "Ṇa-karaṇaṁ kārā, ‘‘assā ṇānubandhe’’ti ā hoti, eva+muparipi.",
  "anya-e0807n6:119_1": "Haraṇaṁ hārā muttāvali.",
  "anya-e0807n6:119_2": "Taraṇaṁ tārā, dharaṇaṁ dhārā.",
  "anya-e0807n6:119_3": "Araṇaṁ ārā.",
  "anya-e0807n6:120_0": "Yathākathañci saddamhi, ruḷhiyā atthanicchayo.",
  "anya-e0807n6:121_0": "Kti-sambhuvanaṁ sambhuti.",
  "anya-e0807n6:121_1": "‘‘Na te’’ccādinā na vuddhi.",
  "anya-e0807n6:121_2": "Savanaṁ suti.",
  "anya-e0807n6:121_3": "Nayanaṁ nayati etāyāti vā nīti.",
  "anya-e0807n6:121_4": "Maññatīti mati, ‘‘gamādirānaṁ lopontabyañjanassā’’ti gamādittā nalopo.",
  "anya-e0807n6:121_5": "Gamanaṁ gantabbāti vā gati.",
  "anya-e0807n6:121_6": "Upahananaṁ upahati.",
  "anya-e0807n6:121_7": "Ramanti etāya ramanaṁ vā rati.",
  "anya-e0807n6:121_8": "Tananaṁ tati.",
  "anya-e0807n6:121_9": "Niyamanaṁ niyati.",
  "anya-e0807n6:121_10": "Bhuñjanaṁ bhutti.",
  "anya-e0807n6:121_11": "Yuñjanaṁ yutti, pararūpaṁ.",
  "anya-e0807n6:121_12": "Evaṁ samāpajjanaṁ samāpajjateti samāpatti. Sampatti.",
  "anya-e0807n6:121_13": "Yaja=devapūjāsaṅgatikaraṇadānesu, yajanaṁ iṭṭhi, ‘‘yajassa yassa ṭiyī’’ti ṭiādeso, ‘‘pucchādito’’ti tassa ṭho, pararūpapaṭhamakkharā ca.",
  "anya-e0807n6:121_14": "Sāsanaṁ siṭṭhi, ‘‘sāsassa sisa vā’’ti sisa, sānantarassa tassa ṭho’’ti ṭhādeso.",
  "anya-e0807n6:121_15": "Bhedanaṁ bhijjateti vā bhitti.",
  "anya-e0807n6:121_16": "Bhaja=sevāyaṁ, bhajanaṁ bhatti.",
  "anya-e0807n6:121_17": "Tana=vitthāre, tanotīti tanti, nassa niggahītādi.",
  "anya-e0807n6:122_0": "Ka-guhantī etthāti guhā, okāranivutti. Rujatīti rujā. Modanti etāyāti mudā nāma muditā.",
  "anya-e0807n6:123_0": "Yaka-vida=ñāṇe, vidanaṁ vidanti etāyāti vā vijjā, dassa je pubbarūpaṁ. Yajanaṁ ijjā, ṭiādeso.",
  "anya-e0807n6:124_0": "Ya-sayanti etthāti seyyā, dvittaṁ.",
  "anya-e0807n6:124_1": "Aja=vaja=gamane, samajanaṁ samajanti etthāti vā samajjā.",
  "anya-e0807n6:124_2": "Papubbo, pabbajanaṁ pabbajjā.",
  "anya-e0807n6:124_3": "Tavaggavaraṇā’’dimhi ‘‘cavaggabayañā’’ti yogavibhāgena vassa be dvittaṁ.",
  "anya-e0807n6:124_4": "Ūmhi paricaraṇaṁ paricariyā.",
  "anya-e0807n6:124_5": "Jāgaraṇaṁ jāgariyā.",
  "anya-e0807n6:125_0": "Ana-payojake kāriyadhātuto kattuṁ payojanaṁ kāraṇaṁ, ekāranisedho nassa ṇo ca.",
  "anya-e0807n6:125_1": "Evaṁ harituṁ payojanaṁ hāraṇaṁ.",
  "anya-e0807n6:125_2": "Vida=anubhave, vitti vedayatīti vā vedanā.",
  "anya-e0807n6:125_3": "Vanda=abhivādanathutīsu, vandanaṁ vandanā.",
  "anya-e0807n6:125_4": "Upāsanaṁ upāsanā.",
  "anya-e0807n6:125_5": "Cita=saṁcetanāyaṁ, cetayatīti cetanā.",
  "anya-e0807n6:125_6": "Desiyatīti desanā.",
  "anya-e0807n6:125_7": "Bhāviyatīti bhāvanā.",
  "anya-e0807n6:126_0": "50. Jāhāhi ni",
  "anya-e0807n6:127_0": "Jā=vayohānimhi, hā=cāge, imehi itthiyaṁ ni hoti. Jānaṁ=vayaparipāko jāni. Hānaṁ hāni.",
  "anya-e0807n6:128_0": "51. Karā ririyo",
  "anya-e0807n6:129_0": "Karato ririyo hoti+tthiyaṁ.",
  "anya-e0807n6:129_1": "Rānubandhattā aralope karaṇaṁ kiriyā.",
  "anya-e0807n6:129_2": "‘‘Kriyā’’ti ‘‘tuṁtāye’’ccādimhi ‘‘kriyāyaṁ’’ti yogavibhāgā riyaramhi aralopo, rikāro kakāre+nubandho hoti.",
  "anya-e0807n6:130_0": "52. I+ki+tī sarūpe",
  "anya-e0807n6:131_0": "Dhātussa sarūpe+bhidheyye ete honti.",
  "anya-e0807n6:131_1": "Vacaicca+yaṁ dhātu eva vaci.",
  "anya-e0807n6:131_2": "Evaṁ yudhi.",
  "anya-e0807n6:131_3": "‘‘Karotissa kho’’ti vikaraṇassa ñāpitattā ‘‘kattari lo’’ti lo, pacati.",
  "anya-e0807n6:131_4": "Akāro kakāroti ghaṇantena kārasaddena chaṭṭhīsamāso.",
  "anya-e0807n6:132_0": "53. Sīlā+bhikkhaññā+vassakesu ṇī",
  "anya-e0807n6:133_0": "Kriyatthā ṇī hoti sīlādīsu.",
  "anya-e0807n6:133_1": "Saṁsa=pasaṁsane, piyapubbo, piyaṁ pasaṁsati sīlenāti piyapasaṁsī rājā.",
  "anya-e0807n6:133_2": "Atha vā piyaṁ pasaṁsati sīlena vā dhammena vā tasmiṁ sādhu vāti piyapasaṁsī, piyapasaṁsanī, piyapasaṁsi kulaṁ, āvuddhimhi tathā saccavādī, dhammavādī.",
  "anya-e0807n6:133_3": "Sīghayāyīti ‘‘assā+ṇāpimhī yuka’’ iti yuka.",
  "anya-e0807n6:133_4": "Pāpakārī, mālakārī iccādi.",
  "anya-e0807n6:133_5": "Uṇhaṁ bhuñjati sīlenāti uṇhabhojī, ‘‘lahussupantassā’’ti okāro.",
  "anya-e0807n6:134_0": "Ābhikkhaññe-punappuna khīraṁ pivatīti khīrapāyī, yuka.",
  "anya-e0807n6:134_1": "Avassaṁ karotīti avassakārī.",
  "anya-e0807n6:134_2": "‘‘Syādi syādine+katthaṁ’’ti samāse vibhattilope ca kate ‘‘lopo’’ti niggahītalopo.",
  "anya-e0807n6:134_3": "Satandāyīti ettha bahulaṁvidhānā vibhattialope amādisamāsapaṭisedhe ca kate vaggantaṁ.",
  "anya-e0807n6:135_0": "Aññasmiṁ atthepi ‘‘ṇī’’ti yogavibhāgena siddhaṁ.",
  "anya-e0807n6:135_1": "Sādhukārī, brahmacārī, assaddhabhojī.",
  "anya-e0807n6:135_2": "Paṇḍitaṁ attānaṁ maññatīti paṇḍitamānī, bahussutadhārī iccādi.",
  "anya-e0807n6:136_0": "Sādhukaraṇaṁ sādhukāro, so assa atthīti sādhukārīti ghaṇantā ī.",
  "anya-e0807n6:137_0": "54. Thāvari+ttara bhaṅgura bhidura bhāsura bhassarā",
  "anya-e0807n6:138_0": "Ete saddā nipaccante sīle gamyamāne.",
  "anya-e0807n6:138_1": "Iminā nipātanā varapaccayo ca thāssa tho ca, tiṭṭhati sīlenāti thāvaro.",
  "anya-e0807n6:138_2": "I=ajjhenagatīsu , ttarapaccayo, gacchati sīlenāti ittaro.",
  "anya-e0807n6:138_3": "Bhañja=omaddane, bhajjate sayameva bhajjati vā attanā attānanti bhaṅguro, kamme kattari vā gurapaccayo.",
  "anya-e0807n6:138_4": "Bhijjate sayameva bhindati vā attānanti bhidūro, ettha kūrapaccayo, kakāro+nubandho.",
  "anya-e0807n6:138_5": "Parabhañjanavisayesupi udāharaṇesu na hoti.",
  "anya-e0807n6:138_6": "Tatthāpi keci ‘‘dosandhakārabhidūro’’ti idaṁ sandhāya icchanti.",
  "anya-e0807n6:138_7": "Bhāsati dippatīti bhāsuro, urapaccayo.",
  "anya-e0807n6:138_8": "Sarapaccaye bhassaro, ‘‘byañjane dīgharassā’’ti rasso.",
  "anya-e0807n6:138_9": "(Tekālikappaccayā).",
  "anya-e0807n6:139_0": "55. Kattari bhūte ktavantu+ktāvī",
  "anya-e0807n6:140_0": "Bhūte atthe vattamānato kriyatthā ktavantu+ktāvī honti kattari.",
  "anya-e0807n6:140_1": "Vijinīti vijitavā vijitāvī, kānubandhattā na vuddhi.",
  "anya-e0807n6:140_2": "Guṇavantu daṇḍisamaṁ.",
  "anya-e0807n6:140_3": "Hu=havane, aggiṁ ahavīti hutavā hutāvī, hutāvinī hutavānī.",
  "anya-e0807n6:140_4": "‘‘Bhūte’’ti yāva ‘‘āhāratthā’’ti adhikāro.",
  "anya-e0807n6:141_0": "56. Kto bhāvakammesuti",
  "anya-e0807n6:142_0": "Bhāve kamme ca bhūte kto hoti.",
  "anya-e0807n6:142_1": "Asanaṁ āsitaṁ bhavatā, ñi.",
  "anya-e0807n6:142_2": "Karīyitthāti kato kaṭo bhavatā, ‘‘gamādirānaṁ’’ tyādinā ralopo.",
  "anya-e0807n6:142_3": "Eva+muparipi.",
  "anya-e0807n6:143_0": "57. Kattari cā+rambhe",
  "anya-e0807n6:144_0": "Kriyārambhe kattarikto hoti yathāpattañca, pakarīti pakato bhavaṁ kaṭaṁ.",
  "anya-e0807n6:144_1": "Pakarīyitthāti pakato kaṭo bhavatā.",
  "anya-e0807n6:144_2": "Pasupīti pasutto bhavaṁ.",
  "anya-e0807n6:144_3": "Pasupīyitthāti pasuttaṁ bhavatā, pararūpaṁ.",
  "anya-e0807n6:145_0": "58. Ṭhā+sa vasa silisa sī ruha jara janīhi",
  "anya-e0807n6:146_0": "Ṭhādīhi kattari kto hoti yathāpattañca.",
  "anya-e0807n6:146_1": "Upaṭṭhāsīti upaṭṭhīto bhavaṁ guruṁ.",
  "anya-e0807n6:146_2": "Upaṭṭhīyitthāti upaṭṭhito guru bhotā, ‘‘ṭhāssī’’ti ṭhāssa i.",
  "anya-e0807n6:146_3": "Evaṁ upāsīti upāsito.",
  "anya-e0807n6:146_4": "Upāsīyitthāti upāsito.",
  "anya-e0807n6:146_5": "‘‘Ñi byañjanassā’’ti ñi.",
  "anya-e0807n6:146_6": "Anuvusi anuvusīyitthāti vā anuvusīto.",
  "anya-e0807n6:146_7": "‘‘Assū’’ti assa ukāro.",
  "anya-e0807n6:146_8": "Āpubbo silisa=āliṅgane, āsilesi āsilesīyitthāti vā āsiliṭṭho.",
  "anya-e0807n6:146_9": "‘‘Sānantarassa tassa ṭho’’ti ṭhe pararūpaṁ paṭhamakkharañca.",
  "anya-e0807n6:146_10": "Adhisayi adhisīyitthāti vā adhisayito khaṭopikaṁ bhavaṁ, adhisayitā khaṭopikā bhotā.",
  "anya-e0807n6:146_11": "Evaṁ āruhi āruhīyitthāti vā āruḷho rukkhaṁ bhavaṁ, āruḷho rukkho bhotā, ‘‘ruhādīhi ho ḷa cā’’ti tassa hakāro pubbahakārassa ca ḷo.",
  "anya-e0807n6:146_12": "Anujīri anujīrīyitthāti vā anujiṇṇo vasaliṁ bhavaṁ, anujiṇṇā vasalī bhotā, ‘‘tarādīhi riṇṇo’’ti ktassa riṇṇādeso ‘‘rānubandhe’’tyādinā arabhāgassa lopo ca.",
  "anya-e0807n6:146_13": "Anvajāyi anvajāyitthāti vā anujāto māṇavako māṇavikaṁ, anujātā māṇavikā māṇavakena, ‘‘janissā’’ti nassa ā.",
  "anya-e0807n6:147_0": "59. Gamanatthā+kammakā+dhāre ca",
  "anya-e0807n6:148_0": "Gamanatthato akammakato ca kriyatthā ādhāre kto hoti kattari ca yathāpattañca.",
  "anya-e0807n6:148_1": "Yā=pāpuṇane, yātavanto asminti yātaṁ ṭhānaṁ.",
  "anya-e0807n6:148_2": "Yātavanto yātā, yānaṁ yātaṁ.",
  "anya-e0807n6:148_3": "Ettha santampi kammaṁ anicchitaṁ.",
  "anya-e0807n6:148_4": "Yāyitāti yāto patho.",
  "anya-e0807n6:148_5": "‘‘Ye gatyatthā, te buddhyatthā.",
  "anya-e0807n6:148_6": "Ye buddhyatthā, te gatyatthā’’ti vuttattā tathalakkhaṇaṁ yāthāvato āgato abhisambuddhoti tathāgato itipi hoti.",
  "anya-e0807n6:148_7": "Āsitavanto asminti āsitaṁ.",
  "anya-e0807n6:148_8": "Āsitavanto āsitā.",
  "anya-e0807n6:148_9": "Āsana+māsitaṁ.",
  "anya-e0807n6:149_0": "60. Āhāratthā",
  "anya-e0807n6:150_0": "Ajjhohāratthā ādhāre kto hoti yathāpattañca.",
  "anya-e0807n6:150_1": "Bhuttavanto+sminti bhuttaṁ.",
  "anya-e0807n6:150_2": "Evaṁ pītaṁ, ‘‘gāpāna+mī’’ti ī.",
  "anya-e0807n6:150_3": "Bhuñjanaṁ bhuttaṁ pānaṁ pītaṁ.",
  "anya-e0807n6:150_4": "Bhuñjīyitthāti bhutto odano.",
  "anya-e0807n6:150_5": "Evaṁ pītaṁ udakaṁ.",
  "anya-e0807n6:150_6": "Akattatthaṁ bhinnayogakaraṇaṁ.",
  "anya-e0807n6:150_7": "Bahulādhikārā kattaripi ‘‘apiviṁsūti pītā gāvo’’ti hoteva.",
  "anya-e0807n6:150_8": "Sida=pāke, passijjīti passanno, ‘‘gamanattha’’ dinā kto, ‘‘bhidā’’ dinā tassa no pararūpañca.",
  "anya-e0807n6:150_9": "Amaññitthāti mato.",
  "anya-e0807n6:150_10": "Icchīyitthāti iṭṭho.",
  "anya-e0807n6:150_11": "Abujjhitāti buddho, ‘‘dho dhahabhehī’’ti tassa dho.",
  "anya-e0807n6:150_12": "Pūjīyitthāti pūjito, curādittā ṇi.",
  "anya-e0807n6:150_13": "Evaṁ sīlīyitthāti sīlito.",
  "anya-e0807n6:150_14": "Rakkhīyitthāti rakkhito.",
  "anya-e0807n6:150_15": "Khamīyitthāti khanto, massa niggahītaṁ.",
  "anya-e0807n6:150_16": "Akkocchīyitthāti akkuṭṭho, āssa rasso.",
  "anya-e0807n6:150_17": "Rusa=rose, arosīti ruṭṭho, ‘‘gamanatthā’’ dinā kattari kto.",
  "anya-e0807n6:150_18": "Ñimhi rusito.",
  "anya-e0807n6:150_19": "Hara=haraṇe, abhi+ vi+āpubbo , abhibyāharīyitthāti abhibyāhaṭo.",
  "anya-e0807n6:150_20": "Daya=dānagatihiṁsādānesu, adayīyitthāti dayito.",
  "anya-e0807n6:150_21": "Hasa=ālikye, ahasīti haṭṭho.",
  "anya-e0807n6:150_22": "Kāmīyitthāti kanto, ‘‘ṇiṇāpīnaṁ tesū’’ti ettha ‘‘ṇiṇāpīnaṁ’’ti yogavibhāgā curādiṇilopo.",
  "anya-e0807n6:150_23": "Saṁyamīti saṁyato.",
  "anya-e0807n6:150_24": "Nañapubbo, na marīti amato, nañasamāse nassa ṭo.",
  "anya-e0807n6:151_0": "Kaṭṭhaṁ dukkhaṁ āpannoti phalabhūte dukkhe kaṭṭhasaddassa vattanato phalassa bhāvittā bhūteyeva kto.",
  "anya-e0807n6:151_1": "Kasa=gatihiṁsāvilekhanesu, akasi=hiṁsīti kaṭṭhaṁ.",
  "anya-e0807n6:152_0": "150. Bhidādito no kta+ktavantūnaṁ",
  "anya-e0807n6:153_0": "Bhidādīhi paresaṁ kta+ktavantūnaṁ tassa no hoti.",
  "anya-e0807n6:153_1": "Ākatigaṇo+yaṁ.",
  "anya-e0807n6:153_2": "‘‘Kto bhāvakammesū’’ti kamme upari sabbattha kto.",
  "anya-e0807n6:153_3": "Bhijjitthoti bhinno, tassa ne pararūpaṁ.",
  "anya-e0807n6:153_4": "Abhindīti bhinnavā, ‘‘kattari bhūte’’ ccādinā ktavantu.",
  "anya-e0807n6:153_5": "Eva+muparipi.",
  "anya-e0807n6:153_6": "Chijjitthāti chinno.",
  "anya-e0807n6:153_7": "Achindīti chinnavā.",
  "anya-e0807n6:153_8": "Chada=apavāraṇe, chādīyitthāti channo.",
  "anya-e0807n6:153_9": "Achādayīti channavā, curādittā ṇi, tassa ‘‘ṇiṇāpīnaṁ tesū’’ti ettha ‘‘ṇi’’ iti yogavibhāgā lopo.",
  "anya-e0807n6:153_10": "Khida=asahane, khijjīti khinno khinnavā, kattari.",
  "anya-e0807n6:153_11": "Eva+muparipi.",
  "anya-e0807n6:153_12": "Uppajjīti uppanno uppannavā.",
  "anya-e0807n6:153_13": "Sida=pāke, asijjīti sinno sinnavā.",
  "anya-e0807n6:153_14": "Sada=visaraṇagatya vasādanādānesu, sidīti sanno sannavā.",
  "anya-e0807n6:153_15": "Pīnīti pīno pīnavā.",
  "anya-e0807n6:153_16": "Sū=pasave, sūnīti sūno.",
  "anya-e0807n6:153_17": "Pasavīti sūnavā.",
  "anya-e0807n6:153_18": "Dī=khaye, dīyīti dīno dīnavā.",
  "anya-e0807n6:153_19": "Ḍī+lī=ākāsagamane, ḍīyīti ḍīno ḍīnavā.",
  "anya-e0807n6:153_20": "Līyi leyi alīyīti līno līnavā.",
  "anya-e0807n6:153_21": "Aluyīti lūno lūnavā.",
  "anya-e0807n6:154_0": "151. Dātvi+nno",
  "anya-e0807n6:155_0": "Dāto kta+ktavantūnaṁ tassa inno hoti. Adāyitthāti dinno. Addīti dinnavā.",
  "anya-e0807n6:156_0": "152. Kirādīhi ṇoti",
  "anya-e0807n6:157_0": "Ṇo.",
  "anya-e0807n6:157_1": "Upari sabbattha kta+ktavantūnaṁti yojetabbaṁ.",
  "anya-e0807n6:157_2": "Kira=vikiraṇe, akirīyitthāti kiṇṇo.",
  "anya-e0807n6:157_3": "Akirīti kiṇṇavā.",
  "anya-e0807n6:157_4": "Apurīti puṇṇo puṇṇavā.",
  "anya-e0807n6:157_5": "Akhīyitthāti khīṇo.",
  "anya-e0807n6:157_6": "Akhīyīti khīṇavā.",
  "anya-e0807n6:158_0": "153. Tarādīhi riṇṇoti",
  "anya-e0807n6:159_0": "Tassa riṇṇo.",
  "anya-e0807n6:159_1": "Rakāro antasarādilopattho.",
  "anya-e0807n6:159_2": "Atarīti tiṇṇo tiṇṇavā.",
  "anya-e0807n6:159_3": "Ajīrīti jiṇṇo jiṇṇavā.",
  "anya-e0807n6:159_4": "Paricīyitthāti ciṇṇo.",
  "anya-e0807n6:159_5": "Paricīyīti ciṇṇavā.",
  "anya-e0807n6:159_6": "Ettha cissa vikappavidhānattā pana paricita+upacitādayopi siddhā eva.",
  "anya-e0807n6:160_0": "154. Go bhañjādīhiti",
  "anya-e0807n6:161_0": "Bhañjādito tassa ga hoti.",
  "anya-e0807n6:161_1": "Abhañjīti bhaggo bhaggavā.",
  "anya-e0807n6:161_2": "‘‘Gamanatthā’’ dinā kattari ktapaccaye tassa iminā gakāre pararūpaṁ niggahītalopo ca.",
  "anya-e0807n6:161_3": "Laga=saṅge, alagīti laggo laggavā.",
  "anya-e0807n6:161_4": "Mujja=mujjane, nimujjīti nimuggo nimuggavā, ettha saṁyogādilopo.",
  "anya-e0807n6:161_5": "Vīja+bhayacalanesu, saṁpubbo, saṁvijjīti saṁviggo saṁviggavā.",
  "anya-e0807n6:162_0": "155. Susā khoti",
  "anya-e0807n6:163_0": "Susato paresaṁ kta+ktavantūnaṁ tassa kho hoti. Susa=sose. Sussīti sukkho sukkhavā.",
  "anya-e0807n6:164_0": "156. Pacā ko",
  "anya-e0807n6:165_0": "Pacā paresaṁ kta+ktavantūnaṁ tassa ko hoti. Paccīti pakko. Pacīti pakkavā.",
  "anya-e0807n6:166_0": "157. Mucā vāti",
  "anya-e0807n6:167_0": "Mucā paresaṁ kta+ktavantūnaṁ tassa ko vā hoti.",
  "anya-e0807n6:167_1": "Muca=mocane, muccīti mukko mutto.",
  "anya-e0807n6:167_2": "Amucīti mukkavā muttavā.",
  "anya-e0807n6:167_3": "Sakko-tiṇvādīsu ‘‘i bhī kā’’ dinā siddhaṁ.",
  "anya-e0807n6:167_4": "Asakkhīti sakko.",
  "anya-e0807n6:167_5": "Kta+ktavantūsu satto sattavātveva hoti.",
  "anya-e0807n6:168_0": "106. Muha+bahānañca te kānubandhe+tve",
  "anya-e0807n6:169_0": "Muha+bahānaṁ duhissa ca dīgho hoti takārādo kānubandhe tvāna+tvāvajjite.",
  "anya-e0807n6:169_1": "Muha=vecitte, baha+braha+brūha vuddhiyaṁ.",
  "anya-e0807n6:169_2": "Muyhitta bayhitthāti mūḷho bāḷho, ‘‘gamanatthā’’ dinā akammakattā kattari kte dīgho ‘‘ruhādīhi ho ḷa cā’’ti tassa ho ca hassa ḷo ca hoti.",
  "anya-e0807n6:169_3": "Evaṁ gūḷho.",
  "anya-e0807n6:169_4": "‘‘Kānubandhe+tve’’ti yāva ‘‘sāsassa sisa vā’’ tya+dhikāro.",
  "anya-e0807n6:170_0": "107. Vahassu+ssa",
  "anya-e0807n6:171_0": "Vahassa ussa dīgho hoti te. Vuyhitthāti vūḷho, ‘‘assū’’ti ukāre iminā dīgho.",
  "anya-e0807n6:172_0": "108. Dhāssa hi",
  "anya-e0807n6:173_0": "Dhā=dhāraṇe+timassa hi hoti vā te. Nidhīyitthāti nihito. Nidahīti nihitavā nihitāvī.",
  "anya-e0807n6:174_0": "109. Gamādirānaṁ lopo+ntassa",
  "anya-e0807n6:175_0": "Gamādīnaṁ rakārantānañca antassa lopo hoti te.",
  "anya-e0807n6:175_1": "Agamīti gato.",
  "anya-e0807n6:175_2": "Khaññitthāti khato, kamme.",
  "anya-e0807n6:175_3": "Evaṁ haññitthāti hato.",
  "anya-e0807n6:175_4": "Tana=vitthāre, taññitthāti tato.",
  "anya-e0807n6:175_5": "Yama=uparame, saṁyamīti saññato, ‘‘gamanatthā’’ dinā kattari kto, ‘‘ye saṁssā’’ti niggahītassa ño pubbarūpañca.",
  "anya-e0807n6:175_6": "Evaṁ aramīti rato.",
  "anya-e0807n6:175_7": "Karīyitthāti kato.",
  "anya-e0807n6:176_0": "110. Vacādīnaṁ vassu+ṭa vā",
  "anya-e0807n6:177_0": "Vacādīnaṁ vassa uṭa vā hoti kānubandhe atve.",
  "anya-e0807n6:177_1": "Vuccitthāti uttaṁ.",
  "anya-e0807n6:177_2": "Assa u vuttaṁ, ubhayattha pararūpaṁ.",
  "anya-e0807n6:177_3": "Vasa=nivāse, vasanaṁ avasi vasiṁsu etthāti vā utthaṁ vutthaṁ, ‘‘gamanatthā’’ dinā kto, ‘‘sāsa vasa saṁsa saṁsā tho’’ti tassa tho.",
  "anya-e0807n6:178_0": "112. Vaddhassa vā",
  "anya-e0807n6:179_0": "Vaddhassa assa vā u hoti kānubandhe atve.",
  "anya-e0807n6:179_1": "Avaddhīti vuddho vaddho, kattari kte ‘‘dho dha+habhehī’’ti tassa dho, tatiyakkharado ca saṁyogādilopo ca.",
  "anya-e0807n6:179_2": "Vuttīti ‘‘sabbādayo vuttimatte’’ti yogavibhāgā assa u.",
  "anya-e0807n6:179_3": "Vattītipi yathālakkhaṇaṁ.",
  "anya-e0807n6:180_0": "113. Yajassa yassa ṭi+yī",
  "anya-e0807n6:181_0": "Yajassa yassa ṭi+yī honti kānubandhe atve.",
  "anya-e0807n6:181_1": "Yajanaṁti kto, ‘‘pucchādito’’ti tassa ṭhe pararūpādimhi kate iṭṭhaṁ yiṭṭhaṁ.",
  "anya-e0807n6:182_0": "114. Ṭhāssi",
  "anya-e0807n6:183_0": "Ṭhāssa i hoti kānubandhe atve. Aṭṭhāsīti ṭhito.",
  "anya-e0807n6:184_0": "115. Gā+pāna+mī",
  "anya-e0807n6:185_0": "Gā+pāna+mī hoti kānubandhe atve. Gānaṁ gītaṁ. Pānaṁ pītaṁ. Bahulādhikārā pitvā.",
  "anya-e0807n6:186_0": "116. Janissā",
  "anya-e0807n6:187_0": "Janissa ā hoti kānubandhe atve. Ajanīti jāto, ‘‘chaṭṭhiyantassā’’ti antassa ā hoti.",
  "anya-e0807n6:188_0": "117. Sāsassa sisa vā",
  "anya-e0807n6:189_0": "Sāsassa sisa hoti kānubandhe atve.",
  "anya-e0807n6:189_1": "Sāsanaṁti kto, tassa ‘‘sāsa vasa saṁsa sasā tho’’ti the pararūpaṁ paṭhamakkharo ca, ‘‘ta+tha+na+rā’’ dinā tassa ṭo.",
  "anya-e0807n6:189_2": "Thassa ṭho, siṭṭhaṁ.",
  "anya-e0807n6:189_3": "Aññatra satthaṁ.",
  "anya-e0807n6:189_4": "‘‘Guhādīhi yaka’’ iti yakapaccaye sāsīyatīti sisso.",
  "anya-e0807n6:189_5": "Umhi sāsiyo.",
  "anya-e0807n6:190_0": "140. Sānantarassa tassa ṭho",
  "anya-e0807n6:191_0": "Sakārantā kriyatthā parassā+nantarassa tassa ṭha hoti.",
  "anya-e0807n6:191_1": "Tussīti tuṭṭho, ‘‘gamanatthā’’ dinā kte iminā tassa ṭhe pararūpādi.",
  "anya-e0807n6:191_2": "Evaṁ tuṭṭhavā.",
  "anya-e0807n6:191_3": "Tabba+ktīsu tosanaṁ tuṭṭhabbaṁ, ‘‘aññatrāpī’’ti okārābhāvo.",
  "anya-e0807n6:191_4": "Evaṁ tuṭṭhi, kānubandhattā na vuddhi.",
  "anya-e0807n6:192_0": "141. Kasassi+ma ca vā",
  "anya-e0807n6:193_0": "Kasasmā parassā+nantarassa tassa ṭha hoti kasassa vā ima ca.",
  "anya-e0807n6:193_1": "Kasīyitthāti kiṭṭhaṁ.",
  "anya-e0807n6:193_2": "Kiṭṭhādiṁ viya duppasuṁ, kamme kto.",
  "anya-e0807n6:193_3": "Imābhāve kaṭṭhaṁ, akaṭṭhapākimaṁ sāliṁ.",
  "anya-e0807n6:194_0": "142. Dhasto+trastā",
  "anya-e0807n6:195_0": "Ete saddā nipaccante. Dhaṁsa+dhaṁsane, dhaṁsīyitthāti dhasto, bindulopo. Utrasīti otrasto.",
  "anya-e0807n6:196_0": "143. Pucchādito",
  "anya-e0807n6:197_0": "Pucchādīhi parassā+nantarassa tassa ṭha hoti.",
  "anya-e0807n6:197_1": "Pucchīyitthāti puṭṭho.",
  "anya-e0807n6:197_2": "Bhajja=pāke, bhajīyitthāti bhaṭṭho, saṁyogādilopo.",
  "anya-e0807n6:197_3": "Yajitthāti yiṭṭho, ‘‘yajassa yassa ṭi+yī’’ti yi.",
  "anya-e0807n6:198_0": "144. Sāsa vasa saṁsa sasā tho",
  "anya-e0807n6:199_0": "Etehi parassā+nantarassa tassa tha hoti.",
  "anya-e0807n6:199_1": "Sāsanaṁ sāsīyitthāti vā satthaṁ.",
  "anya-e0807n6:199_2": "Vasanaṁ vutthaṁ, ‘‘assū’’ti u.",
  "anya-e0807n6:199_3": "Pasaṁsanaṁ pasaṁsīyitthāti vā pasatthaṁ.",
  "anya-e0807n6:199_4": "Sasa=gati+hiṁsā+pāṇanesu, sasanaṁ gamanaṁ hiṁsanaṁ jīvanañca satthaṁ.",
  "anya-e0807n6:199_5": "Anusāsīyitthāti anusiṭṭho, tthassa ṭṭho.",
  "anya-e0807n6:200_0": "145. Dho dha+ha+tehi",
  "anya-e0807n6:201_0": "Dhakāra hakāra bhakārantehi parassa tassa dha hoti.",
  "anya-e0807n6:201_1": "Vaddhitthāti kamme kte tassa dhakārādimhi ca ‘‘vaddhassa vā’’ti ukāre kate saṁyogādilopo, vuddho.",
  "anya-e0807n6:201_2": "Duyhitthāti duddhaṁ.",
  "anya-e0807n6:201_3": "Labhīyitthāti laddhaṁ.",
  "anya-e0807n6:202_0": "146. Dahā ḍho",
  "anya-e0807n6:203_0": "Dahā parassā+nantarassa tassa ḍha hoti.",
  "anya-e0807n6:203_1": "Dayhitthāti daḍḍho, pararūpādimhi kate ‘‘catutthadutiye’’ ccādinā ḍakāro.",
  "anya-e0807n6:204_0": "147. Bahassu+ma ca",
  "anya-e0807n6:205_0": "Bahā parassā+nantarassa tassa ḍha hoti bahassu+ma ca ḍhasanniyogena.",
  "anya-e0807n6:205_1": "Baha+braha+brūha=vuddhiyaṁ.",
  "anya-e0807n6:205_2": "Abahīti buḍḍho.",
  "anya-e0807n6:206_0": "148. Ruhādīhi ho ḷa ca",
  "anya-e0807n6:207_0": "Ruhādīhi parassā+nantarassa tassa ha hoti ḷo ca+ntassa.",
  "anya-e0807n6:207_1": "Āruhīti āruḷho.",
  "anya-e0807n6:207_2": "Guyhitthāti guḷho.",
  "anya-e0807n6:207_3": "Abahīti bāḷho.",
  "anya-e0807n6:207_4": "Dvīsu ‘‘muhabahā’’ dinā dīgho.",
  "anya-e0807n6:208_0": "149. Muhā vāti",
  "anya-e0807n6:209_0": "Ktatassa hakāro antassa vā ḷo ca. Amohīti muḷho, muddho, tassa dho. (Atītakālikapaccayavidhānaṁ).",
  "anya-e0807n6:210_0": "64. Nto kattari vattamāne",
  "anya-e0807n6:211_0": "Vattamānatthe vattamānato kriyatthā nto hoti kattari.",
  "anya-e0807n6:211_1": "Tiṭṭhatīti tiṭṭhanto, ‘‘kattari lo’’ti lo, ‘‘ṭhāpānaṁ tiṭṭhapivā’’ti tiṭhādeso.",
  "anya-e0807n6:211_2": "Kattari māna+nta+tyādisu imināva lo.",
  "anya-e0807n6:212_0": "65. Mānoti",
  "anya-e0807n6:213_0": "Kattari māno. Tiṭṭhamāno.",
  "anya-e0807n6:214_0": "66. Bhāvakammesuti",
  "anya-e0807n6:215_0": "Bhāvakammesu māno.",
  "anya-e0807n6:215_1": "Ṭhānaṁ ṭhīyamānaṁ.",
  "anya-e0807n6:215_2": "‘‘Kyo bhāvakammesva+parokkhesu māna+nta+tyādīsū’’ti bhāve kamme ca kyo.",
  "anya-e0807n6:215_3": "‘‘Kyassā’’ti īma.",
  "anya-e0807n6:215_4": "Pacīyatīti paccamā no.",
  "anya-e0807n6:215_5": "Kye pubbarūpaṁ.",
  "anya-e0807n6:216_0": "67. Te ssapubbā+nāgate",
  "anya-e0807n6:217_0": "Anāgate atthe vattamānato kriyatthā tentamānā ssapubbā honti, le āssa lopo, ṭhassatīti ṭhassanto ṭhassamāno.",
  "anya-e0807n6:217_1": "Ṭhīyissatīti ṭhīyissamānaṁ, kye ī, ‘‘ñibyañjanassā’’ti ñi.",
  "anya-e0807n6:217_2": "Assa tyādivisayattā ‘‘āīssā’’ dinā iña na hoti, aīhi sahacaritattā ssāssa.",
  "anya-e0807n6:217_3": "Paccissatīti paccissamāno odano.",
  "anya-e0807n6:217_4": "‘‘Rā nassa ṇo’’ti ṇe patte –",
  "anya-e0807n6:218_0": "5,172. Na nta+māna+tyādīnaṁ",
  "anya-e0807n6:219_0": "Rantato paresaṁ nta+māna+tyādīnaṁ nassa ṇo na hoti. Karotīti karonto kurumāno, ‘‘tanāditvo’’ti o.",
  "anya-e0807n6:220_0": "5,173. Gama yami+sāsa disānaṁ vā cchaṅa",
  "anya-e0807n6:221_0": "Etesaṁ vā cchaṅa hoti nta+māna+tyādīsu.",
  "anya-e0807n6:221_1": "Ṅa-nubandhattā antassa hoti, gacchanto gacchamāno.",
  "anya-e0807n6:221_2": "Yama=uparame, yacchanto yacchamāno.",
  "anya-e0807n6:221_3": "Icchanto icchamāno.",
  "anya-e0807n6:221_4": "Āsa=upavesane, acchanto acchamāno, ‘‘byañjane’’ccādinā rasso.",
  "anya-e0807n6:221_5": "Disa=atisajjane, dicchanto dicchamāno.",
  "anya-e0807n6:221_6": "Vavatthitavibhāsattā vāsaddassa aññapaccayesu ca kvaci, icchīyatīti icchitabbaṁ, icchanaṁ icchā, ‘‘itthiya+maṇā’’ dinā appaccayo.",
  "anya-e0807n6:221_7": "Icchitaṁ, icchitabbaṁ, icchituṁ.",
  "anya-e0807n6:221_8": "Aññesañca yogavibhāgā, pavecchanto.",
  "anya-e0807n6:222_0": "174. Jara+marāna+mīyaṅa",
  "anya-e0807n6:223_0": "Etesa+mīyaṅa vā hoti nta+māna+tyādīsu. Jīyanto.",
  "anya-e0807n6:223_1": "‘‘Jarasadā’’ diccādinā īma. Jīranto.",
  "anya-e0807n6:223_2": "Jīyamāno jīramāno.",
  "anya-e0807n6:223_3": "Mīyanto maranto, mīyamāno maramāno.",
  "anya-e0807n6:224_0": "175. Ṭhāpānaṁ tiṭṭhapivā",
  "anya-e0807n6:225_0": "Ṭhāpānaṁ tiṭṭhapivā honti vā ntādīsu. Tiṭṭhanto, tiṭṭhamāno. Pivanto pivamāno.",
  "anya-e0807n6:226_0": "176. Gama+vada+dānaṁ ghamma+vajja+dajjā",
  "anya-e0807n6:227_0": "Gamādīnaṁ ghammādayo vā honti ntādīsu. Ghammanto gacchanto, vajjanto vadanto, dajjanto dadanto.",
  "anya-e0807n6:228_0": "177. Karassa sossa kubba kuru kayirā",
  "anya-e0807n6:229_0": "Karassa saokārassa kubbādayo vā honti ntādīsu.",
  "anya-e0807n6:229_1": "Kubbanto kayiranto karonto, evaṁ kubbamāno iccādi.",
  "anya-e0807n6:229_2": "Aññatra ‘‘mānassa massā’’ti mānassa massa lope karāṇo.",
  "anya-e0807n6:229_3": "‘‘Sossā’’ti vuttattā kattariyeva.",
  "anya-e0807n6:230_0": "178. Gahassa gheppo",
  "anya-e0807n6:231_0": "Gahassa vā gheppo hoti ntādīsu. Gheppanto gheppamāno.",
  "anya-e0807n6:232_0": "179. Ṇo niggahītassa",
  "anya-e0807n6:233_0": "Gahassa niggahītassa ṇo hoti, ‘‘maṁ vā rudhādīnaṁ’’ti maṁ, gaṇhitabbaṁ, gaṇhituṁ, gaṇhanto.",
  "anya-e0807n6:234_0": "130. Nta+māna+nti+yi+yuṁsvā+dilopoti",
  "anya-e0807n6:235_0": "Ādilopo. Asa=bhuvi, bhavatīti santo samāno.",
  "anya-e0807n6:236_0": "131. Pādito ṭhāssa vā ṭhaho kvaciti",
  "anya-e0807n6:237_0": "Ṭhāssa pādīsu ṭhaho. Saṇṭhahanto. Santiṭṭhanto.",
  "anya-e0807n6:238_0": "(Vattamānapaccayantanayo).",
  "anya-e0807n6:239_0": "61. Tuṁ tāye tave bhāve bhavissati kriyāyaṁ tadatthāyaṁ",
  "anya-e0807n6:240_0": "Bhavissatiatthe vattamānato kriyatthā bhāve tumādayo honti kriyāyaṁ tadatthāyaṁ patīyamānāyaṁ.",
  "anya-e0807n6:240_1": "Karaṇāya gacchati kātuṁ gacchati.",
  "anya-e0807n6:240_2": "‘‘Tuṁtunatabbesu vā’’ti karassa vā ā hoti, pubbarūpe kattāye.",
  "anya-e0807n6:240_3": "‘‘Karassā tave’’ti niccaṁ ā, kātave.",
  "anya-e0807n6:240_4": "Nipātattā ‘‘asaṅkhyehi sabbāsaṁ’’ti catutthīsassa lopo.",
  "anya-e0807n6:240_5": "Eva+mupari tunādīsu.",
  "anya-e0807n6:240_6": "Kattuṁ kāmetīti kattukāmo, abhisaṅkharitu+mākaṅkhati.",
  "anya-e0807n6:240_7": "Saddhammaṁ suṇituṁ, ñimhi nāgame tassa ṇo, nāgamattā na vuddhi.",
  "anya-e0807n6:240_8": "Sotave sotuṁ suṇituṁ vā patthehi.",
  "anya-e0807n6:240_9": "Evaṁ anubhavituṁ, pacituṁ.",
  "anya-e0807n6:240_10": "Gantuṁ, ‘‘manānaṁ niggahītaṁ’’ti niggahītaṁ.",
  "anya-e0807n6:240_11": "Gamituṁ, khantuṁ, khanituṁ, hantuṁ, hanituṁ, mantuṁ, manituṁ, harituṁ, anussarituṁ icchati.",
  "anya-e0807n6:240_12": "Tathā tudituṁ, pavisituṁ, uddisituṁ, bhottuṁ, sayituṁ, netuṁ, juhotuṁ, pajahituṁ, pahātuṁ, dātuṁ, roddhuṁ, rundhituṁ, bhottuṁ, bhuñjītuṁ, chettuṁ, chindituṁ, sibbituṁ, ūmhi vassa bo, dvittaṁ, buddhuṁ, tassa dho.",
  "anya-e0807n6:240_13": "Bujjhituṁ, yuka.",
  "anya-e0807n6:240_14": "Jānituṁ ñā=avabodhane. Janituṁ.",
  "anya-e0807n6:240_15": "Jetuṁ jinituṁ.",
  "anya-e0807n6:240_16": "Pattuṁ pāpuṇituṁ.",
  "anya-e0807n6:240_17": "Ketuṁ kiṇituṁ.",
  "anya-e0807n6:240_18": "Vinicchetuṁ, issa e, vinicchinituṁ.",
  "anya-e0807n6:240_19": "Gahetuṁ gaṇhituṁ.",
  "anya-e0807n6:240_20": "Corituṁ coretuṁ corayituṁ, pāletuṁ pālayituṁ.",
  "anya-e0807n6:240_21": "Payojake-bhāvetuṁ bhāvayituṁ, kāretuṁ kārayituṁ kārāpetuṁ kārāpayituṁ icchati+ccādi.",
  "anya-e0807n6:241_0": "Evaṁ kriyatthakriyāyaṁ gamyamānāyaṁ, yathā suboddhuṁ vakkhāmi, evaṁ daṭṭhuṁ gacchati, gantu+mārabhati, gantuṁ payojeti, dassetu+māha iccādi.",
  "anya-e0807n6:242_0": "Arahasakkādīsupi siddhaṁ, tathā kāla samayavelāsu.",
  "anya-e0807n6:242_1": "Ko taṁ ninditu+marahati, rājā bhavitu+marahati, araho bhavaṁ vattuṁ, sakkā jetuṁ dhanena vā, sakkā laddhuṁ, bhassa dho.",
  "anya-e0807n6:242_2": "Kattuṁ sakkhissati.",
  "anya-e0807n6:242_3": "Bhabbo niyāmaṁ okkamituṁ, abhabbo kātuṁ.",
  "anya-e0807n6:242_4": "Anucchaviko bhavaṁ dānaṁ paṭiggahetuṁ, idaṁ kātuṁ anurūpaṁ, dānaṁ dātuṁ yuttaṁ, dātuṁ vattuñca labhati.",
  "anya-e0807n6:242_5": "Evaṁ vaṭṭati bhāsituṁ, chindituṁ na ca kappati iccādi.",
  "anya-e0807n6:242_6": "Tathākālo bhuñjituṁ, samayo bhuñjituṁ, velā bhuñjituṁ.",
  "anya-e0807n6:243_0": "Alamatthepi siddhaṁ, alameva dānāni dātuṁ, alameva puññāni kātuṁ.",
  "anya-e0807n6:244_0": "62. Paṭisedhe+laṁkhalūnaṁ ktuna ktvāna ktvā vā",
  "anya-e0807n6:245_0": "Alaṁ+khalusaddānaṁ paṭisedhanatthānaṁ payoge ktunādayo vā honti bhāve.",
  "anya-e0807n6:245_1": "Alaṁpubbo, su=savane, alaṁ savanaṁ katvā khalu savanaṁ katvāti alaṁ sotuna khalu sotuna alaṁ sutvāna khalu sutvāna alaṁ sutvā khalu sutvā.",
  "anya-e0807n6:245_2": "Nipātattā silopo.",
  "anya-e0807n6:246_0": "63. Pubbe+kakattukānaṁ",
  "anya-e0807n6:247_0": "Eko kattā yesaṁ byāpārānaṁ, tesu yo pubbo, tadatthato kriyatthā tunādayo honti bhāve.",
  "anya-e0807n6:247_1": "‘‘Tuṁtunā’’ dinā karassa ā, so kātuna kammaṁ gacchati, akātuna puññaṁ kilissanti.",
  "anya-e0807n6:247_2": "Ralope kammaṁ katvāna bhadrakaṁ, puññāni katvā saggaṁ gacchati.",
  "anya-e0807n6:247_3": "Abhisaṅkharaṇaṁ katvā abhisaṅkharitvā karitvā vā .",
  "anya-e0807n6:247_4": "Tathā sibbitvā chādayitvā jānitvā dhammaṁ sutvā sutvāna dhammaṁ modati, suṇitvā, patvā pāpuṇitvā, kinitvā, jetvā jinitvā jitvā, coretvā corayitvā, pūjetvā pūjayitvā, tathā mettaṁ bhāvetvā bhāvayitvā, vihāraṁ kāretvā kārayitvā kārāpetvā kārāpayitvā saggaṁ gamissanti+ccādi.",
  "anya-e0807n6:247_5": "Pubbeti kiṁ, bhuñjati ca pacati ca.",
  "anya-e0807n6:247_6": "‘‘Apatvā nadiṁ pabbato, atikkamma pabbataṁ nadī’’tiādīsu bhūdhātussa sambhavā ekakattukatā pubbakālatā ca gamyate.",
  "anya-e0807n6:247_7": "‘‘Bhutvā bhutvā gacchatī’’ti imināva siddhaṁ, ābhikkhaññantu dvibbacanāva gamyate.",
  "anya-e0807n6:247_8": "Kathaṁ ‘‘jīvaggāhaṁ agāhayi, kāyappacālakaṁ gacchatī’’ti, ghaṇantena kriyāvisesanena siddhaṁ, yathā odanapākaṁ sayatīti.",
  "anya-e0807n6:248_0": "164. Pyo vā tvāssa samāse",
  "anya-e0807n6:249_0": "Tvāssa vā pyo hoti samāse.",
  "anya-e0807n6:249_1": "Pakāro ‘‘pye sissā’’ti visesanattho.",
  "anya-e0807n6:249_2": "Abhipubbo pādisamāso, abhivadanaṁ katvā abhivādiya bhāsissaṁ.",
  "anya-e0807n6:249_3": "Tathā abhibhuyya, dvittarassāni. Si=saye –",
  "anya-e0807n6:250_0": "88. Pye sissā",
  "anya-e0807n6:251_0": "Sissa ā hoti pyādese.",
  "anya-e0807n6:251_1": "Nissayanaṁ katvā nissāya.",
  "anya-e0807n6:251_2": "Pubbarūpe vibhajja vibhajiya.",
  "anya-e0807n6:251_3": "Disa=atisajjane, uddissa.",
  "anya-e0807n6:251_4": "Pavissa pavisiya pavisitvā, upanaya, atiseyya atisayitvā, ohāya ohitvā.",
  "anya-e0807n6:251_5": "Ādāya, dāssi+yaṅa, ādiya.",
  "anya-e0807n6:251_6": "Paṭṭhāya, viceyya, viññāya vijānitvā, samāseti kiṁ, patvā.",
  "anya-e0807n6:251_7": "Kvacā+ samāsepi bahulādhikārā, lataṁ dantehi chindiya.",
  "anya-e0807n6:251_8": "Tathā bhuñjitvā.",
  "anya-e0807n6:252_0": "165. Tuṁ+yānā",
  "anya-e0807n6:253_0": "Tvāssa vā tuṁ+yānā honti samāse kvaci.",
  "anya-e0807n6:253_1": "Abhiharaṇaṁ katvā abhihaṭṭhuṁ, abhiharitvā, pādisamāso, ‘‘pucchādito’’ti tassa ṭho pararūpādi ca.",
  "anya-e0807n6:253_2": "Anumodanaṁ katvā anumodiyāna anumoditvā vā, kānubandhepi ‘‘vā kvacī’’ti vikappattā ‘‘lahussupantassā’’ti okāro.",
  "anya-e0807n6:253_3": "Kvacā+samāsepi bahulādhikārā, daṭṭhuṁ, disato tvāssa tumādese disassa dasa.",
  "anya-e0807n6:253_4": "Aññatra ‘‘disā vāna+vā sa cā’’ti tvāssa vāna+vā sa honti, disvā.",
  "anya-e0807n6:253_5": "Evaṁ labhanaṁ katvā laddhā dhanaṁtiādīsu tassa dho bhavati.",
  "anya-e0807n6:254_0": "Iti payogasiddhiyaṁ khādikaṇḍo sattamo.",
  "anya-e0807n6:255_0": "Payogasiddhi nigamanaṁ",
  "anya-e0807n6:256_0": "1.",
  "anya-e0807n6:257_0": " Ye nantatantaratanākaramanthanena,",
  "anya-e0807n6:258_0": "Manthācalollasitañāṇavarena laddhā;",
  "anya-e0807n6:259_0": "Sārāmatā+tisukhitā sukhayanti ca+ññe,",
  "anya-e0807n6:260_0": "Te me jayanti guravo guravo guṇehi.",
  "anya-e0807n6:261_0": "2.",
  "anya-e0807n6:262_0": " Yassa sādhuguṇubbhūta-kitti sabbatta patthaṭā;",
  "anya-e0807n6:263_0": "Moggallāno mahāpañño, jayatī so ha sabbadā.",
  "anya-e0807n6:264_0": "3.",
  "anya-e0807n6:265_0": " Paramappicchatā+neka-santosūpasamesinaṁ;",
  "anya-e0807n6:266_0": "Sucisalekhavuttīnaṁ, sadā+raññanivāsinaṁ.",
  "anya-e0807n6:267_0": "4.",
  "anya-e0807n6:268_0": " Sāsanujotakārīna+māceratta+mupāgataṁ;",
  "anya-e0807n6:269_0": "Udumbaragirīkhyātā+yatanaṁ yatipuṅgavaṁ.",
  "anya-e0807n6:270_0": "5.",
  "anya-e0807n6:271_0": " Medhaṅkaroti ākhyāta-nāmadheyyaṁ tapodhanaṁ;",
  "anya-e0807n6:272_0": "Theraṁ thiradayā medhā-nidhānaṁ sādhu pūjitaṁ.",
  "anya-e0807n6:273_0": "6.",
  "anya-e0807n6:274_0": " Sissaṁ sahāya+māgamma, kalyāṇamitta+mattano;",
  "anya-e0807n6:275_0": "Sodhetuṁ sāsanaṁ satthu, parakkama+makāsi yo.",
  "anya-e0807n6:276_0": "7.",
  "anya-e0807n6:277_0": " Saṅgharakkhitanāmena, mahātherena dhīmatā;",
  "anya-e0807n6:278_0": "Nivāsabhūtenā+neka-guṇāna+ppicchatādinaṁ.",
  "anya-e0807n6:279_0": "8.",
  "anya-e0807n6:280_0": " Moggallānabyākaraṇa-payogakkamasādhakā;",
  "anya-e0807n6:281_0": "Ettāvatā katā esā, payogasiddhi niṭṭhitā.",
  "anya-e0807n6:282_0": "9.",
  "anya-e0807n6:283_0": " Teneva racitā sādhu, sāsanodayakārinā;",
  "anya-e0807n6:284_0": "Khuddasikkhāya ṭīkā ca, tathā sambandhacintanā.",
  "anya-e0807n6:285_0": "10.",
  "anya-e0807n6:286_0": " Susaddasiddhiṁ yo yoga-nicchayaṁ sabbhi vaṇṇitaṁ;",
  "anya-e0807n6:287_0": "Akā subodhālaṅkāraṁ, tathā sambandhacintanaṁ.",
  "anya-e0807n6:288_0": "11.",
  "anya-e0807n6:289_0": " Satthasañcitapuññena, nibbānasādhakaṁ hitaṁ;",
  "anya-e0807n6:290_0": "Sādhento lokanāthassa, saddhammo tiṭṭhataṁ ciranti.",
  "anya-e0807n6:291_0": "Iti saṅgharakkhitamahāsāmitherapādaviracitā",
  "anya-e0807n6:292_0": "Payogasiddhi niṭṭhitā.",
  "anya-e0807n6:293_0": "(Visesalakkhaṇaṁ).",
  "anya-e0807n6:293_1": "Yathāvuttānaṁ pana payogasiddhinigamana gāthānaṁ ekādasannaṁ pubbeyeva vakkhamānā imā gāthāyo dissanti porāṇe sīhaḷamūlapayogasiddhipāṭhe.",
  "anya-e0807n6:293_2": "Tā ca gāthāyo pacchā sīhaḷamūlapayogasiddhisaṁsodhakena medhaṅkaroti garūhi gahitanāmadheyyena therena pakkhittāti veditabbā, tasmā mayaṁ tā gāthāyo sabbapacchāyeva imasmiṁ-ṭhāne ṭhapema.",
  "anya-e0807n6:293_3": "Tā pana gāthāyo katamāti ce –",
  "anya-e0807n6:294_0": "1.",
  "anya-e0807n6:295_0": " Cāgavikkamasaddhānu-sampannaguṇasāmino;",
  "anya-e0807n6:296_0": "Parakkamanarindassa, sīhaḷindassa dhīmato.",
  "anya-e0807n6:297_0": "2.",
  "anya-e0807n6:298_0": " Atrajenā+nujātena, bhūpālakulaketunā;",
  "anya-e0807n6:299_0": "Disantapatthaṭodāra-vikkamena yasassinā.",
  "anya-e0807n6:300_0": "3.",
  "anya-e0807n6:301_0": " Bhuvanekabhujavhena, mahārājena dhīmatā;",
  "anya-e0807n6:302_0": "Catupaccayadānena, satataṁ samupaṭṭhito.",
  "anya-e0807n6:303_0": "4.",
  "anya-e0807n6:304_0": " ‘‘Jambudoṇī’’ti vikhyātā –",
  "anya-e0807n6:305_0": "Vāse nivasato sato;",
  "anya-e0807n6:306_0": "Sumaṅgalamahatthera –",
  "anya-e0807n6:307_0": "Sāmino sucivuttino.",
  "anya-e0807n6:308_0": "5.",
  "anya-e0807n6:309_0": " Vaṁse visuddhe saṁjāto,",
  "anya-e0807n6:310_0": "Panthasenāsane rato;",
  "anya-e0807n6:311_0": "Pariyattimahāsindhu –",
  "anya-e0807n6:312_0": "Niyyāmakadhurandharo.",
  "anya-e0807n6:313_0": "5.",
  "anya-e0807n6:314_0": " Appicchādiguṇūpeto, jinasāsanamāmako;",
  "anya-e0807n6:315_0": "Vaneratamahatthero, medhaṅkarasamavhayo.",
  "anya-e0807n6:316_0": "6.",
  "anya-e0807n6:317_0": " Pāṭavatthāya bhikkhūnaṁ, vinaye suvisārado;",
  "anya-e0807n6:318_0": "Payogasiddhiṁ sodhayi, sadā sappaññagocaraṁ.",
  "anya-e0807n6:319_0": "7.",
  "anya-e0807n6:320_0": " Imaṁ likhitapuññena, mettekyaṁ upasaṁkami;",
  "anya-e0807n6:321_0": "Patiṭṭhahitvā saraṇe, suppatiṭṭhāmi sāsaneti.",
  "anya-e0807n6:322_0": "Payogasiddhisiddhaṁ."
}