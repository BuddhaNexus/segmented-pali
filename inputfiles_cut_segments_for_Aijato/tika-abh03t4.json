{
  "tika-abh03t4:0_0": "Paṭṭhānapakaraṇa-mūlaṭīkā",
  "tika-abh03t4:1_0": "Ganthārambhavaṇṇanā",
  "tika-abh03t4:2_0": "Dibbanti kāmaguṇādīhi kīḷanti laḷanti, tesu vā viharanti, vijayasamatthatāyogena paccatthike vijetuṁ icchanti, issariyaṭṭhānādisakkāradānaggahaṇaṁ taṁtaṁatthānusāsanañca karontā voharanti, puññayogānubhāvappattāya jutiyā jotanti, yathābhilāsitañca visayaṁ appaṭighātena gacchanti, yathicchitanipphādane sakkontīti vā devā, devanīyā vā taṁtaṁbyasananittharaṇatthikehi saraṇaṁ parāyaṇanti gamanīyā, abhitthavanīyā vā.",
  "tika-abh03t4:2_1": "Sobhāvisesayogena kamanīyāti vā devā.",
  "tika-abh03t4:2_2": "Te tividhā – sammutidevā upapattidevā visuddhidevāti.",
  "tika-abh03t4:2_3": "Bhagavā pana niratisayāya abhiññākīḷāya, uttamehi dibbabrahmaariyavihārehi, saparasantānasiddhāya pañcavidhamāravijayicchānipphattiyā, cittissariyasattadhanādisammāpaṭipattiaveccappasādasakkāradānaggahaṇasaṅkhātena dhammasabhāvapuggalajjhāsayānurūpānusāsanīsaṅkhātena ca vohārātisayena, paramāya paññāsarīrappabhāsaṅkhātāya jutiyā, anopamāya ca ñāṇasarīragatiyā, māravijayasabbaññuguṇaparahitanipphādanesu appaṭihatāya sattiyā ca samannāgatattā sadevakena lokena saraṇanti gamanīyato, abhitthavanīyato, bhattivasena kamanīyato ca sabbe te deve tehi guṇehi atikkanto atisayo vā devoti devātidevo.",
  "tika-abh03t4:2_4": "Sabbadevehi pūjanīyataro devoti vā devātidevo, visuddhidevabhāvaṁ vā sabbaññuguṇālaṅkāraṁ pattattā aññadevehi atirekataro vā devo devātidevo.",
  "tika-abh03t4:2_5": "Devānanti upapattidevānaṁ tadā dhammapaṭiggāhakānaṁ.",
  "tika-abh03t4:2_6": "Sakkādīhi devehi pahārādaasurindādīhi dānavehi ca pūjito.",
  "tika-abh03t4:2_7": "Kāyavacīsaṁyamassa sīlassa indriyasaṁvarassa cittasaṁyamassa samādhissa ca paṭipakkhānaṁ accantapaṭippassaddhiyā suddhasaṁyamo.",
  "tika-abh03t4:3_0": "Isisattamoti catusaccāvabodhagatiyā isayoti saṅkhyaṁ gatānaṁ sataṁ pasatthānaṁ isīnaṁ atisayena santo pasatthoti attho.",
  "tika-abh03t4:3_1": "Vipassīādayo ca upādāya bhagavā ‘‘sattamo’’ti vutto.",
  "tika-abh03t4:3_2": "Yato viññāṇaṁ paccudāvattati, taṁ nāmarūpaṁ samudayanirodhanena nirodhesīti nāmarūpanirodhano.",
  "tika-abh03t4:3_3": "Atigambhīranayamaṇḍitadesanaṁ paṭṭhānaṁ nāma desesi pakaraṇanti sambandho.",
  "tika-abh03t4:4_0": "Ganthārambhavaṇṇanā niṭṭhitā.",
  "tika-abh03t4:5_0": "Paccayuddesavaṇṇanā",
  "tika-abh03t4:6_0": "‘‘Ke pana te nayā, kiñca taṁ paṭṭhānaṁ nāmā’’ti nayidaṁ pucchitabbaṁ. Kasmā?",
  "tika-abh03t4:6_1": "Nidānakathāyaṁ paṭṭhānasamānane anulomādīnaṁ nayānaṁ paṭṭhānassa ca dassitattāti imamatthaṁ vibhāvento ‘‘sammāsambuddhena hi…pe… nāmāti hi vutta’’nti tattha vuttaṁ aṭṭhakathāpāḷiṁ āhari.",
  "tika-abh03t4:6_2": "Tattha gāthātthaṁ aṭṭhakathādhippāyañca parato vaṇṇayissāmāti.",
  "tika-abh03t4:7_0": "Paṭṭhānanāmattho pana tikapaṭṭhānādīnaṁ tikapaṭṭhānādināmattho, imassa pakaraṇassa catuvīsatisamantapaṭṭhānasamodhānatā cettha vattabbā.",
  "tika-abh03t4:7_1": "Evañhi saṅkhepato paṭṭhāne ñāte vitthāro sukhaviññeyyo hotīti.",
  "tika-abh03t4:7_2": "Tattha ca nāmattho paṭhamaṁ vattabboti ‘‘tattha yesaṁ…pe… nāmattho tāva evaṁ veditabbo’’ti vatvā sabbasādhāraṇassa paṭṭhānanāmasseva tāva atthaṁ dassento ‘‘kenaṭṭhena paṭṭhāna’’ntiādimāha .",
  "tika-abh03t4:7_3": "Pa-kāro hīti upasaggapadaṁ dasseti.",
  "tika-abh03t4:7_4": "So ‘‘pavibhattesu dhammesu, yaṁ seṭṭhaṁ tadupāgamuntiādīsu viya nānappakāratthaṁ dīpeti.",
  "tika-abh03t4:7_5": "Nanu pakārehi vibhattā pavibhattāti pa-iti upasaggo pakāratthameva dīpeti, na nānappakāratthanti?",
  "tika-abh03t4:7_6": "Na, tesaṁ pakārānaṁ nānāvidhabhāvato.",
  "tika-abh03t4:7_7": "Atthato hi āpannaṁ nānāvidhabhāvaṁ dassetuṁ nānā-saddo vuttoti.",
  "tika-abh03t4:7_8": "Tattha ekassapi dhammassa hetuādīhi anekapaccayabhāvato ca ekekassa paccayassa anekadhammabhāvato ca nānappakārapaccayatā veditabbā.",
  "tika-abh03t4:8_0": "Hetupaccayādivasena vibhattattāti etena dhammasaṅgahādīsu vuttato kusalādivibhāgato sātisayavibhāgataṁ paṭṭhānanāmalābhassa kāraṇaṁ dasseti. Goṭṭhāti vajā. Paṭṭhitagāvoti gatagāvo.",
  "tika-abh03t4:8_1": "Āgataṭṭhānasminti mahāsīhanādasuttaṁ vadati.",
  "tika-abh03t4:8_2": "Pavattagamanattā etthāti vacanaseso.",
  "tika-abh03t4:8_3": "Atha vā gacchati etthāti gamanaṁ, sabbaññutaññāṇassa nissaṅgavasena pavattassa gamanattā gamanadesabhāvato ekekaṁ paṭṭhānaṁ nāmāti attho.",
  "tika-abh03t4:8_4": "Tattha aññehi gatimantehi atisayayuttassa gatimato gamanaṭṭhānabhāvadassanatthaṁ ‘‘sabbaññutaññāṇassā’’ti vuttaṁ.",
  "tika-abh03t4:8_5": "Tassa mahāvegassa purisassa papātaṭṭhānaṁ viya dhammasaṅgaṇīādīnaṁ sāsaṅgagamanaṭṭhānabhāvaṁ imassa ca mahāpatho viya nirāsaṅgagamanaṭṭhānabhāvaṁ dassento atisayayuttagamanaṭṭhānabhāvo paṭṭhānanāmalābhassa kāraṇanti dasseti.",
  "tika-abh03t4:9_0": "Tikānanti tikavasena vuttadhammānaṁ.",
  "tika-abh03t4:9_1": "Samantāti anulomādīhi sabbākārehipi gatāni catuvīsati hontīti attho.",
  "tika-abh03t4:9_2": "Etasmiṁ atthe catuvīsatisamantapaṭṭhānānīti ‘‘samantacatuvīsatipaṭṭhānānī’’ti vattabbe samantasaddassa parayogaṁ katvā vuttanti daṭṭhabbaṁ.",
  "tika-abh03t4:9_3": "Atha vā samantā cha cha hutvāti etena anulomādisabbakoṭṭhāsato tikādichachabhāvaṁ dasseti.",
  "tika-abh03t4:9_4": "Tena samantasaddo tikādichachapaṭṭhānavisesanaṁ hoti, na catuvīsativisesanaṁ, tasmā samantato paṭṭhānāni tāni catuvīsatīti katvā ‘‘catuvīsatisamantapaṭṭhānānī’’ti vuttaṁ.",
  "tika-abh03t4:9_5": "Samantato vā dhammānulomāditikādipaṭiccavārādipaccayānulomādihetumūlakādippakārehi pavattāni paṭṭhānāni samantapaṭṭhānāni, anūnehi nayehi pavattānīti vuttaṁ hoti. Tāni pana catuvīsati honti.",
  "tika-abh03t4:9_6": "Tenevāha ‘‘imesaṁ catuvīsatiyā khuddakapaṭṭhānasaṅkhātānaṁ samantapaṭṭhānānaṁ samodhānavasenā’’ti.",
  "tika-abh03t4:10_0": "Hetu ca so paccayo cāti iminā vacanena hetuno adhipatipaccayādibhūtassa ca gahaṇaṁ siyāti taṁ nivārento āha ‘‘hetu hutvā paccayo’’ti.",
  "tika-abh03t4:10_1": "Etenapi so eva doso āpajjatīti punāha ‘‘hetubhāvena paccayoti vuttaṁ hotī’’ti.",
  "tika-abh03t4:10_2": "Tena idha hetu-saddena dhammaggahaṇaṁ na kataṁ, atha kho dhammasattiviseso gahitoti dasseti.",
  "tika-abh03t4:10_3": "Tassa hi paccayasaddassa ca samānādhikaraṇataṁ sandhāya ‘‘hetu ca so paccayo cā’’ti, ‘‘hetu hutvā paccayo’’ti ca vuttaṁ.",
  "tika-abh03t4:10_4": "Evañca katvā parato pāḷiyaṁ ‘‘hetū hetusampayutta…pe… hetupaccayena paccayo’’tiādinā (paṭṭhā.",
  "tika-abh03t4:10_5": "1.1.1) tena tena hetubhāvādiupakārena tassa tassa dhammassa upakārattaṁ vuttaṁ.",
  "tika-abh03t4:10_6": "Aṭṭhakathāyaṁ pana ‘‘yo hi dhammo yaṁ dhammaṁ appaccakkhāya tiṭṭhati vā uppajjati vā, so tassa paccayo’’ti ‘‘mūlaṭṭhena upakārako dhammo hetupaccayo’’ticcevamādinā dhammappadhānaniddesena dhammato aññā dhammasatti nāma natthīti dhammeheva dhammasattivibhāvanaṁ katanti daṭṭhabbaṁ.",
  "tika-abh03t4:10_7": "Idhāpi vā hetu ca so paccayo cāti dhammeneva dhammasattiṁ dasseti.",
  "tika-abh03t4:10_8": "Na hi hetupaccayotiādiko uddeso kusalādiuddeso viya dhammappadhāno, atha kho dhammānaṁ upakārappadhānoti.",
  "tika-abh03t4:10_9": "Etīti etassa attho vattatīti, tañca uppattiṭṭhitīnaṁ sādhāraṇavacanaṁ.",
  "tika-abh03t4:10_10": "Tenevāha – ‘‘tiṭṭhati vā uppajjati vā’’ti.",
  "tika-abh03t4:10_11": "Koci hi paccayo ṭhitiyā eva hoti yathā pacchājātapaccayo, koci uppattiyāyeva yathā anantarādayo, koci ubhayassa yathā hetuādayoti.",
  "tika-abh03t4:11_0": "Upakārakalakkhaṇoti ca dhammena dhammasattiupakāraṁ dassetīti daṭṭhabbaṁ.",
  "tika-abh03t4:11_1": "Hinoti patiṭṭhāti etthāti hetu.",
  "tika-abh03t4:11_2": "Anekatthattā dhātusaddānaṁ hi-saddo mūla-saddo viya patiṭṭhatthoti daṭṭhabboti.",
  "tika-abh03t4:11_3": "Hinoti vā etena kammanidānabhūtena uddhaṁ ojaṁ abhiharantena mūlena viya pādapo tappaccayaṁ phalaṁ gacchati pavattati vuḍḍhiṁ virūḷhiṁ āpajjatīti hetu.",
  "tika-abh03t4:11_4": "Ācariyānanti revatattheraṁ vadati.",
  "tika-abh03t4:12_0": "‘‘Yoniso, bhikkhave, manasikaroto anuppannā ceva kusalā dhammā uppajjanti, uppannā ca kusalā dhammā abhivaḍḍhantī’’tiādīhi (a. ni.",
  "tika-abh03t4:12_1": "1.66-67) kusalabhāvassa yonisomanasikārapaṭibaddhatā siddhā hotīti āha ‘‘yonisomanasikārapaṭibaddho kusalabhāvo’’ti.",
  "tika-abh03t4:12_2": "Eteneva akusalābyākatabhāvā kusalabhāvo viya na hetupaṭibaddhāti dassitaṁ hoti.",
  "tika-abh03t4:12_3": "Yaṁ paneke maññeyyuṁ ‘‘ahetukahetussa akusalabhāvo viya sahetukahetūnaṁ sabhāvatova kusalādibhāvo aññesaṁ taṁsampayuttānaṁ hetupaṭibaddho’’ti, tassa uttaraṁ vattuṁ ‘‘yadi cā’’tiādimāha.",
  "tika-abh03t4:12_4": "Alobho kusalo vā siyā abyākato vā, yadi alobho sabhāvato kusalo, kusalattā abyākato na siyā.",
  "tika-abh03t4:12_5": "Atha abyākato, taṁsabhāvattā kusalo na siyā alobhasabhāvassa adosattābhāvo viya.",
  "tika-abh03t4:12_6": "Yasmā pana ubhayathāpi so hoti, tasmā yathā ubhayathā hontesu phassādīsu sampayuttesu hetupaṭibaddhakusalādibhāvaṁ pariyesatha, na sabhāvato, evaṁ hetūsupi kusalāditā aññapaṭibaddhā pariyesitabbā, na sabhāvatoti.",
  "tika-abh03t4:12_7": "Yaṁ vuttaṁ ‘‘sampayuttahetūsu sabhāvatova kusalādibhāvo’’ti, taṁ na yujjati, sā pana pariyesiyamānā yonisomanasikārādipaṭibaddhā hotīti hetūsu viya sampayuttesupi yonisomanasikārādipaṭibaddho kusalādibhāvo, na hetupaṭibaddhoti siddhaṁ hotīti adhippāyo.",
  "tika-abh03t4:13_0": "Ārabhitvāpīti ettha pi-saddena imamatthaṁ dasseti – rūpāyatanādimatte yasmiṁ kismiñci ekasmiṁ aṭṭhatvā ‘‘yaṁ yaṁ dhammaṁ ārabbhā’’ti aniyamena sabbarūpāyatana…pe… dhammāyatanānañca ārammaṇapaccayabhāvassa vuttattā na koci dhammo na hotīti.",
  "tika-abh03t4:14_0": "‘‘Chandavato kiṁ nāma na sijjhatī’’tiādikaṁ purimābhisaṅkhārūpanissayaṁ labhitvā uppajjamāne citte chandādayo dhurabhūtā jeṭṭhakabhūtā sayaṁ sampayuttadhamme sādhayamānā hutvā pavattanti, taṁsampayuttadhammā ca tesaṁ vase vattanti hīnādibhāvena tadanuvattanato, tena te adhipatipaccayā honti.",
  "tika-abh03t4:14_1": "Garukātabbampi ārammaṇaṁ tanninnapoṇapabbhārānaṁ paccavekkhaṇaassādamaggaphalānaṁ attano vase vattayamānaṁ viya paccayo hoti, tasmāyaṁ attādhīnānaṁ patibhāvena upakārakatā adhipatipaccayatāti daṭṭhabbā.",
  "tika-abh03t4:15_0": "Manoviññāṇadhātūtiādi cittaniyamoti ettha ādi-saddena santīraṇānantaraṁ voṭṭhabbanaṁ, cutianantarā paṭisandhīti yassa yassa cittassa anantarā yaṁ yaṁ cittaṁ uppajjati, tassa tassa tadanantaruppādaniyamo taṁtaṁsahakārīpaccayavisiṭṭhassa purimapurimacittasseva vasena ijjhatīti dasseti.",
  "tika-abh03t4:15_1": "Bhāvanābalena pana vāritattāti ettha yathā rukkhassa vekhe dinne pupphituṁ samatthasseva pupphanaṁ na hoti, agadavekhe pana apanīte tāyayeva samatthatāya pupphanaṁ hoti, evamidhāpi bhāvanābalena vāritattā samuṭṭhāpanasamatthasseva asamuṭṭhāpanaṁ, tasmiñca apagate tāyayeva samatthatāya samuṭṭhāpanaṁ hotīti adhippāyo.",
  "tika-abh03t4:16_0": "Byañjanamattatovettha nānākaraṇaṁ paccetabbaṁ, na atthatoti upacayasantatiadhivacananiruttipadānaṁ viya saddatthamattato nānākaraṇaṁ, na vacanīyatthatoti adhippāyo.",
  "tika-abh03t4:16_1": "Teneva saddatthavisesaṁ dassetuṁ ‘‘katha’’ntiādimāha.",
  "tika-abh03t4:16_2": "Tattha purimapacchimānaṁ nirodhuppādantarābhāvato nirantaruppādanasamatthatā anantarapaccayabhāvo.",
  "tika-abh03t4:16_3": "Rūpadhammānaṁ viya saṇṭhānābhāvato paccayapaccayuppannānaṁ sahāvaṭṭhānābhāvato ca ‘‘idamito heṭṭhā uddhaṁ tiriya’’nti vibhāgābhāvā attanā ekattamiva upanetvā suṭṭhu anantarabhāvena uppādanasamatthatā samanantarapaccayatā.",
  "tika-abh03t4:17_0": "Uppādanasamatthatāti ca abyāpārattā dhammānaṁ yasmiṁ yadākāre niruddhe vattamāne vā sati taṁtaṁvisesavantā dhammā honti, tassa sova ākāro vuccatīti daṭṭhabbo.",
  "tika-abh03t4:17_1": "Dhammānaṁ pavattimeva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṁ asaññasattā cavantassa purimacutipacchimapaṭisandhīnañca nirodhuppādanirantaratāya kālantaratā natthīti daṭṭhabbā.",
  "tika-abh03t4:17_2": "Na hi tesaṁ antarā arūpadhammānaṁ pavatti atthi, yaṁ upādāya kālantaratā vucceyya, na ca rūpadhammappavatti arūpadhammappavattiyā antaraṁ karoti aññasantānattā.",
  "tika-abh03t4:17_3": "Rūpārūpadhammasantatiyo hi dve aññamaññaṁ visadisasabhāvattā aññamaññopakārabhāvena vattamānāpi visuṁyeva honti.",
  "tika-abh03t4:17_4": "Ekasantatiyañca purimapacchimānaṁ majjhe vattamānaṁ taṁsantatipariyāpannatāya antarakārakaṁ hoti.",
  "tika-abh03t4:17_5": "Tādisañca kañci nevasaññānāsaññāyatanaphalasamāpattīnaṁ majjhe natthi, na ca abhāvo antarakārako hoti abhāvattāyeva, tasmā javanānantarassa javanassa viya, bhavaṅgānantarassa bhavaṅgassa viya ca nirantaratā suṭṭhu ca anantaratā hotīti tathā uppādanasamatthatā nevasaññānāsaññāyatanacutīnampi daṭṭhabbā.",
  "tika-abh03t4:17_6": "Uppattiyā paccayabhāvo cettha anantarapaccayādīnaṁ pākaṭoti uppādanasamatthatāva vuttā.",
  "tika-abh03t4:17_7": "Paccuppannānaṁ pana dhammānaṁ pubbantāparantaparicchedena gahitānaṁ ‘‘uppajjatī’’ti vacanaṁ alabhantānaṁ ‘‘atīto dhammo paccuppannassa dhammassa anantarapaccayena paccayo’’tiādinā (paṭṭhā.",
  "tika-abh03t4:17_8": "2.18.5) anantarādipaccayabhāvo vuttoti na so uppattiyaṁyevāti viññāyati.",
  "tika-abh03t4:17_9": "Na hi kusalādiggahaṇaṁ viya paccuppannaggahaṇaṁ aparicchedaṁ, yato uppattimattasamaṅginoyeva ca gahaṇaṁ siyā, teneva ca atītattike paṭiccavārādayo na santīti.",
  "tika-abh03t4:18_0": "Uppajjamānovasahuppādabhāvenāti etthāpi uppattiyā paccayabhāvena pākaṭena ṭhitiyāpi paccayabhāvaṁ nidassetīti daṭṭhabbaṁ, paccayuppannānaṁ pana sahajātabhāvena upakārakatā sahajātapaccayatāti.",
  "tika-abh03t4:19_0": "Attano upakārakassa upakārakatā aññamaññapaccayatā, upakārakatā ca aññamaññatāvaseneva daṭṭhabbā, na sahajātādivasena.",
  "tika-abh03t4:19_1": "Sahajātādipaccayo hontoyeva hi koci aññamaññapaccayo na hoti, na ca purejātapacchājātabhāvehi upakārakassa upakārakā vatthukhandhā aññamaññapaccayā hontīti.",
  "tika-abh03t4:20_0": "Taruādīnaṁ pathavī viya adhiṭṭhānākārena pathavīdhātu sesadhātūnaṁ, cakkhādayo ca cakkhuviññāṇādīnaṁ upakārakā cittakammassa paṭādayo viya nissayākārena khandhādayo taṁtaṁnissayānaṁ khandhādīnaṁ.",
  "tika-abh03t4:21_0": "Tadadhīnavuttitāya attano phalena nissitoti yaṁ kiñci kāraṇaṁ nissayoti vadati.",
  "tika-abh03t4:21_1": "Tattha yo bhuso, taṁ upanissayoti niddhāreti.",
  "tika-abh03t4:22_0": "Pakatoti ettha pa-kāro upasaggo, so attano phalassa uppādane samatthabhāvena suṭṭhukatataṁ dīpeti.",
  "tika-abh03t4:22_1": "Tathā ca kataṁ attano santāne kataṁ hotīti āha ‘‘attano santāne’’ti.",
  "tika-abh03t4:22_2": "Karaṇañca duvidhaṁ nipphādanaṁ upasevanañcāti dassetuṁ ‘‘nipphādito vā’’tiādimāha.",
  "tika-abh03t4:22_3": "Tattha upasevito vāti etena kāyaallīyāpanavasena upabhogūpasevanaṁ vijānanādivasena ārammaṇūpasevanañca dassetīti daṭṭhabbaṁ.",
  "tika-abh03t4:22_4": "Tena anāgatānampi cakkhusampadādīnaṁ ārammaṇūpasevanena yathāpaṭisevitānaṁ pakatūpanissayatā vuttā hoti.",
  "tika-abh03t4:23_0": "Yathā pacchājātena vinā santānāvicchedahetubhāvaṁ agacchantānaṁ dhammānaṁ ye pacchājātākārena upakārakā, tesaṁ sā vippayuttākārādīhi visiṭṭhā upakārakatā pacchājātapaccayatā, tathā nissayārammaṇākārādīhi visiṭṭhā purejātabhāvena vinā upakārakabhāvaṁ agacchantānaṁ vatthārammaṇānaṁ purejātākārena upakārakatā purejātapaccayatā, evaṁ sabbattha paccayānaṁ paccayantarākāravisiṭṭhā upakārakatā yojetabbā.",
  "tika-abh03t4:24_0": "Gijjhapotakasarīrānaṁāhārāsācetanā viyāti etena manosañcetanāhāravasena pavattamānehi arūpadhammehi rūpakāyassa upatthambhitabhāvaṁ dasseti.",
  "tika-abh03t4:24_1": "Teneva ‘‘āhārāsā viyā’’ti avatvā cetanāgahaṇaṁ karoti.",
  "tika-abh03t4:25_0": "Kusalādibhāvena attanā sadisassa payogena karaṇīyassa punappunaṁ karaṇaṁ pavattanaṁ āsevanaṭṭho, attasadisasabhāvatāpādanaṁ vāsanaṁ vā.",
  "tika-abh03t4:25_1": "Ganthādīsu purimāpurimābhiyogo viyāti purimā purimā āsevanā viyāti adhippāyo.",
  "tika-abh03t4:26_0": "Cittappayogo cittakiriyā, āyūhananti attho.",
  "tika-abh03t4:26_1": "Yathā hi kāyavacīpayogo viññatti, evaṁ cittappayogo cetanā.",
  "tika-abh03t4:26_2": "Sā tāya uppannakiriyatāvisiṭṭhe santāne sesapaccayasamāgame pavattamānānaṁ vipākakaṭattārūpānampi teneva kiriyabhāvena upakārikā hoti.",
  "tika-abh03t4:26_3": "Tassa hi kiriyabhāvassa pavattattā tesaṁ pavatti, na aññathāti.",
  "tika-abh03t4:26_4": "Sahajātānaṁ pana tena upakārikāti kiṁ vattabbanti.",
  "tika-abh03t4:27_0": "Nirussāhasantabhāvenāti etena saussāhehi vipākadhammadhammehi kusalākusalehi sārammaṇādibhāvena sadisavipākabhāvaṁ dasseti.",
  "tika-abh03t4:27_1": "So hi vipākānaṁ payogena asādhetabbatāya payogena aññathā vā sesapaccayesu siddhesu kammassa kaṭattāyeva siddhito nirussāho santabhāvo hoti, na kilesavūpasamasantabhāvo, tathāsantasabhāvatoyeva bhavaṅgādayo duviññeyyā.",
  "tika-abh03t4:27_2": "Pañcadvārepi hi javanappavattiyā rūpādīnaṁ gahitatā viññāyati, abhinipātasampaṭicchanasantīraṇamattā pana vipākā duviññeyyāyeva.",
  "tika-abh03t4:27_3": "Nirussāhasantabhāvāyāti nirussāhasantabhāvatthāya.",
  "tika-abh03t4:27_4": "Etena tappaccayavataṁ avipākānampi vipākānukulaṁ pavattiṁ dasseti.",
  "tika-abh03t4:28_0": "Satipi janakatte upatthambhakattaṁ āhārānaṁ padhānakiccanti āha ‘‘rūpārūpānaṁ upatthambhakattenā’’ti.",
  "tika-abh03t4:28_1": "Upatthambhakattañhi satipi janakatte arūpīnaṁ āhārānaṁ āhārajarūpasamuṭṭhāpakarūpāhārassa ca hoti, asatipi catusamuṭṭhānikarūpūpatthambhakarūpāhārassa, asati pana upatthambhakatte āhārānaṁ janakattaṁ natthīti upatthambhakattaṁ padhānaṁ.",
  "tika-abh03t4:28_2": "Janayamānopi hi āhāro avicchedavasena upatthambhayamānoyeva janetīti upatthambhanabhāvo āhārabhāvoti.",
  "tika-abh03t4:29_0": "Adhipatiyaṭṭhenāti ettha na adhipatipaccayadhammānaṁ viya pavattinivārake abhibhavitvā pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi jīvane jīvantehi sukhitādibhāve sukhitādīhi adhimokkhapaggahupaṭṭhānāvikkhepajānanesu anaññātaññassāmīti pavattiyaṁ ājānane aññātāvībhāve ca saddhādisahajātehīti evaṁ taṁtaṁkiccesu cakkhādipaccayehi cakkhādīnaṁ anuvattanīyatā.",
  "tika-abh03t4:29_1": "Tesu tesu hi kiccesu cakkhādīnaṁ issariyaṁ tappaccayānañca tadanuvattanena tattha pavattīti.",
  "tika-abh03t4:29_2": "Itthipurisindriyānaṁ pana yadipi liṅgādīhi anuvattanīyatā atthi, sā pana na paccayabhāvato.",
  "tika-abh03t4:29_3": "Yathā hi jīvitāhārā yesaṁ paccayā honti, te tesaṁ anupālakaupatthambhakā atthi, avigatapaccayabhūtā ca honti, na evaṁ itthipurisabhāvā liṅgādīnaṁ kenaci pakārena upakārakā honti, kevalaṁ pana yathāsakeheva paccayehi pavattamānānaṁ liṅgādīnaṁ yathā itthādiggahaṇassa paccayabhāvo hoti, tato aññenākārena taṁsahitasantāne appavattito liṅgādīhi anuvattanīyatā indriyatā ca tesaṁ vuccati, tasmā na tesaṁ indriyapaccayabhāvo vutto.",
  "tika-abh03t4:29_4": "Cakkhādayo arūpadhammānaṁyevāti ettha sukhadukkhindriyānipi cakkhādiggahaṇena gahitānīti daṭṭhabbāni.",
  "tika-abh03t4:30_0": "Lakkhaṇārammaṇūpanijjhānabhūtānaṁ vitakkādīnaṁ vitakkanādivasena ārammaṇaṁ upagantvā nijjhānaṁ pekkhanaṁ, cintanaṁ vā vitakkādīnaṁyeva sādhāraṇo byāpāro upanijjhāyanaṭṭho.",
  "tika-abh03t4:30_1": "Ṭhapetvā sukhadukkhavedanādvayanti sukhindriyadukkhindriyadvayaṁ ṭhapetvāti adhippāyo.",
  "tika-abh03t4:30_2": "‘‘Sabbānipī’’ti vatvā ‘‘sattajhānaṅgānī’’ti vacanena ajhānaṅgānaṁ upekkhācittekaggatānaṁ nivattanaṁ katanti daṭṭhabbaṁ.",
  "tika-abh03t4:30_3": "Yadi evaṁ ‘‘satta jhānaṅgānī’’ti eteneva siddhe ‘‘ṭhapetvā sukhadukkhavedanādvaya’’nti kasmā vuttaṁ?",
  "tika-abh03t4:30_4": "Vedanābhedesu pañcasu sukhadukkhadvayassa ekantena ajhānaṅgattadassanatthaṁ jhānaṅgaṭṭhāne niddiṭṭhattā.",
  "tika-abh03t4:30_5": "Satipi vā jhānaṅgavohāre vedanābhedadvayassa ekantena jhānapaccayattābhāvadassanatthaṁ.",
  "tika-abh03t4:30_6": "Upekkhācittekaggatānaṁ pana yadipi jhānapaccayattābhāvo atthi, jhānapaccayabhāvo pana na natthīti ‘‘sabbānipi satta jhānaṅgānī’’ti ettha gahaṇaṁ kataṁ.",
  "tika-abh03t4:30_7": "Tattha ‘‘sabbānipī’’ti vacanaṁ sabbakusalādibhedasaṅgaṇhanatthaṁ, na pana sabbacittuppādagatasaṅgaṇhanatthanti daṭṭhabbaṁ.",
  "tika-abh03t4:31_0": "Yato tato vāti sammā vā micchā vāti attho.",
  "tika-abh03t4:31_1": "Ete pana dvepi jhānamaggapaccayā ahetukacittesu na labbhantīti idaṁ ahetukacittesu na labbhanti, na sahetukacittesūti sahetukacittesu alābhābhāvadassanatthaṁ vuttaṁ, na ahetukacittesu lābhābhāvadassanatthanti.",
  "tika-abh03t4:31_2": "Evaṁ atthe gayhamāne ahetukacittesu katthaci kassaci lābho na vāritoti ettakameva viññāyeyya, na savitakkāhetukacittesu jhānapaccayasseva alābhābhāvadassanatthaṁ katanti.",
  "tika-abh03t4:31_3": "Ahetukacittesu vā lābhābhāvadassanatthe pana imasmiṁ vacane savitakkāhetukacittesu jhānapaccayassa lābhābhāvo āpajjati, tasmā yena alābhena dhammasaṅgaṇiyaṁ manodhātuādīnaṁ saṅgahasuññatavāresu jhānaṁ na uddhaṭaṁ , taṁ alābhaṁ sandhāya esa jhānapaccayassapi ahetukacittesu alābho vuttoti veditabbo.",
  "tika-abh03t4:31_4": "Yathā hi sahetukesu vitakkādīnaṁ sahajāte saṁkaḍḍhitvā ekattagatabhāvakaraṇaṁ upanijjhāyanabyāpāro balavā, na tathā ahetukacittesu hoti.",
  "tika-abh03t4:31_5": "Imasmiṁ pana pakaraṇe dubbalampi upanijjhāyanaṁ yadipi kiñcimattampi atthi, tena upakārakatā hotīti savitakkāhetukacittesupi jhānapaccayo vuttova, tasmā ye evaṁ paṭhanti ‘‘na ete pana dvepi jhānamaggapaccayā yathāsaṅkhyaṁ dvipañcaviññāṇaahetukacittesu labbhantī’’ti, tesaṁ so pāṭho sundarataro, imassa pakaraṇassāyaṁ atthavaṇṇanā, na dhammasaṅgaṇiyāti.",
  "tika-abh03t4:32_0": "Samaṁ pakārehi yuttatāya ekībhāvopagamena viya upakārakatā sampayuttapaccayatā.",
  "tika-abh03t4:33_0": "Yuttānampi sataṁ vippayuttabhāvena nānattūpagamena upakārakatā vippayuttapaccayatā.",
  "tika-abh03t4:33_1": "Na hi vatthusahajātapacchājātavasena ayuttānaṁ rūpādīnaṁ ārammaṇādibhāvena upakārakānaṁ vippayuttānaṁ vippayuttapaccayatā atthīti.",
  "tika-abh03t4:33_2": "Rūpānaṁ pana rūpehi satipi avinibbhoge vippayogoyeva natthīti na tesaṁ vippayuttapaccayatā.",
  "tika-abh03t4:33_3": "Vuttañhi ‘‘catūhi sampayogo catūhi vippayogo’’ti (dhātu. 3).",
  "tika-abh03t4:34_0": "Paccuppannalakkhaṇenāti paccuppannasabhāvena.",
  "tika-abh03t4:34_1": "Tena ‘‘atthi me pāpakammaṁ kata’’nti (pārā.",
  "tika-abh03t4:34_2": "38), ‘‘atthekacco puggalo attahitāya paṭipanno’’ti (pu. pa.",
  "tika-abh03t4:34_3": "mātikā 4.24) ca evamādīsu vuttaṁ nibbattaupalabbhamānatālakkhaṇaṁ atthibhāvaṁ nivāreti.",
  "tika-abh03t4:34_4": "Satipi janakatte upatthambhakappadhānā atthibhāvena upakārakatāti āha ‘‘upatthambhakattenā’’ti.",
  "tika-abh03t4:34_5": "Idañca upatthambhakattaṁ vatthārammaṇasahajātādīnaṁ sādhāraṇaṁ atthibhāvena upakārakattaṁ daṭṭhabbaṁ.",
  "tika-abh03t4:35_0": "Ārammaṇe phusanādivasena vattamānānaṁ phassādīnaṁ anekesaṁ sahabhāvo natthīti ekasmiṁ phassādisamudāye sati dutiyo na hoti, asati pana hoti, tena natthibhāvena upakārakatā natthipaccayatā.",
  "tika-abh03t4:35_1": "Satipi purimataracittānaṁ natthibhāve na tāni natthibhāvena upakārakāni, anantarameva pana attano atthibhāvena pavattiokāsaṁ alabhamānānaṁ natthibhāvena pavattiokāsaṁ dadamānaṁ viya upakārakaṁ hotīti ‘‘pavattiokāsadānena upakārakatā’’ti āha.",
  "tika-abh03t4:36_0": "Ettha ca abhāvamattena upakārakatā okāsadānaṁ natthipaccayatā, sabhāvāvigamena appavattamānānaṁ sabhāvavigamena upakārakatā vigatapaccayatā, natthitā ca nirodhānantarasuññatā, vigatatā nirodhappattatā, ayametesaṁ viseso, tathā atthitāya sasabhāvato upakārakatā atthipaccayatā, sabhāvāvigamena nirodhassa appattiyā upakārakatā avigatapaccayatāti paccayabhāvaviseso dhammāvisesepi veditabbo.",
  "tika-abh03t4:36_1": "Dhammānañhi sattivisesaṁ sabbaṁ yāthāvato abhisambujjhitvā tathāgatena catuvīsatipaccayavisesā vuttāti bhagavati saddhāya ‘‘evaṁvisesā ete dhammā’’ti sutamayañāṇaṁ uppādetvā cintābhāvanāmayehi tadabhisamayāya yogo kātabbo.",
  "tika-abh03t4:37_0": "Catūsu khandhesu ekassapi asaṅgahitattābhāvato nāmadhammekadesatā anantarādīnaṁ natthīti ‘‘nāmadhammāvā’’ti vatvā na kevalaṁ paccayapaccayuppannabhāve bhajantānaṁ catunnaṁyeva khandhānaṁ nāmatā, atha kho nibbānañca nāmamevāti dassento ‘‘nibbānassa asaṅgahitattā’’tiādimāha.",
  "tika-abh03t4:37_1": "Purejātapaccayo rūpekadesoti ettha ekadesavacanena rūparūpato aññaṁ vajjeti, rūparūpaṁ pana kusalattike anāgatampi purejātapaccayabhāvena aññattha āgatameva.",
  "tika-abh03t4:37_2": "Vuttañhi ‘‘anidassanaappaṭigho dhammo anidassanaappaṭighassa dhammassa purejātapaccayena paccayo – ārammaṇapurejātaṁ, vatthupurejātaṁ.",
  "tika-abh03t4:37_3": "Ārammaṇapurejātaṁ vatthuṁ itthindriyaṁ purisindriyaṁ āpodhātuṁ kabaḷīkāraṁ āhāraṁ aniccato…pe… domanassaṁ uppajjatī’’ti (paṭṭhā. 2.22.39).",
  "tika-abh03t4:38_0": "Paccayuddesavaṇṇanā niṭṭhitā.",
  "tika-abh03t4:39_0": "Paccayaniddeso",
  "tika-abh03t4:40_0": "1. Hetupaccayaniddesavaṇṇanā",
  "tika-abh03t4:41_0": "1.Yo hetupaccayoti uddiṭṭho, so evaṁ veditabboti etena hetusaṅkhātassa paccayadhammassa hetusampayuttakataṁsamuṭṭhānarūpasaṅkhātānaṁ paccayuppannānaṁ hetupaccayena paccayabhāvo hetupaccayoti uddiṭṭhoti.",
  "tika-abh03t4:41_1": "Yo pana hetubhāvena yathāvutto paccayadhammo yathāvuttānaṁ paccayuppannānaṁ paccayo hoti, so hetupaccayoti uddiṭṭhoti veditabboti dasseti.",
  "tika-abh03t4:41_2": "Ubhayathāpi hetubhāvena upakārakatā hetupaccayoti uddiṭṭhoti dassitaṁ hoti. Esa nayo sesapaccayesupi.",
  "tika-abh03t4:41_3": "Upakārakatā pana dhammasabhāvo eva, na dhammato aññā atthīti.",
  "tika-abh03t4:41_4": "Tathā tathā upakārakaṁ taṁ taṁ dhammaṁ dassento hi bhagavā taṁ taṁ upakārakataṁ dassetīti.",
  "tika-abh03t4:42_0": "Hetū hetusampayuttakānanti ettha paṭhamo hetu-saddo paccattaniddiṭṭho paccayaniddeso.",
  "tika-abh03t4:42_1": "Tena etassa hetubhāvena upakārakatā hetupaccayatāti dasseti.",
  "tika-abh03t4:42_2": "Dutiyo paccayuppannavisesanaṁ.",
  "tika-abh03t4:42_3": "Tena na yesaṁ kesañci sampayuttakānaṁ hetupaccayabhāvena paccayo hoti, atha kho hetunā sampayuttānamevāti dasseti.",
  "tika-abh03t4:42_4": "Nanu ca sampayuttasaddassa sāpekkhattā dutiye hetusadde avijjamānepi aññassa apekkhitabbassa aniddiṭṭhattā attanāva sampayuttakānaṁ hetupaccayena paccayoti ayamattho viññāyatīti? Nāyaṁ ekanto.",
  "tika-abh03t4:42_5": "Hetusaddo hi paccattaniddiṭṭho ‘‘hetupaccayena paccayo’’ti ettheva byāvaṭo yadā gayhati , tadā sampayuttavisesanaṁ na hotīti sampayuttā avisiṭṭhā ye keci gahitā bhaveyyunti evaṁ sampayuttasaddena attani eva byāvaṭena hetusaddena visesanena vinā yesaṁ kesañci sampayuttānaṁ gahaṇaṁ hotīti taṁ sandhāya ‘‘athāpi…pe… attho bhaveyyā’’ti āha.",
  "tika-abh03t4:42_6": "Nanu yathā ‘‘arūpino āhārā sampayuttakānaṁ dhammāna’’nti (paṭṭhā.",
  "tika-abh03t4:42_7": "1.1.15), ‘‘arūpino indriyā sampayuttakāna’’nti (paṭṭhā.",
  "tika-abh03t4:42_8": "1.1.16) ca vutte dutiyena āhāraggahaṇena indriyaggahaṇena ca vināpi āhārindriyasampayuttakāva gayhanti, evamidhāpi siyāti?",
  "tika-abh03t4:42_9": "Na, āhārindriyāsampayuttassa abhāvato.",
  "tika-abh03t4:42_10": "Vajjetabbābhāvato hi tattha dutiyaāhārindriyaggahaṇe asatipi taṁsampayuttakāva gayhantīti taṁ na kataṁ, idha pana vajjetabbaṁ atthīti vattabbaṁ dutiyaṁ hetuggahaṇanti.",
  "tika-abh03t4:43_0": "Evampi hetū hetusampayuttakānanti ettha hetusampayuttakānaṁ so eva sampayuttakahetūti visesanassa akatattā yo koci hetu yassa kassaci hetusampayuttakassa hetupaccayena paccayoti āpajjatīti?",
  "tika-abh03t4:43_1": "Nāpajjati, paccattaniddiṭṭhasseva hetussa puna sampayuttavisesanabhāvena vuttattā, etadatthameva ca vināpi dutiyena hetusaddena hetusampayuttabhāve siddhepi tassa gahaṇaṁ kataṁ.",
  "tika-abh03t4:43_2": "Atha vā asati dutiye hetusadde hetusampayuttakānaṁ hetupaccayena paccayo, na pana hetūnanti evampi gahaṇaṁ siyāti tannivāraṇatthaṁ so vutto, tena hetusampayuttabhāvaṁ ye labhanti, tesaṁ sabbesaṁ hetūnaṁ aññesampi hetupaccayena paccayoti dassitaṁ hoti.",
  "tika-abh03t4:43_3": "Yasmā pana hetujhānamaggā patiṭṭhāmattādibhāvena nirapekkhā, na āhārindriyā viya sāpekkhā eva, tasmā etesveva dutiyaṁ hetādiggahaṇaṁ kataṁ.",
  "tika-abh03t4:43_4": "Āhārindriyā pana āharitabbaisitabbāpekkhā eva, tasmā te vināpi dutiyena āhārindriyaggahaṇena attanā eva āharitabbe ca isitabbe ca āhārindriyabhūte aññe ca sampayuttake paricchindantīti taṁ tattha na kataṁ, idha ca dutiyena hetuggahaṇena paccayuppannānaṁ hetunā paccayabhūteneva sampayuttānaṁ hetūnaṁ aññesañca paricchinnattā puna visesanakiccaṁ natthīti pañhāvāre ‘‘kusalā hetū sampayuttakānaṁ khandhāna’’ntiādīsu (paṭṭhā.",
  "tika-abh03t4:43_5": "1.1.401) dutiyaṁ hetuggahaṇaṁ na katanti daṭṭhabbaṁ.",
  "tika-abh03t4:44_0": "Niddisitabbassaapākaṭattāti taṁ-saddo purimavacanāpekkho vuttasseva niddeso ‘‘rūpāyatanaṁ cakkhuviññāṇadhātuyā taṁsampayuttakāna’’ntiādīsu (paṭṭhā.",
  "tika-abh03t4:44_1": "1.1.2) purimavacanena niddisitabbe pākaṭībhūte eva pavattati.",
  "tika-abh03t4:44_2": "Ettha ca paccattaniddiṭṭho hetusaddo ‘‘hetupaccayena paccayo’’ti ettha byāvaṭo sampayuttasaddena viya taṁ-saddenapi anapekkhanīyo añño ca koci niddisitabbappakāsako vutto natthi, tasmā ‘‘taṁsampayuttakāna’’nti ca na vuttanti adhippāyo.",
  "tika-abh03t4:45_0": "‘‘Hetusampayuttakāna’’nti iminā pana paccayuppannavacanena asamattena paccayuppannavacanantarāpekkhena pubbe vuttena taṁ-saddena niddisitabbaṁ pākaṭīkataṁ, tena ‘‘taṁsamuṭṭhānāna’’nti ettha taṁgahaṇaṁ katanti.",
  "tika-abh03t4:45_1": "Kiṁ pana tasmiṁ hetusampayuttakasadde taṁ-saddena niddisitabbaṁ pākaṭībhūtanti?",
  "tika-abh03t4:45_2": "Yehi hetūhi sampayuttā ‘‘hetusampayuttakā’’ti vuttā, te hetū ceva sampayuttakavisesanabhūtā tabbisesitā ca hetusampayuttakā. Tenāha ‘‘te hetū cevā’’tiādi.",
  "tika-abh03t4:45_3": "Aññathā ‘‘te hetū cevā’’ti etassa paccattaniddiṭṭhena hetusaddena sambandhe sati yathā idha teneva taṁ-saddena niddisitabbā pākaṭā, evaṁ pubbepi bhavituṁ arahantīti ‘‘niddisitabbassa apākaṭattā ‘taṁsampayuttakāna’nti na vutta’’nti idaṁ na yujjeyyāti.",
  "tika-abh03t4:45_4": "Duvidhampi vā hetuggahaṇaṁ apanetvā taṁsaddavacanīyataṁ codeti pariharati ca.",
  "tika-abh03t4:45_5": "Taṁsamuṭṭhānānanti ca hetusamuṭṭhānānanti yuttaṁ. Hetū hi paccayāti.",
  "tika-abh03t4:46_0": "Cittajarūpaṁ ajanayamānāpīti pi-saddena janayamānāpi.",
  "tika-abh03t4:46_1": "Yadi ‘‘cittasamuṭṭhānāna’’nti vacanena paṭisandhikkhaṇe kaṭattārūpassa aggahaṇato taṁ na vuttaṁ, sahajātapaccayavibhaṅge cittacetasikānaṁ tassa kaṭattārūpassa paccayabhāvo na vutto bhaveyya.",
  "tika-abh03t4:46_2": "Yadi ca tattha cittasamuṭṭhānānaṁ paccayabhāvena taṁsamānalakkhaṇānaṁ kaṭattārūpānampi paccayabhāvo nidassito, evamidhāpi bhavitabbaṁ.",
  "tika-abh03t4:46_3": "‘‘Cittasamuṭṭhānāna’’nti pana avatvā ‘‘taṁsamuṭṭhānāna’’nti vacanaṁ cittasamuṭṭhānānaṁ sabbacittacetasikasamuṭṭhānatādassanatthaṁ.",
  "tika-abh03t4:46_4": "Evaṁpakārena hi taṁsamuṭṭhānavacanena tattha tattha vuttaṁ samuṭṭhānavacanaṁ visesitaṁ hoti.",
  "tika-abh03t4:46_5": "Nanu ‘‘cittacetasikā dhammā cittasamuṭṭhānāna’’nti vacanena cittasamuṭṭhānānaṁ cittacetasikasamuṭṭhānatā vuttāti? Na vuttā.",
  "tika-abh03t4:46_6": "Cittacetasikānaṁ paccayabhāvo eva hi tattha vuttoti.",
  "tika-abh03t4:47_0": "Cittapaṭibaddhavuttitāyāti eteneva hetuādipaṭibaddhatañca dasseti.",
  "tika-abh03t4:47_1": "‘‘Yañca, bhikkhave, ceteti, yañca pakappeti, yañca anuseti, ārammaṇametaṁ hoti, viññāṇassa ṭhitiyā ārammaṇe sati patiṭṭhā viññāṇassa hoti, tasmiṁ patiṭṭhite viññāṇe viruḷhe nāmarūpassa avakkanti hoti, nāmarūpapaccayā saḷāyatana’’nti (saṁ. ni.",
  "tika-abh03t4:47_2": "2.39) imasmimpi sutte paṭisandhināmarūpassa viññāṇapaccayatā vuttāti āha ‘‘tasmiṁ patiṭṭhite’’tiādi.",
  "tika-abh03t4:48_0": "Purimatarasiddhāya pathaviyā bījapatiṭṭhānaṁ viya purimatarasiddhe kamme tannibbattasseva viññāṇabījassa patiṭṭhānaṁ kammassa kaṭattā uppattīti vuttaṁ hoti.",
  "tika-abh03t4:48_1": "Tenāha – ‘‘kammaṁ khettaṁ, viññāṇaṁ bīja’’nti.",
  "tika-abh03t4:48_2": "Kassa pana taṁ khettaṁ bījañcāti? Nāmarūpaṅkurassa.",
  "tika-abh03t4:49_0": "Ayañca panatthoti paṭisandhiyaṁ kammajarūpānaṁ cittapaṭibaddhavuttitā.",
  "tika-abh03t4:49_1": "Okāsavasenevāti nāmarūpokāsavaseneva. So hi tassa atthassa okāsoti.",
  "tika-abh03t4:49_2": "Vatthurūpamattampīti vadanto vatthurūpassa upatthambhakānaṁ sesarūpānampi tadupatthambhakabhāveneva arūpadhammānaṁ paccayabhāvaṁ dasseti, sahabhavanamattaṁ vā.",
  "tika-abh03t4:49_3": "Tattha kāyabhāvādikalāpānaṁ katthaci abhāvato katthaci abhāvābhāvato ‘‘vatthurūpamattampi vinā’’ti āha.",
  "tika-abh03t4:49_4": "Sassāmiketi etasseva visesanatthaṁ ‘‘sarājake’’ti vuttaṁ.",
  "tika-abh03t4:50_0": "Pavattiyaṁ kaṭattārūpādīnaṁ paccayabhāvapaṭibāhanatoti idaṁ kasmā vuttaṁ, nanu tesaṁ paccayabhāvappasaṅgoyeva natthi ‘‘hetū sahajātāna’’nti (paṭṭhā. aṭṭha. 1.1) vacanato.",
  "tika-abh03t4:50_1": "Na hi yesaṁ hetū sahajātapaccayo na honti, tāni hetusahajātāni nāma honti.",
  "tika-abh03t4:50_2": "Yadi siyuṁ, ‘‘kusalaṁ dhammaṁ sahajāto abyākato dhammo uppajjati na hetupaccayā’’tiādi ca labbheyya, na pana labbhati, tasmā na tāni hetusahajātānīti?",
  "tika-abh03t4:50_3": "Saccametaṁ, yo pana hetūhi samānakāluppattimattaṁ gahetvā hetusahajātabhāvaṁ maññeyya, tassāyaṁ pasaṅgo atthīti idaṁ vuttanti daṭṭhabbaṁ.",
  "tika-abh03t4:50_4": "Bhagavā pana vacanānaṁ lahugarubhāvaṁ na gaṇeti, bodhaneyyānaṁ pana ajjhāsayānurūpato dhammasabhāvaṁ avilomento tathā tathā desanaṁ niyāmetīti na katthaci akkharānaṁ bahutā vā appatā vā codetabbāti.",
  "tika-abh03t4:51_0": "Hetupaccayaniddesavaṇṇanā niṭṭhitā.",
  "tika-abh03t4:52_0": "2. Ārammaṇapaccayaniddesavaṇṇanā",
  "tika-abh03t4:53_0": "2.Uppajjanakkhaṇeyevāti etena vattamānakkhaṇekadesena sabbaṁ vattamānakkhaṇaṁ gayhatīti daṭṭhabbaṁ.",
  "tika-abh03t4:53_1": "Na hi uppajjanakkhaṇeyeva cakkhuviññāṇādīnaṁ rūpādīni ārammaṇapaccayo, atha kho sabbasmiṁ vattamānakkhaṇeti.",
  "tika-abh03t4:53_2": "Tena ālambiyamānānampi rūpādīnaṁ cakkhuviññāṇādivattamānatāya pure pacchā ca vijjamānānaṁ ārammaṇapaccayattābhāvaṁ dasseti, ko pana vādo anālambiyamānānaṁ.",
  "tika-abh03t4:53_3": "Na ekato hontīti nīlādīni sabbarūpāni saha na honti, tathā saddādayopīti attho.",
  "tika-abh03t4:53_4": "‘‘Yaṁ ya’’nti hi vacanaṁ rūpādīni bhindatīti.",
  "tika-abh03t4:53_5": "Tattha purimenatthena ‘‘uppajjantī’’ti vacanena ārammaṇapaccayabhāvalakkhaṇadīpanatthaṁ ‘‘yaṁ yaṁ dhamma’’ntiādi vuttanti dasseti, pacchimena ‘‘yaṁ ya’’nti vacanena rūpādibhedadīpanatthanti.",
  "tika-abh03t4:53_6": "‘‘Yaṁ yaṁ vā panārabbhā’’ti etassa vaṇṇanāyaṁ dassitasabbārammaṇādivasena vā idhāpi attho gahetabboti.",
  "tika-abh03t4:54_0": "Evaṁ vuttanti yathā nadīpabbatānaṁ sandanaṁ ṭhānañca pavattaṁ avirataṁ avicchinnanti sandanti tiṭṭhantīti vattamānavacanaṁ vuttaṁ, evaṁ ‘‘ye ye dhammā’’ti atītānāgatapaccuppannānaṁ sabbasaṅgahasamudāyavasena gahitattā tesaṁ uppajjanaṁ pavattanaṁ aviratanti uppajjantīti vattamānavacanaṁ vuttanti adhippāyo.",
  "tika-abh03t4:54_1": "Ime pana na hetādipaccayā sabbepi atītānāgatānaṁ honti.",
  "tika-abh03t4:54_2": "Na hi atīto ca anāgato ca atthi, yassete paccayā siyuṁ.",
  "tika-abh03t4:54_3": "Evañca katvā atītattike atītānāgatānaṁ na koci paccayo vutto, tasmā idhāpi ‘‘uppajjantī’’ti vacanena yesaṁ rūpādayo ārammaṇadhammā ārammaṇapaccayā honti, te paccuppannāva dassitāti daṭṭhabbā.",
  "tika-abh03t4:54_4": "Tesu hi dassitesu atītānāgatesu taṁtaṁpaccayā ahesuṁ bhavissanti cāti ayamattho dassito hoti, na pana taṁtaṁpaccayavantatā.",
  "tika-abh03t4:54_5": "Paccayavanto hi paccuppannāyevāti.",
  "tika-abh03t4:55_0": "Ettha ca ‘‘yaṁ yaṁ dhammaṁ ārabbhā’’ti ekavacananiddesaṁ katvā puna ‘‘te te dhammā’’ti bahuvacananiddeso ‘‘yaṁ ya’’nti vuttassa ārammaṇadhammassa anekabhāvopi atthīti dassanattho.",
  "tika-abh03t4:55_1": "Cattāro hi khandhā saheva ārammaṇapaccayā honti, te sabbepi ārabbha uppajjamānampi tesu ekekaṁ ārabbha uppajjamānaṁ na na hoti, tasmā vedanādīsu phassādīsu ca ekekassapi ārammaṇapaccayabhāvadassanatthaṁ ‘‘yaṁ ya’’nti vuttaṁ, sabbesaṁ ekacittuppādapariyāpannānaṁ ārammaṇapaccayabhāvadassanatthaṁ ‘‘te te’’ti.",
  "tika-abh03t4:55_2": "Tattha yo ca rūpādiko ekekova yaṁyaṁ-saddena vutto, ye ca aneke phassādayo ekekavasena yaṁyaṁ-saddena vuttā, te sabbe gahetvā ‘‘te te’’ti vuttanti daṭṭhabbaṁ.",
  "tika-abh03t4:55_3": "Atha vā yasmiṁ kāle ārabbha uppajjanti, tasmiṁ kāle nīlādīsu cittuppādesu ca ekekameva ārabbha uppajjantīti dassanatthaṁ ‘‘yaṁ ya’’nti vuttaṁ, te pana ālambiyamānā rūpārammaṇadhammā ca aneke, tathā saddādiārammaṇadhammā cāti dassanatthaṁ ‘‘te te’’ti.",
  "tika-abh03t4:56_0": "Nibbānārammaṇaṁ kāmāvacararūpāvacarakusalassa apariyāpannato kusalavipākassa kāmāvacararūpāvacarakiriyassa cāti imesaṁ channaṁ rāsīnaṁ ārammaṇapaccayo hotīti idaṁ pubbenivāsānussatiñāṇena khandhapaṭibaddhānussaraṇakāle nibbānampi rūpāvacarakusalakiriyānaṁ ārammaṇaṁ hotīti iminā adhippāyena vuttaṁ.",
  "tika-abh03t4:56_1": "Evaṁ sati yathā ‘‘appamāṇā khandhā pubbenivāsānussatiñāṇassa ārammaṇapaccayena paccayo’’ti (paṭṭhā.",
  "tika-abh03t4:56_2": "2.12.58) vuttaṁ, evaṁ ‘‘nibbāna’’nti ca vattabbaṁ siyā, na ca taṁ vuttaṁ.",
  "tika-abh03t4:56_3": "Na hi nibbānaṁ pubbe nivuṭṭhaṁ asaṅkhatattā, na ca pubbenivāsānussatiñāṇena pubbe nivuṭṭhesu appamāṇakkhandhesu ñātesu nibbānajānane na tena payojanaṁ atthi.",
  "tika-abh03t4:56_4": "Yathā hi cetopariyañāṇaṁ cittaṁ vibhāventameva cittārammaṇajānanassa kāmāvacarassa paccayo hoti, evamidampi appamāṇakkhandhe vibhāventameva tadārammaṇajānanassa kāmāvacarassa paccayo hotīti.",
  "tika-abh03t4:56_5": "Diṭṭhanibbānoyeva ca pubbe nivuṭṭhe appamāṇakkhandhe anussarati, tena yathādiṭṭhameva nibbānaṁ tesaṁ khandhānaṁ ārammaṇanti daṭṭhabbaṁ, na pana pubbenivāsānussatiñāṇena tadārammaṇavibhāvanaṁ kātabbaṁ. Vibhūtameva hi taṁ tassāti.",
  "tika-abh03t4:56_6": "Evaṁ anāgataṁsañāṇepi yathārahaṁ yojetabbaṁ, tasmā nibbānaṁ na kassaci rūpāvacarassa ārammaṇanti ‘‘catunnaṁ rāsīna’’nti vattuṁ yuttaṁ.",
  "tika-abh03t4:57_0": "Ārammaṇapaccayaniddesavaṇṇanā niṭṭhitā.",
  "tika-abh03t4:58_0": "3. Adhipatipaccayaniddesavaṇṇanā",
  "tika-abh03t4:59_0": "3.Dhuranti dhuraggāhaṁ. Jeṭṭhakanti seṭṭhaṁ.",
  "tika-abh03t4:59_1": "Chandādhipati chandasampayuttakānanti ettha purimachandassa samānarūpena tadanantaraṁ niddiṭṭhena taṁsambandhena chandasaddeneva paccayabhūtassa chandassa sampayuttakavisesanabhāvo dassito hotīti ‘‘chandādhipati sampayuttakāna’’nti avatvā ‘‘chandasampayuttakāna’’nti vuttanti daṭṭhabbaṁ. Esa nayo itaresupi.",
  "tika-abh03t4:60_0": "Garukāracittīkāravasena vāti kusalābyākatānaṁ pavattiṁ dasseti.",
  "tika-abh03t4:60_1": "Aladdhaṁ laddhabbaṁ, laddhaṁ avijahitabbaṁ.",
  "tika-abh03t4:60_2": "Yena vā vinā na bhavitabbaṁ, taṁ laddhabbaṁ, tassevattho avijahitabbanti.",
  "tika-abh03t4:60_3": "Anavaññātanti avaññātampi adosadassitāya assādanena anavaññātaṁ katvā.",
  "tika-abh03t4:61_0": "Micchattaniyatā appanāsadisā mahābalā vinā adhipatinā nuppajjantīti ‘‘ekantenevā’’ti āha.",
  "tika-abh03t4:61_1": "Kammakilesāvaraṇabhūtā ca te saggāvaraṇā ca maggāvaraṇā ca paccakkhasaggānaṁ kāmāvacaradevānampi uppajjituṁ na arahanti, ko pana vādo rūpārūpīnanti.",
  "tika-abh03t4:62_0": "Kāmāvacarādibhedato pana tividho kiriyārammaṇādhipati lobhasahagatākusalasseva ārammaṇādhipatipaccayo hotīti idaṁ parasantānagatānaṁ sārammaṇadhammānaṁ ‘‘ajjhattārammaṇo dhammo bahiddhārammaṇassa dhammassa adhipatipaccayena paccayo’’ti etassa abhāvato ‘‘bahiddhārammaṇo dhammo bahiddhārammaṇassā’’ti ettha ca ārammaṇādhipatino anuddhaṭattā adhipatipaccayatā natthīti viññāyamānepi ‘‘bahiddhā khandhe garuṁ katvā assādetī’’tiādivacanaṁ (paṭṭhā.",
  "tika-abh03t4:62_1": "2.20.31) nissāya arahato kiriyadhammā puthujjanādīhi garuṁ katvā assādiyantīti iminā adhippāyena vuttanti daṭṭhabbaṁ.",
  "tika-abh03t4:62_2": "‘‘Sanidassanasappaṭighā khandhā’’tiādīsu (paṭṭhā.",
  "tika-abh03t4:62_3": "2.22.30) viya khandhasaddo rūpe eva bhavituṁ arahatīti vicāritametaṁ.",
  "tika-abh03t4:62_4": "Puthujjanādikāle vā anāgate kiriyadhamme garuṁ katvā assādanaṁ sandhāyetaṁ vuttaṁ.",
  "tika-abh03t4:62_5": "‘‘Nevavipākanavipākadhammadhamme khandhe garuṁ katvā assādeti abhinandatī’’tiādivacanato (paṭṭhā.",
  "tika-abh03t4:62_6": "1.3.96) kiriyadhammā rāgadiṭṭhīnaṁ adhipatipaccayo honteva, te ca ‘‘atītārammaṇe anāgate khandhe garuṁ katvā assādetī’’tiādivacanato (paṭṭhā.",
  "tika-abh03t4:62_7": "2.19.23) anāgatā tebhūmakāpi adhipatipaccayo hontīti.",
  "tika-abh03t4:62_8": "Āvajjanakiriyasabbhāvato pana idampi vicāretabbaṁ.",
  "tika-abh03t4:63_0": "Adhipatipaccayaniddesavaṇṇanā niṭṭhitā.",
  "tika-abh03t4:64_0": "4. Anantarapaccayaniddesavaṇṇanā",
  "tika-abh03t4:65_0": "4.",
  "tika-abh03t4:65_1": "Yathā okāsadānavisesabhāvena natthivigatā vuttā, na evaṁ anantarasamanantarā, ete pana cittaniyāmahetuvisesabhāvena vuttā, tasmā taṁ cittaniyāmahetuvisesabhāvaṁ dassento ‘‘cakkhuviññāṇadhātū’’tiādinā dhātuvasena kusalādivasena ca niddesamāha.",
  "tika-abh03t4:65_2": "Tattha ‘‘manoviññāṇadhātu manoviññāṇadhātuyā’’ti vutte paccayapaccayuppannaviseso na viññāyatīti ‘‘purimā purimā pacchimāya pacchimāyā’’ti vattabbaṁ siyā.",
  "tika-abh03t4:65_3": "Tathā ca sati dhātuvisesena cittavisese dassanaṁ yaṁ kātuṁ āraddho, taṁ vocchijjeyya.",
  "tika-abh03t4:65_4": "‘‘Manoviññāṇadhātu manodhātuyā’’ti idampi na sakkā vattuṁ niyāmābhāvato, ‘‘manodhātu cakkhuviññāṇadhātuyā’’ti ca tatheva na sakkā.",
  "tika-abh03t4:65_5": "Na hi manodhātu cakkhuviññāṇadhātuyāyeva anantarapaccayoti niyāmo atthi, tasmā pākaṭā pañcaviññāṇadhātuyo ādiṁ katvā yāva dhātuvisesaniyāmo atthi, tāva nidassanena nayaṁ dassetvā puna niravasesadassanatthaṁ ‘‘purimā purimā kusalā’’tiādimāha.",
  "tika-abh03t4:65_6": "Sadisakusalānanti vedanāya vā hetūhi vā sadisakusalānaṁ anurūpakusalānanti vā attho.",
  "tika-abh03t4:65_7": "Tena bhūmibhinnānampi paccayabhāvo vutto hoti.",
  "tika-abh03t4:65_8": "Bhavaṅgaggahaṇena kusalākusalamūlakesu cutipi gahitāti daṭṭhabbaṁ, abyākatamūlake tadārammaṇampi.",
  "tika-abh03t4:66_0": "Kāmāvacarakiriyāvajjanassāti kāmāvacarakiriyāya āvajjanassāti āvajjanaggahaṇena kāmāvacarakiriyaṁ visesetīti daṭṭhabbaṁ.",
  "tika-abh03t4:66_1": "Kāmāvacaravipāko kāmāvacarakiriyarāsissa ca anantarapaccayo hoti, honto ca āvajjanassevāti ayañhettha adhippāyo.",
  "tika-abh03t4:66_2": "Āvajjanaggahaṇeneva cettha voṭṭhabbanampi gahitanti daṭṭhabbaṁ.",
  "tika-abh03t4:67_0": "Anantarapaccayaniddesavaṇṇanā niṭṭhitā.",
  "tika-abh03t4:68_0": "6. Sahajātapaccayaniddesavaṇṇanā",
  "tika-abh03t4:69_0": "6.",
  "tika-abh03t4:69_1": "‘‘Aññamaññassāti añño aññassā’’ti porāṇapāṭho.",
  "tika-abh03t4:69_2": "Pāḷiyaṁ pana ‘‘aññamaññaṁ sahajātapaccayena paccayo’’ti ettha vuttassa ‘‘aññamañña’’nti imassa attho vattabbo , na avuttassa ‘‘aññamaññassā’’ti imassa, na ca samānatthassapi saddantarassa atthe vutte saddantarassa attho vutto hoti, tasmā ‘‘aññamaññanti añño aññassā’’ti paṭhanti.",
  "tika-abh03t4:69_3": "Okkantīti pañcavokārapaṭisandhiyeva vuccati, na itarāti iminā adhippāyenāha ‘‘pañcavokārabhave paṭisandhikkhaṇe’’ti.",
  "tika-abh03t4:69_4": "Rūpino dhammā arūpīnaṁ dhammānanti idaṁ yadipi pubbe ‘‘okkantikkhaṇe nāmarūpa’’nti vuttaṁ, tathāpi na tena khaṇantare paccayabhāvo rūpīnaṁ nivāritoti tannivāraṇatthaṁ vuttaṁ.",
  "tika-abh03t4:69_5": "Kañci kāleti keci kismiñci kāleti vā attho.",
  "tika-abh03t4:69_6": "Tena rūpino dhammā keci vatthubhūtā kismiñci paṭisandhikāleti rūpantarānaṁ vatthussa ca kālantare arūpīnaṁ sahajātapaccayaṁ pubbe anivāritaṁ nivāreti.",
  "tika-abh03t4:69_7": "Evañca katvā ‘‘kañci kāla’’nti vā ‘‘kismiñci kāle’’ti vā vattabbe vibhattivipallāso kato.",
  "tika-abh03t4:69_8": "Tena hi ‘‘kañcī’’ti upayogekavacanaṁ ‘‘rūpino dhammā’’ti etena saha sambandhena paccattabahuvacanassa ādeso, ‘‘kāle’’ti iminā sambandhena bhummekavacanassāti viññāyati.",
  "tika-abh03t4:69_9": "Purimena ca ‘‘eko khandho vatthu ca tiṇṇannaṁ khandhāna’’ntiādinā nāmasahitasseva vatthussa ‘‘nāmassa paccayo’’ti vattabbatte āpanne etena kevalasseva tathā vattabbataṁ dasseti.",
  "tika-abh03t4:70_0": "Tayo na aññamaññavasenāti labbhamānepi katthaci aññamaññasahajātapaccayabhāve vacanena asaṅgahitattā tassa evaṁ vuttanti daṭṭhabbaṁ.",
  "tika-abh03t4:70_1": "Catusamuṭṭhānikassa rūpassa ekadesabhūte kammasamuṭṭhānarūpe samudāyekadesavasena sāmivacanaṁ daṭṭhabbaṁ, niddhāraṇe vā.",
  "tika-abh03t4:71_0": "Sahajātapaccayaniddesavaṇṇanā niṭṭhitā.",
  "tika-abh03t4:72_0": "8. Nissayapaccayaniddesavaṇṇanā",
  "tika-abh03t4:73_0": "8.",
  "tika-abh03t4:73_1": "Nissayapaccayaniddese ‘‘rūpino dhammā arūpīnaṁ dhammānaṁ kismiñci kāle’’ti idaṁ na labbhati.",
  "tika-abh03t4:73_2": "Yaṁ panettha labbhati ‘‘rūpino dhammā kecī’’ti, tattha te eva dhamme dassetuṁ ‘‘cakkhāyatana’’ntiādi vuttanti.",
  "tika-abh03t4:73_3": "‘‘Vatthurūpaṁ pañcavokārabhave’’ti vuttattā ‘‘ṭhapetvā āruppavipāka’’nti idaṁ na vattabbanti ce?",
  "tika-abh03t4:73_4": "Na, ‘‘tebhūmakavipākassā’’ti vutte pañcavokārabhave anuppajjanakaṁ ṭhapetabbaṁ ajānantassa tassa pakāsetabbattā.",
  "tika-abh03t4:74_0": "Nissayapaccayaniddesavaṇṇanā niṭṭhitā.",
  "tika-abh03t4:75_0": "9. Upanissayapaccayaniddesavaṇṇanā",
  "tika-abh03t4:76_0": "9.Te tayopi rāsayoti upanissaye tayo anekasaṅgāhakatāya rāsayoti vadati.",
  "tika-abh03t4:76_1": "Etasmiṁ pana upanissayaniddese ye purimā yesaṁ pacchimānaṁ anantarūpanissayā honti, te tesaṁ sabbesaṁ ekanteneva honti, na kesañci kadāci, tasmā yesu padesu anantarūpanissayo saṅgahito, tesu ‘‘kesañcī’’ti na sakkā vattunti na vuttaṁ.",
  "tika-abh03t4:76_2": "Ye pana purimā yesaṁ pacchimānaṁ ārammaṇapakatūpanissayā honti, te tesaṁ na sabbesaṁ ekantena honti, yesaṁ uppattipaṭibāhikā paccayā balavanto honti, tesaṁ na honti, itaresaṁ honti.",
  "tika-abh03t4:76_3": "Tasmā yesu padesu anantarūpanissayo na labbhati, tesu ‘‘kesañcī’’ti vuttaṁ.",
  "tika-abh03t4:76_4": "Siddhānaṁ paccayadhammānaṁ yehi paccayuppannehi akusalādīhi bhavitabbaṁ, tesaṁ kesañcīti ayañcettha attho, na pana avisesena akusalādīsu kesañcīti.",
  "tika-abh03t4:77_0": "Purimā purimā kusalā…pe… abyākatānaṁ dhammānanti yesaṁ upanissayapaccayena bhavitabbaṁ, tesaṁ abyākatānaṁ pacchimānanti daṭṭhabbaṁ.",
  "tika-abh03t4:77_1": "Na hi rūpābyākataṁ upanissayaṁ labhatīti. Kathaṁ?",
  "tika-abh03t4:77_2": "Ārammaṇānantarūpanissaye tāva na labhati anārammaṇattā pubbāparaniyamena appavattito ca, pakatūpanissayañca na labhati acetanena rūpasantānena pakatassa abhāvato.",
  "tika-abh03t4:77_3": "Yathā hi arūpasantānena saddhādayo nipphāditā utubhojanādayo ca upasevitā, na evaṁ rūpasantānena.",
  "tika-abh03t4:77_4": "Yasmiñca utubījādike kammādike ca sati rūpaṁ pavattati, na taṁ tena pakataṁ hoti.",
  "tika-abh03t4:77_5": "Sacetanasseva hi uppādanupatthambhanupayogādivasena cetanaṁ pakappanaṁ pakaraṇaṁ, rūpañca acetananti.",
  "tika-abh03t4:77_6": "Yathā ca nirīhakesu paccayāyattesu dhammesu kesañci sārammaṇasabhāvatā hoti, kesañci na, evaṁ sappakaraṇasabhāvatā nippakaraṇasabhāvatā ca daṭṭhabbā.",
  "tika-abh03t4:77_7": "Utubījādayo pana aṅkurādīnaṁ tesu asantesu abhāvato eva paccayā, na pana upanissayādibhāvatoti.",
  "tika-abh03t4:77_8": "Purimapurimānaṁyeva panettha upanissayapaccayabhāvo bāhullavasena pākaṭavasena ca vutto.",
  "tika-abh03t4:77_9": "‘‘Anāgate khandhe patthayamāno dānaṁ detī’’tiādivacanato (paṭṭhā.",
  "tika-abh03t4:77_10": "2.18.8) pana anāgatāpi upanissayapaccayā honti, te purimehi ārammaṇapakatūpanissayehi taṁsamānalakkhaṇatāya idha saṅgayhantīti daṭṭhabbā.",
  "tika-abh03t4:78_0": "Puggalopi senāsanampīti puggalasenāsanaggahaṇavasena upanissayabhāvaṁ bhajante dhamme dasseti, pi-saddena cīvarāraññarukkhapabbatādiggahaṇavasena upanissayabhāvaṁ bhajante sabbe saṅgaṇhāti.",
  "tika-abh03t4:78_1": "‘‘Abyākato dhammo abyākatassa dhammassa upanissayapaccayena paccayo’’tiādīsu hi ‘‘senāsanaṁ kāyikassa sukhassā’’tiādivacanena senāsanaggahaṇena upanissayabhāvaṁ bhajantāva dhammā upanissayapaccayena paccayoti imamatthaṁ dassentena puggalādīsupi ayaṁ nayo dassito hotīti.",
  "tika-abh03t4:78_2": "Paccuppannāpi ārammaṇapakatūpanissayā paccuppannatāya senāsanasamānalakkhaṇattā ettheva saṅgahitāti daṭṭhabbā.",
  "tika-abh03t4:78_3": "Vakkhati hi ‘‘paccuppannaṁ utuṁ bhojanaṁ senāsanaṁ upanissāya jhānaṁ uppādetī’’tiādinā senāsanassa paccuppannabhāvaṁ viya paccuppannānaṁ utuādīnaṁ pakatūpanissayabhāvaṁ, ‘‘paccuppannaṁ cakkhuṁ…pe… vatthuṁ paccuppanne khandhe garuṁ katvā assādetī’’tiādinā (paṭṭhā.",
  "tika-abh03t4:78_4": "2.18.4) cakkhādīnaṁ ārammaṇūpanissayabhāvañcāti.",
  "tika-abh03t4:78_5": "Paccuppannānampi ca tādisānaṁ pubbe pakatattā pakatūpanissayatā daṭṭhabbā.",
  "tika-abh03t4:79_0": "Kasiṇārammaṇādīni ārammaṇameva honti, na upanissayoti iminā adhippāyena ‘‘ekaccāyā’’ti āha.",
  "tika-abh03t4:80_0": "Arūpāvacarakusalampi yasmiṁ kasiṇādimhi jhānaṁ anuppāditaṁ, tasmiṁ anuppannajhānuppādane sabbassa ca uppannajhānassa samāpajjane iddhividhādīnaṁ abhiññānañca upanissayoti imamatthaṁ sandhāyāha ‘‘tebhūmakakusalo catubhūmakassapi kusalassā’’ti.",
  "tika-abh03t4:80_1": "Vuttampi cetaṁ ‘‘arūpāvacaraṁ saddhaṁ upanissāya rūpāvacaraṁ jhānaṁ vipassanaṁ maggaṁ abhiññaṁ samāpattiṁ uppādetī’’ti (paṭṭhā. 4.13.285).",
  "tika-abh03t4:80_2": "Kāmāvacarakusalaṁ rūpāvacarārūpāvacaravipākānampi taduppādakakusalānaṁ upanissayabhāvavasena , paṭisandhiniyāmakassa cutito purimajavanassa ca vasena upanissayo, rūpāvacarakusalaṁ arūpāvacaravipākassa, arūpāvacarakusalañca rūpāvacaravipākassa taduppādakakusalūpanissayabhāvenāti evaṁ paccekaṁ tebhūmakakusalānaṁ catubhūmakavipākassa tebhūmakakiriyassa ca yathāyogaṁ paccayabhāvo veditabbo.",
  "tika-abh03t4:80_3": "Pāḷiyampi hi pakatūpanissayo nayadassanamatteneva pañhāvāresu vissajjitoti.",
  "tika-abh03t4:81_0": "Iminā pana nayenāti lokuttaranibbattanaṁ upanissāya sinehuppādanalesenāti attho.",
  "tika-abh03t4:81_1": "Lokuttarā pana dhammā akusalānaṁ na kenaci paccayena paccayo hontīti na idaṁ sārato daṭṭhabbanti adhippāyo.",
  "tika-abh03t4:81_2": "Kāmāvacarāditihetukabhavaṅgaṁ kāyikasukhādi ca rūpāvacarādikusalānaṁ upanissayo, arūpāvacaravipāko rūpāvacarakusalassa taṁ patthetvā tannibbattakakusaluppādanatthaṁ uppādiyamānassa, rūpāvacarakiriyassa ca pubbe nivuṭṭhādīsu arūpāvacaravipākajānanatthaṁ jhānābhiññāyo uppādentassa arahato, catubhūmakavipākānaṁ pana taduppādakakusalūpanissayabhāvavasena so so vipāko upanissayo.",
  "tika-abh03t4:81_3": "Tenāha ‘‘tathā tebhūmakavipāko’’ti.",
  "tika-abh03t4:81_4": "Yadipi arahattaphalattaṁ jhānavipassanā uppādeti anāgāmī, na pana tena taṁ kadāci diṭṭhapubbaṁ puthujjanādīhi sotāpattiphalādīni viya, tasmā tāni viya tesaṁ jhānādīnaṁ imassa ca aggaphalaṁ na jhānādīnaṁ upanissayo.",
  "tika-abh03t4:81_5": "Upaladdhapubbasadisameva hi anāgatampi upanissayoti.",
  "tika-abh03t4:81_6": "Tenāha ‘‘upariṭṭhimaṁ kusalassapī’’ti.",
  "tika-abh03t4:82_0": "Kiriyaatthapaṭisambhidādimpi patthetvā dānādikusalaṁ karontassa tebhūmakakiriyāpi catubhūmakassapi kusalassa upanissayapaccayena paccayo.",
  "tika-abh03t4:82_1": "Yonisomanasikāre vattabbameva natthi, taṁ upanissāya rāgādiuppādane akusalassa, kusalākusalūpanissayabhāvamukhena catubhūmakavipākassa. Evaṁ kiriyassapi yojetabbaṁ.",
  "tika-abh03t4:82_2": "Tenāha ‘‘kiriyasaṅkhātopi pakatūpanissayo catubhūmakānaṁ kusalādikhandhānaṁ hotiyevā’’ti.",
  "tika-abh03t4:82_3": "Nevavipākanavipākadhammadhammesu pana utubhojanasenāsanānameva tiṇṇaṁ rāsīnaṁ pakatūpanissayabhāvadassanaṁ nayadassanamevāti.",
  "tika-abh03t4:82_4": "Imasmiṁ paṭṭhānamahāpakaraṇe āgatanayenāti idaṁ ‘‘kusalaṁ dhammaṁ paṭicca abyākato dhammo uppajjati na upanissayapaccayā, kusale khandhe paṭicca cittasamuṭṭhānaṁ rūpa’’nti (paṭṭhā.",
  "tika-abh03t4:82_5": "1.1.91) evamādikaṁ upanissayapaṭikkhepaṁ, anulome ca anāgamanaṁ sandhāya vuttaṁ.",
  "tika-abh03t4:82_6": "Suttantikapariyāyenāti ‘‘viññāṇūpanisaṁ nāmarūpaṁ, nāmarūpanisaṁ saḷāyatana’’ntiādikena (saṁ. ni. 2.23),",
  "tika-abh03t4:83_0": "‘‘Yathāpi pabbato selo, araññasmiṁ brahāvane;",
  "tika-abh03t4:84_0": "Taṁ rukkhā upanissāya, vaḍḍhante te vanappatī’’ti (a. ni. 3.49). –",
  "tika-abh03t4:85_0": "Ādikena ca.",
  "tika-abh03t4:86_0": "Upanissayapaccayaniddesavaṇṇanā niṭṭhitā.",
  "tika-abh03t4:87_0": "10. Purejātapaccayaniddesavaṇṇanā",
  "tika-abh03t4:88_0": "10.",
  "tika-abh03t4:88_1": "Nayadassanavasena yāni vinā ārammaṇapurejātena na vattanti, tesaṁ cakkhuviññāṇādīnaṁ ārammaṇapurejātadassanena manodvārepi yaṁ yadārammaṇapurejātena vattati, tassa tadālambitaṁ sabbampi rūparūpaṁ ārammaṇapurejātanti dassitameva hoti, sarūpena pana adassitattā ‘‘sāvasesavasena desanā katā’’ti āha.",
  "tika-abh03t4:88_2": "Cittavasena kāyaṁ pariṇāmayato iddhividhābhiññāya ca aṭṭhārasasu yaṁkiñci ārammaṇapurejātaṁ hotīti daṭṭhabbaṁ.",
  "tika-abh03t4:89_0": "Tadārammaṇabhāvinoti ettha paṭisandhibhāvino vatthupurejātābhāvena itarassapi abhāvā aggahaṇaṁ.",
  "tika-abh03t4:89_1": "Bhavaṅgabhāvino pana gahaṇaṁ kātabbaṁ na vā kātabbaṁ paṭisandhiyā viya aparibyattassa ārammaṇassa ārammaṇamattabhāvato, ‘‘manodhātūnañcā’’ti ettha santīraṇabhāvino manoviññāṇadhātuyāpi.",
  "tika-abh03t4:90_0": "Purejātapaccayaniddesavaṇṇanā niṭṭhitā.",
  "tika-abh03t4:91_0": "11. Pacchājātapaccayaniddesavaṇṇanā",
  "tika-abh03t4:92_0": "11.Tassevāti idaṁ kāmāvacararūpāvacaravipākānaṁ niravasesadassitapurejātadassanavasena vuttaṁ, rūpāvacaravipāko pana āhārasamuṭṭhānassa na hotīti.",
  "tika-abh03t4:93_0": "Pacchājātapaccayaniddesavaṇṇanā niṭṭhitā.",
  "tika-abh03t4:94_0": "12. Āsevanapaccayaniddesavaṇṇanā",
  "tika-abh03t4:95_0": "12.Paguṇatarabalavatarabhāvavisiṭṭhanti etena vipākābyākatato viseseti.",
  "tika-abh03t4:96_0": "Āsevanapaccayaniddesavaṇṇanā niṭṭhitā.",
  "tika-abh03t4:97_0": "13. Kammapaccayaniddesavaṇṇanā",
  "tika-abh03t4:98_0": "13.",
  "tika-abh03t4:98_1": "Cetanāsampayuttakammaṁ abhijjhādi kammapaccayo na hotīti ‘‘cetanākammamevā’’ti āha.",
  "tika-abh03t4:98_2": "Satipi hi vipākadhammadhammatte na cetanāvajjā evaṁsabhāvāti.",
  "tika-abh03t4:98_3": "Attano phalaṁ uppādetuṁ samatthenāti kammassa samatthatā tassa kammapaccayabhāvo vuttāti daṭṭhabbā.",
  "tika-abh03t4:99_0": "Pañcavokāreyeva, na aññatthāti etena kāmāvacaracetanā ekavokāre rūpampi na janetīti dasseti.",
  "tika-abh03t4:100_0": "Kammapaccayaniddesavaṇṇanā niṭṭhitā.",
  "tika-abh03t4:101_0": "14. Vipākapaccayaniddesavaṇṇanā",
  "tika-abh03t4:102_0": "14.",
  "tika-abh03t4:102_1": "Vipākapaccayaniddese yesaṁ ekantena vipāko vipākapaccayo hoti, tesaṁ vasena nayadassanaṁ kataṁ.",
  "tika-abh03t4:102_2": "Na hi āruppe bhūmidvayavipāko rūpassa paccayo hoti.",
  "tika-abh03t4:103_0": "Vipākapaccayaniddesavaṇṇanā niṭṭhitā.",
  "tika-abh03t4:104_0": "15. Āhārapaccayaniddesavaṇṇanā",
  "tika-abh03t4:105_0": "15.Kabaḷaṁkaritvā ajjhoharitovāti asitapītādivatthūhi saha ajjhoharitovāti vuttaṁ hoti.",
  "tika-abh03t4:105_1": "Pātabbasāyitabbānipi hi sabhāvavasena kabaḷāyeva hontīti.",
  "tika-abh03t4:106_0": "Sesatisantatisamuṭṭhānassa anupālakova hutvāti ettha cittasamuṭṭhānassa āhārapaccayabhāvo vicāretvā gahetabbo.",
  "tika-abh03t4:106_1": "Na hi cittasamuṭṭhāno kabaḷīkāro āhāro nocittasamuṭṭhāno tadubhayañca cittasamuṭṭhānakāyassa āhārapaccayo vutto, tividhopi pana so nocittasamuṭṭhānakāyassa vuttoti.",
  "tika-abh03t4:107_0": "Āhārapaccayaniddesavaṇṇanā niṭṭhitā.",
  "tika-abh03t4:108_0": "16. Indriyapaccayaniddesavaṇṇanā",
  "tika-abh03t4:109_0": "16.Arūpajīvitindriyampi saṅgahitanti missakattā jīvitindriyaṁ na sabbena sabbaṁ vajjitabbanti adhippāyo.",
  "tika-abh03t4:110_0": "Avinibbhuttadhammānanti ettha ayaṁ adhippāyo – rūpārūpānaṁ aññamaññaṁ avinibbhuttavohāro natthīti arūpānaṁ indriyapaccayabhūtāni paccayantarāpekkhāni cakkhādīni attano vijjamānakkhaṇe avinibbhuttadhammānaṁ indriyapaccayataṁ apharantānipi indriyapaccayā siyuṁ.",
  "tika-abh03t4:110_1": "Yo pana nirapekkho indriyapaccayo avinibbhuttadhammānaṁ hoti, so attano vijjamānakkhaṇe tesaṁ indriyapaccayataṁ apharanto nāma natthi.",
  "tika-abh03t4:110_2": "Yadi ca itthindriyapurisindriyāni indriyapaccayo liṅgādīnaṁ siyuṁ, avinibbhuttānaṁ tesampi siyuṁ.",
  "tika-abh03t4:110_3": "Na hi rūpaṁ rūpassa, arūpaṁ vā arūpassa vinibbhuttassa indriyapaccayo atthīti.",
  "tika-abh03t4:110_4": "Sati cevaṁ itthipurisindriyehi avinibbhuttattā kalalādikāle ca liṅgādīni siyuṁ, yesaṁ tāni indriyapaccayataṁ phareyyuṁ, na ca pharanti.",
  "tika-abh03t4:110_5": "Tasmā na tehi tāni avinibbhuttakāni, avinibbhuttattābhāvato ca tesaṁ indriyapaccayataṁ na pharanti.",
  "tika-abh03t4:110_6": "Aññesaṁ pana yehi tāni sahajātāni, tesaṁ abījabhāvatoyeva na pharanti, tasmā āpannavinibbhuttabhāvānaṁ tesaṁ liṅgādīnaṁ avinibbhuttānaṁ aññesañca samānakalāpadhammānaṁ indriyapaccayatāya apharaṇato tāni indriyapaccayo na hontīti.",
  "tika-abh03t4:110_7": "Yesaṁ bījabhūtāni itthipurisindriyāni, tesaṁ liṅgādīnaṁ aparamatthabhāvatoti keci, te pana kalalādikālepi liṅgādīnaṁ tadanurūpānaṁ atthitaṁ icchanti.",
  "tika-abh03t4:111_0": "Jātibhūmivasena vuttesu bhedesu kusalajātiyaṁ rūpāvacarakusalameva āruppe ṭhapetabbanti ‘‘ṭhapetvā pana rūpāvacarakusalaṁ avasesā kusalākusalā’’ti vuttaṁ.",
  "tika-abh03t4:111_1": "Paṭhamalokuttaraṁ pana domanassayuttañca visuṁ ekā jāti bhūmi vā na hotīti āruppe alabbhamānampi na ṭhapitaṁ.",
  "tika-abh03t4:111_2": "Hetuādīsupi ‘‘tathā apariyāpannakusalahetu, tathā akusalahetū’’tiādīsu (paṭṭhā. aṭṭha. 1.1) esa nayo yojetabbo.",
  "tika-abh03t4:112_0": "Ṭhitikkhaṇeti idaṁ rūpajīvitindriyassa sahajātapaccayattābhāvaṁ sandhāya vuttaṁ.",
  "tika-abh03t4:112_1": "Uppādakkhaṇepi pana tassa indriyapaccayatā na sakkā nivāretuṁ.",
  "tika-abh03t4:112_2": "Vakkhati hi ‘‘abyākataṁ dhammaṁ paṭicca…pe… asaññasattānaṁ ekaṁ mahābhūtaṁ paṭicca…pe… indriyapaccayaṁ kammapaccayasadisa’’nti (paṭṭhā. 1.1.66).",
  "tika-abh03t4:112_3": "Na hi asaññasattānaṁ indriyapaccayā uppajjamānassa rūpassa rūpajīvitindriyato añño indriyapaccayo atthi, pañcavokāre pavatte ca kaṭattārūpassa.",
  "tika-abh03t4:112_4": "Paṭiccavārādayo ca cha uppādakkhaṇameva gahetvā pavattā, evañca katvā pacchājātapaccayo etesu anulomato na tiṭṭhatīti.",
  "tika-abh03t4:113_0": "Indriyapaccayaniddesavaṇṇanā niṭṭhitā.",
  "tika-abh03t4:114_0": "17. Jhānapaccayaniddesavaṇṇanā",
  "tika-abh03t4:115_0": "17.Vitakkavicārapītisomanassadomanassupekkhācittekaggatāsaṅkhātānīti ettha yadipi somanassadomanassasaṅkhātāni jhānaṅgāni natthi, sukhadukkhasaṅkhātāni pana somanassadomanassabhūtāneva jhānaṅgāni, na kāyikasukhadukkhabhūtānīti imassa dassanatthaṁ somanassadomanassaggahaṇaṁ kataṁ.",
  "tika-abh03t4:115_1": "Nanu ca ‘‘dvipañcaviññāṇavajjesū’’ti vacaneneva kāyikasukhadukkhāni vajjitānīti sukhadukkhaggahaṇameva kattabbanti?",
  "tika-abh03t4:115_2": "Na, jhānaṅgasukhadukkhānaṁ jhānaṅgabhāvavisesanato.",
  "tika-abh03t4:115_3": "‘‘Dvipañcaviññāṇavajjesu sukhadukkhupekkhācittekaggatāsaṅkhātānī’’ti hi vutte dvipañcaviññāṇesu upekkhācittekaggatāhi saddhiṁ kāyikasukhadukkhānipi vajjitānīti ettakameva viññāyati, na pana yāni sukhadukkhāni jhānaṅgāni honti, tesaṁ jhānaṅgabhūto sukhabhāvo dukkhabhāvo ca visesito, tasmā somanassadomanassabhāvavisiṭṭhoyeva sukhadukkhabhāvo sukhadukkhānaṁ jhānaṅgabhāvoti dassanatthaṁ somanassadomanassaggahaṇaṁ karoti.",
  "tika-abh03t4:115_4": "Tena ‘‘dvipañcaviññāṇavajjesū’’ti vacanena vajjiyamānānampi sukhadukkhānaṁ somanassadomanassabhāvābhāvato jhānaṅgabhāvābhāvoti dassitaṁ hoti.",
  "tika-abh03t4:115_5": "Yathāvajjitā pana sukhadukkhopekkhekaggatā kasmā vajjitāti?",
  "tika-abh03t4:115_6": "Yattha jhānaṅgāni uddharīyanti cittuppādakaṇḍe, tattha ca jhānaṅganti anuddhaṭattā.",
  "tika-abh03t4:115_7": "Kasmā pana na uddhaṭāti taṁ dassetuṁ ‘‘pañcannaṁ pana viññāṇakāyāna’’ntiādimāha.",
  "tika-abh03t4:116_0": "Abhinipātamattattāti etena āvajjanasampaṭicchanamattāyapi cintanāpavattiyā abhāvaṁ dasseti.",
  "tika-abh03t4:116_1": "‘‘Tesu vijjamānānipi upekkhāsukhadukkhānī’’ti porāṇapāṭho.",
  "tika-abh03t4:116_2": "Tattha upekkhāsukhadukkheheva taṁsamānalakkhaṇāya cittekaggatāyapi yathāvutteneva kāraṇena anuddhaṭabhāvo dassitoti daṭṭhabbo.",
  "tika-abh03t4:116_3": "Pubbe pana satta aṅgāni dassentena cattāri aṅgāni vajjitānīti tesaṁ vajjane kāraṇaṁ dassentena na samānalakkhaṇena lesena dassetabbaṁ. Aṭṭhakathā hesāti.",
  "tika-abh03t4:116_4": "Yadi ca lesena dassetabbaṁ, yathāvuttesupi tīsu ekameva vattabbaṁ siyā, tiṇṇaṁ pana vacanena tato aññassa jhānaṅganti uddhaṭabhāvo āpajjati, yathāvuttakāraṇato aññena kāraṇena anuddhaṭabhāvo vā, tasmā taṁdosapariharaṇatthaṁ ‘‘upekkhācittekaggatāsukhadukkhānī’’ti paṭhanti.",
  "tika-abh03t4:116_5": "Ye pana ‘‘jhānaṅgabhūtehi somanassādīhi sukhadukkhena avibhūtabhāvena pākaṭatāya indriyakiccayuttatāya ca samānānaṁ sukhādīnaṁ jhānaṅganti anuddhaṭabhāve kāraṇaṁ vattabbaṁ, na cittekaggatāyāti sā ettha na gahitā’’ti vadanti, tesaṁ taṁ rucimattaṁ.",
  "tika-abh03t4:116_6": "Yadi jhānaṅgasamānānaṁ jhānaṅganti anuddhaṭabhāve kāraṇaṁ vattabbaṁ, cittekaggatā cettha jhānaṅgabhūtāya vicikicchāyuttamanodhātuādīsu cittekaggatāya samānāti tassā anuddhaṭabhāve kāraṇaṁ vattabbamevāti.",
  "tika-abh03t4:116_7": "Sesāhetukesupi jhānaṅgaṁ uddhaṭameva uddharaṇaṭṭhāne cittuppādakaṇḍeti adhippāyo.",
  "tika-abh03t4:117_0": "Jhānapaccayaniddesavaṇṇanā niṭṭhitā.",
  "tika-abh03t4:118_0": "18. Maggapaccayaniddesavaṇṇanā",
  "tika-abh03t4:119_0": "18.Paññāvitakko sammāvācākammantājīvā vīriyaṁ sati samādhi micchādiṭṭhi micchāvācākammantājīvāti imāni dvādasaṅgānīti ettha duvidhampi saṅkappaṁ vīriyaṁ samādhiñca vitakkavīriyasamādhivacanehi saṅgaṇhitvā ‘‘ayameva kho, āvuso, aṭṭhaṅgiko micchāmaggo abrahmacariyaṁ.",
  "tika-abh03t4:119_1": "Seyyathidaṁ – micchādiṭṭhi…pe… micchāsamādhī’’tiādīhi (saṁ. ni.",
  "tika-abh03t4:119_2": "5.18) suttavacanehi micchāvācākammantājīvesupi maggaṅgavohārasiddhito tehi saha dvādasaṅgāni idha labbhamānāni ca alabbhamānāni ca maggaṅgavacanasāmaññena saṅgaṇhitvā vuttāni.",
  "tika-abh03t4:119_3": "Evañhi suttantavohāropi dassito hoti, evaṁ pana dassentena ‘‘maggapaccayaniddese maggaṅgānī’’ti evaṁ uddharitvā tassa pāṭhagatassa maggaṅgasaddassa atthabhāvena imāni dvādasaṅgāni na dassetabbāni.",
  "tika-abh03t4:119_4": "Na hi pāḷiyaṁ maggaṅgasaddassa micchāvācākammantājīvoti attho vattabbo.",
  "tika-abh03t4:119_5": "Tehi sammāvācādīhi paṭipakkhā cetanādhammā tappaṭipakkhabhāvatoyeva ‘‘micchāmaggaṅgānī’’ti sutte vuttāni, na pana maggapaccayabhāvena.",
  "tika-abh03t4:119_6": "Maggaṅgāni maggapaccayabhūtāni ca idha pāḷiyaṁ ‘‘maggaṅgānī’’ti vuttāni, na ca aññaṁ uddharitvā aññassa attho vattabbo.",
  "tika-abh03t4:119_7": "Pariyāyanippariyāyamaggaṅgadassanatthaṁ pana icchantena pāḷigatamaggaṅgasaddapatirūpako añño maggaṅgasaddo ubhayapadattho uddharitabbo yathā ‘‘adhikaraṇaṁ nāma cattāri adhikaraṇānī’’ti (pārā. 386, 405).",
  "tika-abh03t4:119_8": "Idha pana ‘‘maggapaccayaniddese maggaṅgānī’’ti pāḷigatoyeva maggaṅgasaddo uddhaṭo, na ca atthuddharaṇavasena dassetvā adhippetatthaniyamanaṁ kataṁ, tasmā pāḷiyaṁ maggaṅgasaddassa micchāvācādīnaṁ atthabhāvo mā hotūti ‘‘sammādiṭṭhisaṅkappavācākammantājīvavāyāmasatisamādhimicchādiṭṭhisaṅkappavāyāmasamādhayoti imāni dvādasaṅgānī’’ti paṭhanti.",
  "tika-abh03t4:119_9": "Nanu evaṁ ‘‘ahetukacittuppādavajjesū’’ti na vattabbaṁ.",
  "tika-abh03t4:119_10": "Na hi tesu sammādiṭṭhiādayo yathāvuttā santi, ye vajjetabbā siyunti?",
  "tika-abh03t4:119_11": "Na, uppattiṭṭhānaniyamanatthattā.",
  "tika-abh03t4:119_12": "Ahetukacittuppādavajjesveva etāni uppajjanti, nāhetukacittuppādesu.",
  "tika-abh03t4:119_13": "Tatthuppannāni dvādasaṅgānīti ayañhettha attho.",
  "tika-abh03t4:120_0": "Maggapaccayaniddesavaṇṇanā niṭṭhitā.",
  "tika-abh03t4:121_0": "20. Vippayuttapaccayaniddesavaṇṇanā",
  "tika-abh03t4:122_0": "20.Sampayogāsaṅkāyaabhāvatoti etena sampayogāsaṅkāvatthubhūto upakārakabhāvo vippayuttapaccayatāti dasseti.",
  "tika-abh03t4:123_0": "Vippayuttapaccayaniddesavaṇṇanā niṭṭhitā.",
  "tika-abh03t4:124_0": "21. Atthipaccayaniddesavaṇṇanā",
  "tika-abh03t4:125_0": "21.",
  "tika-abh03t4:125_1": "Kusalādivasena pañcavidho atthipaccayo vutto, na nibbānaṁ.",
  "tika-abh03t4:125_2": "Yo hi atthibhāvābhāvena anupakārako atthibhāvaṁ labhitvā upakārako hoti, so atthipaccayo hoti.",
  "tika-abh03t4:125_3": "Nibbānañca nibbānārammaṇānaṁ na attano atthibhāvābhāvena anupakārakaṁ hutvā atthibhāvalābhena upakārakaṁ hoti.",
  "tika-abh03t4:125_4": "Uppādādiyuttānaṁ vā natthibhāvopakārakatāviruddho upakārakabhāvo atthipaccayatāti na nibbānaṁ atthipaccayo.",
  "tika-abh03t4:126_0": "Sati ca yesaṁ paccayā honti, tehi ekato puretaraṁ pacchā ca uppannatte sahajātādipaccayattābhāvato āha ‘‘āhāro indriyañca sahajātādibhedaṁ na labhatī’’ti.",
  "tika-abh03t4:126_1": "Tadabhāvo ca etesaṁ dhammasabhāvavasena daṭṭhabbo.",
  "tika-abh03t4:127_0": "Atthipaccayaniddesavaṇṇanā niṭṭhitā.",
  "tika-abh03t4:128_0": "22-23-24. Natthivigataavigatapaccayaniddesavaṇṇanā",
  "tika-abh03t4:129_0": "22-23.Paccayalakkhaṇamevahettha nānanti etena natthivigatapaccayesu atthiavigatapaccayesu ca byañjanamatteyeva nānattaṁ, na attheti idaṁ yo paccayoti attho, tasmiṁ nānattaṁ natthi, byañjanasaṅgahite paccayalakkhaṇamatteyeva nānattanti imamatthaṁ sandhāya vuttanti viññāyati.",
  "tika-abh03t4:130_0": "Natthivigataavigatapaccayaniddesavaṇṇanā niṭṭhitā.",
  "tika-abh03t4:131_0": "Paccayaniddesavaṇṇanā niṭṭhitā.",
  "tika-abh03t4:132_0": "Paccayaniddesapakiṇṇakavinicchayakathāvaṇṇanā",
  "tika-abh03t4:133_0": "‘‘Lobhadosamohāvipākapaccayāpi na honti, sesānaṁ sattarasannaṁ paccayānaṁ vasena paccayā hontī’’tiādimapāṭho.",
  "tika-abh03t4:133_1": "Ettha ca lobhadosamohānaṁ paccekaṁ sattarasahi paccayehi paccayabhāvo vutto, sabbe hetū saha aggahetvā ekadhammassa anekapaccayabhāvadassanatthaṁ amohādīnaṁ visuṁ gahitattāti dosassapi sattarasahi paccayabhāvo āpajjati, tathā ca sati dosassapi garukaraṇaṁ pāḷiyaṁ vattabbaṁ siyā.",
  "tika-abh03t4:133_2": "‘‘Akusalo pana ārammaṇādhipati nāma lobhasahagatacittuppādo vuccatī’’ti (paṭṭhā. aṭṭha.",
  "tika-abh03t4:133_3": "1.4) etthāpi lobhadosasahagatacittuppādāti vattabbaṁ siyā, na pana vuttaṁ, tasmā dosassa adhipatipaccayatāpi nivāretabbā.",
  "tika-abh03t4:133_4": "Na ca ‘‘sesāna’’nti vacanena adhipatipaccayo nivārito, atha kho saṅgahito purejātādīhi yathāvuttehi sesattāti tannivāraṇatthaṁ dosaṁ lobhamohehi saha aggahetvā visuñca aggahetvā ‘‘doso adhipatipaccayopi na hoti, sesānaṁ paccayānaṁ vasena paccayo hotī’’ti paṭhanti.",
  "tika-abh03t4:133_5": "Iminā nayenāti etena phoṭṭhabbāyatanassa sahajātādipaccayabhāvaṁ, sabbadhammānaṁ yathāyogaṁ hetādipaccayabhāvañca dasseti.",
  "tika-abh03t4:133_6": "Na hi etaṁ ekapaccayassa anekapaccayabhāvadassananti rūpādīnaṁ pakatūpanissayabhāvo ca etena dassitoti daṭṭhabbo.",
  "tika-abh03t4:134_0": "Catunnaṁ khandhānaṁ bhedā cakkhuviññāṇadhātuādayoti bhedaṁ anāmasitvā te eva gahetvā āha ‘‘catūsu khandhesū’’ti.",
  "tika-abh03t4:134_1": "Micchāvācākammantājīvā tehi ceva kammāhārapaccayehi cāti ekūnavīsatidhāti idamevaṁ na sakkā vattuṁ.",
  "tika-abh03t4:134_2": "Na hi micchāvācādayo micchādiṭṭhi viya maggapaccayā honti cetanāya maggapaccayattābhāvato.",
  "tika-abh03t4:134_3": "Yadi ca bhaveyya, pañhāvāre ‘‘kammapaccayā magge tīṇī’’ti vattabbaṁ siyā, tasmā micchāvācādīnaṁ maggapaccayabhāvo na vattabbo. Paṭṭhānasaṁvaṇṇanā hesā.",
  "tika-abh03t4:134_4": "Sesapaccayabhāvo ca cetanāya anekapaccayabhāvavacanena vuttoyevāti na idaṁ paṭhitabbanti na paṭhanti.",
  "tika-abh03t4:134_5": "‘‘Ahirikaṁ…pe… middhaṁ uddhaccaṁ vicikicchā’’tiādimapāṭho, vicikicchā pana adhipatipaccayo na hotīti taṁ tattha apaṭhitvā ‘‘vicikicchāissāmacchariyakukkuccāni tato adhipatipaccayaṁ apanetvā’’ti evamettha paṭhanti.",
  "tika-abh03t4:135_0": "‘‘Cattārimahābhūtāni ārammaṇa…pe… purejātavippayuttaatthiavigatavasena dasadhā paccayā honti, puna tathā hadayavatthū’’ti purimapāṭho, mahābhūtāni pana vippayuttapaccayā na hontīti ‘‘purejātaatthiavigatavasena navadhā paccayā honti, vippayuttapaccayaṁ pakkhipitvā dasadhā vatthu’’nti paṭhanti.",
  "tika-abh03t4:135_1": "Ettakamevettha apubbanti etasmiṁ purejātapaccaye sahajātanissayehi apubbaṁ rūpasaddagandharasāyatanamattamevāti attho, ārammaṇāni panetāni ārammaṇapaccayadhammānaṁ anekapaccayabhāve vuttānīti sabbātikkantapaccayāpekkhā etesaṁ apubbatā natthīti.",
  "tika-abh03t4:135_2": "Indriyādīsu apubbaṁ natthīti rūpajīvitindriyassapi arūpajīvitindriyato apubbassa paccayabhāvassa abhāvaṁ maññamānena apubbatā na vuttā.",
  "tika-abh03t4:135_3": "Tassa pana purejātapaccayabhāvato apubbatā.",
  "tika-abh03t4:135_4": "Kabaḷīkārāhārassa ca purejātena saddhiṁ sattadhā paccayabhāvo yojetabbo.",
  "tika-abh03t4:136_0": "Ākāroti mūlādiākāro.",
  "tika-abh03t4:136_1": "Atthoti tenākārena upakārakatā.",
  "tika-abh03t4:136_2": "‘‘Yenākārenā’’ti etassa vā atthavacanaṁ ‘‘yenatthenā’’ti.",
  "tika-abh03t4:136_3": "Vipākahetūsuyeva labbhatīti ettha amohavipākahetussa adhipatipaccayabhāvo ca lokuttaravipākeyeva labbhatīti.",
  "tika-abh03t4:136_4": "Evaṁ sabbattha labbhamānālabbhamānaṁ sallakkhetabbaṁ.",
  "tika-abh03t4:136_5": "Vippayuttaṁ apaṭhitvā ‘‘chahākārehī’’ti purimapāṭho, taṁ pana paṭhitvā ‘‘sattahākārehī’’ti paṭhanti.",
  "tika-abh03t4:136_6": "Ukkaṭṭhaparicchedo hettha vuccati, na ca yaṁ ārammaṇaṁ nissayo hoti, taṁ vippayuttaṁ na hotīti.",
  "tika-abh03t4:137_0": "Anantarasamanantaresu yaṁ kammapaccayo hoti, taṁ na āsevanapaccayo.",
  "tika-abh03t4:137_1": "Yañca āsevanapaccayo hoti, na taṁ kammapaccayoti daṭṭhabbaṁ.",
  "tika-abh03t4:137_2": "‘‘Pakatūpanissayo pakatūpanissayovā’’ti vuttaṁ , kammapaccayopi pana so hoti, tasmā ‘‘kammapaccayo cā’’ti paṭhanti.",
  "tika-abh03t4:137_3": "Ayaṁ panettha attho – pakatūpanissayo yebhuyyena pakatūpanissayova hoti, koci panettha kammapaccayo ca hotīti.",
  "tika-abh03t4:137_4": "‘‘Ārammaṇapurejāte panettha indriyavippayuttapaccayatā na labbhatī’’ti vuttaṁ.",
  "tika-abh03t4:137_5": "Tattha ārammaṇapurejātanti yadi kañci ārammaṇabhūtaṁ purejātaṁ vuttaṁ, ārammaṇabhūtassa vatthussa vippayuttapaccayatā labbhatīti sā na labbhatīti na vattabbā.",
  "tika-abh03t4:137_6": "Atha pana vatthupurejātato aññaṁ vatthubhāvarahitārammaṇameva ‘‘ārammaṇapurejāta’’nti vuttaṁ, tassa nissayapaccayatā na labbhatīti ‘‘nissayindriyavippayuttapaccayatā na labbhatī’’ti vattabbaṁ.",
  "tika-abh03t4:137_7": "Ito uttaripīti purejātato paratopīti attho, ito vā indriyavippayuttato nissayindriyavippayuttato vā uttari ārammaṇādhipatiādi ca labbhamānālabbhamānaṁ veditabbanti attho vattabbo.",
  "tika-abh03t4:137_8": "Kammādīsu pana labbhamānālabbhamānaṁ na vakkhatīti purimoyevettha attho adhippeto.",
  "tika-abh03t4:138_0": "‘‘Kabaḷīkāro āhāro āhārapaccayovā’’ti purimapāṭho, atthiavigatapaccayopi pana so hoti, tena ‘‘kabaḷīkāro āhāro āhārapaccayattaṁ avijahantova atthiavigatānaṁ vasena aparehipi dvīhākārehi anekapaccayabhāvaṁ gacchatī’’ti paṭhanti.",
  "tika-abh03t4:139_0": "‘‘Yathānurūpaṁ jhānapaccaye vuttānaṁ dasannaṁ hetuadhipatīnañcāti imesaṁ vasenā’’ti purimapāṭho, ‘‘yathānurūpaṁ jhānapaccaye vuttānaṁ maggavajjānaṁ navannaṁ hetuadhipatijhānānañcāti imesaṁ vasenā’’ti pacchimapāṭho, tesu vicāretvā yutto gahetabbo.",
  "tika-abh03t4:140_0": "Samanantaraniruddhatāya ārammaṇabhāvena ca sadiso paccayabhāvo paccayasabhāgatā, viruddhapaccayatā paccayavisabhāgatā.",
  "tika-abh03t4:140_1": "‘‘Iminā upāyenā’’ti vacanato hetuādīnaṁ sahajātānaṁ sahajātabhāvena sabhāgatā, sahajātāsahajātānaṁ hetuārammaṇādīnaṁ aññamaññavisabhāgatāti evamādinā upāyena sabhāgatā visabhāgatā yojetabbā.",
  "tika-abh03t4:141_0": "Janakāyeva, na ajanakāti janakabhāvappadhānāyeva hutvā paccayā honti, na upatthambhakabhāvappadhānāti attho daṭṭhabbo.",
  "tika-abh03t4:141_1": "Yesaṁ hetuādayo paccayā honti, te tehi vinā neva uppajjanti, na ca pavattantīti tesaṁ ubhayappadhānatā vuttā.",
  "tika-abh03t4:141_2": "Na hi te anantarādayo viya jananeneva pavattiṁ karontīti.",
  "tika-abh03t4:142_0": "Sabbesaṁ ṭhānaṁ kāraṇabhāvo sabbaṭṭhānaṁ, taṁ etesaṁ atthīti sabbaṭṭhānikā.",
  "tika-abh03t4:142_1": "Upanissayaṁ bhindantena tayopi upanissayā vattabbā, abhinditvā vā upanissayaggahaṇameva kātabbaṁ.",
  "tika-abh03t4:142_2": "Tattha bhindanaṁ pakatūpanissayassa rūpānaṁ paccayattābhāvadassanatthaṁ, ārammaṇānantarūpanissayānaṁ pana pubbe ārammaṇādhipatianantaraggahaṇehi gahitattā tesu ekadesena anantarūpanissayena itarampi dassetīti daṭṭhabbaṁ.",
  "tika-abh03t4:142_3": "Purejātapacchājātāpi asabbaṭṭhānikā arūparūpānaññeva yathākkamena paccayabhāvatoti ettha purejātapaccayo anantarādīsu eva vattabbo taṁsamānagatikattā, na ca yugaḷabhāvo pacchājātena saha kathane kāraṇaṁ asabbaṭṭhānikadassanamattassa adhippetattāti taṁ tattha paṭhitvā ‘‘pacchājātopi asabbaṭṭhāniko rūpānaṁyeva paccayabhāvato’’ti paṭhanti.",
  "tika-abh03t4:143_0": "Paccayaniddesapakiṇṇakavinicchayakathāvaṇṇanā niṭṭhitā.",
  "tika-abh03t4:144_0": "Pucchāvāro",
  "tika-abh03t4:145_0": "1. Paccayānulomavaṇṇanā",
  "tika-abh03t4:146_0": "Ekekaṁ tikadukanti ekekaṁ tikaṁ dukañcāti attho, na tikadukanti.",
  "tika-abh03t4:147_0": "Paccayā cevāti ye kusalādidhamme paṭiccāti vuttā, te paṭiccatthaṁ pharantā kusalādipaccayā cevāti attho.",
  "tika-abh03t4:147_1": "Tenevāha ‘‘te ca kho sahajātāvā’’ti.",
  "tika-abh03t4:147_2": "Yehi pana hetādipaccayehi uppatti vuttā, te sahajātāpi honti asahajātāpīti.",
  "tika-abh03t4:147_3": "Ettha paṭiccasahajātavārehi samānatthehi paṭiccasahajātābhidhānehi samānatthaṁ bodhentena bhagavatā pacchimavārena purimavāro, purimavārena ca pacchimavāro ca bodhitoti veditabbo.",
  "tika-abh03t4:147_4": "Esa nayo paccayanissayavāresu saṁsaṭṭhasampayuttavāresu ca, evañca niruttikosallaṁ janitaṁ hotīti.",
  "tika-abh03t4:148_0": "‘‘Te te pana pañhe uddharitvā puna kusalo hetu hetusampayuttakānaṁ dhammāna’’nti likhitaṁ.",
  "tika-abh03t4:148_1": "‘‘Kusalā hetū sampayuttakānaṁ khandhāna’’nti (paṭṭhā.",
  "tika-abh03t4:148_2": "1.1.401) pañhāvārapāṭhoti pamādalekhā esāti pāḷiyaṁ āgatapāṭhameva paṭhanti.",
  "tika-abh03t4:148_3": "Purimavāresu sahajātanissayasampayuttapaccayabhāvehi kusalādidhamme niyametvā tasmiṁ niyame kusalādīnaṁ hetupaccayādīhi uppattiṁ pucchitvā vissajjanaṁ kataṁ, na tattha ‘‘ime nāma te dhammā hetādipaccayabhūtā’’ti viññāyanti, tasmā tattha ‘‘siyā kusalaṁ dhammaṁ paṭicca kusalo dhammo uppajjeyya hetupaccayā’’ti (paṭṭhā.",
  "tika-abh03t4:148_4": "1.1.25) evamādīhi saṅgahite paṭiccatthādipharaṇakabhāve hetādipaccayapaccayuppannesu hetādipaccayānaṁ nicchayābhāvato pañhā nijjaṭā niggumbā ca katvā na vibhattā, idha pana ‘‘siyā kusalo dhammo kusalassa dhammassa hetupaccayena paccayo’’ti evamādīhi saṅgahitā hetādipaccayabhūtā kusalādayo paccayuppannā ca nicchitā, na koci pucchāsaṅgahito attho anicchito nāma atthīti āha ‘‘sabbepi te pañhā nijjaṭā niggumbā ca katvā vibhattā’’ti.",
  "tika-abh03t4:148_5": "Pañhā pana uddharitvā vissajjanaṁ sabbattha samānanti na taṁ sandhāya nijjaṭatā vuttāti daṭṭhabbā.",
  "tika-abh03t4:149_0": "Uppattiyā paññāpitattāti pucchāmatteneva uppattiyā ṭhapitattā pakāsitattā, nānappakārehi vā ñāpitattāti attho.",
  "tika-abh03t4:150_0": "25-34.Parikappapucchāti vidhipucchā.",
  "tika-abh03t4:150_1": "Kiṁ siyāti eso vidhi kiṁ atthīti attho.",
  "tika-abh03t4:150_2": "Kiṁ siyā, atha na siyāti sampucchanaṁ vā parikappapucchāti vadati. Kimidaṁ sampucchanaṁ nāma?",
  "tika-abh03t4:150_3": "Samecca pucchanaṁ, ‘‘kiṁ suttantaṁ pariyāpuṇeyya, atha abhidhamma’’nti aññena saha sampadhāraṇanti attho.",
  "tika-abh03t4:150_4": "Yo kusalo dhammo uppajjeyya hetupaccayā, so kusalaṁ dhammaṁ paṭicca siyāti etasmiṁ atthe sati pacchājātavipākapaccayesupi sabbapucchānaṁ pavattito ‘‘yo kusalo dhammo uppajjeyya pacchājātapaccayā vipākapaccayā, so kusalaṁ dhammaṁ paṭicca siyā’’ti ayamattho viññāyeyya, tathā ca sati pacchājātapaccayā vipākapaccayāti uppajjamānaṁ niddhāretvā tassa kusalaṁ dhammaṁ paṭicca bhavanassa pucchanato kusalānaṁ tehi paccayehi uppatti anuññātāti āpajjati, na ca taṁtaṁpaccayā uppajjamānānaṁ kusalādīnaṁ kusalādidhamme paṭicca bhavanamatthitā ettha pucchitā, atha kho uppatti, evañca katvā vissajjane ‘‘kusalaṁ dhammaṁ paṭicca kusalo dhammo uppajjatī’’ti uppattiyeva vissajjitāti, tasmā ayamattho sadosoti ‘‘atha vā’’ti atthantaravacanaṁ vuttaṁ.",
  "tika-abh03t4:151_0": "Tattha ‘‘kusalo dhammo uppajjeyyā’’ti uppattiṁ anujānitvā ‘‘hetupaccayā siyā eta’’nti tassā hetupaccayā bhavanapucchanaṁ, ‘‘uppajjeyya hetupaccayā’’ti hetupaccayā uppattiṁ anujānitvā tassā ‘‘siyā eta’’nti bhavanapucchanañca na yuttaṁ. Anuññātañhi nicchitamevāti.",
  "tika-abh03t4:151_1": "Tasmā ananujānitvā ‘‘kusalaṁ dhammaṁ paṭicca kusalo dhammo uppajjeyya hetupaccayā’’ti evaṁ yathāvuttaṁ uppajjanaṁ kiṁ siyāti pucchatīti daṭṭhabbaṁ.",
  "tika-abh03t4:151_2": "Uppajjeyyāti vā idampi sampucchanameva, kusalaṁ dhammaṁ paṭicca kusalo dhammo kiṁ uppajjeyya hetupaccayāti attho.",
  "tika-abh03t4:151_3": "Siyāti yathāpucchitasseva uppajjanassa sambhavaṁ pucchati ‘‘kiṁ evaṁ uppajjanaṁ siyā sambhaveyyā’’ti, ayaṁ nayo siyāsaddassa pacchāyojane.",
  "tika-abh03t4:151_4": "Yathāṭhāneyeva pana ṭhitā ‘‘siyā’’ti esā sāmaññapucchā, tāya pana pucchāya ‘‘idaṁ nāma pucchita’’nti na viññāyatīti tassāyeva pucchāya visesanatthaṁ ‘‘kusalaṁ dhammaṁ paṭicca kusalo dhammo uppajjeyya hetupaccayā’’ti pucchati, evaṁ visesitabbavisesanabhāvena dvepi pucchā ekāyeva pucchāti daṭṭhabbā.",
  "tika-abh03t4:152_0": "Gamanussukkavacananti gamanassa samānakattukapacchimakālakiriyāpekkhavacananti attho.",
  "tika-abh03t4:152_1": "Yadipi paṭigamanuppattīnaṁ purimapacchimakālatā natthi, paccayapaccayuppannānaṁ pana sahajātānampi paccayapaccayuppannabhāvena gahaṇaṁ purimapacchimabhāveneva hotīti gahaṇappavattiākāravasena paccayāyattatāattapaṭilābhasaṅkhātānaṁ paṭigamanuppattikiriyānampi purimapacchimakālavohāro hotīti daṭṭhabbo.",
  "tika-abh03t4:152_2": "Gamanaṁ vā uppatti evāti gacchantassa paṭigamanaṁ uppajjantassa paṭiuppajjanaṁ samānakiriyā.",
  "tika-abh03t4:152_3": "Paṭikaraṇañhi paṭisaddatthoti.",
  "tika-abh03t4:152_4": "Tasmā ‘‘kusalaṁ dhamma’’nti upayoganiddiṭṭhaṁ paccayaṁ uppajjamānaṁ paṭicca tadāyattuppattiyā paṭigantvāti ayamettha attho, tena paṭiccāti sahajātapaccayaṁ katvāti vuttaṁ hoti.",
  "tika-abh03t4:152_5": "Sahajātapaccayakaraṇañhi uppajjamānābhimukhauppajjamānaṁ paṭigamanaṁ, taṁ katvāti paṭiccasaddassa atthoti.",
  "tika-abh03t4:153_0": "35-38.Tāsu pāḷiyaṁ dveyeva dassitāti hetārammaṇaduke dvinnaṁ pucchānaṁ dassitattā vuttaṁ.",
  "tika-abh03t4:153_1": "Ettha ca ekamūlakādibhāvo pucchānaṁ vuttoti veditabbo, paccayānaṁ pana vasena sabbapaṭhamo paccayantarena avomissakattā suddhikanayo, dutiyo ārammaṇādīsu ekekassa hetu eva ekamūlakanti katvā ekamūlakanayo.",
  "tika-abh03t4:153_2": "Evaṁ hetārammaṇadukādīnaṁ adhipatiādīnaṁ mūlabhāvato dukamūlakādayo nayā veditabbā.",
  "tika-abh03t4:153_3": "Tevīsatimūlakanayo ca tato paraṁ mūlassa abhāvato ‘‘sabbamūlaka’’nti pāḷiyaṁ vutto.",
  "tika-abh03t4:153_4": "Tattha napuṁsakaniddesena eka…pe… sabbamūlakaṁ paccayagamanaṁ pāḷigamanaṁ vāti viññāyati, eka…pe… sabbamūlakaṁ nayaṁ asammuyhantenāti upayogo vā , idha ca sabbamūlakanti ca tevīsatimūlakasseva vuttattā paccanīye vakkhati ‘‘yathā anulome ekekassa padassa ekamūlakaṁ…pe… yāva tevīsatimūlakaṁ, evaṁ paccanīyepi vitthāretabba’’nti (paṭṭhā. aṭṭha. 1.42-44).",
  "tika-abh03t4:154_0": "39-40.‘‘Ārammaṇapaccayā hetupaccayāti ettāvatā ārammaṇapaccayaṁ ādiṁ katvā hetupaccayapariyosāno ekamūlakanayo dassito’’ti vuttaṁ, evaṁ sati vinaye viya cakkabandhanavasena pāḷigati āpajjati, na heṭṭhimasodhanavasena.",
  "tika-abh03t4:154_1": "Heṭṭhimasodhanavasena ca idha abhidhamme pāḷi gatā, evañca katvā vissajjane ‘‘ārammaṇapaccayā hetuyā tīṇi, adhipatipaccayā tīṇi, adhipatipaccayā hetuyā nava, ārammaṇe tīṇī’’tiādinā heṭṭhimaṁ sodhetvāva pāḷi pavattā.",
  "tika-abh03t4:154_2": "Yo cettha ‘‘ekamūlakanayo’’ti vutto, so suddhikanayova.",
  "tika-abh03t4:154_3": "So ca visesābhāvato ārammaṇamūlakādīsu na labbhati.",
  "tika-abh03t4:154_4": "Na hi ārammaṇādīsu tasmiṁ tasmiṁ ādimhi ṭhapitepi paccayantarena sambandhābhāvena ādimhi vuttasuddhikato visesattho labbhati, teneva vissajjanepi ārammaṇamūlakādīsu suddhikanayo na dassitoti, tasmā ‘‘ārammaṇapaccayā hetupaccayā ārammaṇapaccayā adhipatipaccayā…pe… ārammaṇapaccayā avigatapaccayā’’ti (paṭṭhā.",
  "tika-abh03t4:154_5": "1.1.39) ayaṁ heṭṭhimasodhanavasena ekasmiṁ ārammaṇapaccaye hetupaccayādike yojetvā vutto ekamūlakanayo daṭṭhabbo.",
  "tika-abh03t4:154_6": "‘‘Ārammaṇapaccayā…pe… avigatapaccayā’’ti vā ekamūlakesu anantarapaccayassa mūlakaṁ ārammaṇaṁ dassetvā ekamūlakādīni saṁkhipitvā sabbamūlakassāvasānena avigatapaccayena niṭṭhāpitanti daṭṭhabbaṁ.",
  "tika-abh03t4:154_7": "Adhipatipaccayā anantarapaccayā samanantarapaccayā sahajātapaccayā aññamaññapaccayāti idaṁ mūlameva dassetvā ekamūlakādīnaṁ saṁkhipanaṁ daṭṭhabbaṁ, na suddhikadassanaṁ, nāpi sabbamūlake katipayapaccayadassanaṁ.",
  "tika-abh03t4:155_0": "41.",
  "tika-abh03t4:155_1": "Tato nissayādīni mūlānipi saṁkhipitvā avigatamūlakanayaṁ dassetuṁ ‘‘avigatapaccayā hetupaccayā’’tiādi āraddhaṁ.",
  "tika-abh03t4:155_2": "Etasmiñca suddhikassa adassanena ārammaṇamūlakādīsu visuṁ visuṁ suddhikanayo na labbhatīti ñāpito hoti.",
  "tika-abh03t4:155_3": "Na hi ādi katthaci saṁkhepantaragato hoti.",
  "tika-abh03t4:155_4": "Ādiantehi majjhimānaṁ dassanañhi saṅkhepo, ādito pabhuti katici vatvā gatidassanaṁ vāti.",
  "tika-abh03t4:155_5": "Dutiyacatukkaṁ vatvā ‘‘vigatapaccayā’’ti padaṁ uddharitvā ṭhapitaṁ . Tena osānacatukkaṁ dasseti.",
  "tika-abh03t4:155_6": "Tatiyacatukkato pabhuti vā pañcakamūlāni saṁkhipitvā sabbamūlakassa avasānena niṭṭhapeti.",
  "tika-abh03t4:156_0": "Ettha ca dukamūlakādīsu yathā hetuārammaṇadukena saddhiṁ avasesā paccayā yojitā, hetārammaṇādhipatitikādīhi ca avasesāvasesā, evaṁ hetuadhipatidukādīhi hetuadhipatianantaratikādīhi ca avasesāvasesā yojetabbā siyuṁ.",
  "tika-abh03t4:156_1": "Yadi ca sabbesaṁ paccayānaṁ mūlabhāvena yojitattā hetumūlake hetuadhipatiādidukānaṁ adhipatimūlakādīsu adhipatihetuādidukehi viseso natthi.",
  "tika-abh03t4:156_2": "Te eva hi paccayā uppaṭipāṭiyā vuttā, tathāpi ārammaṇamūlakādīsu ārammaṇādhipatidukādīnaṁ avasesāvasesehi, hetumūlake ca hetuadhipatianantaratikādīnaṁ avasesāvasesehi yojane atthi visesoti.",
  "tika-abh03t4:156_3": "Yasmā pana evaṁ yojiyamānesupi sukhaggahaṇaṁ na hoti, na ca yathāvuttāya yojanāya sabbā sā yojanā paññavatā na sakkā viññātuṁ, tasmā tathā ayojetvā anupubbeneva yojanā katāti daṭṭhabbā.",
  "tika-abh03t4:156_4": "Dhammānaṁ desanāvidhāne hi bhagavāva pamāṇanti.",
  "tika-abh03t4:156_5": "Gaṇanāgāthā ādimapāṭhe kāci viruddhā, tasmā suṭṭhu gaṇetvā gahetabbā.",
  "tika-abh03t4:157_0": "‘‘Dvāvīsatiyā tikesu ekekaṁ tikaṁ dukānaṁ satena satena saddhiṁ yojetvā’’ti vuttaṁ, taṁ dukatikapaṭṭhāne kesañci potthakānaṁ vasena vuttaṁ.",
  "tika-abh03t4:157_1": "Kesuci pana ekeko duko dvāvīsatiyā dvāvīsatiyā tikehi yojito, tañca gamanaṁ yuttaṁ.",
  "tika-abh03t4:157_2": "Na hi tattha tikassa yojanā atthi, atha kho tikānaṁ ekekena padena dukassāti.",
  "tika-abh03t4:157_3": "Tattha chasaṭṭhiyā tikapadesu ekekena saṁsanditvā chasaṭṭhi hetudukā, tathā sahetukadukādayo cāti dukānaṁ chasatādhikāni chasahassāni honti.",
  "tika-abh03t4:157_4": "Tesu ekekasmiṁ paṭiccavārādayo satta vārā nayā pucchā ca sabbā dukapaṭṭhāne hetudukena samānā.",
  "tika-abh03t4:158_0": "‘‘Dukasate ekekaṁ dukaṁ dvāvīsatiyā tikehi saddhiṁ yojetvā’’ti ca vuttaṁ, tampi tikadukapaṭṭhāne kesañci potthakānaṁ vasena vuttaṁ.",
  "tika-abh03t4:158_1": "Vuttanayena pana yuttagamanesu ekeko tiko dukasatena yojito.",
  "tika-abh03t4:158_2": "Tattha hetupadaṁ pakkhipitvā vutto eko kusalattiko, tathā nahetupadaṁ…pe… araṇapadanti kusalattikānaṁ dve satāni honti, tathā vedanāttikādīnampīti sabbesaṁ catusatādhikāni cattāri sahassāni honti.",
  "tika-abh03t4:158_3": "Tesu ekekasmiṁ vāranayapucchā tikapaṭṭhāne kusalattikena samānā.",
  "tika-abh03t4:159_0": "‘‘Chaanulomamhi nayā sugambhīrā’’ti vacanato panāti etena idaṁ dasseti – ‘‘anulomamhī’’ti ‘‘tikādayo chanayā’’ti ca avisesena vuttattā paṭiccavārādivasena sattavidhampi anulomaṁ saha gahetvā ‘‘cha anulomamhī’’ti vuttaṁ, anulomādivasena catubbidhaṁ tikapaṭṭhānaṁ saha gahetvā ‘‘tikañca paṭṭhānavara’’nti, tathā catubbidhāni dukapaṭṭhānādīni saha gahetvā ‘‘dukuttama’’ntiādiṁ vatvā ‘‘cha nayā sugambhīrā’’ti vuttanti imamatthaṁ gahetvā imasmiṁ paccayānulome sattappabhede chapi ete paṭṭhānā paṭṭhānanayā catuppabhedā pucchāvasena uddharitabbāti.",
  "tika-abh03t4:159_1": "Evañhi sabbasmiṁ paṭṭhāne sabbo paccayānulomo dassito hotīti.",
  "tika-abh03t4:159_2": "Paccanīyagāthādīsupi eseva nayo.",
  "tika-abh03t4:159_3": "Ettha ca dukatikapaṭṭhānādīsu visesitabbehi tikehi paṭṭhānaṁ tikapaṭṭhānaṁ.",
  "tika-abh03t4:159_4": "Dukānaṁ tikapaṭṭhānaṁ dukatikapaṭṭhānaṁ.",
  "tika-abh03t4:159_5": "Dukavisesitā vā tikā dukatikā, dukatikānaṁ paṭṭhānaṁ dukatikapaṭṭhānanti iminā nayena vacanattho veditabbo.",
  "tika-abh03t4:159_6": "Dukādivisesitassa cettha tikādipadassa dukādibhāvo daṭṭhabbo.",
  "tika-abh03t4:159_7": "Dukapaṭṭhānameva hi tikapadasaṁsandanavasena dukapadasaṁsandanavasena ca pavattaṁ dukatikapaṭṭhānaṁ dukadukapaṭṭhānañca, tathā tikapaṭṭhānameva dukapadasaṁsandanavasena tikapadasaṁsandanavasena ca pavattaṁ tikadukapaṭṭhānaṁ tikatikapaṭṭhānañcāti.",
  "tika-abh03t4:160_0": "Paccayānulomavaṇṇanā niṭṭhitā.",
  "tika-abh03t4:161_0": "2. Paccayapaccanīyavaṇṇanā",
  "tika-abh03t4:162_0": "42-44.Tevīsatimūlakanti idañcettha dumūlakaṁyeva sandhāya vuttanti idaṁ dukamūlake pucchānaṁ mūlabhūtā tevīsati dukā sambhavantīti tassa ‘‘tevīsatimūlaka’’nti nāmaṁ katvā yāva yattako pabhedo atthi, tāva tattakaṁ tevīsatimūlakaṁ yathānulome vitthāritaṁ.",
  "tika-abh03t4:162_1": "Evaṁ paccanīyepi vitthāretabbanti dukamūlakena tikamūlakādīsu nayaṁ dassetīti iminā adhippāyena vuttaṁ siyā.",
  "tika-abh03t4:162_2": "Yadi pana yāva tevīsatimaṁ mūlaṁ yathā vitthāritanti ayamattho adhippeto, ‘‘yāva tevīsatimaṁ mūla’’ntveva pāṭhena bhavitabbaṁ siyā.",
  "tika-abh03t4:162_3": "Na hi ‘‘tevīsatimūlaka’’nti etassa byañjanassa tevīsatimaṁ mūlakanti ayamattho sambhavati.",
  "tika-abh03t4:162_4": "Yathā anulome ‘‘ekekapadassā’’tiādinā pana ekamūlādisabbamūlakapariyosānaṁ tattha nayadassanavasena dassitaṁ ekekassa padassa vitthāraṁ dassetīti sabbamūlakameva cettha ‘‘tevīsatimūlaka’’nti vuttanti veditabbaṁ.",
  "tika-abh03t4:162_5": "Tañhi tevīsatiyā paccayānaṁ avasesassa paccayassa mūlabhāvato ‘‘tevīsatimūlaka’’nti ca tato paraṁ mūlassa aññassa abhāvato ‘‘sabbamūlaka’’nti ca vuccati.",
  "tika-abh03t4:163_0": "Paccayapaccanīyavaṇṇanā niṭṭhitā.",
  "tika-abh03t4:164_0": "3. Anulomapaccanīyavaṇṇanā",
  "tika-abh03t4:165_0": "45-48.Anulome vuttesu sabbesu ekamūlakādīsu ekekaṁ padaṁ parihāpetvāti tattha ekamūlake catuvīsati paccayapadāni idha ekamūlake tevīsati, eko pana paccayo mūlabhāvena ṭhito apubbatābhāvato agaṇanūpago.",
  "tika-abh03t4:165_1": "Tattha dumūlake tevīsati paccayapadāni gaṇanūpagāni, idha dumūlake dvāvīsatīti evaṁ parihāpetvāti attho.",
  "tika-abh03t4:166_0": "Anulomato ṭhitassa paccanīyato alabbhamānānaṁ suddhikapaccayānañca alabbhamānataṁ sandhāya ‘‘labbhamānapadāna’’nti vuttaṁ.",
  "tika-abh03t4:166_1": "Na hi aññathā pucchāvasena koci paccayo alabbhamāno nāma atthīti.",
  "tika-abh03t4:166_2": "Vissajjanāvaseneva vā pavattaṁ anulomapaccanīyadesanaṁ sandhāya ‘‘labbhamānapadāna’’nti vuttaṁ.",
  "tika-abh03t4:167_0": "Anulomapaccanīyavaṇṇanā niṭṭhitā.",
  "tika-abh03t4:168_0": "Pucchāvāravaṇṇanā niṭṭhitā.",
  "tika-abh03t4:169_0": "1. Kusalattikaṁ",
  "tika-abh03t4:170_0": "1. Paṭiccavāravaṇṇanā",
  "tika-abh03t4:171_0": "1. Paccayānulomaṁ",
  "tika-abh03t4:172_0": "(1) Vibhaṅgavāro",
  "tika-abh03t4:173_0": "53.Yākusalattike labhanti, na tāyeva vedanāttikādīsūti tikapadanānattamattena vinā mūlāvasānavasena sadisataṁ sandhāya ‘‘natāyevā’’ti vuttaṁ, na ca kevalaṁ tikantareyeva, kusalattikepi pana yā paṭiccavāre labhanti, na tāyeva paccayavārādīsūti sabbapucchāsamāharaṇaṁ idha kattabbameva.",
  "tika-abh03t4:173_1": "Dhammānulomapaccanīye ca tikapaṭṭhāne vitakkattikapītittikānaṁ vissajjane sabbāpetā vissajjanaṁ labhantīti ettha pītittikaggahaṇaṁ na kātabbaṁ.",
  "tika-abh03t4:173_2": "Na hi tattha ekūnapaññāsa pucchā vissajjanaṁ labhantīti.",
  "tika-abh03t4:174_0": "Tena saddhinti tena sahajātapaccayabhūtena saddhinti attho daṭṭhabbo.",
  "tika-abh03t4:174_1": "‘‘Yāva nirodhagamanā uddhaṁ pajjatī’’ti ca ‘‘uppādādayo vā pāpuṇātī’’ti ca vacanehi khaṇattayasamaṅgī uppajjatīti vuccatīti anuññātaṁ viya hoti, uppādakkhaṇasamaṅgīyeva pana evaṁ vuttoti daṭṭhabbo.",
  "tika-abh03t4:175_0": "Yasmā pana eko khandho ekassātiādi idha kusalavacanena gahite khandhe sandhāya vuttaṁ.",
  "tika-abh03t4:175_1": "Vedanāttikādīsu pana ekaṁ khandhaṁ paṭicca dvinnaṁ, dve paṭicca ekassapi, hetudukādīsu ca saṅkhārakkhandhekadesaṁ paṭicca saṅkhārakkhandhekadesassapi uppatti vuttāti saha uppajjamānānaṁ sabbesaṁ dhammānaṁ paccayo honto ekekassapi dukatikādibhedānañca paccayo nāma hotiyeva, tathā dukādibhedānañcāti.",
  "tika-abh03t4:176_0": "‘‘Rūpena saddhiṁ anuppattito āruppavipākañca na gahetabba’’nti vuttaṁ, taṁ pana na sabbasmiṁ etasmiṁ vacane gahetabbaṁ, atha kho ‘‘cittasamuṭṭhānañca rūpa’’nti ettheva.",
  "tika-abh03t4:176_1": "Na kevalañca āruppavipākova, atha kho lokuttaravipākakiriyābyākatampi āruppe uppajjamānaṁ ettha na gahetabbaṁ.",
  "tika-abh03t4:176_2": "‘‘Vipākābyākataṁ kiriyābyākataṁ ekaṁ khandhaṁ paṭicca tayo khandhā’’ti ettha pana na kiñci rūpena vinā saha vā uppajjamānaṁ sahetukaṁ vipākakiriyābyākataṁ aggahitaṁ nāma atthi.",
  "tika-abh03t4:176_3": "Tattha pana yaṁ rūpena saha uppajjati, tassa paccayuppannavisesaṁ dassetuṁ ‘‘cittasamuṭṭhānañca rūpa’’nti vuttaṁ.",
  "tika-abh03t4:177_0": "‘‘Vatthuṁ paṭicca khandhā’’ti ettake vattabbe paccayabhūtassa vatthussa ‘‘kaṭattā ca rūpa’’nti etasmiṁ sāmaññavacane paccayuppannabhāvena aggahitatāpattiṁ nivāretuṁ ‘‘khandhe paṭicca vatthū’’ti vuttaṁ.",
  "tika-abh03t4:177_1": "Khandhe paṭicca vatthu, vatthuṁ paṭicca khandhāti vā vatthukhandhānaṁ aññamaññapaccayabhūtānaṁ paccayabhāvavisesadassanatthaṁ aññamaññāpekkhaṁ vacanadvayaṁ vuttaṁ sāmaññena gahitampi visuṁ uddhaṭaṁ.",
  "tika-abh03t4:178_0": "Mahābhūtepipaṭicca uppattidassanattanti yaṁ cittasamuṭṭhānarūpaṁ kaṭattārūpañca upādārūpaṁ upādārūpaggahaṇena vinā ‘‘khandhe paṭicca uppajjatī’’ti vuttaṁ, tassa mahābhūtepi paṭicca uppattidassanatthanti attho.",
  "tika-abh03t4:178_1": "Etasmiṁ pana dassane khandhapaccayasahitāsahitañca sabbaṁ upādārūpaṁ ito paresu sahajātapaccayādīsu saṅgahitanti imamatthaṁ sandhāya ‘‘kaṭattārūpaṁ paṭisandhiyampī’’ti pi-saddo vuttoti daṭṭhabbo.",
  "tika-abh03t4:179_0": "Mahābhūte paṭicca upādārūpanti vuttanayenāti ‘‘mahābhūte paṭicca cittasamuṭṭhānaṁ rūpaṁ kaṭattārūpaṁ upādārūpa’’nti ettha atthato ayaṁ nayo vuttoti sandhāyāha.",
  "tika-abh03t4:180_0": "54.Rūpamissakā pahāyāti yāsu pucchāsu rūpena vinā paccayuppannaṁ na labbhati, atha kho rūpamissakameva labbhati, tā pahāyāti adhippāyo.",
  "tika-abh03t4:181_0": "57.‘‘Tiṇṇaṁ sannipātā gabbhassa avakkanti hotī’’ti vacanatoti gabbhaseyyakapaṭisandhiyā pañcakkhandhasabbhāvena tāya samānalakkhaṇā sabbāpi pañcavokārapaṭisandhi okkantināmakāti sādheti.",
  "tika-abh03t4:181_1": "Paripuṇṇadhammānaṁ vissajjanaṁ ettha atthīti paripuṇṇavissajjanā.",
  "tika-abh03t4:182_0": "Ettha ca ‘‘ekaṁ mahābhūtaṁ paṭicca tayo…pe… mahābhūte paṭicca cittasamuṭṭhānaṁ rūpaṁ kaṭattārūpaṁ upādārūpa’’nti (paṭṭhā.",
  "tika-abh03t4:182_1": "1.1.53) ettāvatā pañcavokāre sabbaṁ cittakammasamuṭṭhānarūpaṁ dassitaṁ.",
  "tika-abh03t4:182_2": "Avasesaṁ pana dassetuṁ ‘‘bāhira’’ntiādi vuttaṁ.",
  "tika-abh03t4:182_3": "Tattha bāhiranti etena anindriyabaddharūpaṁ dasseti, puna āhārasamuṭṭhānaṁ utusamuṭṭhānanti etehi sabbaṁ indriyabaddhaṁ āhārautusamuṭṭhānarūpaṁ.",
  "tika-abh03t4:182_4": "Tattha ‘‘utusamuṭṭhānaṁ eka’’ntiādinā asaññasattānampi utusamuṭṭhānaṁ vuttamevāti daṭṭhabbaṁ.",
  "tika-abh03t4:182_5": "Na hi tattha tassa vajjane kāraṇaṁ atthīti.",
  "tika-abh03t4:182_6": "Ādimhi pana ‘‘ekaṁ mahābhūtaṁ paṭiccā’’tiādi avisesavacanaṁ sahajātaṁ arūpampi paccayaṁ hetādike ca paccaye bahutare labhantaṁ cittasamuṭṭhānakaṭattārūpadvayaṁ saha saṅgaṇhitvā vuttaṁ, evañca katvā tassa pariyosāne ‘‘mahābhūte paṭicca cittasamuṭṭhānarūpaṁ kaṭattārūpaṁ upādārūpa’’nti vuttaṁ, tasmā tattha kaṭattārūpaṁ cittasamuṭṭhānasambandhaṁ taṁsamānagatikaṁ pañcavokāre vattamānameva gahitanti aggahitaṁ kaṭattārūpaṁ dassetuṁ ‘‘asaññasattānaṁ ekaṁ mahābhūtaṁ paṭiccā’’tiādi vuttaṁ, tasmā upādārūpaṁ idhapi kammapaccayavibhaṅge viya ‘‘mahābhūte paṭicca kaṭattārūpaṁ upādārūpa’’nti (paṭṭhā.",
  "tika-abh03t4:182_7": "1.1.63) kaṭattārūpabhāvavisiṭṭhaṁ upādārūpaṁ gahitanti daṭṭhabbaṁ.",
  "tika-abh03t4:182_8": "Na hi vuttassa utusamuṭṭhānassa punavacane payojanaṁ atthīti.",
  "tika-abh03t4:183_0": "Kasmā pana yathā bāhirādīsu ‘‘mahābhūte paṭicca upādārūpa’’nti avisesetvā upādārūpaṁ vuttaṁ, evaṁ avatvā cittakammajaupādārūpāni ‘‘cittasamuṭṭhānaṁ rūpaṁ kaṭattārūpaṁ upādārūpa’’nti hetupaccayādīsu saha ‘‘cittasamuṭṭhānaṁ rūpaṁ upādārūpaṁ asaññasattānaṁ…pe… kaṭattārūpaṁ upādārūpa’’nti adhipatipaccayādīsu visuṁ cittasamuṭṭhānarūpabhāvakaṭattārūpabhāvehi visesetvāva vuttānīti?",
  "tika-abh03t4:183_1": "Tattha bāhiraggahaṇādīhi viya ettha mahābhūtānaṁ kenaci avisesitattā.",
  "tika-abh03t4:183_2": "Apica iddhicittanibbattānaṁ kammapaccayānañca iṭṭhāniṭṭhānaṁ bāhirarūpāyatanādīnaṁ cittaṁ kammañca hetādīsu na koci paccayo, āhārautusamuṭṭhānānaṁ pana cittaṁ pacchājātabhāvena upatthambhakameva, na janakaṁ, mahābhūtāneva pana tesaṁ sahajātādibhāvena janakāni, tasmā satipi cittena kammena ca vinā abhāve hetādipaccayabhūtehi arūpehi uppajjamānāni cittasamuṭṭhānarūpakaṭattārūpabhūtāneva upādārūpāni honti, na aññānīti imaṁ visesaṁ dassetuṁ cittakammajesveva upādārūpesu visesanaṁ kataṁ.",
  "tika-abh03t4:183_3": "Aññāni vā samānajātikena rūpena samuṭṭhānāni pākaṭavisesanānevāti na visesanaṁ arahanti, etāni pana asamānajātikehi arūpehi samuṭṭhitāni visesanaṁ arahantīti visesitānīti veditabbāni.",
  "tika-abh03t4:183_4": "Yathā vā cittakammāni cittakammasamuṭṭhānānaṁ savisesena paccayabhāvena paccayā honti sahajātādipaccayabhāvato mūlakaraṇabhāvato ca, na evaṁ utuāhārā taṁsamuṭṭhānānanti cittakammajāneva visuṁ visesanaṁ arahanti.",
  "tika-abh03t4:183_5": "Itarāni pana mahābhūtaviseseneva visesitāni, idha upādārūpavisesanena mahābhūtāni viya.",
  "tika-abh03t4:183_6": "Na hi aññataravisesanaṁ ubhayavisesanaṁ na hotīti.",
  "tika-abh03t4:184_0": "58.Aññamaññapaccaye khandhe paṭicca vatthu, vatthuṁ paṭicca khandhāti khandhavatthūnaṁ aññamaññapaccayatādassanena pubbe visuṁ paccayabhāvena dassitānaṁ khandhānaṁ ekato paccayabhāvo dassito hotīti iminā adhippāyenāha ‘‘catunnampi khandhānaṁ ekato vatthunā aññamaññapaccayataṁ dassetuṁ vutta’’nti.",
  "tika-abh03t4:184_1": "‘‘Khandhe paṭicca vatthū’’ti idaṁ pana catunnampi khandhānaṁ ekato paṭiccatthapharaṇatādassanatthaṁ, ‘‘vatthuṁ paṭicca khandhā’’ti vatthussa.",
  "tika-abh03t4:184_2": "Na kevalañca khandhānaṁ idheva, hetupaccayādīsupi ayameva nayo.",
  "tika-abh03t4:184_3": "Tattha sabbesaṁ khandhānaṁ visuṁ paṭiccatthapharaṇataṁ dassetvā puna ‘‘vatthuṁ paṭicca khandhā’’ti vatthussapi dassitāya ‘‘ekaṁ khandhañca vatthuñca paṭicca tayo khandhā’’tiādinā khandhavatthūnañca dassitāyeva hotīti daṭṭhabbā.",
  "tika-abh03t4:185_0": "Kasmā panettha ‘‘kusalaṁ dhammaṁ paṭicca abyākato dhammo uppajjati aññamaññapaccayā, kusale khandhe paṭicca cittasamuṭṭhānā mahābhūtā’’ti evamādi na vuttaṁ, nanu yadeva paṭiccatthaṁ pharati, na teneva aññamaññapaccayena bhavitabbaṁ hetupaccayādīhi viya.",
  "tika-abh03t4:185_1": "Na hi yaṁ ‘‘ekaṁ tayo dve ca khandhe paṭiccā’’ti vuttaṁ, te hetupaccayabhūtā eva honti.",
  "tika-abh03t4:185_2": "Esa nayo ārammaṇapaccayādīsupi.",
  "tika-abh03t4:185_3": "Paccayavāre ca ‘‘abyākataṁ dhammaṁ paccayā kusalo dhammo uppajjati aññamaññapaccayā’’ti (paṭṭhā.",
  "tika-abh03t4:185_4": "1.1.256) vuttaṁ, na vatthu kusalānaṁ aññamaññapaccayo hoti, atha ca pana taṁpaccayā khandhānaṁ aññamaññapaccayā uppatti vuttā eva.",
  "tika-abh03t4:185_5": "Yadipi kusalā khandhā mahābhūtānaṁ aññamaññapaccayā na honti, tathāpi te paṭicca tesaṁ uppatti vattabbā siyāti?",
  "tika-abh03t4:185_6": "Na vattabbā khandhasahajātānaṁ mahābhūtānaṁ khandhānaṁ paccayabhāvābhāvato.",
  "tika-abh03t4:185_7": "Aññamaññasaddo hi na hetādisaddo viya nirapekkho, sahajātādisaddo viya vā aññatarāpekkho, atha kho yathāvuttetaretarāpekkho.",
  "tika-abh03t4:185_8": "Paccayapaccayuppannā ca khandhā mahābhūtā idha yathāvuttā bhaveyyuṁ, tesu ca mahābhūtā khandhānaṁ na koci paccayo.",
  "tika-abh03t4:185_9": "Yassa ca sayaṁ paccayo, tato tena tannissitena vā aññamaññapaccayena uppajjamānaṁ aññamaññapaccayā uppajjatīti vattabbataṁ arahati, yathā khandhe paṭicca khandhā, vatthuṁ paccayā khandhā.",
  "tika-abh03t4:185_10": "Tasmā attano paccayassa paccayattābhāvato tadapekkhattā ca aññamaññasaddassa khandhe paṭicca paccayā ca mahābhūtānaṁ aññamaññapaccayā uppatti na vuttā, na aññamaññapaccayā ca vuttā.",
  "tika-abh03t4:185_11": "Khandhā pana vatthuṁ paccayā uppajjamānā vatthussa pacchājātapaccayā honti, tannissitena ca aññamaññapaccayena uppajjanti.",
  "tika-abh03t4:185_12": "Tasmā vatthuṁ paccayā khandhānaṁ kusalādīnaṁ aññamaññapaccayā uppatti vuttāti.",
  "tika-abh03t4:186_0": "59.Nasā gahitāti cakkhāyatanādīni nissayabhūtāni paṭiccāti na vuttanti adhippāyo.",
  "tika-abh03t4:186_1": "Nissayapaccayabhāvena pana na cakkhāyatanādīni ārammaṇapaccayabhāvena rūpāyatanādīni viya na gahitānīti.",
  "tika-abh03t4:187_0": "60.",
  "tika-abh03t4:187_1": "Dvīsu upanissayesu vattabbameva natthi, ārammaṇūpanissayampi pana ye labhanti, tesaṁ vasena ārammaṇapaccayasadisanti evaṁ vuttanti dassetuṁ ‘‘tattha kiñcāpī’’ti āha.",
  "tika-abh03t4:187_2": "Tattha ‘‘na sabbe akusalā abyākatā ārammaṇūpanissayaṁ labhantī’’ti purimapāṭho.",
  "tika-abh03t4:187_3": "Kusalāpi pana mahaggatā ekantena, kāmāvacarā ca kadāci na labhantīti ‘‘na sabbe kusalākusalābyākatā’’ti paṭhanti.",
  "tika-abh03t4:188_0": "61.",
  "tika-abh03t4:188_1": "Purejātapaccaye yathā aññattha paccayaṁ aniddisitvāva desanā katā, evaṁ akatvā kasmā ‘‘vatthuṁ purejātapaccayā’’ti vuttanti? Niyamasabbhāvā. Hetuādīsu hi niyamo natthi.",
  "tika-abh03t4:188_2": "Na hi tehi uppajjamānānaṁ alobhādīsu kusalādīsu rūpādīsu ca ayameva paccayoti niyamo atthi, idha pana vatthu na vatthudhammesu purejātapaccayā uppajjamānānaṁ dhammānaṁ niyamato chabbidhaṁ vatthu purejātapaccayo hotīti imamatthaṁ dassetuṁ idaṁ vuttaṁ.",
  "tika-abh03t4:188_3": "Ārammaṇapurejātampi hi vatthupurejāte avijjamāne na labbhati, evañca katvā paṭisandhivipākassa napurejātapaccayā eva uppatti vuttā, paccuppannārammaṇassapi tassa purejātapaccayo na uddhaṭo.",
  "tika-abh03t4:188_4": "‘‘Nevavipākanavipākadhammadhammaṁ paṭicca vipāko dhammo uppajjati purejātapaccayā’’ti etassapi alābhato tattha ‘‘purejāte tīṇī’’ti (paṭṭhā. 1.3.124) vuttanti.",
  "tika-abh03t4:189_0": "63.Tathā paṭisandhikkhaṇe mahābhūtānanti mahābhūtānaṁ ekakkhaṇikanānākkhaṇikakammapaccayavaseneva tadupādārūpānampi vadatīti ca daṭṭhabbaṁ.",
  "tika-abh03t4:189_1": "Kaṭattārūpānanti pavattiyaṁ kaṭattārūpānanti adhippāyo.",
  "tika-abh03t4:190_0": "64.Yathālābhavasenāti indriyarūpesu yaṁ yaṁ paṭisandhiyaṁ labbhati, tassa tassa vasena.",
  "tika-abh03t4:191_0": "69.",
  "tika-abh03t4:191_1": "Vippayuttapaccayā uppajjamānānampi kesañci niyamato vatthu vippayuttapaccayo, kesañci khandhā, na ca samānavippayuttapaccayā eva kusalādike paṭicca uppajjamānā uppajjanti, atha kho nānāvippayuttapaccayāpi, tasmā taṁ visesaṁ dassetuṁ ‘‘vatthuṁ vippayuttapaccayā, khandhe vippayuttapaccayā’’ti tattha tattha vuttaṁ.",
  "tika-abh03t4:191_2": "Tattha tadāyattavuttitāya paccayuppanno paccayaṁ paccayaṁ karotīti imassatthassa vasena upayogavacanaṁ daṭṭhabbaṁ.",
  "tika-abh03t4:191_3": "Vatthuṁ khandhe vippayuttapaccayakaraṇatoti ayañhettha attho.",
  "tika-abh03t4:191_4": "Aṭṭhakathāyaṁ pana ‘‘vatthuṁ paṭicca vippayuttapaccayā, vatthunā vippayuttapaccayataṁ sādhentenā’’ti attho vutto, tattha kusalānaṁ khandhānaṁ vatthuṁ paṭicca uppatti natthīti ‘‘vatthuṁ paṭiccā’’ti na sakkā vattunti, idaṁ pana paṭiccasaddena ayojetvā ‘‘paṭicca uppajjanti vatthuṁ vippayuttapaccayā’’ti yojetvā tassattho ‘‘vatthunā vippayuttapaccayataṁ sādhentenā’’ti vuttoti daṭṭhabbo. Kiṁ pana paṭiccāti?",
  "tika-abh03t4:191_5": "Yaṁ ‘‘ekaṁ khandha’’ntiādikaṁ pāḷiyaṁ paṭiccāti vuttaṁ.",
  "tika-abh03t4:191_6": "Tameva atthaṁ pākaṭaṁ katvā ‘‘vatthuṁ vippayuttapaccayāti khandhe paṭicca khandhā, vatthunā vippayuttapaccayataṁ sādhentenā’’ti paṭhanti.",
  "tika-abh03t4:191_7": "Anantarattā pākaṭassa abyākatacittasamuṭṭhānasseva gahaṇaṁ mā hotūti ‘‘abyākatacittasamuṭṭhānampi kusalākusalacittasamuṭṭhānampī’’ti āha.",
  "tika-abh03t4:191_8": "Āsannampi dūrampi sabbanti vuttaṁ hotīti.",
  "tika-abh03t4:192_0": "71-72.‘‘Ime vīsati paccayāti saṁkhipitvā dassitānaṁ vasenetaṁ vutta’’nti vuttaṁ.",
  "tika-abh03t4:192_1": "Tattha yadi ekenapi desanaṁ saṁkhittaṁ saṁkhittameva, ādimhi pana tayo paccayā vippayuttapaccayo ekampi padaṁ aparihāpetvā vitthāritāti te cattāro pacchājātañca vajjetvā ‘‘ime ekūnavīsati paccayā’’ti vattabbaṁ siyā.",
  "tika-abh03t4:192_2": "Ettakā hi saṁkhipitvā dassitāti.",
  "tika-abh03t4:192_3": "Ye pana pāḷiyaṁ vitthāritaṁ avitthāritañca sabbaṁ saṅgahetvā vuttanti vadanti, tesaṁ ‘‘ime tevīsati paccayā’’ti pāṭhena bhavitabbaṁ.",
  "tika-abh03t4:192_4": "Ādimhi pana tayo paccaye vitthārite vajjetvā yato pabhuti saṅkhepo āraddho, tato catutthato pabhuti saṁkhittaṁ vitthāritañca saha gahetvā ‘‘ime tevīsati paccayā’’ti vuttanti daṭṭhabbaṁ.",
  "tika-abh03t4:193_0": "Vibhaṅgavāravaṇṇanā niṭṭhitā.",
  "tika-abh03t4:194_0": "(2) Saṅkhyāvāro",
  "tika-abh03t4:195_0": "73.Tathāpurejātapaccayeti yathā aññamaññapaccaye viseso vibhaṅge atthi, tathā purejātapaccayepi atthīti attho.",
  "tika-abh03t4:195_1": "‘‘Vatthuṁ purejātapaccayā’’ti hi tattha viseso paṭisandhiabhāvo cāti.",
  "tika-abh03t4:195_2": "Vipākāni cevavīthicittāni ca na labbhantīti etena ‘‘kiriyābyākataṁ ekaṁ khandhaṁ paṭiccā’’tiādike (paṭṭhā.",
  "tika-abh03t4:195_3": "1.1.53) vibhaṅge vipākābyākatābhāvaṁ kiriyābyākate ca ajavanassa sabbena sabbaṁ alabbhamānataṁ visesaṁ dasseti.",
  "tika-abh03t4:196_0": "74.Ekamūlake dassitāya desanāya labbhamānagaṇanaññeva ādāyāti idaṁ etasmiṁ anulome suddhikanaye dassitagaṇanato tato paresu nayesu aññissā abhāvaṁ sandhāya vuttaṁ.",
  "tika-abh03t4:196_1": "Abahugaṇanena yuttassa tena samānagaṇanatā ca imasmiṁ anulomeyeva daṭṭhabbā.",
  "tika-abh03t4:196_2": "Paccanīye pana ‘‘nahetupaccayā nārammaṇe eka’’ntiādiṁ (paṭṭhā. 1.1.104) vakkhatīti.",
  "tika-abh03t4:197_0": "76-79.Te pana saṅkhipitvā tevīsatimūlakovettha dassitoti ettha pacchājātavipākānaṁ parihīnattā ‘‘dvāvīsatimūlako’’ti vattabbaṁ siyā sāsevanasavipākānaṁ vasena.",
  "tika-abh03t4:197_1": "Duvidhampi pana dvāvīsatimūlakaṁ saha gahetvā saṅgahite tasmiṁ ubhayasabbhāvato ‘‘tevīsatimūlako’’ti āhāti daṭṭhabbaṁ.",
  "tika-abh03t4:197_2": "Āsevanavipākānaṁ vā virodhābhāve sati pucchāya dassitanayena tevīsatimūlakena bhavitabbaṁ, tassa ca nāmaṁ dvāvīsatimūlake āropetvā ‘‘tevīsatimūlako’’ti vuttanti ayamettha ruḷhī.",
  "tika-abh03t4:198_0": "Ārammaṇapade cevāti etena ekamūlake aññapadāni vajjeti.",
  "tika-abh03t4:198_1": "Na hi ekamūlake hetādīsu tayovāti adhippāyo.",
  "tika-abh03t4:198_2": "Suddhikanayo pana ārammaṇamūlakādīsu na labbhatīti ārammaṇamūlake ‘‘navā’’ti etāya adhikagaṇanāya abhāvadassanatthaṁ ‘‘ārammaṇe ṭhitena sabbattha tīṇeva pañhā’’ti vuttaṁ. Tattha kātabbāti vacanaseso.",
  "tika-abh03t4:198_3": "Tīṇevāti ca tato uddhaṁ gaṇanaṁ nivāreti, na adho paṭikkhipati.",
  "tika-abh03t4:198_4": "Tena ‘‘vipāke eka’’nti gaṇanā na nivāritāti daṭṭhabbā.",
  "tika-abh03t4:198_5": "Tīsu ekassa antogadhatāya ca ‘‘tīṇevā’’ti vuttanti.",
  "tika-abh03t4:198_6": "Itītiādinā ‘‘sabbattha tīṇevā’’ti vacanena attano vacanaṁ daḷhaṁ karoti.",
  "tika-abh03t4:199_0": "80-85.Ye…pe… taṁ dassetunti etthāyamadhippāyo – yadipi avigatānantaraṁ ‘‘ārammaṇapaccayā hetuyā tīṇī’’ti vuttepi ūnataragaṇanena saddhiṁ saṁsandane yā gaṇanā labbhati, sā dassitā hoti, tathāpi ūnataragaṇanehi samānagaṇanehi ca saddhiṁ saṁsandane ūnatarā samānā ca hoti, na evaṁ āvikaraṇavasena dassitā hoti, vipallāsayojanāya pana tathā dasseti.",
  "tika-abh03t4:199_1": "Vacanena vā hi liṅgena vā atthavisesāvikaraṇaṁ hotīti.",
  "tika-abh03t4:199_2": "Tenetaṁ āvikarotīti etthāpi evameva adhippāyo yojetabbo.",
  "tika-abh03t4:199_3": "Paccanīyādīsupi pana ‘‘nārammaṇapaccayā nahetuyā ekaṁ…pe… novigatapaccayā nahetuyā eka’’ntiādinā (paṭṭhā.",
  "tika-abh03t4:199_4": "1.1.107) mūlapadaṁ ādimhiyeva ṭhapetvā yojanā katā, na ca tattha etaṁ lakkhaṇaṁ labbhati, tasmā mūlapadassa ādimhi ṭhapetvā yojanameva kamo, na cakkabandhananti ‘‘ārammaṇapaccayā hetuyā tīṇī’’tiādi yojitaṁ, na ca viññāte atthe vacanena liṅgena ca payojanamatthīti.",
  "tika-abh03t4:200_0": "Paccayānulomavaṇṇanā niṭṭhitā.",
  "tika-abh03t4:201_0": "Paṭiccavāro",
  "tika-abh03t4:202_0": "Paccayapaccanīyavaṇṇanā",
  "tika-abh03t4:203_0": "86-87.‘‘Ahetukaṁ vipākābyākatanti idaṁ rūpasamuṭṭhāpakavaseneva veditabba’’nti vuttaṁ, sabbasaṅgāhakavasena panetaṁ na na sakkā yojetuṁ.",
  "tika-abh03t4:204_0": "93.Sahajātapurejātapaccayā saṅgahaṁ gacchantīti ettha ca sahajātā ca hetādayo purejātā ca ārammaṇādayo paccayā saṅgahaṁ gacchantīti attho daṭṭhabbo.",
  "tika-abh03t4:204_1": "Na hi napacchājātapaccayā uppajjamānā dvīheva sahajātapurejātapaccayehi uppajjanti, atha kho pacchājātavajjehi sabbehīti.",
  "tika-abh03t4:205_0": "94-97.Nāhārapaccaye ekaccaṁ rūpameva paccayapaccayuppannanti yaṁ paṭicca uppajjati, so paccayo rūpamevāti katvā vuttaṁ.",
  "tika-abh03t4:205_1": "Yasmā pana paccayā uppajjati, so arūpampi hoti yathā kammaṁ kaṭattārūpassa.",
  "tika-abh03t4:206_0": "99-102.",
  "tika-abh03t4:206_1": "Namaggapaccaye yadipi cittasamuṭṭhānādayo sabbe rūpakoṭṭhāsā labbhanti, tathāpi yaṁ maggapaccayaṁ labhati, tassa pahīnattā ‘‘ekaccaṁ rūpaṁpaccayuppanna’’nti vuttaṁ, evameva pana nahetupaccayādīsupi ekaccarūpassa paccayuppannatā daṭṭhabbā.",
  "tika-abh03t4:207_0": "107-130.Nāhāranaindriyanajhānanamaggapaccayā sabbattha sadisavissajjanāti idaṁ etesu mūlabhāvena ṭhitesu gaṇanāya samānataṁ sandhāya vuttaṁ.",
  "tika-abh03t4:207_1": "Mūlānañhi idha vissajjanaṁ gaṇanāyeva, na sarūpadassananti.",
  "tika-abh03t4:207_2": "Nasahajātādicatukkaṁ idhāpi parihīnamevāti suddhikanaye viya mūlesupi parihīnamevāti attho.",
  "tika-abh03t4:208_0": "Paccayapaccanīyavaṇṇanā niṭṭhitā.",
  "tika-abh03t4:209_0": "Paccayānulomapaccanīyavaṇṇanā",
  "tika-abh03t4:210_0": "131-189.Hetādhipatimaggapaccayesu anulomato ṭhitesu…pe… aṭṭha paccanīyato na labbhantīti tiṇṇampi sādhāraṇānaṁ paccanīyato alabbhamānānaṁ sabbesaṁ saṅgahavasena vuttaṁ, tasmā maggapaccaye itarehi sādhāraṇā satteva yojetabbā.",
  "tika-abh03t4:210_1": "Adhipatipaccaye anulomato ṭhite hetupaccayopi paccanīyato na labbhati, so pana maggena asādhāraṇoti katvā na vuttoti daṭṭhabbo.",
  "tika-abh03t4:210_2": "Yehi vinā arūpaṁ na uppajjati, te ekantikattā arūpaṭṭhānikāti idha vuttāti daṭṭhabbā, tena purejātāsevanapaccayā tehi vināpi arūpassa uppattito vajjitā honti.",
  "tika-abh03t4:210_3": "Sabbaṭṭhānikā aññamaññaāhārindriyā ca tehi vinā arūpassa anuppattito saṅgahitāti.",
  "tika-abh03t4:210_4": "Ūnataragaṇanānaṁyeva vasenāti yadi anulomato ṭhitā ekakādayo dvāvīsatipariyosānā ūnataragaṇanā honti, tesaṁ vasena paccanīyato yojitassa tassa tassa gaṇanā veditabbā.",
  "tika-abh03t4:210_5": "Atha paccanīyato yojito ūnataragaṇano, tassa vasena anulomato ṭhitassapi gaṇanā veditabbāti attho.",
  "tika-abh03t4:210_6": "‘‘Aññamaññapaccayā nārammaṇe eka’’ntiādivacanato (paṭṭhā.",
  "tika-abh03t4:210_7": "1.1.146) pana na idaṁ lakkhaṇaṁ ekantikaṁ.",
  "tika-abh03t4:211_0": "Paccayānulomapaccanīyavaṇṇanā niṭṭhitā.",
  "tika-abh03t4:212_0": "Paccayapaccanīyānulomavaṇṇanā",
  "tika-abh03t4:213_0": "190.Sabbatthevāti na kevalaṁ hetumhiyeva, atha kho sabbesu paccayesu paccanīkato ṭhitesūti attho.",
  "tika-abh03t4:213_1": "Purejātaṁ āsevanañca alabhantaṁ kañci nidassanavasena dassento ‘‘paṭisandhivipāko panā’’tiādimāha.",
  "tika-abh03t4:214_0": "‘‘Purejātapacchājātāsevanavipākavippayuttesu paccanīkato ṭhitesu ekaṁ ṭhapetvā avasesā anulomato labbhantī’’ti idaṁ avasesānaṁ lābhamattaṁ sandhāya vuttaṁ.",
  "tika-abh03t4:214_1": "Na sabbesaṁ avasesānaṁ lābhanti daṭṭhabbaṁ.",
  "tika-abh03t4:214_2": "Yadipi hi pacchājāte pasaṅgo natthi ‘‘anulomato sabbattheva na labbhatī’’ti apavādassa katattā, purejāto pana vippayutte paccanīkato ṭhite anulomato labbhatīti idampi avasesā sabbeti atthe gayhamāne āpajjeyya.",
  "tika-abh03t4:214_3": "Yampi keci ‘‘vippayuttapaccayarahite āruppepi ārammaṇapurejātassa sambhavaṁ ñāpetuṁ evaṁ vutta’’nti vadanti, tampi tesaṁ rucimattameva.",
  "tika-abh03t4:214_4": "Na hi yattha vatthupurejātaṁ na labbhati, tattha ārammaṇapurejātabhāvena upakārakaṁ hotīti dassitoyaṁ nayoti.",
  "tika-abh03t4:214_5": "Yujjamānakavasenāti paccanīkato ṭhitassa ṭhapetabbattā vuttaṁ, yujjamānakapaccayuppannavasena vāti attho.",
  "tika-abh03t4:214_6": "‘‘Maggapaccaye paccanīkato ṭhite hetupaccayo anulomato na labbhatī’’ti purimapāṭho, adhipatipaccayopi pana na labbhatīti ‘‘hetādhipatipaccayā anulomato na labbhantī’’ti paṭhanti.",
  "tika-abh03t4:214_7": "Adhipatipaccaye paccanīkato ṭhite pacchājātato añño anulomato alabbhamāno nāma natthīti na vicāritaṁ.",
  "tika-abh03t4:214_8": "Aññamaññe paccanīkato ṭhite ‘‘arūpānaṁyevā’’ti vuttā nava anulomato na labbhanti, tampi paccanīkato ṭhitehi ārammaṇapaccayādīhi sadisatāya suviññeyyanti na vicāritaṁ bhavissatīti.",
  "tika-abh03t4:215_0": "191-195.Yāvaāsevanā sabbaṁ sadisanti na aññamaññena ghaṭitassa mūlassa vitthāritattā tato parāni mūlāni sandhāya vuttaṁ.",
  "tika-abh03t4:215_1": "Tesu hi anulomato yojetabbapaccayā ca pañhā cāti sabbaṁ sadisanti.",
  "tika-abh03t4:216_0": "Imasmiṁ paccanīyānulometi etassa ‘‘imesampi pakiṇṇakānaṁ vasenettha gaṇanavāro asammohato veditabbo’’ti etena saha sambandho .",
  "tika-abh03t4:216_1": "Tattha etthāti etesu paccayesūti attho veditabbo.",
  "tika-abh03t4:216_2": "Imasmiṁ paccanīyānulome labbhamānesu paccayuppannadhammesupīti vā yojetabbaṁ.",
  "tika-abh03t4:216_3": "Tattha pi-saddena imamatthaṁ dīpeti – na kevalaṁ paccayesveva kismiñci paccanīkato ṭhite keci anulomato na labbhanti, atha kho paccayuppannadhammesupi koci ekaccaṁ paccayaṁ labhamāno kañci paccayaṁ na labhatīti.",
  "tika-abh03t4:216_4": "Tattha kammapaccayaṁ labhamāno yebhuyyena indriyapaccayaṁ labhati, maggapaccayaṁ labhamāno yebhuyyena hetupaccayaṁ, tathā ca jhānapaccayaṁ labhamāno maggapaccayanti etesveva lābhālābhā vicāritā.",
  "tika-abh03t4:216_5": "Yatthāti pañcavokārapavatte asaññesu ca.",
  "tika-abh03t4:216_6": "Rūpadhammāti yathāvuttāni kaṭattārūpāneva sandhāya vadati.",
  "tika-abh03t4:216_7": "Na hi pañcavokārapavatte sabbe rūpadhammā hetādīni na labhantīti.",
  "tika-abh03t4:216_8": "‘‘Hetādhipativipākindriyapaccaye na labhantī’’ti purimapāṭho, jhānamaggepi pana na labhantīti ‘‘hetādhipativipākindriyajhānamaggapaccaye na labhantī’’ti paṭhanti.",
  "tika-abh03t4:216_9": "Ye rūpadhammānaṁ paccayā honti, tesu arūpaṭṭhānikavajjesu eteyeva na labhantīti adhippāyo.",
  "tika-abh03t4:216_10": "Pacchājātāhāravippayuttapaccayepi hi pavatte kaṭattārūpaṁ labhatīti.",
  "tika-abh03t4:216_11": "Labbhamānālabbhamānapaccayadassanamattañcetaṁ, na tehi paccayehi uppattianuppattidassananti.",
  "tika-abh03t4:216_12": "Evaṁ indriyapaccayālābho jīvitindriyaṁ sandhāya vutto siyā.",
  "tika-abh03t4:216_13": "Yathāvuttesu hi dhammavasena pacchājātādittayampi alabhantaṁ nāma kaṭattārūpaṁ natthi.",
  "tika-abh03t4:216_14": "Ko pana vādo sabbaṭṭhānikakammesu.",
  "tika-abh03t4:216_15": "Indriyaṁ pana alabhantaṁ atthi, kintaṁ? Jīvitindriyanti.",
  "tika-abh03t4:216_16": "Yadi evaṁ upādārūpāni sandhāya aññamaññapaccayampi na labhantīti vattabbaṁ, taṁ pana pākaṭanti na vuttaṁ siyā.",
  "tika-abh03t4:216_17": "Arūpindriyālābhaṁ vā sandhāya indriyapaccayālābho vuttoti daṭṭhabbo.",
  "tika-abh03t4:217_0": "196-197.Nārammaṇamūlakesu dukādīsu hetuyā pañcāti yadipi tikādīsu ‘‘hetuyā pañcā’’ti idaṁ natthi, tathāpi dukādīsu sabbattha anuttānaṁ vattukāmo ‘‘dukādīsū’’ti sabbasaṅgahavasena vatvā tattha yaṁ ādiduke vuttaṁ ‘‘hetuyā pañcā’’ti, taṁ niddhāreti.",
  "tika-abh03t4:217_1": "Keci pana ‘‘nārammaṇamūlake hetuyā pañcā’’ti pāṭhaṁ vadanti.",
  "tika-abh03t4:217_2": "‘‘Aññamaññe ekanti bhūtarūpameva sandhāya vutta’’nti purimapāṭho, vatthupi pana labbhatīti ‘‘bhūtarūpāni ceva vatthuñca sandhāya vutta’’nti paṭhanti.",
  "tika-abh03t4:217_3": "Timūlaketi idhāpi dumūlakaṁ timūlakanti vadanti.",
  "tika-abh03t4:218_0": "203-233.Nakammamūlakehetuyā tīṇītiādīsu cetanāva paccayuppannāti idaṁ ‘‘hetuyā tīṇī’’ti evaṁpakāre cetanāmattasaṅgāhake sandhāya vuttanti daṭṭhabbaṁ.",
  "tika-abh03t4:218_1": "Ādi-saddo hi pakāratthova hotīti.",
  "tika-abh03t4:218_2": "Sahajātaaññamaññanissayāhāraatthiavigatesu pana rūpampi labbhatīti.",
  "tika-abh03t4:219_0": "Paccayapaccanīyānulomavaṇṇanā niṭṭhitā.",
  "tika-abh03t4:220_0": "Paṭiccavāravaṇṇanā niṭṭhitā.",
  "tika-abh03t4:221_0": "2. Sahajātavāravaṇṇanā",
  "tika-abh03t4:222_0": "234-242.Kusalaṁ dhammaṁ sahajāto, kusalaṁ ekaṁ khandhaṁ sahajātotiādīsu sahajātasaddena sahajātapaccayakaraṇaṁ sahajātāyattabhāvagamanaṁ vā vuttanti tassa karaṇassa gamanassa vā kusalādīnaṁ kammabhāvato upayogavacanaṁ katanti daṭṭhabbaṁ. Esa nayo paccayavārādīsupi.",
  "tika-abh03t4:222_1": "Tatrāpi hi paccayasaddena ca nissayapaccayakaraṇaṁ nissayāyattabhāvagamanaṁ vā vuttaṁ, saṁsaṭṭhasaddena ca sampayuttapaccayakaraṇaṁ sampayuttāyattabhāvagamanaṁ vāti taṁkammabhāvato upayogavacanaṁ kusalādīsu katanti.",
  "tika-abh03t4:222_2": "Sahajātampi ca upādārūpaṁ bhūtarūpassa paccayo na hotīti ‘‘paṭiccā’’ti iminā vacanena dīpito paccayo na hotīti attho.",
  "tika-abh03t4:222_3": "‘‘Upādārūpaṁ bhūtarūpassā’’ti ca nidassanavasena vuttaṁ.",
  "tika-abh03t4:222_4": "Upādārūpassapi hi upādārūpaṁ yathāvutto paccayo na hoti, vatthuvajjāni rūpāni ca arūpānanti.",
  "tika-abh03t4:223_0": "Sahajātavāravaṇṇanā niṭṭhitā.",
  "tika-abh03t4:224_0": "3. Paccayavāravaṇṇanā",
  "tika-abh03t4:225_0": "243.Paccayāti ettha pati ayo paccayo.",
  "tika-abh03t4:225_1": "Pati-saddo patiṭṭhatthaṁ dīpeti, aya-saddo gatiṁ, patiṭṭhābhūtā gati nissayo paccayoti vuttaṁ hoti, tato paccayā, paccayakaraṇato tadāyattabhāvagamanato vāti attho.",
  "tika-abh03t4:226_0": "‘‘Mahābhūte paccayā cittasamuṭṭhānaṁ rūpa’’nti (paṭṭhā.",
  "tika-abh03t4:226_1": "1.1.245) bhūtupādārūpāni saha saṅgaṇhitvā vuttaṁ.",
  "tika-abh03t4:226_2": "Aṭṭhakathāyaṁ pana cittasamuṭṭhāne ca mahābhūte nissāya cittasamuṭṭhānaṁ upādārūpanti sayaṁ nissayo ahutvā nissaye uppajjamānena upādārūpena nidassanaṁ katanti daṭṭhabbaṁ.",
  "tika-abh03t4:227_0": "255.Asañña…pe… kaṭattārūpaṁ upādārūpanti ettha yo paṭiccavāre sahajāte kammautujānaṁ, kamme ca ekantānekantakammajānaṁ vasena attho vutto, so nādhippeto eva ‘‘kaṭattārūpa’’nti kammasamuṭṭhānarūpasseva sabbassa ca gahitattāti taṁ pahāya yathāgahitassa kaṭattārūpassa visesanavasena ‘‘upādārūpasaṅkhātaṁ kaṭattārūpa’’nti atthamāha.",
  "tika-abh03t4:227_1": "Mahābhūte pana paṭicca paccayā ca mahābhūtānaṁ uppatti na nivāretabbāti upādārūpaggahaṇena kaṭattārūpaggahaṇaṁ avisesetvā upādārūpānaṁ nivattetabbānaṁ atthitāya kaṭattārūpaggahaṇeneva upādārūpaggahaṇassa visesanaṁ daṭṭhabbaṁ.",
  "tika-abh03t4:228_0": "269-276.",
  "tika-abh03t4:228_1": "‘‘Abyākatena abyākataṁ, kusalaṁ, akusala’’nti vattabbe ‘‘abyākatena kusalaṁ, akusalaṁ, abyākata’’nti, ‘‘kusalaṁ dhammaṁ paṭicca kusalo ca akusalo ca dhammā kusalassāti anāmasitvā’’ti ca purimapāṭhe pamādalekhā daṭṭhabbā.",
  "tika-abh03t4:229_0": "286-287.Nahetupaccayā napurejāte dveti ettha aṭṭhakathāyaṁ ‘‘āruppe pana ahetukamohassa ahetukakiriyassa ca vasena dveti vuttā, navippayutte dveti āruppe ahetukākusalakiriyavasenā’’ti vuttaṁ, taṁ labbhamānesu ekadesena nidassanavasena vuttanti daṭṭhabbaṁ.",
  "tika-abh03t4:229_1": "Āruppe pana ahetukamohassa ahetukakiriyāya ahetukapaṭisandhiyā ekaccassa ca rūpassa vasena dve vuttāti, navippayutte dveti āruppe ahetukākusalakiriyāekaccarūpānaṁ vasenāti vuttanti.",
  "tika-abh03t4:229_2": "‘‘Nonatthinovigatesu ekanti sabbarūpassa vasenā’’ti vuttaṁ, nahetumūlakattā imassa nayassa hetupaccayaṁ labhantaṁ na labbhatīti ‘‘ekaccassa rūpassa vasenā’’ti bhavitabbaṁ.",
  "tika-abh03t4:229_3": "Cakkhādidhammavasena pana cittasamuṭṭhānādikoṭṭhāsavasena vā sabbaṁ labbhatīti ‘‘sabbarūpassā’’ti vuttaṁ siyā.",
  "tika-abh03t4:230_0": "289-296.Āgatānāgatanti pañhavasena vuttaṁ, labbhamānālabbhamānanti āgate ca pañhe labbhamānālabbhamānadhammavasena.",
  "tika-abh03t4:231_0": "Paccayavāravaṇṇanā niṭṭhitā.",
  "tika-abh03t4:232_0": "4. Nissayavāravaṇṇanā",
  "tika-abh03t4:233_0": "329-337.Paccayavārena nissayapaccayabhāvanti nissayavāre vuttassa nissayapaccayabhāvaṁ niyametunti attho.",
  "tika-abh03t4:234_0": "Nissayavāravaṇṇanā niṭṭhitā.",
  "tika-abh03t4:235_0": "5. Saṁsaṭṭhavāravaṇṇanā",
  "tika-abh03t4:236_0": "351-368.",
  "tika-abh03t4:236_1": "Saṁsaṭṭhavāre paccanīye ‘‘navippayutte paṭisandhi natthī’’ti idaṁ vatthuvirahitāya paṭisandhiyā visuṁ anuddharaṇato vuttaṁ.",
  "tika-abh03t4:236_2": "Paṭiccavārādīsu hi sahajātassa paccayabhāvadassanatthaṁ savatthukā paṭisandhi uddhaṭā, sā idhāpi adhipatipurejātāsevanesu nakammanavipākanajhānanavippayuttesu na labbhati, aññesu ca anulomato paccanīyato ca labbhamānapaccayesu labbhatīti imassa visesassa dassanatthaṁ uddhaṭāti.",
  "tika-abh03t4:236_3": "Sesā terasa na labbhantīti ettha ‘‘sesā cuddasā’’ti bhavitabbaṁ.",
  "tika-abh03t4:236_4": "Na jhāne ekanti ahetukapañcaviññāṇavasenāti pañcaviññāṇānaṁ hetupaccayavirahitamattadassanatthaṁ ahetukaggahaṇaṁ katanti daṭṭhabbaṁ, ‘‘namagge ekanti ahetukakiriyavasenā’’ti vuttaṁ, ‘‘ahetukavipākakiriyavasenā’’ti bhavitabbaṁ.",
  "tika-abh03t4:237_0": "369-391.Heṭṭhāvuttanayenevāti paṭiccavāre anulomapaccanīye vuttanayena.",
  "tika-abh03t4:237_1": "‘‘Nahetupaccayuppannesu ahetukamohova jhānamaggapaccayaṁ labhati, sesā na labhantī’’ti vuttaṁ, sesesu pana pañcaviññāṇavajjāhetukakkhandhā taṁsamuṭṭhānā paccayuppannadhammā jhānapaccayaṁ labhanti, na paccanīyānulome dvinnaṁ paccayānaṁ anulomena saha yojanā atthīti jhānamaggapaccayaṁ sahitaṁ labhatīti ca na sakkā vattuṁ, tasmā ‘‘ahetukamohova maggapaccayaṁ labhatī’’ti vattabbaṁ.",
  "tika-abh03t4:238_0": "Saṁsaṭṭhavāravaṇṇanā niṭṭhitā.",
  "tika-abh03t4:239_0": "6. Sampayuttavāravaṇṇanā",
  "tika-abh03t4:240_0": "392-400.",
  "tika-abh03t4:240_1": "Sadisaṁ sampayuttaṁ saṁsaṭṭhaṁ vokiṇṇañca saṁsaṭṭhaṁ na hotīti ubhayaṁ aññamaññāpekkhaṁ vuccamānaṁ aññamaññassa niyāmakaṁ hotīti.",
  "tika-abh03t4:241_0": "Sampayuttavāravaṇṇanā niṭṭhitā.",
  "tika-abh03t4:242_0": "7. Pañhāvāravibhaṅgavaṇṇanā",
  "tika-abh03t4:243_0": "401-403.Yehi paccayehi kusalo kusalassa paccayo hoti, te paccaye paṭipāṭiyā dassetunti yathākkamena āgatāgatapaṭipāṭiyā dassetunti attho.",
  "tika-abh03t4:243_1": "Kusalo kusalassāti nidassanamattametaṁ, tena kusalo kusalādīnaṁ, akusalo akusalādīnaṁ, abyākato abyākatādīnaṁ, kusalābyākatā kusalādīnantiādiko sabbo pabhedo nidassito hotīti yathānidassite sabbe gahetvā āha ‘‘te paccaye paṭipāṭiyā dassetu’’nti.",
  "tika-abh03t4:244_0": "404.Datvāti ettha dā-saddo sodhanatthopi hotīti mantvā āha ‘‘visuddhaṁ katvā’’ti.",
  "tika-abh03t4:244_1": "Tesañhi taṁ cittanti tesanti vattabbatārahaṁ sakadāgāmimaggādipurecārikaṁ taṁ gotrabhucittanti adhippāyo .",
  "tika-abh03t4:244_2": "Vipassanākusalaṁ pana kāmāvacaramevāti paccayuppannaṁ bhūmito vavatthapeti.",
  "tika-abh03t4:244_3": "Tenevāti dhammavaseneva dassanato, desanantarattāti adhippāyo.",
  "tika-abh03t4:245_0": "405.",
  "tika-abh03t4:245_1": "Assādanaṁ sarāgassa somanassassa sasomanassassa rāgassa ca kiccanti āha ‘‘anubhavati ceva rajjati cā’’ti.",
  "tika-abh03t4:245_2": "Abhinandanaṁ pītikiccasahitāya taṇhāya kiccanti āha ‘‘sappītikataṇhāvasenā’’ti. Diṭṭhābhinandanā diṭṭhiyeva.",
  "tika-abh03t4:245_3": "Ettha pana pacchimatthameva gahetvā ‘‘abhinandantassa attā attaniyantiādivasena…pe… diṭṭhi uppajjatī’’ti vuttaṁ.",
  "tika-abh03t4:245_4": "Abhinandanā pana diṭṭhābhinandanāyevāti na sakkā vattuṁ ‘‘bhāvanāya pahātabbo dhammo bhāvanāya pahātabbassa dhammassa ārammaṇa…pe… bhāvanāya pahātabbaṁ rāgaṁ assādeti abhinandatī’’ti (paṭṭhā.",
  "tika-abh03t4:245_5": "2.8.72) vacanato, tasmā purimopi attho vuttoti daṭṭhabbo.",
  "tika-abh03t4:245_6": "Dvīsu pana somanassasahagatacittesu yathāvuttena somanassena rāgena ca assādentassa tesuyeva sappītikataṇhāya catūsupi diṭṭhābhinandanāya abhinandantassa ca diṭṭhi uppajjatītipi sakkā yojetuṁ.",
  "tika-abh03t4:245_7": "Jātivasenāti suciṇṇasāmaññavasenāti attho.",
  "tika-abh03t4:246_0": "406.Tadārammaṇatāti tadārammaṇabhāvena. Vibhattilopo hettha katoti.",
  "tika-abh03t4:246_1": "Bhāvavantato vā añño bhāvo natthīti bhāveneva vipākaṁ viseseti, vipāko tadārammaṇabhāvabhūtoti attho.",
  "tika-abh03t4:246_2": "Viññāṇañcāyatananevasaññānāsaññāyatanavipākānaṁ viya na kāmāvacaravipākānaṁ niyogato vavatthitaṁ idañca kammaṁ ārammaṇanti taṁ labbhamānampi na vuttaṁ.",
  "tika-abh03t4:246_3": "Tadārammaṇena pana kusalārammaṇabhāvena samānalakkhaṇatāya kammārammaṇā paṭisandhiādayopi dassitāyevāti daṭṭhabbā.",
  "tika-abh03t4:246_4": "Paṭilomato vā ekantarikavasena vāti vadantena anulomato samāpajjane yebhuyyena āsannasamāpattiyā ārammaṇabhāvo dassitoti daṭṭhabbo.",
  "tika-abh03t4:246_5": "Yathā pana paṭilomato ekantarikavasena ca samāpajjantassa anāsannāpi samāpatti ārammaṇaṁ hoti, evaṁ anulomato samāpajjantassapi bhaveyyāti.",
  "tika-abh03t4:246_6": "‘‘Cetopariyañāṇassātiādīni parato āvajjanāya yojetabbānī’’ti vatvā ‘‘yā etesaṁ āvajjanā, tassā’’ti attho vutto, evaṁ sati ‘‘iddhividhañāṇassā’’tipi vattabbaṁ siyā.",
  "tika-abh03t4:246_7": "Yasmā pana kusalā khandhā abyākatassa iddhividhañāṇassa ārammaṇaṁ na hontīti taṁ na vuttaṁ, cetopariyañāṇādīnañca hontīti tāni vuttāni, tasmā kiriyānaṁ cetopariyañāṇādīnaṁ yāya kāyaci āvajjanāya ca kusalārammaṇāya kusalā khandhā ārammaṇapaccayena paccayoti evamattho daṭṭhabbo.",
  "tika-abh03t4:247_0": "407-409.Vippaṭisārādivasenavāti ādi-saddena ādīnavadassanena sabhāvato ca aniṭṭhatāmattaṁ saṅgaṇhāti, akkhantibhedā vā.",
  "tika-abh03t4:248_0": "410.Rūpāyatanaṁ cakkhuviññāṇassātiādinā viññāṇakāyehi niyatārammaṇehi abyākatassa abyākatānaṁ ārammaṇapaccayabhāvaṁ nidasseti.",
  "tika-abh03t4:248_1": "Sabbassa hi vattuṁ asakkuṇeyyattā ekasmiṁ santāne dhammānaṁ ekadesena nidassanaṁ karotīti.",
  "tika-abh03t4:249_0": "413-416.Catubhūmakaṁkusalaṁ ārammaṇādhipatipaccayabhāvena dassitaṁ, paccayuppannaṁ pana kāmāvacarameva.",
  "tika-abh03t4:250_0": "417.",
  "tika-abh03t4:250_1": "Apubbato cittasantānato vuṭṭhānaṁ bhavaṅgameva, taṁ pana mūlāgantukabhavaṅgasaṅkhātaṁ tadārammaṇaṁ pakatibhavaṅgañca.",
  "tika-abh03t4:250_2": "Anulomaṁ sekkhāya phalasamāpattiyāti ettha kāyaci sekkhaphalasamāpattiyā avajjetabbattā vattabbaṁ natthīti nevasaññānāsaññāyatanakusalaṁ phalasamāpattiyāti imaṁ nibbisesanaṁ phalasamāpattiṁ uddharitvā dassento āha ‘‘phalasamāpattiyāti anāgāmiphalasamāpattiyā’’ti.",
  "tika-abh03t4:250_3": "Kāmāvacarakiriyā duvidhassapi vuṭṭhānassāti ettha kiriyānantaraṁ tadārammaṇavuṭṭhāne yaṁ vattabbaṁ, taṁ cittuppādakaṇḍe vuttameva.",
  "tika-abh03t4:251_0": "Tā ubhopi…pe… dvādasannanti idaṁ somanassasahagatamanoviññāṇadhātuvasena vuttaṁ, upekkhāsahagatā pana yathāvuttānaṁ dasannaṁ viññāṇadhātūnaṁ voṭṭhabbanakiriyassa manodhātukiriyassa cāti dvādasannaṁ hotīti daṭṭhabbaṁ.",
  "tika-abh03t4:252_0": "423.",
  "tika-abh03t4:252_1": "Dānādipuññakiriyāyattā sabbasampattiyo paṭivijjhitvāti sambandho.",
  "tika-abh03t4:252_2": "Na panetaṁ ekantena gahetabbanti ‘‘balavacetanāva labbhati, na dubbalā’’ti etaṁ ekantaṁ na gahetabbaṁ, daḷhaṁ vā na gahetabbanti adhippāyo. Kiṁ kāraṇanti?",
  "tika-abh03t4:252_3": "Balavato dubbalassa vā katokāsassa antarāyaṁ paṭibāhitvā vipaccanato ‘‘yaṁkañci yadi vipākaṁ janeti, upanissayo na hotī’’ti navattabbattā cāti dassento ‘‘katokāsañhī’’tiādimāha.",
  "tika-abh03t4:252_4": "Vipākattike pana pañhāvārapaccanīye ‘‘vipākadhammadhammo vipākassa dhammassa ārammaṇapaccayena paccayo, upanissayapaccayena paccayo, kammapaccayena paccayo’’ti (paṭṭhā.",
  "tika-abh03t4:252_5": "1.3.93) kammapaccayassa visuṁ uddhaṭattā, vedanāttike ca pañhāvārapaccanīye ‘‘nahetupaccayā naārammaṇapaccayā naupanissaye aṭṭhā’’ti (paṭṭhā.",
  "tika-abh03t4:252_6": "1.2.87) vuttattā ‘‘vipākajanakampi kiñci kammaṁ upanissayapaccayo na hotī’’ti sakkā vattunti.",
  "tika-abh03t4:253_0": "Tasmiṁ vā viruddhoti taṁnimittaṁ viruddho, viruddhanti vā pāṭho.",
  "tika-abh03t4:253_1": "Omānanti parassa pavattaomānaṁ.",
  "tika-abh03t4:253_2": "Rāgo rañjanavasena pavattā kāmarāgataṇhā, ‘‘iti me cakkhuṁ siyā anāgatamaddhānaṁ, iti rūpā’’ti appaṭiladdhassa paṭilābhāya cittapaṇidahanataṇhā patthanāti ayametesaṁ viseso.",
  "tika-abh03t4:254_0": "Tesuaññampīti tesu yaṁkiñci pubbe hanitato aññampi pāṇaṁ hanatīti attho.",
  "tika-abh03t4:255_0": "Punappunaṁ āṇāpanavasena vāti mātughātakammena sadisatāya pubbe pavattāyapi āṇattacetanāya mātughātakammanāmaṁ āropetvā vadanti.",
  "tika-abh03t4:255_1": "Esa nayo dvīhi pahārehīti etthāpi.",
  "tika-abh03t4:256_0": "Yatheva hi…pe… uppādeti nāmāti rāgaṁ upanissāya dānaṁ detīti rāgaṁ upanissāya dānavasena saddhaṁ uppādetīti ayamattho vutto hotīti iminā adhippāyena vadati.",
  "tika-abh03t4:256_1": "Yathā rāgaṁ upanissāya dānaṁ detītievamādi hoti, evaṁ rāgādayo saddhādīnaṁ upanissayapaccayoti idampi hotīti dasseti.",
  "tika-abh03t4:256_2": "Kāyikaṁ sukhantiādīnaṁ ekato dassanena visuṁyeva na etesaṁ paccayabhāvo, atha kho ekatopīti dassitaṁ hotīti daṭṭhabbaṁ.",
  "tika-abh03t4:257_0": "425.Upatthambhakattena paccayattāyevāti etena idaṁ dasseti – na purimavāresu viya imasmiṁ paccayena uppatti vuccati, atha kho tassa tassa paccayuppannassa tesaṁ tesaṁ dhammānaṁ taṁtaṁpaccayabhāvo, na ca pacchājātakkhandhā upatthambhakattena paccayā na honti, tenesa pacchājātapaccayo idha anulomato āgatoti.",
  "tika-abh03t4:258_0": "427.Cetanā vatthussapi paccayoti attano patiṭṭhābhūtassapi kammapaccayoti adhippāyo.",
  "tika-abh03t4:259_0": "Kasmā panettha paccayavāre viya nissayaatthiavigatesu dumūlakadukāvasānā pañhā na uddhaṭāti? Alabbhamānattā.",
  "tika-abh03t4:259_1": "Tattha hi paccayuppannappadhānattā desanāya kusalo ca abyākato ca dhammā ekato uppajjamānā kusalābyākatapaccayā labbhantīti ‘‘kusalañca abyākatañca dhammaṁ paccayā kusalo ca abyākato ca dhammā uppajjantī’’ti (paṭṭhā. 1.1.246) vuttaṁ.",
  "tika-abh03t4:259_2": "Yato tato vā ubhayapaccayato paccayuppannassa uppattimattaṁyeva hi tattha adhippetaṁ, na ubhayassa ubhinnaṁ paccayabhāvoti.",
  "tika-abh03t4:259_3": "Idha pana paccayappadhānattā desanāya kusalābyākatā kusalābyākatānaṁ ubhinnaṁ nissayādibhūtā na labbhantīti ‘‘kusalo ca abyākato ca dhammā kusalassa ca abyākatassa ca dhammassa nissayapaccayena paccayo’’tiādi na vuttaṁ.",
  "tika-abh03t4:260_0": "Pañhāvāravibhaṅgavaṇṇanā niṭṭhitā.",
  "tika-abh03t4:261_0": "Pañhāvārassa ghaṭane anulomagaṇanā",
  "tika-abh03t4:262_0": "439.‘‘Ettha pana purejātampi labbhatī’’ti vuttaṁ, yadi evaṁ kasmā ‘‘tathā’’ti vuttanti?",
  "tika-abh03t4:262_1": "‘‘Tīṇī’’ti gaṇanamattasāmaññato.",
  "tika-abh03t4:263_0": "440.",
  "tika-abh03t4:263_1": "‘‘Adhipatipaccaye ṭhapetvā vīmaṁsaṁ sesādhipatino visabhāgā’’ti purimapāṭho nidassanavasena daṭṭhabbo.",
  "tika-abh03t4:263_2": "Yasmā pana hetupaccayassa visabhāgena ekena ārammaṇena nidassanaṁ akatvā anantarādīni vadanto sabbe visabhāge dasseti, tasmā indriyamaggapaccayā ca visabhāgā dassetabbāti ‘‘adhipatindriyamaggapaccayesu ṭhapetvā paññaṁ sesā dhammā visabhāgā’’ti paṭhanti.",
  "tika-abh03t4:263_3": "Tathā bhāvābhāvato hetupaccayabhāve sahajātādipaccayabhāvato.",
  "tika-abh03t4:263_4": "Nanu yathā amohavajjānaṁ hetūnaṁ hetupaccayabhāve adhipatindriyamaggapaccayabhāvo natthīti paññāvajjānaṁ adhipatipaccayādīnaṁ visabhāgatā, evaṁ kusalādihetūnaṁ hetupaccayabhāve vipākapaccayabhāvābhāvato hetuvajjānaṁ vipākānaṁ visabhāgatāya bhavitabbanti?",
  "tika-abh03t4:263_5": "Na bhavitabbaṁ, ubhayapaccayasahite cittacetasikarāsimhi hetupaccayabhāve vipākapaccayattābhāvābhāvato.",
  "tika-abh03t4:263_6": "Yathā hi hetusahajātapaccayasahitarāsimhi satipi hetuvajjasabbhāve hetūnaṁ hetupaccayabhāve sahajātapaccayattābhāvo natthīti na hetuvajjānaṁ sahajātānaṁ hetussa visabhāgatā vuttā, evamidhāpīti. Esa nayo vippayuttapaccayepi.",
  "tika-abh03t4:263_7": "Apica paccayuppannasseva paccayā vuccantīti paccayuppannakkhaṇe tathā bhāvābhāvavasena sabhāgatāya vuccamānāya nānākkhaṇavasena visabhāgatā tasseva na vattabbāti.",
  "tika-abh03t4:264_0": "Kusalā vīmaṁsāti idaṁ ‘‘kusalā vīmaṁsādhipatī’’ti evaṁ vattabbaṁ.",
  "tika-abh03t4:264_1": "Na hi anadhipatibhūtā vīmaṁsā adhipatipaccayo hotīti.",
  "tika-abh03t4:265_0": "441-443.‘‘Sacepana vippayuttapaccayo pavisati, itarāni dve labhatī’’ti purimapāṭho, ‘‘kusalo dhammo kusalassa ca abyākatassa cā’’ti idaṁ pana na labbhatīti ‘‘kusalo abyākatassa, abyākato abyākatassāti dve labhatī’’ti paṭhanti.",
  "tika-abh03t4:265_1": "Ūnataragaṇanesūti yesu paviṭṭhesu ūnatarā gaṇanā hoti, tesūti attho.",
  "tika-abh03t4:265_2": "Tīṇi dve ekanti evaṁ ūnataragaṇanesu vā aññamaññādīsu pavisantesu tesaṁ vasena tikato ūnaṁ yathāladdhañca ekanti gaṇanaṁ labhatīti attho.",
  "tika-abh03t4:266_0": "Avipākānīti anāmaṭṭhavipākānīti attho, na vipākaheturahitānīti.",
  "tika-abh03t4:267_0": "Tattha sabbepi sahajātavipākā cevāti tattha ye sahajātā paccayuppannā vuttā, te sabbepi vipākā ceva vipākasahajātarūpā cāti attho.",
  "tika-abh03t4:267_1": "Taṁsamuṭṭhānarūpā cāti ettha paṭisandhiyaṁ kaṭattārūpampi taṁsamuṭṭhānaggahaṇeneva saṅgaṇhātīti veditabbaṁ.",
  "tika-abh03t4:267_2": "‘‘Taṁsamuṭṭhānarūpakaṭattārūpā ca labbhantī’’tipi paṭhanti.",
  "tika-abh03t4:267_3": "Catutthe vipākacittasamuṭṭhānarūpamevāti etthāpi eseva nayo.",
  "tika-abh03t4:267_4": "‘‘Kaṭattārūpañcā’’tipi pana paṭhanti.",
  "tika-abh03t4:268_0": "Evampīti ‘‘etesu pana ghaṭanesu sabbapaṭhamānī’’tiādinā vuttanayenapi.",
  "tika-abh03t4:268_1": "Ghaṭanesu pana yo yo paccayo mūlabhāvena ṭhito, taṁpaccayadhammānaṁ niravasesaūnaūnataraūnatamalābhakkamena ghaṭanā vuccati, niravasesalābhe ca paccayuppannānaṁ niravasesalābhakkamena.",
  "tika-abh03t4:268_2": "Tathā ūnalābhādīsūti ayaṁ kamo veditabbo.",
  "tika-abh03t4:269_0": "Hetumūlakaṁ niṭṭhitaṁ.",
  "tika-abh03t4:270_0": "445.",
  "tika-abh03t4:270_1": "Vatthuvasena sanissayaṁ vakkhatīti na idaṁ labbhamānassapi vatthussa vasena ghaṭananti adhippāyenāha ‘‘ārammaṇavaseneva vā’’ti.",
  "tika-abh03t4:271_0": "446.Sahajātena pana saddhiṁ ārammaṇādhipati, ārammaṇādhipatinā ca saddhiṁ sahajātaṁ na labbhatīti idaṁ yathā sahajātapurejātā eko nissayapaccayo atthipaccayo ca honti, evaṁ sahajātārammaṇādhipatīnaṁ ekassa adhipatipaccayabhāvassa abhāvato vuttaṁ .",
  "tika-abh03t4:271_1": "Nissayabhāvo hi atthiavigatabhāvo ca sahajātapurejātanissayādīnaṁ samāno, na panevaṁ sahajātārammaṇādhipatibhāvo samāno.",
  "tika-abh03t4:271_2": "Sahajāto hi ārammaṇabhāvaṁ anupagantvā attanā saha pavattanavasena adhipati hoti, itaro ārammaṇaṁ hutvā attani ninnatākaraṇena.",
  "tika-abh03t4:271_3": "Sahajāto ca vijjamānabhāveneva upakārako, itaro atītānāgatopi ārammaṇabhāveneva, tasmā sahajātārammaṇapaccayā viya bhinnasabhāvā sahajātārammaṇādhipatinoti na te ekato eva adhipatipaccayabhāvaṁ bhajanti, teneva pañhāvāravibhaṅge ca ‘‘kusalo ca abyākato ca dhammā kusalassa dhammassa adhipatipaccayena paccayo’’tiādi na vuttanti.",
  "tika-abh03t4:272_0": "447-452.",
  "tika-abh03t4:272_1": "Sāhārakaghaṭanānaṁ purato vīriyacittavīmaṁsānaṁ sādhāraṇavasena anāhārakāmaggakāni saindriyaghaṭanāni vattabbāni siyuṁ ‘‘adhipatisahajātanissayaindriyaatthiavigatanti satta.",
  "tika-abh03t4:272_2": "Adhipatisahajātaaññamaññanissayaindriyasampayuttaatthiavigatanti tīṇi.",
  "tika-abh03t4:272_3": "Adhipatisahajātanissayaindriyavippayuttaatthiavigatanti tīṇi.",
  "tika-abh03t4:272_4": "Adhipatisahajātanissayavipākaindriyaatthiavigatanti ekaṁ.",
  "tika-abh03t4:272_5": "Adhipatisahajātaaññamaññanissayavipākaindriyasampayuttaavigatanti ekaṁ.",
  "tika-abh03t4:272_6": "Adhipatisahajātanissayavipākaindriyavippayuttaatthiavigatanti eka’’nti. Kasmā tāni na vuttānīti?",
  "tika-abh03t4:272_7": "Indriyabhūtassa adhipatissa āhāramaggehi aññassa abhāvā.",
  "tika-abh03t4:272_8": "Cittādhipati hi āhāro, vīriyavīmaṁsā ca maggo hoti, na ca añño indriyabhūto adhipati atthi, yassa vasena anāhārakāmaggakāni saindriyaghaṭanāni vattabbāni siyuṁ, tasmā tāni avatvā cittādhipatiādīnaṁ ekantena āhāramaggabhāvadassanatthaṁ sāhārakasamaggakāneva vuttāni.",
  "tika-abh03t4:272_9": "Tesu ca samaggakesu dve paccayadhammā labbhanti, sāhārakesu ekoyevāti samaggakāni pubbe vattabbāni siyuṁ.",
  "tika-abh03t4:272_10": "Saindriyakāni pana yehi āhāramaggehi bhinditabbāni , tesaṁ kamavasena pacchā vuttāni.",
  "tika-abh03t4:272_11": "Aṭṭhakathāyaṁ pana sadisattāti samaggakattena samānattā, anantararūpattāti vā attho.",
  "tika-abh03t4:273_0": "457-460.Kusalābyākato abyākatassāti cattārīti abyākatasahitassa kusalassa paccayabhāvadassanavasena kusalamūlakesveva dumūlakampi āharitvā vuttaṁ.",
  "tika-abh03t4:273_1": "Abyākate vatthurūpampīti idaṁ ‘‘kaṭattārūpampī’’ti evaṁ vattabbaṁ.",
  "tika-abh03t4:273_2": "‘‘Dutiyaghaṭane abyākatavissajjane rūpesu vatthumeva labbhatī’’ti purimapāṭho, bhūtarūpampi pana labbhatīti ‘‘vatthuñca bhūtarūpañca labbhatī’’ti paṭhanti.",
  "tika-abh03t4:273_3": "‘‘Catutthe cittasamuṭṭhānarūpamevā’’ti vuttaṁ, ‘‘cittasamuṭṭhānarūpaṁ paṭisandhikkhaṇe kaṭattārūpañcā’’ti pana vattabbaṁ.",
  "tika-abh03t4:273_4": "Savipākesu paṭhame vipākā ceva vipākacittasamuṭṭhānarūpañcāti ettha catutthe vipākacittasamuṭṭhānamevāti idha ca kaṭattārūpampi vipākacittasamuṭṭhānaggahaṇena gahitanti daṭṭhabbaṁ.",
  "tika-abh03t4:273_5": "‘‘Kaṭattārūpañcā’’tipi pana paṭhanti.",
  "tika-abh03t4:273_6": "Ettha pana sahajātaaññamaññanissayavipākasampayuttavippayuttaatthi avigatamūlakesu ghaṭanesu hetukammajhānamaggehi ghaṭanāni na yojitāni, yathāvuttesu atthiavigatamūlavajjesu āhārena, nissayavippayuttaatthiavigatavajjesu adhipatiindriyehi ca. Kasmāti?",
  "tika-abh03t4:273_7": "Tesu hi yojiyamānesu taṁtaṁcittuppādekadesabhūtā hetuādayo arūpadhammāva paccayabhāvena labbhanti.",
  "tika-abh03t4:273_8": "Tena tehi ghaṭanāni hetumūlakādīsu vuttasadisāneva rūpamissakattābhāvena suviññeyyānīti na vuttāni.",
  "tika-abh03t4:273_9": "Atthiavigatehi pana yojiyamāno āhāro nissayādīhi adhipatiindriyāni ca rūpamissakāni hontīti adhipatāhārindriyamūlakesu vuttasadisānipi ghaṭanāni atthiavigatamūlakesu nissayādimūlakesu ca āhārena adhipatindriyehi ca supākaṭabhāvatthaṁ yojitānīti daṭṭhabbānīti.",
  "tika-abh03t4:274_0": "462-464.",
  "tika-abh03t4:274_1": "Nissayamūlake ‘‘chaṭṭhe tīṇīti kusalādīni cittasamuṭṭhānassā’’ti purimapāṭho, cakkhādīni pana cakkhuviññāṇādīnaṁ labbhantīti ‘‘abyākatassa cakkhāyatanādīni cā’’ti paṭhanti.",
  "tika-abh03t4:275_0": "466.",
  "tika-abh03t4:275_1": "Upanissayamūlake pakatūpanissayavasena vuttesu dvīsu paṭhame ‘‘lokiyakusalākusalacetanā paccayabhāvato gahetabbā’’ti vuttaṁ, lokuttarāpi pana gahetabbāva.",
  "tika-abh03t4:276_0": "473-477.",
  "tika-abh03t4:276_1": "Kammamūlake paṭisandhiyaṁ vatthupīti ettha na pavatte viya khandhāyeva paccayuppannabhāvena gahetabbāti adhippāyo.",
  "tika-abh03t4:276_2": "Vipākāvipākasādhāraṇavasena vuttesu catūsu paṭhame ‘‘arūpena saddhiṁ cittasamuṭṭhānarūpaṁ labbhatī’’ti vuttaṁ, kaṭattārūpampi pana labbhateva.",
  "tika-abh03t4:276_3": "Imasmiṁ pana kammamūlake ‘‘kammapaccayā ārammaṇe dve’’ti, ārammaṇamūlake ca ‘‘ārammaṇapaccayā kamme dve’’ti kasmā na vuttaṁ, nanu kusalākusalacetanā kammārammaṇānaṁ paṭisandhiyādīnaṁ kammapaccayo ārammaṇapaccayo ca hoti.",
  "tika-abh03t4:276_4": "Yathā ca ārammaṇabhūtaṁ vatthuṁ ārammaṇanissayapaccayabhāvena vuccati, evaṁ kammampi ārammaṇapaccayabhāvena vattabbanti?",
  "tika-abh03t4:276_5": "Na, dvinnaṁ paccayabhāvānaṁ aññamaññapaṭikkhepato.",
  "tika-abh03t4:276_6": "Paccuppannañhi vatthu nissayabhāvaṁ apariccajitvā tenevākārena tannissitena ālambiyamānaṁ nissayabhāvena ca nissayapaccayoti yuttaṁ vattuṁ.",
  "tika-abh03t4:276_7": "Kammaṁ pana tasmiṁ kate pavattamānānaṁ katūpacitabhāvena kammapaccayo hoti, nārammaṇākārena, visayamattatāvasena ca ārammaṇapaccayo hoti, na santānavisesaṁ katvā phaluppādanasaṅkhātena kammapaccayākārena, tasmā kammapaccayabhāvo ārammaṇapaccayabhāvaṁ paṭikkhipati, ārammaṇapaccayabhāvo ca kammapaccayabhāvanti ‘‘kammapaccayo hutvā ārammaṇapaccayo hotī’’ti, ‘‘ārammaṇapaccayo hutvā kammapaccayo hotī’’ti ca na sakkā vattunti na vuttaṁ.",
  "tika-abh03t4:276_8": "Esa ca sabhāvo vattamānānañca ārammaṇapurejātānaṁ vatthucakkhādīnaṁ, yaṁ ārammaṇapaccayabhāvena saha nissayādipaccayā hontīti vattabbatā, atītassa ca kammassa ayaṁ sabhāvo, yaṁ ārammaṇapaccayabhāvena saha kammapaccayo hotīti navattabbatā.",
  "tika-abh03t4:276_9": "Yathā sahajātapurejātanissayānaṁ saha nissayapaccayabhāvena vattabbatā sabhāvo, sahajātārammaṇādhipatīnañca saha adhipatipaccayabhāvena navattabbatā, evamidhāpīti.",
  "tika-abh03t4:277_0": "478-483.Nirādhipativiññāṇāhāravasenāti anāmaṭṭhādhipatibhāvassa viññāṇāhārassa vasenāti adhippāyo.",
  "tika-abh03t4:277_1": "Vatthu parihāyatīti aññamaññampi labhantassa vatthussa vasena sabbassa kaṭattārūpassa parihānaṁ dasseti.",
  "tika-abh03t4:278_0": "484-495.‘‘Tatiye arūpindriyāni rūpāna’’nti vuttaṁ, cakkhādīni ca pana cakkhuviññāṇādīnaṁ labbhanti.",
  "tika-abh03t4:278_1": "Tato vīriyavasena maggasampayuttāni chāti ettha yadipi vīmaṁsā labbhati, vīriyassa pana vasena taṁsamānagatikā vīmaṁsāpi gahitāti ‘‘vīriyavasenā’’ti vuttaṁ.",
  "tika-abh03t4:279_0": "511-514.",
  "tika-abh03t4:279_1": "Vippayuttamūlake ‘‘dasame kusalādayo cittasamuṭṭhānāna’’nti vuttaṁ, paṭisandhiyaṁ pana ‘‘khandhā kaṭattārūpānaṁ vatthu ca khandhāna’’nti idampi labbhati.",
  "tika-abh03t4:279_2": "‘‘Ekādasame paṭisandhiyaṁ vatthu khandhāna’’nti vuttaṁ, taṁ vipākapaccayassa aggahitattā yassa vatthussa vasena ghaṭanaṁ kataṁ, tassa dassanavasena vuttaṁ.",
  "tika-abh03t4:279_3": "‘‘Khandhā ca vatthussā’’ti idampi pana labbhateva.",
  "tika-abh03t4:279_4": "‘‘Dvādasame paṭisandhiyaṁ khandhā kaṭattārūpāna’’nti pubbapāṭho, cittasamuṭṭhānāni pana na vajjetabbānīti ‘‘dvādasame khandhā pavatte cittasamuṭṭhānarūpānaṁ paṭisandhiyaṁ kaṭattārūpānañcā’’ti paṭhanti.",
  "tika-abh03t4:280_0": "515-518.",
  "tika-abh03t4:280_1": "Atthipaccayamūlake paṭhamaghaṭane ‘‘arūpavatthārammaṇamahābhūtaindriyāhārānaṁ vasena sahajātapurejātapacchājātapaccayā labbhantī’’ti vuttaṁ, ‘‘āhārindriyapaccayā cā’’tipi pana vattabbaṁ.",
  "tika-abh03t4:280_2": "Na hi indriyāhārānaṁ vasena sahajātādayo labbhantīti.",
  "tika-abh03t4:280_3": "‘‘Dutiye pacchājātakabaḷīkārāhārā na labbhantī’’ti vuttaṁ, sabbānipi pana alabbhamānāni dassetuṁ ‘‘pacchājātakabaḷīkārāhārarūpajīvitindriyarūpādiārammaṇāni ca na labbhantī’’ti paṭhanti, chaṭṭhaṁ sabbesaṁ indriyānaṁ vasena vuttaṁ.",
  "tika-abh03t4:280_4": "Sattame tato rūpajīvitindriyamattaṁ parihāyatīti evametesaṁ viseso vattabbo.",
  "tika-abh03t4:280_5": "Tato ekādasameti ettha tatoti navamatoti attho.",
  "tika-abh03t4:280_6": "Terasame vatthārammaṇāti ettha vatthuggahaṇena cakkhādivatthūnipi gahitāni, tathā cuddasame vatthumevāti etthāpi.",
  "tika-abh03t4:280_7": "‘‘Sattarasame pana tadeva ārammaṇādhipatibhāvena, aṭṭhārasamepi tadeva ārammaṇūpanissayavasenā’’ti purimapāṭho, ‘‘ārammaṇūpanissayavasenā’’ti ayaṁ pana sattarasamato viseso na hoti, vatthārammaṇānaṁ pana sattarasame aṭṭhārasame ca vatthusseva paccayabhāvo visesoti ‘‘sattarasame pana ārammaṇādhipatibhāvena cakkhādīni ca, aṭṭhārasame vatthusseva ārammaṇūpanissayavasenā’’ti paṭhanti.",
  "tika-abh03t4:281_0": "519.",
  "tika-abh03t4:281_1": "Sahajātāni viya sahajātena kenaci ekena paccayena aniyamitattā tāni pakiṇṇakānīti vuttānīti ettha purejātapacchājātāhārindriyāni sahajātena aññamaññañca asāmaññavasena vippakiṇṇāni vuttāni.",
  "tika-abh03t4:281_2": "Ārammaṇamūlake anantarasamanantarapurejātāti ettha upanissayopi paṭhitabbo.",
  "tika-abh03t4:282_0": "Yesu pākaṭā hutvā paññāyanti, tāni dassetuṁ ‘‘hetumūlakādīna’’ntiādimāha.",
  "tika-abh03t4:282_1": "Alobhāditaṁtaṁnāmavasena pana hetuārammaṇādhipatiāhārindriyajhānamaggapaccayadhammā evaṁ pākaṭā hutvā na paññāyeyyunti te paricchedavasena dassento ‘‘dvādaseva hi hetū’’tiādimāha.",
  "tika-abh03t4:282_2": "Tena ‘‘ettakāyeva paccayadhammā’’ti nicchayaṁ katvā pākaṭo hutvā apaññāyamānopi tesveva maggitabboti dasseti.",
  "tika-abh03t4:282_3": "Tattha cha ārammaṇāti etena ārammaṇādhipati rūpādiārammaṇabhāvato saṅgahitoti taṁ aggahetvā ‘‘cattāro adhipatayo’’ti vuttaṁ.",
  "tika-abh03t4:282_4": "Ekantena kusalavipākāti idaṁ indriyesu aññindriyavasena labbhati.",
  "tika-abh03t4:282_5": "Ekantena akusalavipākāti idaṁ pana na sakkā laddhuṁ.",
  "tika-abh03t4:282_6": "Jhānaṅgesvapi hi dukkhaṁ akusalameva vipākassa ajhānaṅgattā.",
  "tika-abh03t4:282_7": "Cittaṭṭhitipi akusalavipākakiriyā hotīti.",
  "tika-abh03t4:282_8": "Akusalassa vipākā akusalavipākāti evaṁ pana atthe gayhamāne indriyesu dukkhindriyavasena labbheyya, kusalavipākākusalavipākavisesena pana paccayayojanā natthīti ayamattho adhippetoti sakkā vattunti.",
  "tika-abh03t4:283_0": "Pañhāvārassa ghaṭane anulomagaṇanā niṭṭhitā.",
  "tika-abh03t4:284_0": "Paccanīyuddhāravaṇṇanā",
  "tika-abh03t4:285_0": "527.Ekena lakkhaṇenāti ‘‘kusalo dhammo kusalassa dhammassa nahetupaccayena paccayo’’ti hetupaccayato aññena paccayena paccayoti attho.",
  "tika-abh03t4:285_1": "Hetupaccayato ca aññe paccayā aggahitaggahaṇena aṭṭha honti, tesu kusalo kusalassa tīhi paccayehi paccayo, akusalassa dvīhi, evaṁ tasmiṁ tasmiṁ paccaye paccanīyato ṭhite tato aññe paccayā imesveva ārammaṇādīsu aṭṭhasu paccayesu yathāyogaṁ yojetabbāti idamettha lakkhaṇaṁ veditabbaṁ.",
  "tika-abh03t4:285_2": "Etesu ca aṭṭhasu paccayesu purimapurimehi asaṅgahite saṅgahetvā pacchimapacchimā vuttāti ārammaṇato aññesaṁ dvinnaṁ vasena upanissayo, vatthupurejātassa vasena purejātaṁ, sahajātato upanissayato ca, aññissā cetanāya vasena kammaṁ, sahajātato aññassa kabaḷīkārāhārassa vasena āhāro, sahajātato purejātato ca aññassa rūpajīvitindriyassa vasena indriyaṁ vuttanti daṭṭhabbaṁ.",
  "tika-abh03t4:285_3": "Evañca katvā ‘‘kusalo dhammo kusalassa dhammassa ārammaṇapaccayena paccayo, sahajātaupanissayapaccayena paccayo’’ticceva (paṭṭhā.",
  "tika-abh03t4:285_4": "1.1.404, 419, 423) vuttaṁ , tadaññābhāvā na vuttaṁ ‘‘kammāhārindriyapaccayena paccayo’’ti, tasmā ‘‘ārammaṇādhipati ārammaṇapaccaye saṅgahaṁ gacchatī’’ti evaṁ vattabbaṁ.",
  "tika-abh03t4:285_5": "Yaṁ pana parittattike pañhāvārapaccanīye ‘‘appamāṇo dhammo appamāṇassa dhammassa sahajātaupanissayapaccayena paccayo’’ti (paṭṭhā.",
  "tika-abh03t4:285_6": "2.12.66, 74) ettha ārammaṇassa avacanaṁ, taṁ purimehi asaṅgahitavasena vuttānaṁ saṅgahitavivajjanābhāvato upanissayato aññārammaṇābhāvato ca, na pana ārammaṇūpanissayassa ārammaṇe asaṅgahitattā.",
  "tika-abh03t4:286_0": "Atthiavigatapaccayā yadipi sahajātapurejātapacchājātāhārindriyānaṁ vasena pañcavidhāva, sahajātapurejātānaṁ pana pacchājātāhārānaṁ pacchājātindriyānañca sahāpi atthiavigatapaccayabhāvo hoti, na tiṇṇaṁ vippayuttatā viya visuṁyevāti ‘‘atthiavigatesu ca ekekassa vasena chahi bhedehi ṭhitā’’ti atthiavigatapaccayalakkhaṇesu ekekaṁ saṅgahetvā vuttaṁ.",
  "tika-abh03t4:287_0": "‘‘Rūpindriyapaccayo pana ajjhattabahiddhābhedato duvidho’’ti vuttaṁ, taṁ ‘‘ajjhattikabāhirabhedato’’ti evaṁ vattabbaṁ.",
  "tika-abh03t4:288_0": "Catuvīsatiyāpīti na soḷasannaṁyeva, nāpi aṭṭhannaṁyeva, atha kho catuvīsatiyāpīti attho.",
  "tika-abh03t4:288_1": "Ārammaṇabhūtānaṁ adhipatiupanissayapaccayānaṁ upanissaye nissayapurejātavippayuttaatthiavigatānañca purejāte saṅgaho atthīti ārammaṇapaccayaṁ ārammaṇapaccayabhāveyeva ṭhapetvā tadekadesassa tesañca upanissayādīsu saṅgahaṁ vattukāmo ‘‘ārammaṇapaccaye ārammaṇapaccayova saṅgahaṁ gacchati, na sesā tevīsatī’’ti āha.",
  "tika-abh03t4:288_2": "Catutthe purejātapaccayeti ettha yathā ‘‘upanissayapaccaye adhipatibhūto ārammaṇapaccayo’’ti vuttaṁ, evaṁ ‘‘purejātabhūto ārammaṇapaccayo’’tipi vattabbaṁ, taṁ pana tattha vuttanayena gahetuṁ sakkāti katvā na vuttaṁ siyā.",
  "tika-abh03t4:288_3": "Atha pana ‘‘ārammaṇato aññaṁ purejātaggahaṇena gahita’’nti na vuttaṁ, evaṁ sati upanissayaggahaṇenapi ārammaṇato aññassa gahitatāya bhavitabbanti ‘‘adhipatibhūto ārammaṇapaccayo upanissaye saṅgahaṁ gacchatī’’ti na vattabbaṁ siyāti.",
  "tika-abh03t4:289_0": "Yesupañhesu…pe… ekova paccayo āgatoti ettha āgatovāti evaṁ evasaddo ānetvā yojetabbo.",
  "tika-abh03t4:289_1": "Tena dvādasamacuddasamesu pañhesu sahajātapurejātesu ekeko paccayo na anāgato hoti, atha kho āgatovāti tesu aññatarapaṭikkhepe tepi pañhā parihāyantīti dassitaṁ hotīti.",
  "tika-abh03t4:289_2": "Yasmiṁ pana pañheti dutiyachaṭṭhapañhesu ekekavasena gahetvā ekavacanena niddisīyati.",
  "tika-abh03t4:289_3": "Evanti ārammaṇaupanissayavasenāti attho.",
  "tika-abh03t4:289_4": "Tena dvādasamacuddasame nivatteti.",
  "tika-abh03t4:289_5": "Tesupi hi dve paccayā āgatā, na pana ārammaṇaupanissayavasenāti.",
  "tika-abh03t4:289_6": "Avasesānaṁ vasenāti avasesānaṁ labbhamānānaṁ vasenāti daṭṭhabbaṁ.",
  "tika-abh03t4:289_7": "Na hi terasamapannarasamesu pacchājātepi paṭikkhitte āhārindriyānaṁ vasena te pañhā labbhanti, atha kho sahajātasseva vasenāti.",
  "tika-abh03t4:289_8": "Idameva cettha lakkhaṇanti aṭṭhannaṁ paccayānaṁ sabbapaccayasaṅgāhakattaṁ, ukkaṭṭhavasena pañhāparicchedo, te te paccaye saṅgahetvā dassitapaccayaparicchedo, tasmiṁ tasmiṁ paccaye paṭikkhitte tassa tassa pañhassa parihānāparihānīti etaṁ sabbaṁ sandhāya vuttanti daṭṭhabbaṁ.",
  "tika-abh03t4:289_9": "Teneva ‘‘iminā lakkhaṇenā’’ti vuttaṁ.",
  "tika-abh03t4:290_0": "Tatrāti pabhedaparihānīsu.",
  "tika-abh03t4:290_1": "Tīhi paccayehi ekūnavīsati paccayā dassitāti ‘‘nahetupaccayā’’ti ettha labbhamānapaccaye sandhāya vuttaṁ.",
  "tika-abh03t4:290_2": "Ayaṁ pana paccayuddhāro sabbapaccanīyassa sādhāraṇalakkhaṇavasena vutto, na ‘‘nahetupaccayā’’ti ettheva labbhamānapaccayadassanavasena.",
  "tika-abh03t4:290_3": "Evañca katvā hetudukapañhāvārapaccanīye ‘‘hetudhammo hetussa dhammassa ārammaṇapaccayena paccayo, sahajātapaccayena paccayo, upanissayapaccayena paccayo’’ti (paṭṭhā.",
  "tika-abh03t4:290_4": "3.1.43) vuttaṁ, aññathā ‘‘nahetupaccayā’’ti ettha labbhamānapaccayadassane ‘‘sahajātapaccayena paccayo’’ti na vattabbaṁ siyā, tasmā idhāpi sabbalabbhamānapaccayasaṅgahavasena paccayuddhārassa vuttattā tīhi paccayehi vīsati paccayā dassitāti daṭṭhabbā.",
  "tika-abh03t4:290_5": "Yaṁ vuttaṁ ‘‘tatrāyaṁ vitthārakathā’’ti, tatra pabhede vitthārakathaṁ vatvā parihānīyaṁ dassento ‘‘tasmiṁ pana paccaye…pe… te parato vakkhāmā’’ti āha.",
  "tika-abh03t4:291_0": "528.Tathā akusalādikesupi catūsu pañhesu tehi tehi paccayehi te teyeva paccayā dassitāti kusalādikesu dassitehi aññesaṁ abhāvaṁ sandhāya vuttanti veditabbaṁ.",
  "tika-abh03t4:291_1": "Na hi ‘‘akusalo dhammo kusalassa dhammassā’’ti ettha dvīhi paccayehi tayo paccayā dassitā, atha kho dveyeva, abyākatassapi akusalo ārammaṇādhipatipaccayo na hotīti.",
  "tika-abh03t4:292_0": "530.Sahajātapaccayā pana na honti vatthumissakattāti asahajātapaccayena vatthunā sahajātapaccayabhāvena gahitattā tena saddhiṁ sahajātapaccayā na hontīti dasseti, na pana suddhānaṁ sahajātapaccayabhāvaṁ nivāreti.",
  "tika-abh03t4:292_1": "Vatthunā pana saddhiṁ yena nissayādinā paccayā honti, tameva nissayādiṁ visesetuṁ sahajātanti vuttanti dassento ‘‘tasmā tesa’’ntiādimāha.",
  "tika-abh03t4:293_0": "Imasmiṁ pana paccayuddhāre ārammaṇaupanissayakammaatthipaccayesu catūsu sabbapaccaye saṅgaṇhitvā kasmā tesaṁ vasena paccayuddhāro na katoti?",
  "tika-abh03t4:293_1": "Missakāmissakassa atthipaccayavibhāgassa duviññeyyattā.",
  "tika-abh03t4:293_2": "Na hi ‘‘avibhāgena atthipaccayena paccayo’’ti vutte sakkā viññātuṁ ‘‘kiṁ suddhena sahajātaatthipaccayena purejātapacchājātāhārindriyaatthipaccayena vā, atha sahajātapurejātamissakena pacchājātāhāramissakena pacchājātindriyamissakena vā’’ti.",
  "tika-abh03t4:293_3": "Atthipaccayavisesesu pana sahajātādīsu sarūpato vuccamānesu yattha suddhānaṁ sahajātādīnaṁ paccayabhāvo, tattha ‘‘sahajātapaccayena paccayo’’tiādinā suddhānaṁ, yattha ca missakānaṁ paccayabhāvo, tattha ‘‘sahajātaṁ purejāta’’ntiādinā missakānaṁ gahaṇato suviññeyyatā hoti, tasmā atthipaccayavisesadassanatthaṁ sahajātādayo gahitā, tena ca sabbapaccayānaṁ catūsu paccayesu saṅgaho dassito hoti.",
  "tika-abh03t4:294_0": "Kasmā pana sahajātapurejāte aggahetvā nissayo, purejātapacchājāte aggahetvā vippayutto vā atthipaccayavisesabhāvena na vuttoti?",
  "tika-abh03t4:294_1": "Avattabbattā, nissayo tāva na vattabbo sahajātapurejātānaṁ suddhānaṁ missakānañca nissayapaccayabhāvato vibhajitabbatāya atthipaccayena avisiṭṭhattā, vippayuttapaccayo ca sahajātapurejātapacchājātabhāvato atthipaccayo viya visesitabboti so viya na vattabbo.",
  "tika-abh03t4:294_2": "Sahajātapurejātānañca missakānaṁ atthipaccayabhāvo hoti, na vippayuttabhāvo.",
  "tika-abh03t4:294_3": "Tathā sahajātapacchājātānañca missakānaṁ atthipaccayabhāvo hoti.",
  "tika-abh03t4:294_4": "Vakkhati hi ‘‘anupādinnaanupādāniyo dhammo upādinnupādāniyassa ca anupādinnaanupādāniyassa ca dhammassa atthipaccayena paccayo sahajātaṁ pacchājāta’’nti (paṭṭhā.",
  "tika-abh03t4:294_5": "1.4.84), na pana vippayuttapaccayabhāvo, tasmā vippayuttaggahaṇena missakānaṁ atthipaccayabhāvassa aggahaṇato na so atthipaccayaviseso bhavituṁ yuttoti bhiyyopi na vattabbo.",
  "tika-abh03t4:295_0": "Nanu ca sahajātapaccayo ca hetuādīhi visesitabboti sopi nissayavippayuttā viya atthipaccayavisesabhāvena na vattabboti?",
  "tika-abh03t4:295_1": "Na, viruddhapaccayehi avisesitabbattā.",
  "tika-abh03t4:295_2": "Nissayavippayuttā hi atthipaccayo viya uppattikālaviruddhehi paccayehi visesitabbā, na pana sahajāto.",
  "tika-abh03t4:295_3": "Hetuādayo hi sahajātā eva, na uppattikālaviruddhāti.",
  "tika-abh03t4:296_0": "Paccanīyuddhāravaṇṇanā niṭṭhitā.",
  "tika-abh03t4:297_0": "Paccanīyagaṇanavaṇṇanā",
  "tika-abh03t4:298_0": "Nahetumūlakavaṇṇanā",
  "tika-abh03t4:299_0": "532.Suddho ārammaṇapaccayo parihāyatīti ettha suddhaggahaṇena na kiñci payojanaṁ.",
  "tika-abh03t4:299_1": "Ārammaṇe hi paccanīyato ṭhite adhipatipaccayādibhūto ārammaṇapaccayo parihāyatiyevāti.",
  "tika-abh03t4:299_2": "Suddhoti vā aṭṭhasu paccayesu kevalaṁ ārammaṇapaccayo parihāyati, na sesāti dasseti.",
  "tika-abh03t4:299_3": "Ekādasannanti sahajāte saṅgahaṁ gacchantesu pannarasasu aññamaññavipākasampayuttavippayutte vajjetvā ekādasannaṁ vasena.",
  "tika-abh03t4:299_4": "Teti te sahajāte antogadhāyeva tasmiṁ paṭikkhitte aññenākārena vissajjanaṁ na labhantīti dasseti, anantogadhā pana ārammaṇādhipatipurejātanissayādayo ārammaṇādiākārena labhantīti.",
  "tika-abh03t4:300_0": "Kiñcāpi sahajātapaccayoyeva natthīti tasmiṁ paṭikkhitte ime vārā na labbheyyuṁ, atha kho nissayaatthiavigatānaṁ vasena ete labhitabbā siyunti adhippāyo.",
  "tika-abh03t4:300_1": "Yasmā panātiādinā yadipi sahajātapaccayo natthi , yasmā pana sahajātapaccayadhamme ṭhitā ete na nissayādayo na honti, yasmā ca sahajāte paṭikkhitte ye paṭikkhittā honti, te idha sahajātapaṭikkhepena paṭikkhittā, tasmā tepi vārā na labbhantīti dasseti.",
  "tika-abh03t4:301_0": "Ṭhapetvā sahajātapaccayanti etena nissayādibhūtañca sahajātapaccayaṁ ṭhapetvāti vuttanti daṭṭhabbaṁ.",
  "tika-abh03t4:301_1": "Kusalato pavattamānesu kusalābyākatesu kusalassa kusalo aññamaññapaccayo hotīti imamatthaṁ sandhāyāha ‘‘aññamaññapaccayadhammavasena pavattisabbhāvato’’ti.",
  "tika-abh03t4:301_2": "Ye dhammā aññamaññapaccayasaṅgahaṁ gatāti tesaṁ tesaṁ paccayuppannānaṁ paccayabhāvena vuccamānā ye dhammā attano paccayuppannabhāvena vuccamānānaṁ aññamaññapaccayoti saṅgahaṁ gatāti attho.",
  "tika-abh03t4:301_3": "Kusalo ca kusalassa aññamaññapaccayoti katvā kusalābyākatānaṁ aññamaññapaccayasaṅgahaṁ gateheva dhammehi paccayo hoti, samudāyabhūto ekadesabhūtehīti ayamettha adhippāyo.",
  "tika-abh03t4:301_4": "Kusalo pana kusalassa aññamaññapaccayabhūteheva kusalābyākatānaṁ sahajātādīhi, na aññathāti aññamaññe paṭikkhitte so vāro parihāyatīti vattabbaṁ.",
  "tika-abh03t4:302_0": "Catunnaṁ khandhānaṁ ekadesovāti sahajāte sandhāya vuttaṁ.",
  "tika-abh03t4:302_1": "Asahajātā hi āhārindriyā rūpakkhandhekadesova honti.",
  "tika-abh03t4:302_2": "Teti te vippayuttapaccayadhammā.",
  "tika-abh03t4:303_0": "533.‘‘Dumūlakādivasena paccayagaṇanaṁ dassetu’’nti likhitaṁ, ‘‘paccanīyagaṇanaṁ dassetu’’nti pana vattabbaṁ.",
  "tika-abh03t4:303_1": "Paccanīyavāragaṇanā hi dassitāti.",
  "tika-abh03t4:304_0": "‘‘Vipākaṁ panettha naupanissayapaccayena saddhiṁ ghaṭitattā na labbhatī’’ti vuttaṁ, vipākassapi pana kammaṁ upanissayo ahutvāpi kammapaccayo hotīti vipākattike dassitametanti.",
  "tika-abh03t4:305_0": "Nahetumūlakavaṇṇanā niṭṭhitā.",
  "tika-abh03t4:306_0": "534.Satta pañca tīṇi dve ekanti paricchinnagaṇanānīti sattādiparicchedehi paricchinnagaṇanāni vissajjanāni hetumūlake dassitānīti āha.",
  "tika-abh03t4:307_0": "538.Nanissayapaccayānaupanissayapaccayā napacchājāte tīṇīti mūlakaṁ saṅkhipitvā dasamūlake ‘‘napacchājāte tīṇī’’ti vuttaṁ gaṇanaṁ uddharati.",
  "tika-abh03t4:307_1": "‘‘Tesu kaṭattārūpañca āhārasamuṭṭhānañca paccayuppanna’’nti vuttaṁ, dvīsu pana vipāko tatiye tesamuṭṭhānikakāyo ca paccayuppanno hotiyeva.",
  "tika-abh03t4:308_0": "545.Abyākato ca sahajātaabyākatassāti ‘‘arūpābyākato arūpābyākatassa, rūpābyākato ca rūpābyākatassā’’ti etaṁ dvayaṁ sandhāya vuttaṁ.",
  "tika-abh03t4:308_1": "Rūpābyākato pana arūpābyākatassa, arūpābyākato ca rūpābyākatassa sahajātapaccayo honto vippayuttapaccayo hotiyeva.",
  "tika-abh03t4:308_2": "‘‘Abyākato sahajātāhārindriyavasena abyākatassāti evaṁ pañcā’’ti pana vattabbaṁ.",
  "tika-abh03t4:309_0": "546.Noatthipaccayā nahetuyā navāti ettha ‘‘ekamūlakekāvasānā anantarapakatūpanissayavasena labbhantī’’ti vuttaṁ, atthipaccaye pana paṭikkhitte aṭṭhasu paccayesu sahajātapurejātapacchājātāhārindriyāni paṭikkhittāni, ārammaṇaupanissayakammāni ṭhitānīti tesaṁ tiṇṇaṁ ṭhitānaṁ vasena labbhantīti vattabbaṁ.",
  "tika-abh03t4:309_1": "Sabbattha hi aṭṭhasu paccayesu ye ye paṭikkhittā, te te apanetvā ye ye ṭhitā, tesaṁ vasena te te vārā labbhantīti idamettha lakkhaṇanti.",
  "tika-abh03t4:309_2": "Yāva nissayampīti na kevalaṁ nārammaṇeyeva ṭhatvā, atha kho yāva nissayaṁ, tāva ṭhatvāpi naupanissaye dve kātabbāti attho.",
  "tika-abh03t4:309_3": "Naupanissayato hi purimesu ca navapi labbhanti, naupanissaye pana pavatte atthiārammaṇaupanissayapaṭikkhepena satta paccayā paṭikkhittāti avasiṭṭhassa kammassa vasena dveyevāti.",
  "tika-abh03t4:310_0": "Paccanīyagaṇanavaṇṇanā niṭṭhitā.",
  "tika-abh03t4:311_0": "Anulomapaccanīyavaṇṇanā",
  "tika-abh03t4:312_0": "550.Sadisavārāti anurūpavārāti attho.",
  "tika-abh03t4:312_1": "Naaññamaññe laddhesu hi ekādasasu ‘‘kusalo kusalassa akusalo akusalassā’’ti ime hetuyā laddhesu sattasu imeheva dvīhi samānā honti, atthābhāvato pana na anurūpāti.",
  "tika-abh03t4:312_2": "Atha vā vacanato atthato ca uddesato yathāyogaṁ niddesato cāti sabbathā samānataṁ sandhāya ‘‘sadisavārā’’ti āha.",
  "tika-abh03t4:313_0": "551.Paṭisandhināmarūpaṁ sandhāyāti paṭisandhiyaṁ hetunāmapaccayaṁ vatthurūpañca paccayuppannaṁ sandhāya .",
  "tika-abh03t4:313_1": "Tīṇi kusalādīni cittasamuṭṭhānarūpassāti ettha ‘‘abyākato kaṭattārūpassa cā’’ti idampi vattabbaṁ.",
  "tika-abh03t4:314_0": "556.",
  "tika-abh03t4:314_1": "Adhipatimūlake nahetuyā dasāti dvinnampi adhipatīnaṁ vasena vuttaṁ, nārammaṇe sattāti sahajātādhipatissa, nasahajāte sattāti ārammaṇādhipatissāti evaṁ sabbattha tasmiṁ tasmiṁ paccaye paṭikkhitte ghaṭanesu ca tasmiṁ tasmiṁ paccaye ghaṭite mūlabhāvena ṭhite paccaye ye dhammā parihāyanti, ye ca tiṭṭhanti, te sādhukaṁ sallakkhetvā ye dhammā ṭhitā yesaṁ paccayā honti, tesaṁ vasena gaṇanā uddharitabbā.",
  "tika-abh03t4:314_2": "Anulome vuttaghaṭite hi mūlabhāvena ṭhapetvā ghaṭitāvasesā paccayā paccanīyato yojitāti tattha laddhāyeva paccanīyato ṭhitapaccayānaṁ vasena samānā ūnā ca sakkā viññātunti.",
  "tika-abh03t4:315_0": "Anulomapaccanīyavaṇṇanā niṭṭhitā.",
  "tika-abh03t4:316_0": "Paccanīyānulomavaṇṇanā",
  "tika-abh03t4:317_0": "631.Ūnataragaṇanena saddhiṁ atirekagaṇanassapi gaṇanaṁ parihāpetvāti ettha anulomato yojiyamānena paccayena saddhiṁ paccanīyato ṭhitassa atirekagaṇanassapi gaṇanaṁ parihāpetvāti adhippāyo.",
  "tika-abh03t4:317_1": "Parihāpanagaṇanāya ūnataragaṇanena saddhiṁ samānattañca na ekantikaṁ.",
  "tika-abh03t4:317_2": "Nahetunārammaṇadukassa hi gaṇanā adhipatipaccayena yojiyamānena ūnataragaṇanena saddhiṁ parihīnāpi adhipatipaccaye laddhagaṇanāya na samānā, atha kho tatopi ūnatarā hotīti āha ‘‘na panetaṁ sabbasaṁsandanesu gacchatī’’ti.",
  "tika-abh03t4:318_0": "Nissaye paccanīyato ṭhite sahajāte ca anulomato atiṭṭhamānānaṁ hetuādīnaṁ sahajātassa ca aṭṭhānaṁ pākaṭanti apākaṭameva dassento ‘‘vatthupurejāto anulomato na tiṭṭhatī’’ti āha.",
  "tika-abh03t4:318_1": "Āhāre vātiādinā idaṁ dasseti – sahajāte paccanīyato ṭhite anulomato atiṭṭhamānā jhānamaggasampayuttā āhāre vā indriye vā paccanīyato ṭhite tiṭṭhantīti hetuādayopi tiṭṭhanti.",
  "tika-abh03t4:318_2": "Sabbajhānamaggehi pana catukkhandhekadesabhūtānaṁ sampayuttena ca catukkhandhabhūtānaṁ sabbesaṁ tesaṁ anulomato ṭhānaṁ dassetīti daṭṭhabbaṁ, itaresu vattabbameva natthi.",
  "tika-abh03t4:318_3": "Adhipatiupanissayāti ārammaṇamissānampi anulomato ṭhānaṁ dasseti.",
  "tika-abh03t4:319_0": "‘‘Indriye ekanti rūpajīvitindriyavasenā’’ti vuttaṁ, ‘‘cakkhundriyādīnaṁ rūpajīvitindriyassa ca vasenā’’ti pana vattabbaṁ.",
  "tika-abh03t4:319_1": "Kamena gantvā vippayutte tīṇīti idaṁ pākaṭabhāvatthaṁ ‘‘navamūlakādīsu vippayutte tīṇī’’ti evaṁ kesuci potthakesu uddhaṭaṁ.",
  "tika-abh03t4:319_2": "Imāni ca dve pacchājātindriyavasenāti idaṁ ‘‘imāni ca dve pacchājātāhārindriyavasenā’’ti ca vattabbaṁ.",
  "tika-abh03t4:320_0": "Nahetumūlakavaṇṇanā niṭṭhitā.",
  "tika-abh03t4:321_0": "636.Naaññamaññapaccayā hetuyā tīṇīti kusalādīni cittasamuṭṭhānānanti ettha ‘‘paṭisandhiyaṁ kaṭattārūpānañcā’’tipi vattabbaṁ.",
  "tika-abh03t4:321_1": "Hetuyā vuttehi tīhīti vārasāmaññameva sandhāya vadati, tathā kamme tīṇīti hetuyā vuttānevāti ca.",
  "tika-abh03t4:321_2": "Paccayesu pana sabbattha viseso sallakkhetabbo.",
  "tika-abh03t4:321_3": "Adhipatiyā tīṇīti naaññamaññanahetunaārammaṇapaccayā adhipatiyā tīṇīti etāni heṭṭhā hetuyā vuttānevāti.",
  "tika-abh03t4:322_0": "644.Yathā ca heṭṭhāti yathā nahetumūlake yāva navipākā, tāva gantvā nāhārindriyesu ekekameva gahitaṁ, tathā idhāpi nārammaṇamūlakādīsu ekekameva gahitanti adhippāyo.",
  "tika-abh03t4:323_0": "648.Nānākkhaṇikā kusalākusalacetanā kammasamuṭṭhānarūpassāti ettha ‘‘vipākāna’’ntipi vattabbaṁ.",
  "tika-abh03t4:323_1": "Āhārindriyesu tīṇi sahajātasadisāni rūpassapi paccayabhāvato, jhānamaggādīsu tīṇi hetusadisāni arūpānaṁyeva paccayabhāvatoti adhippāyo daṭṭhabbo.",
  "tika-abh03t4:323_2": "Ādi-saddena ca ‘‘navippayuttanahetunārammaṇapaccayā adhipatiyā tīṇī’’tiādīni (paṭṭhā. 1.1.649) saṅgaṇhāti.",
  "tika-abh03t4:324_0": "650.Yaṁpanāti yaṁ paccayaṁ sakaṭṭhāne anulomato labhantampi aggahetvā tato paretarā paccanīyato gayhanti, so paccayo pacchā anulomatova yojanaṁ labhatīti attho.",
  "tika-abh03t4:324_1": "Yathā pana nahetumūlakādīsu nāhāre ghaṭite indriyavasena, nindriye ca ghaṭite āhāravasena pañhalābho hotīti tesu aññataraṁ paccanīyato ayojetvā anulomato yojitaṁ, evaṁ noatthinoavigatamūlakesu upanissaye ghaṭite kammavasena, kamme ca ghaṭite upanissayavasena pañhalābho hotīti tesu aññataraṁ paccanīyato ayojetvā anulomato yojitanti veditabbaṁ.",
  "tika-abh03t4:324_2": "Evametasmiṁ paccanīyānulome sabbāni mūlāni dvedhā bhinnāni nāhāranindriyāni naupanissayanakammāni ca patvāti.",
  "tika-abh03t4:325_0": "Paccanīyānulomavaṇṇanā niṭṭhitā.",
  "tika-abh03t4:326_0": "Kusalattikavaṇṇanā niṭṭhitā.",
  "tika-abh03t4:327_0": "2. Vedanāttikavaṇṇanā",
  "tika-abh03t4:328_0": "1.",
  "tika-abh03t4:328_1": "Vedanārūpanibbānāni pana tikamuttakāni paṭiccādiniyamaṁ paccayuppannavacanañca na labhanti.",
  "tika-abh03t4:328_2": "Paṭiccavārādīsu pana chasu yato hetupaccayādito tikadhammānaṁ uppatti vuttā, tattha yathānurūpato ārammaṇādipaccayabhāvena labbhantīti veditabbānīti.",
  "tika-abh03t4:329_0": "10.Sabbaarūpadhammapariggāhakā pana sahajātādayo paccayāti iminā kusalattikepi parihīnaṁ sahajātaṁ rūpārūpadhammapariggāhakattā ādimhi ṭhapetvā ādisaddena sabbārūpadhammapariggāhakavacanena ca paccayuppannavasena sabbaarūpadhammapariggāhakānaṁ ārammaṇādīnaṁ parihāniṁ dassetīti daṭṭhabbaṁ.",
  "tika-abh03t4:329_1": "Tena kusalattikaparihīnānaṁ sabbaṭṭhānikānaṁ catunnaṁ sabbatikādīsu parihāni dassitā hoti.",
  "tika-abh03t4:329_2": "Pacchājātapaccayañca vināva uppattitoti etena pana pacchājātapaccayassa anulome parihāniṁ, paccanīye ca lābhaṁ dasseti.",
  "tika-abh03t4:329_3": "Sahajātādayoti vā sahajātamūlakā sahajātanibandhanā paṭiccādiṁ pharantehi sahajātadhammehi vinā paccayā ahontāti vuttaṁ hoti.",
  "tika-abh03t4:329_4": "Kasmā pana sahajātanibandhanā sabbārūpadhammapariggāhakā ca ye, teva parihāyanti , na pana yo sahajātānibandhano sabbārūpadhammapariggāhako ca na hoti, so pacchājātoti tattha kāraṇaṁ vadanto ‘‘sahajātādīhi vinā anuppattito pacchājātapaccayañca vināva uppattito’’ti āha.",
  "tika-abh03t4:329_5": "Tattha sahajātādīhi vināti sahajātanibandhanehi sabbārūpadhammapariggāhakehi ca vināti attho.",
  "tika-abh03t4:329_6": "Atha vā sahajātanibandhanānameva parihāni, na pacchājātassa sahajātānibandhanassāti ettheva kāraṇaṁ vadanto ‘‘sahajātādīhi vinā anuppattito pacchājātapaccayañca vināva uppattito’’ti āha.",
  "tika-abh03t4:329_7": "Sahajātanibandhanāpi pana sabbaarūpadhammapariggāhakāyeva parihāyantīti dassitametanti.",
  "tika-abh03t4:330_0": "17.Navipākepi eseva nayoti nayadassanameva karoti, na ca paccayapaccayuppannasāmaññadassanaṁ.",
  "tika-abh03t4:330_1": "Sukhāya hi adukkhamasukhāya ca vedanāya sampayutte dhamme paṭicca tāhi vedanāhi sampayuttā ahetukakiriyadhammā vicikicchuddhaccasahajātamoho cāti ayañhettha nayoti.",
  "tika-abh03t4:330_2": "Navippayutte ekanti āruppe āvajjanavasena vuttanti idaṁ āvajjanāhetukamohānaṁ vasena vuttanti daṭṭhabbaṁ.",
  "tika-abh03t4:331_0": "25-37.",
  "tika-abh03t4:331_1": "Anulomapaccanīye yathā kusalattikaṁ, evaṁ gaṇetabbanti hetumūlakādīnaṁ nayānaṁ ekamūlakadvimūlakādivasena ca yojetvā gahetabbatāsāmaññaṁ sandhāya vuttaṁ, na gaṇanasāmaññaṁ.",
  "tika-abh03t4:331_2": "Ito paresupi evarūpesu eseva nayo.",
  "tika-abh03t4:331_3": "Ahetukassa pana cittuppādassātiādi nahetumūlakaṁ sandhāya vuttaṁ, ‘‘ahetukassa pana cittuppādassa mohassa cā’’ti panettha vattabbaṁ.",
  "tika-abh03t4:331_4": "Mohassa cāpi hi ahetukassa adhipatiabhāvato adhipatino nahetumūlake anulomato aṭṭhānanti.",
  "tika-abh03t4:331_5": "Parivattetvāpīti nahetupaccayā naadhipatipaccayā ārammaṇe tīṇīti evaṁ purato ṭhitampi ārammaṇādiṁ pacchato yojetvāti attho.",
  "tika-abh03t4:332_0": "39.",
  "tika-abh03t4:332_1": "Pañhāvāre domanassaṁ uppajjatīti etena taṁsampayutte dasseti.",
  "tika-abh03t4:332_2": "Upanissayavibhaṅge ‘‘saddhāpañcakesu mānaṁ jappeti diṭṭhiṁ gaṇhātīti kattabbaṁ, avasesesu na kattabba’’nti idaṁ pāṭhagatidassanatthaṁ vuttaṁ, na pana rāgādīhi mānadiṭṭhīnaṁ anuppattito.",
  "tika-abh03t4:332_3": "Kusalattikepi hi rāgādīsu ‘‘mānaṁ jappeti diṭṭhiṁ gaṇhātī’’ti pāḷi na vuttā, ‘‘rāgo doso moho māno diṭṭhi patthanā rāgassa dosassa mohassa mānassa diṭṭhiyā patthanāya upanissayapaccayena paccayo’’ti (paṭṭhā.",
  "tika-abh03t4:332_4": "1.2.53) pana rāgādīnaṁ mānadiṭṭhiupanissayabhāvo vutto. Tathā idhāpi daṭṭhabbanti .",
  "tika-abh03t4:332_5": "‘‘Sukhāya vedanāya sampayuttena pana cittena gāmaghātaṁ nigamaghātaṁ karotī’’ti somanassasampayuttalobhasahagatacittena gāmanigamaviluppanaṁ sandhāya vuttaṁ.",
  "tika-abh03t4:333_0": "62.Suddhānanti paccayapaccayuppannapadānaṁ anaññattaṁ dasseti.",
  "tika-abh03t4:333_1": "Purejātapacchājātā panettha na vijjanti.Na hi purejātā pacchājātā vā arūpadhammā arūpadhammānaṁ paccayā hontīti ettha purejātāti imasmiṁ tike vuccamānā adhikārappattā sukhāya vedanāya sampayuttādayova arūpadhammānaṁ purejātā hutvā paccayā na honti purejātattābhāvatoti adhippāyo, tathā pacchājātattābhāvato pacchājātā vā hutvā na hontīti.",
  "tika-abh03t4:334_0": "63-64.Sādhipatiamohavasenāti adhipatibhāvasahitāmohavasenāti attho.",
  "tika-abh03t4:335_0": "83-87.Nahetupaccayā…pe… naupanissaye aṭṭhāti nahetupaccayā nārammaṇapaccayā naupanissaye aṭṭhāti evaṁ saṅkhipitvā uddharati.",
  "tika-abh03t4:335_1": "Nānākkhaṇikakammapaccayavasena veditabbāti idaṁ ‘‘dukkhāya vedanāya sampayutto sukhāya vedanāya sampayuttassā’’ti etaṁ vajjetvā avasesesu aṭṭhasupi nānākkhaṇikakammapaccayasambhavaṁ sandhāya vuttaṁ.",
  "tika-abh03t4:335_2": "Na hi sahajātapaccayo aṭṭhasupi labbhati, atha kho tīsvevāti.",
  "tika-abh03t4:336_0": "Vedanāttikavaṇṇanā niṭṭhitā.",
  "tika-abh03t4:337_0": "3. Vipākattikavaṇṇanā",
  "tika-abh03t4:338_0": "1-23.",
  "tika-abh03t4:338_1": "Vipākattike vipākadhammaṁ paṭiccāti vipākaṁ dhammaṁ paṭicca.",
  "tika-abh03t4:338_2": "Samāsenapi hi soyevattho vuttoti pāḷiyaṁ samāsaṁ katvā likhitaṁ.",
  "tika-abh03t4:339_0": "24-52.‘‘Nevavipākanavipākadhammadhammaṁpaṭicca nevavipākanavipākadhammadhammo uppajjati navipākapaccayā’’ti etassa vibhaṅge ‘‘mahābhūte paṭicca cittasamuṭṭhānaṁ rūpaṁ upādārūpa’’nti ettakameva vuttaṁ, na vuttaṁ ‘‘kaṭattārūpa’’nti.",
  "tika-abh03t4:339_1": "Taṁ khandhe paṭicca uppajjamānassa mahābhūte paṭicca uppattidassanatthattā na vuttaṁ.",
  "tika-abh03t4:339_2": "Na hettha kaṭattārūpassa khandhe paṭicca uppatti atthi, yassa mahābhūte paṭicca uppatti vattabbā siyā.",
  "tika-abh03t4:339_3": "Pavattiyaṁ pana kaṭattārūpaṁ ‘‘asaññasattānaṁ…pe… mahābhūte paṭicca kaṭattārūpaṁ upādārūpa’’nti eteneva dassitaṁ hoti.",
  "tika-abh03t4:339_4": "Evañca katvā asaññasattānaṁ rūpasamānagatikattā nāhārapaccaye ca pavattiyaṁ kaṭattārūpaṁ na uddhaṭaṁ.",
  "tika-abh03t4:339_5": "Tampi hi uppādakkhaṇe āhārapaccayena vinā uppajjatīti uddharitabbaṁ siyāti.",
  "tika-abh03t4:340_0": "Vipākattikavaṇṇanā niṭṭhitā.",
  "tika-abh03t4:341_0": "4. Upādinnattikavaṇṇanā",
  "tika-abh03t4:342_0": "15.",
  "tika-abh03t4:342_1": "Upādinnattike anupādinnaanupādāniyaṁ dhammaṁ paṭicca anupādinnaanupādāniyo dhammo uppajjati nādhipatipaccayāti etena sayaṁ adhipatibhūtattā avirahitārammaṇādhipatīsupi adhipati duvidhenapi adhipatipaccayena uppajjatīti na vattabbo, ayametassa sabhāvoti dasseti.",
  "tika-abh03t4:343_0": "72.Upādinnupādāniyo kabaḷīkārāhāro upādinnupādāniyassa kāyassa āhārapaccayena paccayoti ettha kammajānaṁ rūpānaṁ abbhantaragatā ojā tasseva kammajakāyassa rūpajīvitindriyaṁ viya kaṭattārūpānaṁ anupālanupatthambhanavasena paccayo, na janakavasenāti ayamattho aṭṭhakathāyaṁ vutto.",
  "tika-abh03t4:343_1": "Etasmiṁ pana atthe sati upādinnupādāniyo ca anupādinnaanupādāniyo ca dhammā upādinnupādāniyassa dhammassa atthipaccayena paccayo pacchājātindriyanti ettha ‘‘āhāra’’ntipi vattabbaṁ, yadi ca kammajā ojā sakalāparūpānameva āhārapaccayo hoti, evaṁ sati ‘‘upādinnupādāniyo kabaḷīkārāhāro anupādinnupādāniyassa kāyassa āhārapaccayena paccayo’’ti na vattabbaṁ siyā, vuttañcidaṁ, tampi anajjhohaṭāya sasantānagatāya upādinnojāya anupādinnupādāniyassa kāyassa āhārapaccayaṁ sandhāya vuttaṁ.",
  "tika-abh03t4:343_2": "Evañca sati ‘‘upādinnupādāniyo ca anupādinnaanupādāniyo ca dhammā anupādinnupādāniyassa dhammassa atthipaccayena paccayo’’ti (paṭṭhā.",
  "tika-abh03t4:343_3": "1.4.85) ayampi pañho pacchājātāhāravasena uddharitabbo siyā, tasmā ajjhohaṭassa upādinnāhārassa lokuttarakkhaṇe abhāvato dumūlakesu paṭhamapañhe ‘‘āhāra’’nti na vuttaṁ.",
  "tika-abh03t4:343_4": "Dutiyapañho ca na uddhaṭo, na itarassa upādinnāhārassa kāmabhave asambhavābhāvatoti ajjhohaṭameva maṇḍūkādisarīragataṁ upādinnāhāraṁ sandhāya ‘‘upādinnupādāniyo kabaḷīkārāhāro upādinnupādāniyassa ca anupādinnupādāniyassa ca kāyassa āhārapaccayena paccayo’’ti (paṭṭhā.",
  "tika-abh03t4:343_5": "1.4.74) vadantānaṁ vādo balavataro.",
  "tika-abh03t4:343_6": "Na hi ajjhohaṭamattāva maṇḍūkādayo kucchivitthataṁ na karonti, na ca balaṁ na upajāyanti, na ca rūpaviseso na viññāyatīti.",
  "tika-abh03t4:344_0": "‘‘Anupādinnaanupādāniyo dhammo upādinnupādāniyassa ca anupādinnaanupādāniyassa ca dhammassa atthipaccayena paccayo sahajātaṁ pacchājāta’’nti (paṭṭhā.",
  "tika-abh03t4:344_1": "1.4.83) evamādīhi idha vuttehi ekamūlakadukatikāvasānapañhavissajjanehi ‘‘kusalo dhammo kusalassa ca abyākatassa ca dhammassa atthipaccayena paccayo sahajāta’’ntiādinā idha dutiyadukāvasāne viya vissajjanaṁ labbhatīti viññāyati.",
  "tika-abh03t4:344_2": "Sukhāvabodhanatthaṁ pana tattha sahajātavaseneva vissajjanaṁ kataṁ.",
  "tika-abh03t4:344_3": "Paccanīye pana sahajātasseva apaṭikkhepe lābhato, paṭikkhepe ca alābhato sahajātapaccayavaseneva ekamūlakadukāvasānā tattha uddhaṭā, idha panetehi vissajjanehi eko dhammo sahajātādīsu atthipaccayavisesesu anekehipi anekesaṁ dhammānaṁ eko atthipaccayo hotīti dassitaṁ hoti.",
  "tika-abh03t4:344_4": "Eko hi dhammo ekassa dhammassa ekeneva atthipaccayavisesena atthipaccayo hoti, eko anekesaṁ ekenapi anekehipi, tathā aneko ekassa, aneko anekesaṁ samānatte paccayuppannadhammānaṁ, atthipaccayavisesesu pana pañcasu sahajātaṁ purejāteneva saha atthipaccayo hoti, anaññadhammatte pacchājātena ca, na nānādhammatte.",
  "tika-abh03t4:345_0": "Yadi siyā, ‘‘upādinnupādāniyo ca anupādinnaanupādāniyo ca dhammā upādinnupādāniyassa dhammassa atthipaccayena paccayo pacchājātaṁ indriya’’nti ettha ‘‘sahajāta’’ntipi vattabbaṁ siyā.",
  "tika-abh03t4:345_1": "Kammajānañhi bhūtānaṁ sahajātānaṁ pacchājātānañca lokuttarānaṁ ekakkhaṇe labbhamānānampi eko atthipaccayabhāvo natthi sahajātapacchājātānaṁ nānādhammānaṁ viruddhasabhāvattāti taṁ na vuttanti veditabbaṁ.",
  "tika-abh03t4:345_2": "Evañca katvā paccanīye ca ‘‘naindriye bāvīsā’’ti vuttaṁ.",
  "tika-abh03t4:345_3": "Aññathā hi indriyapaṭikkhepepi sahajātapacchājātavasena tassa pañhassa lābhato ‘‘tevīsā’’ti vattabbaṁ siyāti.",
  "tika-abh03t4:345_4": "Purejātaṁ sahajāteneva saha atthipaccayo hoti, na itarehi, tampi vatthu taṁsahitapurejātameva, na itaraṁ.",
  "tika-abh03t4:345_5": "Kusalattike hi pañhāvāre ‘‘navippayuttapaccayā atthiyā pañcā’’ti (paṭṭhā.",
  "tika-abh03t4:345_6": "1.1.649) vuttaṁ, sanidassanattike pana ‘‘vippayutte bāvīsā’’ti.",
  "tika-abh03t4:345_7": "Yaṁ pana tattha atthivibhaṅge paccayuddhāre ca timūlakekāvasānaṁ uddhaṭaṁ, taṁ vatthusahitassa ārammaṇapurejātassa sahajātena, saha paccayabhāvatoti pacchājātaṁ āhārindriyeheva, anaññadhammatte ca sahajātena ca, āhāro pacchājātindriyeheva, indriyaṁ pacchājātāhārenāti evametaṁ atthipaccayavibhāgaṁ sallakkhetvā anulome paccanīyādīsu ca labbhamānā pañhā uddharitabbā.",
  "tika-abh03t4:346_0": "Upādinnattikavaṇṇanā niṭṭhitā.",
  "tika-abh03t4:347_0": "6. Vitakkattikavaṇṇanā",
  "tika-abh03t4:348_0": "22.",
  "tika-abh03t4:348_1": "Vitakkattike paṭiccavārānulome adhipatiyā tevīsāti sattasu mūlakesu yathākkamaṁ satta pañca tīṇi ekaṁ tīṇi tīṇi ekanti evaṁ tevīsa, aññamaññe aṭṭhavīsa satta pañca pañca tīṇi cattāri tīṇi ekanti evaṁ, purejāte ekādasa tīṇi cattāri dve dutiyatatiyadumūlakesu ekaṁ ekanti evaṁ, tathā āsevane.",
  "tika-abh03t4:348_2": "Aññāni gaṇanāni hetuārammaṇasadisāni.",
  "tika-abh03t4:349_0": "31.",
  "tika-abh03t4:349_1": "Paccanīye nādhipatipaccaye paṭhamapañhe ‘‘avitakkavicāramatte khandhe paṭicca avitakkavicāramattā adhipatī’’ti vatvā puna ‘‘vipākaṁ avitakkavicāramattaṁ ekaṁ khandhaṁ paṭiccā’’tiādinā vissajjanaṁ kataṁ, na pana avisesena. Kasmā?",
  "tika-abh03t4:349_2": "Vipākavajjānaṁ avitakkavicāramattakkhandhānaṁ ekantena sādhipatibhāvato .",
  "tika-abh03t4:349_3": "Vipākānaṁ pana lokuttarānameva sādhipatibhāvo, na itaresanti te visuṁ niddhāretvā vuttā.",
  "tika-abh03t4:349_4": "Lokuttaravipākādhipatissa cettha purimakoṭṭhāseyeva saṅgaho veditabbo.",
  "tika-abh03t4:350_0": "38.",
  "tika-abh03t4:350_1": "Nāsevanamūlake avitakkavicāramattaṁ vipākena saha gacchantenāti etaṁ mūlaṁ avitakkavicāramattaavitakkavicārapadehi avitakkehi saha yojentena napurejātasadisaṁ pāḷigamanaṁ kātabbanti vuttaṁ hoti.",
  "tika-abh03t4:350_2": "Sadisatā cettha yebhuyyena visadisatā ca daṭṭhabbā.",
  "tika-abh03t4:350_3": "Tattha hi āruppe avitakkavicāramattaṁ idha vipākaṁ avitakkavicāramattantiādi yojetabbanti ayamettha viseso.",
  "tika-abh03t4:350_4": "Idañca nāsevanavibhaṅgānantaraṁ likhitabbaṁ, na jhānānantaraṁ, kesuci potthakesu likhitaṁ.",
  "tika-abh03t4:351_0": "Paccayavāre paṭhamaghaṭane pavattipaṭisandhiyoti dumūlakesu paṭhame sattasupi pañhesu pavattiñca paṭisandhiñca yojetvāti vuttaṁ hoti.",
  "tika-abh03t4:352_0": "49.",
  "tika-abh03t4:352_1": "Paccanīye sattasu ṭhānesu satta mohā uddharitabbā mūlapadesu evāti savitakkasavicārādipadesu mūlapadameva avasānabhāvena yesu pañhesu yojitaṁ, tesu sattasu pañhesu satta mohā uddharitabbāti attho.",
  "tika-abh03t4:353_0": "Pañhāvārapaccanīye ‘‘avitakkavicāramatto dhammo avitakkavicāramattassa dhammassa ārammaṇasahajātaupanissayakammapaccayena paccayo’’ti kesuci potthakesu pāṭho dissati, upanissayena pana saṅgahitattā ‘‘kammapaccayena paccayo’’ti na sakkā vattuṁ.",
  "tika-abh03t4:353_1": "Upādinnattikapañhāvārapaccanīye hi ‘‘anupādinnaanupādāniyo dhammo anupādinnaanupādāniyassa dhammassa sahajātaupanissayapaccayena paccayo’’ti (paṭṭhā.",
  "tika-abh03t4:353_2": "1.4.58, 62) ettakameva vuttaṁ.",
  "tika-abh03t4:353_3": "Parittattikapañhāvārapaccanīye ca ‘‘mahaggato dhammo mahaggatassa dhammassa ārammaṇasahajātaupanissayapaccayena paccayo’’ti (paṭṭhā.",
  "tika-abh03t4:353_4": "2.12.57, 65, 73) ettakameva vuttanti.",
  "tika-abh03t4:353_5": "Ettakameva ca avitakkavicāramattaṁ kammaṁ appamāṇaṁ mahaggatañca, tañca dubbalaṁ na hotīti etehiyeva vacanehi viññāyatīti.",
  "tika-abh03t4:354_0": "Vitakkattikavaṇṇanā niṭṭhitā.",
  "tika-abh03t4:355_0": "8. Dassanenapahātabbattikavaṇṇanā",
  "tika-abh03t4:356_0": "Dassanenapahātabbattike dassanena pahātabbo dhammo bhāvanāya pahātabbassa dhammassa ekenapi paccayena paccayo na hotīti idaṁ paṭiccasamuppādavibhaṅge vicāritanayena vicāretabbanti.",
  "tika-abh03t4:357_0": "Dassanenapahātabbattikavaṇṇanā niṭṭhitā.",
  "tika-abh03t4:358_0": "Pucchāgaṇanagāthāyo",
  "tika-abh03t4:359_0": "Kusalādi ekakattaya-mathādi antena majjhimantena;",
  "tika-abh03t4:360_0": "Ādi ca majjhena dukā, tayo tikeko ca viññeyyo.",
  "tika-abh03t4:361_0": "Tesvekekaṁ mūlaṁ katvā, taṁ sattasattakā pucchā;",
  "tika-abh03t4:362_0": "Ekekapaccaye yathā, bhavanti ekūnapaññāsa.",
  "tika-abh03t4:363_0": "Chasattatādhikasataṁ, sahassamekañca suddhike pucchā;",
  "tika-abh03t4:364_0": "Esa ca nayonulome, paccanīye cāti nāññattha.",
  "tika-abh03t4:365_0": "Rāsiguṇitassa rāsissaḍḍhaṁ, saha rāsikassa piṇḍo so;",
  "tika-abh03t4:366_0": "Rāsissa vā sahekassaḍḍhaṁ, puna rāsinā guṇitaṁ.",
  "tika-abh03t4:367_0": "Iti hetumūlakāduka-tikādayo chacca sattatisatā dve;",
  "tika-abh03t4:368_0": "Catuvīsatettha pucchā, aḍḍhuḍḍhasahassanahutañca.",
  "tika-abh03t4:369_0": "Tāsaṁ yasmā suddhika-nayo na paccekapaccaye tasmā;",
  "tika-abh03t4:370_0": "Catuvīsatiguṇitānaṁ, sasuddhikānaṁ ayaṁ gaṇanā.",
  "tika-abh03t4:371_0": "Lakkhattayaṁ dvinahutaṁ, pañca sahassāni satta ca satāni;",
  "tika-abh03t4:372_0": "Dvāpaññāsā etā, anulome piṇḍitā pucchā.",
  "tika-abh03t4:373_0": "Anulomasadisagaṇanā, bhavanti pucchānaye ca paccanīye;",
  "tika-abh03t4:374_0": "Hāpetvā pana sese, nayadvaye suddhike laddhā.",
  "tika-abh03t4:375_0": "Chappaññāsa bhavanti pucchā, chasatasahitañca lakkhaterasakaṁ;",
  "tika-abh03t4:376_0": "Pucchānayesu gaṇitā, paṭiccavāre catūsvapi.",
  "tika-abh03t4:377_0": "Sattahi guṇitā kusalattike dvayaṁ, navutiñceva pañcasatā;",
  "tika-abh03t4:378_0": "Cattāri sahassāni ca, tathekanavute ca lakkhakā.",
  "tika-abh03t4:379_0": "Nādvāvīsati guṇitā, tikesu sabbesu vīsati ca koṭi;",
  "tika-abh03t4:380_0": "Lakkhattayaṁ sahassaṁ, catuvīsati cāpi viññeyyā.",
  "tika-abh03t4:381_0": "Tikapaṭṭhānaṁ.",
  "tika-abh03t4:382_0": "Ekakapaccaye pana, nava nava katvā sasoḷasadvisataṁ;",
  "tika-abh03t4:383_0": "Hetudukapaṭhamavāre, paṭhamanaye suddhike pucchā.",
  "tika-abh03t4:384_0": "Hetādimūlakanaye-svekekasmiṁ dukādibhedayute;",
  "tika-abh03t4:385_0": "Caturāsīticatusata-sahitaṁ sahassadvayaṁ pucchā.",
  "tika-abh03t4:386_0": "Tā catuvīsatiguṇitā, sasuddhikā ettha honti anulome;",
  "tika-abh03t4:387_0": "Dvattiṁsaṭṭhasatādhika-sahassanavakaḍḍhalakkhakā.",
  "tika-abh03t4:388_0": "Evaṁ paccanīye dve, suddhikarahitā catūsvato honti;",
  "tika-abh03t4:389_0": "Channavutaṭṭhasataṭṭha-tiṁsasahassadvilakkhakāni.",
  "tika-abh03t4:390_0": "Tā pana sattaguṇā dve, sattatisatadvayaṁ sahassāni;",
  "tika-abh03t4:391_0": "Dvāsattati honti tato, soḷasa lakkhāni hetuduke.",
  "tika-abh03t4:392_0": "Tā sataguṇā dukasate, satadvayaṁ sattavīsati sahassā;",
  "tika-abh03t4:393_0": "Dvāsattatilakkhāni ca, soḷasakoṭi tato pucchā.",
  "tika-abh03t4:394_0": "Dukapaṭṭhānaṁ.",
  "tika-abh03t4:395_0": "Dukatikapaṭṭhāne tika-pakkhepo hoti ekamekaduke;",
  "tika-abh03t4:396_0": "Tassa chasaṭṭhiguṇena te, chasaṭṭhisataṁ dukā honti.",
  "tika-abh03t4:397_0": "Hetudukaladdhapucchā, guṇitā tehi ca honti tikapadameva;",
  "tika-abh03t4:398_0": "Dukapaṭṭhāne pucchā, tāsaṁ gaṇanā ayaṁ ñeyyā.",
  "tika-abh03t4:399_0": "Dvāpaññāsa satāni ca, naveva nahutāni nava ca saṭṭhiñca;",
  "tika-abh03t4:400_0": "Lakkhāni tīhi sahitaṁ, sataṁ sahassañca koṭinaṁ.",
  "tika-abh03t4:401_0": "Dukatikapaṭṭhānaṁ.",
  "tika-abh03t4:402_0": "Tikadukapaṭṭhāne tika-mekekaṁ dvisatabhedanaṁ katvā;",
  "tika-abh03t4:403_0": "Dvāvīsadvisataguṇā, ñeyyā kusalattike laddhā.",
  "tika-abh03t4:404_0": "Pucchā aṭṭhasatādhika-catusahassadvilakkhayuttānaṁ;",
  "tika-abh03t4:405_0": "Koṭīnaṁ chakkamatho, koṭisahassāni cattāri.",
  "tika-abh03t4:406_0": "Tikadukapaṭṭhānaṁ.",
  "tika-abh03t4:407_0": "Tikatikapaṭṭhāne , tesaṭṭhividhekekabhedanā tu tikā;",
  "tika-abh03t4:408_0": "Tehi ca guṇitā kusala-ttikapucchāpi honti pucchā tā.",
  "tika-abh03t4:409_0": "Dvādasa pañcasatā catu-saṭṭhisahassāni navuti cekūnā;",
  "tika-abh03t4:410_0": "Lakkhānamekasaṭṭhi, dvādasasatakoṭiyo ceva.",
  "tika-abh03t4:411_0": "Tikatikapaṭṭhānaṁ.",
  "tika-abh03t4:412_0": "Dvayahīnadvayasataguṇo, ekeko dukaduke tehi;",
  "tika-abh03t4:413_0": "Hetuduke laddhā saṅkhya-bhedehi ca vaḍḍhitā pucchā.",
  "tika-abh03t4:414_0": "Chasatayutāni pañcā-sītisahassāni lakkhanavakañca;",
  "tika-abh03t4:415_0": "Ekādasāpi koṭi, puna koṭisatāni tettiṁsa.",
  "tika-abh03t4:416_0": "Dukadukapaṭṭhānaṁ.",
  "tika-abh03t4:417_0": "Sampiṇḍitā tu pucchā, anulome chabbidhepi paṭṭhāne;",
  "tika-abh03t4:418_0": "Chattiṁsatisatasahassa-ṭṭhakayutasattanahutāni.",
  "tika-abh03t4:419_0": "Lakkhāni chacca cattā-līseva navātha koṭiyo dasa ca;",
  "tika-abh03t4:420_0": "Sattakoṭisatehi ca, koṭisahassāni nava honti.",
  "tika-abh03t4:421_0": "Tā catuguṇitā pucchā, catuppabhede samantapaṭṭhāne;",
  "tika-abh03t4:422_0": "Catucattālīsasatattayaṁ, sahassāni terasa ca.",
  "tika-abh03t4:423_0": "Sattāsīti ca lakkhānaṁ, koṭīnañca sattasattatiyo;",
  "tika-abh03t4:424_0": "Hontiṭṭhasatāniṭṭha-tiṁsasatasahassāni iti gaṇanā.",
  "tika-abh03t4:425_0": "Paṭṭhānassa pucchāgaṇanagāthā.",
  "tika-abh03t4:426_0": "Paṭṭhānapakaraṇa-mūlaṭīkā samattā.",
  "tika-abh03t4:427_0": "Iti bhadantaānandācariyakena katā līnatthapadavaṇṇanā",
  "tika-abh03t4:428_0": "Abhidhammassa mūlaṭīkā samattā."
}