{
  "anya-e0301n8:0_0": "Rūpa saṅgaha paramatthadīpanī",
  "anya-e0301n8:1_0": "156.",
  "anya-e0301n8:1_1": "Evaṁ cittacetasike dvīhi pabhedappavattīhi dassetvā idāni yathānuppattaṁ rūpaṁ dassento ādigātha māha.",
  "anya-e0301n8:1_2": "Tattha etaṁ parimāṇaṁ assāti ettāvaṁ.",
  "anya-e0301n8:1_3": "Tena ettavatā.",
  "anya-e0301n8:1_4": "Nipātapadaṁvā etaṁ.",
  "anya-e0301n8:1_5": "Hi saddo padapūraṇe.",
  "anya-e0301n8:1_6": "Pabhedoca pavattica pabhedappavattiyo.",
  "anya-e0301n8:1_7": "Tāhi saha ye vattanti te sappabhedappavattikā.",
  "anya-e0301n8:1_8": "Ettāvatā sappabhedappavattikā cittacetasikā dhammā mayā vibhattā.",
  "anya-e0301n8:1_9": "Idāni rūpaṁ pavuccatīti yojanā.",
  "anya-e0301n8:1_10": "Saṅkhepato uddisanaṁ kathanaṁ samuddeso.",
  "anya-e0301n8:1_11": "Samuddiṭṭhassa rūpassa puna vibhajanaṁ vibhāgo.",
  "anya-e0301n8:1_12": "Samuṭṭhāti rūpaṁ etenāti samuṭṭhānaṁ. Kammādi.",
  "anya-e0301n8:1_13": "Kalā vuccanti avayavā.",
  "anya-e0301n8:1_14": "Tā appenti pavisanti etthāti kalāpo.",
  "anya-e0301n8:1_15": "Piṇḍīti attho.",
  "anya-e0301n8:1_16": "Pavattikkamatoti uppattikkamato.",
  "anya-e0301n8:1_17": "Salakkhaṇato sasambhāratoca mahantāni hutvā bhavanti pātubhavantīti mahābhūtāni.",
  "anya-e0301n8:1_18": "Tāni hi attano sabhāvatopi mahantānieva hutvā pātubhavanti upādārūpāni upādāyāti.",
  "anya-e0301n8:2_0": "[175] Vibhāvaniyaṁ pana mahāṭīkāyañca",
  "anya-e0301n8:3_0": "‘‘Sasambhāradhātuvasenāti’’ vuttaṁ. Taṁ anupapannaṁ.",
  "anya-e0301n8:4_0": "Na hi sasambhāravatthuvaseneva tesaṁ ayaṁ vohāro pavattoti sakkā vattuṁ.",
  "anya-e0301n8:4_1": "Naca salakkhaṇato mahattena vinā tesaṁ sasambhārato mahattaṁnāma sambhavatīti.",
  "anya-e0301n8:4_2": "Tasmā yaṁ tesaṁ indriyānindriyabaddhasantānesu pathavipabbatādivasena samudde macchakacchapādivasena sasambhārato mahattaṁ.",
  "anya-e0301n8:4_3": "Taṁpi salakkhaṇamahattamūlakamevāti daṭṭhabbaṁ.",
  "anya-e0301n8:4_4": "Mahābhūtātivā loke visaṁvāda kaṭṭhena māyākārāvā āvisanagahaṇesu acinteyyaṭṭhānaṭṭhena yakkhādayovā vañcakaṭṭhena yakkhiniyovā vuccanti.",
  "anya-e0301n8:4_5": "Tenevaṭṭhena tehi sadisattā imānipi mahābhūtāviyāti mahābhūtāni.",
  "anya-e0301n8:4_6": "Ubhayatthapica mahantāni abhūtāni abbhutānivā etesūti nibbacanaṁ yujjatiyeva.",
  "anya-e0301n8:5_0": "[176] Vibhāvaniyaṁ pana",
  "anya-e0301n8:6_0": "Yakkhiniṁ visuṁ upamāmattaṁ katvā ‘‘manāpavaṇṇasaṇṭhānā dīhivā sattānaṁ vañcikā yakkhinīādayo viya manāpa itthipurisarūpadassanādinā sattānaṁ vañcakattā mahantāni abhūtāni etesūti mahābhūtāti’’ vuttaṁ.",
  "anya-e0301n8:6_1": "Taṁ aṭṭhakathā ya na sameti.",
  "anya-e0301n8:7_0": "Aṭṭhakathāyañhi mahābhūtasāmaññatoti padassa vitthāre eva māyākāro yakkho yakkhinīti tayo mahābhūtā vuttāti.",
  "anya-e0301n8:7_1": "Catunnañcamahābhūtānanti upayogatthe sāmivacanaṁ.",
  "anya-e0301n8:7_2": "Upādāyāti daḷhaṁ nissāya.",
  "anya-e0301n8:7_3": "Pavattanti pāṭhaseso.",
  "anya-e0301n8:7_4": "Upādāya rūpantivā samāsapadaṁ daṭṭhabbaṁ.",
  "anya-e0301n8:8_0": "[177] Vibhāvaniyaṁ pana",
  "anya-e0301n8:9_0": "‘‘Upādāya pavattaṁ rūpaṁ upādārūpanti’’ vuttaṁ. Taṁ idha na yujjati.",
  "anya-e0301n8:10_0": "Na hi imasmiṁ pāṭhe katthaci yakāraviraho diṭṭho.",
  "anya-e0301n8:10_1": "Tathā hi mūlaṭīkāyaṁ upādāyati nissayatīti upādāyaṁ.",
  "anya-e0301n8:10_2": "Tameva rūpantipi vuttaṁ.",
  "anya-e0301n8:10_3": "Pathayatīti pathavī.",
  "anya-e0301n8:10_4": "Sahajātarūpānaṁ patiṭṭhāna bhāvena pakkhāyati upaṭṭhātīti attho.",
  "anya-e0301n8:10_5": "Puthu mahantī hutvā jāyatītipi pathavī.",
  "anya-e0301n8:10_6": "Pakārena thavīyati sabbesaṁ rūpasambhārānaṁ adhiṭṭhānattā.",
  "anya-e0301n8:10_7": "Ayaṁ tesaṁ adhiṭṭhānā patiṭṭhānā vatthubhūtā bhūmi bhūtātiādinā nānāppakārena guṇapadena abhitthavīyatīti pathavī.",
  "anya-e0301n8:10_8": "Sāeva nisattanijīvaṭṭhena dhātūti pathavīdhātu.",
  "anya-e0301n8:10_9": "Āpeti sahajātarūpāni byāpetvā tiṭṭhati, appāyati vā tāni suṭṭhu brūheti vaḍḍhetīti āpo.",
  "anya-e0301n8:10_10": "Tānivā avippakiṇṇāni katvā bhuso pāti rakkhati, pivativā vivanto viya tāni saṅgaṇhati sampiṇḍetīti āpo.",
  "anya-e0301n8:10_11": "Soyeva dhātūti āpodhātu.",
  "anya-e0301n8:10_12": "Te jati tikkhabhāvena samujjalanto viya sahajātadhammānaṁ majjhe pakāsati, tejetivā niseti sahajātadhamme tikkhathāma bale karoti, paripācetivā usmāpetīti tejo, so eva dhātūti tejodhātu.",
  "anya-e0301n8:10_13": "Vāyati samīreti desantaruppatti hetubhāvena bhūtasaṅghāṭaṁ desantaraṁ gametīti vāyo.",
  "anya-e0301n8:10_14": "Vāyati vā sahajātadhamme apatamāne katvā vahatīti vāyo.",
  "anya-e0301n8:10_15": "Soeva dhātūti vāyodhātu.",
  "anya-e0301n8:10_16": "Tattha kakkhaḷalakkhaṇā pathavī.",
  "anya-e0301n8:10_17": "Ābandhanalakkhaṇo āpo.",
  "anya-e0301n8:10_18": "Uṇhattalakkhaṇo tejo.",
  "anya-e0301n8:10_19": "Vitthambhanalakkhaṇo vāyo.",
  "anya-e0301n8:10_20": "Ettha siyā, kasmā pathavī kakkhaḷalakkhaṇāti vuttā.",
  "anya-e0301n8:10_21": "Nanu sā mudubhūtāpi hotīti.",
  "anya-e0301n8:10_22": "Saccaṁ, mudubhūtāpi pana sā sesabhūtattayaṁ upādāya kakkhaḷā tveva saṅkhyaṁ gacchati.",
  "anya-e0301n8:10_23": "Aññamaññaṁ upādāyeva pana ayaṁmudu ayaṁ kakkhaḷāti bhavati.",
  "anya-e0301n8:10_24": "Teneva mudukakkhaḷānaṁ dīgharassānaṁ viya anavaṭṭhānatā hoti.",
  "anya-e0301n8:10_25": "Mudubhūtāpi hi tato mudutaraṁ patvā kakkhaḷānāma jātā.",
  "anya-e0301n8:10_26": "Kakkhaḷāpi kakkhaḷataraṁ patvā mudubhūtānāma jātāti.",
  "anya-e0301n8:10_27": "Ābandhanalakkhaṇo āpoti vutto.",
  "anya-e0301n8:10_28": "Soca pakatiudake adhimattoti pakatiudakaṁ baddhaṁ ghanībhūtameva siyāti ce. Na.",
  "anya-e0301n8:10_29": "Ābandhitabbāya pathaviyā tattha paridubbalattāti, yattha pana pathavī balavatī hoti tattheva so baddhataraṁ ābandhatīti.",
  "anya-e0301n8:10_30": "Uṇhatta lakkhaṇo tejoti vutto.",
  "anya-e0301n8:10_31": "Evañcasati sītabhāvo tejoyeva na siyāti ce. Na.",
  "anya-e0301n8:10_32": "Usati dahati paripāceti pariṇa tabhāvaṁ gametīti uṇhonāma.",
  "anya-e0301n8:10_33": "Sītabhāvoca dahati paripāceti tabbhāvaṁ gametiyevāti.",
  "anya-e0301n8:10_34": "Vuttañca mūlaṭīkāyaṁ tejoeva hi sītaṁ.",
  "anya-e0301n8:10_35": "Himapātasamayādīsu sītassa paripācakatādassana toti.",
  "anya-e0301n8:10_36": "Vitthambhana lakkhaṇo vāyoti vutto.",
  "anya-e0301n8:10_37": "So pana ghana thaddhesu silāthambhādīsu nalabbhatīti ce. Na.",
  "anya-e0301n8:10_38": "Tattha hi pathavī attanā sahajātavāyuvitthambhanaṁ labhitvā thāmappattā thiratarappattāca hutvā vahatīti.",
  "anya-e0301n8:10_39": "Cakkhatīti cakkhu.",
  "anya-e0301n8:10_40": "Samavisamaṁ ācikkhati samavisamajānanassa tammūlakattā.",
  "anya-e0301n8:10_41": "Rūpaṁvā assādeti āpātaṁ āgatāgatassa rūpassa anirākaraṇato.",
  "anya-e0301n8:10_42": "Taṁvā vibhāvetīti attho.",
  "anya-e0301n8:10_43": "Suṇātīti sotaṁ.",
  "anya-e0301n8:10_44": "Suṇanti suyyantivā ete nāti sotaṁ.",
  "anya-e0301n8:10_45": "Ghāyatīti ghānaṁ.",
  "anya-e0301n8:10_46": "Ghāyanti ghāyiyantivā etenāti ghānaṁ.",
  "anya-e0301n8:10_47": "Jīvitanimittaṁ raso jīvitanti vuccati.",
  "anya-e0301n8:10_48": "Tasmiṁ ninnatāya taṁ avhāyatīti jivhā. Athavā.",
  "anya-e0301n8:10_49": "Jīvitaṁ vahati etāyavā taṁ vahanti pavattenti jīvitavuttisampādanattāti jivhā.",
  "anya-e0301n8:10_50": "Jītivā jayo parājayovā vuccati.",
  "anya-e0301n8:10_51": "Tadubhayaṁ vahati vahantivā etāyāti jivhā.",
  "anya-e0301n8:10_52": "Sasambhārajivhā. Yathāha –",
  "anya-e0301n8:11_0": "Purisassa hi jātassa, kudārī jāyate mukhe;",
  "anya-e0301n8:12_0": "Yāya chindati attānaṁ, naro dubbhāsitaṁ bhaṇanti.",
  "anya-e0301n8:13_0": "Idha pana taṁ sahacaritattā jivhāti pasādarūpamo vuccati.",
  "anya-e0301n8:13_1": "Kucchitānaṁ kesādīnaṁ pāpadhammānañca āyo uppattiṭṭhānanti kāyo.",
  "anya-e0301n8:13_2": "Sasambhārakāyo.",
  "anya-e0301n8:13_3": "Idha pana taṁ sahacarito pasāda kāyoeva adhippeto.",
  "anya-e0301n8:13_4": "Pasīdantīti pasādā.",
  "anya-e0301n8:13_5": "Pasīdanti vā ettha candamaṇḍalādīni ārammaṇanimittāni tattha saṁsīdamānāni viya sarūpato sandissantīti pasādā, suparisuddhaādāsamaṇḍasadisā kammajamaṇḍā.",
  "anya-e0301n8:13_6": "Ime pana pañca daṭṭhukāmatādi nidāna kammasamuṭṭhāna bhūtapasāda lakkhaṇā rūpādi abhighātāraha bhūtapasādalakkhaṇā vā cakkhupasādādayo daṭṭhabbā.",
  "anya-e0301n8:13_7": "Tattha cakkhu tāva setamaṇḍala parikkhittassa kaṇhamaṇḍalassa majjhe ūkāsirapamāṇe atimukhe ṭhitānaṁ sarīrasaṇṭhānuppatti padesabhūte diṭṭhamaṇḍale telamiva sattapicupaṭalāni sattaakkhipaṭalāni byāpetvā tiṭṭhati.",
  "anya-e0301n8:13_8": "Sotaṁ sotabilabbhantare aṅguliveṭhanākāraṁ upacitatanutambalomaṁ padesaṁ byāpetvā tiṭṭhati.",
  "anya-e0301n8:13_9": "Ghānaṁ nāsikabbhantare ajapadasaṇṭhānaṁ padesaṁ byāpetvā tiṭṭhati.",
  "anya-e0301n8:13_10": "Jivhā sasambhāra jivhāmajjhe uppala dalagga saṇṭhānaṁ padesaṁ byāpetvā tiṭṭhati.",
  "anya-e0301n8:13_11": "Kāyo pana mahanti yā kappāsa paṭalavaṭṭiyaṁ āsittatelaṁviya thapetvā pācaka tejassa patiṭṭhānaṭṭhānaṁ kesagga lomagga nakhagga sukkhacammānica avasesaṁ sakalasarīraṁ byāpetvā tiṭṭhatīti.",
  "anya-e0301n8:13_12": "Te pana pañca yathārahaṁ pañcadvārikacittānaṁ vatthudvārabhāvaṁ sādhenti.",
  "anya-e0301n8:13_13": "Tesuca ekekassa catasso catasso dhātuyo sandhāraṇaābandhana paripācana samudīraṇa kiccehi upakāraṁ karonti.",
  "anya-e0301n8:13_14": "Yathākhatti yakumārassa catasso dhātiyo dhāraṇa nahāpana maṇḍana bījana kiccehīti.",
  "anya-e0301n8:13_15": "Utucittāhārāca naṁ upatthambhenti.",
  "anya-e0301n8:13_16": "Yathā taṁ khattiyakumāraṁ pitu jeṭṭhabhātu jeṭṭhabhaginiyoviya.",
  "anya-e0301n8:13_17": "Āyuca naṁ suṭṭhu anupāleti.",
  "anya-e0301n8:13_18": "Yathā taṁ khattiyakumāraṁ disāpāmokkho rājasammato mahābhisakkoviya.",
  "anya-e0301n8:13_19": "Vaṇṇādayoca naṁ parivārenti.",
  "anya-e0301n8:13_20": "Yathā taṁ khattiyakumāraṁ sahajātā amaccaputtā viyāti.",
  "anya-e0301n8:13_21": "Yasmā pana sattānaṁ cittaṁ nāma vicittaṁ hoti.",
  "anya-e0301n8:13_22": "Cittavicittatāya saññāvicittā.",
  "anya-e0301n8:13_23": "Saññāvicittatāya taṇhāvicittā.",
  "anya-e0301n8:13_24": "Taṇhāvicitta tāya kammāni vicittāni.",
  "anya-e0301n8:13_25": "Kammavicittatāya kammasamuṭṭhānāni bhūtāni vicittāni.",
  "anya-e0301n8:13_26": "Bhūtavicittatāya ime pasādā vicittā.",
  "anya-e0301n8:13_27": "Aññamaññaṁ asadisā honti.",
  "anya-e0301n8:13_28": "Tehi pasādamaṇḍabhūtāpi samānā keci rūpasseva abhighātārahā honti, na saddādīnaṁ.",
  "anya-e0301n8:13_29": "Keci saddādīnaṁ eva, na rūpassāti.",
  "anya-e0301n8:13_30": "Tasmā tesaṁ aññamaññañca aññarūpehica lakkhaṇato asaṁmissatā veditabbāti.",
  "anya-e0301n8:14_0": "Rūpayatīti rūpaṁ.",
  "anya-e0301n8:14_1": "Vaṇṇavisesaṁ āpajjitvā hadayaṅgatabhāvaṁ pakāseti.",
  "anya-e0301n8:14_2": "Pakatiyāpi vā yaṁkiñcidabbaṁ samavisamaṁvā pakāse tīti attho.",
  "anya-e0301n8:14_3": "Sappati sotaviññeyyabhāvaṁ gacchatīti saddo.",
  "anya-e0301n8:14_4": "Saddayatīti saddo.",
  "anya-e0301n8:14_5": "Taṁ taṁ atthaṁvā attano vatthuṁvā ācikkhatīti attho.",
  "anya-e0301n8:14_6": "Sadativā taṁ taṁ disaṁvā desaṁvā khaṇena vissarati vippharatīti saddo.",
  "anya-e0301n8:14_7": "Gandhayatīti gandho.",
  "anya-e0301n8:14_8": "Attano vatthuṁsūcetīti attho.",
  "anya-e0301n8:14_9": "Gacchatīti go. Vāto.",
  "anya-e0301n8:14_10": "Tena dhārīyatīti gandho.",
  "anya-e0301n8:14_11": "Rasīyati assādīyatīti raso.",
  "anya-e0301n8:14_12": "Rasantivā taṁ assādentīti raso.",
  "anya-e0301n8:14_13": "Phusīyatīti phoṭṭhabbaṁ.",
  "anya-e0301n8:14_14": "Phusanañcettha pasādena saha ghaṭṭanaṁ kalāpantarabhūtehi saddhiṁ paṭihananañca veditabbaṁ.",
  "anya-e0301n8:14_15": "Tadubhayaṁpi āpo dhātuyā natthīti vuttaṁ āpodhātuvivajjitanti.",
  "anya-e0301n8:14_16": "Kasmā pana taṁ tassā natthi.",
  "anya-e0301n8:14_17": "Nanu sītatāvā dravatāvā phusitvā gayhatīti.",
  "anya-e0301n8:14_18": "Vuccate, sītatā hi tejoyeva, na āpo.",
  "anya-e0301n8:14_19": "Yadi hi sā āpoyeva siyā.",
  "anya-e0301n8:14_20": "Pakkumite santatte loharasepissa sītatā labbhamānā siyā.",
  "anya-e0301n8:14_21": "So hi raso āpādhiko hotīti.",
  "anya-e0301n8:14_22": "Evaṁ pana nalabbhati.",
  "anya-e0301n8:14_23": "Tasmā sā tejoyeva, na āpoti.",
  "anya-e0301n8:14_24": "Apica, sītuṇhānaṁ ekasmiṁ kalāpe saha appavattanato orapārānaṁ viya tesaṁ anavaṭṭhānatoca viññāyati.",
  "anya-e0301n8:14_25": "Na hi sītakalāpe uṇhaṁ, uṇhakalāpevā sītaṁ saha pavattati.",
  "anya-e0301n8:14_26": "Yasmiṁca vatthumhi pubbe sītasaññā saṇṭhāti.",
  "anya-e0301n8:14_27": "Pacchā tato sītatare āgate tasmiṁyeva puna uṇhasaññā saṇṭhāti.",
  "anya-e0301n8:14_28": "Pubbe uṇhasaññāyaṁpi eseva nayo.",
  "anya-e0301n8:14_29": "Tathā uṇhe mande sītasaññā saṇṭhāti.",
  "anya-e0301n8:14_30": "Sīte mande uṇhasaññāti.",
  "anya-e0301n8:15_0": "Atha pana dravabhāvabhūto āpo phusitvā gayhati.",
  "anya-e0301n8:15_1": "Ayo piṇḍādīsu ābandhanabhūtopi phusitvāva gayheyya.",
  "anya-e0301n8:15_2": "Evañca sati yathā tesu itarāni tīṇi bhūtāni vinā itarītarena visuṁ visuṁ kāyika sukhadukkhānaṁ ārammaṇabhūtāni honti.",
  "anya-e0301n8:15_3": "Tathā sopi vinā itarehi visuṁ kāyikasukhadukkhānaṁ ārammaṇabhūtoeva siyā.",
  "anya-e0301n8:15_4": "Na pana hoti.",
  "anya-e0301n8:15_5": "Yañhi tāni ayopiṇḍādīni phusantānaṁ kāyikaṁ sukhaṁvā dukkhaṁvā uppajjati, taṁ saṇhathaddhatā vasenavā uppajjati.",
  "anya-e0301n8:15_6": "Sītuṇhatāvasenavā abbhantarathambhanassa mandagāḷhatāvasenavā.",
  "anya-e0301n8:15_7": "No aññathāti.",
  "anya-e0301n8:15_8": "Tasmā purimabhāge tīṇi bhūtāni phusitvāvā vaṇṇaṁ disvāvā pacchā bhāge suddhena mano viññāṇasantānena dīgharassādisaṇṭhānaṁvā rattiyaṁ alātacakkaṁ vā taṁtaṁchiddavivaraṁvā jānantā viya pathamaṁ dravatāsahitāni vilīnāni mudūni tīṇi bhūtāni pathaviṁ eva vā phusitvā pacchā suddhena mano viññāṇasantānena visuṁ dravabhāvaṁ addatintabhāvaṁ jānanti.",
  "anya-e0301n8:15_9": "Evaṁ santepi taṁ phusitvā jānantā icceva maññanti avisesavidunoti.",
  "anya-e0301n8:15_10": "Gunnaṁ abhiṇhaṁ caraṇaṭṭhānaṁ gocaro.",
  "anya-e0301n8:15_11": "Gocarasadisattā idha gocaro.",
  "anya-e0301n8:15_12": "Gotivā idha cakkhādīni indriyāni vuccanti.",
  "anya-e0301n8:15_13": "Tāni viññāṇādhiṭṭhitāni hutvā etesu caranti.",
  "anya-e0301n8:15_14": "Etānivātesu caranti pavattanti ghaṭṭentīti gocarā.",
  "anya-e0301n8:15_15": "Teyeva idha ekattaṁ upanetvā gocararūpanti vuttaṁ.",
  "anya-e0301n8:15_16": "Imānipana pañca yathākkamaṁ cakkhādīsu paṭihanana lakkhaṇāni rūpādīnīti veditabbāni.",
  "anya-e0301n8:16_0": "Itthī vuccati avisadākārasaṇṭhitaṁ khandhapañcakaṁ.",
  "anya-e0301n8:16_1": "Yassa pana dhammassa ānubhāvena taṁ tathā saṇṭhāti pavattati.",
  "anya-e0301n8:16_2": "So itthi yā bhāvoti itthattaṁ.",
  "anya-e0301n8:16_3": "Puriso vuccati visadākārasaṇṭhitaṁ khandhapañcakaṁ.",
  "anya-e0301n8:16_4": "Sesaṁ vuttanayameva.",
  "anya-e0301n8:16_5": "Tattha itthiliṅga itthinimitta itthi kutta itthākappānaṁ hetubhāva lakkhaṇaṁ itthattaṁ.",
  "anya-e0301n8:16_6": "Purisaliṅga purisanimitta purisakutta purisākappānaṁ hetubhāva lakkhaṇaṁ purisattaṁ.",
  "anya-e0301n8:16_7": "Tattha liṅganti padhānaṅgabhūtaṁ mahāsaṇṭhānaṁ.",
  "anya-e0301n8:16_8": "Nimittanti paccaṅgabhūtaṁ khuddakasaṇṭhānaṁ.",
  "anya-e0301n8:16_9": "Kuttanti kīḷālilādi kriyāviseso.",
  "anya-e0301n8:16_10": "Ākappoti gamanādiko ākāravikāro.",
  "anya-e0301n8:16_11": "Sabbepete khandhapañcakassa pavattivisesāeva.",
  "anya-e0301n8:16_12": "Ye saddasatthesu liṅganti vuccanti.",
  "anya-e0301n8:16_13": "Yesañca vasena ayaṁ itthīeva, na puriso.",
  "anya-e0301n8:16_14": "Ayaṁ purisoeva, na itthīti sañjānanti.",
  "anya-e0301n8:16_15": "Yasmā panettha saṇṭhānādīnaṁ avisadādibhāvoeva atthato itthipurisatā hoti.",
  "anya-e0301n8:16_16": "Tadubhayamuttabhāvoca napuṁsakatā.",
  "anya-e0301n8:16_17": "Soca akkharapada saṅkhātesu vacanesu ca vacanatthesuca yathārahaṁ sandissatiyeva.",
  "anya-e0301n8:16_18": "Tasmā indriyarahitesupi padesuca rukkhādīsu padatthesuca pariyāyena itthipumanapuṁsakatāsiddhi veditabbāti.",
  "anya-e0301n8:17_0": "[178] Yaṁ pana vibhāvaniyaṁ",
  "anya-e0301n8:18_0": "‘‘Itthīnaṁ aṅgajātaṁ itthiliṅga’’nti vuttaṁ. Taṁ na sundaraṁ.",
  "anya-e0301n8:19_0": "Na hi katthaci pāḷiyaṁ aṭṭhakathāsuca nimittasaddoviya liṅgasaddo aṅgajāte pākaṭo diṭṭhoti.",
  "anya-e0301n8:20_0": "[179] Yañca tattha",
  "anya-e0301n8:21_0": "‘‘Itthisaṇṭhānaṁ itthākappo’’ti vuttaṁ. Taṁpi na sundaraṁ.",
  "anya-e0301n8:22_0": "Na hi liṅgasaddo viya ākappasaddo saṇṭhāne pākaṭo diṭṭhoti.",
  "anya-e0301n8:22_1": "Sesaṁpana tattha vuttaṁ yaṁkiñci aṭṭhakathāya asamentaṁpi tena pariyāyena yujjatiyeva.",
  "anya-e0301n8:22_2": "Bhavanti pavattanti taṁsahite khandhasantāne esā itthī, eso purisoti evaṁ pavattā sadda buddhiyo etenāti bhāvo bhavantivā pātubhavanti taṁsahite khandhasantāne liṅgādīni etasmiṁ satīti bhāvo.",
  "anya-e0301n8:22_3": "So eva rūpanti bhāvarūpaṁ.",
  "anya-e0301n8:22_4": "Hadanti sattā taṁtaṁatthaṁvā anatthaṁvā pūrenti etenāti hadayaṁ.",
  "anya-e0301n8:22_5": "Hadantivā sattā ito nānāvikakke osajanti muñcantīti hadayaṁ.",
  "anya-e0301n8:22_6": "Harantivā pariharanti taṁ sattā jīvitaṁviya dayanti rakkhanticāti hadayaṁ.",
  "anya-e0301n8:22_7": "Vasanti nivasanti cittaceta sikādhammā etthāti vatthu.",
  "anya-e0301n8:22_8": "Hadayañca taṁ vatthucāti hadayavatthu.",
  "anya-e0301n8:22_9": "Dhātudvayanissayalakkhaṇaṁ vatthurūpaṁ.",
  "anya-e0301n8:22_10": "Taṁ pana hadayakosabbhantare aḍḍhapasatamattaṁ lohitaṁ byāpetvā tiṭṭhatīti veditabbaṁ.",
  "anya-e0301n8:22_11": "Dhammasaṅgaṇiyaṁ pana desanābhedarakkhanatthaṁ avatvā paṭṭhāneeva taṁ vuttaṁ.",
  "anya-e0301n8:22_12": "Yathāha-vatthu kusalānaṁ khandhānaṁ nissayapaccayena paccayo.",
  "anya-e0301n8:22_13": "Vatthu akusalānaṁ khandhānaṁ nissayapaccayena paccayotiādi.",
  "anya-e0301n8:22_14": "Etthaca chahi vatthūhi aññaṁ vatthunāma natthi.",
  "anya-e0301n8:22_15": "Tesuca purimāni pañca kusalādīnaṁ nissayāeva na honti.",
  "anya-e0301n8:22_16": "Tasmā tesaṁ nissayabhāvena tattha vuttaṁ vatthunāma visuṁ ekaṁ vatthurūpamevāti siddhanti.",
  "anya-e0301n8:23_0": "[180] Vibhāvaniyaṁ pana",
  "anya-e0301n8:24_0": "Yaṁ rūpaṁ nissāyāti pāṭhassa uddhaṭattā rūpasāmaññapasaṅgo hotīti taṁ visodhetuṁ yuttināma vuttā.",
  "anya-e0301n8:24_1": "Paṭṭhāne pana bahūsu anaññasādhāraṇesu ṭhānesu vatthunāmena visesetvā vuttattā sopasaṅgo natthiyevāti daṭṭhabbaṁ.",
  "anya-e0301n8:25_0": "Jīvanti sahajātadhammā yenāti jīvitaṁ.",
  "anya-e0301n8:25_1": "Tesaṁ jīvane ādhipaccayogena tesu indaṁ issaraṁ attānaṁ karotīti indriyaṁ.",
  "anya-e0301n8:25_2": "Jīvitañca taṁ indriyañcāti jīvitindriyaṁ.",
  "anya-e0301n8:25_3": "Sahajātā nupālana lakkhaṇaṁ jīvitindriyaṁ.",
  "anya-e0301n8:25_4": "Yathā hi bījanibbattāni uppalādīni bījevinaṭṭhepi udakānupālitāni ciraṁpi kālaṁ jīvanti.",
  "anya-e0301n8:25_5": "Evamevaṁ niruddha kammanibbattāni kammajarūpāni kamme asantepi jīvitānupālitāni santativasena vassasataṁpi vassasahassaṁpi kappaṁpi soḷasakappasahassānipi jīvantiyeva, tathā hi jīvitarahitāni itararūpāni jīvantānināma nahonti.",
  "anya-e0301n8:25_6": "Tāni hi yena ekena cittenavā utunāvā āhārenavā jāyanti.",
  "anya-e0301n8:25_7": "Tasmiṁ niruddhe nirujjhanti, paraṁ muhuttamattaṁpi santānaṁ ghaṭetuṁ nasakkonti.",
  "anya-e0301n8:25_8": "Tesu hi cittajarūpānaṁ santatipaccuppannaṁ ekavīthi ekajavanavāra ekasamāpattivārena paricchinnaṁ hoti.",
  "anya-e0301n8:25_9": "Utujāhārajānañca sabhāgeka utuāhāra vasena paricchinnaṁ hoti.",
  "anya-e0301n8:25_10": "Kammajarūpānaṁ pana visuṁ santatipaccuppannaṁnāma natthi.",
  "anya-e0301n8:25_11": "Tesaṁ ekabhavaparicchinnaṁ addhāpaccuppannameva hotīti.",
  "anya-e0301n8:25_12": "Yadi evaṁ arūpadhammānaṁ kathanti.",
  "anya-e0301n8:25_13": "Tehi jīvitayogena jīvantāeva honti.",
  "anya-e0301n8:25_14": "Evaṁsantepi tesaṁ santatipaccuppannaṁ dissatīti.",
  "anya-e0301n8:25_15": "Vuccate, arūpadhammesu vipākāni tāva kammajarūpasadisāni.",
  "anya-e0301n8:25_16": "Tānipi hi asati vīthicittuppāde yāvajīvaṁpi ekasantativasena pavattissantiyeva.",
  "anya-e0301n8:25_17": "Itarāni pana yassa ārammaṇassa āpātāgatattā uppajjanti.",
  "anya-e0301n8:25_18": "Tasmiṁ niruddhe tadabhāvepi tadārammaṇā bahū cittasantatiyo jīvitassaaddhānapharaṇānubhāvena pavattantiyeva.",
  "anya-e0301n8:25_19": "Apica, yāvakhandhaparinibbānā anantarapaccayupanibandhena abbocchinnaṁ pavattamānāya cittasantatiyāvasenapi ayamattho vattabbo.",
  "anya-e0301n8:25_20": "Teneva hi kilesasīsaṁ avijjā.",
  "anya-e0301n8:25_21": "Pavattasīsaṁ jīvitindriyanti vuttaṁ.",
  "anya-e0301n8:26_0": "[181] Vibhāvaniyaṁ pana",
  "anya-e0301n8:27_0": "Āhārajādīnaṁ āhārādiyeva uppattiyāpi ṭhitiyāpi kāraṇaṁ hoti.",
  "anya-e0301n8:27_1": "Kasmā, taṅkhaṇe dharamānattā.",
  "anya-e0301n8:27_2": "Kamma jānaṁ pana kammaṁ uppattiyāeva kāraṇaṁ, na ṭhitiyā.",
  "anya-e0301n8:27_3": "Kasmā, taṅkhaṇābhāvato.",
  "anya-e0301n8:27_4": "Jīvitena pana anupālitattā eva tesaṁ khaṇaṭṭhiti siddhāti iminā dhippāyena yaṁ vuttaṁ ‘‘yathāsakaṁ khaṇamattaṭṭhāyīnaṁpi hi sahajātānaṁ pavattihetubhāvena anupālakaṁ.",
  "anya-e0301n8:27_5": "Na hi tesaṁ kammaṁyeva ṭhitikāraṇaṁ hoti.",
  "anya-e0301n8:27_6": "Āhārajādīnaṁ āhārādi viya kammassa taṅkhaṇābhāva toti’’.",
  "anya-e0301n8:27_7": "Taṁ na yuttaṁ.",
  "anya-e0301n8:28_0": "Dhammānañhi khaṇaṭṭhitināma ekakalāpagatasahajātapaccayā yattāeva hoti.",
  "anya-e0301n8:28_1": "Na nānākalāpagatajanakapaccayāyattā.",
  "anya-e0301n8:28_2": "Itarathā uppādakkhaṇe labbhamānānaṁ upacayasantatīnaṁ viya ṭhitikkhaṇe labbhamānāya jaratāyapi kutocisamuṭṭhānatā pāḷiyaṁ vuttā siyāti.",
  "anya-e0301n8:28_3": "Apica, khaṇaṭṭhitināma sabhāvasiddhāeva.",
  "anya-e0301n8:28_4": "Na hi uppannā dhammā paccayavekallena attano khaṇesu paripuṇṇaṁ aṭṭhatvā antarāva bhijjantīti atthi.",
  "anya-e0301n8:28_5": "Naca paccayādhimattena atire kataraṁ tiṭṭhantīti atthi.",
  "anya-e0301n8:28_6": "Tasmā khaṇaṭṭhitiyaṁ upatthambhayamānāpi āhārādayo anupālayamānañca jīvitaṁ pacchā balavarūpasantati pavattiatthāyaeva upatthambhenti pāletica.",
  "anya-e0301n8:28_7": "Na khaṇaṭṭhitipavattiyāti.",
  "anya-e0301n8:28_8": "Ettāvatā sabbesaṁpi khaṇaṭṭhitināma dharamānajanakāyattā vā jīvitāyattāvā nahotīti siddhaṁ hoti.",
  "anya-e0301n8:28_9": "Yadi pana taṁ santatipavattimeva sandhāya vuttaṁ siyā, evaṁsati yujjeyyāti.",
  "anya-e0301n8:28_10": "Aṭṭha kathāyaṁpi santepica anupālana lakkhaṇādimhi vidhāne atthikkhaṇeyeva taṁ tedhamme pāletītiādivacane yathāsantatiṭṭhiti labbhati.",
  "anya-e0301n8:28_11": "Tathā vicāretvā gahetabbāti.",
  "anya-e0301n8:28_12": "Idaṁ pana pācakagginā saha sakalaṁ upādinnakasarīraṁ byāpetvā tiṭṭhatīti.",
  "anya-e0301n8:28_13": "Kabaḷaṁ karīyatīti kabaḷīkāro.",
  "anya-e0301n8:28_14": "Āharīyati ajjhoharīyatīti āhāro.",
  "anya-e0301n8:28_15": "Kabaḷīkāroca so āhārocāti kabaḷīkārāhāro.",
  "anya-e0301n8:28_16": "Kabaḷīkāro āhārotipi pāṭho.",
  "anya-e0301n8:28_17": "Idañca savatthuka vacanaṁ daṭṭhabbaṁ.",
  "anya-e0301n8:28_18": "Athavā, kabaḷīkārāhārabhakkhānaṁ sattānaṁ attabhāvaṁ bhuso harati addhānaṁ pavattetīti āhāro.",
  "anya-e0301n8:28_19": "Khajja bhojjādike kabaḷīkāre āhāro tannissitattā tappariyā pannattācāti kabaḷīkārāhāro.",
  "anya-e0301n8:28_20": "Imasmiṁatthe sati nibbattita ojā eva labbhati.",
  "anya-e0301n8:28_21": "Atthato pana aṅgamaṅgānusārino rasassa sārabhūto upatthambhabalakāro bhūtanissito paramasiniddhasi neho idha āhārarūpaṁnāma.",
  "anya-e0301n8:28_22": "Tattha aṅgamaṅgānusārino rasassāti ajjhoharitvā āmāsaye patiṭṭhitāni āhāravatthūni pācakatejena vivecitāni rasādibhāvena pañcadhā vibhāgaṁ gacchanti.",
  "anya-e0301n8:28_23": "Tattha paṇīta siniddha lahuka sineha koṭṭhāso rasonāma.",
  "anya-e0301n8:28_24": "Ye loke rasadhātūti vuccati.",
  "anya-e0301n8:28_25": "So pācaka tejabalena tato uttaritvā rasaharaṇidhamanijālānusārena heṭṭhāca uddhañca sakalasarīre aṅgamaṅgāni anusaranto anupharanto aṅgamaṅgānusārīti vuccati.",
  "anya-e0301n8:28_26": "Tassa sārabhūto upatthambhaṁ balaṁ karotīti upatthambhabalakāro.",
  "anya-e0301n8:28_27": "So hi āmāsaye patiṭṭhita mattova sakalasarīre bhūtesu upatthambhakabalaṁ janetīti.",
  "anya-e0301n8:29_0": "[182] Vibhāvaniyaṁ pana",
  "anya-e0301n8:30_0": "‘‘Aṅgamaṅgā nasāri rasahara saṅkhātāti’’ pāṭho. So duppāṭho.",
  "anya-e0301n8:31_0": "Taṁ pana sendriyakāyopatthambhanalakkhaṇaṁ āhārarūpaṁ.",
  "anya-e0301n8:31_1": "Ojālakkhaṇaṁ vā.",
  "anya-e0301n8:31_2": "Tattha udayati pasavatīti ojā.",
  "anya-e0301n8:31_3": "Avasaddovā rakkhaṇe.",
  "anya-e0301n8:31_4": "Rakkhaṇañcettha upatthambhanameva.",
  "anya-e0301n8:31_5": "Avati janeticāti ojā.",
  "anya-e0301n8:31_6": "Kiṁ avati.",
  "anya-e0301n8:31_7": "Attano nissayavatthuṁ.",
  "anya-e0301n8:31_8": "Kiṁca janeti.",
  "anya-e0301n8:31_9": "Āhārasamuṭṭhānarūpaṁ.",
  "anya-e0301n8:31_10": "Udayānantaraṁ rūpaṁ janetīti ojātipi vadanti.",
  "anya-e0301n8:31_11": "Aññāpadesarahitena kakkhaḷattādinā attano bhāvena siddhaṁ rūpaṁ sabhāvarūpaṁ.",
  "anya-e0301n8:31_12": "Uppādādinā aniccatādināca saṅkhahalakkhaṇena sahitaṁ rūpaṁ salakkhaṇarūpaṁ.",
  "anya-e0301n8:31_13": "Ujukatova kammādīhi paccayehi nipphāditaṁ rūpaṁ nipphannarūpaṁ.",
  "anya-e0301n8:31_14": "Ruppanalakkhaṇasampannaṁ nippariyāyarūpaṁ rūparūpaṁ.",
  "anya-e0301n8:31_15": "Yathā dukkhadukkhaṁ ajjhattaajjhattanti.",
  "anya-e0301n8:31_16": "Saṅkhatalakkhaṇayutta tāya aniccatādikaṁ lakkhaṇattayaṁ āropetvā sammasanārahaṁ rūpaṁ sammasanarūpaṁ.",
  "anya-e0301n8:31_17": "Te te dabbasambhārāvā rūpakalāpāvā visuṁvisuṁ bhuso kāsanti pakāsanti etenāti ākāso.",
  "anya-e0301n8:31_18": "Nisatta nijīvaṭṭhena dhātu.",
  "anya-e0301n8:31_19": "Ākāsasaṅkhātā dhātūti ākāsadhātu.",
  "anya-e0301n8:31_20": "Parito samantato chindati kalāpantarabhūtāni kalāpantara bhūtehi saddhiṁ asaṁmissaṁ ekattaṁ anupagamanaṁ karotīti paricchedo.",
  "anya-e0301n8:31_21": "Tehivā paricchindīyati attanovā paresaṁvā akatvāmajjhe visuṁ thapīyati.",
  "anya-e0301n8:31_22": "Tesaṁvā chiddavivaramattabhūto.",
  "anya-e0301n8:31_23": "Na visuṁ eko uppādasahito sabhāvadhammo.",
  "anya-e0301n8:31_24": "Nāpi kassaci rūpakalāpassa pakkhabhūtoti paricchedo.",
  "anya-e0301n8:31_25": "Vikāralakkhaṇarūpāni hi asabhāvadhammabhūtānipi taṁtaṁ rūpakalāpesu sandissamānatā taṁtaṁrūpakalāpapakkhikānieva honti.",
  "anya-e0301n8:31_26": "Ayaṁ pana tehi rūpa kalāpehi sabbaso vimuttabhāvena bahibhūtattā kassaci rūpa kalāpassa pakkhabhūto na hotīti.",
  "anya-e0301n8:31_27": "Asabhāvadhammattāca pana kenaci rūpena phusana pariyāyopi tassa sabbaso natthīti katvā so asaṁphuṭṭhaṁ catūhi mahābhūtehīti pāḷiyaṁ vutto.",
  "anya-e0301n8:31_28": "Aṭṭhakathāyaṁ pana ghanapiṇḍavatthūsu paṭighaphoṭṭhabbasabhāvānaṁ nānā kalāpagatabhūtānaṁ aññamaññasaṁphuṭṭhatā atthīti katvā asaṁphuṭṭhaṁ catūhi mahābhūtehīti etehi asaṁphuṭṭhaṁ ajaṭākāsaṁ kaṁthitanti vuttaṁ.",
  "anya-e0301n8:31_29": "Ṭīkāyaṁ pana ayaṁ niddeso ajaṭākāsaniddeso nahoti, paricchedarūpaniddesoyeva.",
  "anya-e0301n8:31_30": "Soca ghanapiṇḍa vatthūsueva veditabbo.",
  "anya-e0301n8:31_31": "Tesuca bhūtānaṁ asaṁphuṭṭhatānāma natthi.",
  "anya-e0301n8:31_32": "Tasmā bhūtānaṁ aññamaññaabyāpitā ekattaṁ anupagatatāeva.",
  "anya-e0301n8:31_33": "Tattha asaṁphuṭṭhatānāma yuttā siyāti adhippāyena abyāpikatā hi asaṁphuṭṭhatāti vuttaṁ.",
  "anya-e0301n8:31_34": "Atthato pana nānākalāpagatānaṁ bhūtānaṁ pariyantatā saṅkhāto antarāḷadhammo.",
  "anya-e0301n8:31_35": "Rūpaparicchedalakkhaṇaṁ paricchedarūpaṁ.",
  "anya-e0301n8:31_36": "Yā pana calamānena kāyaṅgena attānañca attasamaṅgino puggalassa adhippāyañca paccakkhe ṭhite jane viññāpeti pākaṭaṁ katvā dasseti.",
  "anya-e0301n8:31_37": "Sayañca tena kāyaṅgena tehi janehi viññāyati.",
  "anya-e0301n8:31_38": "Sā kāyaviññattināma.",
  "anya-e0301n8:31_39": "Yā uccārīyamānena vācaṅgena saddena attānañca attasamaṅgino puggalassa adhippāyañca sotapathe ṭhite jane viññāpeti.",
  "anya-e0301n8:31_40": "Sayañca tenavācaṅgena tehi janehi viññāyati.",
  "anya-e0301n8:31_41": "Sā vacīviññattināma.",
  "anya-e0301n8:31_42": "Athavā, viññāpenti janā viññāyantivā janehi aññamaññassa cittāni etāyāti viññatti.",
  "anya-e0301n8:31_43": "Sasambhāre aṅgapaccaṅgabhūte kāye pavattā viññatti kāyaviññatti.",
  "anya-e0301n8:31_44": "Copana kāyasaṅkhāto kāyo evavā viññatti kāyaviññatti.",
  "anya-e0301n8:31_45": "Cittajasaddasaṅkhātāya vācāya pavattā viññatti vacīviññatti.",
  "anya-e0301n8:31_46": "Copanavācā saṅkhātā vācā evavā viññatti vacīviññatti.",
  "anya-e0301n8:31_47": "Tattha cittavasena yaṁkiñci kāyaṅgavikāraṁ karontassa taṁtaṁaṅgaṁ santambhantā sandhārentā cālentā aṅgamaṅgānusārisaṅkhātā cittajavātakalāpā taṁtaṁaṅgaṁ pūretvā uppajjanti.",
  "anya-e0301n8:31_48": "Uppajjantāca yathāvā tathāvā anuppajjitvā yassa tehi cittajavātakalāpeti sahajātassa copanakāyassa ānubhāvena sabbe te kalāpā yathādhippetadisābhimukhāeva uppajjanti.",
  "anya-e0301n8:31_49": "Ayaṁ copanakāyasaṅkhāto ākāravikāro kāyaviññatti nāma.",
  "anya-e0301n8:31_50": "Niyāmakasadisī hi ayaṁ kāyaviññatti.",
  "anya-e0301n8:31_51": "Teca nāvāsadi sāti.",
  "anya-e0301n8:31_52": "Yathā hi niyāmako nāvāya mūlabhāge ṭhatvā ekaṁ mahāphiyaṁ daḷhaṁ gahetvā nadisote cāretvā sakalaṁ mahānāvaṁ icchitadisābhimukhaṁ niyojeti.",
  "anya-e0301n8:31_53": "Na yaṁvā taṁvā disaṁ gantuṁ deti.",
  "anya-e0301n8:31_54": "Evaṁ sampadamidaṁ daṭṭhabbaṁ.",
  "anya-e0301n8:31_55": "Ekacittakkhaṇikā hi viññatti tesaṁ mūlabhāgeeva labbhamānā te yathādhippetadisābhimukhe evaṁ katvā niyojetīti sā niyāmakasadisī hotīti.",
  "anya-e0301n8:31_56": "Etthaca yadetaṁ aṭṭhakathāyaṁ.",
  "anya-e0301n8:31_57": "Ekajavanavīthiyaṁ sattasu javanesu pathama javanasamuṭṭhitā vāyodhātu attanā sahajātarūpakāyaṁ saṁthambhetuṁ sandhāretuṁ sakkoti.",
  "anya-e0301n8:31_58": "Aparāparaṁ pana cāletuṁ nasakkoti.",
  "anya-e0301n8:31_59": "Dutīyādīsupi eseva nayo.",
  "anya-e0301n8:31_60": "Sattamacittena pana samuṭṭhitā vāyodhātu heṭṭhā chahicittehi samuṭṭhitaṁ vāyodhātuṁ upatthambhanapaccayaṁ labhitvāattanāsahajātaṁ rūpakāyaṁ saṁthambhetuṁ sandhāretuṁ cāletuṁ abhikkamāpetuṁ sakkotīti vuttaṁ.",
  "anya-e0301n8:31_61": "Taṁ abhikkamāmīti kāyaṁ paggaṇhantānaṁ anekasahassesu javana vāresu pavattamānesu yasmiṁvāre calanasaṅkhātaṁ desantarapāpanaṁ jāyati, taṁ sandhāya vuttaṁ.",
  "anya-e0301n8:31_62": "Na hi katipayajavanavārehi calanaṁ jāyati.",
  "anya-e0301n8:31_63": "Yadi jāyeyya, iddhimantānaṁ iddhiyāgamanaṁ viya sabbesaṁpi sīghataraṁ gamanaṁ paññāyeyya.",
  "anya-e0301n8:31_64": "Kasmā, ekaccharakkhaṇepi anekakoṭisatasahassacikkapavattiyā sambhavato.",
  "anya-e0301n8:31_65": "Ayañca attho upari akkharuppattivicāraṇāyaṁ pākaṭo bhavissatīti.",
  "anya-e0301n8:31_66": "Tasmā tato purimavāresu saṁthambhanasandhāraṇānieva sampajjantīti veditabbaṁ.",
  "anya-e0301n8:31_67": "Yā cettha sattayugasakaṭopamā vuttā, sāpi nānājavanavīthīsu samuṭṭhitānaṁ vāyodhātūnaṁ aparāparaṁ upatthambhaneca yujjatiyeva.",
  "anya-e0301n8:31_68": "Tathā hi calanacittajarūpasantatiyaṁ pavattāni utujarūpasaṅghāṭānipi viññattisahitāni viya tadākāravantāni savegāni savipphārānieva pavattanti.",
  "anya-e0301n8:31_69": "Tasmā pubbāparapavattānaṁ nānā javanavīthīnaṁ antarantarā bhavaṅgasamayesupi abhikkamanādikaṁ calanaṁ sampajjatiyeva.",
  "anya-e0301n8:31_70": "Ekābaddhapavattānica catusamuṭṭhānikarūpānināma ekassa visaye itarāni ekasamuṭṭhānāni viya sabbaso tadanu parivattīni hontīti cittaje calante itarānipi calanti yevāti daṭṭhabbaṁ.",
  "anya-e0301n8:31_71": "Calanañcettha pacchimapacchimānaṁ rūpakalāpasaṅghāṭānaṁ purima purimānaṁ uppannadesato desantare yathāpavattasannivesākārena aparāparaṁ uppajjamānaṁ veditabbaṁ.",
  "anya-e0301n8:31_72": "Na hi rūpārūpadhammānaṁ uppanna dese anirujjhitvā kesaggamattaṁpi desantara saṅkamanaṁnāma atthi.",
  "anya-e0301n8:31_73": "Itarathā khaṇikadhammatā abyāpāradhammatā avasavattitāca tesaṁ nasiyāti.",
  "anya-e0301n8:31_74": "Yaṁkiñci vacībhedaṁ karontassa kaṇṭhaṭṭhānādi gataupādinnaka pathavīdhātūsu calamānakaṇṭhapadesādigatacittaja pathavīdhātūnaṁ saṅghaṭṭanasaṅkhātena ṭhānakaraṇasannipātena sahevayo vacīghosasaṅkhāto cittajasaddo jāyati.",
  "anya-e0301n8:31_75": "So yena attanā saha jātena ākāravikārena yathādhippāyaṁ taṁtaṁ vaṇṇavisesattaṁ upagacchati.",
  "anya-e0301n8:31_76": "Yenaca suṇantānaṁ taṁtaṁatthajotako akkharasannipātabhūto padabyañjanaviseso upalabbhati.",
  "anya-e0301n8:31_77": "So copanavācāsaṅkhāto ākāravikāro vacīviññattināma.",
  "anya-e0301n8:31_78": "Aṭṭhakathāyaṁ pana tassā pana cittasamuṭṭhānāya pathavīdhātuyā upādinnaghaṭṭanassa paccayabhūto eko ākāravikāro vacī viññattināmāti vuttaṁ.",
  "anya-e0301n8:31_79": "Tattha upādinnaghaṭṭanassa paccayabhūtoti kammajabhūtāya catujabhūtāyaevavā upādinnapathavīdhātuyā sahaghaṭṭanaṁ paṭicca saddavisesapavattiyā paccayabhūtoti attho.",
  "anya-e0301n8:31_80": "Ghaṭṭanassa paccayo pana calamānakaṇṭhapadesādivikārabhūto kāyaṅgavisesoeva siyā.",
  "anya-e0301n8:31_81": "Vikāradvayañca asaṁmissaṁ katvā veditabbanti.",
  "anya-e0301n8:31_82": "Etthaca upādinnakapathavīhi saha ghaṭṭanaṁ cittajapathavīnaṁ kiccaṁ.",
  "anya-e0301n8:31_83": "Yaṁ pana tāsaṁ yathāvā tathāvā aghaṭṭetvā yathā icchitakkharaṁ sampajjati.",
  "anya-e0301n8:31_84": "Tathā ghaṭṭanapakāravidhānaṁ.",
  "anya-e0301n8:31_85": "Idaṁ kāyaviññattiyā kiccaṁ.",
  "anya-e0301n8:31_86": "Ghaṭṭanena saheva uppannasaddānaṁ taṁtaṁvaṇṇatta pattiyā vidahanameva vacīviññattiyā kiccaṁ.",
  "anya-e0301n8:31_87": "Kumbhathunatalaṁ viyaca upādinnakapathavī.",
  "anya-e0301n8:31_88": "Paharaṇahattho viya cittajapathavī.",
  "anya-e0301n8:31_89": "Hatthapari vattana vikāro viya kāyaviññatti.",
  "anya-e0301n8:31_90": "Saddavikāro viya vacīviññatti.",
  "anya-e0301n8:31_91": "Kumbhathunassa nānāsaddapabhedoviya nānāvaṇṇabhedoti.",
  "anya-e0301n8:31_92": "Etthaca yadetaṁ aṭṭhakathāyaṁ idaṁ vakkhāmi etaṁ vakkhāmīti uppajjamānaṁ cittaṁ aṭṭharūpāni samuṭṭhāpeti.",
  "anya-e0301n8:31_93": "Tesaṁ abbhantare citta samuṭṭhānā pathavīdhātu upādinnakaṁ ghaṭṭayamānāva uppajjati.",
  "anya-e0301n8:31_94": "Tena dhātughaṭṭanena saheva saddo uppajjatītica purimacittasamuṭṭhā nāya upatthambhanakiccaṁpi natthītica vuttaṁ.",
  "anya-e0301n8:31_95": "Taṁpi anekasatesu javanavāresu pavattamānesu yasmiṁvāre paribyattaṁ akkharaṁ pavattati, taṁ sandhāya vuttanti gahetabbaṁ.",
  "anya-e0301n8:31_96": "Teneva hi mūla ṭīkāyaṁ upatthambhanakiccaṁ natthi laddhāsevanena citteneva ghaṭṭanassa balavabhāvatoti vuttaṁ.",
  "anya-e0301n8:31_97": "Etthaca laddhāsevanenāti etena pubbabhāge nānājavanavīthīhi laddhāsevanabhāvaṁ dasseti.",
  "anya-e0301n8:31_98": "Pathama javanacittassapi laddhāsevanatāya adhippetattā.",
  "anya-e0301n8:31_99": "Naca ekajavana vāramattena paribyattaṁ ekakkharaṁ sampajjatīti sakkā viññātuṁ.",
  "anya-e0301n8:31_100": "Kasmā, tassa ekadviaccharakkhaṇamattena kālena vattabbattā ekaccharakkhaṇeca anekasatasahassānaṁ javanavīthīnaṁ pavattisambhavato.",
  "anya-e0301n8:31_101": "Vuttañca –",
  "anya-e0301n8:32_0": "Ekamattā tayo rassā, dvimattā dīghamuccare;",
  "anya-e0301n8:33_0": "Timatto tu gīto ñeyyo, byañjanā aḍḍhamattikāti.",
  "anya-e0301n8:34_0": "Milindapañheca sādhike vīhivāhasate vīhibījāni ekaccharakkhaṇe uppannassa cittassa kalaṁpi naupenti.",
  "anya-e0301n8:34_1": "Kalabhāgaṁpi naupentīti dīpitaṁ.",
  "anya-e0301n8:34_2": "Ekakkharaṁ uccārentassaca tattakaṁpi kālaṁ uccāraṇacittabyāpāro sandissatiyeva.",
  "anya-e0301n8:34_3": "Naca paramatthato ekameva saddaṁ uccāremītivā suṇomītivā sakkā niyametvā uccāretuṁ sotuñca.",
  "anya-e0301n8:34_4": "Tathā niyamentassapi saddānaṁ pubbāparato anekasatasahassasseva uccāraṇa savana sambhavato.",
  "anya-e0301n8:34_5": "Ekamevāti abhimāno pana samūhaghana santatighanehi paṭicchannattāeva hotīti daṭṭhabbaṁ.",
  "anya-e0301n8:34_6": "Sesamettha kāyaviññattiyaṁ vuttana yena yathāsambhavaṁ veditabbanti.",
  "anya-e0301n8:34_7": "Etthaca viññattisaddo kāyena viññāpeti vācāya viññāpetītiādisu bodhanattho.",
  "anya-e0301n8:34_8": "Sudinna kaṇḍe tikkhattuṁ viññāpetītiādīsu pavattanattho.",
  "anya-e0301n8:34_9": "Idha pana duvidhopi yujjati.",
  "anya-e0301n8:34_10": "Evañhi sati paraṁ bodhetukāmatārahi tesu sabbesu kāyaṅgavācaṅgacopanesupi pavattakaviññattiyā labbhamānatā veditabbā hotīti.",
  "anya-e0301n8:34_11": "Mūlaṭīkāyaṁ pana paraṁ bodhetukāmatāya vināpi abhikkamanādipavattanena so citta sahabhūvikāro adhippāyaṁ viññāpeti.",
  "anya-e0301n8:34_12": "Sayañca viññāyatīti dvidhāpi viññattiyevāti vuttaṁ, tattha dvīsu bodhanaviññattīsu purimā kāyaviññatti aṅgapaccaṅgassa calamānavaṇṇaṁ cakkhuviññāṇavīthiyā calamānaṅgapaccaṅgaṁ kāyaviññāṇavīthiyā gahetvā pacchā suddhena manodvārikajavanenaeva viññāyati pacchimāca vacīviññatti uccāriyamānaṁ saddaṁ sotaviññāṇavīthiyā gahetvā pacchā suddhena manodvārikajavanenaeva viññāyati, na pañcadvārikajavanena.",
  "anya-e0301n8:34_13": "Sā hi attānaṁ jānanteeva parasatte attanā samaṅgino puggalassa cittaṁ viññāpeti, na ajānante.",
  "anya-e0301n8:34_14": "Ñāpaka hetu hi nāma attānaṁ jānanteeva ñāpetabbaṁ ñāpeti, no ajānante.",
  "anya-e0301n8:34_15": "Evañca katvā kāyaṅga copanaṁ disvāvā parāmasitvāvā saddaṁ sutvāvā parassa taṁtaṁadhippāyaṁ jānantānaṁ tiracchāna gatānaṁpi pathadhaṁ viññattijānanaṁ siddhaṁ bhavati.",
  "anya-e0301n8:34_16": "Taṁjānanena vinā adhippāyajānanassa asambhavato.",
  "anya-e0301n8:34_17": "Viññattiṁ jānantānaṁca purimasiddhasaṅketa sambandha jānanena vinā adhippāyajānanaṁ na sambhavatīti majjhe visuṁ pubbasaṅketa sambandhagahanaṁpi icchanti, dvīsu pana pavattakaviññattīsu paraṁ abhikkamantaṁ cakkhuviññāṇavīthiyā disvā abhikkamanaviññattiñca abhikkamanacittañca manoviññāṇavīthiyā jānanti.",
  "anya-e0301n8:34_18": "Esanayo paṭikkamanādīsu.",
  "anya-e0301n8:34_19": "Tathā parassa kathaṁ sotaviññāṇavīthiyā sutvā kathanaviññattiñca kathanacittañca manoviññāṇavīthiyā jānanti.",
  "anya-e0301n8:34_20": "Paraṁ rattacittena kāyaṅgaṁ cālentaṁ disvā calanaviññattiñca rāgacittañca jānanti.",
  "anya-e0301n8:34_21": "Rattassa kathaṁ sutvā kathana viññattiñca rāgacittañca jānanti.",
  "anya-e0301n8:34_22": "Esanayo sabbāsu kāyikavācasikakriyāsūti.",
  "anya-e0301n8:34_23": "Lahuno bhāvo lahutā.",
  "anya-e0301n8:34_24": "Muduno bhāvo mudutā.",
  "anya-e0301n8:34_25": "Kammani sādhu kammaññaṁ.",
  "anya-e0301n8:34_26": "Kammayogyanti attho.",
  "anya-e0301n8:34_27": "Kammaññassa bhāvo kammaññatā.",
  "anya-e0301n8:35_0": "Adandhatālakkhaṇā rūpassa lahutā.",
  "anya-e0301n8:35_1": "Athaddhatā lakkhaṇā rūpassa mudutā.",
  "anya-e0301n8:35_2": "Sarīrakriyānukūlakammaññabhāvalakkhaṇā rūpassa kammaññatā.",
  "anya-e0301n8:35_3": "Aññamaññaṁ avijahantiyopi etā viruddhapaccayasappāya paccayānaṁ vasena asaṁmissato veditabbā.",
  "anya-e0301n8:35_4": "Tathā hi attano kāyaviruddhaṁ utuṁvā āhāraṁvā cittakriyaṁvā sevantānaṁ sarīragatā dhātuyo kadāci sakalasarīraṁvā sarīrekadesaṁvā khobhetvā visesato pūtimukha sappasaṅkhātaāpo pariyuṭṭhānaṁ katvā kāyaṁ asayhabhāraṁ viya garuṁ bhāriyaṁ karonti.",
  "anya-e0301n8:35_5": "Iriyā pathaparivattane kāyabhāriyanimittaṁ dukkhaṁ uppādenti.",
  "anya-e0301n8:35_6": "Tadārūpassa lahutā napavattati.",
  "anya-e0301n8:35_7": "Puna attano sarīrasappāyaṁ utuṁvā āhāraṁvā cittakiriyaṁvā sevantānaṁ so dhātukkhobho vūpasammati.",
  "anya-e0301n8:35_8": "Kāyo sallahuko hoti.",
  "anya-e0301n8:35_9": "Iriyāpathaparivattane kāya bhāriyanimittaṁ dukkhaṁnāma natthi.",
  "anya-e0301n8:35_10": "Tadā sā pavattati.",
  "anya-e0301n8:35_11": "Esanayo sesāsupi.",
  "anya-e0301n8:35_12": "Visesanato panettha mudubhāyaṁ kaṭṭhamukhasappasaṅkhāta pathavīpariyuṭṭhānaṁ katvā sukkhakaṭṭhaṁviya kāyaṁ thaddhaṁ kakkhaḷaṁkaronti.",
  "anya-e0301n8:35_13": "Iriyāpathaparivattane aṅgamaṅgānaṁchijjanabhijjanākārapattaṁ thaddhaṁ kakkhaḷanimittaṁ dukkhaṁ uppādentīti vattabbaṁ.",
  "anya-e0301n8:35_14": "Kammaññatāyaṁ satthamukhasappasaṅkhāta vāyo pariyuṭṭhānaṁ vāyovisamaṁ katvā dāmarikacorapariyuṭṭhitaṁ paccantaraṭṭhaṁ viya kāyaṁ vivaṭṭamānaṁ karonti, sabbairiyāpathesu sukhaṁnāma natthīti vattabbaṁ.",
  "anya-e0301n8:35_15": "Tejodhātu pana tāsaṁ sabbāsaṁpi mūlabhūtā hotīti veditabbā.",
  "anya-e0301n8:36_0": "Imā pana arogino kallabhāvoviya suparimadditacammassa mudubhāvoviya sudandhasuvaṇṇassa kammakkhamabhāvoviya rūpakāyassa iriyāpathaparivattane sallahukatādivasena sandissamānā visesākārā hontīti katvā vikārarūpaṁ nāma.",
  "anya-e0301n8:36_1": "Cayanaṁ cayo.",
  "anya-e0301n8:36_2": "Piṇḍavasena abhinibbattīti attho.",
  "anya-e0301n8:36_3": "Ādito uparitoca cayo upacayo.",
  "anya-e0301n8:36_4": "Pathamābhinibbatti uparuparivaḍḍhicāti attho.",
  "anya-e0301n8:36_5": "Ayañhi upasaddo upaññattantiādīsu viya pathamattho upasittantiādīsu viyaca upari atthoti.",
  "anya-e0301n8:36_6": "Vuttañca mūlaṭīkāyaṁ upasaddo pathamattho upariatthoca hotīti.",
  "anya-e0301n8:36_7": "Tenevahi pāḷiyaṁ yo āyatanānaṁ ācayo, so rūpassa upacayo.",
  "anya-e0301n8:36_8": "Yorūpassa upacayo, sā rūpassa santatīti vuttaṁ.",
  "anya-e0301n8:36_9": "Tananaṁ vitthāraṇaṁ tati.",
  "anya-e0301n8:36_10": "Sambandhā tati punappunaṁvā tati santati.",
  "anya-e0301n8:36_11": "Yathā pavattānaṁ āyatanānaṁ addhānapūraṇavasena pavattīti attho.",
  "anya-e0301n8:36_12": "Tattha gabbhaseyyakānaṁ sattānaṁ paṭisandhikkhaṇe rūpānaṁ uppādo pathamānibbattiatthena upacayonāma.",
  "anya-e0301n8:36_13": "Tato paraṁ yāva sabbapathamaṁ uppannānaṁ cakkhu sota ghānajivhānaṁ uppādo, etthantare rūpānaṁ uppādo upari vaḍḍhiatthena upacayonāma.",
  "anya-e0301n8:36_14": "Tato paraṁ yāvajīvaṁ catusantatirūpānaṁ uppādo santatināma.",
  "anya-e0301n8:36_15": "Vuttañhetaṁ aṭṭhakathāyaṁ nadītīre nikhātakūpasmiṁ udakuggamanakāloviya ācayo nibbatti.",
  "anya-e0301n8:36_16": "Paripuṇṇakāloviya upacayo vaḍḍhi.",
  "anya-e0301n8:36_17": "Ajjhottharitvā gamanakālo viya santati pavattīti.",
  "anya-e0301n8:37_0": "Vibhāvaniyaṁ pana",
  "anya-e0301n8:38_0": "Paṭisandhito paṭṭhāya yāvacakkhādi dasakānaṁ uppatti.",
  "anya-e0301n8:38_1": "Etthantare rūpuppādo upacayonāma.",
  "anya-e0301n8:38_2": "Tato paraṁ santati nāmāti vuttaṁ.",
  "anya-e0301n8:38_3": "Taṁpi tena pariyāyena yujjatiyeva.",
  "anya-e0301n8:39_0": "Saṁsedajopavātikānaṁ pana paṭisandhikkhaṇe rūpānaṁ uppādo pathamā bhinibbatti atthena paripuṇṇa vaḍḍhi atthenaca upacayo nāma, tato paraṁ rūpānaṁ uppādo santatināma.",
  "anya-e0301n8:39_1": "Apica, tisamuṭṭhānika rūpānaṁpi visuṁ visuṁ santatipaccuppannaṁnāma atthi.",
  "anya-e0301n8:39_2": "Tassaca ekekassa nibbatti vaḍḍhi pavatti vasena tisso tissoavatthā honti.",
  "anya-e0301n8:39_3": "Tattha ekekasantatiyaṁ ādimhi santatisīsarūpānaṁ sabbapathamaṁ uppādo nibbattināma.",
  "anya-e0301n8:39_4": "Tato vaḍḍhanarūpānaṁ uppādo vaḍḍhīnāma.",
  "anya-e0301n8:39_5": "Vaḍḍhane samatte avaḍḍhitvā pabandhaṭṭhitivasena vattanavasenauppādopavattināma.",
  "anya-e0301n8:39_6": "Tattha ca nibbattivaḍḍhiyo upacayonāma.",
  "anya-e0301n8:39_7": "Pavattisantati nāma.",
  "anya-e0301n8:39_8": "Saṅkhepato pana loke sabbāsu indriyānindriyabaddharūpapavattīsu sandissamāne jāyana vaḍḍhana pavattanasaṅkhāte avatthābhede disvā upacayasanta tiyo veditabbā.",
  "anya-e0301n8:39_9": "Tatrāyaṁ nayo-rukkhatiṇādīnivā sākhā pattapupphaphalādīnivā ādimhi jāyanti.",
  "anya-e0301n8:39_10": "Jāyitvā vaḍḍhanti.",
  "anya-e0301n8:39_11": "Vaḍḍhane samatte avaḍḍhitvā pabandhavasena pavattitvā bhijjantīti.",
  "anya-e0301n8:39_12": "Jīraṇaṁ jarā, jīranti jiṇṇabhāvaṁ gacchanti etāyāti jarā.",
  "anya-e0301n8:39_13": "Sāyeva jaratā.",
  "anya-e0301n8:39_14": "Uppādajarābhaṅgehi niccalati nakampatīti nicco asaṅkhata dhammo.",
  "anya-e0301n8:39_15": "Na nicco anicco, saṅkhatadhammo.",
  "anya-e0301n8:39_16": "Aniccassa bhāvo aniccatā, bhaṅgo.",
  "anya-e0301n8:40_0": "[183] Vibhāvaniyaṁ pana",
  "anya-e0301n8:41_0": "‘‘Niccadhuvabhāvena na iccaṁ anugantabbanti anicca’’nti vuttaṁ. Taṁ na sundaraṁ.",
  "anya-e0301n8:42_0": "Niccasaddo hi sāsane lokeca pākaṭo.",
  "anya-e0301n8:42_1": "So eva idha nakārayutto aniccoti vuttoti.",
  "anya-e0301n8:42_2": "Lakkhīyanti sallakkhīyanti vinicchīyanti dhammā ime saṅkhatāti etenāti lakkhaṇaṁ.",
  "anya-e0301n8:42_3": "Saṅkhata bhāvajānananimitanti attho.",
  "anya-e0301n8:42_4": "Yathāha- aṅguttare tīṇi māni bhikkhave saṅkhatassa saṅkhatalakkhaṇāni.",
  "anya-e0301n8:42_5": "Katamāni tīṇi, uppādo paññāyati, vayo paññāyati, ṭhitassa aññathattaṁ paññāyatīti.",
  "anya-e0301n8:42_6": "Nanu pāḷiyaṁ jātināma āgatā.",
  "anya-e0301n8:42_7": "Tasmā sāpi idha vattabbāti vuttaṁ jātirūpamevātiādi.",
  "anya-e0301n8:42_8": "Etthāti rūpasamuddese.",
  "anya-e0301n8:42_9": "Jananaṁ pātubhavanaṁ jāti.",
  "anya-e0301n8:42_10": "Jāyantivā etāyāti jāti, upacaya santati nāmenapavuccati tassājātiyātathā avatthābhedayogatoti adhippāyo.",
  "anya-e0301n8:42_11": "Sā hi ādito paṭisandhirūpāni pātubhavantāni karoti.",
  "anya-e0301n8:42_12": "Puna aparipuṇṇānica āyatanāni pūreti.",
  "anya-e0301n8:42_13": "Pūritāni ca dīghaṁpi addhānaṁ abbocchinnaṁ katvā pavatteti pabandhayatīti.",
  "anya-e0301n8:42_14": "Ekā dasavidhaṁpīti mahābhūtādibhāvena ekattaṁ upanayanavasena ekā dasapabhedaṁpi.",
  "anya-e0301n8:42_15": "Kathaṁ sarūpavasena aṭṭhavīsatividhaṁ hotīti pucchitvā bhūtappasāda visayātiādinā ekādasavidhasseva sarūpato dassanaṁ antogadhabhedānaṁ pubbe vuttabhāvena supākaṭattāti daṭṭhabbaṁ.",
  "anya-e0301n8:42_16": "Tenāha-aṭṭhārasavidhanti.",
  "anya-e0301n8:43_0": "Cattāri bhūtāni pañcapasādā agahitagahaṇena cattāro visayā gocarā.",
  "anya-e0301n8:43_1": "Duvidho bhāvo.",
  "anya-e0301n8:43_2": "Ekaṁ hadayaṁ.",
  "anya-e0301n8:43_3": "Iti idaṁ soḷasavidhaṁ rūpaṁ jīvitāhārarūpehi saha aṭṭhārasavidhaṁ hoti tathā eko paricchedo.",
  "anya-e0301n8:43_4": "Duvidhā viññatti.",
  "anya-e0301n8:43_5": "Agahitagahaṇena tividho vikāro.",
  "anya-e0301n8:43_6": "Catubbidhaṁ lakkhaṇanti dasa anipphannācāti rūpaṁ sarūpato aṭṭhavīsatividhaṁ bhaveti yojanā.",
  "anya-e0301n8:43_7": "Etthaca pacchimāni dasarūpāni sabhāvato anupalabbhamānattā paccayehi nipphāditāni rūpāni na hontīti anipphannāni nāma.",
  "anya-e0301n8:43_8": "Api cettha abhidhamme visuṁ uddiṭṭhāni niddiṭṭhānica etāni sabhāvato anupalabbhamānānīti vā paramatthato avijjamānānītivā nasakkā vattuṁ.",
  "anya-e0301n8:43_9": "Vohārasiddha mattabhāvaṁ atikkamma tādisena suddhadhammagatiyā siddhena paramattha lakkhaṇena upaladdhattā.",
  "anya-e0301n8:43_10": "Itarathā nibbattilakkhaṇarahitaṁ asaṅkhata nibbānaṁpi sabhāvato anupalabbhamānaṁ paramatthato avijjamānañca nāma siyāti.",
  "anya-e0301n8:43_11": "Tasmā nibbatti lakkhaṇarahitattāeva etāni anipphannānināma.",
  "anya-e0301n8:43_12": "Na sabhāvato anupalabbhamānattāti yuttaṁ siyāti.",
  "anya-e0301n8:43_13": "[Rūpasamuddeso]",
  "anya-e0301n8:44_0": "157.",
  "anya-e0301n8:44_1": "Rūpavibhāgesabbañca pana etaṁ yathāsamuddiṭṭhaṁ aṭṭhavīsati vidhaṁ rūpaṁ ahetukaṭṭhena ekavidhameva.",
  "anya-e0301n8:44_2": "Na sahetukā hetuka vasena duvidhaṁ.",
  "anya-e0301n8:44_3": "Tathāsappaccayaṭṭhena ekavidhameva.",
  "anya-e0301n8:44_4": "Na sappaccayāpaccaya vasena duvidhanti evaṁ pavattaṁ ekavidhanayaṁ tāva dassetuṁ sabbañcātiādimāraddhaṁ.",
  "anya-e0301n8:45_0": "[184] Vibhāvaniyaṁ pana",
  "anya-e0301n8:46_0": "Ekavidhanayopi rūpavibhāgoevāti katvā ‘‘yathā uddiṭṭha rūpānaṁ ekavidhādinayaṁ dassanatthaṁ sabbañca panetantiādi vutta’’nti vuttaṁ.",
  "anya-e0301n8:46_1": "Taṁ na sameti.",
  "anya-e0301n8:47_0": "Vakkhati hi –",
  "anya-e0301n8:48_0": "Ajjhattikādibhedena, vibhajanti yathārahanti.",
  "anya-e0301n8:49_0": "Etena ajjhattikādibhedo eva rūpavibhāgonāmāti viññāyati.",
  "anya-e0301n8:50_0": "Tattha sabbaṁpi rūpaṁ hetusampayogā bhāvato ahetuka meva, na kiñci sahetukaṁ.",
  "anya-e0301n8:50_1": "Kiñci ahetukanti evaṁ vibhāgo atthīti adhippāyo.",
  "anya-e0301n8:50_2": "Sappaccayaṁ sāsavaṁ saṅkhataṁ lokiyanti pāṭho.",
  "anya-e0301n8:50_3": "Sappaccayaṁ saṅkhataṁ lokiyaṁ sāsavanti pana yutto.",
  "anya-e0301n8:50_4": "Pāḷiyaṁpi tathā diṭṭhattā sabhāgayugaḷasambhavatocāti.",
  "anya-e0301n8:50_5": "Itarāni pana pāḷikamena asamentānipi sabhāga yugaḷattā bhāgato yuttānieva.",
  "anya-e0301n8:50_6": "Tattha attano janakena paccayena saheva vattatīti sapaccayaṁ.",
  "anya-e0301n8:50_7": "Paccayehi saṅgamma karīyatīti saṅkhataṁ.",
  "anya-e0301n8:50_8": "Pañcupādā nakkhandhasaṅkhāte lokeeva pariyāpannanti lokiyaṁ.",
  "anya-e0301n8:50_9": "Attānaṁ ārabbha pavattehi āsavehi saheva vattatīti sāsavaṁ.",
  "anya-e0301n8:50_10": "Akaniṭṭha brahmasantāna bhūtaṁpi rūpaṁ kāmataṇhā visayabhāvena kāmeeva pariyāpannattā kāmāvacaraṁ.",
  "anya-e0301n8:50_11": "Natthi attanā gahitaṁ kiñci ārammaṇaṁnāma assāti anārammaṇaṁ.",
  "anya-e0301n8:50_12": "Yo dhammo aññena payogena pahīnopi samudayapahāne asati apahīnova hoti.",
  "anya-e0301n8:50_13": "Puna avassaṁ uppajjamānattā.",
  "anya-e0301n8:50_14": "Appahīnopi tasmiṁ sati pahīnova hoti.",
  "anya-e0301n8:50_15": "Puna anuppajjamānattā.",
  "anya-e0301n8:50_16": "Tādiso dhammo pahānavāyāmassa aṭṭhānattā appahātabbonāma.",
  "anya-e0301n8:50_17": "Rūpaṁpi edisameva hotīti vuttaṁ appahātabba mevāti.",
  "anya-e0301n8:50_18": "Aṭṭhānattā pahāna vāyāmaṁ na arahatīti attho.",
  "anya-e0301n8:50_19": "Athavā, vinā samudayapahānena pahātuṁ asakkuṇeyyoti attho.",
  "anya-e0301n8:50_20": "Yadi evaṁ rūpaṁ bhikkhave na tumhākaṁ.",
  "anya-e0301n8:50_21": "Taṁ pajahatha.",
  "anya-e0301n8:50_22": "Taṁ vo pahīnaṁ dīgharattaṁ atthāya hitāya sukhāya bhavissatīti idaṁ kathanti.",
  "anya-e0301n8:50_23": "Taṁpi tabbisayassa rāgassa pahānaṁ sandhāya vuttanti daṭṭhabbaṁ. Yathāha –",
  "anya-e0301n8:51_0": "Rūpe kho rādha yo chando, yo rāgo, yānandī, yā taṇhā, taṁ pajahatha.",
  "anya-e0301n8:51_1": "Evaṁ taṁrūpaṁ pahīnaṁ bhavissati ucchinnamūlaṁ tālāvatthukataṁ anabhāvaṁkataṁ āyatiṁ anuppādadhammanti.",
  "anya-e0301n8:52_0": "Ayaṁ nayo aññesupi kusalādīsu appahātabbesu veditabboti.",
  "anya-e0301n8:52_1": "Evasaddo cettha purimapadesupi yojetabbo.",
  "anya-e0301n8:52_2": "Itisaddo ādiattho, pakāratthovā.",
  "anya-e0301n8:52_3": "Tena pāḷiyaṁ āgataṁ na hetu hetuvippayuttantiādiṁ saṅgaṇhāti.",
  "anya-e0301n8:52_4": "Tassa tassa puggalassa attabhāvapariyāpanno dhammasamūho ajjhattaṁnāma.",
  "anya-e0301n8:52_5": "Tasmiṁpica yattha taṇhāya atirekataraṁ daḷhapariggaho hoti.",
  "anya-e0301n8:52_6": "So cakkhādiko cittena saha chabbidho dhammo ajjhattiko nāma.",
  "anya-e0301n8:52_7": "Ajjhatte vidito pākaṭoti katvā.",
  "anya-e0301n8:52_8": "Tathā hi so ajjhattajjhattantipi vutto.",
  "anya-e0301n8:52_9": "Itarāni pana rūpādini phassādīnica tadupādāya taṇhāpariggahassa mandattā bāhirāni nāma.",
  "anya-e0301n8:52_10": "Yathā hi loke maṇivā suvaṇṇaṁvā rajataṁvā bahigehe nidahitvā thapitaṁ hoti.",
  "anya-e0301n8:52_11": "Pacchivā suppaṁvā ghaṭovā sarāvovā anto gehe thapito.",
  "anya-e0301n8:52_12": "Tattha pacchimāni chaḍḍetvāpi purimāni rakkhanti.",
  "anya-e0301n8:52_13": "Tasmā tāneva taṇhāpariggahadaḷhatāya antoparibhogātveva vuccanti.",
  "anya-e0301n8:52_14": "Pacchimāni pana bāhira paribhogātveva.",
  "anya-e0301n8:52_15": "Evaṁ sampadamidaṁ daṭṭhabbaṁ.",
  "anya-e0301n8:52_16": "Idhapi hi yadi sakkuṇeyya.",
  "anya-e0301n8:52_17": "Rūpādīni phassādinica sabbāni chaḍḍetvāpi cakkhādikaṁ chabbidhameva avassaṁ rakkhissantīti.",
  "anya-e0301n8:52_18": "Iti taṇhā pariggahassa daḷhamandatā vaseneva tesaṁ dvinnaṁ ajjhattika bāhiratā vuttā.",
  "anya-e0301n8:52_19": "Na pavattidesavasenāti niṭṭhamettha gantabbaṁ.",
  "anya-e0301n8:53_0": "[185] Yaṁ pana vibhāvaniyaṁ",
  "anya-e0301n8:54_0": "‘‘Ajjhattikarūpaṁ atthabhāvasaṅkhātaṁ attānaṁ adhikicca uddissa pavattattā.",
  "anya-e0301n8:54_1": "Kāmaṁ aññepi ajjhattasambhūtā atthi.",
  "anya-e0301n8:54_2": "Ruḷhīvasena pana cakkhādikameva ajjhattikanti’’ vuttaṁ.",
  "anya-e0301n8:54_3": "Taṁ na sundaraṁ.",
  "anya-e0301n8:55_0": "[186] Yañca tattha",
  "anya-e0301n8:56_0": "‘‘Attasaṅkhātaṁpā cittaṁ adhikicca tassa dvārabhāvena pavattatīthi ajjhattaṁ.",
  "anya-e0301n8:56_1": "Tadeva ajjhattikanti’’ vuttaṁ.",
  "anya-e0301n8:56_2": "Taṁpi na sundaraṁ.",
  "anya-e0301n8:57_0": "Tasmiṁ atthe hi sati cittassa ajjhattatā na sampajjati.",
  "anya-e0301n8:57_1": "Ajjhattadhamma ajjhattikammonañca aviseso āpajjatīti.",
  "anya-e0301n8:58_0": "Yaṁ pana tattha",
  "anya-e0301n8:59_0": "Athavā yadi mayaṁ na homa, tvaṁ kaṭṭhakaliṅgarūpamo bhavissatīti vadantā viya attabhāvassa sātisayaṁ upakārakattā cakkhādineva visesato ajjhattikānīti vuttaṁ.",
  "anya-e0301n8:59_1": "Taṁ yuttataraṁ.",
  "anya-e0301n8:60_0": "Tathā upakārātisayattāeva hi tesu sattānaṁ pariggaha daḷhatā hotīti.",
  "anya-e0301n8:60_1": "Sattavidhaṁpi dvārarūpaṁnāma.",
  "anya-e0301n8:60_2": "Yathākkamaṁ vīthi cittānaṁ pāṇātipātādikammānañca pavattimukhattā.",
  "anya-e0301n8:60_3": "Tattha pana pañca vidhaṁ pasādarūpaṁ upapattidvāraṁnāma.",
  "anya-e0301n8:60_4": "Viññattidvayaṁ kammadvāraṁnāmāti oḷārikarūpaṁ pakatiyā thūlasabhāvattā ghaṭṭanasaṅkhātassaca attano kiccassa oḷārikattā.",
  "anya-e0301n8:60_5": "Santikerūpaṁ dūre pavattassapi sīghataraṁ ñāṇena gahaṇayogyattā.",
  "anya-e0301n8:60_6": "Sappaṭigharūpañcāti ettha paṭihananaṁ paṭigho.",
  "anya-e0301n8:60_7": "So duvidho visayavisayīnaṁ paṭighaṭṭanaṁ mahā bhūtānaṁ aññamaññapaṭighaṭṭananti.",
  "anya-e0301n8:60_8": "Tattha yena paṭighaṭṭanena pasāda dvārānaṁ bhavaṅgassaca vikārappatti hoti.",
  "anya-e0301n8:60_9": "Idaṁ visayavisayīnaṁ paṭighaṭṭanaṁnāma.",
  "anya-e0301n8:60_10": "Yena ruppanalakkhaṇānaṁ rūpadhammānaṁ ruppana kuppana ghaṭṭana pīḷana bhijjanādayo pavattanti.",
  "anya-e0301n8:60_11": "Idaṁ mahābhūtānaṁ aññamaññapaṭighaṭṭanaṁ nāma.",
  "anya-e0301n8:60_12": "Paṭighena saha vattatīti sappaṭighaṁ.",
  "anya-e0301n8:61_0": "[187] Vibhāvaniyaṁ pana",
  "anya-e0301n8:62_0": "‘‘Yo sayaṁ nissayavasenaca sampattānaṁ asampattānañca paṭimukhabhāvo aññamaññapatanaṁ.",
  "anya-e0301n8:62_1": "So paṭigho viyāti paṭigho.",
  "anya-e0301n8:62_2": "Yathāhi paṭighāte sati dubbalassa calanaṁ hoti.",
  "anya-e0301n8:62_3": "Evaṁ aññamaññapaṭimukhabhāve sati arūpasabhāvattā dubbalassa bhavaṅgassa calanaṁ hotīti’’ evaṁ mahābhūtaghaṭṭanaṁ upamāmattaṁ katvā visayavisayighaṭṭanameva gahitaṁ.",
  "anya-e0301n8:62_4": "Taṁ anupapannaṁ.",
  "anya-e0301n8:63_0": "Evañhi sati yāni loke ajjhattabahiddhāsantānesu ghaṭṭanāni dissanti.",
  "anya-e0301n8:63_1": "Yesaṁ vasena rūpadhammesu aññamaññaṁ laggana bandhana thambhana dhāraṇa calanādīnivā vaḍḍhana hāyana chedana bhedana vilīna vikiraṇādīnivā pavattanti.",
  "anya-e0301n8:63_2": "Tāni idha asaṅgahitāni siyuṁ.",
  "anya-e0301n8:63_3": "Naca tāni anuggaha upaghāta vasena pavattibhūta sannipāta saṅkhātaṁ ghaṭṭanaṁvinā aññapakārānieva sakkā bhavitunti.",
  "anya-e0301n8:63_4": "Itaraṁ soḷasavidhaṁ vuttapaṭipakkhavasena sukhumarūpaṁ dūrerūpaṁ apaṭigharūpañca.",
  "anya-e0301n8:63_5": "Upādinnarūpaṁ nāma katthaci yaṁkiñci sarīraṭṭhakarūpaṁ vuccati.",
  "anya-e0301n8:63_6": "Katthaci kammasamuṭṭhāna meva tadubhayaṁpi taṇhādiṭṭhīhi tusaṁ ādinnaparāmaṭṭhattā upādinnaṁ nāma nippariyāyato pana kammasamuṭṭhānameva upādinnaṁnāma.",
  "anya-e0301n8:63_7": "Kasmā tasseva sattasantāne niccakālaṁ pavattivasena sātisayaṁ bhusaṁ ādinnagahitaparāmaṭṭhatāsambhavatoti vuttaṁ kammajaṁupādinnarūpanti.",
  "anya-e0301n8:63_8": "Etaṁ mamātiādinā taṇhādiṭṭhīhi bhusaṁ ādiyatīti upādinnaṁ.",
  "anya-e0301n8:63_9": "Aṭṭhakathāyaṁ pana taṇhādiṭṭhīhi upetena kammunā attano phalabhāvena ādinnaṁ gahitanti imamatthaṁ dasseti.",
  "anya-e0301n8:63_10": "Saha nidassanena sanidassanaṁ.",
  "anya-e0301n8:63_11": "Nidassananti cakkhuviññāṇena daṭṭhabbabhāvo vuccati.",
  "anya-e0301n8:63_12": "So pana dhammato anaññattepi aññe viya katvā upacarīyati.",
  "anya-e0301n8:63_13": "Evañhi sati atthavisesabodho hotīti.",
  "anya-e0301n8:63_14": "Nidassanantivā cakkhuviññāṇakiccaṁ vuccati.",
  "anya-e0301n8:63_15": "Tena saha vattatīti sanidassanantipi yujjatiyeva.",
  "anya-e0301n8:63_16": "Cakkhādidvayaṁ asampattavasena gocaraggāhikaṁ.",
  "anya-e0301n8:63_17": "Ghānādittayaṁ sampattavasena gocaraggāhikanti pañcavidhaṁpi gocaraggāhikarūpanti yojanā.",
  "anya-e0301n8:63_18": "Tattha pasāde allīyitvā laggitvā uppannaṁ ārammaṇaṁ sampattaṁnāma.",
  "anya-e0301n8:63_19": "Kesaggamattaṁpi muñcitvā uppannaṁ asampattaṁnāma.",
  "anya-e0301n8:63_20": "Kasmā panettha cakkhādidvayaṁ asampattameva gaṇhāti.",
  "anya-e0301n8:63_21": "Ghānādittayaṁ sampattamevāti, paccayavisesato.",
  "anya-e0301n8:63_22": "Āloko hi rūpagahaṇe cakkhussa paccayo.",
  "anya-e0301n8:63_23": "Ākāsoca saddagahaṇe sotassāti cakkhurūpesuca aññamaññaṁ laggitvā uppajjamānesu ālokaparivārassa okāso natthi.",
  "anya-e0301n8:63_24": "Tathā sotasaddesuca ākāsaparivārassāti.",
  "anya-e0301n8:63_25": "Vāyuāpapathaviyo pana ghānādittayassa gandhādigahaṇe paccayā honti.",
  "anya-e0301n8:63_26": "Tattha vāyunāma gandhākaḍḍhanako nāsavātoyeva, soca sampattasseva paccayo.",
  "anya-e0301n8:63_27": "Āponāma jivhātemanako āpo, sopi sampattasseva paccayo.",
  "anya-e0301n8:63_28": "Na hi raso sukkhajivhāya pharatīti.",
  "anya-e0301n8:63_29": "Pathavīca ghaṭṭanatthāya paccayo.",
  "anya-e0301n8:63_30": "Na hi dubbalapathavīsannissayo ālokovā rajovākāye patamānopi pasāde ghaṭṭetīti.",
  "anya-e0301n8:63_31": "Iti paccayavisesato tesaṁ sampattāsampattavasena gahaṇa viseso hotīti.",
  "anya-e0301n8:63_32": "Tattha cakkhussa tāva asampattagahaṇaṁ pākaṭaṁ.",
  "anya-e0301n8:63_33": "Tañhi samīpe akkhivaṇṇaṁvā bhamukamūlaṁvā napassati.",
  "anya-e0301n8:63_34": "Dūre pana mahantaṁ candamaṇḍalādikaṁvā phalikāditirohitaṁvā vaṇṇaṁ passati.",
  "anya-e0301n8:63_35": "Disādesavavatthānañcassa paññāyatīti.",
  "anya-e0301n8:63_36": "Sotassa pana kathanti, tattha hi dūre saddo cirena suyyamāno dissati pacchimadisābhāge uppannopi saddo antarā mahante cetiyādike antarite sati dakkhiṇapassatovā suyyati.",
  "anya-e0301n8:63_37": "Uttarapassatovā.",
  "anya-e0301n8:63_38": "Asuyyamānovā hotīti.",
  "anya-e0301n8:63_39": "Vuccate, uppanno saddasaṅghāṭo āsanne ṭhitānaṁ ādito paṭṭhāya yāva avasānā kamena pākaṭībhūto hoti.",
  "anya-e0301n8:63_40": "Paṭighaṭṭanānighaṁsoca balavā hoti.",
  "anya-e0301n8:63_41": "Ahaṁ suṇomīti pavattā sallakkhaṇavīthiyo sīghataraṁ nirantaraṁ viya pavattanti.",
  "anya-e0301n8:63_42": "Dūre ṭhitānaṁ pana paṭighaṭṭanānighaṁso mandataro hoti.",
  "anya-e0301n8:63_43": "Ādito apākaṭo.",
  "anya-e0301n8:63_44": "Majjhevā avasānevā piṇḍavasena pākaṭībhūto.",
  "anya-e0301n8:63_45": "Sallakkhaṇavīthiyo cirena parena pavattanti.",
  "anya-e0301n8:63_46": "Tasmā tesaṁ lahuṁ suto.",
  "anya-e0301n8:63_47": "Cirena sutoti atimāno hotīti.",
  "anya-e0301n8:63_48": "Apica, saddonāma nissayadhātuparaṁparāya pavattitvā dūraṁpi desaṁ gacchatiyeva.",
  "anya-e0301n8:63_49": "Evaṁ gacchantoca gatagataṭṭhāneeva ṭhatvā savanūpacāre ṭhitānaṁ sotasahassaṁpi ghaṭṭeti.",
  "anya-e0301n8:63_50": "Mahante pana cetiyādike antarite sati yato ākāso ujuṁ vivaṭo hoti.",
  "anya-e0301n8:63_51": "Tato dakkhiṇapassatovā uttarapassatovā gatagataṭhānatovasotaṁ ghaṭṭeti.",
  "anya-e0301n8:63_52": "Mandataro pana saddoasuyya mānopi hoti.",
  "anya-e0301n8:63_53": "Evaṁ gacchantoca yāva sotapasāde allīyitvā nuppajjati.",
  "anya-e0301n8:63_54": "Tāva asampattoyeva hoti.",
  "anya-e0301n8:63_55": "Yo pana allī yitvā uppajjati.",
  "anya-e0301n8:63_56": "So sampattonāma hoti.",
  "anya-e0301n8:63_57": "Na so suyyatīti.",
  "anya-e0301n8:63_58": "Yadi pana sotaṁ sampattavisayaṁ siyā.",
  "anya-e0301n8:63_59": "Yathā anto kucchigato gandho bahi naghāyiyati.",
  "anya-e0301n8:63_60": "Tathā anto kucchigato saddopi bahi nasuyeyya.",
  "anya-e0301n8:63_61": "Gandhassa viya disādesavavatthānaṁ vissana siyāti.",
  "anya-e0301n8:64_0": "[188] Vibhāvaniyaṁ pana",
  "anya-e0301n8:65_0": "‘‘Gantvā visayadesaṁ taṁ, pharitvā gaṇhatīti ce.",
  "anya-e0301n8:65_1": "Adhiṭṭhāna vidhā nepi, tassa so gocaro siyā.’’ Tipi vicāritaṁ.",
  "anya-e0301n8:65_2": "Taṁ na sundaraṁ.",
  "anya-e0301n8:66_0": "Na hi cakkhādidvayassa bahiddhā visayadesagamanasaṅgo atthīti.",
  "anya-e0301n8:66_1": "Gocaraṁ gaṇhātīti gocaraggāhikaṁ.",
  "anya-e0301n8:66_2": "Pasāda maṇḍabhūtattā āpātamāgataṁ ārammaṇanimittaṁ sampaṭicchatīti attho.",
  "anya-e0301n8:67_0": "Vibhāvaniyaṁ pana",
  "anya-e0301n8:68_0": "Viññāṇādhiṭṭhitaṁ hutvā taṁtaṁ gocaragahaṇa sabhāvattāti vuttaṁ.",
  "anya-e0301n8:69_0": "Vaṇṇoti rūpārammaṇassetaṁ nāmaṁ.",
  "anya-e0301n8:69_1": "Ojāti āhāra rūpa māha.",
  "anya-e0301n8:69_2": "Vinibhujjatīti vinibbhogo.",
  "anya-e0301n8:69_3": "Ṭhānato desato uppattikāraṇato visuṁvisuṁ vavatthapīyatīti attho.",
  "anya-e0301n8:69_4": "Navinibbho goti avinibbhogo.",
  "anya-e0301n8:69_5": "So eva rūpanti avinibbhogarūpaṁ.",
  "anya-e0301n8:69_6": "Ācariyānandattherenapanettha gandharasaojā katthaci vinībhuttā dissantīti pañcavidhameva avinibbhogarūpaṁ icchitaṁ.",
  "anya-e0301n8:69_7": "Taṁ parato āgamissatīti.",
  "anya-e0301n8:69_8": "[Rūpavibhāgo].",
  "anya-e0301n8:70_0": "158.Kammanti ekā cetanāeva.",
  "anya-e0301n8:70_1": "Sāyeva hi paṭṭhāne nānākkhaṇika kammapaccayabhāvena vuttā.",
  "anya-e0301n8:70_2": "Yathāha-nānākkhaṇikā kusalākusalā cetanā vipākānaṁ khandhānaṁ kaṭattāca rūpānaṁ kammapaccayena paccayoti.",
  "anya-e0301n8:70_3": "Cittanti pana sasampayuttadhammaṁ adhippetaṁ.",
  "anya-e0301n8:70_4": "Paṭṭhāne cetasikadhammānaṁpi rūpasamuṭṭhāpanabhāvena vuttattā.",
  "anya-e0301n8:70_5": "Yathāha-hetū hetusampayuttakānaṁ dhammānaṁ taṁ samuṭṭhānānañca rūpānaṁ hetu paccayena paccayotiādi.",
  "anya-e0301n8:70_6": "Utūti tejoyeva.",
  "anya-e0301n8:70_7": "So hi kappasaṇṭhāpanavasena sakalaṁ okāsa lokaṁpi nānāsarīrasaṇṭhāpanavasena saka laṁ rūpamayaṁ kāyaṁ sattalokaṁpi nānārukkhatiṇādīnaṁ abbhapaṭalameghavuṭṭhijalaaggi vātādīnañca saṇṭhāpanavasena sakalaṁ saṅkhāralokaṁpi udayati pasavati janeti vaḍḍheti.",
  "anya-e0301n8:70_8": "Tasmā utūti vuccatīti.",
  "anya-e0301n8:70_9": "Arati gacchati pavattatīti utūtipi vadanti.",
  "anya-e0301n8:70_10": "Āhāroti ojāeva.",
  "anya-e0301n8:70_11": "Rūpavirāgabhāvanābhūtaṁ arūpakusalaṁ kammajarūpaṁ najanetīti vuttaṁ pañcavīsatividhaṁpīti.",
  "anya-e0301n8:70_12": "Atisaṅkhatanti atītakāle yathākā lantare rūpaṁ janeti, tathā visesetvā suṭṭhukataṁ.",
  "anya-e0301n8:70_13": "Ajjhatti kasantāneti vuttaṁ, ajjhattasantāneti pana vattabbaṁ.",
  "anya-e0301n8:70_14": "Ajjhatta meva ajjhattikantivā ikasaddassa attho daṭṭhabbo.",
  "anya-e0301n8:70_15": "Paṭisandhimupādāyāti paṭisandhicittassa uppādakkhaṇaṁ upādāya.",
  "anya-e0301n8:70_16": "Khaṇekhaṇeti ekekassa cittassa tīsu tīsu khaṇesu.",
  "anya-e0301n8:70_17": "Ācariyānandatthero pana sabbesaṁpi catusamuṭṭhānikarūpānaṁ ekekassa cittassa uppādakkhaṇeeva uppādaṁ bhaṅgakkhaṇeeva nirodhañca āha.",
  "anya-e0301n8:70_18": "Ahaṁ panassā dhippāyo-sabbānipi catusamuṭṭhānikarūpāni cittassa uppādakkhaṇeeva uppajjanti, na bhaṅgakkhaṇe. Yathāha –",
  "anya-e0301n8:71_0": "Yassavā pana samudayasaccaṁ nirujjhati, tassa dukkhasaccaṁ uppajjatīti. Noti.",
  "anya-e0301n8:72_0": "Tathā tāni cittassa bhaṅgakkhaṇeeva nirujjhanti. Na uppādakkhaṇe. Yathāha –",
  "anya-e0301n8:73_0": "Yassa kusalā dhammā akusalā dhammā uppajjanti, tassa abyākatā dhammā nirujjhantīti. Noti.",
  "anya-e0301n8:74_0": "Arūpabhavaṁ sandhāya etaṁ yamakadvayaṁ vuttaṁ.",
  "anya-e0301n8:74_1": "Rūpāni pana cittassa bhaṅgakkhaṇepi uppajjanti.",
  "anya-e0301n8:74_2": "Uppādakkhaṇepi nirujjhantīti ce. Na.",
  "anya-e0301n8:74_3": "Evañhi sati –",
  "anya-e0301n8:75_0": "Yassavā pana samudayasaccaṁ nirujjhati, tassa dukkhasaccaṁ uppajjatīti.",
  "anya-e0301n8:75_1": "Arūpe taṇhāya bhaṅgakkhaṇe tesaṁ samudayasaccaṁ nirujjhati.",
  "anya-e0301n8:75_2": "Noca tesaṁ dukkhasaccaṁ uppajjati.",
  "anya-e0301n8:75_3": "Pañcavokāre taṇhāya bhaṅgakkhaṇe tesaṁ samudayasaccañca nirujjhati, dukkhasaccañca uppajjatītica.",
  "anya-e0301n8:76_0": "Itaratthaca",
  "anya-e0301n8:77_0": "Arūpe kusalānaṁ uppādakkhaṇe tesaṁ kusalā dhammā uppajjanti.",
  "anya-e0301n8:77_1": "Noca tesaṁ abyākatā dhammā nirujjhanti.",
  "anya-e0301n8:77_2": "Pañcavokāre kusalānaṁ uppādakkhaṇe tesaṁ kusalā dhammāca uppajjanti.",
  "anya-e0301n8:77_3": "Abyākatā dhammāca nirujjhantītica.",
  "anya-e0301n8:78_0": "Evaṁ paripuṇṇapañhāeva uddhaṭā siyuṁ.",
  "anya-e0301n8:78_1": "Noti pana paṭisedhova uddhaṭo.",
  "anya-e0301n8:78_2": "Tasmā nayidaṁ arūpabhavaṁ sandhāya vuttanti sakkā vattunti.",
  "anya-e0301n8:78_3": "Cittajarūpaṁ sandhāya vuttanti ce. Tampi na.",
  "anya-e0301n8:78_4": "Kammajarūpassa vigahaṇe virodhassa yamakapāṭhantarassa abhāvato.",
  "anya-e0301n8:78_5": "Anulomassevaca bhāvato. Yathāha –",
  "anya-e0301n8:79_0": "Yassavāpana yattha manindriyaṁ na uppajjati.",
  "anya-e0301n8:79_1": "Tassa tattha jīvitindriyaṁ nauppajjatīti.",
  "anya-e0301n8:79_2": "Asaññasattānaṁ tesaṁ tattha manindriyaṁ na uppajjati.",
  "anya-e0301n8:79_3": "Noca tesaṁ tattha jīvitindriyaṁ na uppajjati.",
  "anya-e0301n8:80_0": "Sabbesaṁ cavantānaṁ pavatte cittassa bhaṅgakkhaṇe tesaṁ tattha manindriyañca nauppajjati.",
  "anya-e0301n8:80_1": "Jīvitindriyañca nauppajjatīti.",
  "anya-e0301n8:81_0": "Ettha hi asaññasattānanti etena rūpajīvitindriya meva vuttaṁ.",
  "anya-e0301n8:81_1": "Yadica taṁ cittassa bhaṅgakkhaṇepi uppajjeyya, purimakoṭṭhāse pavatte cittassa bhaṅgakkhaṇe asaññasattānaṁ tesaṁ.La.",
  "anya-e0301n8:81_2": "Jīvitindriyaṁ nauppajjatīti vuttaṁ siyā, pacchimakoṭṭhāseca sabbesaṁ cavantānaṁ icceva vuttaṁ siyāti.",
  "anya-e0301n8:81_3": "Pacchimakoṭṭhāse pana arūpa jīvitindriyaṁ sandhāya vuttanti ce. Na.",
  "anya-e0301n8:81_4": "Tathā gahaṇatthaṁ yamaka pāṭhantarābhāvato sabbaññuvisayeca ṭhāne pāḷiyo saṁsanditvā balavatiyā pāḷiyuttiyāeva ṭhātabbatoti.",
  "anya-e0301n8:81_5": "Yasmāca rūpadhammā nāma dandhapavattino honti.",
  "anya-e0301n8:81_6": "Arūpadhammā lahupavattino ṭhitikkhaṇoca tesaṁ visuṁ gaṇanūpago natthi.",
  "anya-e0301n8:81_7": "Tasmā aññoyeva rūpa dhammānaṁ khaṇapabandho.",
  "anya-e0301n8:81_8": "Añño arūpadhammānaṁ.",
  "anya-e0301n8:81_9": "Tattha sabbepi rūpadhammā ekacittakkhaṇaparimāṇena attano uppādakkhaṇena yuttā khaṇe khaṇe nirantarameva uppajjanti.",
  "anya-e0301n8:81_10": "Paṭisandhito paṭṭhāya sahuppannattāca pana dvinnaṁ tesaṁ uppādādivā nirodhantovā yāvajīvaṁpisaheva hotītipi tassa adhippāyoti.",
  "anya-e0301n8:81_11": "Yamaka pāḷiyo pana nānātthā, nānābyañjanā, gambhīroca satthu adhippāyo.",
  "anya-e0301n8:81_12": "Tasmā suṭṭhu vicāretvā sallakkhetabbo.",
  "anya-e0301n8:81_13": "Na pana dhammatā esā yamakassa.",
  "anya-e0301n8:81_14": "Yadidaṁ yathālābhayojanāti katvā attano adhippāye ṭhatvā diṭṭhaṁ diṭṭhaṁ yamakapāṭhaṁ yathālābhayo janāyaeva sakkā yojetunti.",
  "anya-e0301n8:81_15": "Rūpavirāgabhāvanāvisesabhūtaṁ arūpakusalaṁ tasmiṁ loke rūpasahitaṁ paṭisandhiṁ najaneti.",
  "anya-e0301n8:81_16": "Suddhaarūpameva janeti.",
  "anya-e0301n8:81_17": "Tasmā rūpasantatisīsassa sabbaso abhāvā tatruppannāni sabbāni chacattālīsacittāni rūpaṁ janetuṁ na na sakkonti.",
  "anya-e0301n8:81_18": "Arūpavipākā pana tattheva niyamuppannāti arūpapākasseva gahaṇaṁ kataṁ, teneva aṭṭhakathāyaṁ, aññānipi bahūni āruppe uppannāni anokāsatthā rūpaṁ nasamuṭṭhāpentīti vuttaṁ tattha anokāsatānāma ādito paṭṭhāya uppannassa rūpasantatisīsassa abhāvo eva daṭṭhabboti.",
  "anya-e0301n8:82_0": "[189] Vibhāvaniyaṁ pana",
  "anya-e0301n8:83_0": "‘‘Rūpavirāgabhāvanānibbattattā hetuno tabbidhuratāyā’’tipi kāraṇaṁ vuttaṁ. Taṁ akāraṇaṁ.",
  "anya-e0301n8:84_0": "Rūpārūpavirāgabhāvanābhūtamagganibbattassa lokuttaravipākassa rūpokāse sati rūpajanakatādassanatoti.",
  "anya-e0301n8:84_1": "Jhānaṅgavirahena aṅgadubbalānipi rūpaṁ na janentīti dvipañcaviññāṇagahaṇaṁ kataṁ.",
  "anya-e0301n8:84_2": "Itarā nipi pana pannarasakāmarūpa paṭisandhicittāni khīṇāsavānaṁ parinibbānacuti cittanti imāni cittāni rūpaṁ na samuṭṭhāpentiyeva.",
  "anya-e0301n8:84_3": "Evaṁsantepi tāni sabbānipi bhavaṅgakāle akhīṇāsavānañca cutikāle samuṭṭhāpentīti tesaṁ idha agahaṇaṁ daṭṭhabbaṁ.",
  "anya-e0301n8:85_0": "[190] Vibhāvaniyaṁ pana",
  "anya-e0301n8:86_0": "Paṭisandhicittaṁ pana cuticittañca ekūnavīsati bhavaṅgasseva antogadhattā cittantaraṁ na hotīti na tassa vajjanaṁ kata’’nti vuttaṁ.",
  "anya-e0301n8:86_1": "Tattha ekūnavīsati bhavaṅgassevāti na vattabbaṁ.",
  "anya-e0301n8:87_0": "Arūpavipākassa sarūpato vajjitattāti.",
  "anya-e0301n8:87_1": "Kasmā pana yathā vuttāni pannarasa paṭisandhicittāni paṭisandhikkhaṇe rūpaṁ na samuṭṭhāpentīti, paridubbalattā.",
  "anya-e0301n8:87_2": "Cittañhināma uppādakkhaṇeeva paripuṇṇaṁ paccayaṁ labhitvā balavaṁ hoti.",
  "anya-e0301n8:87_3": "Rūpañca ṭhitikkhaṇeva.",
  "anya-e0301n8:88_0": "Tasmā attano balavantakkhaṇe uppajjamānabhāvena dubbalaṁ vatthuṁ nissāya uppannattā sayaṁpi paridubbalaṁ hotīti sabbānipi tāni tadā rūpaṁ nasamuṭṭhā pentīti.",
  "anya-e0301n8:88_1": "Etthaca keci anantarāsevanādipaccayā cittassa uppādakkhaṇeeva pharanti.",
  "anya-e0301n8:88_2": "Rūpassa pana upatthambhakabhūtā utuāhārā pacchājātapaccayadhammāca ṭhitikkhaṇeevapharantīti tesaṁ yathākkamaṁ uppādakkhaṇe ṭhitikkhaṇeca paripuṇṇapaccayalābho veditabbo.",
  "anya-e0301n8:89_0": "[191] Vibhāvaniyaṁ pana",
  "anya-e0301n8:90_0": "‘‘Pacchājāta paccayarahitaṁ pana āhārādīhica anupatthaddhaṁ dubbalavatthuṁ nissāya pavattattā attanoca āgantukatāya kammajarūpehica cittasamuṭṭhānarūpānaṁ ṭhānaṁ gahetvā ṭhitattā’’ti kāraṇaṁ vuttaṁ.",
  "anya-e0301n8:90_1": "Tattha pacchājāta paccaya rahitanti idaṁ vicāretabbaṁ.",
  "anya-e0301n8:91_0": "Paṭisandhicittassa ṭhitikkhaṇe pacchājāta paccaya rahitassa piutussa rūpajanakabhāvassa vakkhamānattā.",
  "anya-e0301n8:91_1": "Na hi attanā avijjamānaṁ pacchimacittaṁ purimacittakkhaṇe ṭhitassa kassaci rūpassa pacchājāta paccayo hoti.",
  "anya-e0301n8:91_2": "Atthi paccayekadesattā tassa paccayassāti.",
  "anya-e0301n8:91_3": "Khīṇāsavānaṁ cuticittaṁ pana pakatiyāva vūpasantavaṭṭamūle santāne pavattattā santataraṁ hoti.",
  "anya-e0301n8:91_4": "Puna āyusaṅkhārānaṁ parikkhayena dubbalatare pariyantagate ca vatthumhi nissitattā dubbalatarañca hotīti taṁ rūpaṁ nasamuṭṭhāpetīti, ācariyānandatthero pana sabbasattānaṁpi cuticittaṁ rūpaṁ nasamuṭṭhāpetīti icchati.",
  "anya-e0301n8:91_5": "Yathāha-khīṇāsavānaṁ cuticittanti visesetvā vuttaṁ.",
  "anya-e0301n8:92_0": "Kāmāvacarānaṁ pacchimacittassa uppādakkhaṇe yassa cittassa anantarā kāmāvacarānaṁ pacchimacittaṁ uppajjissati.",
  "anya-e0301n8:92_1": "Rūpāvacare arūpāvacare pacchimabhavikānaṁ yeca rūpāvacaraṁ arūpāvacaraṁ upapajjitvā parinibbāyissanti, tesaṁ, cavantānaṁ tesaṁ vacī saṅkhāro nirujjhissati, noca tesaṁ kāyasaṅkhāro nirujjhatīti –",
  "anya-e0301n8:93_0": "Pana vacanato aññesaṁpi cuticittaṁ rūpaṁ nasamuṭṭhāpetīti viññāyati.",
  "anya-e0301n8:93_1": "Na hi rūpasamuṭṭhāpaka cittassa gabbhagamanādi vinibaddhābhāve kāyasaṅkhārāsamuṭṭhāpanaṁ atthi, na ca yuttaṁ cutoca cittasamuṭṭhānañcassa pavattatīti.",
  "anya-e0301n8:93_2": "Nāpi cuticittaṁ rūpaṁ samuṭṭhāpetīti pāḷi atthīti.",
  "anya-e0301n8:94_0": "Anuṭīkāyaṁ pana",
  "anya-e0301n8:95_0": "Tasmiṁ pāṭhe tesaṁ cavantānaṁ noca kāyasaṅkhāro nirujjhatīti vacanaṁ na kevalaṁ cuticittasseva rūpasamuṭṭhāpanābhāvaṁ sādheti, athakho tato purimānaṁ sabbesaṁ maraṇāsanna cittānaṁ rūpasamuṭṭhāpanābhāvaṁpi sādhetiyevāti dīpeti.",
  "anya-e0301n8:95_1": "Cuti cittasmiṁhi kāyasaṅkhārassa nirodhe paṭisiddhe tato pubbe yāva sattarasamacittā etthantare tassa uppādopi paṭisiddhoeva hotīti.",
  "anya-e0301n8:95_2": "Sabbañcetaṁ vicāretabbaṁ.",
  "anya-e0301n8:96_0": "Kāyasaṅkhāroti hi assāsapassāso vuccati.",
  "anya-e0301n8:96_1": "Soca suṭṭhu oḷāriko rūpadhammoti nacuticitte tannirodhābhāva vacanena itarāni sukhumānipi rūpāni cuticittaṁ najanetīti sakkā vattuṁ.",
  "anya-e0301n8:97_0": "[192] Yañca tattha",
  "anya-e0301n8:98_0": "Na hi rūpasamuṭṭhāpakacittassa gabbhagamanādi vinibaddhābhāve kāyasaṅkhārāsamuṭṭhāpanaṁ atthīti vuttaṁ.",
  "anya-e0301n8:98_1": "Taṁpi na yujjati.",
  "anya-e0301n8:99_0": "Tānieva hi gabbhagamanādīni imassatthassa sādhakāni bhavituṁ arahanti oḷārikassa kāyasaṅkhārassa asamuṭṭhāpakaṁpi cittaṁ itaraṁ sukhumarūpaṁ pana samuṭṭhāpetiyevāti.",
  "anya-e0301n8:100_0": "[193] Yaṁpi tattha",
  "anya-e0301n8:101_0": "Na ca yuttaṁ cutoca cittasamuṭṭhānañcassa pavattatīti vuttaṁ. Taṁpi akāraṇaṁ.",
  "anya-e0301n8:102_0": "Na hi cutito paraṁ katipayakhaṇamattaṁ cittajarūpapavattiyā koci virodho atthīti.",
  "anya-e0301n8:103_0": "Yañca tattha",
  "anya-e0301n8:104_0": "Nāpi cuticittaṁ rūpaṁ samuṭṭhāpetīti pāḷi atthīti vuttaṁ.",
  "anya-e0301n8:104_1": "Tatthapi cuticittaṁ rūpaṁ nasamuṭṭhāpetītipi natthi, aññatra kāyasaṅkhārāti na na sakkā vattunti.",
  "anya-e0301n8:105_0": "Evaṁ pana yuttaṁ siyā, yathā rūpadhammā ādito paṭisandhikāle ekacittakkhaṇamatte paccayaparittatāyavā attano dandhavutti tāyavā dubbalā honti, tathā pariyosānepi maraṇakāle parikkhīyamānapaccayatāyavā nirodhāsannatāyavā paridubbalāeva hontīti sakkā vattuṁ.",
  "anya-e0301n8:105_1": "Tasmā vatthussa ādiantanissitāni paṭisandhicuticittāni samadubbalānieva hontīti sakkā viññātunti.",
  "anya-e0301n8:106_0": "Vibhāvaniyaṁ pana",
  "anya-e0301n8:107_0": "Abhidhammatthavikāsaniyañca pāḷivirodhaṁ maññamāno kiñcimattampi avicāretvā ṭīkāsu vuttanayameva suṭṭhu vikāsayitvā gatoti.",
  "anya-e0301n8:108_0": "Pathamabhavaṅgamupādāyāti pathama bhavaṅgacittassa uppādakkhaṇato paṭṭhāya.",
  "anya-e0301n8:108_1": "Jāyantamevāti uppādakkhaṇe uppādakkhaṇe uppajja mānameva, na tiṭṭhantaṁ.",
  "anya-e0301n8:108_2": "Naca bhijjamānanti attho.",
  "anya-e0301n8:108_3": "Kāraṇaṁ vuttameva.",
  "anya-e0301n8:108_4": "Tatthāti tasmiṁ pañcasattatividhe citte.",
  "anya-e0301n8:108_5": "Appanājavananti abhiññādvayavajjitaṁ chabbīsatividhaṁ appanājavanacittaṁ.",
  "anya-e0301n8:108_6": "Iriyāpathanti gamanavajjitaṁ tividhaṁpi iriyāpathaṁ.",
  "anya-e0301n8:109_0": "[194] Vibhāvaniyaṁ pana",
  "anya-e0301n8:110_0": "‘‘Gamanādī’’ti vuttaṁ. Taṁ na yujjati.",
  "anya-e0301n8:111_0": "Na hi aṅgapaccaṅgānaṁ calanaphandanamattaṁpi viññattiyā vinā sijjhati.",
  "anya-e0301n8:111_1": "Kuto gamanaṁ.",
  "anya-e0301n8:111_2": "Naca yathāvuttaṁ appanājavanaṁ viññattiṁ samuṭṭhāpetuṁ sakkotīti.",
  "anya-e0301n8:111_3": "Pi saddena taṁ nakevalaṁ rūpasamuṭṭhāpakamattaṁti dasseti.",
  "anya-e0301n8:111_4": "Sannāmetīti sandhāreti ayamevavā pāṭho siyā, vakkhamānehi cittehi abhisaṅkhataṁ yathāpavattaṁ iriyāpathaṁ apatamānaṁ acalamānaṁ dhāreti upatthambhetīti attho.",
  "anya-e0301n8:111_5": "Upatthambhanañcettha yathāpavattassa iriyāpathassa rakkhanamattaṁ daṭṭhabbaṁ.",
  "anya-e0301n8:111_6": "Naukkhipitvā viya abhinīharaṇaṁ.",
  "anya-e0301n8:111_7": "Itarathā thambhanaviññattiyā pasaṅgo siyāti.",
  "anya-e0301n8:111_8": "Etthaca yathānisinnassavā ṭhitassavā bhavaṅga citte abbokiṇṇe pavattamāne aṅgāni osīdanti patanti.",
  "anya-e0301n8:111_9": "Na tathā imasmiṁ chabbīsatividhe jāgaraṇacitte vakkhamānesucadvattiṁsa vidhesu jāgaraṇacittesupavattamānesu.",
  "anya-e0301n8:111_10": "Tesu pana pavattamānesu aṅgāni upatthaddhāni honti.",
  "anya-e0301n8:111_11": "Na osīdanti na patanti.",
  "anya-e0301n8:111_12": "Pubbe yathā thapitāneva pavattantīti veditabbaṁ.",
  "anya-e0301n8:112_0": "[195] Vibhāvaniyaṁ pana",
  "anya-e0301n8:113_0": "‘‘Na eva metesu dvattiṁsavidhesu vakkhamānesu ca chabbīsati yā jāgaraṇacittesu pavattamānesū’’ti pāṭho.",
  "anya-e0301n8:114_0": "Na evametesu chabbīsatiyā jāgaraṇacittesu vakkhamāne suca dvattiṁsa vidhesu pavattamānesūti pana pāṭho yutto.",
  "anya-e0301n8:114_1": "Voṭṭhabbananti manodvāre āvajjanamāha.",
  "anya-e0301n8:114_2": "Na hi pañcadvārikāni javana cittānipi viññattiṁ samuṭṭhāpenti.",
  "anya-e0301n8:114_3": "Iriyāpathupatthambhana mattaṁ vā pisaddena gahithaṁ sandhāya voṭṭhabbanādīni pañcadvārikānipi gahitāniti daṭṭhabbaṁ.",
  "anya-e0301n8:114_4": "Etthaca iriyāpathonāma gamanādinā tena tena avatthāvisesena pavattā rūpadhammāeva.",
  "anya-e0301n8:114_5": "Evaṁ santepi kiñcicittaṁ rūpa sāmaññameva janeti na tatoparaṁ.",
  "anya-e0301n8:114_6": "Kiñci aññacittassa vasena yathāpavattaṁ iriyāpathaṁ rakkhituṁeva sakkoti, na appavattaṁ iriyāpathaṁ pavattetuṁ.",
  "anya-e0301n8:114_7": "Kiñci viññattiṁ samuṭṭhāpetvā appavattañca iriyāpathaṁ pavattetuṁ sakkoti.",
  "anya-e0301n8:114_8": "Aññānica kāyika vācasika vikārāni janetuṁ sakkoti.",
  "anya-e0301n8:114_9": "Yānica cittāni uttarakiccaṁ janetuṁ sakkonti.",
  "anya-e0301n8:114_10": "Tāni heṭṭhimaheṭṭhimaṁ kiccaṁ janetuṁ sakkontiyevāti dassanatthaṁ ayaṁ vibhāgo katoti veditabbo.",
  "anya-e0301n8:115_0": "[196] Yaṁ pana vibhāvaniyaṁ",
  "anya-e0301n8:116_0": "‘‘Yaṁpana cittaṁ viññattijanakaṁ, taṁ ekaṁsato iriyāpathu patthambhakaṁ.",
  "anya-e0301n8:116_1": "Iriyā pathassa viññattiyā saha avinābhāvato’’ti vuttaṁ.",
  "anya-e0301n8:116_2": "Taṁ na yujjati.",
  "anya-e0301n8:117_0": "Idha hi iriyāpathupatthambhanaṁnāma viññattirahitamevā dhippetaṁ, na viññattisahitaṁ.",
  "anya-e0301n8:117_1": "Itarathā appanājavanānaṁpi viññattijanakatā āpajjeyyāti.",
  "anya-e0301n8:117_2": "Somanassajavanāni terasāti hasituppādena saddhiṁ lobhamūlato mahā kusalato mahā kriyato ca cattāricattārīti terasa somanassajavanāni.",
  "anya-e0301n8:117_3": "Tesupana kusalā kusalato aṭṭhaputhujjanānaṁ.",
  "anya-e0301n8:117_4": "Diṭṭhivippayuttā kusalakusalato chasekkhānaṁ.",
  "anya-e0301n8:117_5": "Kriyato pañcakhīṇāsavānanti daṭṭhabbaṁ.",
  "anya-e0301n8:117_6": "Sabbaṁ kāyavacīmanokammaṁ ñāṇapubbaṅgamaṁ ñāṇānuparivattanti vacanato vicāraṇakiccarahito hasituppādo sabbaññubuddhānaṁ nasambhavatīti evaṁ pavatto vādo aṭṭhakathāyaṁ paṭikkhittoyeva.",
  "anya-e0301n8:117_7": "Tasmiṁvāde hi sati itaresaṁpi ahetukacittānaṁ ñāṇavippayuttamahā kriyajavanānañca buddhānaṁ asambhavo āpajjati.",
  "anya-e0301n8:117_8": "Tasmā tesaṁ hasituppādacittena pavattassa sitakammassa pubbāparapavattānaṁ ñāṇānaṁ vasena ñāṇapubbaṅgamatā ñāṇānuparivattatā ca veditabbāti.",
  "anya-e0301n8:117_9": "Sītuṇhotusamaññātāti idaṁ sītaṁ idaṁ uṇhanti evaṁ sabba lokiyamahājanehi suṭṭhu paricchinditvā ñātā.",
  "anya-e0301n8:117_10": "Ṭhitippattāvāti attano ṭhitibhāvaṁ ṭhitikkhaṇaṁvā pattāeva.",
  "anya-e0301n8:117_11": "Na pana cittamiva jāyanta mattāti attho.",
  "anya-e0301n8:117_12": "Kāraṇaṁ vuttameva.",
  "anya-e0301n8:118_0": "[197] Yaṁ pana vibhāvaniyaṁ",
  "anya-e0301n8:119_0": "‘‘Pacchājātādipaccayupatthambhalābhena ṭhitikkhaṇeeva utuojānaṁ balavabhāvoti vuttaṁ tejodhātu ṭhitippattātiādi’’.",
  "anya-e0301n8:119_1": "Tattha pacchājātapaccayavacanaṁ heṭṭhā vicāritameva.",
  "anya-e0301n8:120_0": "Apica, yadi utuno balavabhāvo rūpuppādanañca pacchājātapaccayāyattaṁ siyā.",
  "anya-e0301n8:120_1": "Evaṁ sati so paṭisandhicittassa ṭhitikkhaṇe rūpaṁ na samuṭṭhāpeyya, tadā pacchājātapaccayasseva abhāvato.",
  "anya-e0301n8:120_2": "Vakkhatica ṭhitikālamupādāya utusamuṭṭhānāti.",
  "anya-e0301n8:120_3": "Etthaca ṭhitikālanti paṭisandhicittassa ṭhītikālo vuttoti.",
  "anya-e0301n8:120_4": "Tasmā pacchājātapaccayavacanaṁ vicāretvā sampaṭicchitabbanti.",
  "anya-e0301n8:120_5": "Ojāsaṅkhāto āhāroti kammasamuṭṭhānādivasena catubbidho ajjhattasantāna gatoasitapītakhāyitasāyitavasena catubbidho, bahiddhasantā nagatoca ojāsaṅkhāto duvidhāhāro.",
  "anya-e0301n8:120_6": "Tadubhayāpica saṁsagga vasena laddhupatthambhā evarūpaṁ samuṭṭhāpentīti vuttaṁ ajjhoharaṇa kāleti.",
  "anya-e0301n8:120_7": "Etthaca bahiddhāsambhūtena utunā saha ajjhatta sambhūtānaṁ catusamuṭṭhānānaṁ utuojānaṁ viya bahiddhāsambhūtāya ojāyapi ajjhattaṁ rūpasamuṭṭhānaṁ sabbaaṭṭhakathāsu vuttaṁ.",
  "anya-e0301n8:121_0": "Yathāha-majjhimaṭṭhakathāyaṁ",
  "anya-e0301n8:122_0": "Kabaḷīkārāhāro tāva mukhe thapitamatto eva aṭṭharūpāni samuṭṭhāpeti.",
  "anya-e0301n8:122_1": "Dantavicuṇṇitaṁ pana ajjhoharīyamānaṁ ekekaṁ sitthaṁ aṭṭha aṭṭha rūpāni samuṭṭhāpetīti.",
  "anya-e0301n8:123_0": "Ācariyadhammapālattherena pana yadi bahiddhasambhūtā ojā rūpaṁ samuṭṭhāpeyya, evaṁ sati yathā bahiddhasambhūto utu ajjhattañca bahiddhāca rūpaṁ samuṭṭhāpeti.",
  "anya-e0301n8:123_1": "Tathā sā bahiddhāpi rūpaṁ samuṭṭhāpeyya.",
  "anya-e0301n8:123_2": "Na pana samuṭṭhāpeti.",
  "anya-e0301n8:123_3": "Tasmā sā ajjhattaṁ patvāpi rūpaṁ na samuṭṭhā petiyeva.",
  "anya-e0301n8:123_4": "Ekantena pana ajjhattaojāeva samuṭṭhāpeti.",
  "anya-e0301n8:123_5": "Sā pana tassā upatthambhanapaccayoeva hotīti adhippāyena mukhe thapitamattoeva.",
  "anya-e0301n8:123_6": "Na saṅkhādito.",
  "anya-e0301n8:123_7": "Tattakenapi abbhantarassa paccayo hotiyeva, kenāha aṭṭha aṭṭha rūpāni samuṭṭhāpetīti majjhimaṭīkāyaṁ vuttaṁ.",
  "anya-e0301n8:123_8": "Yasmā pana upādinnakā utu ojānāma suṭṭhu paṇītarūpā honti, tasmā bahiddhā ojāpi ajjhattaṁ patvā tena utunā suṭṭhu sediyamānā tāyaca ojāya suṭṭhu upatthambhīya mānā sarīre medasinehupacayavasena rūpaṁ samuṭṭhāpetiyevāti yuttaṁ.",
  "anya-e0301n8:123_9": "Ajjhoharaṇakāleti idañca suṭṭhu balavabhāvappatta kālaṁ sandhāya vuttaṁ.",
  "anya-e0301n8:123_10": "Visuddhimagge pana mātarā paribhuttāhāropi dārakassa sararaṁ pharitvā rūpaṁ samuṭṭhāpeti.",
  "anya-e0301n8:123_11": "Sarīre makkhitāhā ropi rūpaṁ samuṭṭhāpetīti vuttaṁ.",
  "anya-e0301n8:123_12": "Mukhe thapitamattoeva aṭṭharūpāni samuṭṭhāpetītica pubbe vuttanti.",
  "anya-e0301n8:123_13": "Ṭhāna pattovāti attano ṭhitikkhaṇaṁ pattoeva.",
  "anya-e0301n8:123_14": "Etthaca catūsu samuṭṭhānesu utueva mahanto mahāthāmo mahāvipphāroca hoti.",
  "anya-e0301n8:123_15": "So hi sakalassapi okāsalokassa bahiddhā saṅkhāralokassaca samuṭṭhā pako vināsako ca hoti.",
  "anya-e0301n8:123_16": "Sattalokassaca soeva mahanto ajjhattasambhārabhūto hoti.",
  "anya-e0301n8:123_17": "Itarāni pana tīṇi tassa parivāramattānieva sampajjantīti.",
  "anya-e0301n8:124_0": "Hadaya indriya rūpāni kammajāneva, na cittajādini.",
  "anya-e0301n8:124_1": "Yadievaṁ vippasannāni kho te āvuso sāriputta indriyāni.",
  "anya-e0301n8:124_2": "Katarena tvaṁ etarahi vihārena viharasīti kasmā vuttanti.",
  "anya-e0301n8:124_3": "Indriyasambhārānaṁ vaṇṇānaṁ samāpatti cittasamuṭṭhitānaṁ visadavippasannatāvasena upacari tattāti.",
  "anya-e0301n8:124_4": "Tathā hi ekābaddhapavattāni catujarūpāni ekasmiṁ vippasanne sabbāni vippasannāneva honti.",
  "anya-e0301n8:124_5": "Milāteca milātānevāti.",
  "anya-e0301n8:124_6": "Utucittāhārā pana tesaṁ navannaṁ upatthambhanapaccayā hontīti veditabbaṁ.",
  "anya-e0301n8:124_7": "Ettha ca uppalapadumāni viya kammajarūpāni daṭṭhabbāni.",
  "anya-e0301n8:124_8": "Tesaṁ bījaṁ viya kammaṁ.",
  "anya-e0301n8:124_9": "Kaddamodakāni viya utuāhārādīni.",
  "anya-e0301n8:124_10": "Viññatti dvayaṁ cittajameva.",
  "anya-e0301n8:124_11": "Tathā hi taṁ cittasahabhū cittānuparivattidhammesu bhagavatā niddiṭṭhanti.",
  "anya-e0301n8:124_12": "Saddocittotujoti kasmā vuttaṁ.",
  "anya-e0301n8:124_13": "Nanunidhikaṇḍasutte suvaṇṇatā susaratā susaṇṭhānaṁ surūpatātiādinā tādisena kammavisesena saddasampattināma vuttāti.",
  "anya-e0301n8:124_14": "Saccaṁ, kammavisesena pana yathā suvisado sumadhuro saddo pavattati, tathā ṭhānakaraṇagatānaṁ upādinnakasarīrānaṁ susaṇṭhitatā vāta semhādīhi apalibuddhatāca hoti.",
  "anya-e0301n8:124_15": "Tasmā tammūlikāsaddasampatti kammaphalesu pakkhipitvā susaratāti vuttā.",
  "anya-e0301n8:124_16": "Na ekantena saddassa kammajanitattāti veditabbā.",
  "anya-e0301n8:125_0": "Lahutādittayaṁ utucittāhārehi sambhotīti kasmā vuttaṁ.",
  "anya-e0301n8:125_1": "Nanu appābādhasaṁvattanikā esā māṇava paṭipadā, yadidaṁ avihiṁsāti vuttaṁ.",
  "anya-e0301n8:125_2": "Appābādha paccayasamuṭṭhitañca etaṁ rūpattayaṁ.",
  "anya-e0301n8:125_3": "Tathā hi dandhattādi kara dhātukkhota paṭipakkhapaccaya samuṭṭhānatā etassa vuttāti.",
  "anya-e0301n8:125_4": "Vuccate, kammajarūpānināma udake pakkhittāni satapākatelāni viya pakatiyāva kammānurūpaṁ lahu mudu kammañña bhūtāni honti.",
  "anya-e0301n8:125_5": "Tasmā tesaṁ visuṁ lahutādi vikāronāma natthi.",
  "anya-e0301n8:125_6": "Yato tesaṁ ekasmiṁbhave ekāaddhā paccuppannatāva labbhatīti.",
  "anya-e0301n8:125_7": "Evañca katvā yamakesupi tesaṁ kālabhedo paṭisandhivutiparicchinnena addhā paccuppanneneva gahitoti.",
  "anya-e0301n8:125_8": "Yasmā pana cittaṁnāma nānānīvaraṇabhedavasenavā sukha dukkha pīti passaddhi saddhā paññādi vasenavā nānā khaṇesu nānā avatthā yuttaṁ hoti.",
  "anya-e0301n8:125_9": "Tathā utuāhārāca sappāyā sappāyabhedavasena.",
  "anya-e0301n8:125_10": "Tasmā tehi tīhi samuṭṭhita rūpānieva nānākhaṇesu garukalahukādi vasena nānāvikārayuttāni honti.",
  "anya-e0301n8:125_11": "Yato tesaṁ santati samaya vasena kālabhedo labbhati.",
  "anya-e0301n8:125_12": "Evañca katvā yamakesupi akammajānaṁ pavattikāle khaṇasantativasenapi kālabhedo gahitoti.",
  "anya-e0301n8:125_13": "Nanu kammavipākajā ābādhāti vuttaṁ.",
  "anya-e0301n8:125_14": "Satica kamma samuṭṭhāne ābādharūpe tatovuṭṭhānabhūto kammajo lahutādi guṇopi visuṁ labbhamāno siyāti. Na.",
  "anya-e0301n8:125_15": "Yesañhi vasena imasmiṁ sarīre kammavipākajānāma ābādhā uppajjanti.",
  "anya-e0301n8:125_16": "Tāni upapīḷakupa ghātakakammānipi gatikālapayoga vipattiyo labhamānāni eva sarīraṭṭhakā pathavādayo vātapittādayoca utusamuṭṭhānā dhātuyo khobhetvā nānābādhe uppādenti.",
  "anya-e0301n8:125_17": "Utusamuṭṭhānāsu pana khubbhitāsu itarāni tadanugatikāni eva honti.",
  "anya-e0301n8:125_18": "Teneva hi sītenapi ruppati, uṇhenapi ruppati, jigacchāyapi ruppati, vipāsāyapi ruppatītiādinā utupadhānova rūpadhammānaṁ ruppanapaccayo vuttoti.",
  "anya-e0301n8:125_19": "Tasmā kevalaṁ kammasamuṭṭhāno ābādhonāma natthi.",
  "anya-e0301n8:125_20": "Yato yathāvutto kammajo lahutādiguṇonāma visuṁ labbhamāno siyāti.",
  "anya-e0301n8:126_0": "Yasmā pana avihiṁsā kammanibbattā sattā tesaṁ upapīḷakādīnaṁ kammānaṁ suvidūratāyaceva sarīrakoṭṭhāsānaṁ ghanasiniddhasaṇṭhitiyā dukkhobhaniyatāyaca nibbattabhave nirābādhā honti.",
  "anya-e0301n8:126_1": "Tasmā tadatthaṁ sandhāya appābādhasaṁvattanikā esā māṇavapaṭipadā.",
  "anya-e0301n8:126_2": "Yadidaṁ avihiṁsāti vuttaṁ, na pana appābādhanimittassa lahutādittayassa kammasamuṭṭhānatāya.",
  "anya-e0301n8:126_3": "Evañca katvā rūpakaṇḍena kammassakaṭattārūpesu eva etaṁ rūpattayaṁ niddiṭṭhanti daṭṭhabbaṁ.",
  "anya-e0301n8:126_4": "Rūpakalāpānāma ekasmiṁ paramāṇusmiṁpi bahuvidhā hutvā pavattanti.",
  "anya-e0301n8:126_5": "Tasmā catujarūpa kalāpesu ghanabhāvena pavattamānesu kalāpantarabhūtā ākāsadhātupi dissamānāeva hotīti katvā catujesu tassā gahaṇaṁ kataṁ.",
  "anya-e0301n8:126_6": "Kāmaṁ sabbānipi anipphannarūpāni kenaci paccayena anipphāditāni honti.",
  "anya-e0301n8:126_7": "Tesu pana na tathā lakkhaṇarūpāni.",
  "anya-e0301n8:126_8": "Yathā itarāni cittādi paccaya visesena dissamāna visesāni hontīti vuttaṁ lakkhaṇarūpāni na kutoci jāyantīti.",
  "anya-e0301n8:126_9": "Jāyamānādi rūpānanti jāyamāna jiyyamāna miyyamānānaṁ rūpakalāpānaṁ.",
  "anya-e0301n8:126_10": "Sabhāvattāti jātijarāmaraṇasaṅkhātalakkhaṇasabhāvamattattā.",
  "anya-e0301n8:126_11": "Etthaca rūpakaṇḍe utusamuṭṭhānanti ca āhārasamuṭṭhānanti ca vuttaṁ natthi.",
  "anya-e0301n8:126_12": "Paṭṭhāne eva vuttaṁ.",
  "anya-e0301n8:127_0": "Ettha siyā, jaratā aniccatā pāḷiyameva na kutoci samuṭṭhānāti vuttā.",
  "anya-e0301n8:127_1": "Tasmā idhapi tāsaṁ nakutoci samuṭṭhānesu gahaṇaṁ yuttaṁ.",
  "anya-e0301n8:127_2": "Upacayasantatiyo pana pāḷiyaṁpi kutoci samuṭṭhānesu vuttā.",
  "anya-e0301n8:127_3": "Aṭṭhakathāyaṁpi tāhi saddhiṁ visati kammajarūpāni sattarasa cittajarūpāni cuddasa utujarūpāni terasa āhāraja rūpāni vuttāni.",
  "anya-e0301n8:127_4": "Tasmā idha tāsaṁ nakutocisamuṭṭhānatā navattabbāti.",
  "anya-e0301n8:127_5": "Vuccate, rūpajanakānaṁ jananabyāpāronāma attanā janitarūpānaṁ uppādakkhaṇe eva pharati.",
  "anya-e0301n8:127_6": "Na-tato paraṁ, tasmā tasmiṁ khaṇe labbhamānā upacayasantatiyoyeva kutoci jātapariyāyaṁ arahanti, na jaratā aniccatāyoti katvā pāḷiyaṁ aṭṭhakathā yaṁca tāsaṁeva kutoci samuṭṭhānesu gahaṇaṁ kataṁ.",
  "anya-e0301n8:127_7": "Apica, pubbe ajātā dhammā paccaye sati jāyanti.",
  "anya-e0301n8:127_8": "Asati na jāyantīti atthi.",
  "anya-e0301n8:127_9": "Jātā pana dhammā paccaye sati jiyyanti, miyyanti.",
  "anya-e0301n8:127_10": "Asati najiyyanti namiyyantīti natthi, tasmā purimānaṁ dvinnaṁ pavatti ekantena paccayāyattā hoti.",
  "anya-e0301n8:127_11": "Pacchimānaṁ dvinnaṁ pavatti pana ekantena paccaya nirapekkhā hotīti iminā pariyāyena tāsaṁ tesu gahaṇaṁ agahaṇañca veditabbaṁ.",
  "anya-e0301n8:127_12": "Yaṁ pana suttapadesu jarāmaraṇaṁ bhikkhave saṅkhataṁ paṭicca samuppannanti vuttaṁ.",
  "anya-e0301n8:127_13": "Taṁ jātiyā satieva tadubhayaṁ paññāyati.",
  "anya-e0301n8:127_14": "Asati na paññāyatīti iminā pariyāyena vuttanti veditabbaṁ.",
  "anya-e0301n8:127_15": "Idha pana pubbe vuttanayena itara anipphannarūpāni viya cattāripi etāni cittādipaccayavisesena dissamānavisesāni na hontīti catunnaṁpi na kutoci jātatā vuttā.",
  "anya-e0301n8:127_16": "Evaṁsantepi sārataraṁ pāḷinayaṁ atidhāvanto viya hotīti upacayasanta tīnaṁ kutoci samuṭṭhānesu saṅgahoeva seyyoti.",
  "anya-e0301n8:127_17": "[Rūpasamuṭṭhānanayo]",
  "anya-e0301n8:128_0": "159.",
  "anya-e0301n8:128_1": "Eko eva jāti saṅkhāto uppādo etesanti ekuppādā.",
  "anya-e0301n8:128_2": "Ekoeva aniccatāsaṅkhāto nirodho etesanti ekanirodhā.",
  "anya-e0301n8:128_3": "Ekasaddo cettha saṅkhāne pavatto.",
  "anya-e0301n8:128_4": "Tasmā tena yāni rūpāni ekāyaeva jātiyā jāyanti.",
  "anya-e0301n8:128_5": "Ekāya eva aniccatāya nirujjhanti.",
  "anya-e0301n8:128_6": "Tesaṁ piṇḍi idha rūpakalāponāmāti dasseti.",
  "anya-e0301n8:128_7": "Ye pana kalāpagata rūpagaṇanāya ekasmiṁ kalāpepi anekāni jātiādīni kappenti, tesaṁ mūlaṭīkāya nasameti.",
  "anya-e0301n8:128_8": "Yuttica natthi.",
  "anya-e0301n8:128_9": "Vuttañhi tattha ekekakalāpa pariyāpannānaṁ rūpānaṁ saheva uppādādipavattito ekekakalāpassa uppādādayo ekekāva hontīti yathā ekekassa kalāpassa jīvitindriyaṁ kalāpā nupālakaṁ upādāya rūpanti vuccati.",
  "anya-e0301n8:128_10": "Evaṁ kalāpuppādādi sabhāvā jātiādayo upādāyarūpānicceva vuccanti.",
  "anya-e0301n8:128_11": "Evaṁ vikārapariccheda rūpānica yojetabbānīti.",
  "anya-e0301n8:128_12": "Yadica yo āyatanānaṁ ācayo.",
  "anya-e0301n8:128_13": "So rūpassa upacayotica yo rūpassa upacayo.",
  "anya-e0301n8:128_14": "Sārūpassa santatītica vuttattā tāni jātiādīni lakkhaṇarūpāni visuṁvisuṁ rūpānaṁeva, nakalāpassāti vucceyyuṁ.",
  "anya-e0301n8:128_15": "Catunnaṁ mahābhūtānaṁ upādāya pasādo rūpīnaṁ dhammānaṁ āyūtiādinā vuttattā cakkhādi jīvitādīnipi ekasmiṁ kalāpe anekānieva āpajjeyyuṁ.",
  "anya-e0301n8:128_16": "Tasmā tathā kappanaṁ akatvā ekasmiṁ kalāpe aññāni upādārūpāni viya lakkhaṇarūpānipi ekekānievāti niṭṭhaṁ gantabbanti.",
  "anya-e0301n8:129_0": "Eko samāno mahābhūtasaṅkhāto nissayo etesanti ekanissayā.",
  "anya-e0301n8:129_1": "Ettha pana samānatthe ekasaddo yutto.",
  "anya-e0301n8:129_2": "Catunnaṁ bhūtānaṁ nissayatāsambhavato.",
  "anya-e0301n8:129_3": "Yānicaekuppādatādīhitīhilakkhaṇehi yuttāni.",
  "anya-e0301n8:129_4": "Tāni ekantena sahavuttīni nāma hontīti vuttaṁ sahavuttinoti.",
  "anya-e0301n8:129_5": "Dasaparimāṇāniassātidasakaṁ.",
  "anya-e0301n8:129_6": "Dasannaṁ samūho vā dasakaṁ.",
  "anya-e0301n8:129_7": "Cakkhunā upalakkhitaṁ dasakanti cakkhudasakaṁ.",
  "anya-e0301n8:129_8": "Cakkhupadhānaṁvā dasakaṁ cakkhudasakaṁ.",
  "anya-e0301n8:129_9": "Esanayo sesesupi.",
  "anya-e0301n8:129_10": "Yasmā pana cittajo saddo viññattivikārena vinā napavattati.",
  "anya-e0301n8:129_11": "Viññattivikāroca tena saddena vinā napavattati.",
  "anya-e0301n8:129_12": "Tasmā cittajaṁ saddanavakaṁvā vacīviññattinavakaṁvā nasambhavatīti adhippāyena vacīviññatti sadde hi ca sahavacīviññatti dasakanti vuttaṁ.",
  "anya-e0301n8:129_13": "Ettha pana viññatti vikāro saddena vinā napavattatīti idaṁ tāva yujjati.",
  "anya-e0301n8:129_14": "Yā tāya vācāya viññatti viññāpanā viññāpitattaṁ.",
  "anya-e0301n8:129_15": "Idaṁ taṁrūpaṁ vacīviññattīti hi vuttaṁ.",
  "anya-e0301n8:129_16": "Viññattivikārarahitaṁ pana cittajaṁ saddanavakaṁ.",
  "anya-e0301n8:129_17": "Aṭṭhakathāsu āgatameva.",
  "anya-e0301n8:129_18": "Yathāha-paṭiccasamuppāda niddesesu paṭisandhikkhaṇato uddhaṁ pavattaututoceva cittatoca saddanavakanti.",
  "anya-e0301n8:130_0": "Mahāaṭṭhakathā nayena viññatti rahito vitakka vipphāra saddonāma asota viññeyyo cittajo saddo labbhati.",
  "anya-e0301n8:130_1": "So pana saṅgahakārena paṭisiddho.",
  "anya-e0301n8:130_2": "Yathāha-paṭṭhānepi cittasamuṭṭhānaṁ saddāyatanaṁ sotaviññāṇassa ārammaṇapaccayena paccayoti āvataṁ.",
  "anya-e0301n8:130_3": "Tasmā vinā viññattighaṭṭanāya uppajjamāno asota viññeyyo vitakkavipphārasaddonāma natthīti.",
  "anya-e0301n8:130_4": "Visuddhimagge assāsa passāse cittajaṁ saddanavakaṁ vuttaṁ.",
  "anya-e0301n8:130_5": "Yathāha-cittaje assāsa passāsa koṭṭhāsepi ojaṭṭhamakañceva saddocāti navāti, saddanavakeca āgate saddalahutādi dvādasakaṁpi āgatameva hoti.",
  "anya-e0301n8:130_6": "Tasmā suddhaṭṭhakaṁ, saddanavakaṁ, kāyaviññatti nākaṁ, vacīviññatti dasakaṁ, lahutādekā dasakaṁ, saddalahutādidvādasakaṁ, kāyaviññatti lahutādi dvādasakaṁ, vacīviññattisaddalahutādi te rasakanti aṭṭhacittajakalāpā paccetabbāti.",
  "anya-e0301n8:130_7": "Saccasaṅkhepe pana sadda lahutādi dvādasakaṁ visuṁ agahetvā cittaja kalāpā satteva vuttā.",
  "anya-e0301n8:131_0": "Ṭīkāsu panassa porāṇaṭīkāyaṁ",
  "anya-e0301n8:132_0": "Mahāṭṭhakathānayena viññattirahite asota viññeyye vitakka vipphārasadde saddanavakaṁ dassetvā puna vādantaraṁ dassentena.",
  "anya-e0301n8:132_1": "Apica, mahājanasannipātassa dūrato apaññāyamānakkharapadabyañjanattho cittasamuṭṭhānanighosasaddo aviññattiko evāti vadanti.",
  "anya-e0301n8:132_2": "Tathā migapakkhīnaṁca aññamaññaṁ bhāsaṁ ajānantānaṁ andhadamiḷādinaṁ aviññattiko cittasamuṭṭhānasaddo atthīti vuttaṁ.",
  "anya-e0301n8:133_0": "Tattha viññattirahito asotaviññeyyo vitakkavipphāra saddo aṭṭhasāliniyaṁ paṭikkhitto.",
  "anya-e0301n8:133_1": "Mahājanasannipātassa citta samuṭṭhāna nighosasaddopi āsanne ṭhitānaṁ paññāyamānakkharapada byañjanattho saviññattikoeva hoti.",
  "anya-e0301n8:133_2": "Itarathā sabbepi citta jasaddā dūratare ṭhitānaṁ apaññāyamāna padabyañjanāeva hontīti sabbepi viññattirahitā siyunti.",
  "anya-e0301n8:133_3": "Naca migapakkhiādīnaṁ cittajo saddo viññattirahito hoti.",
  "anya-e0301n8:133_4": "Samānajātiyānaṁ paresaṁ adhippāyattha viññāpanatoti.",
  "anya-e0301n8:134_0": "Pacchima ṭīkāyaṁ panassa",
  "anya-e0301n8:135_0": "Saddanavakaṁ panettha accharā saṅghāta pāṇippahārādi sadda sahitaṁ aṭṭhakamevāti vuttaṁ.",
  "anya-e0301n8:135_1": "Taṁpi na yuttaṁ.",
  "anya-e0301n8:136_0": "Tādiso hi saddo cittapaccayo utusamuṭṭhānoeva.",
  "anya-e0301n8:136_1": "Tasmā visuddhimagge vuttanayena assāsapassāsevā avacīghosesu kadāci cittasahitesu ukkāsita khipita vamita chaḍḍitasaddādīsu pivā etaṁ saddanavakaṁ veditabbanti.",
  "anya-e0301n8:136_2": "Utujakalāpesu pacchimā dvepi kasmā bahiddhā nalabbhanti.",
  "anya-e0301n8:136_3": "Nanu bahiddhāpi rūpānaṁ lahu garu mudu thaddha kammaññatā dissantīti.",
  "anya-e0301n8:136_4": "Saccaṁ, tā pana bhūtānaṁ omattādhimatta vasena honti, na pana lahutādittayavasenāti daṭṭhabbaṁ.",
  "anya-e0301n8:136_5": "Kasmā pana ākāsadhātuca lakkhaṇarūpānica rūpakalāpesu nagahitānīti vuttaṁ kalāpānantiādi.",
  "anya-e0301n8:136_6": "Ākāsadhātukalāpānaṁ pariccheda mattattā kassaci rūpakalāpassa aṅgabhūtā avayavabhūtā na hoti, lakkhaṇarūpānica sabbesaṁpi kalāpānaṁ uppādādi lakkhaṇa mattattā vikārarūpāni viya kalāpānaṁ bhedakarāni aṅgabhūtāni kalāpavisesapaññāpanassa kāraṇabhūtāni na honti.",
  "anya-e0301n8:136_7": "Tasmā tāni tesu nagahitānīti dasseti.",
  "anya-e0301n8:136_8": "Etena ekuppādātiādinā pubbe vuttaniyamo nipphannarūpānaññeva, na anipphannarūpānaṁ.",
  "anya-e0301n8:136_9": "Tesaṁ pana kalāpa bheda karaṇa meva kalāpaṅganti ca dīpeti.",
  "anya-e0301n8:136_10": "Evañca katvā ekanirodhaṅgarahitassapi viññattidvayassa kalāpabheda karattāeva tesu gahaṇaṁ suṭṭhu upapannaṁ hotīti veditabbanti.",
  "anya-e0301n8:136_11": "[Kalāpayojanā]",
  "anya-e0301n8:137_0": "160.Yathārahanti sabhāvakā bhāvakānaṁ paripuṇṇāpari puṇṇindriyānañca arahānurūpato.",
  "anya-e0301n8:137_1": "Anūnānīti paripuṇṇāni.",
  "anya-e0301n8:137_2": "Nañhi idaṁ nāmarūpaṁ kāmaloke pavattiyaṁ na labbhatīti atthīti.",
  "anya-e0301n8:138_0": "[198] Vibhāvaniyaṁ pana",
  "anya-e0301n8:139_0": "‘‘Yathārahanti sabhāvakaparipuṇṇāyatanānaṁ anurūpato’’ti vuttaṁ, taṁ na sundaraṁ.",
  "anya-e0301n8:140_0": "Na hi anūnānīti idaṁ puggalavasena visesanaṁ hotīti.",
  "anya-e0301n8:140_1": "Saṁsedajānañcevaopapātikānañcāti ettha mahāsīhanādasutte-",
  "anya-e0301n8:141_0": "Catasso kho imā sāriputta yoniyo.",
  "anya-e0301n8:141_1": "Katamā catasso, aṇḍajā yoni jalābujā yoni saṁsedajāyoni opapātikā yonīti.",
  "anya-e0301n8:141_2": "Ye kho te sāriputta sattā aṇḍakosaṁ abhinibbhijja abhinibbhijja jāyanti, ayaṁ vuccati sāriputta aṇḍajā yoni.",
  "anya-e0301n8:141_3": "Ye kho te sāriputta sattā vatthikosaṁ abhinibbhijja abhinibbhijja jāyanti.",
  "anya-e0301n8:141_4": "Ayaṁ vuccati sāriputta jalābujā yoni.",
  "anya-e0301n8:141_5": "Ye kho tesāri puttasattāpūtimacchevā jāyanti.",
  "anya-e0301n8:141_6": "Pūtikuṇapevā pūtikummāsevā candanikāyavā oḷigallevā jāyanti, ayaṁ vuccati sāriputta saṁsedajā yoni.",
  "anya-e0301n8:141_7": "Devā nerakā ekacce ca manussā ekacceca vinipātikā ayaṁ vuccati sāriputta opapātikā yonīti vuttaṁ.",
  "anya-e0301n8:142_0": "Aṭṭhakathāyañca aṇḍe jātā aṇḍajā.",
  "anya-e0301n8:142_1": "Jalābumhi jātā jalābujā.",
  "anya-e0301n8:142_2": "Saṁsede jātā saṁsedajā.",
  "anya-e0301n8:142_3": "Vinā etehi kāraṇehi uppattitvā viya nibbattā abhinibbattāti opapātikā.",
  "anya-e0301n8:142_4": "Abhinibbhijja jāyantīti bhinditvā nikkhamanavasena jāyanti.",
  "anya-e0301n8:142_5": "Pūti kuṇapetiādīhi aniṭṭhaṭṭhānāneva dassitāni.",
  "anya-e0301n8:142_6": "Iṭṭhesu sappi telamadhuphāṇitādīsu sattā jāyantievāti vuttaṁ.",
  "anya-e0301n8:142_7": "Etthaca purimesu dvīsu pāḷinayena aṇḍaṁ vuccati aṇḍakoso.",
  "anya-e0301n8:142_8": "Jalābuvuccati vatthikoso, tato jātā vijātā nikkhantāti aṇḍajā jalābujātica vuccantīti veditabbā.",
  "anya-e0301n8:142_9": "Tattha jaraṁ jīraṇaṁ bhedaṁ yāti upetīti jalābūti saddanītiyaṁ vuttaṁ.",
  "anya-e0301n8:142_10": "Jalaṁ vuccati kalalaṁ.",
  "anya-e0301n8:142_11": "Taṁ āvunāti paṭicchādeti avativā rakkhatīti jalābu, gabbhapaliveṭhanāsayo.",
  "anya-e0301n8:142_12": "Saṁsīdanti etthāti saṁsedo.",
  "anya-e0301n8:142_13": "Pūtimacchā diko sappitelādiko padumagabbhaveḷugabbharukkhasusirapupphaphalādi koca allakilinnapadeso.",
  "anya-e0301n8:142_14": "Upapattikkhaṇeeva paripuṇṇaaṅgapaccaṅgattā tato tato uppatitvā viya jāyantīti opapātikā.",
  "anya-e0301n8:143_0": "Vibhāvaniyaṁ pana",
  "anya-e0301n8:144_0": "Aṇḍajādayopi aṇḍakosādimhi okkamantā uppatantā eva nāma hontīti tesaṁpi opapātikattapasaṅgaṁ maññamāno upapāto nesaṁ atthīti opapātikāti vatvā ukkaṁsagati paricchedavasena cettha visiṭṭhaopapāto gahito.",
  "anya-e0301n8:144_1": "Yathā abhirūpassa kaññā dātabbāti vadati.",
  "anya-e0301n8:145_0": "Ukkaṭṭhavasenāti paripuṇṇāyatanabhāvasaṅkhātena ukkaṁsatāvena, tattha opapātikā aṅgapaccaṅgehi saha sabbaso paripuṇṇena attabhāvena jāyanti.",
  "anya-e0301n8:145_1": "Puna tesaṁ vaḍḍhanakiccaṁ natthi.",
  "anya-e0301n8:145_2": "Saṁsedajānaṁ pana āyatanāni eva paripuṇṇāni honti.",
  "anya-e0301n8:145_3": "Aṅgapaccaṅgāni pana puna vaḍḍhitvāeva paripuṇṇāni jātānīti veditabbaṁ.",
  "anya-e0301n8:145_4": "Omakavasenāti avakaṁsavasena.",
  "anya-e0301n8:145_5": "Cakkhusotaghānabhāvasekānikadācipi na labbhanti jātibadhira jaccaghānakānaṁ abhāvakānañca sambhavatoti appoyo.",
  "anya-e0301n8:145_6": "Tattha tāni sabbānipi sugati duggati jātiyānaṁ ahetukasaṁsedajānaṁ kadāci nalabbhanti.",
  "anya-e0301n8:145_7": "Sugatiyaṁ pana opapātikabhāvonāma seṭṭho attabhāva paṭilābhoti nayena kenaci omakena kammena labbhati.",
  "anya-e0301n8:145_8": "Tasmā sugatijāti yānaṁ opapātikānaṁ aparipuṇṇindriyatānāma natthi aññatra abhāvakehi ādikappikehiti.",
  "anya-e0301n8:145_9": "Duggatijātiyānaṁpi pana tesaṁ kadāci cakkhu sota bhāva vekallatāeva vattabbā.",
  "anya-e0301n8:145_10": "Na ghānavekallatā.",
  "anya-e0301n8:145_11": "Kāmadhātuyaṁ pana aghānako opapātiko natthīti hi aṭṭha kathāyaṁ vuttaṁ.",
  "anya-e0301n8:145_12": "Jivhāvekallatānāma sabbesaṁpi natthi yevāti veditabbaṁ.",
  "anya-e0301n8:145_13": "Tathā hi dhammahadayavibhaṅge –",
  "anya-e0301n8:146_0": "Kāmadhātuyā upapattikkhaṇe kassaci ekādasā yatanāni pātubhavanti.",
  "anya-e0301n8:146_1": "Kassaci dasa.",
  "anya-e0301n8:146_2": "Kassaciaparāni dasa.",
  "anya-e0301n8:146_3": "Kassaci nava.",
  "anya-e0301n8:146_4": "Kassaci sattāyatanāni pātubhavantīti vuttaṁ.",
  "anya-e0301n8:147_0": "Tattha kāmadhātuyanti kāmaloke.",
  "anya-e0301n8:147_1": "Upapattikkhaṇeti paṭisandhicittassa uppādakkhaṇe.",
  "anya-e0301n8:147_2": "Kassaci ekādasā yatanānītiādisu catūsu vākyesu saṁsedajopapātikā vuttā.",
  "anya-e0301n8:147_3": "Kassaci sattāyatanānīti ettha pana gabbhaseyyakova vutto.",
  "anya-e0301n8:147_4": "Tattha yasmā sattāyatanaṁ nāma paṭisandhikkhaṇe na labbhati.",
  "anya-e0301n8:147_5": "Pavatti kāleyeva labbhati.",
  "anya-e0301n8:147_6": "Tasmā ekādasayatanānīti vuttaṁ.",
  "anya-e0301n8:147_7": "Kassaci dasāti cakkhuvekallavasena.",
  "anya-e0301n8:147_8": "Kassaci aparāni dasāti sota vekallavasena.",
  "anya-e0301n8:147_9": "Kassaci navāti cakkhusota dvaya vekalla vasena vuttaṁ.",
  "anya-e0301n8:147_10": "Yadica aghānako opapātikonāma siyā.",
  "anya-e0301n8:147_11": "Tadā suddhajaccaghānakena saddhiṁ tayo dasakavārā vuttā siyuṁ.",
  "anya-e0301n8:147_12": "Tathā jaccandhaghānaka jaccabadhiraghānakehi saddhiṁ tayo navakavārā ekoca aṭṭhakavāro vutto siyā tiṇṇaṁ vipannānaṁ vasena.",
  "anya-e0301n8:147_13": "Tathā avuttattā pana natthi aghānako opapāti koti viññāyatīti.",
  "anya-e0301n8:147_14": "Tasmiṁ pana vibhaṅge indriyavāre napuṁsakānaṁ opapātikānanti avuttattā thapetvā ādikappike abhāvakopi opapātiko natthiyevāti.",
  "anya-e0301n8:147_15": "Pāḷiyaṁ avuttaṁpi pana saṁsedajānaṁ vuttapakāraṁ cakkhādivekallaṁ aṭṭhakathāvasena veditabbaṁ.",
  "anya-e0301n8:147_16": "Yathāha-sattati ukkaṁsatova rūpāni saṁsedajopapāta yonīsu.",
  "anya-e0301n8:147_17": "Athavā, avakaṁsato tiṁsāti.",
  "anya-e0301n8:147_18": "Tattha tiṁsāti jivhākāya vatthu dasakānaṁ vasena tiṁsarūpānīti ca vuttaṁ.",
  "anya-e0301n8:147_19": "Idañhi vacanaṁ saṁsedajānaṁ vasena vuttanti mahāṭīkāyaṁ vuttaṁ.",
  "anya-e0301n8:147_20": "Ācariyā nandattherena pana yamake ghānajivhānaṁ aññamaññaṁ avinābhāva vuttitā vuttāti jivhā vekallatā viya ghānavekallatāpi natthīti icchitaṁ.",
  "anya-e0301n8:147_21": "Indriya yamake pana –",
  "anya-e0301n8:148_0": "Yassavā pana itthindriyaṁ uppajjati, tassa ghānindriyaṁ uppajjatīti.",
  "anya-e0301n8:148_1": "Aghānakānaṁ itthīnaṁ upapajjantīnaṁ tāsaṁ itthindriyaṁ uppajjati, noca tāsaṅghānindriyaṁ uppajjatītica.",
  "anya-e0301n8:148_2": "Yassavā pana purisindriyaṁ uppajjati, tassa ghānindriyaṁ uppajjatīti.",
  "anya-e0301n8:148_3": "Aghānakānaṁ purisānaṁ upapajjantānaṁ tesaṁ purisindriyaṁ uppajjati, noca tesaṁ ghānindriyaṁ uppajjatītica vuttaṁ.",
  "anya-e0301n8:149_0": "Tasmā aṭṭhakathāyaṁ vuttanayena ghānavekallatāpi atthīti yuttaṁ.",
  "anya-e0301n8:150_0": "Vibhāvaniyaṁ pana",
  "anya-e0301n8:151_0": "Apare pana yamake ghānajivhānaṁ sahacāritā vuttāti ajivhassa asambhavato aghānakassapi abhāvameva vaṇṇenti.",
  "anya-e0301n8:151_1": "Tatthāpi yathā cakkhusotāni rūpabhave ghāna jivhāhi vinā pavattanti.",
  "anya-e0301n8:151_2": "Na evaṁ ghānajivhā aññamaññaṁ vinā pavattanti.",
  "anya-e0301n8:151_3": "Dvinnaṁpi rūpabhave anuppajjanatoti evaṁ visuṁ visuṁ kāmabhave apavatti vasena tesaṁ sahacāritā vuttāti na na sakkā vattunti vuttaṁ.",
  "anya-e0301n8:151_4": "Taṁ yuttaṁ.",
  "anya-e0301n8:152_0": "Okāsavāre hi ekantasahacāritā vuttamattena puggalesu ekantasahacāritā na sakkā vattunti.",
  "anya-e0301n8:152_1": "Gabbhe mātukucchimhi sentīti gabbhaseyyakā.",
  "anya-e0301n8:152_2": "Rūpādīsu khandhesu sañjanti laggantīti sattā.",
  "anya-e0301n8:152_3": "Yathāha-rūpe kho rādha yo chando, yo rāgo, yā nandi, yā taṇhā, tatra satto, tatra visatto, tena sattoti vuccatītiādi.",
  "anya-e0301n8:152_4": "Gabbhaseyyāca te sattācāti samāso.",
  "anya-e0301n8:152_5": "Aṇḍajāceva jalābujāca.",
  "anya-e0301n8:152_6": "Tīṇidasakāni pātu bhavanti.",
  "anya-e0301n8:152_7": "Yāni kalalanti vuccanti.",
  "anya-e0301n8:152_8": "Bhāvadasakaṁ kadāci nalabbhati napuṁsakassāti adhippāyo.",
  "anya-e0301n8:152_9": "Evañcakatvā dhammahadayavibhaṅge gabbhaseyyakānaṁ sattānaṁ ahetukānaṁ napuṁsakānaṁ upapattikkhaṇe cattārindriyāni pātubhavanti kāyindriyaṁ manindriyaṁ jīvitindriyaṁ upekkhindriyanti vuttaṁ.",
  "anya-e0301n8:152_10": "Tatoparanti gabbhaseyyakānaṁ paṭisandhikkhaṇato paraṁ.",
  "anya-e0301n8:152_11": "Pavattikāleti ekadasame sattāhe.",
  "anya-e0301n8:152_12": "Tathā hi kathāvatthuaṭṭhakathāyaṁ sesāni cattāri sattasattati rattimhi jāyantīti vuttaṁ.",
  "anya-e0301n8:152_13": "Tattha sesānīti kāyāyatana manāyatanato avasesāni cattāri cakkhusotaghānajivhā yatanāni.",
  "anya-e0301n8:152_14": "Sattasattatirattimhīti ekādasamasattāhassa pariyosānarattimhi.",
  "anya-e0301n8:152_15": "Ayañca attho yamakaṭīkāya dīpetabbo.",
  "anya-e0301n8:152_16": "Vuttañhi tattha –",
  "anya-e0301n8:153_0": "Gabbhaseyyakassa pacchimabhavikassa upapajjantassa ekadasa masattāhā orato ṭhitassa rūpāyatanaṁ nuppajjissati, noca cakkhāyatanaṁ nuppajjissatīti.",
  "anya-e0301n8:154_0": "Yaṁ pana yassavā pana yattha rūpāyatanaṁ uppajjittha, tassa tattha ghānāyatanaṁ uppajjatīti.",
  "anya-e0301n8:154_1": "Kāmāvacarā cavantānaṁ aghānakānaṁ kāmāvacaraṁ upapajjantānaṁ rūpāvacarānaṁ tesaṁ tattha rūpāyatanaṁ uppajjittha.",
  "anya-e0301n8:154_2": "Noca tesaṁ tattha ghānāyatanaṁ uppajjatīti ettha aghānakānaṁ kāmāvacaraṁ upapajjantānanti vuttaṁ.",
  "anya-e0301n8:155_0": "Taṁ ye ekādasamasattāhā orato kālaṅkarissanti.",
  "anya-e0301n8:155_1": "Tesaṁ ghānāyatanānibbattakakammena gahitapaṭisandhikānaṁ vasena vuttantica vuttaṁ.",
  "anya-e0301n8:155_2": "Etthaca cakkhughānesu vuttesu sotajivhā avuttāpi atthato siddhāeva hontīti.",
  "anya-e0301n8:156_0": "[199] Yaṁ pana vibhāvaniyaṁ",
  "anya-e0301n8:157_0": "‘‘Pavattikāleti sattame sattāheti’’ vuttaṁ. Taṁ na gahetabbaṁ.",
  "anya-e0301n8:158_0": "Aṭṭhakathā virodhato īdisesu ca ṭhānesu aṭṭhakathā pamāṇatoti.",
  "anya-e0301n8:159_0": "[200] Yañca tattha",
  "anya-e0301n8:160_0": "‘‘Ṭīkākāramatena ekādasame sattāhe vāti’’ vuttaṁ. Tampi na sundaraṁ.",
  "anya-e0301n8:161_0": "Nahi aṭṭhakathāyaṁ niddiṭṭhato vutto vinicchayo ṭīkākāra matonāma sakkā vattunti.",
  "anya-e0301n8:162_0": "[201] Yañca tattha",
  "anya-e0301n8:163_0": "‘‘Kamenāti cakkhudasakapātubhāvato sattāhātikkamena sotadasakaṁ.",
  "anya-e0301n8:163_1": "Tato sattāhātikkamena ghāna dasakaṁ.",
  "anya-e0301n8:163_2": "Tato sattāhā tikkamena jivhādasakanti evaṁ anukkamenāti vuttaṁ’’.",
  "anya-e0301n8:163_3": "Taṁpi na daṭṭhabba.",
  "anya-e0301n8:164_0": "Yathāvutta aṭṭhakathāvirodhattā eva.",
  "anya-e0301n8:165_0": "[202] Yaṁpi tattha",
  "anya-e0301n8:166_0": "‘‘Aṭṭhakathāyaṁpi hi ayamattho dassito vā’’ti vuttaṁ. Taṁpi na yuttaṁ.",
  "anya-e0301n8:167_0": "Na hi sānāma aṭṭhakathā atthi.",
  "anya-e0301n8:167_1": "Yattha īdiso uppattikkamo dassito siyā.",
  "anya-e0301n8:167_2": "Nanu paṭiccasamuppādaṭṭhakathāsu gabbhaleyyakavasenavā purimaṁbhavacakkaṁ vuttaṁ.",
  "anya-e0301n8:167_3": "Anupubbapavattidīpanatoti vuttanti ce.Na.",
  "anya-e0301n8:167_4": "Tañhi viññāṇādīnaṁ pañcannaṁ aṅgānaṁ paccayapaccayuppannabhāvapavattikkamena pāḷiyaṁ āgataṁ pañcapadaṁ sandhāya vuttanti.",
  "anya-e0301n8:167_5": "Āyatananiddesaṭṭhakathāsu pana so paṭikkhittoyeva.",
  "anya-e0301n8:167_6": "Naca aṭṭhakathāsu paṭikkhitto uppattikkamo therena idha kamenāti iminā pāṭhena dassitoti sakkā vattunti.",
  "anya-e0301n8:167_7": "Tasmā kamenāti idhapi desanakkamenāti attho.",
  "anya-e0301n8:167_8": "Desitānīti sambandhoca veditabbo.",
  "anya-e0301n8:168_0": "Saccasaṅkhepa ṭīkāyaṁ pana",
  "anya-e0301n8:169_0": "Sākhāvatthaṁ atikkamma pacchā sattame sattāhe cakkhu sotaghānajivhādasakāca uppajjanti.",
  "anya-e0301n8:169_1": "Ṭīkākāropana ekādasame sattāheti āhāti vuttaṁ.",
  "anya-e0301n8:169_2": "Taṁpi nayujjati yevāti.",
  "anya-e0301n8:170_0": "Ettha ca kalalādīnaṁ uppattikkamo saṁyuttake vutto. Yathāha –",
  "anya-e0301n8:171_0": "Pathamaṁ kalalaṁ hoti, kalalā hoti abbudaṁ;",
  "anya-e0301n8:172_0": "Abbudā jāyate pesi, pesiyā nibbattate ghano;",
  "anya-e0301n8:173_0": "Ghanā pasākhā jāyanti, kesā lomā nakhāpicāti.",
  "anya-e0301n8:174_0": "Aṭṭhakathāyañca vuttaṁ.",
  "anya-e0301n8:174_1": "Tattha pathamanti pathamena paṭisandhiviññāṇena tissoti vā phussotivā nāmaṁ natthi.",
  "anya-e0301n8:174_2": "Athakho tīhi jātiuṇṇaṁsūhi katasuttagge saṇṭhitatelabindupamāṇaṁ kalalaṁ hoti.",
  "anya-e0301n8:174_3": "Yaṁ sandhāya vuttaṁ –",
  "anya-e0301n8:175_0": "Tilatelassa yathā bindu, sappimaṇḍo anāvilo;",
  "anya-e0301n8:176_0": "Evaṁ vaṇṇapaṭibhāgaṁ, kalalaṁ saṁpavuccatīti.",
  "anya-e0301n8:177_0": "Kalalā hoti abbudanti tasmā kalalā sattāhaccayena maṁsadhovanaudakavaṇṇaṁ abbudaṁnāma hoti, kalalanti nāmaṁ anta radhāyati.",
  "anya-e0301n8:177_1": "Vuttaṁpi cetaṁ –",
  "anya-e0301n8:178_0": "Sattāhaṁ kalalaṁ hoti, paripakkasamūhakaṁ;",
  "anya-e0301n8:179_0": "Vivattamānaṁ tabbhāvaṁ, abbudaṁnāma jāyatīti.",
  "anya-e0301n8:180_0": "Abbudā jāyate pesīti tasmāpi abbudā sattāhaccayena vilīna tipusadisā pesināma sañjāyati.",
  "anya-e0301n8:180_1": "Sā maricaphāṇitena dīpetabbā.",
  "anya-e0301n8:180_2": "Gāmadārakā hi supakkāni maricāni gahetvā sāṭakantare bhaṇḍikaṁ katvā pīḷetvā maṇḍaṁ ādāya kapāle pakkhipitvā ātape thapenti.",
  "anya-e0301n8:180_3": "Taṁ sukkhamānaṁ sukkhamānaṁ sabbabhāgehi muccati.",
  "anya-e0301n8:180_4": "Evarūpā pesi hoti.",
  "anya-e0301n8:180_5": "Abbudanti nāmaṁ antaradhāyati.",
  "anya-e0301n8:180_6": "Vuttaṁpi cetaṁ –",
  "anya-e0301n8:181_0": "Sattāhaṁ abbudaṁ hoti, paripakkasamūhakaṁ;",
  "anya-e0301n8:182_0": "Vivattamānaṁ tabbhāvaṁ, pesināma pajāyatīti.",
  "anya-e0301n8:183_0": "Pesiyā nibbattate ghanoti tato pesito sattāhacca yena kukkuṭaṇḍasaṇṭhāno ghanonāma maṁsapesi piṇḍo nibbattati.",
  "anya-e0301n8:183_1": "Pesītināmaṁ antaradhāyati.",
  "anya-e0301n8:183_2": "Vuttaṁpi cetaṁ –",
  "anya-e0301n8:184_0": "Sattāhaṁ pesi bhavati, paripakkaṁ samūhakaṁ;",
  "anya-e0301n8:185_0": "Vivattamānaṁ tabbhāvaṁ, ghanotināma jāyatīti;",
  "anya-e0301n8:186_0": "Yathā kukkuṭiyā aṇḍaṁ, samantaṁ parimaṇḍalaṁ;",
  "anya-e0301n8:187_0": "Evaṁ ghanassa saṇṭhānaṁ, nibbattaṁ kammapaccayātica.",
  "anya-e0301n8:188_0": "Ghanā pasākhā jāyantīti pañcame sattāhe dvinnaṁ hatthapādānaṁ sīsassaca atthāya pañcapīḷakā jāyanti.",
  "anya-e0301n8:188_1": "Yaṁ sandhāyetaṁ vuttaṁpañcame kho bhikkhave sattāhe pañcapīḷakā jāyanti.",
  "anya-e0301n8:188_2": "Saṇṭhanti kamma toti.",
  "anya-e0301n8:188_3": "Kesā lomā nakhāpicāti dvācattālīsame sattāhe etāni jāyantīti.",
  "anya-e0301n8:188_4": "Ettha ca chaṭṭhasattāhādayo chasattāhā pasādanissayānaṁ aṅgapaccaṅgānaṁ anukkamena vaḍḍhitvā pariṇatakālā honti.",
  "anya-e0301n8:188_5": "Cakkhādīni pana ekādasama sattāhassa pariyo sānadivase ekato jāyantīti niṭṭhamettha gantabbaṁ.",
  "anya-e0301n8:188_6": "Yaṁ panettha tilatelassa yathābindūtiādinā kalalassa vaṇṇasaṇṭhānaṁ vuttaṁ.",
  "anya-e0301n8:188_7": "Taṁ thokaṁ vaḍḍhitaṁ sandhāya vuttaṁ.",
  "anya-e0301n8:188_8": "Na paṭisandhikkhaṇe pavattamānaṁ.",
  "anya-e0301n8:188_9": "Na hi tadā tādisaṁ pakaticakkhunā diṭṭhaṁ vaṇṇajātaṁvā saṇṭhānaṁvā tassa paññāyeyyāti.",
  "anya-e0301n8:188_10": "Anumānato pana evaṁ veditabbaṁ.",
  "anya-e0301n8:188_11": "Ekāya ūkāya sattamo bhāgo likkhānāma.",
  "anya-e0301n8:188_12": "Likkhāya chattiṁsatimo bhāgo rathareṇunāma.",
  "anya-e0301n8:188_13": "Rathareṇussa chattiṁsatimo.",
  "anya-e0301n8:188_14": "Tajjārī nāma.",
  "anya-e0301n8:188_15": "Tajjāriyā chattiṁsatimo aṇunāma.",
  "anya-e0301n8:188_16": "Aṇussa chattiṁsatimo bhāgo paramāṇunāma.",
  "anya-e0301n8:188_17": "So pana ākāsakoṭṭhāsiko maṁsacakkhussa āpātaṁ nāgacchati.",
  "anya-e0301n8:188_18": "Dibbacakkhusseva āgacchatīti aṭṭhakathāyaṁ vuttaṁ.",
  "anya-e0301n8:188_19": "Tesaṁ chattiṁsa parimāno aṇu pana titticchidda tālacchiddehi paviṭṭhasūriyarasmīsu vaṭṭivaṭṭi hutvā paribbhamanto paññāyatīti vuttaṁ.",
  "anya-e0301n8:188_20": "Sakalaṁ pana kalāpattayaparimāṇamattabhūtaṁ paṭisandhikkhaṇe paramāṇutopi parittakameva siyā.",
  "anya-e0301n8:188_21": "So hi santānānubandhavasena pavattattā khaṇe khaṇe upacitarūpakalāpasamūhoeva hotīti heṭṭhima koṭiyā ekūnapaññāsakalāpaparimāṇoeva siyā.",
  "anya-e0301n8:188_22": "Tato parittake sati santāna ghaṭanasseva asambhavatoti.",
  "anya-e0301n8:188_23": "Yaṁ pana mahāṭīkāyaṁ te pana kalāpā paramāṇuparimāṇā hontīti vuttaṁ.",
  "anya-e0301n8:188_24": "Taṁ dhātūnaṁ cuṇṇamanasikārānurūpamattavasena vuttanti gahetabbaṁ.",
  "anya-e0301n8:188_25": "Dutīyacittanti pathama bhavaṅgacittaṁ.",
  "anya-e0301n8:188_26": "Ṭhitikālanti paṭisandhi cittassa ṭhitikālaṁ.",
  "anya-e0301n8:188_27": "Ojāpharaṇamupādāyāti gabbhaseyyakānaṁ tāva abbudabhāva pesibhāva ghanabhāvādi pattakāle mātuyā āmāsayagatāya ajjhohaṭāhāra sinehabhūtāya ojāya jalābumūlā nusārena vatthusmiṁ pharaṇakālaṁ upādāya, yathāha –",
  "anya-e0301n8:189_0": "Yañcassa bhuñjati mātā, annaṁ pānañca bhojanaṁ;",
  "anya-e0301n8:190_0": "Tena so tattha yāpeti, mātukucchigato tiroti.",
  "anya-e0301n8:191_0": "Aṭṭhakathāyañca tena so tattha yāpetīti tassa hi nātito uṭṭhito nāḷo mātuudara paṭalena ekābaddho hoti.",
  "anya-e0301n8:191_1": "So uppaladaṇḍako viya chiddo.",
  "anya-e0301n8:191_2": "Tena āhāraraso saṁsaritvā āhārasamuṭṭhānarūpaṁ samuṭṭhāpeti.",
  "anya-e0301n8:191_3": "Evaṁ so dasamāse yāpeti.",
  "anya-e0301n8:191_4": "Mātukucchigato tiroti mātuyā tiro kucchigato.",
  "anya-e0301n8:191_5": "Mātukucchiyā abbhantaragatoti atthoti vuttaṁ.",
  "anya-e0301n8:191_6": "Tattha pana nābhināḷassa uṭṭhitakālaṁ sandhāya nātito uṭṭhito nāḷoti vuttanti gahetabbaṁ.",
  "anya-e0301n8:191_7": "Na hi abbudādikāle tassa nātināḷonāma uṭṭhito siyāti.",
  "anya-e0301n8:191_8": "Saṁsedajopapātikānaṁ pana yaṁkiñci laddhaṁvā attano kheḷaṁvā ajjhoharaṇakāle ojāpharaṇaṁ upādāya.",
  "anya-e0301n8:191_9": "Tena vuttaṁ ojāpharaṇamupādāyaāhārasamuṭṭhānāti .",
  "anya-e0301n8:191_10": "Cuticittopari sattarasamacittassāti cuticittato upari pubbakāle sattarasamassa bhavaṅgacittassa.",
  "anya-e0301n8:191_11": "Kammajarūpāni na uppajjanti tesaṁ tato paṭṭhāya anuppannattāyeva tato satta rasamaṁ cuticittaṁnāma hoti.",
  "anya-e0301n8:191_12": "No aññathāti.",
  "anya-e0301n8:191_13": "Puretaranti tassa sattarasamassa cittassa uppādakkhaṇaṁeva sandhāya vuttaṁ.",
  "anya-e0301n8:191_14": "Tatoparanti cuticittato parasmiṁ soḷasacittakkhaṇaparimāṇe khaṇe.",
  "anya-e0301n8:191_15": "Cittajāhārajarūpañcāti cittajarūpasantānaṁ āhāraja rūpasantānañca vocchijjati anupādinnakasantāne tesaṁ uppattiyā asambhavato.",
  "anya-e0301n8:191_16": "Yamettha vattabbaṁ taṁ rūpasamuṭṭhāne vuttameva.",
  "anya-e0301n8:191_17": "Bhāvadasakaṁnāma kāmarāganidānakammasamuṭṭhānaṁ hotīti tabbirāga bhāvanākammanibbatte rūpaloke tassa alābho vutto.",
  "anya-e0301n8:191_18": "Āhārajakalāpānica na labbhanti ajjhohaṭā hārā bhāvato, tatoyevaca sarīragatassa ajjhattāhārassapi rūpasamuṭṭhānā bhāvato.",
  "anya-e0301n8:191_19": "Ācariyānandatthero pana tattha labbhamāna rūpakalāpesupi gandharasānaṁ ojāyaca abhāvaṁ vaṇṇeti.",
  "anya-e0301n8:191_20": "Rūpadhātuyā upapattikkhaṇe pañcāyatanāni pātubhavanti cakkhāyatanaṁ rūpāyatanaṁ, sotā yatanaṁ, manā yatanaṁ, dhammāyatananti ca, pañcadhātuyo pātubhavanti cakkhudhātu, rūpadhātu, sotadhātu, manoviññāṇa dhātu, dhammadhātūtica, tayo āhārā pātubhavanti phassāhāro, manosañcetanā hāro, viññāṇā hāroti ca vibhaṅgevuttattā.",
  "anya-e0301n8:191_21": "Etthaca pāḷiyaṁ rūpaloke phoṭṭhabbe paṭikkhittepi kiccantarasabbhāvā mahābhūtānaṁ tattha paṭilābho avārito eva hoti.",
  "anya-e0301n8:191_22": "Gandhādīnaṁ pana kiccantarameva natthi.",
  "anya-e0301n8:191_23": "Yena te dhammamattabhāvepi tiṭṭheyyaṁ tasmā tesaṁ avacanaṁ tattha abhāvameva dīpetīti ācariyassa adhippāyo.",
  "anya-e0301n8:191_24": "Tathā pana bhūtacatukkaṁ tattha atthiyeva, yathāha-asaññasattānaṁ ekaṁ mahābhūtaṁ paṭicca tayo mahābhūtātiādi.",
  "anya-e0301n8:191_25": "Phoṭṭhabbāyatanaṁ pana phoṭṭhabba dhātuca tattha paṭikkhittā.",
  "anya-e0301n8:191_26": "Tasmā sabbesaṁ sabhāvadhammānaṁ dhammabhāve samānepi yena kiccavisesena gandho raso phoṭṭhabbaṁ kabaḷīkārāhārotica vuccati.",
  "anya-e0301n8:191_27": "Tassa natthitāya tesaṁ tena nāme na tattha anupalabbhamānataṁ sandhāya vibhaṅge kathāvatthumhi yamake sūti sabbattha tesaṁ tattha paṭikkhepo.",
  "anya-e0301n8:191_28": "Mahābhūtānaṁ pana nisanda dhammamattabhāvena vijjamānānaṁ tesaṁ dhammāyatanadhammadhātūsu anupavesoti yutto siyāti vadanti.",
  "anya-e0301n8:191_29": "Tīṇidasakāni jīvitanavakañcāti ettha ācariyānanda matiyā cakkhusattakaṁ sotasattakaṁ vatthusattakanti evaṁ tīṇi sattakāni jīvitachakkañcāti vattabbaṁ.",
  "anya-e0301n8:191_30": "Abhiricchatīti alabbhamāne pathamaṁ vajjite tattha labbhamānatāvasena avasissati.",
  "anya-e0301n8:191_31": "Atirekaṁvā hotīti attho.",
  "anya-e0301n8:191_32": "Etthaca rūpaloke viya kāmaloke jīvitanavakaṁ kasmā visuṁ na vuttanti.",
  "anya-e0301n8:191_33": "Rūpaloke pana āhārupatthambhakassa aññassaca sakalasarīrabyāpino anupālaka jīvitassa abhāvā etadeva tadubhayaṭṭhāne ṭhatvā sakalasarīraṁ anupāletīti pākaṭaṁ tattha jīvitanavakanti visuṁ vuttaṁ.",
  "anya-e0301n8:191_34": "Kāmaloke pana aññāni upatthambhakā nupālakāni bahūni pākaṭānica honti.",
  "anya-e0301n8:191_35": "Tasmā jīvitanavakaṁ apākaṭanti katvā visuṁ na vuttaṁ siyā.",
  "anya-e0301n8:191_36": "Kāmalokepi pana etaṁ asitādipācakaggivasena tassevaca udayabhūtassa sakalasarī rānupālakassa usmāsaṅkhātassa kāyaggino vasena pākaṭameva.",
  "anya-e0301n8:191_37": "Yaṁ sandhāya –",
  "anya-e0301n8:192_0": "Āyu usmāca viññāṇaṁ, yadā kāyaṁ jahantimaṁ;",
  "anya-e0301n8:193_0": "Apaviddho tadā seti, niratthaṁva kaliṅgaranti vuttaṁ.",
  "anya-e0301n8:194_0": "Tattha āyūti tesu dvīsu aggīsu patiṭṭhitaṁ jīvitameva vuccati.",
  "anya-e0301n8:194_1": "Usmāti te dve aggayo vuccanti.",
  "anya-e0301n8:194_2": "Yesu tikkhamandavasena visama bhūtesu kāye nānābādhā uppajjanti.",
  "anya-e0301n8:194_3": "Yathāha-bahvābādho hoti bahvātaṅko.",
  "anya-e0301n8:194_4": "Visamavepākiniyā gahaṇiyā samannā gato hoti atiuṇhāyaatisītalāyāti.",
  "anya-e0301n8:194_5": "Samabhūtesu pana sattā nirābādhā honti.",
  "anya-e0301n8:194_6": "Yathāha-appābādho hoti.",
  "anya-e0301n8:194_7": "Appātaṅko.",
  "anya-e0301n8:194_8": "Samavepākiniyāgahaṇiyā samannāgatohoti.",
  "anya-e0301n8:194_9": "Nātisītāya naccuṇhāya majjhimāya padhānakkhamāyāti.",
  "anya-e0301n8:194_10": "Keci pana asitādipācakaggismiṁ eva etaṁmaññanti.",
  "anya-e0301n8:194_11": "Therenacanāmarūpaparicchedejīvitanavakaṁ nāma, rūpaloke visuṁ siyāti vuttaṁ.",
  "anya-e0301n8:195_0": "Visuddhimagge pana sesesu catusamuṭṭhānesu aṭṭhasu jīvitanava kañceva tīṇi ojaṭṭhamakāni cāti tettiṁsa tettiṁsa rūpāni pākaṭāni hontīti vuttaṁ.",
  "anya-e0301n8:195_1": "Tattha aṭṭhasūti pācakaggiassāsa passāsavajjitesu tīsu tejokoṭṭhāsesu pañcasu vāyo koṭṭhāsesūti aṭṭhasu.",
  "anya-e0301n8:195_2": "Iti kāmalokepi sakalasarīrabyāpīsu tejovāyo koṭṭhāsesu labbhamānattā etaṁ sakala sarīreeva daṭṭhabbanti.",
  "anya-e0301n8:195_3": "Ettha siyā, kasmā panettha kāmaloke viya rūpaloke rūpakalāpānaṁ nirodhakkamo na vuttoti.",
  "anya-e0301n8:195_4": "Visesābhāvato, rūpalokepi hi maraṇakāle pana cuticitto pari sattarasamacittassa ṭhitikāla mupādāya kammajarūpāni nuppajjantītiādiko nirodhakkamo kāmalokasadisoyeva.",
  "anya-e0301n8:195_5": "Kevalaṁ panettha āhārajarūpa nirodhonāma natthi, tathā kaḷevara nikkhepoca.",
  "anya-e0301n8:195_6": "Tasmā tatthapi cuticittato paraṁ soḷasacittakkhaṇa parimāṇe ekasmiṁ khaṇe cittajarūpasantānaṁ vocchijjati.",
  "anya-e0301n8:195_7": "Tato paraṁ utusamuṭṭhānarūpaparaṁparā ekadviti accharākālamattaṁpi pavattitvā vocchijjatīti yuttaṁ.",
  "anya-e0301n8:195_8": "Naca ettakamattena kālena pavattamānāyapi rūpasantatiyā matakaḷevaraṁnāma sakkā laddhuṁ.",
  "anya-e0301n8:195_9": "Passantānaṁ ekakkhaṇena viya sarīrassa antaradhānassa paññāyanatoti.",
  "anya-e0301n8:195_10": "Yathāca rūpaloke, tathā kāmalokepi upapattidevānaṁ aññesañca opapātikānanti.",
  "anya-e0301n8:195_11": "Tesañhi sarīrāni paṭisandhikkhaṇeyeva sabbaso paripuṇṇena kammajakāyena nibbattattā kammajarūpehi ghanapūritāni sallahukabharāni ca honti.",
  "anya-e0301n8:195_12": "Itararūpāni kammajarūpesu patiṭṭhāya pavattanti.",
  "anya-e0301n8:195_13": "Tasmā tesaṁ cutikāle kammajarūpesu niruddhesu tāni tinna patiṭṭhāni hutvā ciraṁ santānaṁ ghaṭṭetuṁ nasakkonti.",
  "anya-e0301n8:195_14": "Thokaṁ pavattitvā sabbaso nirujjhanti.",
  "anya-e0301n8:195_15": "Sarīranikkheponāma tesaṁ natthīti daṭṭhabbaṁ.",
  "anya-e0301n8:196_0": "[203] Yaṁ pana vibhāvaniyaṁ",
  "anya-e0301n8:197_0": "‘‘Maraṇakāle pana brahmānaṁ sarīranikkhepābhāvato sabbesaṁpi tisamuṭṭhānāni dvisamuṭṭhānānica saheva nirujjhantī’’ti vuttaṁ.",
  "anya-e0301n8:197_1": "Taṁ na sundaraṁ.",
  "anya-e0301n8:198_0": "Evañhi sati sabbesaṁ rūpabrahmānaṁ maraṇāsannacittāni rūpaṁ nasamuṭṭhāpentīti āpajjati.",
  "anya-e0301n8:198_1": "Na hi maraṇāsanna citta samuṭṭhitāni rūpāni kammajarūpehi saheva nirujjhantīti sakkā vattunti.",
  "anya-e0301n8:198_2": "Yathācatāni kammajarūpanirodhato thokaṁ pavattitvā nirujjhanti.",
  "anya-e0301n8:198_3": "Tathā utujarūpānipi cittajarūpanirodhato thokaṁ pavattitvā nirujjhantīti na na sakkā viññātuṁ.",
  "anya-e0301n8:198_4": "Naca tāvattakena kālena tesu pavatta mānesupi sarīranikkheponāma sakkā bhavitunti.",
  "anya-e0301n8:198_5": "Brahmānaṁ pana thina middhādīnaṁ nīvaraṇajātiyānaṁ atthitāya tadanurūpaṁ cittajarūpānaṁ tadanugatikānañca utujarūpānaṁ lahukagarukatādivikāro na na sambhavatīti lahutādittayaṁpi gahetvā vuttaṁ tevīsarūpesūti.",
  "anya-e0301n8:198_6": "Ghānādittayabhāvadvayavajjāni tevīsarūpāni honti.",
  "anya-e0301n8:198_7": "Tāniyeva cakkhu sotavatthu viññattidvayavajjāni asaññīnaṁ sattaraseva rūpāni hontīti yojanā.",
  "anya-e0301n8:198_8": "Asaññīnaṁ pana garulahutādipakāro cinte tabbo.",
  "anya-e0301n8:198_9": "Na vā cintetabbo rūpadhammānaṁ ruppanavikārassa bahukāraṇattāti.",
  "anya-e0301n8:198_10": "Upapattiyanti kāmarūpāsaññīnaṁ paṭisandhiyā uppādakkhaṇe.",
  "anya-e0301n8:198_11": "Uppādakkhaṇoeva hi ekantena upapattikhaṇonāma hotīti.",
  "anya-e0301n8:198_12": "Pavattetūti paṭisandhiyā ṭhitikkhaṇato paṭṭhāya sakale pavattikāle pana nakiñcipi nalabbhati.",
  "anya-e0301n8:198_13": "Labbhatiyevāti adhippāyo.",
  "anya-e0301n8:198_14": "Na hi idaṁnāma rūpaṁ pavatte nalabbhati.",
  "anya-e0301n8:198_15": "Paṭisandhiyaṁeva labbhatīti atthīti.",
  "anya-e0301n8:198_16": "[Rūpapavattikkamo]",
  "anya-e0301n8:199_0": "161.",
  "anya-e0301n8:199_1": "Evaṁ cittacetasika rūpasaṅgahaṁ katvā idāni yathā nuppattaṁ nibbānasaṅgahaṁ karonto nibbānaṁpanātiādi māha.",
  "anya-e0301n8:199_2": "Nibbānaṁ pana nibbānanti pavuccatīti sambandho.",
  "anya-e0301n8:199_3": "Lokuttarasaṅkhātanti lokuttaranti bhagavatā kathitaṁ, yathāha-katame dhammā lokuttarā.",
  "anya-e0301n8:199_4": "Cattāroca ariyamaggā cattārica sāmaññaphalāni asaṅkhatāca dhātu, ime dhammā lokuttarāti.",
  "anya-e0301n8:199_5": "Etena nibbānassa paññattimattabhāvaṁ nivatteti.",
  "anya-e0301n8:199_6": "Na hi lokavohārasiddhā paññatti lokuttarānāma sakkā bhavitunti.",
  "anya-e0301n8:199_7": "Catumaggañāṇena sacchikātabbanti cakkhumantena candamaṇḍalaṁviya cakkhunā paṭiladdhamaggañāṇehi ariyajanehi catūhi ariyamaggañāṇehi paccakkhato daṭṭhabbaṁ.",
  "anya-e0301n8:199_8": "Paṭivijjhitabbanti attho.",
  "anya-e0301n8:199_9": "Tattha catumaggañāṇenāti etena tādi samhā paṭipattimaggato vimukhānaṁ andhaputhujjanānaṁ jaccandhānaṁ viya canda maṇḍalassa tassa avisayabhāvaṁ dasseti.",
  "anya-e0301n8:199_10": "Na ca jaccandhānaṁ cakkhumhi anupaladdhamattena candamaṇḍalaṁ natthināma hotīti.",
  "anya-e0301n8:199_11": "Sacchikātabbanti etena paramatthato vijjamānabhāvaṁ dasseti.",
  "anya-e0301n8:199_12": "Yañhi kiñci paramatthato vijjamānaṁ nahoti.",
  "anya-e0301n8:199_13": "Taṁ sarūpato kassa paccakkhaṁnāma bhavissatīti.",
  "anya-e0301n8:199_14": "Tadubhayena panassa paññavantānaṁ kalyāṇakaputhujjanānaṁ anumānato siddhataṁ dīpeti, na hi anumānatopi attano buddhiyaṁ asiddhassa apākaṭassa sacchikiriyāya vāyāmopināma atthi.",
  "anya-e0301n8:199_15": "Yena sacchikiriyā siddhiyāti.",
  "anya-e0301n8:199_16": "Evaṁ nibbānassa paramatthato vijjamānataṁ dassetvā idāni kevalaṁ vijjamānamattameva na hoti.",
  "anya-e0301n8:199_17": "Athakho mahātejavantaṁ mahojavantañca taṁ hotīti dassetuṁ maggaphalānamālambaṇabhūtanti vuttaṁ.",
  "anya-e0301n8:199_18": "Etena nibbānena vināmagga phalānaṁ akiccasiddhiṁ dasseti.",
  "anya-e0301n8:199_19": "Tato tassa mahātejavanta taṁ mahojavantatañca dīpeti.",
  "anya-e0301n8:199_20": "Yathā hi mahiddhiko eko rājā hoti.",
  "anya-e0301n8:199_21": "Tassa raṭṭhe ekasmiṁ mahāgāme eko gāmabhojako ekoca corajeṭṭhako mahāparivāro vasati.",
  "anya-e0301n8:199_22": "Teca aññamaññaṁ vadhāya parisakkantā vicaranti.",
  "anya-e0301n8:199_23": "Tattha gāmabhojako nagaraṁ gantvā rājānaṁ upaṭṭhahi.",
  "anya-e0301n8:199_24": "So na cirasseva rājavallabho hoti.",
  "anya-e0301n8:199_25": "Rājato mahatiṁ āṇaṁ labhati.",
  "anya-e0301n8:199_26": "Taṁ sutvā corajeṭṭhako idāni idhavasantassa mamajīvitaṁ natthīti attano parivārena saddhiṁ aṭṭaviṁ paviṭṭho.",
  "anya-e0301n8:199_27": "Gāmabhojakoca taṁaṭṭaviṁ paviṭṭhaṁpi muñcituṁ adatvā gahetvā vadhi.",
  "anya-e0301n8:199_28": "Evaṁ sampadamidaṁ daṭṭhabbaṁ.",
  "anya-e0301n8:199_29": "Mahiddhikarājā viya hi nibbānaṁ.",
  "anya-e0301n8:199_30": "Gāma bhojako viya ñāṇaṁ.",
  "anya-e0301n8:199_31": "Corajeṭṭhako viya moho.",
  "anya-e0301n8:199_32": "Parivāra corā viya sesakilesā.",
  "anya-e0301n8:199_33": "Pubbe rañño anupaṭṭhā nakāle gāmabhojako viya puthujjanañāṇaṁ.",
  "anya-e0301n8:199_34": "Upaṭṭhānakāle gāma bhojako viya maggañāṇanti.",
  "anya-e0301n8:199_35": "Taṇhā pavattamānā ajjhattabahiddhādi bhedesu khandhādidhammesu vinandhamānāva pavattati. Yathāha –",
  "anya-e0301n8:200_0": "Antojaṭā bahijaṭā, jaṭāya jaṭitā pajāti.",
  "anya-e0301n8:201_0": "Tasmā sā veḷugumbe veḷusākhā viya vinanaṭṭhena saṁsibbanaṭṭhena vānasamaññaṁ labhatīti vuttaṁ vānasaṅkhātāyataṇhāyāti.",
  "anya-e0301n8:201_1": "Nikkhantattāti nissaṭattā.",
  "anya-e0301n8:201_2": "Tassā visayabhāvaṁ atikkamitvā ṭhitattāti attho.",
  "anya-e0301n8:201_3": "Etena vānato nikkhantanti nibbānanti imamatthaṁ dasseti.",
  "anya-e0301n8:201_4": "Sabhāvatoti santilakkhaṇena.",
  "anya-e0301n8:201_5": "Ajjhattasambhūtānaṁ tividhavaṭṭasantāpānaṁ nibbutiatthena.",
  "anya-e0301n8:201_6": "Tesaṁ sabbaso abhāvaṭṭhenāti attho.",
  "anya-e0301n8:201_7": "Ekavidhaṁpīti yathā cittaṁ sabhāvato ekavidhaṁpi jātidhammattā jātibhūmisampayogādi bhedena kāla disādesapuggalabhedenaca vatthuto bhinnameva hoti.",
  "anya-e0301n8:201_8": "Na tathā idaṁ nibbānaṁ.",
  "anya-e0301n8:201_9": "Idaṁ pana sabhāvatopi vatthutopi abhinnameva hutvā ekavidhaṁ hoti.",
  "anya-e0301n8:201_10": "Idañhi anamatagge saṁsāre atīte etarahi anāgateca parinibbutānaṁ buddhānaṁvā paccekabuddhānaṁvā buddhasāvakānaṁvā sabbesaṁpi ekameva hoti.",
  "anya-e0301n8:201_11": "Kasmā, aniddisitabbadhammattā.",
  "anya-e0301n8:201_12": "Viññāṇaṁ anidassanaṁ anantaṁ sabbatopabhanti hi bhagavatā vuttaṁ.",
  "anya-e0301n8:201_13": "Tattha viññāṇanti saṅkhatadhammānaṁ khayanirodhabhāvena siddhattā etaṁ tabbhāvenaeva suṭṭhu abhibyattaṁ katvā ñātabbaṁ.",
  "anya-e0301n8:201_14": "Anidassananti animittadhammattā bālaputhujjanānaṁ dassanavisayabhūtena kenacinimittena nidassituṁvā kālabhedena disādesapuggalasantāna bhedena hīnapaṇītādibhedena ca bhinnaṁ katvā nidassituṁvā nārahatīti attho.",
  "anya-e0301n8:201_15": "Anantanti pubbantāparantavirahitaṁ.",
  "anya-e0301n8:201_16": "Sabbatopabhanti vaṭṭadukkhapaṭipakkhasiddhehi anantehi guṇobhāsehi sabbato pabhāvantanti attho.",
  "anya-e0301n8:201_17": "Tathā aniddisitabbadhammattāca pana anamatagge saṁsāre sabbāsuca disāsu asukasmiṁ nāma kāle asukāyanāma disāya natthīti navattabbaṁ.",
  "anya-e0301n8:201_18": "Kasmā, ariyamaggaṁ bhāventena yadā kadāci yattha katthaci avassaṁ adhigantabbatāvasena sabbadā sabbattha ca labbhamānattā.",
  "anya-e0301n8:201_19": "Vuttañhetaṁ vinaye, aṅguttare, udāneca –",
  "anya-e0301n8:202_0": "Seyyathāpi bhikkhave yākāci loke savantiyo mahāsamuddaṁ appenti.",
  "anya-e0301n8:202_1": "Yāca antalikkhā dhārā papatanti.",
  "anya-e0301n8:202_2": "Na tena mahāsamuddassa ūnattaṁvā pūrattaṁvā paññāyati.",
  "anya-e0301n8:202_3": "Eva meva kho bhikkhave bahūcepi bhikkhū anupādisesāya nibbāna dhātuyā parinibbāyanti.",
  "anya-e0301n8:202_4": "Na tena nibbānadhātuyā ūnattaṁ vā pūrattaṁvā paññāyatīti.",
  "anya-e0301n8:203_0": "Aṭṭhakathāsuca na tena nibbānadhātuyā ūnattaṁvā pūrattaṁvā paññāyatīti asaṅkhyeyyepi mahākappe buddhesu anuppajjantesu ekasattopi parinibbātuṁ nasakkoti.",
  "anya-e0301n8:203_1": "Tadāpi tucchā nibbāna dhātūti nasakkā vattuṁ.",
  "anya-e0301n8:203_2": "Buddhakāle pana ekekasmiṁ samāgame asaṅkhyeyyāpi sattā amataṁ ārādhenti.",
  "anya-e0301n8:203_3": "Tadāpi nasakkā vattuṁ pūrā nibbānadhātūti vuttaṁ.",
  "anya-e0301n8:203_4": "Brahmanimantanasutteca viññāṇaṁ anidassanaṁ anantaṁ sabbatopabhanti vuttaṁ.",
  "anya-e0301n8:203_5": "Aṭṭhakathāyañca sabbatopabhanti sabbato pabhāsampannaṁ.",
  "anya-e0301n8:203_6": "Nibbānato hi añño koci dhammo pabhassaratarovā jotivantatarovā parisuddhatarovā paṇḍara tarovā natthi.",
  "anya-e0301n8:203_7": "Sabbatovā pabhūtameva hoti.",
  "anya-e0301n8:203_8": "Nakatthaci natthīti sabbatopataṁ.",
  "anya-e0301n8:203_9": "Puratthimadisādīsu hi asukadisāyaṁnāma nibbānaṁ natthīti navattabbanti vuttaṁ.",
  "anya-e0301n8:204_0": "Evaṁsantepi etaṁ niruddhatekālikadhamma sannissayena viññāya mānattā niruddhadhammabhedena bhinnaṁ katvā upacarituṁ labbhatīti vuttaṁ saupādisesātiādi.",
  "anya-e0301n8:204_1": "Tattha upādīyati taṇhādiṭṭhīhi bhusaṁ gaṇhīyatīti upādi.",
  "anya-e0301n8:204_2": "Upādinnakhandhapañcakaṁ.",
  "anya-e0301n8:204_3": "Soyeva ekadesenavā anavasesenavā pahīnehi kammakilesehi sesoti upādiseso.",
  "anya-e0301n8:204_4": "Saṁvijjati tasmiṁ santāne upādiseso yassā adhigatakāleti saupādisesā.",
  "anya-e0301n8:204_5": "Nibbānadhātūti nibbūtisa bhāvo.",
  "anya-e0301n8:204_6": "Saupādisesāca sā nibbānadhātucāti samāso.",
  "anya-e0301n8:204_7": "Natthi tasmiṁ santāne upādiseso yassā adhigatakāleti anupādisesā, anupādisesāca sā nibbānadhātucāti viggaho.",
  "anya-e0301n8:204_8": "Vuttañhetaṁ iti vuttake-dve mā bhikkhave nibbānadhātuyo.",
  "anya-e0301n8:204_9": "Katamā dve, saupādisesāca nibbānadhātu, anupādisesāca nibbānadhātūtiādi.",
  "anya-e0301n8:204_10": "Tattha purimā kilesanibbānaṁnāma.",
  "anya-e0301n8:204_11": "Pacchimā khandhanibbānaṁnāma.",
  "anya-e0301n8:204_12": "Purimāvā diṭṭhadhammika nibbānaṁnāma.",
  "anya-e0301n8:204_13": "Pacchimā samparāyika nibbānaṁnāma.",
  "anya-e0301n8:204_14": "Yathāha-ekā hi dhātu idha diṭṭhadhammikā saupādisesā bhavanetti saṅkhayā.",
  "anya-e0301n8:204_15": "Anupādisesā pana samparāyikāti.",
  "anya-e0301n8:204_16": "Aṅguttare pana sattanipāte ubhatobhāgavimutta paññāpi muttānaṁ dvinnaṁ khīṇāsavānaṁ khandhupādisesavasena kāyasakkhidiṭṭhipatta saddhāvimuttadhammānusārīsaṅkhātānaṁ catunnaṁ sekkhānaṁ āraddhavipassa kassaca yogīkalyāṇaputhujjanassa kilesu pādisesavasena saupādisesatā anupādisesatāca vuttā.",
  "anya-e0301n8:204_17": "Tattheva navanipāte antarāparinibbāyī, upahaccaparinibbāyī, asaṅkhāraparinibbāyī, sasaṅkhāraparinibbāyī, uddhaṁ sotaakaniṭṭhagāmīti pañcannaṁ anāgāmīnaṁ sakadāgāmissa tiṇṇaṁ sotāpannānanti navannaṁ sekkhapuggalānaṁ kilesupādisesavasena saupādisesatā vuttā.",
  "anya-e0301n8:205_0": "Nettiyaṁ pana arahattaphalaṁpi saupādisesanibbānanti vuttaṁ.",
  "anya-e0301n8:205_1": "Taṁ idha nādhippetaṁ.",
  "anya-e0301n8:205_2": "Etthaca maggakkhaṇe kilesānaṁ khayo saupādi sesaṁnāma.",
  "anya-e0301n8:205_3": "Cuti anantare khandhānaṁ anuppādo anupādisesaṁnāma.",
  "anya-e0301n8:205_4": "Yasmā pana paṭisandhivandhānāma kilesesu satieva jāyanti.",
  "anya-e0301n8:205_5": "Asati najāyanti, tasmā tepi kilesakkhayena saheva khiyyanti.",
  "anya-e0301n8:205_6": "Yāvacutiyā pavattamānaṁ paccuppannakhandhasantānaṁ pana khīṇāsavassapi purimabhave pavattakammakilesānaṁ phalanisandabhūtaṁ sabbasattānaṁ dhamma tāsiddhaṁ.",
  "anya-e0301n8:205_7": "Tasmā taṁ khīṇesupi kilesesu yāvacutiyā pavatta tiyeva.",
  "anya-e0301n8:205_8": "Cutikkhaṇe tassa nirodhopi dhammatānirodho eva.",
  "anya-e0301n8:205_9": "Yo pana tadanantare punabhavassa anuppādo.",
  "anya-e0301n8:205_10": "So kilesakkhayena saheva siddho.",
  "anya-e0301n8:205_11": "Na kevalaṁ tadanantare puna bhavasseva.",
  "anya-e0301n8:205_12": "Tato paraṁpi anamatagga saṁsāre bhavaparaṁparāya anuppādopi tena saheva siddho.",
  "anya-e0301n8:205_13": "Sabbañcetaṁ ekameva nibbānaṁ.",
  "anya-e0301n8:205_14": "Evaṁsantepi khandhāvasesassa bhāvā bhāvalesaṁ upādāya ayaṁ bhedo vuttoti vuttaṁ duvidhaṁ hoti kāraṇapariyāyenāti duvidha paññāpanassa kāraṇalesenāti attho.",
  "anya-e0301n8:206_0": "Yasmā pana saṅkhatadhammānāma sapalibodhadhammattā nānāpalibodhehi niccakālaṁ janaṁ pīḷenti.",
  "anya-e0301n8:206_1": "Santasukhaṁnāma laddhuṁ nadenti.",
  "anya-e0301n8:206_2": "Sanimitta dhammattāca kilesānaṁ jarāmaraṇādīnañca sabbesaṁ anatthānaṁ vatthu bhūtā bhūmibhūtā honti.",
  "anya-e0301n8:206_3": "Sapaṇihitadhammattāca sabbadukkhānaṁ mūlabhūtaṁ āsādukkhaṁnāma niccakālaṁpi janenti.",
  "anya-e0301n8:206_4": "Tasmā tappaṭipakkhasiddhena guṇabhedena tividhaṁbhedaṁ dassetuṁ suññatantiādi māha.",
  "anya-e0301n8:206_5": "Tattha sabbapalibodha vivittattā suññataṁ.",
  "anya-e0301n8:206_6": "Sakkāyadiṭṭhiyā hi sati bālānaṁ yattakā pāpakammapalibodhā apāya dukkhapalibodhāca sandissanti.",
  "anya-e0301n8:206_7": "Paṇḍitānaṁca tato attānaṁ rakkhanatthaṁ yattakā kalyāṇakammapalibodhā sandissanti.",
  "anya-e0301n8:206_8": "Sakkāyadiṭṭhinirodhoyeva sabbe te sakkāyadiṭṭhimūlake palibodhe nirodhetuṁ sakkoti.",
  "anya-e0301n8:206_9": "Na vinā tena añño koci.",
  "anya-e0301n8:206_10": "Tasmā sonirodho tehi palibodhehi vivitto hoti, tathā rāgakkhayoyeva rāgamūlake palibodhe nirodhetuṁ sakkoti.",
  "anya-e0301n8:206_11": "Na vinā tena añño koci.",
  "anya-e0301n8:206_12": "Dosakkhayoyeva dosamūlake.",
  "anya-e0301n8:206_13": "Mohakkhayoyeva mohamūlaketiādi vattabbaṁ.",
  "anya-e0301n8:206_14": "Iti nibbānaṁ sabbapali bodhehi vivittattā suññataṁnāma.",
  "anya-e0301n8:207_0": "Nimittaṁ vuccati uppādapavattamūlako oḷārikākāro.",
  "anya-e0301n8:207_1": "Yena samannāgatā saṅkhatadhammā sabbesaṁ kilesānaṁ jarāmaraṇānañca vatthubhūtā bhūmibhūtā honti.",
  "anya-e0301n8:207_2": "Tathā sabbesaṁ mārānaṁ sabbesaṁ verānaṁ sabbesaṁ rogādi anatthānaṁ vatthubhūtā bhūmibhūtā honti.",
  "anya-e0301n8:207_3": "Yato te māradheyyātipi maccudheyyātipi vuccanti.",
  "anya-e0301n8:207_4": "Kāla disā desa santānādi bhedena hīnapaṇītādi bhedenaca bhedaṁ gacchanti.",
  "anya-e0301n8:207_5": "Nibbānaṁ pana sabbesaṁ nimittadhammānaṁ khayanirodhabhāvena siddhattā natthi.",
  "anya-e0301n8:207_6": "Tasmiṁ nimittanti animittaṁ.",
  "anya-e0301n8:207_7": "Tañhi sabbesaṁ kile sādīnaṁ anatthānaṁ vatthubhūte nimittadhamme viddhaṁsetvā tesaṁ anatthānaṁ abhāvaṁ sādhentaṁ niccaṁ tiṭṭhati.",
  "anya-e0301n8:207_8": "Naca taṁ kālabhedena bhinnaṁ hoti.",
  "anya-e0301n8:207_9": "Idaṁ atīte asukakappe asukabuddhassa nibbānaṁ, idaṁ anāgate, idaṁ etarahīti.",
  "anya-e0301n8:207_10": "Nāpi disābhedena bhinnaṁ.",
  "anya-e0301n8:207_11": "Idaṁ dasasu disāsu asukāyanāma disāya nibbānaṁ, idaṁ asukāya nāmāti.",
  "anya-e0301n8:207_12": "Nacāpi desabhedenavā santānabhedenavā bhinnaṁ.",
  "anya-e0301n8:207_13": "Idaṁ manussaloke idaṁ devaloke idaṁ brahmaloketi vā idaṁ manussānaṁ idaṁ devānaṁ idaṁ brahmānantivāti.",
  "anya-e0301n8:207_14": "Tathā paṇītādi bhedena bhinnaṁ na hoti.",
  "anya-e0301n8:207_15": "Idaṁ sabbaññubuddhānaṁ.",
  "anya-e0301n8:207_16": "Idaṁ paccekabuddhānaṁ.",
  "anya-e0301n8:207_17": "Idaṁ buddhasāvakānanti.",
  "anya-e0301n8:208_0": "Paṇihitaṁ, paṇidhānaṁ, paṇidhi, patthanā, āsā, jīghacchā, pipāsāti atthato ekaṁ.",
  "anya-e0301n8:208_1": "Saṅkhatadhammāca labbhamānāpi bhijjanadhammattā punappunaṁ laddhuṁ āsā dukkhaṁnāma vaḍḍhenti.",
  "anya-e0301n8:208_2": "Āsādukkhassa pariyantonāma natthi.",
  "anya-e0301n8:208_3": "Sabbañca dukkhaṁ āsāmūlakaṁ hoti.",
  "anya-e0301n8:208_4": "Āsāsadisaṁ dukkhanidānaṁnāma natthi, nibbānaṁ pana sayaṁ pipāsavinayadhammattā āsāsaṅkhātaṁ sabbaṁ taṇhāpaṇidhiṁvā chandapaṇidhiṁvā vinentaṁ vidhamentaṁ vattatīti natthi.",
  "anya-e0301n8:208_5": "Tasmiṁ paṇihitanti appaṇīhitaṁ.",
  "anya-e0301n8:208_6": "Etthaca duvidhaṁ sukhaṁ vedayitasukhaṁ santisukhanti.",
  "anya-e0301n8:208_7": "Tattha manussa dibba brahma sampattiyo labhitvā anubhavanavasena pavattaṁ pītisomanassa sukhaṁ vedayitasukhaṁnāma.",
  "anya-e0301n8:208_8": "Taṁ pana khaṇekhaṇe vijjuviya bhijjanadhammaṁ.",
  "anya-e0301n8:208_9": "Sampattiyoca aniccadhammā.",
  "anya-e0301n8:208_10": "Sabbe te apariyantaṁ āsādukkhaṁ bhiyyo vaḍḍhentiyeva.",
  "anya-e0301n8:208_11": "Tasmā sabbaṁ vedayitasukhaṁnāma āsā dukkhajanakattā ekantena dukkhameva hoti.",
  "anya-e0301n8:208_12": "Yathāha-yaṁkiñci vedayitaṁ, sabbaṁ taṁ dukkhasminti.",
  "anya-e0301n8:208_13": "Dhammasenāpatināca katamaṁ taṁ āvuso sāriputta nibbāne sukhaṁ, yadettha vedayitaṁ natthīti puṭṭhena etadevettha āvuso nibbāne sukhaṁ, yadettha vedayitaṁ natthīti vuttaṁ.",
  "anya-e0301n8:208_14": "Santisukhaṁnāma attani uppannānaṁvā uppajjituṁ paccupaṭṭhi tānaṁvā kilesādīnaṁ apāyadukkhādīnañca attano sammāpayogaṁ paṭicca vimuccanasukhaṁ.",
  "anya-e0301n8:208_15": "Etadevettha ekantasukhaṁ acalasukhaṁ.",
  "anya-e0301n8:208_16": "Etasmiñhi asati puthujjanānaṁ manussa dibbabrahmasampattiyo anubhavantānaṁpi avassaṁ pattabbaṭṭhena paccupaṭṭhitāneva honti aviciniraya bhayādīnīti.",
  "anya-e0301n8:208_17": "Tasmā sabbassa vedayitasukhamūlakassa āsādukkhassa santisukhadīpakaṁ idaṁ appaṇihitapadaṁ nibbānassa ekaṁ mahantaṁ guṇapadaṁ hotīti.",
  "anya-e0301n8:209_0": "Ākāra bhedenāti tividhassa suññatādikassa guṇakoṭṭhāsassa bhedena.",
  "anya-e0301n8:209_1": "Etthaca yadetaṁ anamatagge saṁsāre ajjhattaṁ anusayitvā āgatānaṁ kilesānaṁ maggakkhaṇe ajjhattameva nirujjhanaṁ khiyyanaṁ.",
  "anya-e0301n8:209_2": "Taṁ khayadhātu nirodhadhātu saṅkhātaṁ ekaṁ dhammāyatanaṁ hoti.",
  "anya-e0301n8:209_3": "Ekā dhammadhātu hoti.",
  "anya-e0301n8:209_4": "Eko paramatthadhammo hoti.",
  "anya-e0301n8:209_5": "Khayaṭṭhena nirodhaṭṭhena sabhāvato vijjamānattā, na hi taṁ paññattirūpaṁ hoti.",
  "anya-e0301n8:209_6": "Kāye ñāṇeca sarūpato upaladdhattā, duvidhañhi nibbānassa sacchikaraṇaṁ kāyasacchikaraṇaṁ ñāṇasacchikaraṇañca.",
  "anya-e0301n8:209_7": "Yathāha-chandajāto ussahati.",
  "anya-e0301n8:209_8": "Ussahitvā tuleti.",
  "anya-e0301n8:209_9": "Tulayitvā padahati.",
  "anya-e0301n8:209_10": "Pahitatto samāno kāyenaceva paramatthasaccaṁ sacchikaroti.",
  "anya-e0301n8:209_11": "Paññāyaca taṁ paṭivijjha passatīti.",
  "anya-e0301n8:209_12": "Tattha anamatagge saṁsāre ajjhattaṁ niccaṁ santāpetvā paridayhitvā āgatānaṁ kilesānaṁ maggakkhaṇe ajjhattameva nirujjhanaṁ nibbāyanaṁ kāyasacchikaraṇaṁnāma.",
  "anya-e0301n8:209_13": "Evaṁ kāyena sacchikatvā puna paccavekkhanto ajjhattaṁ taṁ nirujjhanaṁ ñāṇena paccakkhato passati.",
  "anya-e0301n8:209_14": "Niruddhā me kilesāti jānāti, idaṁ ñāṇasacchikaraṇaṁnāma.",
  "anya-e0301n8:209_15": "Tesu kāya sacchikaraṇaṁ anantaṁ aparimāṇaṁ vaṭṭadukkhaṁ khepeti.",
  "anya-e0301n8:209_16": "Ñāṇasacchikaraṇaṁ anappakaṁ pītisomanassaṁ uppādeti.",
  "anya-e0301n8:209_17": "Paññattidhammesu eva rūpaṁ sacchikaraṇaṁnāma natthīti.",
  "anya-e0301n8:209_18": "Tassa pana nirujjhanassa suññatadhammattā mandabuddhīnaṁ tasmiṁ tucchasaññā niratthakasaññā saṇṭhāti.",
  "anya-e0301n8:209_19": "Animitta dhammattā tasmiṁ abhāvamattasaññā paramatthato avijjamānasaññā saṇṭhāti.",
  "anya-e0301n8:209_20": "Appaṇihitadhammattā taṇhāvasikā janā tasmiṁ sukhaṁ nāma kiñci natthīti maññanti.",
  "anya-e0301n8:210_0": "Ye pana yathāvuttaṁ khayanirodhamattaṁ nibbānaṁnāma nahoti.",
  "anya-e0301n8:210_1": "Tañhi abhāvamattaṁ paññattirūpaṁ hoti.",
  "anya-e0301n8:210_2": "Nibbānañcanāma gambhīrādīnaṁ anantaguṇānaṁ vatthu hoti, naca abhāvamattaṁ tesaṁ vatthu bhavituṁ arahati.",
  "anya-e0301n8:210_3": "Nibbānaṁ paramaṁ sukhanti vuttaṁ.",
  "anya-e0301n8:210_4": "Naca abhāvamatte kiñci sukhaṁnāma sakkāladdhuṁ.",
  "anya-e0301n8:210_5": "Tasmā yo tassa khayanirodhassa paccayo atthi.",
  "anya-e0301n8:210_6": "Yassaca ānubhāvena so khayanirodho sijjhati.",
  "anya-e0301n8:210_7": "Eta deva nibbānaṁ nāmāti icchanti.",
  "anya-e0301n8:210_8": "Tesaṁpi vaṭṭadukkha santito atirekapayojanaṁnāma nalabbhati.",
  "anya-e0301n8:210_9": "Nibbānassaca guṇapadāni nāma anantānaṁ vaṭṭadhammānaṁ paṭipakkhavasena sijjhanti, no aññathā.",
  "anya-e0301n8:210_10": "Tasmā yattakāni aguṇapadāni vaṭṭadhammesu labbhanti, tattakāni tesaṁ khaya nirodhe anantāni guṇapadāni hutvā sijjhanti.",
  "anya-e0301n8:210_11": "Yo khayanirodhopi tāva visuṁ dhammabhāvenaviññātuṁ dukkarogambhīro hoti.",
  "anya-e0301n8:210_12": "Yato taṁ abhāvamattaṁ paññattirūpaṁ maññanti.",
  "anya-e0301n8:210_13": "Guṇapadānaṁ panassa gambhīrabhāve vattabbamevanatthi.",
  "anya-e0301n8:210_14": "Santisukhañca nāma vaṭṭadukkhānaṁ vūpasantatāeva.",
  "anya-e0301n8:210_15": "Tesaṁ vūpasamo sukhoti hi vuttaṁ.",
  "anya-e0301n8:210_16": "Vūpasantatātica tesaṁ sabbaso khayanirodhoevāti vaṭṭadukkhapariyāpannānaṁ sabba vedayītasukhānaṁ ukkaṁsagatā tassa khayanirodhassa paramasukhatā siddhā hotīti.",
  "anya-e0301n8:210_17": "Tassa pana paramatthato vijjamānabhāve tāva idaṁ suttaṁ.",
  "anya-e0301n8:211_0": "Atthi bhikkhave ajātaṁ abhūtaṁ akataṁ asaṅkhataṁ.",
  "anya-e0301n8:211_1": "No ce taṁ bhikkhave abhavissa ajātaṁ abhūtaṁ akataṁ asaṅkhataṁ, na yimassa jātassa bhūtassa katassa saṅkhatassa nissaraṇaṁ paññāyetha.",
  "anya-e0301n8:211_2": "Yasmāca kho bhikkhave atthi ajātaṁ abhūtaṁ akataṁ asaṅkhataṁ, tasmā jātassa bhūtassa katassa saṅkhatassa nissaraṇaṁ paññāyatīti.",
  "anya-e0301n8:212_0": "Tattha ajānanaṁ ajātaṁ.",
  "anya-e0301n8:212_1": "Jātikkhayoti attho.",
  "anya-e0301n8:212_2": "Abhavanaṁ abhūtaṁ.",
  "anya-e0301n8:212_3": "Abhāvoti attho.",
  "anya-e0301n8:212_4": "Akaraṇaṁ akataṁ.",
  "anya-e0301n8:212_5": "Asaṅkharaṇaṁ asaṅkhataṁ.",
  "anya-e0301n8:212_6": "Uppādetuṁvā pavattetuṁvā saṅkhāradukkhassa abhāvoti attho.",
  "anya-e0301n8:212_7": "Jātikkhayotivā visuṁ ekā dhammadhātu hoti.",
  "anya-e0301n8:212_8": "Tasmā visuṁ dhammabhāvaṁ sandhāya natthi jātaṁ etthāti ajātantīpi yujjatiyeva.",
  "anya-e0301n8:212_9": "Idaṁ vuttaṁ hoti, saṅkhatadhammānāma paccaye sati jāyanti.",
  "anya-e0301n8:212_10": "Asati na jāyantīti jātaṁ viya ajātaṁpi tesaṁ atthi.",
  "anya-e0301n8:212_11": "Paramatthato vijjamānaṁ hotīti attho.",
  "anya-e0301n8:212_12": "Yadica ajātaṁnāma natthi, jātameva atthi.",
  "anya-e0301n8:212_13": "Evaṁsati attani kilesānaṁ ajātatthāya sammā paṭipajjantānaṁpi sabbe kilesadhammā jātāyeva siyuṁ. No ajātā.",
  "anya-e0301n8:212_14": "Kasmā, ajātassanāma natthitāyāti.",
  "anya-e0301n8:212_15": "Esanayo sabbesu duccaritadhammesu apāyadukkhavaṭṭadukkhesu, diṭṭhadhammeca sabbesu rogābādhabhayupaddavesu.",
  "anya-e0301n8:212_16": "Evañca sati loke sabbe purisakārā purisathāmā purisaparakkamā niratthakā eva siyunti imamatthaṁ sandhāya no cetaṁ bhikkhave.La.",
  "anya-e0301n8:212_17": "Paññāyethāti vuttaṁ.",
  "anya-e0301n8:212_18": "Yasmā pana ajātaṁnāma ekantena atthiyeva.",
  "anya-e0301n8:212_19": "Tasmā attani ajātatthāya sammāpaṭipajjantānaṁ te ekantena najāyanti.",
  "anya-e0301n8:212_20": "Evaṁ sati sabbe purisakārā purisathāmā purisaparakkamā satthakā eva hontīti imamatthaṁ sandhāya yasmāca kho bhikkhavetiādi vuttaṁ.",
  "anya-e0301n8:212_21": "Ettāvatā avijjānirodhā saṅkhāra nirodho.",
  "anya-e0301n8:212_22": "Saṅkhāranirodhā viññāṇanirodho.La.",
  "anya-e0301n8:212_23": "Dukkhakkhandhassa nirodho hotīti evaṁ vuttassa nirodhassa paramatthato vijjamānabhāvaṁ dasseti.",
  "anya-e0301n8:212_24": "Atthi saddassa vijjamānatthavacanattā.",
  "anya-e0301n8:212_25": "Tattha nirodho duvidho jātanirodho ajātanirodhoti.",
  "anya-e0301n8:212_26": "Tattha uppajjitvā nirodho jātanirodhonāma.",
  "anya-e0301n8:212_27": "Maccūtica maraṇantica etassevanāmaṁ.",
  "anya-e0301n8:212_28": "Ajjhattapariyā pannānaṁ kilesādīnaṁ uppādassapi sabbaso abhāvo ajāta nironāma.",
  "anya-e0301n8:212_29": "Yo sabbasaṅkhārasamatho sabbupadhinissaggo taṇhakkhayo virāgo nirodho nibbānanti vuccati.",
  "anya-e0301n8:212_30": "Ayamidhādhippeto, ayameva hi sabbapalibodhehi suññattā suññatonāma.",
  "anya-e0301n8:212_31": "Kilesānaṁ jārāmaraṇādīnañca vatthubhūtassa nimittassa abhāvā animittonāma.",
  "anya-e0301n8:212_32": "Sabbadukkhānaṁ nidānabhūtassa āsādukkhassa abhāvā appaṇihitonāma.",
  "anya-e0301n8:212_33": "Tena vuttaṁ suññataṁanimittaṁ appaṇihitañceti tividhaṁ hotīti.",
  "anya-e0301n8:212_34": "Padantiādi nibbānassa vevacanāni.",
  "anya-e0301n8:212_35": "Tañhi visuṁ asaṁmisso kevalo upalabbhamāno eko paramattha dhammoti padaṁ nāma.",
  "anya-e0301n8:212_36": "Koṭṭhāsattho hi padasaddo.",
  "anya-e0301n8:212_37": "Yathā padaso dhammaṁ vāceyyāti.",
  "anya-e0301n8:212_38": "Cavanābhāvena accutaṁ.",
  "anya-e0301n8:212_39": "Pubbantāparante atikkamma pavattattā accantaṁ.",
  "anya-e0301n8:212_40": "Saṅkharaṇakiccarahitattā asaṅkhataṁ.",
  "anya-e0301n8:212_41": "Attano uttaritarassa kassaci dhammassa abhāvato anuttaranti.",
  "anya-e0301n8:212_42": "Vānamuttā taṇhā vimuttā, mahante sīlakkhandhādike dhamme esiṁsu adhigacchiṁsūti mahesayo, buddhā.",
  "anya-e0301n8:213_0": "Iti paramatthadīpaniyānāma abhidhammatthasaṅgahassa",
  "anya-e0301n8:214_0": "Catutthavaṇṇanāya rūpanibbāna saṅgahassa",
  "anya-e0301n8:215_0": "Paramatthadīpanā niṭṭhitā."
}