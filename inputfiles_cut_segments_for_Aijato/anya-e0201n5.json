{
  "anya-e0201n5:0_0": "6. Ākhyātakaṇḍa",
  "anya-e0201n5:1_0": "Suddhakatturūpa",
  "anya-e0201n5:2_0": "Atha dhātupaccayasaṁsiddhaṁ kāla, kāraka, purisa, saṅkhyābhedadīpakaṁ liṅgabhedarahitaṁ kriyāpadhānavācakaṁ tyādyantanāmakaṁ ākhyātapadaṁ dīpiyate.",
  "anya-e0201n5:3_0": "Tattha kriyaṁ dhāretīti dhātu.",
  "anya-e0201n5:3_1": "Sā pakatidhātu, vikatidhātu, nāmadhātuvasena tividhā.",
  "anya-e0201n5:4_0": "Tattha bhū, hū, gamu, paca iccādi pakatidhātu nāma sabhāvena siddhattā.",
  "anya-e0201n5:5_0": "Titikkha, tikiccha, bubhukkha, jighacchaiccādi vikatidhātu nāma saṅkhatavasena siddhattā.",
  "anya-e0201n5:6_0": "Puttīya, pabbatāya iccādi nāmadhātu nāma nāmabhūtassa sato kriyavācīpaccayayogena dhātuṭṭhāne ṭhitattā.",
  "anya-e0201n5:7_0": "Pakatidhātu ca sakammikā’kammikavasena duvidhā.",
  "anya-e0201n5:8_0": "Tatthayā dhātu kammāpekkhaṁ kriyaṁ vadati, sā sakammikā nāma.",
  "anya-e0201n5:8_1": "Gāmaṁ gacchati, odanaṁ pacati iccādi.",
  "anya-e0201n5:9_0": "Yā kammanirapekkhaṁ kriyaṁ vadati, sā akammikā nāma.",
  "anya-e0201n5:9_1": "Bhavati, hoti, tiṭṭhati, seti iccādi.",
  "anya-e0201n5:10_0": "Sakammikā ca ekakammika, dvikammikavasena duvidhā.",
  "anya-e0201n5:11_0": "Tattha yā ekakammāpekkhaṁ kriyaṁ vadati, sā ekakammikā nāma.",
  "anya-e0201n5:11_1": "Gāmaṁ gacchati, odanaṁ pacati iccādi.",
  "anya-e0201n5:12_0": "Yā padhānā’padhānavasena kammadvayāpekkhaṁ kriyaṁ vadati, sā dvikammikā nāma.",
  "anya-e0201n5:13_0": "Sā ca nyādi, duhādivasena duvidhā.",
  "anya-e0201n5:14_0": "Tattha yā dhātu pāpanatthā hoti, sā nyādi nāma.",
  "anya-e0201n5:14_1": "Ajaṁ gāmaṁ neti, bhāraṁ gāmaṁ vahati, sākhaṁ gāmaṁ ākaḍḍhati.",
  "anya-e0201n5:15_0": "Sesā dvikammikā duhādi nāma.",
  "anya-e0201n5:15_1": "Gāviṁ khīraṁ duhati, brāhmaṇaṁ kambalaṁ yācati, dāyakaṁ bhikkhaṁ bhikkhati, goṇaṁ vajaṁ rundhati, bhagavantaṁ pañhaṁ pucchati, sissaṁ dhammaṁ anusāsati, bhagavā bhikkhū etaṁ [vacanaṁ] avoca, rājā amaccaṁ vacanaṁ bravīti iccādi.",
  "anya-e0201n5:16_0": "Tattha yadā kammasmiṁ rūpaṁ sijjhati, tadā vibhatti, paccayā nyādimhi padhānakammaṁ vadanti, duhādimhi apadhānakammaṁ, sabbadhātūsu kāritayoge kāritakammanti, sabbañcetaṁ dhātūnaṁ pakatiatthavasena vuttaṁ, anekatthattā pana dhātūnaṁ atthantaravacane vā nānupasaggayoge vā akammikāpi sakammikā honti, sakammikāpi akammikā honti.",
  "anya-e0201n5:17_0": "Atthantaravacane tāva –",
  "anya-e0201n5:18_0": "Vida – sattāyaṁ, dhammo vijjati, saṁvijjati.",
  "anya-e0201n5:19_0": "Vida – ñāṇe, dhammaṁ vidati.",
  "anya-e0201n5:20_0": "Vida – lābhe, dhanaṁ vindati.",
  "anya-e0201n5:21_0": "Vida – anubhavane, sukhaṁ vedeti, vipākaṁ paṭisaṁvedeti ma. ni. 3.303.",
  "anya-e0201n5:22_0": "Vida – ārocane, vedayāmahaṁ bhante vedayatīti maṁ dhāretu cūḷava. aṭṭha.",
  "anya-e0201n5:22_1": "102, kāraṇaṁ nivedeti, dhammaṁ paṭivedeti iccādi.",
  "anya-e0201n5:23_0": "Nānupasaggayoge –",
  "anya-e0201n5:24_0": "Pada-gatiyaṁ, maggaṁ pajjati, paṭipajjati, maggo uppajjati, nipajjati, sampajjati, bhogo bhavati, sambhavati, bhogaṁ anubhavati, taṇhaṁ abhibhavati, paribhavati, adhibhavati, araññaṁ abhisambhavati, ajjhogāhatīti attho.",
  "anya-e0201n5:24_1": "Gacchantaṁ magge abhisambhavati, sampāpuṇātīti attho iccādi.",
  "anya-e0201n5:25_0": "Padānaṁ byañjanasampattiyā vā atthasampattiyā vā upakārakā vibhatti, paccayā paccayā nāma.",
  "anya-e0201n5:26_0": "Tattha vibhattiyo tyādi, tvādiiccādinā aṭṭhavidhā bhavanti, sarūpato channavutividhā.",
  "anya-e0201n5:27_0": "Tattha pubbachakkabhūtāni aṭṭhacattālīsarūpāni parassapadāni nāma.",
  "anya-e0201n5:27_1": "Parachakkabhūtāni aṭṭhacattālīsarūpāni attanopadāni nāma.",
  "anya-e0201n5:28_0": "Tattha parahitapaṭisaṁyuttesu ṭhānesu pavattibahulāni padāni parassapadāni nāma.",
  "anya-e0201n5:28_1": "Attahitapaṭisaṁyuttesu pavattibahulāni attanopadāni nāmāti eke.",
  "anya-e0201n5:29_0": "Paro vuccati kattā sabbakriyāsādhāraṇattā, attā vuccati kammaṁ sakasakakriyāsādhāraṇattā, parassa abhidhāyakāni padāni parassapadāni, attano abhidhāyakāni padāni attanopadānīti aññe.",
  "anya-e0201n5:30_0": "Attā vuccati padatthānaṁ sarīrabhūtā kriyā, kattunā pana sādhyaṭṭhena kriyarūpāni bhāva, kammānipi attāti vuccanti.",
  "anya-e0201n5:30_1": "Sādhakaṭṭhena tehi parabhūto kattā paro nāmāti apare.",
  "anya-e0201n5:31_0": "Attā vuccati amhattho, paro vuccati tumha, nāmattho, pubbachakkāni parabahulattā parassapadāni nāma, parachakkāni pana rūḷhīvasena attanopadāni nāmātipi vadanti.",
  "anya-e0201n5:31_1": "Idaṁ na yujjati parachakkesu tabbahulamattassāpi asiddhattā.",
  "anya-e0201n5:31_2": "Pāḷibhāsaṁ pana patvā dvinnaṁ chakkānaṁ attahita, parahitesu vā tīsu kārakesu vā pavattinānāttaṁ na dissatiyeva, tasmā imasmiṁ ganthe taṁ nāmadvayaṁ na gahitanti daṭṭhabbaṁ.",
  "anya-e0201n5:32_0": "Paccayā pana catubbidhā vikaraṇa, kicca, kārita, dhātupaccayavasena.",
  "anya-e0201n5:33_0": "Tattha ye dhātusiddhāni tyādipadāni tabbādipadāni ca gaṇavibhāgavasena aññamaññaṁ visadisarūpāni karonti, te vikaraṇapaccayā nāma, la, ya, ṇoiccādayo.",
  "anya-e0201n5:34_0": "Bhāva, kammavisayo kyo kiccapaccayo nāma.",
  "anya-e0201n5:35_0": "Paresaṁ āṇāpanasaṅkhāte payojakabyāpāre pavattā ṇi, ṇāpipaccayā kāritapaccayā nāma.",
  "anya-e0201n5:36_0": "Visuṁ taṁtaṁkriyavācībhāvena dhāturūpā kha, cha, saiccādikā paccayā dhātupaccayā nāma.",
  "anya-e0201n5:37_0": "‘‘Kāla, kāraka, purisa, saṅkhyābhedadīpaka’’nti ettha atīta, paccuppannā’nāgata, kālavimuttavasena kālabhedo catubbidho.",
  "anya-e0201n5:38_0": "Tattha hiyyattanī, ajjattanī ajjatanī (bahūsu), parokkhāti imā tisso vibhattiyo atīte kāle vattanti.",
  "anya-e0201n5:39_0": "Vattamānā, pañcamīti dve paccuppanne.",
  "anya-e0201n5:40_0": "Ekā bhavissantī anāgate.",
  "anya-e0201n5:41_0": "Sattamī, kālātipattīti dve kālavimutte vattanti, ayaṁ kira porāṇiko vibhattīnaṁ kamo, so ca pāḷiyā sametiyeva.",
  "anya-e0201n5:42_0": "‘‘Sabbe saddhammagaruno, vihaṁsu viharanti ca.",
  "anya-e0201n5:43_0": "Athopi viharissanti, esā buddhāna dhammatā’’ti a. ni. 4.21 ca –",
  "anya-e0201n5:44_0": "‘‘Abbhatītā ca ye buddhā, vattamānā anāgatā’’ti ca apa. thera 1.1.588 pāḷī.",
  "anya-e0201n5:44_1": "Imasmiṁ kame pañcamī, sattamīti nāmadvayampi anvatthavasena siddhaṁ bhavati.",
  "anya-e0201n5:44_2": "Pacchā pana garuno vatticchāvasena vibhattīnaṁ nānākamaṁ karonti.",
  "anya-e0201n5:45_0": "Kattu, kamma, bhāvā pana kārakabhedo nāma.",
  "anya-e0201n5:45_1": "Tattha bhāvo duvidho sādhya, sādhanavasena visesana, visesyavasena ca.",
  "anya-e0201n5:45_2": "Tattha dhātvatthakriyā sādhyabhāvo nāma.",
  "anya-e0201n5:45_3": "Paccayatthakriyā sādhanabhāvo nāma.",
  "anya-e0201n5:46_0": "Tesu sādhyabhāvo nānādhātūnaṁ vasena nānāvidho hoti.",
  "anya-e0201n5:46_1": "Sādhanabhāvo nānādhātvatthānaṁ pavattākārasaṅkhātena ekaṭṭhena ekova hoti.",
  "anya-e0201n5:46_2": "So pana yathā jāti nāma anuppannapakkhe ṭhite saṅkhatadhamme uppādentī viya khāyati, tathā vohāravisayamatte ṭhite sabbadhātvatthe pātubhonte karonto viya khāyati, tasmā so sādhananti ca kārakanti ca vuccati.",
  "anya-e0201n5:46_3": "Yathā ca jātivasena uppannā saṅkhatadhammā ‘‘cintanaṁ jātaṁ, phusanaṁ jāta’’ miccādinā ekantameva jātiṁ visesenti, tathā paccayatthavasena pātubhontā nānādhātvatthāpi ‘‘bhuyyate, gamyate, paccate, bhavanaṁ, gamanaṁ, pacana’’ miccādinā ekantameva paccayatthaṁ visesenti.",
  "anya-e0201n5:46_4": "Vatticchāvasena pana bhāvasādhanapadesu dhātvattha, paccayatthānaṁ abhedopi vattuṁ yujjatiyeva.",
  "anya-e0201n5:46_5": "Idha pana dvīsu bhāvesu sādhanabhāvo adhippetoti.",
  "anya-e0201n5:47_0": "Paṭhama, majjhimu’ttamapurisā purisabhedo.",
  "anya-e0201n5:47_1": "‘Puriso’ti ca ‘‘yaṁkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā’’ti ma. ni.",
  "anya-e0201n5:47_2": "3.1 ettha attā eva vuccati, so ca attā ‘‘so karoti, so paṭisaṁvedetī’’ti a. ni. 6.43; visuddhi. 2.580 ettha kārakoti vuccati. Iti ‘puriso’ti kārako eva.",
  "anya-e0201n5:48_0": "So ca tividho nāmattho, tumhattho, amhattho cāti.",
  "anya-e0201n5:48_1": "Tattha attano ajjhattasantānabhūtattā amhattho uttamapuriso nāma, sesā pana kamena paṭhamapuriso, majjhimapurisoti vuccanti.",
  "anya-e0201n5:48_2": "Vibhattiyo pana taddīpakattā paṭhamapurisādināmaṁ labhanti.",
  "anya-e0201n5:48_3": "Idañca nāmaṁ kārakabhede antogadhamevāti katvā imasmiṁ ganthe na gahitanti.",
  "anya-e0201n5:49_0": "Saṅkhyābhedo duvidho ekatta, bahuttavasena.",
  "anya-e0201n5:50_0": "‘Liṅgabhedarahita’nti ‘‘puriso gacchati, itthī gacchati, kulaṁ gacchati’’ iccādīsu ‘puriso’iccādīnaṁ abhidheyyapadānaṁ liṅgānugato rūpabhedo ākhyātapade natthi.",
  "anya-e0201n5:51_0": "‘Kriyāpadhānavācaka’nti ettha kriyaṁ eva padhānato abhidhāti, na nāmapadaṁ viya dabbaṁ padhānato abhidhātīti adhippāyo.",
  "anya-e0201n5:52_0": "Tattha kriyā nāma dhātvatthabhāvo vuccati, sā ca kālavasena atītakriyā, paccuppannakriyā, anāgatakriyā, kālavimuttakriyāti catubbidhā hoti.",
  "anya-e0201n5:53_0": "Āṇattikriyā, āsiṭṭhakriyā, anumatikriyā, parikappakriyā, araha, sakka, vidhi, nimantanā’mantanādikriyāti bahuvidho kriyābhedoti.",
  "anya-e0201n5:54_0": "Bhū-sattāyaṁ, santassa bhāvo sattā, tassaṁ sattāyaṁ, bhūdhātu sattāyamatthe vattate, sabbapadatthānaṁ sadda, buddhivisayabhāvena vijjamānabhāve vattatetyattho.",
  "anya-e0201n5:55_0": "561.Kriyatthāka. 432, 455; rū. 362, 530; nī. 905, 936; pā. 3.1.91.",
  "anya-e0201n5:56_0": "Adhikārasuttamidaṁ, kriyatthā paraṁ vibhatti, paccayā bhavantīti attho.",
  "anya-e0201n5:56_1": "Kriyā attho yassāti kriyattho.",
  "anya-e0201n5:56_2": "Pakatidhātu, vikatidhātu, nāmadhātuvasena tividho dhātu, kāritapaccayantarūpampi vikatidhātumhi saṅgayhati.",
  "anya-e0201n5:57_0": "562.Vattamānetianti si tha mi ma te ante se vhe e mheka. 414; rū. 428; nī. 872; caṁ. 1.2.82; pā. 3.2.123.",
  "anya-e0201n5:58_0": "Ārabhitvā niṭṭhaṁ anupagato bhāvo vattamāno nāma, taṁsambandhīkālopi tadūpacārena vattamānoti vuccati.",
  "anya-e0201n5:58_1": "Vattamāne kāle kriyatthā paraṁ tyādivibhattiyo bhavanti.",
  "anya-e0201n5:58_2": "Ayañca vibhatti tyādīti ca vattamānakālavisayattā vattamānāti ca sijjhati.",
  "anya-e0201n5:59_0": "563.Pubbāparachakkānamekānekesu tumhamhasesesu dve dve majjhimuttamapaṭhamāka. 408; rū. 431; nī. 867.",
  "anya-e0201n5:60_0": "Tumhanāmaṁ, amhanāmaṁ, tadubhayato sesanāmanti tīsu nāmesu payujjamānesu vā gamyamānesu vā ekasmiṁ vā anekesu vā atthesu pubbachakka, parachakkānaṁ dve dve majjhima, uttama, paṭhamā vibhattiyo bhavanti.",
  "anya-e0201n5:60_1": "‘‘Uttamanti uttaraṁ antima’’nti cūḷamoggallāne vuttaṁ.",
  "anya-e0201n5:61_0": "Ettha ca vibhattividhānamukhena taṁtaṁsaññāvidhānampi siddhaṁ hoti.",
  "anya-e0201n5:62_0": "Kathaṁ?Ti, anti, si, tha, mi, ma iti pubbachakkaṁ nāma.",
  "anya-e0201n5:63_0": "Te, ante, se, vhe, e, mhe iti parachakkaṁ nāma.",
  "anya-e0201n5:64_0": "Pubbachakke ca-ti, antidvayaṁ paṭhamadukaṁ nāma, si, thadvayaṁ majjhimadukaṁ nāma, mi, madvayaṁ uttamadukaṁ nāma. Evaṁ parachakke.",
  "anya-e0201n5:65_0": "Tattha tulyādhikaraṇabhūte sesanāme payujjamāne vā gamyamāne vā paṭhamadukaṁ bhavati.",
  "anya-e0201n5:65_1": "Tathā tumhanāme majjhimadukaṁ, amhanāme uttamadukaṁ.",
  "anya-e0201n5:65_2": "Dukesu ca ekasmiṁ atthe vattabbe ekavacanaṁ, bahumhi vattabbe bahuvacanaṁ.",
  "anya-e0201n5:66_0": "Ettha ca nāmānaṁ atthanissitā katvattha, kammatthā idha nāmatthāti vuccanti.",
  "anya-e0201n5:66_1": "Kattu, kammasaṅkhāte yasmiṁ nāmatthe tyādivibhattiyo bhavanti, so nāmattho tyādivācakānaṁ eva vāccabhūto vuttattho nāma hoti, na syādivibhattīnaṁ.",
  "anya-e0201n5:67_0": "Vuttakattu, kammādhiṭṭhānassa ca liṅgatthassa vācakaṁ nāmapadaṁ abhidheyyapadaṁ nāma, etadeva tulyādhikaraṇapadanti ca vuccati.",
  "anya-e0201n5:68_0": "Amādayo ca atthavācakavibhattiyo etasmiṁ okāsaṁ na labhanti, liṅgatthamattajotikā paṭhamāvibhatti eva okāsaṁ labhati.",
  "anya-e0201n5:68_1": "Evarūpāni tulyādhikaraṇabhūtāni abhidheyyapadāni sandhāya sutte ‘tumhamhasesesū’ti vuttaṁ.",
  "anya-e0201n5:69_0": "Idañca suttaṁ suddhehi tumha’mha, sesanāmehi yuttavākye ca missakehi yuttavākye cāti dvīsu dvīsu vākyesu veditabbaṁ.",
  "anya-e0201n5:70_0": "Tattha suddhehi yutte paccekaṁ dukāni vattanti. Yathā?",
  "anya-e0201n5:70_1": "So gacchati, te gacchanti, tvaṁ gacchasi, tumhe gacchatha, ahaṁ gacchāmi, mayaṁ gacchāmāti.",
  "anya-e0201n5:71_0": "Tathā suddhadvandepi. Yathā?",
  "anya-e0201n5:71_1": "So ca so ca gacchati, gacchanti vā.",
  "anya-e0201n5:71_2": "Te ca te ca gacchanti, so ca te ca gacchanti, tvañca tvañca gacchasi, gacchatha vā.",
  "anya-e0201n5:71_3": "Tumhe ca tumhe ca gacchatha, tvañca tumhe ca gacchathāti.",
  "anya-e0201n5:72_0": "Missakehi yutte dvandavākye pana ‘vippaṭisedhe’ti saṅketattā paradukāni eva okāsaṁ labhanti, tesu ca bahuvacanāni eva. Yathā?",
  "anya-e0201n5:72_1": "So ca tvañca gacchatha, so ca ahañca gacchāma, tvañca ahañca gacchāma, so ca tvañca ahañca gacchāma. Ekavacanacatukkaṁ.",
  "anya-e0201n5:73_0": "Te ca tumhe ca gacchatha, te ca mayañca gacchāma, tumhe ca mayañca gacchāma, te ca tumhe ca mayañca gacchāma. Bahuvacanacatukkaṁ.",
  "anya-e0201n5:74_0": "So ca tumhe ca gacchatha, so ca mayañca gacchāma, tvañca mayañca gacchāma, so ca tvañca mayañca gacchāma. Ekavacanamūlacatukkaṁ.",
  "anya-e0201n5:75_0": "Te ca tvañca gacchatha, te ca ahañca gacchāma, tumhe ca ahañca gacchāma, te ca tumhe ca ahañca gacchāma. Bahuvacanamūlacatukkaṁ.",
  "anya-e0201n5:76_0": "Api ca tvañca so ca gacchatha, ahañca so ca gacchāma, tvañca ahañca so ca gacchāma, tumhe ca so ca gacchatha, mayañca so ca gacchāma, tvañca te ca gacchatha, ahañca te ca gacchāmaiccādīnipi catukkāni veditabbāni.",
  "anya-e0201n5:77_0": "Atrimā pāḷī – tuvañca putto suṇisā ca nattā, sammodamānā gharamāvasetha jā. 1.8.7.",
  "anya-e0201n5:77_1": "Ahañca putto suṇisā ca nattā, sammodamānā gharamāvasema jā. 1.8.7.",
  "anya-e0201n5:78_0": "Ahañca dāni āyasmā ca sāriputto bhikkhusaṅghaṁ pariharissāma ma. ni. 2.160.",
  "anya-e0201n5:79_0": "Ahañca ime ca bhikkhū samādhinā nisīdimhā.",
  "anya-e0201n5:80_0": "Ahañca bhariyā ca dānapatī ahumhā jā. 2.22.1593.",
  "anya-e0201n5:81_0": "Ahañca sāmiko ca dānapatī ahumhā jā. 2.22.1617 iccādi.",
  "anya-e0201n5:82_0": "Yaṁ pana ‘‘so ca gacchati, tvañca gacchasī’’ti vattabbe ‘‘tumhe gacchathā’’ti vā ‘‘so ca gacchati, ahañca gacchāmī’’ti vattabbe ‘‘mayaṁ gacchāmā’’ti vā vacanaṁ, taṁ pakatibahuvacanameva, na paropurisabahuvacanaṁ.",
  "anya-e0201n5:83_0": "Yañca kaccāyane – ‘‘sabbesamekābhidhāne paro puriso’’ti nī.",
  "anya-e0201n5:83_1": "216 piṭṭhe suttaṁ, tatthapi sabbesaṁ dvinnaṁ vā tiṇṇaṁ vā missakabhūtānaṁ nāma, tumha’mhānaṁ ekato abhidhāne missakadvandavākye paro puriso yojetabboti attho na na sambhavatīti.",
  "anya-e0201n5:84_0": "564.Kattari loka. 455; rū. 433; nī. 925.",
  "anya-e0201n5:85_0": "Aparokkhesu māna, nta, tyādīsu paresu kriyatthā paraṁ kattari lānubandho apaccayo hoti.",
  "anya-e0201n5:85_1": "Lānubandho ‘ūlasse’ti sutte visesanattho.",
  "anya-e0201n5:86_0": "Etena yattha māna, nta, tyādayo kattari vattanti, tattha ayaṁ lapaccayoti lapaccayena tesaṁ kattuvācakabhāvaṁ ñāpeti, esa nayo ‘‘kyo bhāvakammesu…’’ iccādīsupi.",
  "anya-e0201n5:87_0": "Ettha ca vikaraṇapaccayā nāma byañjanapūraṇā eva honti, na atthapūraṇā, tasmā yasmiṁ payoge tehi vinā padarūpaṁ na sijjhati, tattheva te vattanti.",
  "anya-e0201n5:87_1": "Yattha sijjhati, tattha na vattanti, ayampi lapaccayo dhātuto paraṁ vibhattisare vā āgamasare vā asante vattati, sante pana ‘‘pacāmi, pacāma, pacāhi, gameti, gamenti, vajjeti, vajjenti’’-iccādīsu kāriyantaratthāya vattati.",
  "anya-e0201n5:87_2": "Yattha ca paccayānaṁ lopo vihito, tattha gaṇantara, rūpantarappasaṅgapaṭisiddhāya vattati, aññattha na vattati.",
  "anya-e0201n5:88_0": "565.Yuvaṇṇānameo paccayeka. 485; rū. 434; nī. 975; caṁ. 1.1.82; pā. 3.1.60.",
  "anya-e0201n5:89_0": "Vibhatti, paccayā paccayo nāma.",
  "anya-e0201n5:89_1": "I, kī, khi, ci, ji iccādayo ivaṇṇā nāma.",
  "anya-e0201n5:89_2": "Cu, ju, bhū, hū iccādayo uvaṇṇā nāma.",
  "anya-e0201n5:89_3": "Paccaye pare ekakkharadhātvantānaṁ ivaṇṇu’vaṇṇānaṁ kamena e, ovuddhiyo honti. ‘Paro kvacī’ti parasaralopo.",
  "anya-e0201n5:90_0": "Saṁpubbo-sambhoti , sambhonti, sambhosi, sambhotha, sambhomi, sambhoma.",
  "anya-e0201n5:91_0": "Anupubbo-anubhavane, so bhogaṁ anubhoti, te bhogaṁ anubhonti, tvaṁ bhogaṁ anubhosi, tumhe bhogaṁ anubhotha, ahaṁ bhogaṁ anubhomi, mayaṁ bhogaṁ anubhoma.",
  "anya-e0201n5:92_0": "Tattha yathā ‘‘nīlo paṭo’’ti ettha nīlasaddassa attho duvidho vāccattho, abhidheyyatthoti.",
  "anya-e0201n5:93_0": "Tattha guṇasaṅkhāto sakattho vāccattho nāma.",
  "anya-e0201n5:94_0": "Guṇanissayo dabbattho abhidheyyattho nāma.",
  "anya-e0201n5:95_0": "Nīlasaddo pana vaccātthameva ujuṁ vadati, nīlasaddamattaṁ suṇanto nīlaguṇameva ujuṁ jānāti, tasmā ‘‘paṭo’’ iti padantarena nīlasaddassa abhidheyyattho ācikkhīyati.",
  "anya-e0201n5:96_0": "Tathā ‘‘anubhotī’’ti ettha tisaddassa attho duvidho vāccattho, abhidheyyatthoti.",
  "anya-e0201n5:97_0": "Tattha kattusattisaṅkhāto sakattho vāccattho nāma.",
  "anya-e0201n5:98_0": "Sattinissayo liṅgattho abhidheyyattho nāma.",
  "anya-e0201n5:99_0": "Tisaddo pana vāccatthameva ujuṁ vadati, na abhidheyyatthaṁ.",
  "anya-e0201n5:99_1": "‘‘Anubhotī’’ti suṇantosādhyakriyāsahitaṁ kattārameva ujuṁ jānāti, na kiñci dabbanti attho.",
  "anya-e0201n5:99_2": "Tasmā ‘‘so’’ iti padantarena tisaddassa abhidheyyattho ācikkhīyati, vāccatthassa pana tisaddeneva ujuṁ vuttattā tatiyāvibhattiyā puna ācikkhitabbakiccaṁ natthi, liṅgatthajotanatthaṁ abhidheyyapade paṭhamāvibhatti eva pavattatīti. Esa nayo sabbattha.",
  "anya-e0201n5:100_0": "566.Eonamayavā sareka. 513, 514; rū. 435, 491; nī. 1027, 1028.",
  "anya-e0201n5:101_0": "Sare pare e, onaṁ kamena aya, avā honti. Ya, vesu a-kāro uccāraṇattho.",
  "anya-e0201n5:102_0": "Bhavati, bhavanti, bhavasi, bhavatha.",
  "anya-e0201n5:103_0": "567.Himimesvassaka. 478; rū. 438; nī. 959.",
  "anya-e0201n5:104_0": "Hi, mi, mesu paresu a-kārassa dīgho hoti.",
  "anya-e0201n5:105_0": "Bhavāmi, bhavāma.",
  "anya-e0201n5:106_0": "Parachakke – bhavate, bhavante, bhavase, bhavavhe, bhave, bhavamhe.",
  "anya-e0201n5:107_0": "Papubbo bhū-pavattiyaṁ, nadī pabhavati.",
  "anya-e0201n5:108_0": "Adhyā’bhi, paripubbo hiṁsāyaṁ, adhibhavati, abhibhavati, paribhavati.",
  "anya-e0201n5:109_0": "Vipubbo vināse, pākaṭe, sobhaṇe ca, vibhavati.",
  "anya-e0201n5:110_0": "Parāpubbo parājaye, parābhavati.",
  "anya-e0201n5:111_0": "Abhi, saṁpubbo pattiyaṁ, ajjhogāhe ca, abhisambhavati, tathā pātubbhavati, āvibhavati iccādi.",
  "anya-e0201n5:112_0": "Iti suddhakatturūpaṁ.",
  "anya-e0201n5:113_0": "Suddhabhāvakammarūpa",
  "anya-e0201n5:114_0": "568.Kyobhāvakammesvaparokkhesu māna nta tyādīsuka. 440; rū. 445; nī. 920; caṁ. 1.1.80; pā. 3.1.67.",
  "anya-e0201n5:115_0": "Parokkhāvajjitesu māna, ntapaccayesu tyādīsu ca paresu kriyatthā bhāvasmiṁ kammani ca kānubandho yapaccayo hoti, bahulādhikārā kvaci kattari ca.",
  "anya-e0201n5:116_0": "Rūpaṁ vibhuyyati, so pahīyissati saṁ. ni.",
  "anya-e0201n5:116_1": "1.249, bhattaṁ paccati, gimhe udakaṁ chijjati, kusūlo bhijjati.",
  "anya-e0201n5:117_0": "569.Na te kānubandhanāgamesu.",
  "anya-e0201n5:118_0": "Kānubandhe nāgame ca ivaṇṇu’vaṇṇānaṁ assa ca te e, o,-ā na hontīti kyamhi vuddhi natthi.",
  "anya-e0201n5:119_0": "Kamme-tena purisena bhogo anubhūyati, tena bhogā anubhūyanti, tena tvaṁ anubhūyasi, tena tumhe anubhūyatha, tena ahaṁ anubhūyāmi, tena mayaṁ anubhūyāma.",
  "anya-e0201n5:119_1": "Yassa dvittaṁ rassattañca, anubhuyyati, anubhuyyanti.",
  "anya-e0201n5:120_0": "Tattha ‘‘anubhūyatī’’ti ettha kyapaccayasahitassa tisaddassa attho duvidho vāccattho, abhidheyyatthoti.",
  "anya-e0201n5:121_0": "Tattha kammasattisaṅkhāto sakattho vāccattho nāma.",
  "anya-e0201n5:122_0": "Sattinissayo liṅgattho abhidheyyattho nāma.",
  "anya-e0201n5:123_0": "Tisaddo pana kyapaccayasahito vāccatthameva ujuṁ vadati, na abhidheyyatthaṁ.",
  "anya-e0201n5:123_1": "‘‘Anubhūyatī’’ti suṇanto sādhyakriyāsahitaṁ kammasattiṁ eva ujuṁ jānāti, na kiñci dabbanti vuttaṁ hoti. Sesaṁ pubbe vuttanayameva.",
  "anya-e0201n5:124_0": "Anubhūyate , anubhuyyate, anubhūyante, anubhuyyante, anubhūyase, anubhūyavhe, anubhūye, anubhuyye, anubhūyamhe, anubhuyyamhe.",
  "anya-e0201n5:125_0": "570.Garupubbā rassā re ntentīnaṁka. 517; rū. 488; nī. 1105; ‘guru…’ (bahūsu).",
  "anya-e0201n5:126_0": "Garupubbamhā rassato nte, ntīnaṁ reādeso hoti.",
  "anya-e0201n5:127_0": "Jāyare, jāyanti, jāyare, jāyante, gacchare, gacchanti, gacchare, gacchante, gamissare, gamissanti, gamissare, gamissante.",
  "anya-e0201n5:128_0": "Garupubbāti kiṁ? Pacanti, pacante.",
  "anya-e0201n5:129_0": "Rassāti kiṁ? Pācenti, pācante.",
  "anya-e0201n5:130_0": "Ettha ca suttavibhāgena ‘‘sabbaṁ hidaṁ bhañjare kālapariyāyaṁ jā.",
  "anya-e0201n5:130_1": "1.15.370, muñcare bandhanasmā jā.",
  "anya-e0201n5:130_2": "2.22.1648, jīvare’ vāpi sussatī’’ti jā.",
  "anya-e0201n5:130_3": "2.22.840 etāni pāḷipadāni sijjhanti.",
  "anya-e0201n5:131_0": "Tattha ‘bhañjare’ti bhijjati, ‘muñcare’ti muñcantu, ‘jīvare’ vāpī’ti jīvanto’vāpi.",
  "anya-e0201n5:131_1": "Anubhūyare, anubhūyanti, anubhūyare, anubhūyante.",
  "anya-e0201n5:132_0": "Bhāvo nāma bhavana, gamanādiko kriyākāro, so dhātunā eva tulyādhikaraṇabhāvena visesīyati, na nāmapadena, tasmā tattha tumha’mha, sesanāmavasena tyādidukavisesayogo nāma natthi, paṭhamadukameva tattha bhavati, dabbasseva ca tassa abyattasarūpattā saṅkhyābhedopi natthi, ekavacanameva bhavati.",
  "anya-e0201n5:133_0": "Tena bhogaṁ anubhūyati, anubhuyyati, anubhūyate, anubhuyyate, anubhavanaṁ hotīti attho.",
  "anya-e0201n5:134_0": "Iti suddhabhāvakammarūpāni.",
  "anya-e0201n5:135_0": "Hetukatturūpa",
  "anya-e0201n5:136_0": "571.Payojakabyāpāreṇāpi caka. 438; rū. 540; nī. 914.",
  "anya-e0201n5:137_0": "Yo suddhakattāraṁ payojeti, tassa payojakassa kattuno byāpāre kriyatthā ṇi ca ṇāpi ca honti. Ṇānubandhā vuddhutthā.",
  "anya-e0201n5:138_0": "Tesu ca ākārantato ‘ato’ (moga.) ṇāpiyeva hoti, dāpeti, dāpayati.",
  "anya-e0201n5:139_0": "Uvaṇṇantato ṇiyeva, sāveti, sāvayati.",
  "anya-e0201n5:140_0": "Sesato dvepi, pāceti, pācayati, pācāpeti, pācāpayati.",
  "anya-e0201n5:141_0": "Payojakabyāpāropi kriyā evāti tadatthavācīhi ṇi,-ṇāpīhi paraṁ vibhatti, paccayā bhavanti, dhātvantassa ca ṇi, ṇāpīnañca vuddhi.",
  "anya-e0201n5:142_0": "So maggaṁ bhāveti, te maggaṁ bhāventi, tvaṁ maggaṁ bhāvesi, tumhe maggaṁ bhāvetha, ahaṁ maggaṁ bhāvemi, mayaṁ maggaṁ bhāvema.",
  "anya-e0201n5:143_0": "572.Āyāvā ṇānubandheka. 515; rū. 541; nī. 1029.",
  "anya-e0201n5:144_0": "E, onaṁ kamena āya, āvā honti sarādo ṇānubandhe paccaye pare, suttavibhattiyā aṇānubandhepi āyā’vā honti.",
  "anya-e0201n5:145_0": "Ge-sadde, gāyati, gāyanti.",
  "anya-e0201n5:146_0": "Apapubbo ce-pūjāyaṁ, apacāyati, apacāyanti.",
  "anya-e0201n5:147_0": "Jhe-cintāyaṁ, jhāyati, jhāyanti, ujjhāyati, nijjhāyati iccādi.",
  "anya-e0201n5:148_0": "573.Ṇiṇāpyāpīhi ca‘‘…vā’’ (bahūsu).",
  "anya-e0201n5:149_0": "Ṇi , ṇāpi, āpīhi ca kattari lo hoti vā.",
  "anya-e0201n5:150_0": "Kārayati, kārāpayati, saddāpayati.",
  "anya-e0201n5:151_0": "Iminā asare ṭhāne ayādesato paraṁ akāro hoti, so maggaṁ bhāvayati, bhāvayanti, bhāvayasi, bhāvayatha, bhāvayāmi, bhāvayāma.",
  "anya-e0201n5:152_0": "Iti hetukatturūpāni.",
  "anya-e0201n5:153_0": "Tyādi",
  "anya-e0201n5:154_0": "‘Kyo bhāvakammesū…’ti ṇi, ṇāpipaccayantato yo.",
  "anya-e0201n5:155_0": "574.Kyassaka. 442; rū. 448; nī. 922.",
  "anya-e0201n5:156_0": "Kriyatthā parassa kyassa ādimhi īña hoti.",
  "anya-e0201n5:157_0": "Tena maggo bhāvīyati, tena maggā bhāvīyanti, tena tvaṁ bhāvīyasi, tena tumhe bhāvīyatha, tena ahaṁ bhāvīyāmi, tena mayaṁ bhāvīyāma.",
  "anya-e0201n5:158_0": "Rassatte-bhāviyati, bhāviyanti.",
  "anya-e0201n5:159_0": "Dvitte-bhāviyyati, bhāviyyanti.",
  "anya-e0201n5:159_1": "Tathā bhāvayīyati, bhāvayīyanti.",
  "anya-e0201n5:160_0": "Rassatte-bhāvayiyati, bhāvayiyanti.",
  "anya-e0201n5:161_0": "Dvitte-bhāvayiyyati, bhāvayiyyanti.",
  "anya-e0201n5:162_0": "Akammikāpi yā dhātu, kārite tve’kakammikā;",
  "anya-e0201n5:163_0": "Ekakammā dvikammā ca, dvikammā ca tikammakā.",
  "anya-e0201n5:164_0": "Iti suddhakatturūpaṁ, suddhakammarūpaṁ, hetukatturūpaṁ, hetukammarūpanti ekadhātumhi cattāri nipphannarūpāni labbhanti.",
  "anya-e0201n5:165_0": "Katturūpena cettha kammakatturūpampi saṅgayhati.",
  "anya-e0201n5:165_1": "Kusūlo bhijjati, bhijjanadhammo bhijjati.",
  "anya-e0201n5:166_0": "Kammarūpena ca kattukammarūpampi saṅgayhati.",
  "anya-e0201n5:166_1": "Tattha yaṁ padaṁ kattuvācakaṁ samānaṁ saddarūpena kammarūpaṁ bhavati, taṁ kattukammarūpaṁ nāma, taṁ pāḷiyaṁ bahulaṁ dissati.",
  "anya-e0201n5:167_0": "Rūpaṁ vibhāviyyati mahāni.",
  "anya-e0201n5:167_1": "108, atikkamiyyati, samatikkamiyyati, vītivattiyyati, nimittaṁ abhibhuyyatīti gotrabhu paṭi. ma.",
  "anya-e0201n5:167_2": "1.59, pavattaṁ abhibhuyyati paṭi. ma.",
  "anya-e0201n5:167_3": "1.59, cutiṁ abhibhuyyati, upapattiṁ abhibhuyyatīti paṭi. ma. 1.59 gotrabhu iccādi.",
  "anya-e0201n5:168_0": "Tathā so pahīyethāpi nopi pahīyetha saṁ. ni. 1.249, so pahīyissati saṁ. ni.",
  "anya-e0201n5:168_1": "1.249, nihiyyati yaso tassa dī. ni.",
  "anya-e0201n5:168_2": "3.246, hiyyoti hiyyati poso, pareti parihāyati jā.",
  "anya-e0201n5:168_3": "1.15.348, ājānīyā hasīyanti jā.",
  "anya-e0201n5:168_4": "2.22.2369, vidhurassa hadayaṁ dhaniyati jā. 2.22.1350 iccādi.",
  "anya-e0201n5:169_0": "Yañca ‘yamhi dā dhā mā thā hā pā maha mathādīnamī’ti kaccāyane suttaṁ, taṁ kammani icchanti, kattari eva yujjati kammani ivaṇṇāgamassa sabbhāvā.",
  "anya-e0201n5:169_1": "Saddanītiyaṁ pana ‘‘so pahīyissatī’’ti padānaṁ bhāvarūpattaṁ daḷhaṁ vadati, tāni pana kattukammarūpāni evāti.",
  "anya-e0201n5:170_0": "Ettha ca vattamānaṁ catubbidhaṁ niccapavattaṁ, pavattāvirataṁ, pavattuparataṁ, samīpavattamānanti.",
  "anya-e0201n5:171_0": "Tattha niccapavatte – idhāyaṁ pabbato tiṭṭhati, candimasūriyā pariyāyanti, disā bhanti virocamānā a. ni. 4.69.",
  "anya-e0201n5:172_0": "Pavattāvirate – api nu te gahapati kule dānaṁ dīyatīti, dīyati me bhante kule dānaṁ a. ni. 9.20.",
  "anya-e0201n5:173_0": "Ettha ca yāva dāne saussāho, tāva yathāpavattā dānakriyā vattamānā eva nāma hoti ussāhassa aviratattā.",
  "anya-e0201n5:174_0": "Pavattuparate – na khādati ayaṁ maṁsaṁ, neva pāṇaṁ hanati a. ni. 3.67, na adinnaṁ ādiyati a. ni. 3.67.",
  "anya-e0201n5:174_1": "Ettha yāva tabbipakkhakriyaṁ na karoti, tāva viramaṇakriyā vattamānā eva nāma hoti.",
  "anya-e0201n5:175_0": "Samīpe – atīte – kuto nu tvaṁ āgacchasi saṁ. ni.",
  "anya-e0201n5:175_1": "1.130, rājagahato āgacchāmīti.",
  "anya-e0201n5:175_2": "Anāgate – dhammaṁ te desemi, sādhukaṁ suṇohi.",
  "anya-e0201n5:176_0": "Suttavibhattena tadāyoge atītepi ayaṁ vibhatti hoti, vākacīrāni dhunanto, gacchāmi ambare tadā bu. vaṁ. 2.37.",
  "anya-e0201n5:177_0": "Yāva, pure, purāyoge anāgatepi-idheva tāva tiṭṭhāhi, yāvāhaṁ āgacchāmi, yaṁnūnāhaṁ dhammañca vinayañca saṅgāyeyyaṁ pārā. aṭṭha.",
  "anya-e0201n5:177_1": "1.paṭhamamahāsaṅgītikathā, pure adhammo dibbati, dhammo paṭibāhiyyati cūḷava.",
  "anya-e0201n5:177_2": "437, dante ime chinda purā marāmi jā. 1.16.127.",
  "anya-e0201n5:178_0": "Ekaṁsatthepi-nirayaṁ nūnagacchāmi, ettha me natthi saṁsayo jā. 2.22.331.",
  "anya-e0201n5:178_1": "Avassambhāviyatthepi-dhuvaṁ buddho bhavāmahaṁ bu. vaṁ.",
  "anya-e0201n5:178_2": "2.109, dhuvaṁ buddho bhavissati bu. vaṁ. 2.81 vā.",
  "anya-e0201n5:179_0": "Aniyamatthepi-manasā ce pasannena, bhāsati vā karoti vā dha. pa. 2 cintetīti cittaṁ dha. sa. aṭṭha. 1, phusatīti phasso dha. sa. aṭṭha. 1, bujjhatīti buddho.",
  "anya-e0201n5:180_0": "Kadā karahiyogepi-kadā gacchati, karahi gacchati, gamissati vā.",
  "anya-e0201n5:181_0": "Iti tyādi.",
  "anya-e0201n5:182_0": "Tvādi",
  "anya-e0201n5:183_0": "Atha tvādi vuccate.",
  "anya-e0201n5:184_0": "575.Tu antu hi tha mi ma taṁ antaṁ su vho e āmaseka. 424; rū. 450; nī. 897; caṁ. 1.3.122; pā. 3.3.162.",
  "anya-e0201n5:185_0": "Vattamāne kāle pañha, patthanā, vidhīsu kriyatthā tvādayo honti.",
  "anya-e0201n5:186_0": "Pañhe-dhammaṁ vā tvaṁ adhiyassu vinayaṁ vā pāci. 471 (atthato sadisaṁ).",
  "anya-e0201n5:187_0": "Patthanāsaddena āsīsādayopi saṅgayhanti.",
  "anya-e0201n5:188_0": "Tattha patthanāyaṁ-bhavābhave saṁsaranto, saddho homi amaccharī.",
  "anya-e0201n5:189_0": "Āsīsāyaṁ-etena saccavajjena, pajjunno abhivassatu cariyā.",
  "anya-e0201n5:189_1": "3.89, sabbe bhadrāni passantu jā.",
  "anya-e0201n5:189_2": "1.2.105, sabbe sattā averā hontu paṭi. ma. 2.22.",
  "anya-e0201n5:190_0": "Yācane-ekaṁ me nayanaṁ dehi cariyā. 1.59.",
  "anya-e0201n5:191_0": "Āyācane-desetu bhante bhagavā dhammaṁ dī. ni.",
  "anya-e0201n5:191_1": "2.68, ovadatu maṁ bhagavā saṁ. ni.",
  "anya-e0201n5:191_2": "3.1, anusāsatu maṁ sugata saṁ. ni.",
  "anya-e0201n5:191_3": "3.1, ullumpatu maṁ bhante saṅgho mahāva.",
  "anya-e0201n5:191_4": "71, asmākaṁ adhipannānaṁ, khamassu rājakuñjara jā.",
  "anya-e0201n5:191_5": "2.21.181, etha byagghā nivattavho jā. 1.3.66.",
  "anya-e0201n5:192_0": "Vidhisaddena niyojanādayopi saṅgayhanti.",
  "anya-e0201n5:193_0": "Tattha vidhimhi-akusalaṁ pajahatha, kusalaṁ upasampajja viharatha paṭi. ma. 3.30; pārā.",
  "anya-e0201n5:193_1": "19, evaṁ vitakketha, mā evaṁ vitakketha paṭi. ma. 3.30.",
  "anya-e0201n5:194_0": "Niyojane-etha bhikkhave sīlavā hotha a. ni.",
  "anya-e0201n5:194_1": "5.114, appamādena sampādetha dī. ni.",
  "anya-e0201n5:194_2": "2.185, etha gaṇhatha bandhatha dī. ni.",
  "anya-e0201n5:194_3": "2.342, mā vo muñcittha kiñcanaṁ dī. ni. 2.342.",
  "anya-e0201n5:195_0": "Ajjhesane-uddisatu bhante thero pātimokkhaṁ mahāva. 155.",
  "anya-e0201n5:196_0": "Āṇattiyaṁ-suṇātu me bhante saṅgho pārā. 368.",
  "anya-e0201n5:197_0": "Pesane-gacchatha tumhe sāriputtā pārā. 432.",
  "anya-e0201n5:198_0": "Pavāraṇāyaṁ-vadatu maṁ bhante saṅgho mahāva. aṭṭha.",
  "anya-e0201n5:198_1": "213, vadetha bhante yenattho pārā. 290.",
  "anya-e0201n5:199_0": "Anumatiyaṁ-paribhuñja vā vissajjehi vā yathāpaccayaṁ vā karohi pāci. 374.",
  "anya-e0201n5:200_0": "Varadāne-phussatī varavaṇṇābhe, varassu dasadhā vare jā.",
  "anya-e0201n5:200_1": "2.22.1655, icchitaṁ patthitaṁ tuyhaṁ, khippameva samijjhatu a. ni. aṭṭha. 1.1.192.",
  "anya-e0201n5:201_0": "Anuññāyaṁ-puccha vāsava maṁ pañhaṁ, yaṁ kiñci manasicchasi dī. ni. 2.356.",
  "anya-e0201n5:202_0": "Katāvakāsā pucchavho su. ni. 1036.",
  "anya-e0201n5:203_0": "Sampaṭicchane-evaṁ hotu dī. ni. 2.419.",
  "anya-e0201n5:204_0": "Akkose-muddhā te phalatu sattadhā jā.",
  "anya-e0201n5:204_1": "1.16.295, corā taṁ khaṇḍākhaṇḍikaṁ chindantu ma. ni. aṭṭha. 1.",
  "anya-e0201n5:205_0": "Sapathe-etena saccavajjena, putto uppajjataṁ ise jā.",
  "anya-e0201n5:205_1": "1.14.104, musā me bhaṇamānāya, muddhā phalatu sattadhā jā. 1.14.104.",
  "anya-e0201n5:206_0": "Āmantane-etu vessantaro rājā jā.",
  "anya-e0201n5:206_1": "2.22.2341, ‘‘ehi bhikkhu cara brahmacariyaṁ mahāva.",
  "anya-e0201n5:206_2": "28, etha bhikkhave sīlavā hotha’’ iccādīsupi ehi, ethasaddā āmantane tiṭṭhanti.",
  "anya-e0201n5:207_0": "Nimantane-adhivāsetu me bhante bhagavā svātanāya bhattaṁ pārā. 77.",
  "anya-e0201n5:208_0": "Pavedane-vedayatīti maṁ saṅgho dhāretu cūḷava. aṭṭha.",
  "anya-e0201n5:208_1": "102, upāsakaṁ maṁ bhavaṁ gotamo dhāretu dī. ni.",
  "anya-e0201n5:208_2": "1.299, punārāyu ca me laddho, evaṁ jānāhi mārisa dī. ni. 2.369.",
  "anya-e0201n5:209_0": "Pattakāle-parinibbātu bhante bhagavā, parinibbātu sugato, parinibbānakālo bhante bhagavato dī. ni.",
  "anya-e0201n5:209_1": "2.168, kālo kho te mahāvīra, uppajja mātukucchiyaṁ bu. vaṁ.",
  "anya-e0201n5:209_2": "1.67, byākarohi aggivessana na dāni te tuṇhībhāvassa kālo ma. ni. 1.357.",
  "anya-e0201n5:210_0": "Anubhotu, anubhontu, anubhohi, anubhotha, anubhomi, anubhoma, bhavatu, bhavantu, ‘himimesvassā’ti hi, mi, mesu assa dīgho, tvaṁ paṇḍito bhavāhi.",
  "anya-e0201n5:211_0": "576.Hissato lopoka. 479; rū. 452; nī. 960; caṁ. 5.3.99; pā. 6.4.105.",
  "anya-e0201n5:212_0": "Akārato parassa hissa lopo hoti.",
  "anya-e0201n5:213_0": "Atoti kiṁ? Brūhi, dehi, hohi.",
  "anya-e0201n5:214_0": "Iminā ato hissa lopo, tvaṁ paṇḍito bhava.",
  "anya-e0201n5:215_0": "Tumhe paṇḍitā bhavatha, bhavāmi, bhavāma.",
  "anya-e0201n5:216_0": "Parachakke-so bhavataṁ, te bhavantaṁ, tvaṁ bhavassu, tumhe bhavavho, ahaṁ bhave, mayaṁ bhavāmase, imāni suddhakatturūpāni.",
  "anya-e0201n5:217_0": "Anubhūyatu , anubhūyantu, anubhuyyatu, anubhuyyantu iccādi suddhakammarūpaṁ.",
  "anya-e0201n5:218_0": "Bhāvetu, bhāventu, bhāvayatu, bhāvayantu iccādi hetukatturūpaṁ.",
  "anya-e0201n5:219_0": "Bhāvīyatu, bhāvīyantu.",
  "anya-e0201n5:219_1": "Rassatte-bhāviyatu, bhāviyantu.",
  "anya-e0201n5:219_2": "Dvitte-bhāviyyatu, bhāviyyantu.",
  "anya-e0201n5:219_3": "Tathā bhāvayīyatu, bhāvayīyantuiccādi hetukammarūpaṁ.",
  "anya-e0201n5:220_0": "‘Eyyāthasse’iccādisuttena thassa vho, tumhe bhavavho, bhavatha vā.",
  "anya-e0201n5:221_0": "Iti tvādi.",
  "anya-e0201n5:222_0": "Eyyādi",
  "anya-e0201n5:223_0": "Atha eyyādi vuccate.",
  "anya-e0201n5:224_0": "577.Hetuphalesveyya eyyuṁ eyyāsi eyyātha eyyāmi eyyāma etha eraṁ etho eyyāvhoeyyavho (moggallānādīsu)eyyaṁ eyyāmhe vāka. 416; rū. 454; nī. 880; caṁ. 1.3.120; pā. 3.3.156.",
  "anya-e0201n5:225_0": "Aññamaññasambandhiniyā hetukriyāyañca phalakriyāyañca kriyatthā eyyādayo honti vā.",
  "anya-e0201n5:225_1": "Hetuphalesupi kadāci aññavibhattuppattidīpanattho vāsaddo, sace so yānaṁ labhissati, gamissati, sace na labhissati, na gamissati iccādi.",
  "anya-e0201n5:226_0": "Sace saṅkhāro nicco bhaveyya, sukho nāma bhaveyya, sace so paṇḍito bhaveyya, sukhito bhaveyya.",
  "anya-e0201n5:227_0": "578.Pañhapatthanāvidhīsucaṁ. 1.3.121; pā. 3.3.161.",
  "anya-e0201n5:228_0": "Etesu eyyādayo honti.",
  "anya-e0201n5:229_0": "Pañhe-kinnu kho tvaṁ vinayaṁ vā adhiyyeyyāsi dhammaṁ vā.",
  "anya-e0201n5:230_0": "Patthanāyaṁ-bhaveyyaṁ jātijātiyaṁ.",
  "anya-e0201n5:231_0": "Vidhimhi-pāṇaṁ na haneyya, adinnaṁ na ādiyeyya, dānaṁ dadeyya, sīlaṁ rakkheyya.",
  "anya-e0201n5:232_0": "579.Sattārahesveyyādīka. 416; rū. 454; nī. 881-4; caṁ. 1.3.128; pā. 3.3.169-172; satyarahesveyyādī (bahūsu).",
  "anya-e0201n5:233_0": "Sattiyaṁ arahatthe ca eyyādayo honti.",
  "anya-e0201n5:234_0": "Bhavaṁ rajjaṁ kareyya, bhavaṁ rajjaṁ kātuṁ sakko, kātuṁ arahoti attho.",
  "anya-e0201n5:235_0": "So imaṁ vijaṭaye jaṭaṁ saṁ. ni. 1.23.",
  "anya-e0201n5:236_0": "580.Sambhāvane vāka. 416; rū. 854; nī. 881, 883-4; caṁ. 1.3.118-9; pā. 3.3.154-5.",
  "anya-e0201n5:237_0": "Sambhāvanepi eyyādayo honti vā.",
  "anya-e0201n5:238_0": "Pabbatamapi sirasā bhindeyya, bhaveyya, bhaveyyuṁ, bhaveyyāsi, bhaveyyātha, bhaveyyāmi, bhaveyyāma.",
  "anya-e0201n5:239_0": "Parachakke-so bhavetha, te bhaveraṁ, tvaṁ bhavetho, tumhe bhaveyyāvho, ahaṁ bhaveyyaṁ, mayaṁ bhaveyyāmhe, iti suddhakatturūpāni.",
  "anya-e0201n5:240_0": "Anubhūyeyya, anubhūyeyyuṁ.",
  "anya-e0201n5:240_1": "Dvitte rassattaṁ, anubhuyyeyya, anubhuyyeyyuṁ iccādi suddhakammarūpaṁ.",
  "anya-e0201n5:241_0": "Bhāveyya , bhāveyyuṁ, bhāvayeyya, bhāvayeyyuṁ iccādi hetukatturūpaṁ.",
  "anya-e0201n5:242_0": "Bhāvīyeyya, bhāvīyeyyuṁ.",
  "anya-e0201n5:242_1": "Rassatte-bhāvayiyeyya, bhāvayiyeyyuṁ.",
  "anya-e0201n5:242_2": "Dvitte-bhāviyyeyya, bhāviyyeyyuṁ.",
  "anya-e0201n5:242_3": "Tathā bhāvayīyeyya, bhāvayīyeyyuṁ iccādi hetukammarūpaṁ.",
  "anya-e0201n5:243_0": "581.Eyyeyyāseyyaṁnaṁ ṭeka. 517; rū. 488; nī. 1105.",
  "anya-e0201n5:244_0": "Eyya, eyyāsi, eyyamiccetesaṁ ṭe hoti vā.",
  "anya-e0201n5:245_0": "Atrimā pāḷī-caje mattā sukhaṁ dhīro, passe ce vipulaṁ sukhaṁ dha. pa. 290. Kiṁ tvaṁ sutasomā’nutappe jā.",
  "anya-e0201n5:245_1": "2.21.399, dhīraṁ passe suṇe dhīraṁ, dhīrena saha saṁvase jā. 1.13.94 iccādi.",
  "anya-e0201n5:246_0": "So bhave, bhaveyya, tvaṁ bhave, bhaveyyāsi, ahaṁ bhave, bhaveyyaṁ.",
  "anya-e0201n5:247_0": "582.Eyyuṁssuṁka. 517; rū. 488; nī. 1105.",
  "anya-e0201n5:248_0": "Eyyuṁssa uṁ hoti vā.",
  "anya-e0201n5:249_0": "Atrimā pāḷī-vajjuṁ vā te na vā vajjuṁ, natthi nāsāya rūhanā jā.",
  "anya-e0201n5:249_1": "1.3.33, upayānāni me dajjuṁ, rājaputta tayī gateti jā. 2.22.26.",
  "anya-e0201n5:250_0": "583.Eyyāmassemu caka. 517; rū. 488; nī. 1105.",
  "anya-e0201n5:251_0": "Eyyāmassa emu ca hoti, antassa u ca.",
  "anya-e0201n5:252_0": "Atrimā pāḷī-kathaṁ jānemu taṁ mayaṁ dī. ni.",
  "anya-e0201n5:252_1": "2.318, muñcemu naṁ uragaṁ bandhanasmā jā.",
  "anya-e0201n5:252_2": "1.15.252, dakkhemu te nāga nivesanāni jā.",
  "anya-e0201n5:252_3": "1.15.254, gantvāna taṁ paṭikaremu accayaṁ, appeva naṁ putta labhemu jīvitaṁ jā.",
  "anya-e0201n5:252_4": "1.15.13, dajjemu kho pañcasatāni bhoto jā.",
  "anya-e0201n5:252_5": "2.22.1302, pañhaṁ pucchemu mārisa dī. ni. 2.354, viharemu averino dī. ni.",
  "anya-e0201n5:252_6": "2.357, tayājja guttā viharemu rattinti jā. 1.2.18. Bhaveyyāmu, bhaveyyāma.",
  "anya-e0201n5:253_0": "Mahāvuttinā kvaci majjhe yyā-kārassa lopo, atthaṁ dhammañca pucchesi jā.",
  "anya-e0201n5:253_1": "1.16.150, uregaṇḍāyo bujjhesi, tāyo bujjhesi māṇava jā.",
  "anya-e0201n5:253_2": "2.17.132-133, yathā gatiṁ me abhisambhavetha jā.",
  "anya-e0201n5:253_3": "2.17.87-89, yathā gatiṁ te abhisambhavema jā.",
  "anya-e0201n5:253_4": "2.17.87-89, okāsaṁ sampajānātha, vane yattha vasemaseti jā. 2.22.1885 ‘vasāmase’.",
  "anya-e0201n5:254_0": "‘Eyyāthasse’iccādisuttena eyyāthassa o ca, tumhe bhaveyyātho, bhaveyyātha vā.",
  "anya-e0201n5:255_0": "Ettha ca pubbe vuttā pañha, patthanā, vidhippabhedā idhapi yathāpayogaṁ veditabbā.",
  "anya-e0201n5:255_1": "Pañhasaddena paripañha, paripucchā, parivitakka, parivīmaṁsādayo saṅgayhanti.",
  "anya-e0201n5:256_0": "Paripañhe-dhammaṁ vā paṭhamaṁ saṅgāyeyyāma vinayaṁ vā.",
  "anya-e0201n5:257_0": "Paripucchāyaṁ-vadetha bhante kimahaṁ kareyyaṁ, ko imassa attho, kathañcassa atthaṁ ahaṁ jāneyyaṁ.",
  "anya-e0201n5:258_0": "Parivitakke-kassāhaṁ paṭhamaṁ dhammaṁ deseyyaṁ dī. ni.",
  "anya-e0201n5:258_1": "2.72, yaṁnūnāhaṁ dhammañca vinayañca saṅgāyeyyaṁ pārā. aṭṭha. 1.paṭhamamahāsaṅgītikathā.",
  "anya-e0201n5:259_0": "Parivīmaṁsāyaṁ-gaccheyyaṁ vā ahaṁ uposathaṁ, na vāgaccheyyaṁ mahāva. 137.",
  "anya-e0201n5:260_0": "Patthanāyaṁ-evaṁrūpo siyaṁ ahaṁ anāgatamaddhānaṁ ma. ni.",
  "anya-e0201n5:260_1": "3.274, ummādantyā ramitvāna, sivirājā tato siyaṁ jā.",
  "anya-e0201n5:260_2": "2.18.70, passeyya taṁ vassasataṁ arogaṁ jā. 2.21.453.",
  "anya-e0201n5:261_0": "Āyācane-labheyyāhaṁ bhante bhagavato santike pabbajjaṁ, labheyyaṁ upasampadaṁ mahāva. 28; saṁ. ni. 2.17.",
  "anya-e0201n5:262_0": "Vidhimhi-careyya dhammaṁ jā. 1.14.63.",
  "anya-e0201n5:263_0": "Niyojane-careyyādittasīsova, natthi maccussa nā gamo saṁ. ni. 1.145.",
  "anya-e0201n5:264_0": "Ajjhesane-yassa siyā āpatti, so āvikareyya mahāva.",
  "anya-e0201n5:264_1": "132, yassa nakkhamati, so bhāseyya mahāva. 70.",
  "anya-e0201n5:265_0": "Pavāraṇāyaṁ-vadeyyātha bhante yenattho pārā. 290.",
  "anya-e0201n5:266_0": "Anumatiyaṁ-taṁ jano hareyya vā daheyya vā yathāpaccayaṁ vā kareyya ma. ni. 1.247.",
  "anya-e0201n5:267_0": "Anuññāyaṁ-ākaṅkhamāno saṅgho kammaṁ kareyya cūḷava. 6.",
  "anya-e0201n5:268_0": "Āmantane-yadā te pahiṇeyyāmi, tadā eyyāsi khattiya jā. 2.22.635.",
  "anya-e0201n5:269_0": "Nimantane-idha bhavaṁ nisīdeyya.",
  "anya-e0201n5:270_0": "Pattakāle-saṅgho uposathaṁ kareyya, pātimokkhaṁ uddiseyya mahāva. 167.",
  "anya-e0201n5:271_0": "‘Sambhāvane vā’ti vāsaddo avuttavikappanattho, tena parikappa, kriyātipannādayo saṅgayhanti.",
  "anya-e0201n5:272_0": "Tattha parikappo duvidho bhūtā’bhūtavasena.",
  "anya-e0201n5:273_0": "Tattha bhūtaparikappe-yo bālaṁ seveyya, sopi bālo bhaveyya.",
  "anya-e0201n5:274_0": "Abhūtaparikappe-yadā kacchapalomānaṁ, pāvāro tividho siyā jā. 1.8.78.",
  "anya-e0201n5:274_1": "Yadā sasavisāṇānaṁ, nisseṇī sukatā siyā jā. 1.8.79.",
  "anya-e0201n5:275_0": "Kriyātipanne-sace so agāraṁ ajjhāvaseyya, rājā assa cakkavattī dī. ni. 3.136.",
  "anya-e0201n5:276_0": "Iti eyyādi.",
  "anya-e0201n5:277_0": "Hiyyattanī",
  "anya-e0201n5:278_0": "Atha hiyyattanī vuccate.",
  "anya-e0201n5:279_0": "584.Anajjattane ā ū o ttha a mhā ttha tthuṁ se vhaṁ iṁ mhaseka. 418; rū. 456; nī. 886; caṁ. 1.2.77; pā. 3.2.111.",
  "anya-e0201n5:280_0": "Ajjato aññasmiṁ bhūte kāle kriyatthā paraṁ āiccādayo honti.",
  "anya-e0201n5:281_0": "585.Ā ī ssādīsvau vāka. 519; rū. 457; nī. 1032.",
  "anya-e0201n5:282_0": "Āiccādīsu īiccādīsu ssādīsu ca tesaṁ ādimhi au hoti vā.",
  "anya-e0201n5:283_0": "So abhavā, bhavā, te abhavū, bhavū, tvaṁ abhavo, bhavo, tumhe abhavattha, bhavattha, ahaṁ abhava, bhava, mayaṁ abhavamhā, bhavamhā.",
  "anya-e0201n5:284_0": "Parachakke-abhavattha, bhavattha, abhavatthuṁ, bhavatthuṁ, abhavase, bhavase, abhavavhaṁ, bhavavhaṁ, abhaviṁ, bhaviṁ, abhavamhase, bhavamhase.",
  "anya-e0201n5:285_0": "586.Āī ū mhā ssā ssāmhānaṁ vāka. 517; rū. 488; nī. 1105.",
  "anya-e0201n5:286_0": "Etesaṁ rasso hoti vā.",
  "anya-e0201n5:287_0": "So abhava, te abhavu, mayaṁ abhavamha.",
  "anya-e0201n5:288_0": "‘Eyyāthasse’iccādinā āssa tthattaṁ, assa ca aṁ, so abhavattha, bhavattha, abhavā, bhavā vā, ahaṁ abhavaṁ, bhavaṁ, abhava, bhava vā, imāni suddhakatturūpāni.",
  "anya-e0201n5:289_0": "Ettha ca mahāvuttinā ā-vibhattiyā thādeso bahulaṁ dissati, medanī sampakampatha jā.",
  "anya-e0201n5:289_1": "2.22.1672, visaññī samapajjatha jā.",
  "anya-e0201n5:289_2": "2.22.328, imā gāthā abhāsatha jā.",
  "anya-e0201n5:289_3": "2.22.328, tuccho kāyo adissatha theragā.",
  "anya-e0201n5:289_4": "172, nibbidā samatiṭṭhatha theragā. 273, eko rahasi jhāyatha jā. 1.15.286 iccādi.",
  "anya-e0201n5:289_5": "Tathā o-vibhattiyā ca, dubbheyyaṁ maṁ amaññatha iccādi.",
  "anya-e0201n5:290_0": "Iti hiyyattanī.",
  "anya-e0201n5:291_0": "Ajjattanī",
  "anya-e0201n5:292_0": "Atha ajjattanī vuccate.",
  "anya-e0201n5:293_0": "587.Bhūte ī uṁ o ttha iṁ mhā ā ū se vhaṁ aṁ mheka. 419; rū. 469; nī. 887.",
  "anya-e0201n5:294_0": "Abhavīti bhūto, atītoti attho, bhūte kāle kriyatthā paraṁ īiccādayo honti.",
  "anya-e0201n5:295_0": "588.A ī ssā ssatyādīnaṁ byañjanassiuka. 516; rū. 466; nī. 1030; caṁ. 1.2.76; pā.",
  "anya-e0201n5:295_1": "3.2.110 aīssaādīnaṁ byañjanassiu (bahūsu).",
  "anya-e0201n5:296_0": "Aādissa īādissa ssāādissa ssatiādissa ca byañjanassa ādimhi iu hoti.",
  "anya-e0201n5:296_1": "‘Byañjanassā’ti etena aādimhi pañca, īādimhi sattāti dvādasa suddhasaravibhattiyo paṭikkhipati.",
  "anya-e0201n5:297_0": "‘Āīssādīsvau vā’iti suttena vikappena dhātvādimhi akāro.",
  "anya-e0201n5:298_0": "So abhavī, bhavī, te abhavuṁ, bhavuṁ, tvaṁ abhavo, bhavo, tumhe abhavittha, bhavittha, ahaṁ abhaviṁ, bhaviṁ, mayaṁ abhavimhā, bhavimhā, so abhavā, bhavā, te abhavū, bhavū, tvaṁ abhavise, bhavise, tumhe abhavivhaṁ, bhavivhaṁ, ahaṁ abhavaṁ, bhavaṁ, mayaṁ abhavimhe, bhavimhe.",
  "anya-e0201n5:299_0": "‘Āīū’iccādinā ī, mhā, ā, ūnaṁ rassatte-so abhavi, bhavi, mayaṁ abhavimha, bhavimha, so abhava, bhava, te abhavu, bhavu.",
  "anya-e0201n5:300_0": "589.Eyyāthasseaāīthānaṁ o a aṁ ttha ttho vho vāka. 517; rū. 488; nī. 1105; ‘…vhoka’ (bahūsu).",
  "anya-e0201n5:301_0": "Eyyāthādīnaṁ yathākkamaṁ oādayo honti vā.",
  "anya-e0201n5:302_0": "Tumhe gaccheyyātho, gaccheyyātha vā, tvaṁ agacchissa, agacchisse vā, ahaṁ agamaṁ, gamaṁ, agama, gama vā, so agamittha, gamittha, agamā, gamā vā, so agamittho, gamittho, agamī, gamī vā, tumhe gacchavho, gacchatha vāti.",
  "anya-e0201n5:303_0": "Iminā ī, ā, avacanānaṁ ttho, ttha, aṁādesā honti, so abhavittho, bhavittho, so abhavittha, bhavittha, ahaṁ abhavaṁ, bhavaṁ.",
  "anya-e0201n5:304_0": "Atrimā pāḷī – īmhi-paṅko ca mā visiyittho jā.",
  "anya-e0201n5:304_1": "1.13.44, sañjagghittho mayā saha jā. 1.16.241. Āmhi-anumodittha vāsavo jā.",
  "anya-e0201n5:304_2": "2.22.1667, nimantayittha vāsavo jā.",
  "anya-e0201n5:304_3": "2.22.1667, khubbhittha nagaraṁ tadā jā.",
  "anya-e0201n5:304_4": "2.22.1673, subhūtitthero gāthaṁ abhāsittha theragā. 1.",
  "anya-e0201n5:304_5": "Amhi-idhāhaṁ mallikaṁ deviṁ etadavocaṁ saṁ. ni.",
  "anya-e0201n5:304_6": "1.119, ajānamevaṁ āvuso avacaṁ jānāmīti pārā.",
  "anya-e0201n5:304_7": "195, ahaṁ kāmānaṁ vasamanvagaṁ jā.",
  "anya-e0201n5:304_8": "2.19.45, ajjhagaṁ amataṁ santiṁ iccādi.",
  "anya-e0201n5:305_0": "590.Uṁssiṁsvaṁsuka. 504, 517; rū. 470-488; nī. 1016-1105.",
  "anya-e0201n5:306_0": "Umiccassa iṁsu, aṁsu honti.",
  "anya-e0201n5:307_0": "Agamiṁsu, agamaṁsu, agamuṁ.",
  "anya-e0201n5:307_1": "Iminā uṁssa iṁsu, abhaviṁsu, bhaviṁsu.",
  "anya-e0201n5:308_0": "591.Ossa a i ttha tthoka. 517; rū. 488; nī. 1105.",
  "anya-e0201n5:309_0": "Ossa aiccādayo honti.",
  "anya-e0201n5:310_0": "Tvaṁ abhava, tvaṁ abhavi, tvaṁ abhavittha, tvaṁ abhavittho.",
  "anya-e0201n5:311_0": "Atrimā pāḷī-ossa atte-mā hevaṁ ānanda avaca dī. ni.",
  "anya-e0201n5:311_1": "2.95, tvameva dāni’makara, yaṁ kāmo byagamā tayi jā. 1.2.167.",
  "anya-e0201n5:311_2": "Itte-mā tvaṁ bhāyi mahārāja, mā tvaṁ bhāyi rathesabha jā.",
  "anya-e0201n5:311_3": "2.22.684, mā cintesi mā tvaṁ soci, yācāmi luddakaṁ ahaṁ gavesitabbaṁ.",
  "anya-e0201n5:311_4": "Tthattemāssu tiṇṇo amaññittha jā.",
  "anya-e0201n5:311_5": "2.22.255, mā kilittha mayā vinā jā.",
  "anya-e0201n5:311_6": "2.22.1713, māssu kujjhittha nāvika jā. 1.6.5.",
  "anya-e0201n5:311_7": "Tthotte-mā purāṇe amaññittho theragā.",
  "anya-e0201n5:311_8": "280, mā dayhittho punappunaṁ saṁ. ni.",
  "anya-e0201n5:311_9": "1.212, tiṇamatte asajjittho jā.",
  "anya-e0201n5:311_10": "1.1.89, mā tvaṁ brahmuno vacanaṁ upātivattittho ma. ni.",
  "anya-e0201n5:311_11": "1.502, mā tvaṁ maññittho na maṁ jānātī ma. ni. 1.502 ti.",
  "anya-e0201n5:312_0": "Tattha ‘mā dayhittho’iccādīni parokkhāvacanenapi sijjhanti.",
  "anya-e0201n5:313_0": "Suttavibhattena tthassa ttho hoti, taṁ vo vadāmi bhaddante, yāvantettha samāgatā apa.",
  "anya-e0201n5:313_1": "thera 1.1.367, massu mittānaṁ dubbhittho. Mittadubbho hi pāpakoti jā. 1.16.222.",
  "anya-e0201n5:314_0": "Mahāvuttinā ossa kvaci lopo, puna dānaṁ adā tuvaṁ jā.",
  "anya-e0201n5:314_1": "2.22.1786, mā no tvaṁ tāta adadā jā.",
  "anya-e0201n5:314_2": "2.22.2126, mā bhoti kupitā ahu jā.",
  "anya-e0201n5:314_3": "2.22.1931, māhu pacchānutāpinī saṁ. ni. 1.162; therīgā. 57.",
  "anya-e0201n5:315_0": "592.Sika. 517; rū. 488; nī. 1105.",
  "anya-e0201n5:316_0": "Ossa si hoti vā.",
  "anya-e0201n5:317_0": "Tvaṁ abhavasi, bhavasi, tvaṁ anubhosi.",
  "anya-e0201n5:318_0": "593.Mhātthānamuuka. 517; rū. 488; nī. 1105.",
  "anya-e0201n5:319_0": "Mhā, tthānaṁ ādimhi uu hoti.",
  "anya-e0201n5:320_0": "Assosumhā, ahesumhā, avocumhā, avocuttha iccādīni dissanti.",
  "anya-e0201n5:321_0": "Tumhe abhavuttha, bhavuttha, abhavittha, bhavittha vā, mayaṁ abhavumhā, bhavumhā, abhavimhā, bhavimhā vā.",
  "anya-e0201n5:322_0": "594.Iṁssa ca suuka. 517; rū. 488; nī. 1105; ‘‘…siu’’ (bahūsu).",
  "anya-e0201n5:323_0": "Imiccassa mhā, tthānañca ādimhi suu hoti, sāgamo hotīti attho.",
  "anya-e0201n5:323_1": "Casaddena īādīnampi ādimhi sāgamo hoti, sāgame ca sati byañjanaṁ hoti, tassa ādimhi iāgamo labbhati.",
  "anya-e0201n5:323_2": "Tena ‘‘imā gāthā abhāsisuṁ gavesitabbaṁ, te me asse ayācisuṁ, yathābhūtaṁ vipassisuṁ’’ jā. 2.22.1863 iccādīni dī. ni. 3.277 sijjhanti.",
  "anya-e0201n5:324_0": "So bhogaṁ anubhosi, anubhavi vā, tumhe anubhosittha, anubhavittha vā, ahaṁ anubhosi, anubhaviṁ vā.",
  "anya-e0201n5:324_1": "Mayaṁ anubhosimhā anubhavimhā vā.",
  "anya-e0201n5:325_0": "595.Eontā suṁka. 517; rū. 488; nī. 1105; ‘eottā suṁ’’ (bahūsu).",
  "anya-e0201n5:326_0": "Edantato odantato ca parassa uṁvacanassa suṁ hoti vā.",
  "anya-e0201n5:327_0": "Ānesuṁ, sāyesuṁ, cintesuṁ, paccanubhosuṁ, paribhosuṁ, adhibhosuṁ, abhibhosuṁ.",
  "anya-e0201n5:328_0": "Suttavibhattena ādantatopi ca, vihāsuṁ viharanti ca saṁ. ni.",
  "anya-e0201n5:328_1": "1.173, te anubhosuṁ, imāni suddhakatturūpāni.",
  "anya-e0201n5:329_0": "Tena bhogo anvabhūyī, anubhūyī.",
  "anya-e0201n5:330_0": "Rassatte-anvabhūyi, anubhūyi.",
  "anya-e0201n5:331_0": "Dvitte-anvabhuyyi, anubhuyyi.",
  "anya-e0201n5:332_0": "Tena bhogā anvabhūyuṁ, anubhūyuṁ, anvabhūyiṁsu, anubhūyiṁsu iccādi suddhakammarūpaṁ.",
  "anya-e0201n5:333_0": "So maggaṁ abhāvi, bhāvi, abhāvesi, bhāvesi, abhāvayi, bhāvayi, te maggaṁ abhāviṁsu, bhāviṁsu.",
  "anya-e0201n5:334_0": "‘Eontāsu’nti edantamhā suṁ.",
  "anya-e0201n5:334_1": "Te maggaṁ abhāvesuṁ, bhāvesuṁ, abhāvayiṁsu, bhāvayiṁsu, tvaṁ maggaṁ abhāvaya, bhāvaya, abhāvayi, bhāvayi, tvaṁ maggaṁ abhāvittha, bhāvittha, abhāvayittha, bhāvayittha, tvaṁ maggaṁ abhāvayittho, bhāvayittho, tvaṁ maggaṁ abhāvesi, bhāvesi, tumhe maggaṁ abhāvittha, bhāvittha, abhāvayittha, bhāvayittha, ahaṁ maggaṁ abhāviṁ, bhāviṁ, abhāvesiṁ, bhāvesiṁ, abhāvayiṁ, bhāvayiṁ, mayaṁ maggaṁ abhāvimhā, bhāvimhā, abhāvimha, bhāvimha, abhāvayimhā, bhāvayimhā, abhāvayimha, bhāvayimha.",
  "anya-e0201n5:335_0": "So maggaṁ abhāvā, bhāvā, abhāvittha, bhāvittha, abhāvayittha, bhāvayittha iccādi hetukatturūpaṁ.",
  "anya-e0201n5:336_0": "Tena maggo abhāviyi, bhāviyi, tena maggā abhāviyiṁsu, bhāviyiṁsu iccādi hetukammarūpaṁ.",
  "anya-e0201n5:337_0": "Iti ajjattanī.",
  "anya-e0201n5:338_0": "Parokkhā",
  "anya-e0201n5:339_0": "Atha parokkhā vuccate.",
  "anya-e0201n5:340_0": "596.Parokkhe a u e tha aṁ mha ttha re ttho vho iṁ mheka. 417; rū. 460; nī. 887; caṁ. 1.2.81; pā. 3.2.115.",
  "anya-e0201n5:341_0": "Akkhānaṁ indriyānaṁ paraṁ parokkhaṁ, apaccakkhanti attho.",
  "anya-e0201n5:341_1": "Bhūte kāle attano parokkhakriyāya vattabbāya kriyatthā aādayo honti.",
  "anya-e0201n5:342_0": "Mahāvuttinā gassa dīgho vā, so kira jagāma, te kira jagāmu, tvaṁ kira jagāme, tumhe kira jagāmittha, ahaṁ kira jagāmaṁ, mayaṁ kira jagāmimha iccādi.",
  "anya-e0201n5:343_0": "Ettha ca ‘so kira jagāma’ iccādīni anussavaparokkhāni nāma.",
  "anya-e0201n5:344_0": "‘Ahaṁ kira jagāmaṁ, mayaṁ kira jagāmimhā’ti idaṁ attanā gantvāpi gamanaṁ pamuṭṭhassa vā asampaṭicchitukāmassa vā paṭivacanaparokkhaṁ nāma.",
  "anya-e0201n5:345_0": "597.Parokkhāyañcaka. 458; rū. 461; nī. 939; caṁ. 5.1.3; pā. 6.1.2.",
  "anya-e0201n5:346_0": "Parokkhamhi pubbakkharaṁ ekassaraṁ dverūpaṁ hoti, casaddena aññasmimpi dvedverūpaṁ sijjhati.",
  "anya-e0201n5:347_0": "Caṅkamati, daddallati, dadāti, jahāti, juhoti, lolupo, momūho.",
  "anya-e0201n5:348_0": "598.Dutiyacatutthānaṁ paṭhamatatiyāka. 461; rū. 464; nī. 942.",
  "anya-e0201n5:349_0": "Dvitte pubbesaṁ dutiya, catutthānaṁ kamena paṭhama, tatiyā honti.",
  "anya-e0201n5:350_0": "599.Pubbassa aka. 450; rū. 463; nī. 946; caṁ. 6.2.126; pā. 7.4.73.",
  "anya-e0201n5:351_0": "Dvitte pubbassa bhūssa anto a hoti.",
  "anya-e0201n5:352_0": "600.Bhūssa vukaka. 475; rū. 465; nī. 956; caṁ. 5.3.92; pā. 6.4.88.",
  "anya-e0201n5:353_0": "Dvitte bhūdhātussa ante vuka hoti, vāgamo hotīti attho.",
  "anya-e0201n5:354_0": "‘‘Tatthappanādo tumulo babhūvā’’ti jā. 2.22.1437 pāḷi.",
  "anya-e0201n5:355_0": "So kira rājā babhūva, te kira rājāno babhūvu, tvaṁ babhūve.",
  "anya-e0201n5:356_0": "‘A ī ssā ssatyādīnaṁ byañjanassiu’ iti suttena byañjanādimhi iāgamo, tumhe babhūvittha, ahaṁ babhūvaṁ, mayaṁ babhūvimha , so babhūvittha, te babhūvire, tvaṁ babhūvittho, tumhe babhūvivho, ahaṁ babhūviṁ, mayaṁ babhūvimhe, imāni suddhakatturūpāni.",
  "anya-e0201n5:357_0": "‘Kyo bhāvakammesvaparokkhesū’ti paṭisiddhattā parokkhamhi bhāvakammesu yapaccayo na hoti, ‘tena kira bhogo anubabhūvittha, tena bhogo anubabhūvire’tiādinā yojetabbaṁ.",
  "anya-e0201n5:358_0": "Iti parokkhā.",
  "anya-e0201n5:359_0": "Ssatyādi",
  "anya-e0201n5:360_0": "Atha ssatyādi vuccate.",
  "anya-e0201n5:361_0": "601.Bhavissati ssati ssanti ssasi ssatha ssāmi ssāma ssate ssante ssase ssavhe ssaṁ ssāmheka. 421; rū. 473; nī. 892; caṁ. 1.3.2; pā. 3.3.13.",
  "anya-e0201n5:362_0": "Bhavissatīti bhavissanto, anāgatakālo, tasmiṁ bhavissati kāle kriyatthassa tyādayo honti.",
  "anya-e0201n5:363_0": "602.Nāme garahāvimhayesuka. 421; rū. 473; nī. 893; caṁ. 1.3.109, 115; pā. 3.3.143, 150.",
  "anya-e0201n5:364_0": "Nipātanāmayoge garahāyañca vimhaye ca ssatyādayo honti, atītakālepi ssatyādīnaṁ uppattidīpanatthamidaṁ suttaṁ, anutthunana, paccānutāpa, paccānumodanādīnipi ettha saṅgayhanti.",
  "anya-e0201n5:365_0": "Tattha garahāyaṁ-atthi nāma tāta sudinna ābhidosikaṁ kummāsaṁ paribhuñjissasi pārā. 32.",
  "anya-e0201n5:366_0": "Vimhaye-yatra hi nāma saññī samāno pañcamattānaṁ sakaṭasatānaṁ saddaṁ na sossati dī. ni. 2.192.",
  "anya-e0201n5:367_0": "Anutthunanādīsu-na attanā paṭicodessaṁ, na gaṇassa ārocessaṁ pāci.",
  "anya-e0201n5:367_1": "665, na pubbe dhanamesissaṁ jā.",
  "anya-e0201n5:367_2": "1.12.50, iti pacchānutappati jā.",
  "anya-e0201n5:367_3": "1.12.53, bhūtānaṁ nāpacāyissaṁ, pahu santo na posissaṁ, paradāraṁ asevissaṁ jā.",
  "anya-e0201n5:367_4": "1.12.54, na pubbe payirupāsissaṁ jā.",
  "anya-e0201n5:367_5": "1.12.58, iti pacchānutappati jā.",
  "anya-e0201n5:367_6": "1.12.50, anekajātisaṁsāraṁ, sandhāvissaṁ anibbisaṁ dha. pa. 153.",
  "anya-e0201n5:368_0": "Katthaci pana gāthāvasena ekasakāralopo, mitto mittassa pāniyaṁ, adinnaṁ paribhuñjisaṁ jā.",
  "anya-e0201n5:368_1": "1.11.59, nirayamhi apaccisaṁ therīgā.",
  "anya-e0201n5:368_2": "438, gacchanto naṁ udakkhisaṁ gavesitabbaṁ, yoniso paccavekkhisaṁ theragā. 347 iccādi.",
  "anya-e0201n5:369_0": "‘A ī ssā ssatyādīnaṁ byañjanassiu’ iti iāgamo, bhavissati, bhavissanti, bhavissare, bhavissasi, bhavissatha, bhavissāmi, bhavissāma, bhavissate, bhavissante, bhavissare, bhavissase, bhavissavhe, bhavissaṁ, bhavissāmhe.",
  "anya-e0201n5:370_0": "Anubhossati, anubhossanti, anubhossare iccādi suddhakatturūpaṁ.",
  "anya-e0201n5:371_0": "Anubhūyissati, anubhūyissanti, anubhūyissare.",
  "anya-e0201n5:372_0": "603.Kyassa sseka. 517; rū. 488; nī. 1105.",
  "anya-e0201n5:373_0": "Kyassa lopo hoti vā ssakāravati vibhattimhi.",
  "anya-e0201n5:374_0": "Tena maggo gamissati, gamīyissati vā, tena maggo agamissā, agamīyissā vāti vikappena kyassa lopo.",
  "anya-e0201n5:375_0": "Tena bhogo anubhavissati, anubhūyissati vā, tena bhogā anubhavissanti, anubhūyissanti vā iccādi suddhakammarūpaṁ.",
  "anya-e0201n5:376_0": "Bhāvissati, ‘ūlasse’ti issa e, bhāvessati, bhāvayissatiiccādi hetukatturūpaṁ.",
  "anya-e0201n5:377_0": "Tena maggo bhāvīyissati, maggā bhāvīyissanti iccādi hetukammarūpaṁ.",
  "anya-e0201n5:378_0": "Iti ssatyādi.",
  "anya-e0201n5:379_0": "Ssādi",
  "anya-e0201n5:380_0": "Atha ssādi vuccate.",
  "anya-e0201n5:381_0": "604.Eyyādotipattiyaṁ ssā ssaṁsu sse ssatha ssaṁ ssāmhā ssatha ssiṁsu ssase ssavhe ssiṁ ssāmhaseka. 422; rū. 475; nī. 895; caṁ. 1.3.107; pā. 3.3.139; eyyādo vātipattiyaṁ (bahūsu).",
  "anya-e0201n5:382_0": "Eyyādivisaye kriyātipattiyaṁ ssādayo bhavanti.",
  "anya-e0201n5:382_1": "Eyyādivisayo nāma hetuphalakriyāsambhavo, tadubhayakriyāya abhāvo kriyātipatti.",
  "anya-e0201n5:383_0": "Sā duvidhā atītā ca anāgatā ca.",
  "anya-e0201n5:384_0": "Tattha atītāyaṁ-sace so paṭhamavaye pabbajjaṁ alabhissā, arahā abhavissā ‘sace pana nikkhamitvā pabbajissa, arahattaṁ pāpuṇissa’ (dhammapada aṭṭha. 1) iccādi.",
  "anya-e0201n5:385_0": "Anāgatāyaṁ-sacāhaṁ na gamissaṁ, mahājāniyo so abhavissā iccādi.",
  "anya-e0201n5:386_0": "‘Āīssādīsvau vā’iti dhātvādimhi vikappena akārāgamo,‘a īssā ssatyādīnaṁ byañjanassiu’ iti ssādīsu iāgamo, abhavissā, bhavissā, abhavissaṁsu, bhavissaṁsu, abhavisse, bhavisse, abhavissatha, bhavissatha, abhavissaṁ, bhavissaṁ, abhavissāmhā, bhavissāmhā, abhavissatha, bhavissatha, abhavissiṁsu, bhavissiṁsu, abhavissase, bhavissase, abhavissavhe, bhavissavhe, abhavissiṁ, bhavissiṁ, abhavissāmhase, bhavissāmhase.",
  "anya-e0201n5:387_0": "‘Āīū’iccādinā ssā, ssāmhānaṁ rassatte-so abhavissa, bhavissa, mayaṁ abhavissāmha, bhavissāmha.",
  "anya-e0201n5:387_1": "‘Eyyāthasse’iccādinā ssessa atte-tvaṁ abhavissa, bhavissa iccādīni rūpacatukkāni yathāsambhavaṁ yojetabbāni.",
  "anya-e0201n5:388_0": "Itissādi.",
  "anya-e0201n5:389_0": "Bhūdhāturūpaṁ niṭṭhitaṁ.",
  "anya-e0201n5:390_0": "Aṭṭhavibhattuppattirāsi niṭṭhito.",
  "anya-e0201n5:391_0": "Bhūvādigaṇa",
  "anya-e0201n5:392_0": "Sarantadhātu",
  "anya-e0201n5:393_0": "Ākārantadhāturūpa",
  "anya-e0201n5:394_0": "Ito paṭṭhāya sarantadhātuyo sarānukkamena, byañjanantadhātuyo akkharānukkamena vuccante.",
  "anya-e0201n5:395_0": "Kaccāyanaganthe anekassaradhātuyo idha byañjanantadhātuyo nāma.",
  "anya-e0201n5:395_1": "Tasmā idha dhātvantasaralopakiccaṁ nāma natthi.",
  "anya-e0201n5:396_0": "Khā, khyā-kathane, gā-sadde, ghā-gandhopādāne, ñā-paññāyane avabodhane ca, ṭhā-gatinivattiyaṁ, tā-pālane, thā-ṭhāne , dā-dāne, dhā-dhāraṇe, pā-pāne, phā-vuddhiyaṁ, bhā-dittiyaṁ, mā-māne, yā-gatiyaṁ, lā-ādāne chedane ca, vā-gati, bandha, gandhanesu, sā-assādane tanukaraṇe antakammani ca, hā-cāge, nhā-soceyye.",
  "anya-e0201n5:397_0": "Tyādyuppatti, kattarilo, mahāvuttinā sare pare ādantamhā kvaci yāgamo, akkhāti.",
  "anya-e0201n5:397_1": "Parassaralopo, akkhāyati, kriyaṁ ākhyāti, ākhyāyati, jātiṁ akkhāhi pucchito su. ni.",
  "anya-e0201n5:397_2": "423, saṅgāyati, saṅgāyiṁsu mahesayo vi. va. aṭṭha.",
  "anya-e0201n5:397_3": "ganthārambhakathā, gandhaṁ ghāyati, paññāyati, paññāyanti, paññāyatu, paññāyantu.",
  "anya-e0201n5:398_0": "Kamme kyo, dhammo ñāyati, dhammā ñāyanti, viññāyati, viññāyanti.",
  "anya-e0201n5:399_0": "Payojakabyāpāre-ṇāpi, ñāpeti, ñāpenti, ñāpayati, ñāpayanti.",
  "anya-e0201n5:400_0": "Kamme-ñāpīyati, ñāpīyanti, ṭhāti, ṭhānti, opupphā padmā ṭhānti, mālāva ganthitā ṭhānti, dhajaggāneva dissare jā. 2.22.1989.",
  "anya-e0201n5:401_0": "605.Ñcīlasseka. 510; rū. 487; nī. 1023.",
  "anya-e0201n5:402_0": "Ñānubandhassa īāgamassa ca kattari vihitassa lapaccayassa ca kvaci ettaṁ hotīti lassa ettaṁ.",
  "anya-e0201n5:403_0": "Adhiṭṭheti, adhiṭṭhenti.",
  "anya-e0201n5:404_0": "606.Ṭhāpānaṁ tiṭṭhapivāka. 468-9; rū. 492-4; nī. 949.",
  "anya-e0201n5:405_0": "Ṭhā, pānaṁ tiṭṭha, pivā honti nta, māna, tyādīsu.",
  "anya-e0201n5:406_0": "Tiṭṭhati, tiṭṭhanti.",
  "anya-e0201n5:407_0": "607.Pādito ṭhāssa vā ṭhaho kvacika. 517; rū. 488; nī. 1105.",
  "anya-e0201n5:408_0": "Pādayo upasaggā pādi nāma, pādito parassa ṭhāssa ṭhaho hoti vā kvaci.",
  "anya-e0201n5:409_0": "Saṇṭhahati, saṇṭhahanti, saṇṭhāti, saṇṭhānti, upaṭṭhahati, upaṭṭhahanti, upaṭṭhāti, upaṭṭhānti.",
  "anya-e0201n5:410_0": "Kamme –",
  "anya-e0201n5:411_0": "608.Aññādissi kyeka. 502; rū. 493; nī. 1015; ‘aññādissāsīkye’ (bahūsu).",
  "anya-e0201n5:412_0": "Ñādito aññassa ākārantakriyatthassa i hoti kye paramhi.",
  "anya-e0201n5:413_0": "Adhiṭṭhīyati, adhiṭṭhīyanti, upaṭṭhīyati, upaṭṭhīyanti.",
  "anya-e0201n5:414_0": "Aññādissāti kiṁ?",
  "anya-e0201n5:414_1": "Ñāyati, ñāyanti, ākkhāyati, ākkhāyanti, ākhyāyati, ākhyāyanti.",
  "anya-e0201n5:415_0": "Ṇāpimhi-patiṭṭhāpeti, patiṭṭhāpenti, patiṭṭhāpayati, patiṭṭhāpayanti.",
  "anya-e0201n5:416_0": "Ajjhattanimhi vikappena sāgamo, aṭṭhāsi, patiṭṭhāsi, adhiṭṭhahi, adhiṭṭhāsi, adhiṭṭhesi, saṇṭhahi, saṇṭhāsi, upaṭṭhahi, upaṭṭhāsi.",
  "anya-e0201n5:417_0": "‘Uṁssiṁsvaṁsū’ti uṁssa iṁsu, aṁsu, adhiṭṭhahiṁsu, saṇṭhahiṁsu, upaṭṭhahiṁsu.",
  "anya-e0201n5:417_1": "Atthamentamhi sūriye, vāḷā panthe upaṭṭhahuṁ jā. 2.22.2186. Aṭṭhaṁsu, upaṭṭhahaṁsu.",
  "anya-e0201n5:418_0": "Parachakke-aṭṭhā buddhassa santike su. ni. 431.",
  "anya-e0201n5:419_0": "Kamme-adhiṭṭhiyi, adhiṭṭhiyiṁsu, upaṭṭhiyi, upaṭṭhiyiṁsu.",
  "anya-e0201n5:420_0": "Ṇāpimhi-patiṭṭhāpesi , patiṭṭhāpayi, saṇṭhāpesi, saṇṭhāpayi.",
  "anya-e0201n5:421_0": "‘Eontāsu’nti uṁssasuṁ, saralopo, aṭṭhāsuṁ, upaṭṭhāsuṁ, patiṭṭhāpesuṁ, saṇṭhāpesuṁ, patiṭṭhāpayuṁ, saṇṭhāpayuṁ, patiṭṭhāpayiṁsu, saṇṭhāpayiṁsu.",
  "anya-e0201n5:422_0": "Ssatyādimhi-ṭhassati, ṭhassanti, rassattaṁ, upaṭṭhissati, upaṭṭhissanti, ahaṁ bhotiṁ upaṭṭhissaṁ jā.",
  "anya-e0201n5:422_1": "2.22.1934, saṇṭhahissati, saṇṭhahissanti.",
  "anya-e0201n5:423_0": "Ṇāpimhi-patiṭṭhāpessati, patiṭṭhāpessanti.",
  "anya-e0201n5:424_0": "Tā-pālane, bhayaṁ tāyati.",
  "anya-e0201n5:425_0": "Thā-ṭhāne, avatthāti, avatthāyati, vitthāyati, vitthāyanti, mā kho vitthāsi mahāva. 126.",
  "anya-e0201n5:426_0": "Dā-dāne, ‘ūlasse’ti lassa ettaṁ, deti, denti, desi, detha, demi, dema.",
  "anya-e0201n5:427_0": "‘Parokkhāyañcā’ti sutte casaddena dāssa dvittaṁ.",
  "anya-e0201n5:427_1": "‘Rasso pubbassā’ti pubbassa rassattaṁ, dadāti, dadanti, dadāsi, dadātha, dadāmi, dadāma.",
  "anya-e0201n5:428_0": "609.Dāssa daṁ vā mimesvadvitteka. 482; rū. 508; nī. 972.",
  "anya-e0201n5:429_0": "Advitte dāssa daṁ hoti vā mi, mesu, niggahītassa vaggantattaṁ.",
  "anya-e0201n5:430_0": "Dammi, damma.",
  "anya-e0201n5:431_0": "Advitteti kiṁ? Dadāmi, dadāma.",
  "anya-e0201n5:432_0": "610.Dāssiyaṅaka. 502; rū. 493; nī. 1014.",
  "anya-e0201n5:433_0": "Pādito parassa dāssa iyaṅa hoti kvaci.",
  "anya-e0201n5:434_0": "‘Iyaṅa’ iti suttavibhattena aññadhātūnampi.",
  "anya-e0201n5:434_1": "Jā-hāniyaṁ, appena bahuṁ jiyyāma jā.",
  "anya-e0201n5:434_2": "1.2.52, tassevā’nuvidhiyyati jā.",
  "anya-e0201n5:434_3": "1.2.67, vidhurassa hadayaṁ dhaniyati jā.",
  "anya-e0201n5:434_4": "2.22.1350, nihīyati tassa yaso jā. 1.10.60; a. ni. 4.17, eko rājā vihiyyasi jā.",
  "anya-e0201n5:434_5": "2.22.1750, so pahīyissati saṁ. ni. 1.249 iccādi.",
  "anya-e0201n5:435_0": "Ādiyati, ādiyanti, upādiyati, upādiyanti, samādiyati, samādiyanti, sikkhāpadaṁ samādiyāmi khu. pā.",
  "anya-e0201n5:435_1": "2.1, vattaṁ samādiyāmi cūḷava. 85.",
  "anya-e0201n5:436_0": "611.Gama vada dānaṁ ghamma vajja dajjāka. 499-500-1; rū. 443-486-507; nī. 1013, 1005-1006.",
  "anya-e0201n5:437_0": "Etesaṁ ghamma, vajja, dajjā honti vā nta, māna, tyādīsu.",
  "anya-e0201n5:438_0": "Dajjati, dajjanti, dajjasi, dajjatha, dajjāmi, dajjāma.",
  "anya-e0201n5:439_0": "‘Ūlasse’ti lassa ettaṁ, dajjeti, dajjenti.",
  "anya-e0201n5:440_0": "Kamme ‘aññādissi kye’ti kyamhi āssa ittaṁ, diyati, diyanti.",
  "anya-e0201n5:441_0": "Dīghatte-dīyati, dīyanti.",
  "anya-e0201n5:442_0": "Dvitte-diyyati, diyyanti, dajjīyati, dajjīyanti.",
  "anya-e0201n5:443_0": "Ṇāpimhi-dāpeti, dāpenti, dāpayati, dāpayanti.",
  "anya-e0201n5:444_0": "Pādipubbe rasso, samādapeti ma. ni. 2.387;",
  "anya-e0201n5:444_1": "3.276, samādapenti, samādapayati, samādapayanti.",
  "anya-e0201n5:445_0": "Kamme-dāpīyati , dāpīyanti, samādapīyati, samādapīyanti.",
  "anya-e0201n5:446_0": "Eyyādimhi mahāvuttinā dajjato eyyādīnaṁ antassa eyyassa lopo vā, dānaṁ dajjā, dadeyya, dajjuṁ, dadeyyuṁ, dajjāsi, dadeyyāsi, dajjātha, dadeyyātha, dajjāmi, dadeyyāmi, dajjāma, dadeyyāma, ahaṁ dajjaṁ, dadeyyaṁ, mayaṁ dajjāmhe, dadeyyāmhe.",
  "anya-e0201n5:447_0": "Atrimā pāḷī-dajjā sappuriso dānaṁ jā.",
  "anya-e0201n5:447_1": "2.22.2261, upāyanāni me dajjuṁ jā.",
  "anya-e0201n5:447_2": "2.22.24, mātaraṁ kena dosena, dajjāsi dakarakkhino jā 1.16.227. Tāni ammāya dajjesi jā.",
  "anya-e0201n5:447_3": "2.22.2149, chaṭṭhāhaṁ dajjamattānaṁ, neva dajjaṁ mahosadhaṁ jā. 1.16.225.",
  "anya-e0201n5:448_0": "Ajjhattanimhi-adadi, adāsi, adaduṁ, adaṁsu, adajji, adajjuṁ, tvaṁ adado. Varañce me ado sakka jā. 2.17.142.",
  "anya-e0201n5:449_0": "Parachakke-so dānaṁ adā, brāhmaṇassa adā dānaṁ, sivīnaṁ raṭṭhavaḍḍhano jā. 2.22.2117.",
  "anya-e0201n5:450_0": "Ssatyādimhi-dāssati, dāssanti, dadissati, dadissanti, dajjissati, dajjissanti.",
  "anya-e0201n5:451_0": "Dāiccassa diccha, pavecchādesampi icchanti, vipulaṁ annaṁ pānañca, samaṇānaṁ pavecchasi therīgā. 272.",
  "anya-e0201n5:451_1": "Appasmeke pavecchanti, bahuneke na dicchare saṁ. ni. 1.33. Devo sammā dhāraṁ pavecchatu.",
  "anya-e0201n5:451_2": "Bhojanaṁ bhojanatthīnaṁ, sammadeva pavecchatha.",
  "anya-e0201n5:452_0": "Dhā-dhāraṇe, sandhāti, vidhāti, nidheti, nidhenti. Vidheti, vidhenti.",
  "anya-e0201n5:453_0": "‘Parokkhāyañcā’ti casaddena dvittaṁ.",
  "anya-e0201n5:453_1": "‘Dutiyacatutthāna…’nti dhassa dattaṁ.",
  "anya-e0201n5:453_2": "‘Rasso pubbassā’ti pubbassa rasso.",
  "anya-e0201n5:454_0": "612.Dhāssa hoka. 517; rū. 488; nī. 1105.",
  "anya-e0201n5:455_0": "Dvitte parassa dhāssa ho hoti.",
  "anya-e0201n5:456_0": "Saddahāti, saddahati vā.",
  "anya-e0201n5:456_1": "Saddahāti tathāgatassa bodhiṁ.",
  "anya-e0201n5:456_2": "Vidahāti, nidahāti, saddahanti, vidahanti, nidahanti.",
  "anya-e0201n5:457_0": "‘Mayadā sare’ti sutte ‘mayadā’ti suttavibhattiyā byañjanepi niggahītassa dattaṁ, kammaṁ saddahāti, kammaphalaṁ saddahāti, saddahanti, vatthaṁ paridahāti, paridahanti.",
  "anya-e0201n5:458_0": "Kamme-sandhīyati, sandhīyanti, sandhiyyati, sandhiyyanti, vidhiyyati.",
  "anya-e0201n5:458_1": "Navena sukhadukkhena, porāṇaṁ apidhiyyati jā. 1.2.114.",
  "anya-e0201n5:459_0": "Ṇāpimhi-nidhāpeti, nidhāpenti, nidhāpayati, nidhāpayanti.",
  "anya-e0201n5:460_0": "Kamme-nidhāpīyati, nidhāpīyanti.",
  "anya-e0201n5:461_0": "Eyyādimhi-saddaheyyaṁ, saddaheyyuṁ.",
  "anya-e0201n5:462_0": "Īādimhi-saddahi, saddahiṁsu.",
  "anya-e0201n5:462_1": "Tatra bhikkhavo samādahiṁsu dī. ni. 2.332, samādahaṁsu vā.",
  "anya-e0201n5:463_0": "Pā-pāne, pāti, pānti.",
  "anya-e0201n5:464_0": "‘Ṭhāpānaṁ tiṭṭhapivā’ti pāssa pivo, pivati, pivanti.",
  "anya-e0201n5:465_0": "Kamme-pīyati, pīyanti.",
  "anya-e0201n5:466_0": "Ṇimhi-‘āssā ṇāpimhi yuka’ iti suttena ṇānubandhe āssa ante yāgamo, puttaṁ thaññaṁ pāyeti, pāyenti, pāyayati, pāyayanti.",
  "anya-e0201n5:467_0": "Kamme-pāyīyati, pāyīyanti.",
  "anya-e0201n5:468_0": "Ssatyādimhi-passati, passanti, pissati, pissanti.",
  "anya-e0201n5:469_0": "Atrimā pāḷī-ayañhi te mayā’ruḷho, saro pissati lohitaṁ jā.",
  "anya-e0201n5:469_1": "2.22.1968,aggodakāni pissāmi, yūthassa purato vajaṁ jā. 1.8.14.",
  "anya-e0201n5:469_2": "Naḷena vāriṁ pissāma, na ca maṁ tvaṁ vadhissasi jā. 1.1.20.",
  "anya-e0201n5:470_0": "Bhā-dittiyaṁ, bhāti, rattimābhāti candimā dha. pa.",
  "anya-e0201n5:470_1": "387, disā bhanti virocamānā ma. ni.",
  "anya-e0201n5:470_2": "1.503, daddallamānā ābhanti vi. va. 738; jā.",
  "anya-e0201n5:470_3": "2.22.508, paṭibhāti, paṭibhanti, paṭibhātu, paṭibhantu taṁ cunda bojjhaṅgā saṁ. ni.",
  "anya-e0201n5:470_4": "5.197, tisso maṁ upamāyo paṭibhaṁsu ma. ni.",
  "anya-e0201n5:470_5": "1.374, ratti vibhāti, vibhāyati.",
  "anya-e0201n5:471_0": "Mā-māne, dvittaṁ rasso ca, mamāyati, mamāyanti.",
  "anya-e0201n5:471_1": "Yemaṁ kāyaṁ mamāyanti, andhā bālā puthujjanā theragā. 575.",
  "anya-e0201n5:472_0": "Yā-gatiyaṁ, yāti, yanti, yāyati, yāyanti, yāyanta’ manuyāyanti jā.",
  "anya-e0201n5:472_1": "2.22.1753, uyyāti, uyyanti, niyyāti, niyyanti dhīrā lokamhā, hitvā māraṁ savāhanaṁ.",
  "anya-e0201n5:472_2": "Anuyāti, anuyanti, anupariyāyati, anupariyāyanti.",
  "anya-e0201n5:473_0": "Lā-ādāne, lāti.",
  "anya-e0201n5:474_0": "Vā-gati, gandhanesu, vāti devesu uttamo dha. pa.",
  "anya-e0201n5:474_1": "56, vāto vāyati, vāyanti, nibbāti, nibbanti, nibbāyati, nibbāyanti, parinibbāti, parinibbāyati.",
  "anya-e0201n5:475_0": "Ṇāpimhi-nibbāpeti, nibbāpayati.",
  "anya-e0201n5:476_0": "Īādimhi-parinibbāyi, parinibbāyiṁsu.",
  "anya-e0201n5:477_0": "Ssatyādimhi-parinibbissati, parinibbissanti, parinibbāyissati, parinibbāyissanti.",
  "anya-e0201n5:478_0": "Sā-assādana, tanukaraṇa, antakriyāsu, sāti, sāyati, sāyanti, pariyosāyanti.",
  "anya-e0201n5:479_0": "Ṇāpimhi-osāpeti , pariyosāpeti, osāpayati, pariyosāpayati.",
  "anya-e0201n5:480_0": "Kamme-osāpīyati, pariyosāpīyati.",
  "anya-e0201n5:481_0": "Hā-cāge, pahāti, pahāyati, pahāyanti.",
  "anya-e0201n5:482_0": "Kattu, kammani kyo, īuāgamo, hiyyoti hiyyati poso jā.",
  "anya-e0201n5:482_1": "1.15.348, nihiyyati tassa yaso a. ni. 4.17; jā.",
  "anya-e0201n5:482_2": "1.10.60, tvaṁ eko avahiyyasi, dvittaṁ rasso ca.",
  "anya-e0201n5:483_0": "613.Kavaggahānaṁ cavaggajāka. 462-4; rū. 467-504; nī. 943-5; caṁ. 6.2.116; pā. 7.4.62.",
  "anya-e0201n5:484_0": "Dvitte pubbesaṁ kavagga, hānaṁ cavagga, jā honti.",
  "anya-e0201n5:485_0": "Jahāti, pajahāti, jahanti, pajahanti.",
  "anya-e0201n5:486_0": "Kamme-pahīyati, pahīyanti.",
  "anya-e0201n5:487_0": "Rassatte-pahiyati, pahiyanti.",
  "anya-e0201n5:488_0": "Dvitte-pahiyyati, pahiyyanti, pajahīyati, pajahīyanti.",
  "anya-e0201n5:489_0": "Ṇāpimhi-hāpeti, hāpenti, hāpayati, hāpayanti, jahāpeti, jahāpenti, jahāpayati, jahāpayanti.",
  "anya-e0201n5:490_0": "Kamme-hāpīyati, jahāpīyati.",
  "anya-e0201n5:491_0": "Īādimhi-pahāsi, pahāsuṁ, pajahi, pajahiṁsu.",
  "anya-e0201n5:492_0": "614.Hāto haka. 480; rū. 490; nī. 961.",
  "anya-e0201n5:493_0": "Hāto parassa ssa-kārassa ha hoti vā.",
  "anya-e0201n5:494_0": "‘‘Hāhisi tvaṁ jīvaloka’’nti jā.",
  "anya-e0201n5:494_1": "1.5.36 pāḷi, hāhiti, hāhinti, hāhati, hāhanti, jahissati, hissati, aññamaññaṁ vadhitvāna, khippaṁ hissāma jīvitaṁ jā. 2.22.673.",
  "anya-e0201n5:495_0": "Nhā-soceyye, nhāti, nhāyati, nhāyanti.",
  "anya-e0201n5:496_0": "Mahāvuttinā byañjanavaḍḍhane, nahāti, nahāyati, nahāyanti.",
  "anya-e0201n5:497_0": "Iti bhūvādigaṇe ākārantadhāturūpaṁ.",
  "anya-e0201n5:498_0": "Ivaṇṇantadhāturūpa",
  "anya-e0201n5:499_0": "I-gatiyaṁ ajjhāyane ca, khi-khaye pakāsane ca, cicaye, ji-jaye, ḍī-vehāsagatiyaṁ, nī-naye, bhī-bhaye, lī-laye, sī-saye, mhi-hāse.",
  "anya-e0201n5:500_0": "Tyādyuppatti, kattari lo, eti, enti, esi, etha, emi, ema, veti, venti, sameti, samenti, abbheti, abbhenti, abhisameti, abhisamenti, aveti, aventi, samaveti, samaventi, apeti, apenti, upeti, upenti, anveti, anventi, acceti, accenti, pacceti, paccenti, ajjheti, ajjhenti, udeti, udenti, samudeti, samudenti, pariyeti, pariyenti, upayati, upayanti, accayati, accayanti, udayati, samudayati.",
  "anya-e0201n5:501_0": "Etu, sametu, entu, samentu, ehi, samehi, etha, sametha, etha byagghā nivattavho, paccupetha mahāvanaṁ jā. 1.3.66.",
  "anya-e0201n5:502_0": "Mahāvuttinā idhātumhā eyyādīnaṁ ekārassa lopo, na ca apatvā dukkhassantaṁ saṁ. ni.",
  "anya-e0201n5:502_1": "1.107, vissāsaṁ eyya paṇḍito, yadā te pahiṇeyyāmi, tadā eyyāsi khattiya jā. 2.22.635.",
  "anya-e0201n5:503_0": "Īādimhi ‘paro kvacī’ti vibhattisaralopo, dhammaṁ abhisami, abhisamiṁsu.",
  "anya-e0201n5:504_0": "‘Eontā su’nti uṁssa suṁ, abhisamesuṁ, abhisamayuṁ, abhisamayiṁsu.",
  "anya-e0201n5:505_0": "Ssatyādimhi –",
  "anya-e0201n5:506_0": "615.Etismāka. 480; rū. 490; nī. 961.",
  "anya-e0201n5:507_0": "‘Etī’ti dhātuniddeso tisaddo, idhātumhā parassa ssakārassa hi hoti vā.",
  "anya-e0201n5:508_0": "Ehiti, essati. Bodhirukkhamupehiti bu. vaṁ. 2.63, nerañjaramupehiti bu. vaṁ.",
  "anya-e0201n5:508_1": "2.63, upessati, tadā ehinti me vasaṁ jā.",
  "anya-e0201n5:508_2": "1.1.33, tato nibbānamehisi cūḷava.",
  "anya-e0201n5:508_3": "382 tassuddānaṁ, na punaṁ jātijaraṁ upehisi dha. pa. 238.",
  "anya-e0201n5:508_4": "Suttavibhattena aññadhātūhipi, kathaṁ jīvihisi tvaṁ apa.",
  "anya-e0201n5:508_5": "thera 1.3.13, jāyihitippasādo jā.",
  "anya-e0201n5:508_6": "2.17.145, paññāyihinti etā daharā jā. 2.17.197.",
  "anya-e0201n5:509_0": "Ssādimhi ‘‘sace puttaṁ siṅgālānaṁ, kukkurānaṁ adāhisī’’ti gavesitabbaṁ pāḷi, ‘adāhisī’ti ca adadissasetyattho.",
  "anya-e0201n5:510_0": "Khi-khaye avaṇṇapakāsane ca, khayati, khayanti.",
  "anya-e0201n5:511_0": "Khito yāgamo, vikappena yassa dvittaṁ, kappo khīyetha, vaṇṇo na khīyetha tathāgatassa dī. ni. aṭṭha.",
  "anya-e0201n5:511_1": "1.304, ujjhāyanti khīyanti pārā.",
  "anya-e0201n5:511_2": "88, avaṇṇaṁ pakāsentīti attho.",
  "anya-e0201n5:511_3": "Khiyyati, khiyyanti, āyu khiyyati maccānaṁ, kunnadīnaṁva odakaṁ saṁ. ni. 1.146.",
  "anya-e0201n5:512_0": "Ci-caye, samucceti, samuccayati.",
  "anya-e0201n5:513_0": "616.Nito cissa choka. 20; rū. 27; nī. 50.",
  "anya-e0201n5:514_0": "Nito parassa cissa ca-kārassa cho hoti.",
  "anya-e0201n5:515_0": "Nicchayati, vinicchayati, vinicchayanti, viniccheti, vinicchenti,",
  "anya-e0201n5:516_0": "Kamme kyo –",
  "anya-e0201n5:517_0": "617.Dīgho sarassaka. 517; rū. 488; nī. 1105.",
  "anya-e0201n5:518_0": "Sarantassa dhātussa dīgho hoti kyamhīti ikāru’kārānaṁ kyamhi vikappena dīgho.",
  "anya-e0201n5:519_0": "Samuccīyati samuccīyanti, vinicchīyati, vinicchīyanti.",
  "anya-e0201n5:520_0": "Ji-jaye, jeti, jenti, vijeti, vijenti, parājeti, parājenti, jayati, jayanti, vijayati, vijayanti, parājayati, parājayanti.",
  "anya-e0201n5:521_0": "Kamme kyamhi dīgho, na taṁ jitaṁ sādhu jitaṁ, yaṁ jitaṁ avajīyati.",
  "anya-e0201n5:521_1": "Taṁ kho jitaṁ sādhu jitaṁ, yaṁ jitaṁ nāvajīyati jā. 1.1.70.",
  "anya-e0201n5:522_0": "Ṇāpimhi pubbassaralopo vā, jāpeti, jāpayati.",
  "anya-e0201n5:522_1": "Yo na hanti na ghāteti, na jināti na jāpaye jā. 1.10.144.",
  "anya-e0201n5:522_2": "Jayāpeti, jayāpayati, jayāpīyati, jayāpīyanti, jayatu, jayantu.",
  "anya-e0201n5:523_0": "Īādimhi-ajesi, ajesuṁ, vijesi, vijesuṁ, ajayi, ajayuṁ, ajayiṁsu, vijayi, vijayuṁ, vijayiṁsu, jessati, vijessati, parājessati, jayissati, vijayissati, parājayissati.",
  "anya-e0201n5:524_0": "Ḍī-vehāsagatiyaṁ, sakuṇo ḍeti, ḍenti dī. ni. 1.215; a. ni. 4.198. Pāsaṁ oḍḍeti, oḍḍenti.",
  "anya-e0201n5:525_0": "Nī-naye , neti, nenti, vineti, vinenti, nayati, nayanti, vinayati, vinayanti.",
  "anya-e0201n5:526_0": "Kamme-nīyati, nīyanti.",
  "anya-e0201n5:527_0": "Dvitte-niyyati, niyyanti, niyyare.",
  "anya-e0201n5:528_0": "Ṇāpimhi āyādesassa rasso, nayāpeti, nayāpenti, nayāpayati, nayāpayanti.",
  "anya-e0201n5:529_0": "Kamme-nayāpīyati, nayāpīyanti.",
  "anya-e0201n5:530_0": "Īādimhi-nesi, nesuṁ, vinesi, vinesuṁ, ānesi, ānesuṁ, anayi, nayi, anayiṁsu, nayiṁsu, ānayi, ānayiṁsu, vinayi, vinayiṁsu.",
  "anya-e0201n5:531_0": "Ssatyādimhi-nessati, nessanti, nayissati, nayissanti.",
  "anya-e0201n5:532_0": "Bhī-bhaye, bheti.",
  "anya-e0201n5:532_1": "Mā bhetha kiṁ socatha modathavho jā.",
  "anya-e0201n5:532_2": "1.12.27, vibhemi etaṁ asādhuṁ, uggatejo hi brāhmaṇo jā. 2.17.103. Bhāyati, bhāyanti.",
  "anya-e0201n5:533_0": "Kārite mahāvuttinā sāgamo vā, bhīseti, bhīsayati, bhīsāpeti, bhīsāpayati.",
  "anya-e0201n5:533_1": "Bhikkhuṁ bhīseyya vā bhīsāpeyya vā pāci. 346-347.",
  "anya-e0201n5:534_0": "Sī-saye, seti, senti, atiseti, atisenti, sayati, sayanti.",
  "anya-e0201n5:535_0": "Kamme-atisīyati, atisīyanti.",
  "anya-e0201n5:536_0": "Ṇāpimhi rasso, sayāpeti, sayāpayati.",
  "anya-e0201n5:537_0": "Ṇimhi-sāyeti, sāyayati, sāyesuṁ dīnamānasā apa. thera 2.54.48.",
  "anya-e0201n5:538_0": "Mhi-hāse , umheti, umhayati, vimheti, vimhayati, na naṁ umhayate disvā, na ca naṁ paṭinandati jā. 1.2.93.",
  "anya-e0201n5:539_0": "Kamme-umhīyati, vimhīyati.",
  "anya-e0201n5:540_0": "Kārite pubbassaralopo, sace maṁ nāganāsūrū, umhāyeyya pabhāvatī.",
  "anya-e0201n5:540_1": "Sace maṁ nāganāsūrū, pamhāyeyya pabhāvatī jā. 2.20.17.",
  "anya-e0201n5:541_0": "Iti bhūvādigaṇe ivaṇṇantadhārūpaṁ.",
  "anya-e0201n5:542_0": "Uvaṇṇantadhāturūpa",
  "anya-e0201n5:543_0": "Cu-cavane, ju-sīghagamane, thu-abhitthavane, du-gatiyaṁ upatāpe ca, bhū-sattāyaṁ, yu-missane gatiyañca, ru-sadde, brū-viyattiyaṁ vācāyaṁ, su-sandane janane ca, sū-pasavane, hu-dāne bhakkhane pūjāyaṁ sattiyañca, hū-sattāyaṁ.",
  "anya-e0201n5:544_0": "Tyādyuppatti, ‘kattari lo’ti lapaccayo, uvaṇṇassa avādeso, ‘dīgho sarassā’ti sakammikadhātūnaṁ kyamhi dīgho.",
  "anya-e0201n5:545_0": "Cu-cavane, cavati, cavanti.",
  "anya-e0201n5:546_0": "Ṇimhi-cāveti, cāvayati.",
  "anya-e0201n5:547_0": "Ju-sīghagamane, javati, javanti.",
  "anya-e0201n5:548_0": "Thu-abhitthavane, abhitthavati, abhitthavanti.",
  "anya-e0201n5:549_0": "‘Bahula’nti adhikatattā kyamhi kvaci vuddhi, avādeso, abhitthavīyati, abhitthavīyanti, abhitthaviyyati, abhitthaviyyanti.",
  "anya-e0201n5:550_0": "Du-upatāpe, upaddavati, upaddavanti.",
  "anya-e0201n5:551_0": "Bhū-sattāyaṁ, sambhoti, sambhavati.",
  "anya-e0201n5:552_0": "Yu-gatiyaṁ , yavati.",
  "anya-e0201n5:553_0": "Ru-sadde, ravati, ravanti, viravati, viravanti.",
  "anya-e0201n5:554_0": "Brū-viyattiyaṁ vācāyaṁ –",
  "anya-e0201n5:555_0": "618.Na brūsso.",
  "anya-e0201n5:556_0": "Byañjane pare brūssa o na hoti.",
  "anya-e0201n5:557_0": "Brūti.",
  "anya-e0201n5:558_0": "619.Brūto tissīuka. 520; rū. 502; nī. 1033; caṁ. 6.2.34; pā. 7.3.93.",
  "anya-e0201n5:559_0": "Brūto tissa ādimhi īu hoti. Īmhi pubbalopo.",
  "anya-e0201n5:560_0": "Bravīti.",
  "anya-e0201n5:561_0": "620.Yuvaṇṇānamiyaṅauvaṅa sareka. 70; rū. 30; nī. 220; …miyavuvaṅa… (bahūsu).",
  "anya-e0201n5:562_0": "Ivaṇṇu’vaṇṇantānaṁ dhātūnaṁ kvaci iyaṅa, uvaṅa honti sare.",
  "anya-e0201n5:563_0": "Bruvanti, brunti vā.",
  "anya-e0201n5:563_1": "‘‘Ajānantā no pabruntī’’ti pāḷi. Brūsi, brūtha, brūmi, brūma.",
  "anya-e0201n5:564_0": "621.Tyantīnaṁ ṭaṭūka. 517; rū. 488; nī. 1105; caṁ. 1.4.13; pā. 3.4.84.",
  "anya-e0201n5:565_0": "Ti, antīsu brūssa āha hoti, tesañca ṭa, ṭū honti.",
  "anya-e0201n5:566_0": "So āha, te āhu.",
  "anya-e0201n5:567_0": "Atrimā pāḷī-nibbānaṁ bhagavā āha, sabbaganthapamocanaṁ, āha tesañca yo nirodho mahāva.",
  "anya-e0201n5:567_1": "60, yaṁ pare sukhato āhu, tadariyā āhu dukkhato.",
  "anya-e0201n5:567_2": "Yaṁ pare dukkhato āhu, tadariyā sukhato vidū su. ni. 767. Tattha ‘āhā’ti katheti. ‘Āhū’ti kathenti.",
  "anya-e0201n5:568_0": "Brūtu , brūvantu, brūhi maṅgalamuttamaṁ khu. pā. 5.2, brūtha, brūmi, brūma.",
  "anya-e0201n5:569_0": "Eyyādimhi-brūssa uvaṅa hoti, bruveyya, bruveyyuṁ.",
  "anya-e0201n5:570_0": "Īādimhi sare pare brūssa ottaṁ, ossa ca avādeso, abravi, abravuṁ, abraviṁsu.",
  "anya-e0201n5:571_0": "Uvādese-abruvi, abruvuṁ, abruviṁsu.",
  "anya-e0201n5:572_0": "Parokkhamhi –",
  "anya-e0201n5:573_0": "622.Aādīsvāho brūssaka. 475; rū. 465; nī. 956.",
  "anya-e0201n5:574_0": "Aādīsu brūssa āha bhavati.",
  "anya-e0201n5:575_0": "So āha, te āhu.",
  "anya-e0201n5:576_0": "623.Ussaṁsvāhā vānī. 1036.",
  "anya-e0201n5:577_0": "Āhādesamhā parassa uvacanassa aṁsu hoti vā.",
  "anya-e0201n5:578_0": "Te āhaṁsu, saccaṁ kirevamāhaṁsu, narā ekacciyā idha jā. 1.13.123.",
  "anya-e0201n5:579_0": "Su-sandane, nadī savati, savanti, ābhavaggā savanti.",
  "anya-e0201n5:580_0": "Sū-pasavane, puññaṁ pasavati cūḷava. 354, pasavanti.",
  "anya-e0201n5:581_0": "Hu-pūjāyaṁ, ‘parokkhāyañcā’ti dvittaṁ, ‘kavaggahānaṁ cavaggajā’ti hassa jo, juhoti, juhonti.",
  "anya-e0201n5:582_0": "Kamme-tena aggi hūyate.",
  "anya-e0201n5:583_0": "Ṇimhi-juhāveti, juhāvayati.",
  "anya-e0201n5:584_0": "Ṇāpimhi-juhāpeti, juhāpayati.",
  "anya-e0201n5:585_0": "Hu-sattiyaṁ, pahoti, sampahoti, pahonti, sampahonti.",
  "anya-e0201n5:586_0": "Hū-sattāyaṁ , hoti, honti, hotu, hontu.",
  "anya-e0201n5:587_0": "Eyyādimhi- ‘yuvaṇṇānamiyaṅauvaṅa sare’ti dhātvantassa uvādeso, huveyya, huveyyuṁ.",
  "anya-e0201n5:588_0": "Āādimhi-so ahuvā.",
  "anya-e0201n5:588_1": "Vaṇṇagandhaphalūpeto, amboyaṁ ahuvā pure jā. 1.2.71. Ahuvā te pure sakhā saṁ. ni.",
  "anya-e0201n5:588_2": "1.50, te ahuvū, tvaṁ ahuvo, tumhe ahuvattha ma. ni.",
  "anya-e0201n5:588_3": "1.215, jhāyatha bhikkhave mā pamādāttha, mā pacchā vippaṭisārino ahuvattha, ahuva, ahuvaṁ vā, ahuvamhā.",
  "anya-e0201n5:588_4": "‘‘Akaramhasa te kiccaṁ, yaṁ balaṁ ahuvamhase jā. 1.4.29.",
  "anya-e0201n5:588_5": "Ahuvamheva mayaṁ pubbe, na nāhuvamhā’’ti ma. ni. 1.180 pāḷiyo.",
  "anya-e0201n5:589_0": "Īādimhi sāgamo, ahosi, pāturahosi.",
  "anya-e0201n5:590_0": "Mahāvuttinā īlopo rasso ca.",
  "anya-e0201n5:590_1": "Ahudeva bhayaṁ ahu chambhitattaṁ.",
  "anya-e0201n5:590_2": "Ahudeva kukkuccaṁ, ahu vippaṭisāro pārā. 38. Ādīnavo pāturahu theragā. 269, dibbo ratho pāturahu.",
  "anya-e0201n5:591_0": "624.Hūto resuṁka. 517; rū. 488; nī. 1105.",
  "anya-e0201n5:592_0": "Hūto ñuṁvacanassa resuṁ hoti.",
  "anya-e0201n5:592_1": "Suttavibhattena mhāssa resumhā ca.",
  "anya-e0201n5:592_2": "‘Rānubandhentasarādissā’ti dhātvantalopo.",
  "anya-e0201n5:593_0": "Te pubbe ahesuṁ.",
  "anya-e0201n5:593_1": "Uvādese ahuvuṁ, pubbassaralope ahuṁ.",
  "anya-e0201n5:594_0": "Atrimā pāḷī- sabbamhi taṁ araññamhi, yāvantettha dijā ahuṁ jā. 2.22.2425.",
  "anya-e0201n5:594_1": "Kūṭāgārasahassāni, sabbasoṇṇamayā ahuṁ apa. thera 1.1.407.",
  "anya-e0201n5:595_0": "Ossa si, ittha, ttho.",
  "anya-e0201n5:595_1": "Tvaṁ ahosi, ahuvi, ahuvittha, ahuvittho.",
  "anya-e0201n5:596_0": "Mahāvuttinā olopo rasso, mā bhoti kupitā ahu jā.",
  "anya-e0201n5:596_1": "2.22.1931, māhu pacchānutāpinī saṁ. ni.",
  "anya-e0201n5:596_2": "1.162, ahosiṁ nu kho ahaṁ atītamaddhānaṁ, na nu kho ahosiṁ, kinnu kho ahosiṁ, kathaṁ nu kho ahosiṁ saṁ. ni. 2.20; ma. ni.",
  "anya-e0201n5:596_3": "1.18, ahaṁ ahuviṁ, mayaṁ ahosimhā, ahosimha vā.",
  "anya-e0201n5:596_4": "Ahesumhā nu kho mayaṁ atītamaddhānaṁ, na nu kho ahesumhā, kinnu kho ahesumhā, kathaṁ nu kho ahesumhā ma. ni. 1.407.",
  "anya-e0201n5:596_5": "Mayaṁ pubbe ahuvimhā, ahumhā vā.",
  "anya-e0201n5:596_6": "‘‘Mayaṁ pubbe dānapatino ahumhā’’ti jā. 2.22.1617 pāḷi.",
  "anya-e0201n5:597_0": "Rassatte-ahumha.",
  "anya-e0201n5:598_0": "Mahāvuttinā mhāssa uñca.",
  "anya-e0201n5:598_1": "‘‘Pañcasatā mayaṁ sabbā, tāvatiṁsupagā ahu’’nti pāḷi.",
  "anya-e0201n5:599_0": "Parachakke assa aṁ, ahaṁ pubbe ahuvaṁ, ahuva vā.",
  "anya-e0201n5:600_0": "‘Paro kvacī’ti paralopo, ahuṁ.",
  "anya-e0201n5:601_0": "Atrimā pāḷī- ‘‘ahaṁ kevaṭṭagāmasmiṁ, ahuṁ kevaṭṭadārako apa.",
  "anya-e0201n5:601_1": "thera 1.39.86, cakkavattī ahuṁ rājā, jambumaṇḍassa issaro.",
  "anya-e0201n5:601_2": "Sattakkhattuṁ mahābrahmā, vasavattī tadā ahuṁ.",
  "anya-e0201n5:601_3": "Muddhābhisitto khattiyo, manussādhipatī ahu’’nti. Mayaṁ ahuvimhe.",
  "anya-e0201n5:602_0": "Ssatyādimhi –",
  "anya-e0201n5:603_0": "625.Hūssa hehehihohi ssaccādoka. 480; rū. 490; nī. 961; ‘…ssatyādo’ (bahūsu).",
  "anya-e0201n5:604_0": "Ssatyādimhi hūdhātussa he ca hohi ca hohi ca honti.",
  "anya-e0201n5:605_0": "Hessati , hessanti, hehissati, hehissanti, hohissati, hohissanti. Buddho hessaṁ sadevake bu. vaṁ.",
  "anya-e0201n5:605_1": "2.55, anāgatamhi addhāne, hessāma sammukhā imaṁ bu. vaṁ. 2.74.",
  "anya-e0201n5:606_0": "626.Dakkha sakkha hehi hohīhi lopoka. 480; rū. 490; nī. 961;",
  "anya-e0201n5:606_1": "‘dakkhā hehihohilopo’ (bahūsu).",
  "anya-e0201n5:607_0": "Etehi ādesehi ssassa lopo hoti vā.",
  "anya-e0201n5:607_1": "Suttavibhattena aññehipi ssalopo.",
  "anya-e0201n5:608_0": "Sakkhisi tvaṁ kuṇḍalini, maññisi khattabandhuni jā. 2.17.14. Na hi sakkhinti chettuṁ su. ni.",
  "anya-e0201n5:608_1": "28, adhammo haññiti dhammamajja jā.",
  "anya-e0201n5:608_2": "1.11.31, brahmadatto palāyiti iccādi.",
  "anya-e0201n5:609_0": "Hehiti, hehinti, hohiti, hohinti.",
  "anya-e0201n5:610_0": "Atrimā pāḷī-piyo ca me hehiti mālabhārī, ahañca naṁ mālinī ajjhupessaṁ jā.",
  "anya-e0201n5:610_1": "1.15.197, tilodano hehiti sādhupakko jā. 1.8.2. Doso pemañca hehiti theragā. 719. Mama tvaṁ hehisi bhariyā jā. 1.14.27. Tato sukhī hohisi vītarāgo. Khippaṁ hohisi anāsavo dī. ni. 2.207 iccādi.",
  "anya-e0201n5:611_0": "Iti bhūvādigaṇe uvaṇṇantadhāturūpaṁ.",
  "anya-e0201n5:612_0": "Edantadhāturūpa",
  "anya-e0201n5:613_0": "E-āgatiyaṁ gatiyañca, ke-sadde, khe-khādanu’paṭṭhānesu, ge-sadde, apapubba ce-pūjāyaṁ, jhe-cintāyaṁ dāha’jjhānesu ca, te-pālane, the-sadda, saṅghātesu, de-suddhi, niddāsu, pe-vuddhiyaṁ , bhe-bhaye, le-chedane, ve-gatiyaṁ tantasantāne ca, se-antakriyāyaṁ, hare-lajjāyaṁ, gile-kilamane, pale-gatiyaṁ, mile-hāniyaṁ.",
  "anya-e0201n5:614_0": "Ṇānubandhapaccayena vinā yesaṁ dhātūnaṁ āyādeso labbhati, te edantā nāma.",
  "anya-e0201n5:614_1": "Mahāvuttinā yalope sati ādantehi samānarūpaṁ, ādantānañca yāgame sati edantehi samānarūpaṁ, tasmā ādanta, edantā yebhuyyena samānarūpā bhavanti.",
  "anya-e0201n5:615_0": "Mahāvuttinā edantānaṁ tyādīsu tabbādīsu ca āyādeso, kvaci yalopo, e-āgatiyaṁ. Ayaṁ so sārathī eti jā.",
  "anya-e0201n5:615_1": "2.22.51, sace enti manussattaṁ saṁ. ni.",
  "anya-e0201n5:615_2": "1.49, lakkhaṇaṁ passa āyantaṁ, migasaṅghapurakkhataṁ jā.",
  "anya-e0201n5:615_3": "1.1.11, yoga’māyanti maccuno saṁ. ni. 1.20, āyāmāvuso pārā. 228, āyāmānanda dī. ni. 2.186; pārā. 22; ma. ni. 1.273.",
  "anya-e0201n5:616_0": "Ettha edhātu āgaccha, gacchāmāti atthadvayaṁ vadati, yādhātuvasena āgaccha, yāmātipi atthaṁ vadanti.",
  "anya-e0201n5:617_0": "E-vuddhiyaṁ vā, ‘‘kāyo, apāyo, upāyo, samudāyo’’tiādīsu –",
  "anya-e0201n5:618_0": "Kucchitā dhammā āyanti vaḍḍhanti etthāti kāyo, ‘āyo’ti vuccati vaḍḍhi, tato apeto apāyo, tena upeto upāyo, avayavadhammā samudenti etthāti samudāyo, paribyattaṁ āyanti etenāti pariyāyo.",
  "anya-e0201n5:619_0": "Ke-sadde, kāyati.",
  "anya-e0201n5:620_0": "Kamme-kiyyati.",
  "anya-e0201n5:621_0": "Khe-khādane, tiṇaṁ khāyati, vikkhāyati, undurā khāyanti, vikkhāyanti.",
  "anya-e0201n5:622_0": "Khe-upaṭṭhāne , khāyati, pakkhāyati, alakkhī viya khāyati.",
  "anya-e0201n5:623_0": "Ge-sadde, gāyati, gāyanti.",
  "anya-e0201n5:624_0": "Apapubba ce-pūjāyaṁ, apacāyati, ye vuddha’mapacāyanti jā. 1.1.37.",
  "anya-e0201n5:625_0": "Jhe-cintāyaṁ, jhāyati, jhāyanti, pajjhāyati, pajjhāyanti, abhijjhāyati, abhijjhāyanti.",
  "anya-e0201n5:626_0": "Jhe-olokane, nijjhāyati, nijjhāyanti, upanijjhāyati, upanijjhāyanti, ujjhāyati, ujjhāyanti.",
  "anya-e0201n5:627_0": "Jhe-dayhane, padīpo jhāyati, parijjhāyati.",
  "anya-e0201n5:628_0": "Kamme-jhāyīyati.",
  "anya-e0201n5:629_0": "Ṇāpimhi yalopo, kaṭṭhaṁ jhāpeti, jhāpenti, jhāpayati, jhāpayanti.",
  "anya-e0201n5:630_0": "Jhe-ajjhayane saṁpubbo, mahāvuttinā niggahītassa jādeso, sajjhāyati, sajjhāyanti, mantaṁ sajjhāyati.",
  "anya-e0201n5:631_0": "Te-pālane, tāyati, tāyanti.",
  "anya-e0201n5:632_0": "The-sadda, saṅghātesu, thāyati.",
  "anya-e0201n5:633_0": "De-suddhiyaṁ, vodāyati, vodāyanti.",
  "anya-e0201n5:634_0": "De-soppane, niddāyati, niddāyanti.",
  "anya-e0201n5:635_0": "Pe-vuddhiyaṁ, appāyati, appāyanti.",
  "anya-e0201n5:636_0": "Bhe-bhaye, bhāyati, bhāyanti, sabbe bhāyanti maccuno dha. pa.",
  "anya-e0201n5:636_1": "129, bhāyasi, sace bhāyatha dukkhassa udā.",
  "anya-e0201n5:636_2": "44, kinnu kho ahaṁ tassa sukhassa bhāyāmi ma. ni.",
  "anya-e0201n5:636_3": "1.381, nataṁ bhāyāmi āvuso, bhāyāma apa. therī. 2.2.458.",
  "anya-e0201n5:637_0": "Ṇāpimhi-bhayāpeti, bhāyāpeti, bhāyāpayati.",
  "anya-e0201n5:638_0": "Īādimhi-mā bhāyi, mā soci dī. ni. 2.207, mā cintayi.",
  "anya-e0201n5:639_0": "Ssatyādimhi-bhāyissati, bhāyissanti.",
  "anya-e0201n5:640_0": "Le-chedane, tiṇaṁ lāyati, sāliṁ lāyati, lāyanti.",
  "anya-e0201n5:641_0": "Ve-gatiyaṁ, vāto vāyati, vātā vāyanti.",
  "anya-e0201n5:642_0": "Ve-tantasantāne, tantaṁ vāyati, vāyanti.",
  "anya-e0201n5:643_0": "Kamme-vāyīyati, pubbalope vīyati, viyyati.",
  "anya-e0201n5:644_0": "Ṇāpimhi-cīvaraṁ vāyāpeti pārā. 638, vāyāpenti.",
  "anya-e0201n5:645_0": "Se-antakriyāyaṁ, osāyati, pariyosāyati, ajjhosāyati.",
  "anya-e0201n5:646_0": "Kamme-pariyosīyati.",
  "anya-e0201n5:647_0": "Ṇāpimhi-pariyosāpeti.",
  "anya-e0201n5:648_0": "627.Ṇiṇāpīnaṁ tesu.",
  "anya-e0201n5:649_0": "Ṇi, ṇāpīnaṁ lopo hoti tesuṇi, ṇāpīsu paresu.",
  "anya-e0201n5:650_0": "Bhikkhu attanā vippakataṁ kuṭiṁ parehi pariyosāpeti pārā. 363.",
  "anya-e0201n5:650_1": "Ettha akammakattā dhātussa ‘kuṭi’nti ca ‘parehī’ti ca dve kammāni dvikkhattuṁ pavattehi kāritehi sijjhanti.",
  "anya-e0201n5:651_0": "Anekassaraedantampi kiñci idha vuccati.",
  "anya-e0201n5:652_0": "Hare-lajjāyaṁ, harāyati, harāyanti, aṭṭiyāmi harāyāmi saṁ. ni.",
  "anya-e0201n5:652_1": "1.165, harāyāma, harāyatīti hirī, mahāvuttinā upantassa ittaṁ.",
  "anya-e0201n5:653_0": "Gile-rujjane, gilāyati, piṭṭhi me āgilāyati cūḷava. 345; dī. ni. 3.300, gilāyanti.",
  "anya-e0201n5:654_0": "Pale-gatiyaṁ , palāyati, palāyanti.",
  "anya-e0201n5:655_0": "Mile-hāniyaṁ, milāyati, milāyanti.",
  "anya-e0201n5:656_0": "‘‘Jhānaṁ, ujjhānaṁ, nijjhānaṁ, tāṇaṁ, parittāṇaṁ, vodānaṁ, niddānaṁ, gilāno, palāto, milātanti’’ādīsu yalopo.",
  "anya-e0201n5:657_0": "Iti bhūvādigaṇe edantadhāturūpaṁ.",
  "anya-e0201n5:658_0": "Bhūvādigaṇe sarantadhātūnaṁ tyādyantarūpāni niṭṭhitāni.",
  "anya-e0201n5:659_0": "Byañjanantadhātu",
  "anya-e0201n5:660_0": "Avuddhikarūpa",
  "anya-e0201n5:661_0": "Tudādigaṇa",
  "anya-e0201n5:662_0": "Atha byañjanantadhāturūpāni vuccante.",
  "anya-e0201n5:662_1": "Tāni ca avuddhika, savuddhikavasena duvidhāni honti.",
  "anya-e0201n5:662_2": "Tattha avuddhikāni tāva vuccante.",
  "anya-e0201n5:663_0": "Khipa, guha, tuda, disa, pisa, phusa, likha, vadhādi.",
  "anya-e0201n5:664_0": "Idha dhātūnaṁ antassaro uccāraṇattho, so rūpavidhāne nappayujjate.",
  "anya-e0201n5:665_0": "628.Tudādīhi koka. 445; rū. 433; nī. 925; caṁ. 1.1.92; pā. 3.1.77.",
  "anya-e0201n5:666_0": "Tudādīhi kānubandho apaccayo hoti. Kānubandho avuddhidīpanattho.",
  "anya-e0201n5:667_0": "Khipa-khipane, khipati, pakkhipati, ukkhipati, okkhipati, nikkhipati, vikkhipati, paṭikkhipati, saṁkhipati.",
  "anya-e0201n5:668_0": "Kamme-khipīyati.",
  "anya-e0201n5:669_0": "Kārite-khipeti , khipayati, khipāpeti, khipāpayati, khepeti, khepayati vā, udakaṁ khepeti, taṇhaṁ khepeti, khayāpetīti attho.",
  "anya-e0201n5:670_0": "Guha-saṁvaraṇe, guhati, nigguhati.",
  "anya-e0201n5:671_0": "Kamme-guhiyati.",
  "anya-e0201n5:672_0": "Kārite gussa dīgho, gūheti, gūhayati, gūhāpeti, gūhāpayati.",
  "anya-e0201n5:673_0": "Kamme-gūhāpīyati.",
  "anya-e0201n5:674_0": "Ghaṭa-cetāyaṁ, ghaṭati.",
  "anya-e0201n5:675_0": "Kamme-ghaṭīyati.",
  "anya-e0201n5:676_0": "Kārite-ghaṭeti, ghaṭayati, ghaṭāpeti, ghaṭāpayati.",
  "anya-e0201n5:677_0": "Tuda-byadhane, byadhanaṁ vijjhanaṁ, tudati, vitudati.",
  "anya-e0201n5:678_0": "Assa ette-tudeti, tudenti.",
  "anya-e0201n5:679_0": "Kamme-tudīyati.",
  "anya-e0201n5:680_0": "‘Tavaggavaraṇānaṁ ye cavaggabayañā’ti dassa jattaṁ.",
  "anya-e0201n5:680_1": "‘Vaggalasehi te’ti yassa pubbarūpattaṁ, tujjati.",
  "anya-e0201n5:681_0": "Kārite-tudeti, tudayati, tudāpeti, tudāpayati.",
  "anya-e0201n5:682_0": "Disī-uddisane, uddisanaṁ sarūpato kathanaṁ.",
  "anya-e0201n5:682_1": "Uddisati, pātimokkhaṁ uddisanti mahāva.",
  "anya-e0201n5:682_2": "152, niddisati, niddisanti, apadisati, apadisanti.",
  "anya-e0201n5:683_0": "Kamme-uddisīyati, uddisīyanti.",
  "anya-e0201n5:684_0": "Kārite-ācariyo sissaṁ pāḷidhammaṁ uddisāpeti, uddisāpayati, vācetīti attho.",
  "anya-e0201n5:684_1": "Pāṭhesu pana sadvayampi dissati.",
  "anya-e0201n5:685_0": "Nuda-khipane , nudati, panudati, vinodeti, paṭivinodeti vā.",
  "anya-e0201n5:686_0": "Kamme-panudīyati, panujjati.",
  "anya-e0201n5:687_0": "Kārite-panudeti, panudayati, panudāpeti, panudāpayati.",
  "anya-e0201n5:688_0": "Pisa-saṁcuṇṇe, pisati.",
  "anya-e0201n5:689_0": "Kamme-pisīyati.",
  "anya-e0201n5:690_0": "Kārite-piseti, pisayati, pisāpeti, pisāpayati.",
  "anya-e0201n5:691_0": "Phusa-samphasse pattiyañca, phusati, phusanti dhīrā nibbānaṁ dha. pa. 23, vajjaṁ naṁ phuseyya pārā. 409; cūḷava. 344.",
  "anya-e0201n5:692_0": "Kamme-phusīyati.",
  "anya-e0201n5:693_0": "Kārite-phuseti, phusayati, phusāpeti, phusāpayati.",
  "anya-e0201n5:694_0": "Likha-lekhane, likhati, sallikhati, vilikhati.",
  "anya-e0201n5:695_0": "Kārite-likheti, sallikheti, vilikheti.",
  "anya-e0201n5:696_0": "Vadha-hiṁsāyaṁ, vadhati, vadheti.",
  "anya-e0201n5:697_0": "Kamme-vadhīyati.",
  "anya-e0201n5:698_0": "Yamhi dhassa jhattaṁ, yassa pubbarūpaṁ.",
  "anya-e0201n5:698_1": "‘Catutthadutiyesvesaṁ tatiyapaṭhamā’ti jhassa tatiyajattaṁ, vajjhati, vajjhanti, vajjhare.",
  "anya-e0201n5:698_2": "Ime sattā haññantu vā vajjhantu vā ma. ni. 1.60.",
  "anya-e0201n5:699_0": "Kārite-vadheti, vadhayati, vadhāpeti, vadhāpayati, sāmiko purisaṁ maggaṁ gameti, gamayati, gamāpeti, gamāpayati iccādīnipi idha vattabbāni.",
  "anya-e0201n5:700_0": "Iti tudādigaṇo.",
  "anya-e0201n5:701_0": "Savuddhikarūpa",
  "anya-e0201n5:702_0": "Atha savuddhikarūpāni vuccante.",
  "anya-e0201n5:703_0": "Asa-bhuvi, āsa-nivāse upavesane ca, isu-icchā, kantīsu, kamu-padagamane, kusa-akkose, gamu-gatimhi, jaravayohānimhi, jana-janane, mara-pāṇacāge, yamu-uparame, ruda-assuvimocane kandane ca, ruha-janane, labha-lābhe, vaca, vada-viyattiyaṁ vācāyaṁ, vida-ñāṇe, vasa-nivāse, visapavesane, sada-gatyā’vasāne, hana-hiṁsāyaṁ, haraharaṇe.",
  "anya-e0201n5:704_0": "Tyādyuppatti, kattari lo, asa-bhuvi, sattāyanti attho.",
  "anya-e0201n5:705_0": "629.Tassa thoka. 494; rū. 495, 500; nī. 989, 991.",
  "anya-e0201n5:706_0": "Atthito parassati, tūnaṁ tassa tho hoti.",
  "anya-e0201n5:707_0": "‘Pararūpamayakāre byañjane’ti suttena byañjane pare dhātvantassa pararūpattaṁ, ‘catutthadutiyesvesaṁ tatiyapaṭhamā’ti suttena pararūpassa dutiyassa paṭhamattaṁ.",
  "anya-e0201n5:708_0": "Dhanaṁ me atthi.",
  "anya-e0201n5:709_0": "Ettha ca ‘‘atthi tvaṁ etarahi, na tvaṁ natthi, atthi ahaṁ etarahi, nāhaṁ natthi, puttā matthi dhanā matthi dha. pa.",
  "anya-e0201n5:709_1": "62, atthi imasmiṁ kāye kesā’’ti khu. pā.",
  "anya-e0201n5:709_2": "3.dvitiṁsākāra ādīsu atthisaddo ākhyātapaṭirūpako kattuvācako nipāto.",
  "anya-e0201n5:710_0": "‘‘Atthīti kho kaccāyana ayameko anto, natthīti dutiyo anto’’ti saṁ. ni.",
  "anya-e0201n5:710_1": "2.15 ca ‘‘atthipaccayo, natthipaccayo’’ti paṭṭhā.",
  "anya-e0201n5:710_2": "1.1.paccayuddesa ca evamādīsu nāmapaṭirūpako. Tathā natthisaddo.",
  "anya-e0201n5:711_0": "Tumhi-vipassissa ca namatthu dī. ni.",
  "anya-e0201n5:711_1": "3.287, namo te buddha vīratthu saṁ. ni.",
  "anya-e0201n5:711_2": "1.90, ettha ca ‘‘dhiratthumaṁ pūtikāya’’nti ādīsu atthusaddo nipāto.",
  "anya-e0201n5:712_0": "630.Ntamānantantiyiyuṁsvādilopoka. 494-5; rū. 496; nī. 1019; ‘ntamānānti…’ (bahūsu).",
  "anya-e0201n5:713_0": "Nta, māna, anti, antu, iyā, iyuṁsu atthissa ādilopo hoti.",
  "anya-e0201n5:714_0": "Santi, santu.",
  "anya-e0201n5:715_0": "631.Sihīsvaṭaka. 506; rū. 497; nī. 992.",
  "anya-e0201n5:716_0": "Atthissa aṭa hoti si, hīsu.",
  "anya-e0201n5:717_0": "Manussosi mahāva. 126, purisosi mahāva. 126.",
  "anya-e0201n5:717_1": "Himhi dīgho, tvaṁ paṇḍito āhi, bhavāhīti attho.",
  "anya-e0201n5:717_2": "Tavibhattīsu dhātvantassa pararūpaṁ, tumhe attha, kaccittha parisuddhā pārā. 233. Tvādimhi-mā pamādattha ma. ni.",
  "anya-e0201n5:717_3": "1.88, 215, tumhe samaggā attha.",
  "anya-e0201n5:718_0": "632.Mimānaṁ vā mhimhā caka. 492; rū. 499; nī. 987; ‘sīhisvaṭa’ (bahūsu).",
  "anya-e0201n5:719_0": "Atthito paresaṁ mi, mānaṁ mhi, mhā honti vā, atthissa ca aṭa hoti.",
  "anya-e0201n5:720_0": "Ahaṁ pasannomhi, mayaṁ pasannāmha.",
  "anya-e0201n5:721_0": "Tvādimhi-ahaṁ iminā puññena anāgate paññavā amhi, mayaṁ paññavanto amha.",
  "anya-e0201n5:722_0": "633.Esu saka. 492; rū. 499; nī. 987.",
  "anya-e0201n5:723_0": "Etesu mi, mesu atthissa sassa so hoti.",
  "anya-e0201n5:723_1": "Pararūpanisedhanatthamidaṁ suttaṁ.",
  "anya-e0201n5:724_0": "Ahaṁ paṇḍito asmi, mayaṁ paṇḍitā asma.",
  "anya-e0201n5:725_0": "Tvādimhi-ahaṁ anāgate paññavā asmi, mayaṁ paññavanto asma.",
  "anya-e0201n5:726_0": "Eyyādimhi –",
  "anya-e0201n5:727_0": "634.Atthiteyyādichannaṁ sa su sasi satha saṁsāmaka. 571, 517; rū. 624, 488; nī. 830, 1105;",
  "anya-e0201n5:727_1": "‘atthiteyyādicchannaṁ sasusasatha saṁ sāma’ (bahūsu).",
  "anya-e0201n5:728_0": "‘Atthī’ti dhātuniddeso ti-kāro, atthito paresaṁ eyyādīnaṁ channaṁ sādayo honti.",
  "anya-e0201n5:729_0": "Evamassa vacanīyo pārā.",
  "anya-e0201n5:729_1": "411, evamassu vacanīyā pārā 418, tvaṁ assasi, tumhe assatha, ahaṁ assaṁ, mayaṁ assāma.",
  "anya-e0201n5:730_0": "Assunipātopi bahuṁ dissati, tayassu dhammā jahitā bhavanti khu. pā.",
  "anya-e0201n5:730_1": "6.10, kenassu taratī oghaṁ, kenassu tarati aṇṇavaṁ saṁ. ni. 1.246.",
  "anya-e0201n5:730_2": "‘‘Kiṁsu chetvā sukhaṁ seti, kiṁsu chetvā na socatī’’ti saṁ. ni.",
  "anya-e0201n5:730_3": "1.71 ettha niggahītamhā saṁyogādilopo.",
  "anya-e0201n5:731_0": "635.Ādidvinnamiyāmiyuṁka. 517; rū. 488; nī. 993; ‘…miyā iyuṁ’ (bahūsu).",
  "anya-e0201n5:732_0": "Atthito eyyādīsu ādimhi dvinnaṁ iyā, iyuṁ honti.",
  "anya-e0201n5:732_1": "‘Ntamānantantiyiyuṁsū…’tiādilopo.",
  "anya-e0201n5:733_0": "So siyā, te siyuṁ, ete dve nipātāpi honti.",
  "anya-e0201n5:733_1": "‘‘Vedanākkhandho siyā kusalo, siyā akusalo, siyā abyākato’’ti vibha. 152 ādīsu ekaccoti attho.",
  "anya-e0201n5:734_0": "‘‘Siyā kusalaṁ dhammaṁ paṭicca kusalo dhammo uppajjeyya hetupaccayā’’ti paṭṭhā.",
  "anya-e0201n5:734_1": "1.1.35-38 ādīsu kinnūti attho.",
  "anya-e0201n5:735_0": "‘‘Dvādasākusalā siyu’’nti abhidhammatthasaṅgaha 2 ādīsu bhavantīti attho.",
  "anya-e0201n5:736_0": "Mahāvuttinā eyyuṁ, eyyamiccetesaṁ iyaṁsu, iyaṁ honti, ādilopo, siyaṁsu dve bhikkhū abhidhamme nānāvādā ma. ni.",
  "anya-e0201n5:736_1": "3.35, evaṁrūpo siyaṁ ahaṁ anāgatamaddhānaṁ, evaṁvedano siyaṁ, evaṁsañño siyaṁ ma. ni. 3.274.",
  "anya-e0201n5:737_0": "Ajjattanimhi –",
  "anya-e0201n5:738_0": "636.Īādo dīghoka. 517; rū. 488; nī. 1001.",
  "anya-e0201n5:739_0": "Atthissa dīgho hoti īādīsu.",
  "anya-e0201n5:740_0": "So āsi, te āsuṁ, āsiṁsu, tvaṁ āsi, tumhe āsittha, ahaṁ āsiṁ. Tatrāpāsiṁ evaṁvaṇṇo dī. ni. 1.245; ma. ni. 1.68. Mayaṁ āsimha, āsimhā.",
  "anya-e0201n5:741_0": "637.Aāssādīsuka. 507; rū. 501; nī. 1020; caṁ. 5.4.79; pā. 2.4.52.",
  "anya-e0201n5:742_0": "Aādiparokkhāyañca āādihiyyattaniyañca ssādīsu bhavissanti, kālātipattīsu ca atthissa bhū hoti.",
  "anya-e0201n5:742_1": "Idañca suttaṁ atthissa etāsaṁ vibhattīnampi sādhāraṇakaraṇatthaṁ. Rūpampi bhūrūpameva.",
  "anya-e0201n5:743_0": "So babhūva, te babhūvu, so abhavā, te abhavū, so bhavissati, te bhavissanti, so abhavissā, te abhavissaṁsu iccādi.",
  "anya-e0201n5:744_0": "638.Atyādintesvatthissa bhūka. 517; rū. 500; nī. 1020; caṁ. 5.4.79; pā. 2.4.52.",
  "anya-e0201n5:745_0": "Tyādivajjitesu ntavajjitesu ca paccayesu atthissa bhū hoti.",
  "anya-e0201n5:745_1": "Etena tyādi, tvādi, eyyādi, īādisaṅkhātāsu catūsu vibhattīsu ntapaccaye ca atthissa bhūādeso natthi, sesāsu catūsu vibhattīsu ca ntavajjitesu tabbādīsu ca atthissa bhūādeso labbhatīti veditabbo.",
  "anya-e0201n5:746_0": "Āsa-upavesane.",
  "anya-e0201n5:746_1": "Guruṁ upāsati, payirupāsati, upāsanti, payirupāsanti.",
  "anya-e0201n5:747_0": "Kamme-upāsīyati, payirupāsīyati.",
  "anya-e0201n5:748_0": "Kārite-mātā puttaṁ guruṁ upāseti, payirupāseti, upāsayati, payirupāsayati.",
  "anya-e0201n5:749_0": "Īādimhi-upāsi, payirupāsi, upāsiṁsu, payirupāsiṁsu, upāsuṁ, payirupāsuṁ.",
  "anya-e0201n5:750_0": "Āsa-nivāse.",
  "anya-e0201n5:751_0": "639.Gamayamisāsadisānaṁ vā cchaṅaka. 476, 522; rū. 442, 476; nī. 957, 1035.",
  "anya-e0201n5:752_0": "Gamu, yamu, isu, āsa, disānaṁ anto byañjano ṅānubandho ccho hoti vā nta, māna, tyādīsu.",
  "anya-e0201n5:753_0": "Gacchanto, niyacchanto, icchanto, acchanto, dicchantoti iminā tyādīsu āsassa ccho, acchati, acchanti, so acchi, te acchiṁsu.",
  "anya-e0201n5:754_0": "Isu-esanāyaṁ .",
  "anya-e0201n5:755_0": "640.Lahussupantassaka. 485; rū. 434; nī. 975; caṁ. 6.1.105-106 …pe… 7.3.77-78.",
  "anya-e0201n5:756_0": "Antassa samīpe pavattatīti upanto, byañjanantadhātūnaṁ pubbassaro ‘upanto’ti vuccati, lahubhūtassa upantabhūtassa ca ivaṇṇu’vaṇṇassa e, ovuddhī honti.",
  "anya-e0201n5:757_0": "Ira-kampane, erati, modati.",
  "anya-e0201n5:758_0": "Lahussāti kiṁ? Jīvati, dhūpati, ikkhati, sukkhati.",
  "anya-e0201n5:759_0": "Upantassāti kiṁ?",
  "anya-e0201n5:759_1": "Siñcati, bhuñjati, niggahītāgamena byavahitattā upanto na hoti.",
  "anya-e0201n5:760_0": "Ivaṇṇuvaṇṇassātvevaṁ? Pacati, vadati.",
  "anya-e0201n5:761_0": "Iminā issa evuddhi hoti, esati, anvesati, pariyesati.",
  "anya-e0201n5:762_0": "Adhipubbo isu-āyācane, ajjhesati.",
  "anya-e0201n5:763_0": "Kamme-esīyati, pariyesīyati, anvesīyati, ajjhesīyati.",
  "anya-e0201n5:764_0": "Kārite-eseti, esayati, esāpeti, esāpayati.",
  "anya-e0201n5:765_0": "Isu-icchāyaṁ, cchādeso, icchati, icchanti, sampaṭicchati, sampaṭicchanti.",
  "anya-e0201n5:766_0": "Kamme-icchīyati.",
  "anya-e0201n5:767_0": "Kārite-icchāpeti, icchāpayati, sampaṭicchāpeti, sampaṭicchāpayati.",
  "anya-e0201n5:768_0": "Kamme-icchāpīyati, icchāpayīyati, so icchi, te icchiṁsu, icchissati, icchissanti.",
  "anya-e0201n5:769_0": "Kamu-vijjhane, gambhīresu ṭhānesu ñāṇaṁ kamati, na satthaṁ kamati, na visaṁ kamati, na aggi kamati a. ni. 8.1, na vijjhatīti attho.",
  "anya-e0201n5:770_0": "Kamu-padagamane , pakkamati, apakkamati, upakkamati, vikkamati, abhikkamati, paṭikkamati, atikkamati, saṅkamati, okkamati.",
  "anya-e0201n5:771_0": "641.Nito kamassaka. 20; rū. 27; nī. 50.",
  "anya-e0201n5:772_0": "Nimhā parassa kamassa kassa kho hoti.",
  "anya-e0201n5:772_1": "‘Ādissā’ti saṅketattā kassāti ñāyati.",
  "anya-e0201n5:773_0": "Nikkhamati, nikkhamanti.",
  "anya-e0201n5:774_0": "Kārite –",
  "anya-e0201n5:775_0": "642.Assā ṇānubandheka. 483; rū. 527; nī. 973.",
  "anya-e0201n5:776_0": "Byañjanantassa dhātussa ādimhi a-kārassa āvuddhi hoti ṇānubandhe paccaye.",
  "anya-e0201n5:776_1": "‘Bahula’nti adhikatattā ṇāpimhi āvuddhi natthi.",
  "anya-e0201n5:777_0": "Pakkāmeti, pakkāmayati, nikkhāmeti, nikkhāmayati, nikkhamāpeti, nikkhamāpayati.",
  "anya-e0201n5:778_0": "Īādimhi mahāvuttinā ādidīgho vā hoti, so pakkami, pakkāmi, idaṁ vatvāna pakkāmi, maddī sabbaṅgasobhaṇā jā.",
  "anya-e0201n5:778_1": "2.22.1857, pakkamuṁ, pakkāmuṁ, sammodamānā pakkāmuṁ, aññamaññaṁ piyaṁ vadā jā.",
  "anya-e0201n5:778_2": "2.22.1868, pakkamiṁsu, pakkāmiṁsu, pakkamaṁsu, pakkāmaṁsu, pakkamissati, pakkamissanti, pakkamissare.",
  "anya-e0201n5:779_0": "Āpubbo kusa-akkose, lahupantattā vuddhi, akkosati, akkosanti.",
  "anya-e0201n5:779_1": "Papubbo āmantane, pakkosati, pakkosanti.",
  "anya-e0201n5:779_2": "Vipubbo uccasadde, vikkosati, vikkosanti.",
  "anya-e0201n5:779_3": "Paṭipubbo nīvāraṇe, paṭikkosati, paṭikkosanti.",
  "anya-e0201n5:780_0": "Īādimhi –",
  "anya-e0201n5:781_0": "643.Kusaruhīssacchika. 498; rū. 480; nī. 1114; ‘kusaruhehīssa chi’ (bahūsu).",
  "anya-e0201n5:782_0": "Kusato ruhato ca parassa īssa cchi hoti.",
  "anya-e0201n5:783_0": "Akkocchi maṁ avadhi maṁ dha. pa.",
  "anya-e0201n5:783_1": "3-4, idañca rūpaṁ kudha, kupadhātūhipi sādhenti, evaṁ sati ‘‘akkocchi me’’ti pāṭho siyā. Akkosi, akkosiṁsu.",
  "anya-e0201n5:784_0": "Gamu gatimhi, kattari lo, ‘ūlasse’ti lassa ettaṁ, gameti, gamenti.",
  "anya-e0201n5:784_1": "Avapubbo ñāṇe, avagameti, avagamenti, adhipubbo ñāṇe lābhe ca, adhigameti, adhigamenti.",
  "anya-e0201n5:784_2": "Vipubbo vigame, vigameti, vigamenti.",
  "anya-e0201n5:785_0": "Kamme-gamīyati, gamiyati, gamiyyati.",
  "anya-e0201n5:786_0": "Pubbarūpatte-gammati, gammanti, adhigammati, adhigammanti, adhigammare, adhigammate, adhigammante, adhigammare.",
  "anya-e0201n5:787_0": "Kārite vuddhi natthi, gameti, gamayati, gamāpeti, gamāpayati.",
  "anya-e0201n5:788_0": "Kamme-gamayīyati, gamayīyanti, gamāpīyati, gamāpīyanti.",
  "anya-e0201n5:789_0": "Hiyyattanimhi-so agamā, gamā, te agamū, gamū, tvaṁ agamo, agama, agami, tumhe agamuttha, ahaṁ agamiṁ, gamiṁ, mayaṁ agamamhā, gamamhā, agamumhā, gamumhā, so agamattha, te agamatthuṁ, tvaṁ agamase, tumhe agamavhaṁ, ahaṁ agamaṁ, mayaṁ agamamhase.",
  "anya-e0201n5:790_0": "Ajjhattanimhi īādīsu ikārāgamo, so agamī, gamī.",
  "anya-e0201n5:791_0": "Rassatte-agami, gami.",
  "anya-e0201n5:792_0": "Mahāvuttinā ākārena saha sāgamo, so agamāsi, gāmaṁ agamāsi, nagaraṁ agamāsi.",
  "anya-e0201n5:793_0": "‘Eyyāthasse’iccādinā īssa ttho, so gāmaṁ agamittho, gamittho, te agamuṁ, gamuṁ.",
  "anya-e0201n5:794_0": "‘Uṁssiṁsvaṁsū’ti iṁsu, aṁsu, te agamiṁsu, gamiṁsu, agamaṁsu, gamaṁsu, tvaṁ agamo, gamo.",
  "anya-e0201n5:795_0": "‘Ossa a i ttha ttho’ ‘sī’ti suttāni, tvaṁ agama, gama, agami, gami, agamittha, gamittha, agamittho, gamittho, agamāsi, gamāsi, tumhe agamittha.",
  "anya-e0201n5:796_0": "‘Mhātthānamuu’iti uttaṁ, tumhe agamuttha, gamuttha, ahaṁ agamiṁ, gamiṁ, agamāsiṁ, gamāsiṁ, mayaṁ agamimhā, gamimhā.",
  "anya-e0201n5:797_0": "Rassatte-agamimha, gamimha, agamumhā, gamumhā, agamumha, gamumha, agamāsimhā, gamāsimhā, agamāsimha, gamāsimha.",
  "anya-e0201n5:798_0": "Parachakke-so agamā, gamā.",
  "anya-e0201n5:799_0": "Rassatte-agama, gama.",
  "anya-e0201n5:800_0": "‘Eyyāthasse’iccādinā tthatte-so agamittha, gamittha, te agamū, gamū.",
  "anya-e0201n5:801_0": "Rassatte-agamu, gamu, tvaṁ agamise, gamise, tumhe agamivhaṁ, gamivhaṁ, ahaṁ agama, gama, agamaṁ, gamaṁ vā, agamimhe, gamimhe.",
  "anya-e0201n5:802_0": "Kamme-agamīyi, agammi, agamīyittho, agammittho, agamīyuṁ, gamīyuṁ, agamīyiṁsu, gamīyiṁsu, agammuṁ, gammuṁ, agammiṁsu, gammiṁsu.",
  "anya-e0201n5:803_0": "Parachakke-agamīyittha, gamīyittha, agammittha, gammittha.",
  "anya-e0201n5:804_0": "Kārite-agamāpayi, gamāpayi, agamāpesi, gamāpesi, agamāpayuṁ, gamāpayuṁ, agamāpayiṁsu, gamāpayiṁsu.",
  "anya-e0201n5:805_0": "644.Gamissaka. 517; rū. 488; nī. 1105.",
  "anya-e0201n5:806_0": "Āādimhi īādimhi ca gamissa massa ā hoti. Saralopo.",
  "anya-e0201n5:807_0": "So agā, te agū, tvaṁ ago, tumhe aguttha, ahaṁ agaṁ, mayaṁ agumhā.",
  "anya-e0201n5:808_0": "Īādimhi īsaralopo, agā devāna santike jā.",
  "anya-e0201n5:808_1": "1.14.205, vāyaso anupariyagā su. ni. 449.",
  "anya-e0201n5:809_0": "Āpubbo āgamane, anavhito tato āgā jā.",
  "anya-e0201n5:809_1": "1.5.21, sopā’gā samitiṁ vanaṁ dī. ni. 2.335.",
  "anya-e0201n5:810_0": "Adhipubbo paṭilābhe, ajjhagā amataṁ santiṁ vi. va.",
  "anya-e0201n5:810_1": "846, taṇhānaṁ khayamajjhagā dha. pa. 154.",
  "anya-e0201n5:811_0": "Atipubbo upādhipubbo ca titikkame, nakkhattaṁ paṭimānentaṁ, attho bālaṁ upajjhagā jā. 1.1.49. Khaṇo ve mā upajjhagā.",
  "anya-e0201n5:812_0": "Etāni o, avacanānaṁ lope sati tumha’mhayogepi labhanti, aguṁ, agiṁsu, agaṁsu. Samantā vijjutā āguṁ jā.",
  "anya-e0201n5:812_1": "2.22.2264, tepā’guṁsamitiṁ vanaṁ (gavesitabbaṁ), visesaṁ ajjhagaṁsute dī. ni.",
  "anya-e0201n5:812_2": "2.354, asesaṁ parinibbanti, asesaṁ dukkhamajjhaguṁ itivu.",
  "anya-e0201n5:812_3": "93, sabbaṁ dukkhaṁ upajjhaguṁ paṭi. ma. 1.236; ma. ni. 3.271.",
  "anya-e0201n5:812_4": "Ajjhago, ajjhaga, ajjhagi, ajjhaguttha, ajjhagiṁ, ajjhagimhā, ajjhagumhā, agā, āgā, anvagā, ajjhagā, upajjhagā, agū, āgū. Āgū devā yasassino dī. ni.",
  "anya-e0201n5:812_5": "2.340, cittassa ekadhammassa, sabbeva vasamanvagū saṁ. ni. 1.61.",
  "anya-e0201n5:812_6": "Cetā haniṁsu vedabbaṁ, sabbe te byasanamajjhagū jā. 1.1.48.",
  "anya-e0201n5:813_0": "Parokkhāyaṁ ādissa dvittaṁ, ‘kavaggahānaṁ cavaggajā’ti pubbassa cavaggo.",
  "anya-e0201n5:813_1": "So jagama, mahāvuttinā upantassa dīgho, kvaci assa ittaṁ, ‘‘rājā dudīpo jagāmi magga’’nti jā. 2.22.911;",
  "anya-e0201n5:813_2": "‘rājā dudīpopi jagāma saggaṁ’ pāḷi.",
  "anya-e0201n5:813_3": "So jagāma, te jagāmu, tvaṁ jagame.",
  "anya-e0201n5:814_0": "Byañjanādimhi ikārāgamo, tumhe jagamittha, ahaṁ jagamaṁ, mayaṁ jagamimha, so jagamittha, te jagamire, tvaṁ jagamittho, tumhe jagamivho, ahaṁ jagamiṁ, mayaṁ jagamimhe.",
  "anya-e0201n5:815_0": "Ssatyādimhi-gamissati, gamissanti, gamissare.",
  "anya-e0201n5:816_0": "Parachakke-so gamissate, te gamissante, gamissare, tvaṁ gamissase, tumhe gamissavhe, ahaṁ gamissaṁ, mayaṁ gamissāmhe.",
  "anya-e0201n5:817_0": "Ssādimhi-so agamissā, gamissā.",
  "anya-e0201n5:818_0": "‘Āīūmhāssāssāmhānaṁ vā’ti ssā, ssāmhānaṁ rasso, agamissa, gamissa, te agamissaṁsu, gamissaṁsu, tvaṁ agamisse, gamisse.",
  "anya-e0201n5:819_0": "‘Eyyāthasse’ iccādinā ssessa attaṁ, tvaṁ agamissa, gamissa, tumhe agamissatha, gamissatha, ahaṁ agamissaṁ, gamissaṁ, mayaṁ agamissāmhā, gamissāmhā, agamissāmha, gamissāmha.",
  "anya-e0201n5:820_0": "‘Gama vada dānaṁ ghammavajjadajjā’ti sabbavibhattīsu gamissa ghammo, ghammati, ghammanti.",
  "anya-e0201n5:821_0": "Kamme-ghammīyati, ghammīyanti.",
  "anya-e0201n5:822_0": "Mahāvuttinā gagghādeso vā, tvaṁ yena yeneva gagghasi, phāsuṁyeva gagghasi a. ni. 8.63.",
  "anya-e0201n5:823_0": "‘Gamayamisāsadisānaṁ vācchaṅa’ iti suttena sabbavibhattīsu gamissa massa ccho, gacchati, gacchanti, gacchare.",
  "anya-e0201n5:824_0": "Kamme-gacchīyati, gacchīyanti, gacchiyyati, gacchiyyanti, gacchiyyare.",
  "anya-e0201n5:825_0": "Kārite-gacchāpeti, gacchāpayati.",
  "anya-e0201n5:825_1": "Gacchatu, gacchantu, gaccheyya, gaccheyyuṁ.",
  "anya-e0201n5:826_0": "‘Eyyuṁssuṁ’iti uṁttaṁ, gacchuṁ.",
  "anya-e0201n5:827_0": "‘Eyyeyyāseyyaṁnaṁ ṭe’iti suttena eyya, eyyāsi, eyyaṁvibhattīnaṁ ettaṁ, so gacche, tvaṁ gacche, ahaṁ gacche.",
  "anya-e0201n5:828_0": "‘Eyyāthasse’ iccādinā eyyāthassa ottaṁ, tumhe gaccheyyātho.",
  "anya-e0201n5:829_0": "Āādimhi-agacchā, gacchā, agaccha, gaccha vā.",
  "anya-e0201n5:830_0": "Īādimhi-agacchi, gacchi, agacchuṁ, gacchuṁ, agacchiṁsu, gacchiṁsu.",
  "anya-e0201n5:831_0": "645.Ḍaṁsassa ca ñchaṅaka. 517; rū. 488; nī. 1105; ‘chaṅa’ (bahūsu).",
  "anya-e0201n5:832_0": "Āādīsu īādīsu ca ḍaṁsassa ca anto byañjano ñchaṅa hoti.",
  "anya-e0201n5:833_0": "So agañchā, gañchā. Tathā agañchū, gacchū.",
  "anya-e0201n5:834_0": "Īādimhi-so agañchi, gañchi.",
  "anya-e0201n5:835_0": "Tasmiṁ paṭipaviṭṭhamhi, añño āgañchi brāhmaṇo su. ni. 985.",
  "anya-e0201n5:835_1": "Khippameva upāgañchi, yattha sammati temiyo jā. 2.22.73. Te agañchuṁ, gañchuṁ.",
  "anya-e0201n5:836_0": "Ssatyādimhi-gacchissati, gacchissanti, gacchissare.",
  "anya-e0201n5:837_0": "646.Labha vasa chida gama bhida rudānaṁ cchaṅaka. 481; rū. 524; nī. 966, 968.",
  "anya-e0201n5:838_0": "Ssena saha etesaṁ cchaṅa hoti vā ssayuttāsu vibhattīsu, suttavibhattena susassa ca, ‘‘nadīva avasucchatī’’ti jā. 2.22.2140 pāḷi.",
  "anya-e0201n5:839_0": "Lacchati, labhissati, alacchā, alabhissā, vacchati, vasissati, avacchā, avasissā, checchati, chindissati, acchecchā, acchindissā, bhecchati, bhindissati, abhecchā, abhindissā, rucchati, rodissati, arucchā, arodissāti.",
  "anya-e0201n5:840_0": "Iminā ssayuttāsu dvīsu vibhattīsu ssena saha gamissa massa ccho, gacchati, gacchissati, gacchanti, gacchissanti, ahaṁ gacchaṁ, gacchissaṁ.",
  "anya-e0201n5:841_0": "Atrimā pāḷī-gacchaṁ pāraṁ samuddassa, kassaṁ purisakāriyaṁ jā.",
  "anya-e0201n5:841_1": "2.22.131, tassāhaṁ santikaṁ gacchaṁ, so me satthā bhavissati, sabbāni abhisambhossaṁ, gacchaññeva rathesabha jā.",
  "anya-e0201n5:841_2": "2.22.1832, vedhabyaṁ kaṭukaṁ loke, gacchaññeva rathesabha jā. 2.22.1835.",
  "anya-e0201n5:842_0": "Ssādimhi-agacchā, agacchissā, agacchaṁsu, agacchissaṁsu.",
  "anya-e0201n5:843_0": "Jara-vayohānimhi –",
  "anya-e0201n5:844_0": "647.Jarasadānamīma vāka. 505, 609; rū. 482, 484; nī. 1018, 1213.",
  "anya-e0201n5:845_0": "Jara, sadānaṁ saramhā īmaāgamo hoti vāti īmaāgamo.",
  "anya-e0201n5:846_0": "Jīrati, jīranti.",
  "anya-e0201n5:847_0": "Kārite-jīrāpeti, jīrāpayati.",
  "anya-e0201n5:848_0": "648.Jaramarānamiyaṅaka. 505; rū. 482; nī. 1018; ‘…mīyaṅa’ (bahūsu).",
  "anya-e0201n5:849_0": "Etesaṁ iyaṅa hoti vā nta, māna, tyādīsu.",
  "anya-e0201n5:850_0": "Jiyati, jiyanti.",
  "anya-e0201n5:851_0": "Dīghatte-jīyati, jīyanti.",
  "anya-e0201n5:852_0": "Dvitte-jiyyati, jiyyanti.",
  "anya-e0201n5:853_0": "Kārite-jiyāpeti, jiyāpayati.",
  "anya-e0201n5:854_0": "Janī-pātubhāve, mahāvuttinā sabbavibhattīsu nassa yādeso ādidīgho ca, jāyati, upajāyati, vijāyati, jāyanti, jāyare, pajāyanti, pajāyare, upajāyanti, upajāyare.",
  "anya-e0201n5:855_0": "Kārite vuddhi natthi, janeti, janenti, janayati, janayanti.",
  "anya-e0201n5:856_0": "Kamme-janīyati, janīyanti, jāyatu, jāyantu, jāyeyya, jāyeyyuṁ.",
  "anya-e0201n5:857_0": "Kārite-janeyya, janeyyuṁ, janayeyya, janayeyyuṁ.",
  "anya-e0201n5:858_0": "Īādimhi-ajāyi, ajāyiṁsu, vijāyi, vijāyiṁsu, ajani, jani vā.",
  "anya-e0201n5:859_0": "Kārite-ajanesi, janesi, ajanayi, janayi, ajanesuṁ, janesuṁ, ajanayuṁ, janayuṁ, ajanayiṁsu, janayiṁsu.",
  "anya-e0201n5:860_0": "Ssatyādimhi-jāyissati, vijāyissati.",
  "anya-e0201n5:861_0": "Ssādimhi-ajāyissā, jāyissā.",
  "anya-e0201n5:862_0": "Ḍaṁsa-ḍaṁsane, ḍaṁsati, ḍaṁsanti.",
  "anya-e0201n5:863_0": "Kārite-ḍaṁseti, ḍaṁsayati, ḍaṁsāpeti, ḍaṁsāpayati.",
  "anya-e0201n5:864_0": "Ā , īādīsu ‘ḍaṁsassa ca ñchaṅa’ iti suttaṁ, niggahītalopo, aḍañchā, ḍañchā, aḍañchi, ḍañchi.",
  "anya-e0201n5:865_0": "Daha-dāhe, dahati, dahanti.",
  "anya-e0201n5:866_0": "Kamme yamhi ‘hassa vipallāso’ti pubbāparavipallāso, agginā gāmo dayhati, dayhanti.",
  "anya-e0201n5:867_0": "Kārite-dāheti, dāhayati, dahāpeti, dahāpayati.",
  "anya-e0201n5:868_0": "649.Dahassa dassa ḍoka. 20; rū. 27; nī. 50; ‘…dasadadakkhā’ (bahūsu).",
  "anya-e0201n5:869_0": "Dahadhātussa dassa ḍo hoti vā.",
  "anya-e0201n5:870_0": "Ḍahati, ḍahanti.",
  "anya-e0201n5:871_0": "Disa-pekkhane, tyādyuppatti, kattari lo.",
  "anya-e0201n5:872_0": "650.Disassa passadassadasadadakkhāka. 471; rū. 483; nī. 951.",
  "anya-e0201n5:873_0": "Disadhātussa passa ca dassa ca dasa ca da ca dakkha cāti ete ādesā honti vā.",
  "anya-e0201n5:874_0": "Vipassanā, vipassī bhagavā, sudassī, piyadassī, atthadassī, dhammadassī, sudassaṁ vajjamaññesaṁ dha. pa.",
  "anya-e0201n5:874_1": "252, sudassananagaraṁ, mahāsudassano nāma rājā dī. ni. 2.242.",
  "anya-e0201n5:875_0": "Dasādese-catusaccaddaso nātho vibha. aṭṭha.",
  "anya-e0201n5:875_1": "suttantabhājanīyavaṇṇanā, duddaso dhammo mahāva. 7; dī. ni.",
  "anya-e0201n5:875_2": "2.64, attano pana duddasaṁ dha. pa.",
  "anya-e0201n5:875_3": "252, so ve bhikkhu dhammadasoti vuccati gavesitabbaṁ.",
  "anya-e0201n5:875_4": "Passa dhammaṁ durājānaṁ, sammuḷhettha aviddasū.",
  "anya-e0201n5:875_5": "Daṭṭhabbaṁ, daṭṭhā, daṭṭhunti.",
  "anya-e0201n5:876_0": "Iminā suttena disassa sabbavibhattīsu yathārahaṁ passa, dassa, dakkhādesā honti, ā, īādīsu dasa, dādesā honti, ‘‘dissati, dissantī’’ti rūpāni pana yassa pubbarūpattena idha kamme sijjhanti, divādigaṇe kattari sijjhanti.",
  "anya-e0201n5:876_1": "Mahāvuttinā addassa, dissādesāpi honti.",
  "anya-e0201n5:876_2": "Atrimā pāḷī-yaṁ vāsavaṁ addassāmaṁ jā. 1.6.112;",
  "anya-e0201n5:876_3": "‘addasāma’, ye mayaṁ bhagavantaṁ addassāma gavesitabbaṁ, api me mātaraṁ adassatha ma. ni.",
  "anya-e0201n5:876_4": "2.356, dissanti bālā abyattā mahāva.",
  "anya-e0201n5:876_5": "82, mayi ime dhammā sandissanti, ahañca imesu dhammesu sandissāmi ma. ni.",
  "anya-e0201n5:876_6": "3.253, nimittāni padissanti, tāni ajja padissareti bu. vaṁ.",
  "anya-e0201n5:876_7": "2.82, tasmā tyādīsupi ‘‘adassati, adassanti, adassasi, adassatha, adassāmi, addassāmā’’ti yujjanti.",
  "anya-e0201n5:877_0": "Kārite ṇimhi dassādeso, dasseti, dassayati, nidasseti, nidassayati, sandasseti, sandassayati.",
  "anya-e0201n5:878_0": "Kamme-dassīyati, dassīyanti, nidassīyati, nidassīyanti, sandassīyati, sandassīyanti, dakkhati, dakkhanti.",
  "anya-e0201n5:879_0": "Kamme-dakkhīyati, dakkhīyanti.",
  "anya-e0201n5:880_0": "‘Gamayamisāsadisānaṁ cchaṅa’ iti cchādese- dicchati, dicchanti iccādi.",
  "anya-e0201n5:881_0": "Passati, passanti, dakkhati, dakkhanti, passīyati, passīyanti, dakkhīyati, dakkhīyanti.",
  "anya-e0201n5:882_0": "Yassa pubbarūpatte-dissati, dissanti, dissate, dissante, uddissate, uddissante, niddissate, niddissante, apadissate, apadissante.",
  "anya-e0201n5:883_0": "Kārite-passāpeti, passāpayati, dakkhāpeti, dakkhāpayati.",
  "anya-e0201n5:884_0": "Kamme-passāpīyati, dassīyati, nidassīyati, sandassīyati, dakkhāpīyati.",
  "anya-e0201n5:885_0": "Passatu , passantu, dakkhatu, dakkhantu, passeyya, passeyyuṁ, dakkheyya, dakkheyyuṁ.",
  "anya-e0201n5:886_0": "Eyyāmassa emu ca antassa u ca honti.",
  "anya-e0201n5:886_1": "‘‘Kattha passemu khattiyaṁ jā.",
  "anya-e0201n5:886_2": "2.2.1947, dakkhemu te nivesana’’nti jā. 1.15.254 (…nivesanāni) pāḷi.",
  "anya-e0201n5:886_3": "Passeyyāma, passeyyāmu, dakkheyyāma, dakkheyyāmu.",
  "anya-e0201n5:887_0": "Āādimhi-apassā, adakkhā.",
  "anya-e0201n5:888_0": "Dasa, dādesesu dakārassa dvittaṁ, addasā kho bhagavā mahāva. 9; dī. ni. 2.69; saṁ. ni.",
  "anya-e0201n5:888_1": "1.159, addasā kho āyasmā ānando ma. ni. 1.364.",
  "anya-e0201n5:889_0": "Rassatte-tamaddasa mahābrahmā, nisinnaṁ samhi vesmani jā. 1.16.148. Te addasū.",
  "anya-e0201n5:889_1": "Rassatte-addasu, āmantayassu vo putte, mā te mātaramaddasu jātake ‘‘āmantayassu te putte, mā te mātara maddasuṁ’’.",
  "anya-e0201n5:890_0": "Dādese-so addā.",
  "anya-e0201n5:891_0": "Rassatte-adda.",
  "anya-e0201n5:891_1": "Yāyamāno mahārājā, addā sīdantare nage jā. 2.22.2105.",
  "anya-e0201n5:891_2": "Yo dukkhaṁ sukhato adda, dukkhamaddakkhi sallato dī. ni. 2.368.",
  "anya-e0201n5:892_0": "Īādimhi-apassi, passi, apassī, passī, apassiṁsu, passiṁsu, apassi, passi, apassittha, passittha, apassiṁ, passiṁ, apassimhā, passimhā.",
  "anya-e0201n5:893_0": "Dassādese-addassi, addassuṁ, addassiṁsu, addassaṁsu, addassi, addassittha, addassiṁ, addassimhā.",
  "anya-e0201n5:894_0": "Dakkhādese-adakkhi, dakkhi iccādi.",
  "anya-e0201n5:895_0": "Dasādese gāthāsu-addasi, addasuṁ, addasiṁsu, addasaṁsu.",
  "anya-e0201n5:896_0": "Parachakke-addasā , addasū, ahaṁ addasaṁ, mayaṁ addassimhe.",
  "anya-e0201n5:896_1": "Addasaṁ kāma te mūlaṁ, saṅkappā kāma jāyasi jā. 1.8.39.",
  "anya-e0201n5:897_0": "Kvaci sāgame ākārāgamo, so addasāsi, te addasāsuṁ, ahaṁ addasāsiṁ, mayaṁ adasāsimha.",
  "anya-e0201n5:897_1": "Yaṁ addasāsiṁ sambuddhaṁ, desentaṁ dhammamuttamaṁ theragā. 287.",
  "anya-e0201n5:897_2": "Athaddasāsiṁ sambuddhaṁ, satthāramakutobhayaṁ theragā. 912.",
  "anya-e0201n5:898_0": "Mahāvuttinā iṁssa imhi hoti, pathe addasāsimhi bhojaputte jā. 2.17.146.",
  "anya-e0201n5:899_0": "Ssatyādimhi-passissati, passissanti.",
  "anya-e0201n5:900_0": "Dakkhādese‘dakkha sakkha hehi’iccādinā ssassalopo, dakkhati, dakkhanti, dakkhiti, dakkhinti, dakkhissati, dakkhissanti.",
  "anya-e0201n5:901_0": "Ssādimhi-apassissā, adakkhissā iccādi.",
  "anya-e0201n5:902_0": "Mara-pāṇacāge, marati, maranti.",
  "anya-e0201n5:903_0": "‘Jaramarānamiyaṅa’iti iyādeso, miyati, miyanti, amhaṁ daharā na miyyare jā. 1.10.97.",
  "anya-e0201n5:904_0": "Kārite ‘assā ṇānubandhe’ti āvuddhi, māreti, mārenti, mārayati, mārayanti, mārāpeti, mārāpenti, mārāpayati, mārāpayanti.",
  "anya-e0201n5:905_0": "Yamu-uparame, yamati, yamanti.",
  "anya-e0201n5:905_1": "Pare ca na vijānanti, mayamettha yamāmase.",
  "anya-e0201n5:905_2": "Ettha ca ‘yamāmase’ti viramāmase, maraṇaṁ gacchāmaseti attho.",
  "anya-e0201n5:906_0": "Saṁpubbo saṁyame, saṁyamati, saṁyamanti.",
  "anya-e0201n5:907_0": "Niggahītassa ñādese-saññamati, saññamanti.",
  "anya-e0201n5:908_0": "Nipubbo niyame, niyamati, niyamanti.",
  "anya-e0201n5:909_0": "‘Gamayamisāsadisānaṁ vā cchaṅa’iti massa cchādeso, niyacchati, niyacchanti.",
  "anya-e0201n5:910_0": "Kamme-niyamīyati, niyamīyanti.",
  "anya-e0201n5:911_0": "Pubbarūpe-niyammati, niyammanti.",
  "anya-e0201n5:912_0": "Kārite-niyāmeti, niyāmayati.",
  "anya-e0201n5:913_0": "Ṇāpimhi na vuddhi, niyamāpeti, niyamāpayati, vavatthapetīti attho.",
  "anya-e0201n5:914_0": "Ruda-assuvimocane, rodati, rodanti.",
  "anya-e0201n5:915_0": "Ssatyādimhi-‘labhavasachidagamabhidānaṁ cchaṅa’iti ssena saha dassa cchādeso, sā nūna kapaṇā ammā, cirarattāya rucchati jā. 2.22.2136.",
  "anya-e0201n5:915_1": "Koñjī samuddatīreva, kapaṇā nūna rucchati jā. 2.21.113.",
  "anya-e0201n5:915_2": "Sā nūna kapaṇā ammā, ciraṁ rucchati assame jā.",
  "anya-e0201n5:915_3": "2.22.2138, kaṁ nva’jja chātā tasitā, uparucchanti dārakā jā. 2.22.2153.",
  "anya-e0201n5:915_4": "Rodissati, rodissanti, rucchati, rucchanti.",
  "anya-e0201n5:916_0": "Ssādīsu-arucchā, arucchaṁsu, arodissā, arodissaṁsu.",
  "anya-e0201n5:917_0": "Ruha-pāpuṇane, ruhati, ruhanti, āruhati, āruhanti, ārohati, ārohanti, abhiruhati, abhiruhanti, oruhati, oruhanti, orohati, orohanti.",
  "anya-e0201n5:918_0": "Kamme-ārohīyati.",
  "anya-e0201n5:919_0": "‘Hassa vipallāso’ti ha, yānaṁ vipariyāyo, āruyhati, oruyhati.",
  "anya-e0201n5:920_0": "Īādimhi-ruhi, āruhi, oruhi.",
  "anya-e0201n5:921_0": "‘Kusaruhissa cchī’ti suttaṁ, abhirucchi, abhiruhi vā.",
  "anya-e0201n5:922_0": "Labha-lābhe , labhati, labhanti.",
  "anya-e0201n5:923_0": "Yassa pubbarūpatte ‘catutthadutiyesvesaṁ tatiyapaṭhamā’ti saṁyogādissa catutthassa tatiyattaṁ, labbhati, labbhanti, labbhare.",
  "anya-e0201n5:924_0": "Īādimhi-alabhi, alabhiṁsu.",
  "anya-e0201n5:925_0": "651.Labhā iṁīnaṁ thaṁthā vāka. 497; rū. 477; nī. 1013.",
  "anya-e0201n5:926_0": "Labhamhā paresaṁ iṁ, īnaṁ kamena thaṁ, thā honti vā, dhātvantassa pararūpattaṁ, saṁyogādissa dutiyassa paṭhamattaṁ.",
  "anya-e0201n5:927_0": "Ahaṁ alatthaṁ, alabhiṁ vā, so alattha, alabhi vā.",
  "anya-e0201n5:928_0": "Mahāvuttinā uṁssa thuṁ, thaṁsu honti, mhāssa ca thamhā, thuṁmhā honti, te bhagavato santike pabbajjañca upasampadañca alatthuṁ dī. ni.",
  "anya-e0201n5:928_1": "2.77, satiṁ paccalatthuṁ, viparītasaññaṁ paccalatthuṁ, te satiṁ paccalatthaṁsu, agamamhā kho tava gehaṁ, tattha neva dānaṁ alatthamhā ma. ni.",
  "anya-e0201n5:928_2": "2.300 (thokaṁ visadisaṁ), akkosameva alatthamhā, mayañca alatthamhā savanāya, alatthumhā vā. Dhātvantassa ccho ca.",
  "anya-e0201n5:928_3": "Tadāhaṁ pāpikaṁ diṭṭhiṁ, paṭilacchiṁ ayoniso jā. 1.16.204.",
  "anya-e0201n5:929_0": "Ssatyādimhi-‘labhavasa chida gama bhida rudānaṁ cchaṅa’iti suttena ssena saha dhātvantassa cchādeso, lacchati, labhissati, lacchanti, labhissanti, lacchasi, labhissasi, lacchatha, labhissatha, lacchāmi, labhissāmi, lacchāma, labhissāma.",
  "anya-e0201n5:929_1": "Lacchāma putte jīvantā, arogā ca bhavāmase jā. 2.22.2260.",
  "anya-e0201n5:930_0": "Ssādimhi-alacchā, alabhissā, alacchaṁsu, alabhissaṁsu.",
  "anya-e0201n5:931_0": "Vaca-viyattiyaṁ vācāyaṁ, vacati, vacanti.",
  "anya-e0201n5:932_0": "Kamme-vacīyati, vacīyanti.",
  "anya-e0201n5:933_0": "Yassa pubbarūpatte ‘assū’ti suttena ādimhi akārassa uttaṁ, vuccati, vuccanti, vuccare, vuccate, vuccante, vuccare.",
  "anya-e0201n5:934_0": "Kārite-vāceti, vācenti, vācayati, vācayanti, vācāpeti, vācāpenti, vācāpayati, vācāpayanti.",
  "anya-e0201n5:935_0": "Īādimhi-avaci, vaci.",
  "anya-e0201n5:936_0": "Mahāvuttinā ākārena saha sāgamo, avacāsi, vacāsi, avacuṁ, vacuṁ, avaciṁsu, vaciṁsu, tvaṁ avaco, avaca, avaci, avacāsi, avacittha, avacittho, tumhe avacittha.",
  "anya-e0201n5:937_0": "‘Mhāthānamuña’iti suttaṁ, tumhe avacuttha, vacuttha, ahaṁ avaciṁ, vaciṁ, avacāsiṁ, vacāsiṁ, mayaṁ avacimhā, vacimhā, avacimha, vacimha vā, mayaṁ avacumhā, vacumhā, so avacā, vacā.",
  "anya-e0201n5:938_0": "Rassatte-avaca, avacittha, vacittha vā, ahaṁ avacaṁ, avaca, vaca vā, mayaṁ avacimhe, vacimhe.",
  "anya-e0201n5:939_0": "652.Īādo vacassomaka. 477; rū. 479; nī. 958; caṁ. 6.2.69; pā. 7.4.20.",
  "anya-e0201n5:940_0": "Īādīsu vacassa mānubandho o hoti.",
  "anya-e0201n5:941_0": "So avoci, te avocuṁ, avociṁsu, tvaṁ avoci, tumhe avocuttha, ahaṁ avociṁ, mayaṁ avocumhā, so avoca, rasso, bhagavā etadavoca udā. 20.",
  "anya-e0201n5:942_0": "Ssatyādimhi –",
  "anya-e0201n5:943_0": "653.Vacabhujamucavisānaṁ kkhaṅaka. 481; rū. 524; nī. 963;",
  "anya-e0201n5:943_1": "‘bhuja muca vaca visānaṁ kkhaṅa (bahūsu).",
  "anya-e0201n5:944_0": "Ssena saha vacādīnaṁ anto byañjano kkhaṅa hoti vā ssayuttāsu vibhattīsu.",
  "anya-e0201n5:945_0": "Vakkhati , vacissati, vakkhanti, vakkhare, vacissanti, vacissare, vakkhasi, vakkhatha, vakkhāmi, vakkhāma, vakkhate, vakkhante, vakkhase, vakkhavhe, ahaṁ vakkhaṁ, vacissaṁ, mayaṁ vakkhāmhe, vacissāmhe.",
  "anya-e0201n5:946_0": "‘Ssenā’ti adhikārena vinā dhātvantassa kkhādesopi labbhati, vakkhissati, vakkhissanti.",
  "anya-e0201n5:947_0": "Ssādimhi-avakkhā, avacissā, avakkhaṁsu, avacissaṁsu.",
  "anya-e0201n5:948_0": "Vada-viyattiyaṁ vācāyaṁ, vadati, vadanti, ovadati, ovadanti, vadasi, vadatha, vadāmi, vadāma.",
  "anya-e0201n5:949_0": "Lassa ette-vadeti, vadenti, vadesi, vadetha, vademi, vadema.",
  "anya-e0201n5:950_0": "Kamme-vadīyati, vadiyyati, ovadīyati, ovadiyyati.",
  "anya-e0201n5:951_0": "Dassa cavaggatte yassa pubbarūpattaṁ, vajjati, vajjanti, ovajjati, ovajjanti.",
  "anya-e0201n5:952_0": "Kārite-bheriṁ vādeti, vādenti, vādayati, vādayanti, guruṁ abhivādeti, abhivādenti, abhivādesi, abhivādetha, abhivādemi, abhivādema.",
  "anya-e0201n5:953_0": "Mahāvuttinā assa ittaṁ, abhivādiyāmi, abhivādiyāma, abhivādayāmi, abhivādayāma vā, abhivandāmi, abhivandāmāti attho.",
  "anya-e0201n5:953_1": "Vandanto hi ‘‘sukhī hotū’’ti abhimaṅgalavacanaṁ vadāpeti nāma, tathāvacanañca vandanīyassa vattaṁ.",
  "anya-e0201n5:954_0": "Ṇāpimhi na vuddhi, vadāpeti, vadāpayati.",
  "anya-e0201n5:955_0": "‘Gamavadadānaṁ ghammavajjadajjā vā’ti vajjādeso, ‘ūlasse’ti lassa ettaṁ, vajjeti, vajjenti.",
  "anya-e0201n5:956_0": "Kamme-vajjīyati, vajjīyanti.",
  "anya-e0201n5:957_0": "Kārite-vajjāpeti, vajjāpayati.",
  "anya-e0201n5:958_0": "Eyyādimhi-‘eyyeyyāseyyaṁnaṁṭe’iti eyyādīnaṁ ekavacanānaṁ ettaṁ, vade, vadeyya, vajje, vajjeyya, vadeyyuṁ, vajjeyyuṁ.",
  "anya-e0201n5:959_0": "Vajjādese mahāvuttinā eyyassa āttaṁ, eyyumādīnaṁ eyyasaddassa lopo, so vajjā, te vajjuṁ.",
  "anya-e0201n5:960_0": "Eyyādīnaṁ yyāsaddassa lopo vā, tvaṁ vajjāsi, vajjesi, tumhe vajjātha, vajjetha, ahaṁ vajjāmi, vajjemi, mayaṁ vajjāma, vajjema, ahaṁ vajjaṁ, mayaṁ vajjāmhe, vajjeyyāmhe.",
  "anya-e0201n5:961_0": "Atrimā pāḷī-vajjuṁ vā te na vā vajjuṁ, natthi nāsāya rūhanā jā.",
  "anya-e0201n5:961_1": "1.3.33, ammaṁ ārogyaṁ vajjāsi, tvañca tāta sukhī bhava jā.",
  "anya-e0201n5:961_2": "2.22.2148, ammaṁ ārogyaṁ vajjātha, ayaṁ no neti brāhmaṇo jā. 2.22.2174 iccādi.",
  "anya-e0201n5:962_0": "Hiyyattaniyaṁ-so avadā, vadā, avajjā, vajjā, te avadū, vadū, avajjū, vajjū.",
  "anya-e0201n5:963_0": "Ajjattaniyaṁ-so avadi, vadi, avajji, vajji, te avaduṁ, vaduṁ, avajjuṁ, vajjuṁ, avadiṁsu, vadiṁsu, avajjiṁsu, vajjiṁsu.",
  "anya-e0201n5:964_0": "Ssatyādimhi-vadissati, vajjissati.",
  "anya-e0201n5:965_0": "Ssādimhi-avadissā, avajjissā iccādi.",
  "anya-e0201n5:966_0": "Vida-ñāṇe, vidati.",
  "anya-e0201n5:967_0": "‘Yuvaṇṇānamiyaṅauvaṅa sare’ti saramhi iyādeso, te vidiyanti.",
  "anya-e0201n5:968_0": "Kārite-nivedeti, paṭivedeti, nivedayati, paṭivedayati, paṭivedayāmi vo bhikkhave ma. ni. 1.416, jānāpemīti attho.",
  "anya-e0201n5:968_1": "Vedayāmahaṁ bhante, vedayatīti maṁ saṅgho dhāretūti cūḷava. aṭṭha.",
  "anya-e0201n5:968_2": "102 jānāpemi, pākaṭaṁ karomīti vā attho.",
  "anya-e0201n5:969_0": "‘‘Vediyāmahaṁ bhante, vediyatīti maṁ saṅgho dhāretū’’tipi cūḷava. aṭṭha.",
  "anya-e0201n5:969_1": "102 pāṭho, tattha apaccaye pare iyādeso yujjati.",
  "anya-e0201n5:970_0": "Eyyādimhi-videyya, vidiyeyya, videyyuṁ, vidiyeyyuṁ.",
  "anya-e0201n5:971_0": "Īādimhi-paccayānaṁ khayaṁ avedi, te viduṁ, vidiṁsu.",
  "anya-e0201n5:972_0": "Kārite-nivedesi, nivedayi, paṭivedesi, paṭivedayi, nivedayuṁ, nivedayiṁsu, paṭivedayuṁ, paṭivedayiṁsu.",
  "anya-e0201n5:973_0": "Ssatyādimhi-vidissati, vedissati, parisuddhāti vedissāmi mahāva. 134 iccādi.",
  "anya-e0201n5:974_0": "Vasa-nivāse, vasati, vasanti, nivasati, nivasanti.",
  "anya-e0201n5:975_0": "Kamme-adhi, āpubbo, tena gāmo adhivasīyati, āvasīyati, ajjhāvasīyati.",
  "anya-e0201n5:976_0": "‘Assū’ti suttena akārassa uttaṁ, vussati, vussanti, vussare, ‘‘bhagavati brahmacariyaṁ vussatī’’ti ma. ni. 1.257 pāḷi.",
  "anya-e0201n5:977_0": "Kārite-vāseti, adhivāseti, vāsayati, adhivāsayati.",
  "anya-e0201n5:978_0": "Ṇāpimhi vuddhi natthi, vasāpeti, vasāpayati.",
  "anya-e0201n5:979_0": "Īādimhi-avasi, vasi, avasuṁ, vasuṁ, avasiṁsu, vasiṁsu.",
  "anya-e0201n5:980_0": "Ssatyādīsu-‘labha vasa chida gama bhida rudānaṁ cchaṅa’iti ssena saha dhātvantassa cchādeso, vacchati, vasissati, vacchanti, vasissanti, āyasmato nissāya vacchāmi mahāva.",
  "anya-e0201n5:980_1": "77, na te vacchāmi santike jā.",
  "anya-e0201n5:980_2": "2.22.1933, avacchā, avasissā, avacchaṁsu, avasissaṁsu.",
  "anya-e0201n5:981_0": "Visa-pavisane, pavisati, pavisanti.",
  "anya-e0201n5:982_0": "Kamme-pavisīyati , pavisīyanti, pavisīyate, pavisīyante.",
  "anya-e0201n5:983_0": "Yassa pubbarūpatte-pavissati, pavissanti, pavissare, pavissate, pavissante, pavissare.",
  "anya-e0201n5:984_0": "Kārite-paveseti, pavesayati.",
  "anya-e0201n5:985_0": "Kamme-pavesīyati, pavesīyanti.",
  "anya-e0201n5:986_0": "Īādimhi upasaggassa dīgho vā, pāvisi.",
  "anya-e0201n5:987_0": "Mahāvuttinā dhātvantassa kkho hoti, pāvekkhi pathaviṁ cecco jā.",
  "anya-e0201n5:987_1": "1.19.98, so pāvekkhi kāsirājā jā.",
  "anya-e0201n5:987_2": "1.15.266, so tassa gehaṁ pāvekkhi jā.",
  "anya-e0201n5:987_3": "1.15.303, pāvisuṁ, pāvisiṁsu, pāvekkhiṁsu.",
  "anya-e0201n5:988_0": "Ssatyādīsu ‘vaca bhuja muca visānaṁ kkhaṅa’iti ssena saha dhātvantassa kkho, pavekkhati, pavisissati, pavekkhanti, pavisissanti, esa bhiyyo pavekkhāmi, vammikaṁ sataporisaṁ jā.",
  "anya-e0201n5:988_1": "1.4.100, pāvekkhā, pavisissā, pāvekkhaṁsu, pavisissaṁsu.",
  "anya-e0201n5:989_0": "Sada-saṁsīdane, ‘jarasadānamīma vā’tiādisaramhā īmaāgamo hoti vā, sīdati, sīdanti, lābūni sīdanti, silā plavanti jā.",
  "anya-e0201n5:989_1": "1.1.77, saṁsīdati, visīdati, osīdati, avasīdati.",
  "anya-e0201n5:990_0": "Nipubbo nisajjāyaṁ, nisīdati, nisīdanti.",
  "anya-e0201n5:991_0": "Papubbo pasāde, pasīdati, pasīdanti.",
  "anya-e0201n5:992_0": "Kāritepi na vuddhi ādesantarattā, sīdeti, sīdayati, saṁsīdeti, saṁsīdayati, osīdeti, osīdayati, osīdāpeti, osīdāpayati, nisīdāpeti, nisīdāpayati.",
  "anya-e0201n5:993_0": "Papubbamhi īma na hoti, pitā puttaṁ buddhe pasādeti, pasādayati, pasādenti, pasādayanti.",
  "anya-e0201n5:994_0": "Kamme-pasādīyati , pasādīyanti.",
  "anya-e0201n5:995_0": "Hana-hiṁsā, gatīsu, hanati, hananti.",
  "anya-e0201n5:996_0": "‘Kvaci vikaraṇāna’nti suttena lavikaraṇassa lope hanti, phalaṁ ve kadaliṁ hanti, sakkāro kāpurisaṁ hanti cūḷava.",
  "anya-e0201n5:996_1": "335, hanti kuddho puthujjano a. ni. 7.64.",
  "anya-e0201n5:997_0": "Mahāvuttinā kvaci dhātvantalopo, vikkosamānā tibbāhi, hanti nesaṁ varaṁ varaṁ jā.",
  "anya-e0201n5:997_1": "2.22.2370, luddakā migaṁ hanti, kevaṭṭā macchaṁ hanti.",
  "anya-e0201n5:998_0": "Kamme-hanīyati, hanīyanti.",
  "anya-e0201n5:999_0": "Dhātvantassa cavaggatte yassa pubbarūpattaṁ, haññati, haññanti.",
  "anya-e0201n5:1000_0": "Kārite –",
  "anya-e0201n5:1001_0": "654.Hanassa ghāto ṇānubandheka. 591; rū. 544; nī. 1195.",
  "anya-e0201n5:1002_0": "Hanassa ghāto hoti ṇānubandhe paccaye.",
  "anya-e0201n5:1003_0": "Ghāteti, ghātayati, ghātāpeti, ghātāpayati.",
  "anya-e0201n5:1004_0": "Kamme-ghātīyati, ghātāpīyati.",
  "anya-e0201n5:1005_0": "Īādimhi-ahani, hani, ahaniṁsu, haniṁsu.",
  "anya-e0201n5:1006_0": "Kamme-ahaññi, haññi, ahaññiṁsu, haññiṁsu.",
  "anya-e0201n5:1007_0": "Ssatyādimhi –",
  "anya-e0201n5:1008_0": "655.Hanā jekhāka. 481; rū. 524; nī. 967, 969?",
  "anya-e0201n5:1008_1": "‘…chakhā’ (bahūsu) ‘chekhā’ (katthaci).",
  "anya-e0201n5:1009_0": "Hanamhā parassa ssakārassa je, khādesā honti vā, mahāvuttinā dhātvantassa pararūpattaṁ.",
  "anya-e0201n5:1010_0": "Hajjeti , hanissati, hajjenti, hajjesi, hajjetha, hajjemi, hanissāmi, hajjema, hanissāma.",
  "anya-e0201n5:1011_0": "Khādese mahāvuttinā dhātvantassa vaggantattaṁ, paṭihaṅkhati, paṭihanissati, paṭihaṅkhanti, paṭihaṅkhasi, paṭihaṅkhāmi, paṭihaṅkhāma, paṭihanissāma.",
  "anya-e0201n5:1012_0": "Hara-haraṇe, harati, haranti.",
  "anya-e0201n5:1013_0": "Kamme-harīyati, harīyanti.",
  "anya-e0201n5:1014_0": "Kārite-hāreti, hārayati.",
  "anya-e0201n5:1015_0": "Ṇāpimhi na vuddhi, harāpeti, harāpayati.",
  "anya-e0201n5:1016_0": "Kamme-hārīyati, harāpīyati.",
  "anya-e0201n5:1017_0": "Ā, īādīsu –",
  "anya-e0201n5:1018_0": "656.Āīādīsu harassā.",
  "anya-e0201n5:1019_0": "Āādīsu īādīsu ca harassa rakārassa ā hoti vā, so ahā, aharā.",
  "anya-e0201n5:1020_0": "Īādimhi-so ahāsi, ajini maṁ ahāsi me dha. pa.",
  "anya-e0201n5:1020_1": "3-4, attānaṁ upasaṁhāsi, āsanaṁ abhihāsi, sāsane vihāsi, vihāsi purisuttamo gavesitabbaṁ, dhammaṁ payirudāhāsi, ahari, hari, vihāsuṁ, āhiṁsu, vihiṁsu vā, ‘‘mā me tato mūlaphalaṁ āhaṁsū’’ti jā.",
  "anya-e0201n5:1020_2": "2.18.22 pāḷi, ahāsuṁ, aharuṁ, haruṁ, ahariṁsu, hariṁsu, tvaṁ ahāsi, ahari, tumhe ahāsittha, aharittha, ahaṁ ahāsiṁ, ahariṁ, vihāsiṁ sāsane rato apa.",
  "anya-e0201n5:1020_3": "thera 1.2.84, mayaṁ ahāsimhā, aharimhā.",
  "anya-e0201n5:1021_0": "Parachakke assa tthattaṁ, so ahāsittha, aharittha.",
  "anya-e0201n5:1022_0": "Ssatyādīsu –",
  "anya-e0201n5:1023_0": "657.Harassa cāhaṅa sse‘yāssa cāhaṅa ssena’ (bahūsu).",
  "anya-e0201n5:1024_0": "Ssakāravatīsu vibhattīsu ssena saha harassa ca karassa ca rakārassa āhaṅa hoti vā.",
  "anya-e0201n5:1025_0": "Iu āgame-hāhiti, khārikājañca hāhiti jā. 2.22.1759.",
  "anya-e0201n5:1025_1": "Hāhati vā, harissati, hāhinti, hāhanti, harissanti, hāhasi, sukhaṁ bhikkhu vihāhisi dha. pa. 379.",
  "anya-e0201n5:1025_2": "Hāhatha, hāhāmi, hāhāma, harissāma.",
  "anya-e0201n5:1026_0": "Mahāvuttinā harassa dhātvantassa lopo ca, ‘‘yo imasmiṁ dhammavinaye appamatto vihassati saṁ. ni.",
  "anya-e0201n5:1026_1": "1.185, purakkhatvā vihassāma therīgā.",
  "anya-e0201n5:1026_2": "121, ahaṁ udakamāhissa’’nti jā. 2.22.1931 pāḷī.",
  "anya-e0201n5:1027_0": "Ssādimhi-ahāhā, aharissā, ahāhaṁsu, aharissaṁsu.",
  "anya-e0201n5:1028_0": "Āpubba sīsa-patthanāyaṁ, āsīsati, āsīsanti, paccāsīsati, paccāsīsanti.",
  "anya-e0201n5:1029_0": "658.Ādismā sarācaṁ. 5.1.3; pā. 6.1.2.",
  "anya-e0201n5:1030_0": "Ādibhūtā saramhā paraṁ paṭhamasaddarūpaṁ ekassaraṁ dverūpaṁ hoti, iminā sarapubbānaṁ dhātupadānaṁ padadvitte āsīsa, sīsa iti rūpadvayaṁ bhavati.",
  "anya-e0201n5:1031_0": "659.Loponādibyañjanassacaṁ. 6.2.112; pā. 7.4.60.",
  "anya-e0201n5:1032_0": "Dvitte anādibhūtassa ekassa byañjanassa lopo hotīti purime sīsarūpe sakāralopo.",
  "anya-e0201n5:1033_0": "Āsīsīsati , āsīsīsanti iccādi.",
  "anya-e0201n5:1034_0": "Tathā ‘parokkhāyañcā’ti sutte casaddena kamādīnaṁ dhātupadānaṁ padadvitte kate ‘loponādibyañjanassā’ti purime padarūpe anādibyañjanalopo, ‘kavaggahānaṁ cavaggajā’ti sesassa kavaggassa cavaggattaṁ, ‘niggahītañcā’ti niggahītāgamo, caṅkamati, caṅkamanti, caṅkamatu, caṅkamantu, caṅkameyya, caṅkameyyuṁ iccādi.",
  "anya-e0201n5:1035_0": "Kuca-saṅkocane, caṅkocati, caṅkocanti.",
  "anya-e0201n5:1036_0": "Cala-calane, cañcalati, cañcalanti.",
  "anya-e0201n5:1037_0": "Mahāvuttinā niggahītassa pararūpatte jara-bhijjane, jajjarati jajjaranti.",
  "anya-e0201n5:1038_0": "Daḷa-dittiyaṁ, daddallati, daddallanti.",
  "anya-e0201n5:1039_0": "Muha-vecitte, momuhati, momuhanti, mahāvuttinā ussa ottaṁ.",
  "anya-e0201n5:1040_0": "Tathā ru-sadde, roruvati, roruvanti.",
  "anya-e0201n5:1041_0": "Lupa-giddhe, loluppati, loluppanti iccādi.",
  "anya-e0201n5:1042_0": "Padadvittaṁ nāma padatthānaṁ atisayatādīpanatthaṁ, vicchāyaṁ pana ponopuñña, sambhamādīsu ca dvitte anādibyañjanalopo natthi, gāmo gāmo ramaṇīyo.",
  "anya-e0201n5:1042_1": "Tathā kvaci atisayadīpanepi, rūparūpaṁ, dukkhadukkhaṁ, ajjhattajjhattaṁ, devadevo, munimuni, rājarājā, brahmabrahmā, varavaro, aggaaggo, jeṭṭhajeṭṭho, seṭṭhaseṭṭho, pasatthapasattho, uggatauggato, ukkaṭṭhukkaṭṭho, omakomako, dubbaladubbalo, abalaabalo, mahantamahanto iccādi.",
  "anya-e0201n5:1043_0": "Bhūvādigaṇo niṭṭhito.",
  "anya-e0201n5:1044_0": "Rudhādigaṇa",
  "anya-e0201n5:1045_0": "Atha rudhādigaṇo vuccate.",
  "anya-e0201n5:1046_0": "‘Kattarī’ti padaṁ vattate, tañca bahulādhikārā vikaraṇānaṁ kattari nibandhaṁ bhāva, kammesu anibandhaṁ vikappena pavattiṁ dīpeti, tasmā bhāva, kammesu ca kāritarūpesu ca vikaraṇānaṁ pavatti veditabbā hotīti.",
  "anya-e0201n5:1047_0": "Chida, bhida, bhuja, muca, yuja, rica, rudha, lipa, vida, sica, subha.",
  "anya-e0201n5:1048_0": "660.Mañca rudhādīnaṁka. 446; rū. 509; nī. 926; caṁ. 1.1.93; pā. 3.1.78.",
  "anya-e0201n5:1049_0": "Rudhādīhi kriyatthehi kattari lo hoti, tesañca rudhādīnaṁ pubbantasaramhā paraṁ niggahītaṁ āgacchati, mānubandho pubbantadīpanattho, akāro uccāraṇattho, casaddena rudha, subhādīhi i, ī, e, opaccaye saṅgaṇhāti, niggahītassa vaggantattaṁ.",
  "anya-e0201n5:1050_0": "Rundhati.",
  "anya-e0201n5:1051_0": "Chida-dvidhākaraṇe, chindati, chindanti.",
  "anya-e0201n5:1052_0": "Kamme kyo, ‘tavaggavaraṇānaṁ ye cavaggabayañā’ti yamhi dhātvantassa cavaggattaṁ, ‘vaggalasehi te’ti yassa pubbarūpattaṁ. Chijjati, chijjanti.",
  "anya-e0201n5:1053_0": "‘Garupubbā rassā re ntentīna’nti catunnaṁ nte, ntīnaṁ rettaṁ, chindate, chijjate, chijjante, chijjare.",
  "anya-e0201n5:1054_0": "Iminā niggahītāgamo, chindīyati, chindīyanti, chindīyate, chindīyante.",
  "anya-e0201n5:1055_0": "Kārite-chedeti, chedayati, chedāpeti, chedāpayati, chindeti, chindayati, chindāpeti, chindāpayati.",
  "anya-e0201n5:1056_0": "Īādimhi-acchindi , chindi, acchinduṁ, chinduṁ, acchindiṁsu, chindiṁsu.",
  "anya-e0201n5:1057_0": "Mahāvuttinā dhātvantassa ccho pubbassa dvittañca, acchecchi taṇhaṁ, vivattayi saṁyojanaṁ itivu.",
  "anya-e0201n5:1057_1": "53, ‘‘acchejjī’’tipi divādipāṭho dissati, acchecchuṁ vata bho rukkhaṁ jā. 2.22.1788.",
  "anya-e0201n5:1058_0": "Kamme-acchijji, chijji, acchindiyi, chindiyi.",
  "anya-e0201n5:1059_0": "Kārite-chedesi, kaṇṇanāsañca chedayi jā. 1.4.49, chindesi, chindayi.",
  "anya-e0201n5:1060_0": "Ssatyādimhi-‘labhavasachidagamabhidarudānaṁ cchaṅa’iti ssena saha dhātvantassa ccho, checchati, chindissati, checchanti, chindissanti, checchasi, checchata, checchāmi, checchāma, chindissāma.",
  "anya-e0201n5:1061_0": "Ssādimhi-acchecchā, acchindissā, acchecchaṁsu, acchindissaṁsu.",
  "anya-e0201n5:1062_0": "Bhida-vidāraṇe, bhindati, bhindanti.",
  "anya-e0201n5:1063_0": "Kamme-bhijjati, bhijjanti, bhijjare, bhindiyati, bhindiyanti.",
  "anya-e0201n5:1064_0": "Kārite-bhikkhū bhikkhūhi bhedeti mahāva.",
  "anya-e0201n5:1064_1": "107, bhedayati, bhedāpeti, bhedāpayati, bhindeti, bhindayati, bhindāpeti, bhindāpayati.",
  "anya-e0201n5:1065_0": "Kamme-bhedīyati, bhedāpīyati.",
  "anya-e0201n5:1066_0": "Īādimhi-abhindi, bhindi, abhinduṁ, bhinduṁ, abhindiṁsu, bhindiṁsu.",
  "anya-e0201n5:1067_0": "Kamme-abhijji, bhijji, abhindiyi, bhindiyi.",
  "anya-e0201n5:1068_0": "Kārite-abhedesi, bhedesi, abhedayi, bhedayi, bhedāpesi, bhedāpayi.",
  "anya-e0201n5:1069_0": "Ssatyādimhi-‘labhavasa…’iccādinā ssena saha dassa ccho, bhecchati, bhindissati, bhecchanti, bhindissanti, bhecchasi, bhecchatha, bhecchāmi, bhecchāma, bhindissāma, ‘‘taṁ te paññāya bhecchāmī’’ti su. ni. 445 pāḷi.",
  "anya-e0201n5:1070_0": "Ssādimhi-acchecchā, acchindissāiccādi.",
  "anya-e0201n5:1071_0": "Bhuja-pālana, byavaharaṇesu, bhuñjati, bhuñjanti.",
  "anya-e0201n5:1072_0": "Kamme-bhujjati, bhujjanti.",
  "anya-e0201n5:1073_0": "Kārite-bhojeti, bhojayati, bhojāpeti, bhojāpayati.",
  "anya-e0201n5:1074_0": "Kamme-bhojīyati, bhojāpīyati.",
  "anya-e0201n5:1075_0": "Ssatyādimhi-‘vacabhujamucavisānaṁ kkhaṅa’iti ssena saha dhātvantassa kkho, ādivuddhi, bhokkhati, bhuñjissati, bhokkhanti, bhokkhasi, bhokkhatha, bhokkhāmi, bhokkhāma, bhuñjissāma.",
  "anya-e0201n5:1076_0": "Ssādimhi-abhokkhā, abhuñjissā, abhokkhaṁsu, abhuñjissaṁsu iccādi.",
  "anya-e0201n5:1077_0": "Muca-mocane, muñcati, muñcanti, muñcare.",
  "anya-e0201n5:1078_0": "Kamme-muccati, muccanti, muñcīyati, muñcīyanti.",
  "anya-e0201n5:1079_0": "Kārite-mocāpeti, mocāpayati.",
  "anya-e0201n5:1080_0": "Īādimhi-amuñci, muñci, amuñciṁsu, muñciṁsu.",
  "anya-e0201n5:1081_0": "Kārite-amocesi, mocesi, amocayi, mocayi, amocesuṁ, mocesuṁ, amocayuṁ, mocayuṁ, amociṁsu, mociṁsu, amocayiṁsu, mocayiṁsu.",
  "anya-e0201n5:1082_0": "Ssatyādimhi-ssena saha cassa kkho, mokkhati, muñcissati, mokkhanti mārabandhanā dha. pa. 37. Na me samaṇa mokkhasi saṁ. ni. 1.140.",
  "anya-e0201n5:1082_1": "Mokkhatha, mokkhāmi, mokkhāma, muñcissāma.",
  "anya-e0201n5:1083_0": "Ssādimhi-amokkhā , mokkhā, amuñcissā, muñcissā, amokkhaṁsu, mokkhaṁsu, amuñcissaṁsu, muñcissaṁsu.",
  "anya-e0201n5:1084_0": "Yuja-yoge, yuñjati buddhasāsane, ārabhatīti attho, yuñjanti, pamādamanuyuñjanti, bālā dummedhino janā dha. pa. 26.",
  "anya-e0201n5:1084_1": "Yuñjasi, yuñjatha buddhasāsane saṁ. ni. 1.185. Yuñjāmi, yuñjāma.",
  "anya-e0201n5:1085_0": "Kamme-yuñjīyati, yuñjīyanti.",
  "anya-e0201n5:1086_0": "Kārite-yojeti, payojeti, niyojeti, uyyojeti, yojayati, payojayati, niyojayati, uyyojayati.",
  "anya-e0201n5:1087_0": "Kamme-yojīyati, payojīyati, niyojīyati, uyyojīyati.",
  "anya-e0201n5:1088_0": "Rudha-āvaraṇe, rundhati, rundhiti, rundhīti, rundheti, rundhoti, rundhanti, orundhati, avarundhati, rundhāpeti, rundhāpayati, avarodheti, avarodhayati, uparodheti, uparodhayati, rodhāpeti, rodhāpayati.",
  "anya-e0201n5:1089_0": "Kamme-avarodhīyati iccādi.",
  "anya-e0201n5:1090_0": "Lipa-limpane, limpati, limpanti.",
  "anya-e0201n5:1091_0": "Kamme-limpīyati.",
  "anya-e0201n5:1092_0": "Kārite-limpeti, limpayati, limpāpeti, limpāpayati, lepeti, lepayati, lepāpeti, lepāpayati iccādi.",
  "anya-e0201n5:1093_0": "Vida-paṭilābhe, vindati, vindanti.",
  "anya-e0201n5:1094_0": "Kamme-vindīyati, vindīyanti.",
  "anya-e0201n5:1095_0": "Kārite-vindeti, vindayati, vindāpeti, vindāpayahi.",
  "anya-e0201n5:1096_0": "Īādimhi-avindi , vindi, udaṅgaṇe tattha papaṁ avinduṁ jā.",
  "anya-e0201n5:1096_1": "1.1.2, avindiṁsu, vindiṁsu iccādi.",
  "anya-e0201n5:1097_0": "Sica-secane, siñcati, siñcanti.",
  "anya-e0201n5:1098_0": "Kamme-siñcīyati, siñcīyanti.",
  "anya-e0201n5:1099_0": "Kārite-siñceti, siñcayati, siñcāpeti, siñcāpayati, siñceyya vā siñcāpeyya vā pāci. 140 iccādi.",
  "anya-e0201n5:1100_0": "Subha-sampahāre, yo no gāvova sumbhati jā. 2.22.2132.",
  "anya-e0201n5:1100_1": "Sumbhanti, sumbhasi, sumbhatha, bhūmiṁ sumbhāmi vegasā jā.",
  "anya-e0201n5:1100_2": "1.5.51, sumbhāma, sumbhiti, sumbhīti, sumbheti, sumbhoti iccādi.",
  "anya-e0201n5:1101_0": "Gahadhātupi idha saṅgahitā. Gaha-upādāne.",
  "anya-e0201n5:1101_1": "‘Mañca rudhādīna’nti niggahītena saha lapaccayo.",
  "anya-e0201n5:1102_0": "661.Ṇo niggahītassaka. 490; rū. 518; nī. 982.",
  "anya-e0201n5:1103_0": "Gahadhātumhi āgatassa niggahītassa ṇo hoti.",
  "anya-e0201n5:1103_1": "Mahāvuttinā vikappena lassa dīgho.",
  "anya-e0201n5:1104_0": "Gaṇhāti, gaṇhati vā, gaṇhanti, gaṇhasi, gaṇhatha, gaṇhāmi, gaṇhāma.",
  "anya-e0201n5:1105_0": "Kamme-gaṇhīyati, gaṇhīyanti.",
  "anya-e0201n5:1106_0": "‘Hassa vipallāso’ti ha, yānaṁ vipariyāyo, gayhati, gayhanti, gayhare.",
  "anya-e0201n5:1107_0": "Kārite-gāheti, gāhayati, gāhāpeti, gāhāpayati iccādi.",
  "anya-e0201n5:1108_0": "662.Gahassa gheppoka. 489; rū. 519; nī. 901.",
  "anya-e0201n5:1109_0": "Nta, māna, tyādīsu gahassa gheppādeso hoti vā.",
  "anya-e0201n5:1110_0": "Gheppati , gheppanti.",
  "anya-e0201n5:1111_0": "Kamme-gheppīyati, gheppīyanti.",
  "anya-e0201n5:1112_0": "Īādimhi-agaṇhi, gaṇhi.",
  "anya-e0201n5:1113_0": "Mahāvuttinā niggahītalopo, iuāgamassa ettaṁ, aggahesi, paṭiggahesi, anuggahesi, aggaṇhiṁsu, gaṇhiṁsu.",
  "anya-e0201n5:1113_1": "Aggahesuṁ, paṭiggahesuṁ, anuggahesuṁ.",
  "anya-e0201n5:1114_0": "Ssatyādimhi-gaṇhissati, gahessati, gaṇhissanti, gahessanti iccādi.",
  "anya-e0201n5:1115_0": "Rudhādigaṇo niṭṭhito.",
  "anya-e0201n5:1116_0": "Divādigaṇa",
  "anya-e0201n5:1117_0": "Atha divādigaṇo vuccate.",
  "anya-e0201n5:1118_0": "Idha dhātūnaṁ kamo antakkharavasena vattabbo sabbaso sadisarūpattā.",
  "anya-e0201n5:1119_0": "Muca, vica, yuja, luja, vija, gada, pada, mada, vida, idha, kudha, gidha, budha, yudha, vidha, sidha, sudha mana, hana, kupa, dīpa, lupa, vapa, supa, divu, sivu, tasa, tusa, disa, dusa, sisa, susa, daha, naha, muha.",
  "anya-e0201n5:1120_0": "663.Divādīhi yakaka. 447; rū. 510; nī. 928; caṁ. 1.1.87; pā. 3.1.69.",
  "anya-e0201n5:1121_0": "Divādīhi kriyatthehi kattari kānubandho yapaccayo hoti.",
  "anya-e0201n5:1122_0": "Dibbati.",
  "anya-e0201n5:1123_0": "Muca-muttiyaṁ, yassa pubbarūpattaṁ, muccati, vimuccati.",
  "anya-e0201n5:1123_1": "Akammakattā suddhakammarūpaṁ na labbhati.",
  "anya-e0201n5:1124_0": "Kārite-moceti , mocayati, mocāpeti, mocāpayati.",
  "anya-e0201n5:1125_0": "Kamme-mocīyati, mocāpīyati, muccatu, dukkhā muccantu.",
  "anya-e0201n5:1126_0": "Ssatyādimhi dhātvantassa kkho, mokkhati, mokkhanti.",
  "anya-e0201n5:1127_0": "Vica-viveke, viviccati, viviccanti.",
  "anya-e0201n5:1128_0": "Kārite-viveceti, vivecayati, vivecāpeti, vivecāpayati.",
  "anya-e0201n5:1129_0": "Kamme-vivecīyati, vivecāpīyati iccādi.",
  "anya-e0201n5:1130_0": "Yuja-yuttiyaṁ, yujjati, yujjanti.",
  "anya-e0201n5:1131_0": "Luja-vināse, lujjati, lujjanti.",
  "anya-e0201n5:1132_0": "Vija-bhaya, calanesu, saṁvijjati, saṁvijjanti.",
  "anya-e0201n5:1133_0": "Kārite-saṁvejeti, saṁvejayati, saṁvejenti, saṁvejayanti iccādi.",
  "anya-e0201n5:1134_0": "Gada-gajjane, megho gajjati, gajjanti.",
  "anya-e0201n5:1135_0": "Pada-gatimhi, uppajjati, uppajjanti, nipajjati, vipajjati, sampajjati, āpajjati, samāpajjati, paṭipajjati.",
  "anya-e0201n5:1136_0": "Kamme-tena āpatti āpajjati, jhānaṁ samāpajjati, maggo paṭipajjati.",
  "anya-e0201n5:1137_0": "Kyamhi parepi yaka hoti, tena āpatti āpajjīyati.",
  "anya-e0201n5:1137_1": "Jhānaṁ samāpajjīyati, maggo paṭipajjīyati.",
  "anya-e0201n5:1138_0": "Kārite-uppādeti, uppādayati, nipphādeti, nipphādayati.",
  "anya-e0201n5:1138_1": "Sampādeti, sampādayati, āpādeti, āpādayati, paṭipādeti, paṭipādayati, paṭipajjāpeti, paṭipajjāpayati.",
  "anya-e0201n5:1139_0": "Kamme-uppādīyati, nipphādīyati, sampādīyati, āpādīyati, paṭipādīyati.",
  "anya-e0201n5:1140_0": "Uppajjatu , uppajjantu, uppajjeyya, uppajjeyyuṁ, kinti nu kho saddhivihārikassa patto uppajjiyetha, cīvaraṁ uppajjiyetha, parikkhāro uppajjiyethāti mahāva.",
  "anya-e0201n5:1140_1": "67 imāni pana kattu, kammarūpāni.",
  "anya-e0201n5:1141_0": "Īādimhi-uppajji, nipajji, vipajji, sampajji, āpajji, samāpajji, paṭipajji.",
  "anya-e0201n5:1142_0": "664.Kvaci vikaraṇānaṁka. 517; rū. 488; nī. 1105.",
  "anya-e0201n5:1143_0": "Vikaraṇānaṁ kvaci lopo hoti.",
  "anya-e0201n5:1144_0": "Cakkhuṁ udapādi, ñāṇaṁ udapādi, vijjā udapādi, āloko udapādi saṁ. ni.",
  "anya-e0201n5:1144_1": "5.1081 iccādi, uppajjiṁsu, nipajjiṁsu.",
  "anya-e0201n5:1145_0": "Mada-ummāde, majjati, majjanti.",
  "anya-e0201n5:1146_0": "Vida-sattāyaṁ, vijjati, saṁvijjati.",
  "anya-e0201n5:1147_0": "Idha-samiddhiyaṁ, ijjhati, samijjhati.",
  "anya-e0201n5:1148_0": "Kudha-kope, kujjhati, kujjhanti.",
  "anya-e0201n5:1149_0": "Budha-avagamane, bujjhati, sambujjhati.",
  "anya-e0201n5:1150_0": "Paṭipubbo niddakkhaye vikasane ca, paṭibujjhati.",
  "anya-e0201n5:1151_0": "Kamme-tena dhammo bujjhati, dhammā bujjhanti, bujjhare, bujjhīyati, bujjhīyanti.",
  "anya-e0201n5:1152_0": "Kārite-bodheti, bodhayati, bodhāpeti, bodhāpayati, bujjhāpeti, bujjhāpayati.",
  "anya-e0201n5:1153_0": "Yudha-sampahāre, mallo mallena saddhiṁ yujjhati, dve senā yujjhanti, dve meṇḍā yujjhanti, dve usabhā yujjhanti, dve hatthino yujjhanti, dve kukkuṭā yujjhanti.",
  "anya-e0201n5:1154_0": "Kamme-yujjhīyati, yujjhīyanti.",
  "anya-e0201n5:1155_0": "Kārite-yodheti , yodhayati, yujjhāpeti, yujjhāpayati, ‘‘yodhetha māraṁ paññāvudhenā’’ti dha. pa. 40 pāḷi.",
  "anya-e0201n5:1156_0": "Vidha-tāḷane, sarena migaṁ vijjhati, dhammaṁ paṭivijjhati, paṭivijjhanti.",
  "anya-e0201n5:1157_0": "Kamme kattusadisampi rūpaṁ hoti, tena dhammo paṭivijjhati, dhammā paṭivijjhanti, paṭivijjhīyati, paṭivijjhīyanti.",
  "anya-e0201n5:1158_0": "Kārite-vedheti, vedhayati, paṭivedheti, paṭivedhayati, iccādi.",
  "anya-e0201n5:1159_0": "Sidha-saṁsiddhiyaṁ, sijjhati, sijjhanti, sijjhare.",
  "anya-e0201n5:1160_0": "Kārite mahāvuttinā issa āttaṁ, sādheti, sādhayati, sādhenti, sādhayanti.",
  "anya-e0201n5:1161_0": "Kamme-sādhīyati, sādhīyanti iccādi.",
  "anya-e0201n5:1162_0": "Sudha-suddhiyaṁ, sujjhati, sujjhanti, visujjhati, parisujjhati.",
  "anya-e0201n5:1163_0": "Kārite-sodheti, sodhayati.",
  "anya-e0201n5:1164_0": "Mana-maññanāyaṁ, maññati, avamaññati, atimaññati, maññanti, avamaññanti, atimaññanti iccādi.",
  "anya-e0201n5:1165_0": "Hana-vighāta, saṅghātesu, haññati, vihaññati, haññanti, vihaññanti iccādi.",
  "anya-e0201n5:1166_0": "Kupa-kope, paro parassa kuppati, kucchivāto kuppati, rogo kuppati, paṭikuppati, tejodhātu pakuppati ma. ni. 1.305.",
  "anya-e0201n5:1167_0": "Kārite-kopeti, kopayati iccādi.",
  "anya-e0201n5:1168_0": "Dīpa-dittiyaṁ, dippati, dippanti, pure adhammo dippati cūḷava. 437.",
  "anya-e0201n5:1169_0": "Kamme-dīpīyati, dīpīyanti.",
  "anya-e0201n5:1170_0": "Kārite garupantattā na vuddhi, dīpeti, dīpayati, dīpenti, dīpayanti iccādi.",
  "anya-e0201n5:1171_0": "Lupa-adassane , luppati, luppanti.",
  "anya-e0201n5:1172_0": "Kārite-lopeti, lopayati iccādi.",
  "anya-e0201n5:1173_0": "Vapa-bījanikkhepe, vappati, vappanti iccādi.",
  "anya-e0201n5:1174_0": "Supa-suppane, suppati, suppanti.",
  "anya-e0201n5:1175_0": "Mahāvuttinā ādivuddhi, soppati, soppanti.",
  "anya-e0201n5:1176_0": "Samu-upasame nivāse ca, sammati, visammati, upasammati, vūpasammati, assame sammati, yattha sammati temiyo jā. 2.22.73, sammanti.",
  "anya-e0201n5:1176_1": "Kārite na vuddhi, sameti, vūpasameti iccādi.",
  "anya-e0201n5:1177_0": "Divu-kīḷāyaṁ vijigīsāyaṁ byavahāre thuti, kanti, gati, sattīsu ca, ‘tavaggavaraṇānaṁ ye cavaggabayañā’ti yamhi vassa battaṁ, ‘vaggalasehi te’ti yassa battaṁ, dibbati, dibbanti iccādi.",
  "anya-e0201n5:1178_0": "Sivu-saṁsibbane, sibbati, sibbanti, sibbeyya vā sibbāpeyya vā pāci. 176 iccādi.",
  "anya-e0201n5:1179_0": "Tasa-santāse, tassati.",
  "anya-e0201n5:1180_0": "Mahāvuttinā tassa trattaṁ, utrassati, ubbijjatīti attho.",
  "anya-e0201n5:1180_1": "Tassati, paritassati, pipāsatīti attho.",
  "anya-e0201n5:1181_0": "Kārite-tāseti, tāsayati iccādi.",
  "anya-e0201n5:1182_0": "Tusa-pītimhi, tussati, santussati.",
  "anya-e0201n5:1183_0": "Kammepi-tussati, santussati, tussīyati.",
  "anya-e0201n5:1184_0": "Kārite-toseti, tosayati iccādi.",
  "anya-e0201n5:1185_0": "Disa-paññāyane, dissati, padissati, sandissati. Dissanti bālā abyattā mahāva. 76, nimittāni padissanti bu. vaṁ.",
  "anya-e0201n5:1185_1": "2.82, ime dhammā mayi sandissanti, ahañca imesu dhammesu sandissāmi ma. ni. 3.253 (thokaṁ visadisaṁ).",
  "anya-e0201n5:1186_0": "Dusa-paṭighāte , dussati. Dosaneyyesu dussati.",
  "anya-e0201n5:1186_1": "Padussati, dussanti, padussanti.",
  "anya-e0201n5:1187_0": "Kārite dīgho, dūseti, dūsayati.",
  "anya-e0201n5:1188_0": "Kamme-dūsīyati iccādi.",
  "anya-e0201n5:1189_0": "Sisa-asabbayoge, sissati, avasissati. Sarīrāni avasissanti.",
  "anya-e0201n5:1190_0": "Kārite-seseti, sesayati iccādi.",
  "anya-e0201n5:1191_0": "Susa-sussane, sussati.",
  "anya-e0201n5:1191_1": "Aṭṭhi ca nhāru ca cammañca avasissatu, upasussatu me sarīre maṁsalohitaṁ ma. ni.",
  "anya-e0201n5:1191_2": "2.184 (thokaṁ visadisaṁ) iccādi.",
  "anya-e0201n5:1192_0": "Daha-dāhe, ha, yānaṁ vipariyāyo, dayhati, dayhanti, ekacitakamhi dayhare.",
  "anya-e0201n5:1193_0": "Kārite-dāheti, dāhayati iccādi.",
  "anya-e0201n5:1194_0": "Naha-bandhane, sannayhati, sannayhanti iccādi.",
  "anya-e0201n5:1195_0": "Muha-muyhane, muyhati, sammuyhati, sammuyhāmi, pamuyhāmi. Sabbā muyhanti me disā jā. 2.22.2185.",
  "anya-e0201n5:1196_0": "Kārite-moheti, mohayati iccādi.",
  "anya-e0201n5:1197_0": "Divādigaṇo niṭṭhito.",
  "anya-e0201n5:1198_0": "Svādigaṇa",
  "anya-e0201n5:1199_0": "Atha svādigaṇo vuccate.",
  "anya-e0201n5:1200_0": "Gi, ci, mi, vu, su, hi, āpa, saka.",
  "anya-e0201n5:1201_0": "‘Kā’ti vattate.",
  "anya-e0201n5:1202_0": "665.Svādito kṇoka. 448; rū. 512; nī. 929; caṁ. 1.1.95; pā. 3.1.74; ‘svādīhi…’ (bahūsu).",
  "anya-e0201n5:1203_0": "Svādīhi kriyatthehi paraṁ kānubandhā ṇā, ṇo iti dve paccayā honti.",
  "anya-e0201n5:1204_0": "666.Na te kānubandhanāgamesu.",
  "anya-e0201n5:1205_0": "Ivaṇṇu’vaṇṇānaṁ akārassa ca te e, o, ā na honti kānubandhanāgamesu paresūti vuddhipaṭisedho.",
  "anya-e0201n5:1206_0": "Suṇāti, suṇoti.",
  "anya-e0201n5:1207_0": "Gi-sadde, giṇāti, giṇoti, anugiṇāti, paṭigiṇāti.",
  "anya-e0201n5:1208_0": "Pubbassaralopo, anugiṇanti, paṭigiṇanti.",
  "anya-e0201n5:1209_0": "Ci-caye, mahāvuttinā ṇassa nattaṁ, vaḍḍhakī pākāraṁ cināti, cinoti, ācināti, ācinoti, apacināti, apacinoti, viddhaṁsetīti attho.",
  "anya-e0201n5:1210_0": "Pubbassaralopo, cinanti, ācinanti, apacinanti.",
  "anya-e0201n5:1211_0": "Kamme-cīyati, ācīyati, apacīyati, cinīyati, ācinīyati, apacinīyati.",
  "anya-e0201n5:1212_0": "Kārite-cayāpeti, cayāpayati, cināpeti, cināpayati iccādi.",
  "anya-e0201n5:1213_0": "Mi-pakkhepe, miṇāti, miṇoti, mināti, minoti vā.",
  "anya-e0201n5:1214_0": "Vu-saṁvaraṇe, saṁvuṇāti, saṁvuṇoti, āvuṇāti, āvuṇoti.",
  "anya-e0201n5:1215_0": "Su-savane, suṇāti, suṇoti, suṇanti, suṇāsi, suṇosi.",
  "anya-e0201n5:1216_0": "Rassatte-suṇasi nāga mahāva. 126.",
  "anya-e0201n5:1216_1": "Suṇātha, suṇotha, suṇāmi, suṇomi, suṇāma, suṇoma.",
  "anya-e0201n5:1217_0": "Kamme ‘dīgho sarassā’ti kyamhi dīgho, sūyati, suyyati, sūyanti, suyyanti, suṇīyati, suṇīyanti.",
  "anya-e0201n5:1218_0": "Kārite-sāveti, anusāveti, sāvayati, anusāvayati, suṇāpeti, suṇāpayati.",
  "anya-e0201n5:1219_0": "Kamme-sāvīyati, anusāvīyati.",
  "anya-e0201n5:1220_0": "Suṇātu, suṇantu, suyyatu, suyyantu, sāvetu, sāventu, suṇe, suṇeyya, suṇeyyuṁ, sūyeyya, suyyeyya, sūyeyyuṁ, suyyeyuṁ, sāveyya, sāveyyuṁ.",
  "anya-e0201n5:1221_0": "Īādimhi-asuṇi, suṇi.",
  "anya-e0201n5:1222_0": "667.Tesu suto kṇokṇānaṁ roṭaka. 517; rū. 488; nī. 1105.",
  "anya-e0201n5:1223_0": "Tesu īādīsu ssakāravantesu ca vacanesu sudhātuto paresaṁ kṇo, kṇānaṁ roṭa hoti, rānubandho sabbādesadīpanattho.",
  "anya-e0201n5:1223_1": "‘Rānubandhentasarādissā’ti suttena ādisarassa lopo, dvittaṁ.",
  "anya-e0201n5:1224_0": "Assosi, assosuṁ, assosi, assosittha, assosiṁ, assosimhā, assosumhā, assosittha iccādi.",
  "anya-e0201n5:1225_0": "Ssatyādimhi-suṇissati, sossati, suṇissanti, sossanti, suṇissasi, sossasi, suṇissatha, sossatha, suṇissāmi, sossāmi, suṇissāma, sossāma. Evaṁ parachakke.",
  "anya-e0201n5:1226_0": "Ssādimhi-asuṇissā, asossā, asuṇissaṁsu, sossaṁsu iccādi.",
  "anya-e0201n5:1227_0": "Papubbo hi-pesane, pahiṇāti, pahiṇoti, pahiṇanti.",
  "anya-e0201n5:1228_0": "Īādimhi-dūtaṁ pahiṇi, pahiṇiṁsu, ‘kvaci vikaraṇāna’nti vikaraṇalopo, mahāvuttinā passa dīgho, dūtaṁ pāhesi pārā. 297; mahāva. 198, pāhesuṁ iccādi.",
  "anya-e0201n5:1229_0": "Āpa-pāpuṇane papubbo –",
  "anya-e0201n5:1230_0": "668.Sakāpānaṁ kukku kṇeka. 517; rū. 488; nī. 1105; ‘‘…kukakū ṇe’’ (bahūsu).",
  "anya-e0201n5:1231_0": "Saka, āpadhātūnaṁ kānubandhā kukāra, ukārā kamena āgamā honti kṇamhi paccaye.",
  "anya-e0201n5:1232_0": "Pāpuṇoti, pāpuṇanti, sampāpuṇanti.",
  "anya-e0201n5:1233_0": "Paripubbo pariyattiyaṁ, pariyāpuṇāti, pariyāpuṇanti.",
  "anya-e0201n5:1234_0": "Saṁpubbo-samāpuṇāti, parisamāpuṇāti, niṭṭhānaṁ gacchatīti attho.",
  "anya-e0201n5:1235_0": "Kṇeti kiṁ? Pappoti.",
  "anya-e0201n5:1236_0": "Kamme-pāpīyati, pāpīyanti.",
  "anya-e0201n5:1237_0": "Kārite-pāpeti, pāpayati, pāpenti, pāpayanti.",
  "anya-e0201n5:1238_0": "Kamme-pāpīyati, pāpīyanti.",
  "anya-e0201n5:1239_0": "Īādimhi-pāpuṇi, pāpuṇiṁsu iccādi.",
  "anya-e0201n5:1240_0": "Saka-sattiyaṁ, sakkuṇoti, sakkuṇāti.",
  "anya-e0201n5:1241_0": "Kṇeti kiṁ? Sakkoti, sakkuṇanti.",
  "anya-e0201n5:1242_0": "Īādimhi-asakkuṇi, sakkuṇi, asakkuṇiṁsu, sakkuṇiṁsu.",
  "anya-e0201n5:1243_0": "669.Sakā kṇāssa kho īādo‘…ṇāssa kha…’’ (bahūsu).",
  "anya-e0201n5:1244_0": "Sakamhā parassa kṇāssa kho hoti īādimhi.",
  "anya-e0201n5:1245_0": "Asakkhi, sakkhi, asakkhiṁsu, sakkhiṁsu iccādi.",
  "anya-e0201n5:1246_0": "670.Sse vāka. 517; rū. 488; nī. 1105.",
  "anya-e0201n5:1247_0": "Sakamhā parassa kṇassa kho hoti vā sse pare.",
  "anya-e0201n5:1248_0": "Sakkhissati, sakkuṇissati, sakkhissanti, sakkuṇissanti, sakkhissasi, sakkhissatha, sakkhissāmi, sakkhissāma, sakkuṇissāma.",
  "anya-e0201n5:1249_0": "‘Dakkha sakkha hehi hohīhi lopo’ti ssassa vikappena lopo, sakkhiti, sakkhissati, sakkhinti, sakkhissanti.",
  "anya-e0201n5:1250_0": "Ssādimhi-asakkhissā, sakkhissā, asakkuṇissā, sakkuṇissā iccādi.",
  "anya-e0201n5:1251_0": "Svādigaṇo niṭṭhito.",
  "anya-e0201n5:1252_0": "Kyādigaṇa",
  "anya-e0201n5:1253_0": "Atha kyādigaṇo vuccate.",
  "anya-e0201n5:1254_0": "Kī, ji, ñā, dhū, pu, bhū, mā, mū, lū.",
  "anya-e0201n5:1255_0": "671.Kyādīhi kṇāka. 449; rū. 513; nī. 930; caṁ. 1.1.101 …pe… 3.1.81.",
  "anya-e0201n5:1256_0": "Kīiccādīhi kriyatthehi paraṁ kattari kānubandho ṇāpaccayo hoti.",
  "anya-e0201n5:1257_0": "672.Kṇāknāsu rassoka. 517; rū. 488; nī. 1105; caṁ. 6.1.108; pā. 7.3.80.",
  "anya-e0201n5:1258_0": "Etesu dīghadhātūnaṁ rasso hoti.",
  "anya-e0201n5:1259_0": "Kī-dabbavinimaye, kiṇāti, kiṇanti, vikkiṇāti, vikkiṇanti.",
  "anya-e0201n5:1260_0": "Kamme-kīyati, kiyyati, vikkīyati, vikkiyyati, vikkiyyanti.",
  "anya-e0201n5:1261_0": "Kārite-vikkāyeti, vikkāyayati, kīṇāpeti, kīṇāpayati iccādi.",
  "anya-e0201n5:1262_0": "673.Jyādīhi knāka. 449; rū. 513; nī. 930.",
  "anya-e0201n5:1263_0": "Jiiccādīhi kattari kānubandho nāpaccayo hoti.",
  "anya-e0201n5:1264_0": "Jināti, jinanti.",
  "anya-e0201n5:1265_0": "Kamme-jīyati, jiyyati, jinīyati, jiniyyati.",
  "anya-e0201n5:1266_0": "Kārite-jayāpeti, jayāpayati, parājeti, parājayati, parājenti, parājayanti, jināpeti, jināpayati, ajini, jini, ajiniṁsu, jiniṁsu, jinissati, jinissanti iccādi.",
  "anya-e0201n5:1267_0": "Ñā-avabodhane.",
  "anya-e0201n5:1268_0": "674.Ñāssa ne jāka. 470; rū. 514; nī. 950; caṁ. 6.1.107; pā. 7.3.70, 79.",
  "anya-e0201n5:1269_0": "Nāpaccaye pare ñāssa jā hoti.",
  "anya-e0201n5:1270_0": "Jānāti, pajānāti, ājānāti, sañjānāti, vijānāti, abhijānāti, parijānāti, paṭijānāti, jānanti.",
  "anya-e0201n5:1271_0": "Kamme-ñāyati, paññāyati, aññāyati, saññāyati, viññāyati, abhiññāyati, pariññāyati, paṭiññāyati, ñāyanti.",
  "anya-e0201n5:1272_0": "Kārite-ñāpeti , ñāpayati, ñāpenti, ñāpayanti, jānāpeti, jānāpayati, jānāpenti, jānāpayanti.",
  "anya-e0201n5:1273_0": "Kamme-ñāpīyati, saññāpīyati, jānāpīyati.",
  "anya-e0201n5:1274_0": "675.Ñāssa sanāssa nāyo timhika. 509; rū. 516; nī. 1022.",
  "anya-e0201n5:1275_0": "Nāsahitassa ñāssa nāyo hoti timhi, suttavibhattiyā anti, antesu ca.",
  "anya-e0201n5:1276_0": "Nāyati.",
  "anya-e0201n5:1276_1": "Viceyya viceyya atthe panāyatīti kho bhikkhave vipassīti vuccati dī. ni. 2.41-44. Nāyanti.",
  "anya-e0201n5:1276_2": "‘‘Animittā na nāyare’’ti visuddhi 1.174 pāḷi.",
  "anya-e0201n5:1277_0": "Eyyādimhi-jāneyya, jāneyyuṁ, jāneyyāsi, jāneyyātha, jāneyyāmi, jāneyyāma.",
  "anya-e0201n5:1278_0": "Utte-jāneyyāmu.",
  "anya-e0201n5:1279_0": "Eyyāmassa emutte ‘‘kathaṁ jānemu taṁ maya’’nti jā. 2.22.7 pāḷi.",
  "anya-e0201n5:1280_0": "676.Eyyassiyāñā vāka. 508; rū. 515; nī. 1021.",
  "anya-e0201n5:1281_0": "Ñāto eyyassa iyā, ñā honti, vāsaddena eyyumādīnampi ñū, ñāsi, ñātha, ñāmi, ñāmādesā honti, eyyamiccassa ñañca.",
  "anya-e0201n5:1282_0": "Jāniyā.",
  "anya-e0201n5:1283_0": "677.Ñāmhi jaṁka. 470; rū. 514; nī. 950.",
  "anya-e0201n5:1284_0": "Ñādese pare sanāssa ñāssa jaṁ hoti.",
  "anya-e0201n5:1285_0": "Jaññā, vijaññā.",
  "anya-e0201n5:1286_0": "Suttavibhattena ñūādīsupi jaṁ hoti.",
  "anya-e0201n5:1286_1": "‘‘Pāpaṁ katvā mā maṁ jaññūti icchati su. ni. 127; vibha.",
  "anya-e0201n5:1286_2": "894 ‘jaññā’ti, vivekadhammaṁ ahaṁ vijaññaṁ gavesitabbaṁ, jaññāmu ce sīlavantaṁ vadaññu’’nti jā. 2.22.1301 pāḷī.",
  "anya-e0201n5:1286_3": "‘Jaññāsi, jaññātha, jaññāmi, jaññāmā’tipi yujjati.",
  "anya-e0201n5:1287_0": "678.Īssatyādīsu knālopoka. 517; rū. 488; nī. 1105.",
  "anya-e0201n5:1288_0": "Knāssa lopo hoti vā īādimhi ssatyādimhi ca.",
  "anya-e0201n5:1289_0": "Aññāsi, abbhaññāsi, ajāni, aññāsuṁ, aññaṁsu, abbhaññaṁsu, jāniṁsu, aññāsi, abbhaññāsi, ajāni, aññittha, jānittha, aññāsiṁ, abbhaññāsiṁ, ajāniṁ, jāniṁ, aññāsimhā, ajānimhā, jānimhā, ñāssati, jānissati, ñāssanti, jānissanti.",
  "anya-e0201n5:1290_0": "Kamme-viññāyissati, viññāyissanti.",
  "anya-e0201n5:1291_0": "679.Ssassa hi kammeka. 517; rū. 488; nī. 1105.",
  "anya-e0201n5:1292_0": "Ñāto ssassa hi hoti vā kamme.",
  "anya-e0201n5:1293_0": "Paññāyihi.",
  "anya-e0201n5:1293_1": "‘‘Paññāyihinti etā, daharā’’ti jā. 2.17.197 pāḷi.",
  "anya-e0201n5:1293_2": "Paññāyissati, paññāyissanti iccādi.",
  "anya-e0201n5:1294_0": "Dhū-vidhunane, knāmhi rasso, dhunāti, dhunanti.",
  "anya-e0201n5:1295_0": "Kamme-dhunīyati, dhunīyanti.",
  "anya-e0201n5:1296_0": "Kārite-dhunāpeti, dhunāpayati.",
  "anya-e0201n5:1297_0": "Pu-sodhane, punāti, punanti.",
  "anya-e0201n5:1298_0": "Bhū-pattiyaṁ, rasso, abhisambhunāti, abhisambhunanti.",
  "anya-e0201n5:1298_1": "Nāssa ṇatte-abhisambhuṇāti, abhisambhuṇanti.",
  "anya-e0201n5:1299_0": "Mā-parimāṇe , mahāvuttinā dhātvantassa ittaṁ, mināti, nimmināti.",
  "anya-e0201n5:1300_0": "Kamme-upamīyati, upamīyanti, nimmīyati, nimmīyanti.",
  "anya-e0201n5:1301_0": "Kārite-nagaraṁ māpeti, māpayati, māpīyati, māpīyanti, nimmini, nimminiṁsu, māpesi, māpayi, māpesuṁ, māpayuṁ, nimminissati, nimminissanti, māpessati, māpessanti iccādi.",
  "anya-e0201n5:1302_0": "Mū-bandhane, munāti.",
  "anya-e0201n5:1303_0": "Lū-chedane, rassattaṁ, lunāti, lunanti.",
  "anya-e0201n5:1304_0": "Kamme-lūyati, lūyanti.",
  "anya-e0201n5:1305_0": "Kārite-lāvayati, lāvayanti.",
  "anya-e0201n5:1306_0": "Kamme-lāvīyati iccādi.",
  "anya-e0201n5:1307_0": "Kyādigaṇo niṭṭhito.",
  "anya-e0201n5:1308_0": "Tanādigaṇa",
  "anya-e0201n5:1309_0": "Atha tanādigaṇo vuccate.",
  "anya-e0201n5:1310_0": "Āpa, kara, tana, saka.",
  "anya-e0201n5:1311_0": "680.Tanāditvoka. 451; rū. 520; nī. 932; caṁ. 1.1.97; pā. 3.1.79.",
  "anya-e0201n5:1312_0": "Tanādīhi paraṁ opaccayo hoti.",
  "anya-e0201n5:1313_0": "Tanoti.",
  "anya-e0201n5:1314_0": "Āpa-pāpuṇane papubbo.",
  "anya-e0201n5:1314_1": "Dhātvantassa dvittaṁ rasso ca, pappoti, papponti.",
  "anya-e0201n5:1315_0": "Kamme-pāpīyati, pāpīyanti.",
  "anya-e0201n5:1316_0": "Kārite-pāpeti, pāpayati.",
  "anya-e0201n5:1317_0": "Kamme-pāpīyati pāpīyanti iccādi.",
  "anya-e0201n5:1318_0": "Kara-karaṇe, karoti, karonti.",
  "anya-e0201n5:1319_0": "Kamme-karīyati, karīyanti.",
  "anya-e0201n5:1320_0": "‘Tavaggavaraṇānaṁ ye cavaggabayañā’ti yamhi dhātvantassa yattaṁ, kayyati, kayyanti, kayyare, kayyate, kayyante.",
  "anya-e0201n5:1321_0": "Kārite-kāreti, kārayati, kārenti, kārayanti, kārāpeti, kārāpayati, kārāpenti, kārāpayanti.",
  "anya-e0201n5:1322_0": "681.Karassa sossa kuṁka. 511; rū. 521; nī. 1124.",
  "anya-e0201n5:1323_0": "O-kārasahitassa karassa kuṁ hoti mi, mesu paresu.",
  "anya-e0201n5:1324_0": "Kummi, kumma, ‘‘bhattu apacitiṁ kummi jā.",
  "anya-e0201n5:1324_1": "1.3.126, dhammassāpacitiṁ kummī’’ti jā. 2.22.1752 pāḷī.",
  "anya-e0201n5:1325_0": "682.Karotissa khoka. 594; rū. 582; nī. 1198.",
  "anya-e0201n5:1326_0": "Pādito parassa karadhātussa kvaci kho hoti.",
  "anya-e0201n5:1327_0": "Saṅkharoti, saṅkharonti, abhisaṅkharoti, abhisaṅkharonti.",
  "anya-e0201n5:1328_0": "Kamme-saṅkharīyati, saṅkharīyanti.",
  "anya-e0201n5:1329_0": "Kārite-saṅkhāreti, saṅkhārayati.",
  "anya-e0201n5:1330_0": "Ṇāpimhi na vuddhi, saṅkharāpeti, saṅkharāpayati.",
  "anya-e0201n5:1331_0": "Kamme-saṅkhārīyati, saṅkharāpīyati.",
  "anya-e0201n5:1332_0": "683.Karassa sossa kubbakurukayirāka. 511-2; rū. 521-2; nī. 1077-8-9-10; caṁ. 5.2.103; pā. 6.4.110.",
  "anya-e0201n5:1333_0": "O-kārasahitassa karassa kubba, kuru, kayirā honti vā nta, māna, tyādīsu, mahāvuttinā vikappena kussa kruttaṁ.",
  "anya-e0201n5:1334_0": "Kubbati kubbanti, krubbati, krubbanti.",
  "anya-e0201n5:1335_0": "Parachakke-kubbate, krubbate, kubbante, krubbante, kurute, kayirati, kayiranti, kayirasi, kayiratha, kayirāmi, kayirāma, kayirate, kayirante.",
  "anya-e0201n5:1336_0": "Karotu, saṅkharotu, kubbatu, krubbatu, kurutu, agghaṁ kurutu no bhavaṁ dī. ni. 2.318, kayiratu.",
  "anya-e0201n5:1337_0": "Kareyya, saṅkhareyya, kubbeyya, krubbeyya, kayireyya.",
  "anya-e0201n5:1338_0": "684.Ṭāka. 517; rū. 488; nī. 1105.",
  "anya-e0201n5:1339_0": "Kayirādesato parassa eyyavibhattissa ṭānubandho ā hoti vā.",
  "anya-e0201n5:1340_0": "So puññaṁ kayirā, puññaṁ ce puriso kayirā dha. pa.",
  "anya-e0201n5:1340_1": "118, kayirā naṁ punappunaṁ dha. pa. 118.",
  "anya-e0201n5:1341_0": "685.Kayireyyasseyyumādīnaṁka. 517; rū. 488; nī. 1083-4-5-6-7.",
  "anya-e0201n5:1342_0": "Kayirādesato parassa eyyuṁādīnaṁ eyyasaddassa lopo hoti.",
  "anya-e0201n5:1343_0": "Kayiruṁ, kayireyyuṁ, kayirāsi, kayireyyāsi, kayirātha, kayireyyātha, kayirāmi, kayireyyāmi, kayirāma, kayireyyāma.",
  "anya-e0201n5:1344_0": "686.Ethassāka. 517; rū. 488; nī. 1082.",
  "anya-e0201n5:1345_0": "Kayirādesato parassa ethassa e-kārassa ā hoti vā.",
  "anya-e0201n5:1346_0": "So kayirātha, dīpaṁ kayirātha paṇḍito dha. pa.",
  "anya-e0201n5:1346_1": "28, kayirā ce kayirāthenaṁ dha. pa. 313; saṁ. ni. 1.89.",
  "anya-e0201n5:1347_0": "Īādimhi-akari, kari, saṅkhari, abhisaṅkhari, akubbi, kubbi, akrubbi, krubbi, akayiri, kayiri, akaruṁ, karuṁ, saṅkharuṁ, abhi, saṅkharuṁ, akariṁsu, kariṁsu, saṅkhariṁsu, abhisaṅkhariṁsu, akubbiṁsu, kubbiṁsu, akrubbiṁsu, krubbiṁsu, akayiriṁsu, kayiriṁsu, akayiruṁ, kayiruṁ.",
  "anya-e0201n5:1348_0": "687.Kā īādīsuka. 491; rū. 523; nī. 983.",
  "anya-e0201n5:1349_0": "Īādīsu saokārassa karassa kā hoti vā.",
  "anya-e0201n5:1350_0": "688.Dīghā īssaka. 517; rū. 488; nī. 1105.",
  "anya-e0201n5:1351_0": "Ā, e, ūdīghehi parassa īvacanassa si hoti vā.",
  "anya-e0201n5:1352_0": "Aṭṭhāsi, adāsi, vadesi, vajjesi, bhāvesi, kāresianubhosi, ahosi iccādi.",
  "anya-e0201n5:1353_0": "So akāsi, te akaṁsu, gāthāyaṁ ‘‘akaṁsu satthuvacana’’nti jā. 2.22.564 pāḷi. Akāsuṁ, tvaṁ akāsi.",
  "anya-e0201n5:1353_1": "Mā tumhe evarūpaṁ akattha gavesitabbaṁ, mākattha pāpakaṁ kammaṁ, āvī vā yadi vā raho udā. 44.",
  "anya-e0201n5:1353_2": "Akāsittha, ahaṁ akāsiṁ, mayaṁ akāsimhā, akamhā.",
  "anya-e0201n5:1353_3": "Bhogesu vijjamānesu, dīpaṁ nākamha attano jā. 1.4.53. So akā.",
  "anya-e0201n5:1353_4": "‘‘Tato ekasataṁ khatye, anuyante bhavaṁ akā’’ti jā. 2.20.94 pāḷi.",
  "anya-e0201n5:1353_5": "Akāsittha vā, ahaṁ akaṁ, akaraṁ vā.",
  "anya-e0201n5:1353_6": "‘‘Tassāhaṁ vacanaṁ nākaṁ, pitu vuddhassa bhāsita’’nti jā. 2.17.134 pāḷi.",
  "anya-e0201n5:1354_0": "Kārite-so kāresi, kārayi, kārāpesi, kārāpayi, te kāresuṁ, kārayuṁ, kārāpesuṁ, kārāpayuṁ iccādi.",
  "anya-e0201n5:1355_0": "Karissati saṅkharissati, kubbissati, krubbissati, kayirissati iccādi.",
  "anya-e0201n5:1356_0": "‘‘Harassa cāhaṅa sse’ti ssena saha karassa rakārassa āhaṅa hoti, kāhati, kāhanti, kathaṁ kāhanti dārakā jā. 2.22.1849.",
  "anya-e0201n5:1357_0": "Iñāgame-kāhiti, kāhinti iccādi. Kāhasi, kāhatha. Kāhāmi kusalaṁ bahuṁ jā.",
  "anya-e0201n5:1357_1": "1.4.56, kāhāma puññasañcayaṁ apa. thera 1.1.401.",
  "anya-e0201n5:1358_0": "‘Āīādīsū’ti sutte yogavibhāgena ssatyādīsupi kā hoti, saṁyoge rassattaṁ, kassati, kassanti, kassasi, kassatha, kassāmi, kassāma, kassaṁ purisakāriyaṁ jā. 2.22.131.",
  "anya-e0201n5:1359_0": "Ssādimhi-akāhā, akarissā iccādi.",
  "anya-e0201n5:1360_0": "Tanu-vitthāre, tanoti.",
  "anya-e0201n5:1361_0": "Parassaralopo-tanonti.",
  "anya-e0201n5:1362_0": "689.Ovikaraṇassu parachakkeka. 511; rū. 521; nī. 1024.",
  "anya-e0201n5:1363_0": "Parachakke pare ovikaraṇassa u hoti.",
  "anya-e0201n5:1364_0": "Tanute, tanunte.",
  "anya-e0201n5:1365_0": "‘Yavā sare’ti ussa vatte-tanvante.",
  "anya-e0201n5:1366_0": "690.Pubbachakke vā kvacika. 511; rū. 521; nī. 1024.",
  "anya-e0201n5:1367_0": "Pubbachakke ovikaraṇassa kvaci u hoti vā.",
  "anya-e0201n5:1368_0": "Tanuti, kurutu.",
  "anya-e0201n5:1369_0": "Kvacīti kiṁ? Karoti.",
  "anya-e0201n5:1370_0": "Vāti kiṁ? Tanoti.",
  "anya-e0201n5:1371_0": "Kamme-tanīyati, taññati.",
  "anya-e0201n5:1372_0": "691.Tanassā vāka. 517; rū. 488; nī. 1105.",
  "anya-e0201n5:1373_0": "Tanadhātussa na-kārassa ā hoti vā kyamhi.",
  "anya-e0201n5:1374_0": "Tāyati, tāyanti, patāyati, patāyanti.",
  "anya-e0201n5:1374_1": "‘‘Ito’dāni patāyanti, sūciyo balisāni cā’’ti jā. 1.6.84 pāḷi. Tāyate, tāyante.",
  "anya-e0201n5:1375_0": "Saka-sattiyaṁ, sakkoti, sakkonti, sakkosi, sakkotha, sakkomi, sakkoma.",
  "anya-e0201n5:1376_0": "Tanādigaṇo niṭṭhito.",
  "anya-e0201n5:1377_0": "Curādigaṇa",
  "anya-e0201n5:1378_0": "Atha curādigaṇo vuccate.",
  "anya-e0201n5:1379_0": "Āpa, kamu, gaṇa, ghaṭa, cinta, ceta, cura, dhara, pāla, pūja, manta, māna, vida.",
  "anya-e0201n5:1380_0": "692.Curādīhiṇika. 452; rū. 525; nī. 933; caṁ. 1.1.45; pā. 3.1.25; ‘curādito ṇi’ (bahūsu).",
  "anya-e0201n5:1381_0": "Curādīhi kriyatthehi paraṁ sakatthe ṇipaccayo hoti.",
  "anya-e0201n5:1382_0": "Coreti, corayati.",
  "anya-e0201n5:1383_0": "Vipubbo āpa-byāpane, byāpeti, byāpayati.",
  "anya-e0201n5:1384_0": "Kamu-icchāyaṁ, kāmeti, kāmayati, kāmenti, kāmayanti, nikāmeti, nikāmayati, nikāmenti, nikāmayanti.",
  "anya-e0201n5:1385_0": "Kamme-kāmīyati, kāmīyanti.",
  "anya-e0201n5:1386_0": "Kārite ṇāpi eva, kāmāpeti, kāmāpayati.",
  "anya-e0201n5:1387_0": "Kamme-kāmāpīyati , kāmāpayīyati.",
  "anya-e0201n5:1388_0": "Gaṇa-saṅkhyāne, gaṇa, ghaṭānaṁ tudādittā na vuddhi, gaṇeti, gaṇayati.",
  "anya-e0201n5:1389_0": "Ghaṭa-cetāyaṁ, ghaṭeti, ghaṭayati.",
  "anya-e0201n5:1390_0": "Cinta-cintāyaṁ, garupantattā na vuddhi, cinteti, cintayati.",
  "anya-e0201n5:1391_0": "Kamme-cintīyati, cintīyanti.",
  "anya-e0201n5:1392_0": "Kārite-cintāpeti, cintāpayati.",
  "anya-e0201n5:1393_0": "Kamme-cintāpīyati, cintāpayīyati.",
  "anya-e0201n5:1394_0": "Īādimhi-cintesi, cintayi, cinteyuṁ, cintayuṁ, cintesi, cintayi, cintayittha, cintesiṁ, cintayiṁ, cintesimhā, cintayimhā.",
  "anya-e0201n5:1395_0": "Ceta-cetāyaṁ, ceteti, cetayati, cetenti, cetayanti.",
  "anya-e0201n5:1396_0": "Cura-theyye, coreti, corayati, corenti, corayanti.",
  "anya-e0201n5:1397_0": "Dhara-dhāraṇe, dhāreti, dhārayati, dhārenti, dhārayanti.",
  "anya-e0201n5:1398_0": "Pāla-pālane, pāleti, pālayati, pālenti, pālayanti.",
  "anya-e0201n5:1399_0": "Pūja-pūjāyaṁ, garupantattā na vuddhi, pūjeti, pūjayati, pūjenti, pūjayanti.",
  "anya-e0201n5:1400_0": "Manta-guttabhāsane, manteti, mantayati, mantenti, mantayanti.",
  "anya-e0201n5:1401_0": "Āpubbo kathane āmantane ca. Āmantayāmi vo bhikkhave dī. ni.",
  "anya-e0201n5:1401_1": "2.218, bhagavā bhikkhū āmantesi dī. ni. 2.208.",
  "anya-e0201n5:1402_0": "Nipubbo-nimantane, nimanteti, nimantayati.",
  "anya-e0201n5:1403_0": "Īādimhi-mantesi , mantayi, āmantesi, āmantayi, nimantesi, nimantayi, mantesuṁ, mantayuṁ, mantayiṁsu rahogatā jā.",
  "anya-e0201n5:1403_1": "2.22.1918, mantessati, āmantessati, nimantessati, mantayissati, āmantayissati, nimantayissati iccādi.",
  "anya-e0201n5:1404_0": "Māna-pūjāyaṁ, māneti, mānayati, mānenti, mānayanti iccādi.",
  "anya-e0201n5:1405_0": "Vida-anubhavane, vedeti, vedayati, paṭisaṁvedeti, paṭisaṁvedayati.",
  "anya-e0201n5:1406_0": "Paṭi, ni, papubbo ācikkhane, paṭivedeti, paṭivedayati, nivedeti, nivedayati, pavedeti, pavedayati iccādi.",
  "anya-e0201n5:1407_0": "Curādigaṇo niṭṭhito.",
  "anya-e0201n5:1408_0": "Vikaraṇapaccayarāsi niṭṭhito.",
  "anya-e0201n5:1409_0": "Sāmañña kha, cha, sarāsi",
  "anya-e0201n5:1410_0": "Atha dhātupaccayā vuccante.",
  "anya-e0201n5:1411_0": "Kriyāvācībhāvena dhāturūpā paccayā dhātupaccayā, kriyatthapaccayāti vuttaṁ hoti, tasmā tehipi sabbesaṁ tyādi, tabbādivibhatti, paccayānaṁ sambhavo.",
  "anya-e0201n5:1412_0": "Tija, māna, kita, gupa, badha.",
  "anya-e0201n5:1413_0": "693.Tijamānehi khasā khamāvīmaṁsāsuka. 433; rū. 528; nī. 906-9; caṁ. 1.1.17, 28; pā. 3.1.5.",
  "anya-e0201n5:1414_0": "Khamāyaṁ vīmaṁsāyañca pavattehi tija, mānadhātūhi paraṁ kamena kha, sapaccayā honti.",
  "anya-e0201n5:1415_0": "Tija-khamāyaṁ, iminā khapaccayo.",
  "anya-e0201n5:1416_0": "694.Khachasānamekassaraṁ dveka. 458; rū. 461; nī. 939; caṁ. 5.1.1; pā. 6.1.1, 9; ‘…mekasarodi…’ (bahūsu).",
  "anya-e0201n5:1417_0": "Kha , cha, sapaccayantānaṁ dhāturūpānaṁ paṭhamaṁ saddarūpaṁ ekassaraṁ dverūpaṁ hotīti ‘tija, tija’iti dvirūpe kate ‘loponādibyañjanassā’ti anādibyañjanabhūtassa ja-kārassa lopo, ‘pararūpamayakāre byañjane’ti dhātvantajakārassa pararūpattaṁ.",
  "anya-e0201n5:1417_1": "‘Catutthadutiyesvesaṁ tatiyapaṭhamā’ti saṁyogādissa khassa kattaṁ, ‘titikkha’iti dhātupaccayantarūpaṁ, tato tyādyuppatti.",
  "anya-e0201n5:1418_0": "Titikkhati, titikkhanti.",
  "anya-e0201n5:1419_0": "Kamme-titikkhīyati.",
  "anya-e0201n5:1420_0": "Kārite-titikkheti, titikkhayati, titikkhāpeti, titikkhāpayati.",
  "anya-e0201n5:1421_0": "Kamme-titikkhāpīyati, titikkhāpīyanti.",
  "anya-e0201n5:1422_0": "Titikkhatu, titikkhantu, titikkheyya, titikkheyyuṁ iccādi.",
  "anya-e0201n5:1423_0": "Khamāyanti kiṁ? Tija-nisāne, tejeti, tejenti.",
  "anya-e0201n5:1424_0": "Kārite-tejeti.",
  "anya-e0201n5:1424_1": "‘‘Samuttejeti sampahaṁsetī’’ti ma. ni. 3.276 pāḷi.",
  "anya-e0201n5:1425_0": "Māna-vīmaṁsāyaṁ, tato sapaccayo.",
  "anya-e0201n5:1425_1": "‘Khachasānamekassaraṁ dve’ti ‘māna, māna’iti dvirūpe kate –",
  "anya-e0201n5:1426_0": "695.Mānassa vī parassa ca maṁka. 463-7; rū. 532-3; nī. 944.",
  "anya-e0201n5:1427_0": "Dvitte pubbassa mānassa vī hoti, parassa ca sabbassa mānassa maṁ hoti.",
  "anya-e0201n5:1428_0": "Vīmaṁsati, vīmaṁsanti.",
  "anya-e0201n5:1429_0": "Kamme-vīmaṁsīyati , vīmaṁsīyanti.",
  "anya-e0201n5:1430_0": "Kārite-vīmaṁseti, vīmaṁsayati, vīmaṁsāpeti, vīmaṁsāpayati.",
  "anya-e0201n5:1431_0": "Kamme-vīmaṁsāpīyati, vīmaṁsāpīyanti.",
  "anya-e0201n5:1432_0": "Vīmaṁsāyanti kiṁ?",
  "anya-e0201n5:1432_1": "Māna-pūjāyaṁ, māneti, sammāneti, abhimāneti, pūjetīti attho.",
  "anya-e0201n5:1433_0": "Kita-rogāpanayane saṁsaye ca.",
  "anya-e0201n5:1434_0": "696.Kitā tikicchāsaṁsayesu choka. 433; rū. 528; nī. 906-9; caṁ. 1.1.18; pā. 3.1.5 kā.",
  "anya-e0201n5:1435_0": "Tikicchāyaṁ saṁsaye ca pavattakitadhātuto paraṁ cho hoti.",
  "anya-e0201n5:1436_0": "‘Kita, kita’ iti dvirūpe kate –",
  "anya-e0201n5:1437_0": "697.Kitassāsaṁsayeti vāka. 463; rū. 532; nī. 944.",
  "anya-e0201n5:1438_0": "Saṁsayamhā aññasmiṁ tikicchatthe pavattassa kitadhātussa dvitte pubbassa kitassati hoti vā.",
  "anya-e0201n5:1438_1": "‘Pararūpamayakāre byañjane’ti pararūpattaṁ, saṁyogādissa cakārattaṁ.",
  "anya-e0201n5:1439_0": "Tikicchati, tikicchanti.",
  "anya-e0201n5:1439_1": "Devāpi naṁ tikicchanti, mātāpettibharaṁ naraṁ jā. 2.22.408.",
  "anya-e0201n5:1440_0": "Kamme-tikicchīyati, tikicchīyanti.",
  "anya-e0201n5:1441_0": "Kārite-tikiccheti, tikicchayati, tikicchāpeti, tikicchāpayati.",
  "anya-e0201n5:1442_0": "Vāsaddena tikārābhāve ‘kavaggahānaṁ cavaggajā’ti dvitte pubbassa cavaggo, cikicchati, cikicchanti, cikicchīyati, cikicchīyanti.",
  "anya-e0201n5:1443_0": "Asaṁsayeti kiṁ? Vicikicchati, vicikicchanti.",
  "anya-e0201n5:1444_0": "Tikicchattha, saṁsayatthato aññasmiṁ atthe –",
  "anya-e0201n5:1445_0": "Kita-ñāṇe nivāse ca, ketati, saṁketati, niketati.",
  "anya-e0201n5:1446_0": "Gupa-nindāyaṁ.",
  "anya-e0201n5:1447_0": "698.Nindāyaṁ gupabadhā bassa bho caka. 433; rū. 528; caṁ. 1.1.19, 20; pā. 3.1.5, 6 kā.",
  "anya-e0201n5:1448_0": "Nindāyaṁ pavattehi gupa, badhehi paraṁ chapaccayo hoti, bassa ca bho hoti.",
  "anya-e0201n5:1448_1": "Dvirūpe kate anādibyañjanalopo.",
  "anya-e0201n5:1449_0": "699.Gupissika. 465; rū. 463; nī. 946; ‘gupissussa’ (bahūsu).",
  "anya-e0201n5:1450_0": "Gupissa dvitte pubbassa u-kārassa i hoti.",
  "anya-e0201n5:1450_1": "Gassa cavaggattaṁ, dhātvantassa pararūpattaṁ, saṁyogādissa paṭhamattaṁ.",
  "anya-e0201n5:1451_0": "Jigucchati, jigucchanti.",
  "anya-e0201n5:1452_0": "Kamme-jigucchīyati, jigucchīyanti.",
  "anya-e0201n5:1453_0": "Kārite-jiguccheti, jigucchayati, jigucchāpeti, jigucchāpayati.",
  "anya-e0201n5:1453_1": "Jigucchatu, jigucchantu iccādi.",
  "anya-e0201n5:1454_0": "Nindāyanti kiṁ? Gupa-saṁvaraṇe, gopeti, gopayati.",
  "anya-e0201n5:1455_0": "Badha-nindāyaṁ, dvirūpādimhi kate –",
  "anya-e0201n5:1456_0": "700.Khachasessika. 465; rū. 463; nī. 946; ‘khachasesvassi’ (bahūsu).",
  "anya-e0201n5:1457_0": "Dvitte pubbassa assa i hoti kha, cha, sesūti assa ittaṁ, parabakārassa ca bhattaṁ, dhātvantassa pararūpādi.",
  "anya-e0201n5:1458_0": "Bibhacchati, virūpo hotīti attho. Bibhacchanti.",
  "anya-e0201n5:1459_0": "Nindāyanti kiṁ?",
  "anya-e0201n5:1459_1": "Badha-bandhana, hiṁsāsu, bādheti, bādhayati. Vātaṁ jālena bādhesi jā. 1.12.8.",
  "anya-e0201n5:1460_0": "Kamme-bādhīyati, bādhīyanti, bajjhati, bajjhanti.",
  "anya-e0201n5:1461_0": "Iti sāmañña kha, cha, sarāsi.",
  "anya-e0201n5:1462_0": "Tumicchatthe khachasarāsi",
  "anya-e0201n5:1463_0": "701.Tuṁsmā lopo cicchāyaṁ teka. 434; rū. 534; nī. 910; caṁ. 1.1.22; pā. 3.1.7.",
  "anya-e0201n5:1464_0": "Tumantehi icchatthe te kha, cha, sā honti, tuṁpaccayassa ca lopo hoti.",
  "anya-e0201n5:1464_1": "Idañca suttaṁ tumicchatthasambhave sati sabbadhātupadehipi kha, cha, sānaṁ pavattidīpanatthaṁ.",
  "anya-e0201n5:1464_2": "Tena tumicchatthe sa, chapaccaye katvā ‘ū byañjanassā’ti sa, chānaṁ ādimhi īāgamaṁ katvā ‘‘aputtaṁ puttamiva ācarituṁ icchati puttīyīsati, pabbato viya attānaṁ ācarituṁ icchati pabbatāyīsati, dātuṁ icchati dicchati’’ iccādīni sijjhanti.",
  "anya-e0201n5:1465_0": "Bhuja, ghasa, hana, ji, hara, pā, su.",
  "anya-e0201n5:1466_0": "Bhuñjituṁ icchatīti atthe-bhujato khapaccayo, tuṁpaccayalopo, dvittaṁ, pubbassa anādilopo, pararūpatte saṁyogādissa paṭhamattaṁ, pubbassa bhassa battaṁ, bubhukkhati, bubhukkhanti, bubhukkhīyati, bubhukkhīyanti, bubhukkheti, bubhukkhayati, bubhukkhāpeti, bubhukkhāpayati, bubhukkhāpīyati, bubhukkhāpīyanti, bubhukkhatu, bubhukkhantu, bubhukkheyya, bubhukkheyyuṁ, bubhukkhi, bubhukkhiṁsu, bubhukkhissati, bubhukkhissanti, bubhukkhissā, bubhukkhissaṁsu.",
  "anya-e0201n5:1467_0": "Ghasa-adane, ghasituṁ icchatīti atthe – chapaccayo, dvittādi, pubbassa ghassa gattaṁ, gassa jattaṁ, assa ittaṁ, jighacchati, jighacchanti, jighacchīyati, jighacchīyanti, jighaccheti, jighacchāpeti iccādi.",
  "anya-e0201n5:1468_0": "Hana-hiṁ sāyaṁ, hantuṁ icchatīti atthe – chapaccayo, dvittādi, ‘kavaggahānaṁ cavaggajā’ti pubbassa hassa jo, assa ittaṁ.",
  "anya-e0201n5:1469_0": "702.Parassa ghaṁ se.",
  "anya-e0201n5:1470_0": "Dvitte parassa hanassa ghaṁ hoti se pare.",
  "anya-e0201n5:1471_0": "Jighaṁsati, jighaṁsanti.",
  "anya-e0201n5:1472_0": "Ji-jaye, jetuṁ icchatīti atthe – sapaccayo, dvittaṁ.",
  "anya-e0201n5:1473_0": "703.Jiharānaṁ gīka. 462, 474; rū. 467, 535; nī. 943-954.",
  "anya-e0201n5:1474_0": "Ji, harānaṁ dvitte parassa jissa harassa ca gī hoti se pare.",
  "anya-e0201n5:1475_0": "Jigīsati, jigīsanti, vijigīsati, vijigīsanti.",
  "anya-e0201n5:1476_0": "Hara-haraṇe, dvittādi, parassa gī, pubbassa hassa jo, assa ittaṁ, jigīsati, harituṁ icchatīti attho, jigīsanti.",
  "anya-e0201n5:1477_0": "Pā-pāne, pivituṁ icchatīti atthe – sapaccayo, dvittaṁ, ‘rasso pubbassā’ti rasso, assa ittaṁ, pipāsati, pipāsanti, pipāsīyati, pipāsīyanti.",
  "anya-e0201n5:1478_0": "Su-savane, sotuṁ icchatīti atthe – dvitte parassa dvittaṁ, sussusati sussūsati (bahūsu), sussusanti, sussusīyati, sussusīyanti, sussuseti, sussusayati, sussusāpeti, sussusāpayati, sussusāpīyati, sussusāpīyanti, sussusatu, sussusantu iccādi.",
  "anya-e0201n5:1479_0": "Titikkhituṁ icchatīti atthe – titikkhato sapaccayo, sapaccayaparattā puna dvittappasaṅge –",
  "anya-e0201n5:1480_0": "704.Na punacaṁ. 5.1.6.",
  "anya-e0201n5:1481_0": "Sakiṁ dvitte kate puna dvittaṁ na āpajjatīti puna dvittābhāvo, ‘ū byañjanassā’ti ū āgamo.",
  "anya-e0201n5:1482_0": "Titikkhisati, titikkhisanti iccādi.",
  "anya-e0201n5:1482_1": "Evaṁ tikicchituṁ icchatīti tikicchisati, tikicchisanti, cikicchisati, cikicchisanti iccādi.",
  "anya-e0201n5:1483_0": "Iti tumicchatthe kha, cha, sa rāsi.",
  "anya-e0201n5:1484_0": "Nāmadhāturāsi",
  "anya-e0201n5:1485_0": "Puttaṁ icchatīti atthe –",
  "anya-e0201n5:1486_0": "705.Īyo kammāka. 437; rū. 538; nī. 912; caṁ. 1.1.23, 24; pā. 3.1.8, 9.",
  "anya-e0201n5:1487_0": "Kammatthā nāmapadamhā icchatthe īyo hotīti kammabhūtā puttasaddato icchāyaṁ īyo, ‘puttīya’iti dhātupaccayantarūpaṁ, tato tyādyuppatti.",
  "anya-e0201n5:1488_0": "Puttīyati, puttīyanti, puttīyeti, puttīyayati, puttīyāpeti, puttīyāpayati, puttīyāpīyati, puttīyāpīyanti.",
  "anya-e0201n5:1488_1": "Evaṁ cīvarīyati, cīvarīyanti, pattīyati, pattīyanti, parikkhārīyati, parikkhārīyanti iccādi.",
  "anya-e0201n5:1489_0": "Aputtaṁ sissaṁ puttamiva ācaratīti atthe –",
  "anya-e0201n5:1490_0": "706.Upamāṇācāreka. 436; rū. 537; nī. 912; caṁ. 1.1.25; pā. 3.1.10.",
  "anya-e0201n5:1491_0": "Upamīyati upametabbo attho etenāti upamānaṁ, upamānabhūtā kammapadato ācāratthe īyo hoti.",
  "anya-e0201n5:1492_0": "Puttīyati , puttīyanti sissaṁ.",
  "anya-e0201n5:1493_0": "Kamme-aputtopi putto viya ācarīyati puttīyīyati, puttīyīyanti, puttīyeti, puttīyayati, puttīyāpeti, puttīyāpayati, puttīyāpīyati, puttīyāpīyanti. Evaṁ sissīyati, sissīyanti.",
  "anya-e0201n5:1494_0": "Kuṭiyaṁ viya pāsāde ācaratīti atthe –",
  "anya-e0201n5:1495_0": "707.Ādhārāka. 436; rū. 537; nī. 912; caṁ. 1.1.26; pā. 3.1.10.",
  "anya-e0201n5:1496_0": "Upamānabhūtā ādhārabhūtā ca nāmamhā ācāratthe īyo hoti.",
  "anya-e0201n5:1497_0": "Kuṭīyati, kuṭīyanti pāsāde, nadiyaṁ viya samudde ācarati nadīyati, nadīyanti iccādi.",
  "anya-e0201n5:1498_0": "Araññe viya nagare ācarati araññīyati, araññīyanti nagare. Evaṁ gehīyati vihāre.",
  "anya-e0201n5:1499_0": "Lokadhammehi akampanīyaṭṭhena pabbato viya attānaṁ ācaratīti atthe –",
  "anya-e0201n5:1500_0": "708.Kattutāyoka. 435; rū. 536; nī. 911; caṁ. 1.1.27; pā. 3.1.11.",
  "anya-e0201n5:1501_0": "Upamānabhūtā kattubhūtā ca nāmamhā ācāratthe āyo hotīti pabbatasaddato āyo. Tato tyādyuppatti.",
  "anya-e0201n5:1502_0": "Pabbatāyati saṅgho, pabbatāyanti, cicciṭo viya attānaṁ ācarati cicciṭāyati, saddo.",
  "anya-e0201n5:1502_1": "Evaṁ paṭapaṭāyati, kaṭakaṭāyati, dhūmadhūmāyati, dhūpāyati, sandhūpāyati.",
  "anya-e0201n5:1503_0": "Abhusampi bhusaṁ bhavatīti atthe –",
  "anya-e0201n5:1504_0": "709.Jhattheka. 435; rū. 536; nī. 911; caṁ. 1.1.30; pā. 3.1.12, 13.",
  "anya-e0201n5:1505_0": "Cīpaccayassa attho abbhūtatabbhāvo jhattho nāma. Kattuto jhatthe āyo hoti.",
  "anya-e0201n5:1506_0": "Bhusāyati, bhusāyanti, apaṭopi paṭo bhavati paṭāyati, paṭāyanti, alohitampi lohitaṁ bhavati lohitāyati.",
  "anya-e0201n5:1506_1": "Evaṁ nīlāyati, kamalāyati, candāyati, candanāyati, kañcanāyati, vajirāyati.",
  "anya-e0201n5:1507_0": "Kattutotveva? Bhusaṁ karoti.",
  "anya-e0201n5:1508_0": "Saddaṁ karotīti atthe –",
  "anya-e0201n5:1509_0": "710.Saddādīhi karotika. 435; rū. 536; nī. 911; caṁ. 1.1.36; pā. 3.1.17, 18; ‘saddādīni’ (bahūsu).",
  "anya-e0201n5:1510_0": "Saddādīhi dutiyantehi nāmehi karotyatthe āyo hoti.",
  "anya-e0201n5:1511_0": "Saddāyati, saddāyanti, veraṁ karoti verāyati, verāyanti, kalahaṁ karoti kalahāyati, kalahāyanti, mettaṁ karoti mettāyati, mettāyanti, karuṇaṁ karoti karuṇāyati, karuṇāyanti, muditaṁ karoti muditāyati, muditāyanti, upekkhaṁ karoti upekkhāyati, upekkhāyanti, kukkuccaṁ karoti kukkuccāyati, kukkuccāyanti, piyaṁ karoti piyāyati, piyāyanti, paccayaṁ saddahanaṁ karoti pattiyāyati, pattiyāyanti, taṇhaṁ karoti taṇhāyati, taṇhāyanti, taṇhīyati, taṇhīyanti vā, karotyatthe īyo.",
  "anya-e0201n5:1511_1": "Mama idanti karoti mamāyati, mamāyanti.",
  "anya-e0201n5:1512_0": "Namo karotīti atthe –",
  "anya-e0201n5:1513_0": "711.Namotvassocaṁ. 1.1.37; pā. 3.1.19.",
  "anya-e0201n5:1514_0": "Namosaddato karotyatthe asso hoti.",
  "anya-e0201n5:1515_0": "Namassati, namassanti.",
  "anya-e0201n5:1516_0": "Samānaṁ sadisaṁ karotīti atthe –",
  "anya-e0201n5:1517_0": "712.Dhātvatthe nāmasmipā. 3.1.21, 25.",
  "anya-e0201n5:1518_0": "Dhātvattho vuccati yā kāci kriyā. Nāmasmā dhātvatthe i hoti.",
  "anya-e0201n5:1518_1": "‘Yuvaṇṇānameo paccaye’ti issa ettaṁ.",
  "anya-e0201n5:1519_0": "Samāneti, samānenti.",
  "anya-e0201n5:1520_0": "‘Eonamayāvā sare’ti essa ayādeso.",
  "anya-e0201n5:1520_1": "‘Ṇiṇāpyāpīhi vā’ti ettha vāsaddena lapaccayo, samānayati, samānayanti, piṇaṁ karoti piṇeti, piṇayati, kusalaṁ pucchati kusaleti, kusalayati, visuddhaṁ hoti visuddheti, visuddhayati, vīṇāya upagāyati upavīṇeti, upavīṇāyati, paññāya atikkamati atipaññeti, atipaññāyati, vaccaṁ karoti vacceti, vaccayati, muttaṁ karoti mutteti, muttayati, balena pīḷeti baleti, balayati.",
  "anya-e0201n5:1521_0": "Assa itte-balīyati, balīyanti.",
  "anya-e0201n5:1521_1": "‘‘Abalānaṁ balīyantī’’ti pāḷi.",
  "anya-e0201n5:1522_0": "Saccaṁ karotīti atthe –",
  "anya-e0201n5:1523_0": "713.Saccādīhāpisaṁyuttanikāye; rū. 540; nī. 914; pā. 3.1.25.",
  "anya-e0201n5:1524_0": "Saccādīhi nāmehi dhātvatthe āpi hoti.",
  "anya-e0201n5:1525_0": "Saccāpeti , saccāpenti, atthavibhāgaṁ karoti atthāpeti, atthāpenti, bedasatthaṁ karoti bedāpeti, bedāpenti, sukkhaṁ karoti sukkhāpeti, sukkhāpenti, sukhaṁ karoti sukhāpeti, sukhāpenti, dukkhaṁ karoti dukkhāpeti, dukkhāpenti, uṇhaṁ karoti uṇhāpeti, uṇhāpenti iccādi.",
  "anya-e0201n5:1526_0": "Aputtaṁ puttamiva ācarati puttīyati, puttīyituṁ icchatīti atthe ‘tuṁsmā lopo cicchāyaṁ te’ti sapaccayo.",
  "anya-e0201n5:1527_0": "714.Yathiṭṭhaṁ syādinoka. 458; rū. 461; nī. 939; caṁ. 5.1.8; pā. 6.1.3.",
  "anya-e0201n5:1528_0": "Icchīyatīti iṭṭhaṁ, yaṁ yaṁ iṭṭhaṁ yathiṭṭhaṁ. ‘‘Yamiṭṭha’’ntipi pāṭho.",
  "anya-e0201n5:1528_1": "Syādyantassa yathiṭṭhaṁ ekassaraṁ ādibhūta’maññaṁ vā dverūpaṁ hoti, na tyādissa viya ādibhūtamevāti attho. ‘Ū byañjanassā’ti ū āgamo.",
  "anya-e0201n5:1529_0": "Ādimhi dvitte-pupputtīyisati.",
  "anya-e0201n5:1530_0": "Majjhe dvitte-puttittīyisati.",
  "anya-e0201n5:1531_0": "Akamalaṁ kamalaṁ bhavati kamalāyati, kamalāyituṁ icchatīti kakamalāyisati, kamamalāyisati, kamalalāyisati iccādi.",
  "anya-e0201n5:1532_0": "Iti nāmadhāturāsi.",
  "anya-e0201n5:1533_0": "Iti niruttidīpaniyā nāma moggallānadīpaniyā",
  "anya-e0201n5:1534_0": "Tyādikaṇḍo nāma ākhyātakaṇḍo",
  "anya-e0201n5:1535_0": "Niṭṭhito."
}