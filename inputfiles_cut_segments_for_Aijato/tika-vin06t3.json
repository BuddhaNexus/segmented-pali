{
  "tika-vin06t3:0_0": "Mahāvaggavaṇṇanā",
  "tika-vin06t3:1_0": "1. Mahākhandhakavaṇṇanā",
  "tika-vin06t3:2_0": "Bodhikathāvaṇṇanā",
  "tika-vin06t3:3_0": "Yaṁ khandhake līnapadādibheda-pakāsanaṁ dāni supattakālaṁ;",
  "tika-vin06t3:4_0": "Tasmā apubbaṁ vinayatthameva, vakkhāmi saṅkhepagahaṇatthaṁ.",
  "tika-vin06t3:5_0": "Tattha kenaṭṭhenāyaṁ khandhakoti?",
  "tika-vin06t3:5_1": "Khandhānaṁ samūhattā vibhaṅgo viya.",
  "tika-vin06t3:5_2": "Te pana kathanti?",
  "tika-vin06t3:5_3": "Khandhānaṁ pakāsanato dīpanato.",
  "tika-vin06t3:5_4": "Khandhāti cettha pabbajjādivinayakammasaṅkhātā, cārittavārittasikkhāpadasaṅkhātā ca paññattiyo adhippetā.",
  "tika-vin06t3:5_5": "Pabbajjādīni hi bhagavatā paññattattā ‘‘paññattiyo’’ti vuccanti.",
  "tika-vin06t3:5_6": "Paññattiyañca khandha-saddo dissati ‘‘dārukkhandho aggikkhandho udakakkhandho’’tiādīsu viya.",
  "tika-vin06t3:5_7": "Tesaṁ paññattisaṅkhātānaṁ khandhānaṁ pakāsanato vaṇṇanato pabbajjakkhandhakādayo vīsati ‘‘khandhakā’’ti vuttā, avasāne dve taṁsadisattā velāya sadisattā sīlassa velāti vacanaṁ viya.",
  "tika-vin06t3:5_8": "Apica bhāgarāsatthatāpettha yujjate tesaṁ paññattīnaṁ bhāgato ca rāsito ca vibhattattā.",
  "tika-vin06t3:5_9": "Kiṁ panetesaṁ khandhakānaṁ anupubbakāraṇanti?",
  "tika-vin06t3:5_10": "Nāyaṁ pucchā sambhavati, aññathā vuttesupi tappasaṅgānatikkamanato.",
  "tika-vin06t3:5_11": "Atha vā pabbajjupasampadāpubbaṅgamattā sāsanappavesanassa tadatthasaṅgahako mahākhandhako paṭhamaṁ vutto.",
  "tika-vin06t3:5_12": "Kenāti ce?",
  "tika-vin06t3:5_13": "Dhammasaṅgāhakattherehi.",
  "tika-vin06t3:5_14": "Bhagavatā pana tattha tattha uppannavatthuṁ paṭicca tathā tathā vuttāni, na iminā anukkamena.",
  "tika-vin06t3:5_15": "Therā pana taṁ taṁ payojanaṁ paṭicca samānajātike ekajjhaṁ katvā anukkamena sajjhāyiṁsu.",
  "tika-vin06t3:5_16": "Sesānaṁ payojanaṁ tattha tattheva āvi bhavissati.",
  "tika-vin06t3:6_0": "Khandhakovidāti paññattibhāgarāsaṭṭhena nesaṁ khandhatthakovidā, niruttipaṭisambhidāpārappattāti attho.",
  "tika-vin06t3:6_1": "Tesaṁ anuttānatthānaṁ padānaṁ saṁvaṇṇanā.",
  "tika-vin06t3:6_2": "Kasmā panevaṁ visesitanti?",
  "tika-vin06t3:6_3": "Tato sesabhāgā yuttā.",
  "tika-vin06t3:6_4": "Mātikāṭṭhuppattiggahaṇampettha padabhājaniyaggahaṇeneva veditabbaṁ.",
  "tika-vin06t3:6_5": "Yehi atthā yesaṁ padavisesānaṁ aṭṭhakathāyaṁ pakāsitā, tesaṁ te padavisese puna idha vadeyyāma, vaṇṇanāya pariyosānaṁ kadā bhave te te attheti vuttaṁ, taṁ tassa niddesena yujjati.",
  "tika-vin06t3:6_6": "Uttānā ceva yā pāḷi, tassā saṁvaṇṇanāya kinti vattabbaṁ?",
  "tika-vin06t3:6_7": "Na hi atthā uttānāti sambhavati.",
  "tika-vin06t3:6_8": "Adhippāyānusandhīhītiādivacanehipi taṁ vacanaṁ sambhavatīti ce?",
  "tika-vin06t3:6_9": "Na, atthaggahaṇena cettha padavisesānaṁ gahitattā.",
  "tika-vin06t3:6_10": "Te hi atthato anapetatthena, abhidhānatthena vā atthopacārena vā atthāti veditabbā.",
  "tika-vin06t3:6_11": "Saṁvaṇṇanānayoti saṁvaṇṇanā nāma avuttesu uhāpohakkamanidassanato ‘‘nayo’’ti vutto.",
  "tika-vin06t3:7_0": "1.Uruvelāti yathāvuttavālikarāsivasena laddhanāmako gāmo, tasmā samīpatthe etaṁ bhummaṁ.",
  "tika-vin06t3:7_1": "Tathābhāvadassanatthaṁ ‘‘najjā nerañjarāya tīre’’tiādi vuttaṁ.",
  "tika-vin06t3:7_2": "Aññathā tasmiṁ vālikarāsimhi viharatīti āpajjati, ‘‘uruvelaṁ piṇḍāya pāvisīti yena uruvelasenānigamo’’tiādivacanavirodho ca.",
  "tika-vin06t3:7_3": "Aṭṭhakathāyaṁ pana mūlakāraṇameva dassitaṁ.",
  "tika-vin06t3:7_4": "Tattha taṁ sandhāya vuttaṁ…pe…",
  "tika-vin06t3:7_5": "daṭṭhabboti nigamanavacanaṁ.",
  "tika-vin06t3:7_6": "Taṁ kimatthanti ce?",
  "tika-vin06t3:7_7": "Gāmaṁ sandhāya yathāvuttapadatthasambhavadassanatthaṁ.",
  "tika-vin06t3:7_8": "‘‘So pana gāmo tadupacārena evaṁ nāmaṁ labhatī’’ti vacanaṁ pana avuttasiddhanti katvā na vuttanti veditabbaṁ, atha vā yassa ‘‘uruvelā’’ti yathāvuttavālikarāsissa, tassa samīpagāmassapi nāmaṁ.",
  "tika-vin06t3:7_9": "Tattha āyasmā upālitthero na idha gāmaṁ sandhāya ‘‘uruvelāyaṁ viharatī’’ti āha gocaragāmapayojanābhāvato.",
  "tika-vin06t3:7_10": "Na hi bhagavā taṁ gāmaṁ gocaraṁ katvā tadā tattha vihāsi, tasmā ettha vālikarāsissa samīpe bodhirukkhamūle vihāraṁ sandhāya so evamāhāti dassetukāmo aṭṭhakathācariyo evamāhāti veditabbaṁ, tasmā bhagavato gāmato dūratare araññe abhisambodhidīpanena dutiyuppattiṭṭhānaniyamaṁ tīhi padehi akāsi theroti veditabbaṁ, aññathā padattayavacanapayojanābhāvato.",
  "tika-vin06t3:7_11": "Tattha nadantā gacchatīti nadī.",
  "tika-vin06t3:7_12": "Nelañjalāyāti vattabbe la-kārassa ra-kāraṁ katvā ‘‘nerañjarāyā’’ti vuttaṁ, kaddamasevālavirahitattā niddosajalāyāti attho, nīlajalāyāti tassā nāmameva vā etaṁ.",
  "tika-vin06t3:8_0": "Bodhirukkhamūleti ettha ca bodhi vuccati abhisambodho.",
  "tika-vin06t3:8_1": "So ca atthato bhagavato catutthamaggañāṇaṁ hoti ‘‘vimokkhantikametaṁ nāma’’nti (paṭi. ma.",
  "tika-vin06t3:8_2": "1.162) paṭisambhidāvacanato.",
  "tika-vin06t3:8_3": "Kiñcāpi taṁ nāmakaraṇabhūtaṁ catutthaphalañāṇampi vattuṁ sambhavati, kattabbakiccānaṁ pana karaṇato taṁ catutthamaggañāṇameva ettha bodhīti veditabbaṁ.",
  "tika-vin06t3:8_4": "Teneva pāḷiyaṁ ‘‘tatiyavijjāya āsavānaṁ khayañāṇāyā’’ti tadeva dassitaṁ.",
  "tika-vin06t3:8_5": "Aṭṭhakathāyaṁ pana ‘‘bojjhaṅgā’’ti, ‘‘bodhipakkhiyā dhammā’’ti ca.",
  "tika-vin06t3:8_6": "Tattha yasmā catūsu maggesu ñāṇaṁ ‘‘bodhī’’ti vuccati, tasmā sāmaññato vattukāmatādhippāyavasena ‘‘bodhi vuccati catūsu maggesu ñāṇa’’nti (cūḷani.",
  "tika-vin06t3:8_7": "khaggavisāṇasuttaniddesa 121) vuttaṁ idhādhippetañāṇassapi tadantogadhattā.",
  "tika-vin06t3:8_8": "Atha vā pāḷiyaṁ bhagavato ādimaggattayavacanassa vuttaṭṭhānābhāvā catutthamaggañāṇameva bhagavato uppannaṁ, na bhagavā sotāpannādibhāvaṁ patvā buddho jātoti samayantarappasaṅganivāraṇatthaṁ ‘‘catūsū’’ti vuttaṁ ādittayassa catutthaupanissayasambhavena bodhipariyāyasiddhito.",
  "tika-vin06t3:8_9": "‘‘Puggalopi senāsanampi upanissayapaccayena paccayo’’ti (paṭṭhā.",
  "tika-vin06t3:8_10": "1.1.9 paccayaniddesa) vacanato phalahetuko phalajanako rukkho phalarukkhoti viya bodhiheturukkho bodhirukkhoti veditabbo.",
  "tika-vin06t3:8_11": "Ettha ‘‘yasmā kevalaṁ bodhīti rukkhassapi nāmaṁ, tasmā bodhī’’ti parato vuttaṁ.",
  "tika-vin06t3:8_12": "Nigrodhādirukkhato assa visesanavacanaṁ pana tadaññabodhimūlappasaṅganivāraṇatthaṁ.",
  "tika-vin06t3:8_13": "Maggañāṇañhi kusalamūlattā bodhi ca taṁ mūlañcāti saṅkhyaṁ labheyya.",
  "tika-vin06t3:8_14": "Paṭhamābhisambuddho nisīdatīti sambandho.",
  "tika-vin06t3:8_15": "Tena abhisambuddhadivasena saddhiṁ aṭṭhāhaṁ ekapallaṅkena nisinnabhāvaṁ dasseti.",
  "tika-vin06t3:8_16": "Ettha eka-saddo tassa nisajjāsaṅkhātassa pabbajjānuyogānurūpassa pallaṅkassa aññena iriyāpathena anantariyabhāvaṁ athassa akopitabhāvaṁ dasseti.",
  "tika-vin06t3:8_17": "Vimuttisukhanti ettha vimuttiyaṁ vā sukhanti na sambhavati.",
  "tika-vin06t3:8_18": "Pañcamajjhānikattā bhagavato phalasamāpattisaṅkhātā vimutti eva anujaṅghanaṭṭhena nibbānasukhanti vimuttisukhaṁ, taṁ samāpajjanena paṭisaṁvedī anubhavanto nisīdi.",
  "tika-vin06t3:8_19": "Veneyyakālānatikkamanato taṁ apekkhamāno nisīdi, na vimuttisukhasaṅgena.",
  "tika-vin06t3:9_0": "Atha khoti adhikārantarārambhe nipātadvayaṁ.",
  "tika-vin06t3:9_1": "Tena vimuttisukhaṁ paṭisaṁvedayamāno na paṭiccasamuppādaṁ manasākāsi, kintu tato vuṭṭhāyāti dasseti .",
  "tika-vin06t3:9_2": "Paṭivedhavaseneva sumanasikatassa paṭiccasamuppādassa punappunaṁ manasikaraṇaṁ gambhīrattā assādajananato, na apubbanayadassanādhippāyato.",
  "tika-vin06t3:9_3": "Paccakkhabhūtasabbadhammattā bhagavato asammohato, paṭividdhassa visayato vā manasikaraṇaṁ pana vijitadesapaccavekkhaṇaṁ viya rañño apubbaṁ pītiṁ janeti.",
  "tika-vin06t3:9_4": "Vuttañhi ‘‘amānusī ratī hoti, sammā dhammaṁ vipassato’’ti (dha. pa. 373).",
  "tika-vin06t3:9_5": "Rattiyā paṭhamaṁ yāmanti accantasaṁyogavasena upayogavacanaṁ, tena tassa vikappanānattataṁ dasseti.",
  "tika-vin06t3:9_6": "Kiñcāpi ‘‘anulomapaṭilomaṁ manasākāsī’’ti ekatova vuttaṁ, tathāpi iminā anukkamenāti dassanatthaṁ ‘‘avijjāpaccayā’’tiādi.",
  "tika-vin06t3:9_7": "Tattha ca kiñcāpi pavattimattapaccavekkhaṇā adhippetā kathaṁ paññāyatīti?",
  "tika-vin06t3:9_8": "Paṭhamabhāvāya, paṭilomamanasikaraṇaṁ pana anulome paccayānaṁ, paccayuppannānañca tathābhāvasādhanatthaṁ.",
  "tika-vin06t3:9_9": "Yasmā avijjāya eva nirodhā saṅkhāranirodho, na aññathā, tasmā saṅkhārānaṁ avijjā paccayo, tassā ca saṅkhārā phalanti dīpanato.",
  "tika-vin06t3:9_10": "Tathā nibbānapaccavekkhaṇāya anulomamanasikaraṇaṁ kāraṇanirodhā phalanirodhasādhanatthaṁ.",
  "tika-vin06t3:9_11": "Ettha ca anubhāvato nibbānaṁ dassitaṁ.",
  "tika-vin06t3:9_12": "Na hi taṁ avijjādinirodhamattanti.",
  "tika-vin06t3:9_13": "Tattha ‘‘yato khayaṁ paccayānaṁ avedī’’ti vacanena anulomo nādhippetoti siddhaṁ.",
  "tika-vin06t3:9_14": "Maggapaccavekkhaṇāya vattabbaṁ natthi, ubhayatthapi kiccato, ārammaṇato ca tassa maggassa visayato ca tattha maggo dassito.",
  "tika-vin06t3:10_0": "Tatthāha –",
  "tika-vin06t3:10_1": "‘‘paṭiccasamuppādaṁ paṭilomaṁ manasākāsī’’ti na yujjati, na hi paṭilomāpadesena niddiṭṭhaṁ nibbānaṁ paṭiccasamuppādo bhavitumarahatīti? Vuccate –",
  "tika-vin06t3:10_2": "na, tadatthajānanato.",
  "tika-vin06t3:10_3": "Anulomapaṭilomanti hi bhāvanapuṁsakaṁ.",
  "tika-vin06t3:10_4": "Anulomato, paṭilomato ca taṁ paṭiccasamuppādaṁ manasākāsīti hi tattha attho.",
  "tika-vin06t3:10_5": "Aññathā nirodhassa paṭilomappasaṅgāpattiyevāpajjati.",
  "tika-vin06t3:10_6": "Paṭilome ca panetasmiṁ anukkamaniyamo anulome anukkamaniyamato siddhoti veditabbaṁ.",
  "tika-vin06t3:10_7": "Evaṁ sati paṭiccasamuppādassa paṭilomo nāma apaṭiccasamuppādoti siddhaṁ hoti.",
  "tika-vin06t3:10_8": "Tena vuttaṁ aṭṭhakathāyaṁ ‘‘nirodho hotīti anuppādo hotī’’tiādi.",
  "tika-vin06t3:10_9": "Evaṁ sante pubbāparavirodho hoti. Kathaṁ?",
  "tika-vin06t3:10_10": "Paṭiccāti hi iminā phalassa paccayapariggahena, paccayānañca paccayāyattupagamanena tassa uppādābhimukhabhāvadīpanato asamuppādo na sambhavati, tasmā apaṭiccasamuppādoti evaṁ ubhayapaṭikkhepena panassa paṭilomatā veditabbāti eke.",
  "tika-vin06t3:10_11": "Taṁ ayuttaṁ tassa anulomabhāvaniyamanato, atthātisayābhāvato, tasmā appaṭiccasamuppādo tassa paṭilomoti veditabbaṁ.",
  "tika-vin06t3:10_12": "Teneva bhagavatā pāḷiyaṁ paccayapaccayuppannanirodho vutto.",
  "tika-vin06t3:10_13": "Tattha hi ‘‘avijjāya tveva asesavirāganirodhā’’ti evaṁ paccayassa samucchinnapaccayabhāvavasena paccayanirodhaṁ, phalassa paccayapaṭiggahābhāvavasena paccayuppannanirodhañca dīpeti.",
  "tika-vin06t3:10_14": "Duvidho pāḷiyaṁ nirodho atthato anuppādo nāma hotīti katvā aṭṭhakathāyaṁ ‘‘nirodho hotīti anuppādo hotī’’ti vuttaṁ.",
  "tika-vin06t3:10_15": "Evaṁ sante nibbānaṁ paccayapaccayuppannānaṁ nirodhamattanti āpajjatīti ce?",
  "tika-vin06t3:10_16": "Na, tassānubhāvadīpanādhippāyato.",
  "tika-vin06t3:10_17": "Viditavelāyanti manasikatavelāyanti attho, aññathā tato pubbe aviditappasaṅgato.",
  "tika-vin06t3:11_0": "Jhāyatoti ettha kāmaṁ lakkhaṇūpanijjhānena jhāyato bodhipakkhiyadhammā pātubhavanti, catuariyasaccadhammā vā pakāsanti, tathāpi pubbabhāge samathādiyānikavibhāgadassanatthaṁ ārammaṇūpanijjhānaggahaṇaṁ.",
  "tika-vin06t3:11_1": "Catusaccadhammaggahaṇaṁ kāmaṁ anulomapaṭiccasamuppādadassanādhikārena virujjhati, tathāpi ‘‘yo dukkhaṁ parijānāti, so samudayaṁ pajahatī’’ti laddhivasena katanti veditabbaṁ.",
  "tika-vin06t3:12_0": "2.‘‘Paccayakkhayassā’’ti kiccapariyāyavasena vuttaṁ.",
  "tika-vin06t3:12_1": "Tena paccayanibbānaṁ, tadupanissayanibbānañcāti duvidhaṁ nibbānaṁ dassitaṁ hotīti.",
  "tika-vin06t3:12_2": "Kāmañca taṁ na kevalaṁ paccayakkhayamattaṁ karoti, atha kho paccayuppannakkhayampi karoti.",
  "tika-vin06t3:12_3": "Yato ubhinnampi nirodho dassito, tathāpi hetunirodhā phalanirodhoti katvā ‘‘paccayakkhayassā’’ti vuttaṁ.",
  "tika-vin06t3:12_4": "Vuttappakārā dhammāti ettha catusaccaggahaṇaṁ paṭhamagāthāyaṁ vuttanayavipallāsena katanti veditabbaṁ.",
  "tika-vin06t3:13_0": "3.Samudayanirodhasaṅkhāto atthoti ettha samudayo kiccavasena, nirodho ārammaṇakiriyāya.",
  "tika-vin06t3:13_1": "Etena dvippakārā nirodhā dassitā honti tassa anubhāvassa vasenāti attho.",
  "tika-vin06t3:13_2": "Yasmā pallaṅkābhujitaṭṭhānañca ‘‘pallaṅko’’ti vuccati, tasmā phalādhigamaṭṭhānaṁ ‘‘pallaṅka’’nti vuttaṁ.",
  "tika-vin06t3:14_0": "Ajapālakathāvaṇṇanā",
  "tika-vin06t3:15_0": "4.Sammodīti hitakāmatāya bhagavā tena brāhmaṇena saddhiṁ sammodi.",
  "tika-vin06t3:15_1": "Vedehi antanti ettha nibbānaṁ anto nāma.",
  "tika-vin06t3:15_2": "Vedānaṁ vā antaṁ gatattāti ettha arahattaṁ.",
  "tika-vin06t3:15_3": "Tattha paṭhamena vedantagū yasmā, tasmā eva vusitabrahmacariyo.",
  "tika-vin06t3:15_4": "Dutiyena vedantagū yasmā, tasmā vusitabrahmacariyoti evaṁ yojanā kātabbā.",
  "tika-vin06t3:15_5": "Kiñcāpi brāhmaṇassa catusaccayuttaṁ atthato vuttaṁ, udānagāthāyaṁ vuttapaṭivedhābhāvaṁ sandhāya ‘‘dhammacakkappavattana’’nti vuccatīti parihāro.",
  "tika-vin06t3:16_0": "Ajapālakathāvaṇṇanā niṭṭhitā.",
  "tika-vin06t3:17_0": "Mucalindakathāvaṇṇanā",
  "tika-vin06t3:18_0": "5.",
  "tika-vin06t3:18_1": "Mucalindavatthumhi etamatthanti idāni vattabbamatthaṁ sandhāya vuttaṁ.",
  "tika-vin06t3:18_2": "Taṁ vivekanti upadhivivekaṁ .",
  "tika-vin06t3:18_3": "‘‘Abyāpajjaṁ sukhaṁ loke’’ti iminā paṭhamamaggaṁ dasseti tena sattesu māraṇavasena uppajjanakabyāpādappahānasiddhito.",
  "tika-vin06t3:18_4": "‘‘Pāṇabhūtesu saṁyamo’’ti iminā dutiyamaggaṁ dasseti.",
  "tika-vin06t3:18_5": "Maggī hi puggalo avasiṭṭhabyāpādatanuttavasena pāṇabhūtesu saṁyato hoti vihiṁsādhippāyābhāvato.",
  "tika-vin06t3:18_6": "Evaṁ cattāro hi maggā anukkamenāpi gahitā honti.",
  "tika-vin06t3:19_0": "Mucalindakathāvaṇṇanā niṭṭhitā.",
  "tika-vin06t3:20_0": "Rājāyatanakathāvaṇṇanā",
  "tika-vin06t3:21_0": "6.Rājāyatanaṁ pātali.",
  "tika-vin06t3:21_1": "‘‘Catuddisā āgantvā’’ti pāṭhaseso.",
  "tika-vin06t3:21_2": "Mukhavaṭṭiyaṁ kirassa dinnānaṁ catunnampi lekhāparicchedo atthi, te vāṇijā devatāya gāravadassanena bhagavato rūpakāyadassanena pasannattā saraṇaṁ aggahesuṁ.",
  "tika-vin06t3:21_3": "Devatāya ‘‘bhagavā rājāyatanamūle paṭhamābhisambuddho’’ti vacanaṁ sutvā sāvakasaṅghābhāvaṁ, abhisambuddhadhammasabbhāvañca jāniṁsūti veditabbaṁ.",
  "tika-vin06t3:21_4": "Jānantīti buddhāti sambandho.",
  "tika-vin06t3:22_0": "Rājāyatanakathāvaṇṇanā niṭṭhitā.",
  "tika-vin06t3:23_0": "Brahmayācanakathāvaṇṇanā",
  "tika-vin06t3:24_0": "7.Adhigatokho myāyantiādimhi dhammoti catusaccadhammo, gambhīrattā duddaso.",
  "tika-vin06t3:24_1": "Duddasattā duranubodho.",
  "tika-vin06t3:24_2": "Santoti nibbuto.",
  "tika-vin06t3:24_3": "Paṇītoti atappako.",
  "tika-vin06t3:24_4": "Idaṁ dvayaṁ lokuttarameva sandhāya vuttaṁ.",
  "tika-vin06t3:24_5": "Atakkāvacaroti takkena ākāraparivitakkena ogāhitabbo na hoti, ñāṇeneva avacaritabboti attho.",
  "tika-vin06t3:24_6": "Paṇḍitavedanīyoti sammāpaṭipadaṁ paṭipannehi paṇḍitehi vedanīyo.",
  "tika-vin06t3:24_7": "Sabbasaṅkhārasamathotiādi sabbaṁ nibbānameva.",
  "tika-vin06t3:24_8": "Tañhi phalūpacārena ekampi samānaṁ tathā tathā vuccati.",
  "tika-vin06t3:24_9": "Rāmāti pajā.",
  "tika-vin06t3:24_10": "Anu anu acchariyā anacchariyā.",
  "tika-vin06t3:24_11": "Tesaṁ bhagavato pubbabhāgapaṭipadaṁ sutapubbānaṁ, dhammassa vā gambhīrabhāvaṁ adhigatapubbānaṁ.",
  "tika-vin06t3:24_12": "Kiñcāpi bhagavato cattāropi maggā sukhappaṭipadā, tathāpi bodhisattapaṭipadaṁ sandhāya ‘‘kicchena me’’ti vuttaṁ.",
  "tika-vin06t3:24_13": "‘‘Pakāsitaṁ pakāsitu’’nti ubhayathāpi pāṭho.",
  "tika-vin06t3:24_14": "Paretehi yuttehi.",
  "tika-vin06t3:24_15": "Rāgarattāti kāmarāgadiṭṭhirāgehi rattā.",
  "tika-vin06t3:24_16": "Attaniccādigāhakā na dakkhanti na passissanti.",
  "tika-vin06t3:25_0": "8.",
  "tika-vin06t3:25_1": "Sahaṁpati kira ‘‘nassati vata bho loko’’ti imaṁ saddaṁ tathā nicchāreti, yathā dasasahassilokadhātubrahmāno sutvā sannipatiṁsu.",
  "tika-vin06t3:25_2": "Paññāmaye akkhimhi santānānusayitavasena appaṁ parittaṁ rāgādirajaṁ etesaṁ, evaṁsabhāvāti apparajakkhajātikā.",
  "tika-vin06t3:25_3": "Assavanatāti assavanatāya.",
  "tika-vin06t3:26_0": "Samalehi satthārehi.",
  "tika-vin06t3:26_1": "Apāpuretanti vivara etaṁ.",
  "tika-vin06t3:26_2": "Amatassa dvāranti ariyamaggaṁ, catusaccadhammaṁ vā.",
  "tika-vin06t3:26_3": "Vijjattayacatumaggañāṇehi punappunaṁ buddhaṁ paṭividdhaṁ.",
  "tika-vin06t3:26_4": "Seleti silāmaye.",
  "tika-vin06t3:26_5": "Vigatarajattā sukhadassanayogge ito ca etto ca āgantvā yathā ṭhito cakkhumā puriso samantato janataṁ passeyya.",
  "tika-vin06t3:26_6": "Tvampi sumedha sundarapañña sabbaññutaññāṇādhigamāya samantacakkhu.",
  "tika-vin06t3:26_7": "Sabbakilesasaṅgāmānaṁ vijitattā vijitasaṅgāma.",
  "tika-vin06t3:26_8": "Jātikantārādinittharaṇatthaṁ veneyyajanasatthavāhanasamatthatāya satthavāha.",
  "tika-vin06t3:26_9": "Kāmacchandaiṇassa abhāvato aṇaṇa.",
  "tika-vin06t3:27_0": "9.Buddhacakkhunā indriyaparopariyattañāṇena ca āsayānusayañāṇena ca.",
  "tika-vin06t3:27_1": "Imesañhi dvinnaṁ ñāṇānaṁ ‘‘buddhacakkhū’’ti nāmaṁ.",
  "tika-vin06t3:27_2": "Uppaliniyanti uppalavane.",
  "tika-vin06t3:27_3": "Evaṁ sesesupi .",
  "tika-vin06t3:27_4": "Anto nimuggaposīnīti yāni anto nimuggāneva posiyanti, tattha yāni udakaṁ accuggamma ṭhitāni, tāni sūriyaraṁsisamphassaṁ āgamayamānāni ṭhitāni ajja pupphanakāni.",
  "tika-vin06t3:27_5": "Yāni samodakaṁ ṭhitāni, tāni sve pupphanakāni.",
  "tika-vin06t3:27_6": "Yāni udakānuggatāni, tāni tatiyadivase pupphanakāni.",
  "tika-vin06t3:27_7": "Udakā pana anuggatāni aññānipi sarogauppalādīni nāma honti.",
  "tika-vin06t3:27_8": "Yāni neva pupphissanti macchakacchapabhakkhāneva bhavissanti, tāni pāḷināruḷhāni, āharitvā pana dīpetabbāni.",
  "tika-vin06t3:27_9": "Etehi ugghaṭitaññū vipañcitaññū neyyo padaparamoti cattāro puggalā yojetabbā.",
  "tika-vin06t3:27_10": "Paccabhāsīti pati abhāsi.",
  "tika-vin06t3:28_0": "Apārutāti vivaṭā.",
  "tika-vin06t3:28_1": "Pacchimassa padadvayassa ayamattho.",
  "tika-vin06t3:28_2": "Ahañhi attano paguṇaṁ suppavattampi imaṁ paṇītaṁ uttamaṁ dhammaṁ kāyavācākilamathasaññī hutvā nābhāsi.",
  "tika-vin06t3:29_0": "Brahmayācanakathāvaṇṇanā niṭṭhitā.",
  "tika-vin06t3:30_0": "Pañcavaggiyakathāvaṇṇanā",
  "tika-vin06t3:31_0": "10.",
  "tika-vin06t3:31_1": "Idāni pana sabbo jano saddhābhājanaṁ upanetu, pūressāmi nesaṁ saṅkappanti.",
  "tika-vin06t3:31_2": "Apparajakkhajātikoti samāpattiyā vikkhambhitakilesattā nikkilesajātiko.",
  "tika-vin06t3:31_3": "Ājānissatīti ce na niṭṭhānamakaṁsu dhammasaṅgāhakā te vinayakkamaññā, ahaṁ deseyyaṁ paṭivijjhissatīti adhippāyo, ‘‘muddhāpi tassa vipateyyā’’ti (a. ni. 8.11; pārā.",
  "tika-vin06t3:31_4": "2) ettha viya abhūtaparikappo kireso.",
  "tika-vin06t3:31_5": "Loke tassa adhimuttabhāvadīpanatthañhi idaṁ vacanaṁ attano tadupadesena aviditabhāvadīpanatthaṁ.",
  "tika-vin06t3:31_6": "Tassa anantevāsikabhāvadīpanatthanti evamādīni panettha payojanāni.",
  "tika-vin06t3:31_7": "Bhagavatopi kho ñāṇanti sabbaññutaññāṇaṁ tassa maraṇārammaṇaṁ uppajji.",
  "tika-vin06t3:31_8": "Tena tato pubbe tassa sati dhammadesanāya khippaṁ jānanabhāvārammaṇanti dīpeti.",
  "tika-vin06t3:31_9": "Paropadesato ajānitvā paccakkhato maraṇasacchikiriyampi dasseti.",
  "tika-vin06t3:31_10": "Buddhānampi anekañāṇasamodhānābhāvato suvuttametaṁ.",
  "tika-vin06t3:31_11": "Cittapubbikā hi cittappavatti, aññathā navasattapātubhāvappasaṅgo.",
  "tika-vin06t3:31_12": "Sabbadhammānaṁ ekato gahaṇe viruddhakālānaṁ ekato jānanappasaṅgo.",
  "tika-vin06t3:31_13": "Tato ekañāṇassa vitathabhāvappattidoso, tasmā sabbassa vinānekañāṇasamodhānaṁ āpajjitadhammesu appaṭihatañāṇavantattā pana sabbaññū eva bhagavāti veditabbaṁ, na sabbakālaṁ ekato.",
  "tika-vin06t3:31_14": "Āḷārādīnaṁ maraṇājānanatoti ce?",
  "tika-vin06t3:31_15": "Na, tassa jānanena puthujjanassāpi sabbaññutāpattippasaṅgato.",
  "tika-vin06t3:31_16": "Yadābhāvena yadābhāvo tabbhāvena tassābhāvappasaṅgo loke siddhoti.",
  "tika-vin06t3:31_17": "‘‘Bhagavatopi kho ñāṇaṁ udapādī’’ti vacanato tassa maraṇajānanaṁ siddhanti katvā bhavaṁ mateneva bhagavā sabbaññūti siddhaṁ na devatārocanato pubbe ajānanatoti ce?",
  "tika-vin06t3:31_18": "Na, visesaṁ pariggahetvā antarā pajānanato, devatāya sabbaññubhāvappattidosato ca.",
  "tika-vin06t3:31_19": "Na hi so kassaci vacanena aññāsīti.",
  "tika-vin06t3:32_0": "Apica kimidaṁ tattha jānanaṁ nāma tadārammaṇañāṇuppattīti ce?",
  "tika-vin06t3:32_1": "Na, loke sabbaññuno accantābhāvappasaṅgato.",
  "tika-vin06t3:32_2": "Sādhikā hi mayā ekañāṇakkhaṇe sabbaṁ ñāṇaṁ, tadaññesañca tadaññāṇānuppatti.",
  "tika-vin06t3:32_3": "Apica sabbaññuno sabbadhammavisaye ñāṇapaccupaṭṭhānasiddhi tassa ñāṇassa attanāva attano avisayoti ce?",
  "tika-vin06t3:32_4": "Na, hetunidassanānuppattito.",
  "tika-vin06t3:32_5": "Apica ‘‘bhagavatopi kho ñāṇaṁ udapādī’’ti ettha visesavacanaṁ atthi.",
  "tika-vin06t3:32_6": "Yena devatārocanuttarakālameva bhagavato ñāṇaṁ udapādīti paññāyati.",
  "tika-vin06t3:32_7": "Na hi vacanapubbāpariyabhāvamattena tadatthapubbāpariyatā hoti, tasmā ayuttametaṁ.",
  "tika-vin06t3:32_8": "Abhidosakālaṁkatoti paṭhamayāme kālaṁkato.",
  "tika-vin06t3:32_9": "‘‘Majjhimayāme’’tipi vadanti.",
  "tika-vin06t3:32_10": "Ubhayatthapi mahājāniyo.",
  "tika-vin06t3:32_11": "Sattadivasabbhantare, ekadivasabbhantare ca pattabbamaggaphalato parihīnattā mahatī jāni assāti mahājāni.",
  "tika-vin06t3:32_12": "Tesu hi dvīsu āḷāro ākiñcaññāyatanabhave nibbatto, udako bhavagge, tasmā nesaṁ dhammadesanāya akkhaṇe nibbattabhāvaṁ sandhāya bhagavā evaṁ cintesi, na ito manussalokato cutibhāvaṁ sandhāyāti veditabbaṁ.",
  "tika-vin06t3:32_13": "Abuddhaveneyyatañca sandhāyāti no takko, aññathā aniṭṭhappasaṅgoti ācariyo.",
  "tika-vin06t3:33_0": "Bodhisattassa jātakāle supinapaṭiggāhakā ceva lakkhaṇapariggāhakā ca aṭṭha brāhmaṇā.",
  "tika-vin06t3:33_1": "Tesu tayo dvidhā byākariṁsu ‘‘imehi lakkhaṇehi samannāgato agāraṁ ajjhāvasanto rājā hoti cakkavatti, pabbajanto buddho’’ti.",
  "tika-vin06t3:33_2": "Pañca brāhmaṇā ‘‘agāre na tiṭṭhati, buddhova hotī’’ti ekaṁsabyākaraṇāva ahesuṁ.",
  "tika-vin06t3:33_3": "Tesu purimā tayo yathāmantapāraṁ gatā.",
  "tika-vin06t3:33_4": "Ime pana mantapāraṁ atikkamantā attanā laddhaṁ puññamahattaṁ vissajjetvā bodhisattaṁ uddissa puretarameva pabbajiṁsu.",
  "tika-vin06t3:33_5": "Ime sandhāya vuttaṁ ‘‘pañcavaggiyā’’ti.",
  "tika-vin06t3:33_6": "‘‘Tesaṁ puttā’’tipi vadanti, taṁ aṭṭhakathāyaṁ paṭikkhittaṁ.",
  "tika-vin06t3:33_7": "Kasmā panettha bhagavā ‘‘bahūpakārā kho me’’ti cintesi.",
  "tika-vin06t3:33_8": "Kiṁ upakārakānaṁ eva esa dhammaṁ deseti, itaresaṁ na desetīti?",
  "tika-vin06t3:33_9": "No na deseti.",
  "tika-vin06t3:33_10": "Upakārānussaraṇamattakeneva vuttanti aṭṭhakathānayo.",
  "tika-vin06t3:33_11": "Attano kataññukatavedibhāvappakāsanatthaṁ, kataññutādipasaṁsanatthaṁ, paresañca kataññubhāvādiniyojanatthaṁ, khippajānanappasaṅganivāraṇatthaṁ.",
  "tika-vin06t3:34_0": "11.Antarā ca gayaṁ antarā ca bodhinti gayāya ca bodhiyā ca majjhe tigāvutantare ṭhāne.",
  "tika-vin06t3:34_1": "Bodhimaṇḍato hi gayā tīṇi gāvutāni.",
  "tika-vin06t3:34_2": "Bārāṇasinagaraṁ aṭṭhārasa yojanāni.",
  "tika-vin06t3:34_3": "Upako pana bodhimaṇḍassa ca gayāya ca antare bhagavantaṁ addasa.",
  "tika-vin06t3:34_4": "Antarā-saddena pana yuttattā upayogavacanaṁ kataṁ.",
  "tika-vin06t3:34_5": "Īdisesu ca ṭhānesu akkharacintakā ekameva antarāsaddaṁ payujjanti, so dutiyapadepi yojetabbo.",
  "tika-vin06t3:34_6": "Ayojiyamāne pana upayogavacanaṁ na pāpuṇāti.",
  "tika-vin06t3:34_7": "Idha pana yojetvāva vuttoti.",
  "tika-vin06t3:35_0": "Sabbābhibhūti sabbaṁ tebhūmakadhammaṁ abhibhavitvā ṭhito.",
  "tika-vin06t3:35_1": "Taṇhakkhayeti nibbāne.",
  "tika-vin06t3:35_2": "Vimuttoti ārammaṇato vimutto.",
  "tika-vin06t3:35_3": "Natthi me paṭipuggaloti mayhaṁ paṭipuggalo nāma natthi, asadisoti attho, mama sabbaññubhāve dosaṁ dassetvā loke ṭhātuṁ asamatthatāya mama paccatthikapuggalo vā natthīti attho.",
  "tika-vin06t3:35_4": "Āhañchaṁ amatadundubhinti dhammacakkhupaṭilābhāya amatabheriṁ paharissāmīti gacchāmi.",
  "tika-vin06t3:36_0": "Arahasi anantajino bhavituṁ yutto tvanti attho.",
  "tika-vin06t3:36_1": "Idampi attano satthunāmaṁ.",
  "tika-vin06t3:36_2": "Hupeyyāsīti āvuso evampi nāma bhaveyya.",
  "tika-vin06t3:36_3": "Pakkāmīti vaṅkahārajanapadaṁ nāma agamāsi.",
  "tika-vin06t3:36_4": "Bhagavāpi ‘‘tattha tassa migaluddakassa dhītuyā cāpāya ukkaṇṭhitvā puna āgantvā anāgāmī ayaṁ bhavissatī’’ti upanissayasampattiṁ disvā tena saddhiṁ ālapi.",
  "tika-vin06t3:36_5": "So ca tathevāgantvā pabbajitvā anāgāmī hutvā anukkamena kālaṁ katvā avihesu uppajjitvā arahattaṁ pāpuṇi.",
  "tika-vin06t3:37_0": "12.Saṇṭhapesunti katikaṁ akaṁsu.",
  "tika-vin06t3:37_1": "Padhānavibbhantoti padhānato bhaṭṭho parihīno.",
  "tika-vin06t3:37_2": "‘‘Abhijānātha nu bhāsitameta’’nti, ‘‘vācaṁ bhāsitameva’’nti ca evarūpaṁ kañci vacanabhedaṁ akāsīti adhippāyo.",
  "tika-vin06t3:37_3": "Bhagavantaṁ sussūsiṁsūti bhagavato vacanaṁ sotukāmā ahesuṁ.",
  "tika-vin06t3:37_4": "Aññāti aññāya, jānitunti attho.",
  "tika-vin06t3:38_0": "13.",
  "tika-vin06t3:38_1": "Atha kimatthaṁ āmantesīti?",
  "tika-vin06t3:38_2": "Tatopi suṭṭhutaraṁ paṭijānanatthaṁ, dhammassa abhibhāriyadullabhabhāvadīpanatthaṁ, akkharavikkhepanivāraṇatthañca.",
  "tika-vin06t3:38_3": "Tattha dvemeti antadvayavacanaṁ aññesampi tadantogadhabhāvato.",
  "tika-vin06t3:38_4": "Apica yojanāvasena.",
  "tika-vin06t3:38_5": "Taṇhāavijjāti hi saṁsārappavattiyā sīsabhūtā dve kilesā.",
  "tika-vin06t3:38_6": "Te ca samathavipassanānaṁ paṭipakkhabhūtattā antā nāma.",
  "tika-vin06t3:38_7": "Tesu taṇhāvasena kāmasukhallikānuyogaṁ bhajanto samathaṁ parihāpeti bālo, tathā avijjāvasena attakilamathānuyogaṁ bhajanto gacchanto vipassananti na sakkā ubho dve ante appahāya amataṁ adhigantunti evaṁ vuttā.",
  "tika-vin06t3:38_8": "Apica līnuddhaccapahānadassanametaṁ.",
  "tika-vin06t3:38_9": "Līno hi nikkhittavīriyārambho kāmasukhañca bhajati, itaro accāraddhavīriyo attakilamathaṁ.",
  "tika-vin06t3:38_10": "Ubhopi te vīriyasamatāya paṭipakkhattā antā nāma.",
  "tika-vin06t3:38_11": "Apica tisso sāsane paṭipadā vuttā āgāḷhā, nijjhāmā, majjhimā ca.",
  "tika-vin06t3:38_12": "Tattha āgāḷhā ‘‘pāṇātipātī hoti, natthi kāmesu doso’’ti evamādikā.",
  "tika-vin06t3:38_13": "Nijjhāmā ‘‘acelako hoti, muttācāro’’ti evamādikā, majjhimā ‘‘ayameva ariyo aṭṭhaṅgiko maggo’’ti evamādikā.",
  "tika-vin06t3:38_14": "Tattha kāmasukhallikānuyogo āgāḷhā nāma paṭipadā hoti sabbākusalamūlattā.",
  "tika-vin06t3:38_15": "Attakilamathānuyogo nijjhāmā nāma attajjhāpanato.",
  "tika-vin06t3:38_16": "Ubhopete majjhimāya paṭipadāya paṭipakkhabhūtattā antā nāma, tasmā imeva sandhāya dvemeti.",
  "tika-vin06t3:38_17": "Kimatthaṁ bhagavā ‘‘pabbajitena na sevitabbā’’ti pabbajite eva adhikaroti, na gahaṭṭheti?",
  "tika-vin06t3:38_18": "Pabbajitānaṁ tadadhimuttattā, sukhaparivajjanasamatthatāya, tadadhikatattā ca pabbajitā ettha adhikatā, na gahaṭṭhā.",
  "tika-vin06t3:38_19": "Yadi evaṁ kimatthaṁ kāmasukhallikānuyogamāha, nanu te pakatiyāpi kāmapariccāgaṁ katvā taṁ nissaraṇatthaṁ pabbajitāti?",
  "tika-vin06t3:38_20": "Na, tesaṁ antadvayanissitattā.",
  "tika-vin06t3:38_21": "Te hi idha loke kāmena visuddhimicchanti attakilamathānuyogamanuyuttā tasseva tapassa phalena pecca dibbe kāme āsīsamānā daḷhataraṁ kāmasukhallikānuyogamanuyuttāti veditabbā .",
  "tika-vin06t3:38_22": "Antattho pana idha kucchitaṭṭhena veditabbo ‘‘antamidaṁ, bhikkhave, jīvikānaṁ, yadidaṁ piṇḍolya’’ntiādīsu (itivu. 91; saṁ. ni.",
  "tika-vin06t3:38_23": "3.80) viya.",
  "tika-vin06t3:39_0": "Yo cāyaṁ kāmesu kāmasukhallikānuyogoti ettha kāmesūti vatthukāmo adhippeto, dutiyo kilesakāmo .",
  "tika-vin06t3:39_1": "Taṁsampayuttasukhamettha kāmasukhaṁ nāma.",
  "tika-vin06t3:39_2": "Tena vipākasukhassa niravajjabhāvaṁ dīpetīti.",
  "tika-vin06t3:39_3": "Allīyanaṁ nāma tadabhinandanā.",
  "tika-vin06t3:39_4": "Anuyogo nāma bhavantare tadanuyogapatthanā.",
  "tika-vin06t3:39_5": "Hānabhāgiyakarattā kusalapakkhassa, hīnapuggalabhāvitattā, hīnadhātupabhavattā ca lāmakaṭṭhena hīno.",
  "tika-vin06t3:39_6": "Gāmanivāsisattadhammattā gammo.",
  "tika-vin06t3:39_7": "Puthujjanasādhāraṇattā pothujjaniko.",
  "tika-vin06t3:39_8": "Anariyoti ariyānaṁ anadhippetattā, ariyadhammapaṭipakkhattā, anariyakarattā, anariyadhammattā, anariyāciṇṇattā ca veditabbo.",
  "tika-vin06t3:39_9": "Anatthasaṅkhātasaṁsārabhayāvahattā, anatthaphalanibbattakattā ca anatthasaṁhito.",
  "tika-vin06t3:39_10": "Attano kevalaṁ khedūpagamo attakilamatho nāma.",
  "tika-vin06t3:39_11": "So diṭṭhigatapubbakattatapānukkamakiriyāvisesaṁ nissāya pavattati, tassa diṭṭhivasena anuyogo attakilamathānuyogo nāma.",
  "tika-vin06t3:39_12": "Attaviyogavittāparissamattā, anupāyapavattattā sampajjamāno migayonigoyonikukkurayonisūkarayonīsu pātāyati.",
  "tika-vin06t3:39_13": "Vipaccamāno narakaṁ netīti anatthasaṁhito.",
  "tika-vin06t3:39_14": "Ete tvāti ete tu.",
  "tika-vin06t3:39_15": "Tathāgatenāti attānaṁ avitathāgamanaṁ āvi karoti, tenetaṁ dasseti ‘‘na mayā parivitakkitamattena vitakkitā, kintu mayā tathāgateneva satā abhisambodhiñāṇena abhisambuddho’’ti.",
  "tika-vin06t3:39_16": "Cakkhukaraṇītiādīhi pana tameva paṭipadaṁ thometi.",
  "tika-vin06t3:39_17": "Bhesajjaṁ āturassa viya ‘‘cakkhukaraṇī’’ti iminā ñāṇacakkhuvisodhanaṁ vuttaṁ.",
  "tika-vin06t3:39_18": "Ñāṇakaraṇīti iminā andhakāravidhamanaṁ vuttaṁ.",
  "tika-vin06t3:39_19": "Upasamāyāti kilesapariḷāhapaṭippassaddhi vuttā.",
  "tika-vin06t3:39_20": "Abhiññāyāti saccapaṭivedhanaṁ vuttaṁ.",
  "tika-vin06t3:39_21": "Sambodhāyāti saccapaṭivijjhanaṁ vuttaṁ.",
  "tika-vin06t3:39_22": "Nibbānāyāti sopādisesanibbānadhātuyā anupādisesanibbānadhātuyāti evaṁ yathāsambhavaṁ yojetvā kathetabbaṁ.",
  "tika-vin06t3:40_0": "14.",
  "tika-vin06t3:40_1": "Kasmā panettha bhagavā aññattha viya anupubbiṁ kathaṁ akathetvā paṭhamameva asevitabbamantadvayaṁ vatvā majjhimapaṭipadaṁ desesīti?",
  "tika-vin06t3:40_2": "Attādimicchābhimānanivāraṇatthaṁ, kummaggapaṭipattinivāraṇatthañca antadvayavajjanaṁ vatvā attano visesādhigamadīpananayena abāhullikādibhāvadassanatthaṁ, tesañca majjhimapaṭipadādīpanena tattha anuyojanatthaṁ pacchā sammāpaṭipadaṁ desesi, tato tassa majjhimapaṭipadāsaṅkhātassa ariyamaggassa visayadassanatthaṁ catusaccadhammaṁ saṅkhepavitthāravasena desetukāmo ‘‘idaṁ kho pana, bhikkhave, dukkha’’ntiādimāha, ayamettha anusandhi.",
  "tika-vin06t3:40_3": "‘‘Idaṁ dukkhaṁ ariyasaccanti me, bhikkhave’’tiādi suttānusandhipakaāsanatthaṁ ayamanukkamo veditabbo.",
  "tika-vin06t3:40_4": "Yathāvuttaṁ paṭipadaṁ sutvā kira koṇḍañño āha ‘‘kathaṁ bhagavatā vuttapaṭipadāya uppatti siyā.",
  "tika-vin06t3:40_5": "Ayañhi paṭipadā kilesānaṁ anuppattiyā sati sambhavati, na aññathā.",
  "tika-vin06t3:40_6": "Kilesānañca yadi lobhato uppatti khuppipāsānaṁ viya, tadāsevanāya anuppatti siyā, tadavatthussa vā tesaṁ uppatti.",
  "tika-vin06t3:40_7": "Tadavatthuviparītakāyakilamathāsevanāya anuppatti siyā.",
  "tika-vin06t3:40_8": "Ubhopetā bhagavatā ‘antā’ti vuttā, tasmā kathaṁ panetissāya sammāpaṭipadāya uppatti sambhaveyyā’’ti.",
  "tika-vin06t3:40_9": "Bhagavā āha anupāyāsevanato.",
  "tika-vin06t3:40_10": "Kathanti ce? –",
  "tika-vin06t3:41_0": "‘‘Saṁsāramūlato ñāṇaṁ, tañca ñāṇā pahiyyati;",
  "tika-vin06t3:42_0": "Jīvite sati taṁ hoti, tañca jīvitasādhane.",
  "tika-vin06t3:43_0": "‘‘Tasmā ñāṇāya medhāvī, rakkhe jīvitamattano;",
  "tika-vin06t3:44_0": "Ñāṇasādhanabhūtañca, sīlañca paripālaye.",
  "tika-vin06t3:45_0": "‘‘Jīvitañca yathā loke, bhinne kāye na vijjati;",
  "tika-vin06t3:46_0": "Tatheva bhinnasīlassa, natthi ñāṇassa sambhavo.",
  "tika-vin06t3:47_0": "‘‘Tasmā āyuñca sīlañca, ñāṇatthaṁ rakkhatā satā;",
  "tika-vin06t3:48_0": "Sevitabbā na kāmāpi, nāpi kāyavināsanā.",
  "tika-vin06t3:49_0": "‘‘Kāmesu gedhamupagamma hino gammañca,",
  "tika-vin06t3:50_0": "Accuddhano kilamathaṁ gamupeti mūḷho;",
  "tika-vin06t3:51_0": "Yo majjhimaṁ paṭipadaṁ paramaṁ upeti,",
  "tika-vin06t3:52_0": "So khippameva labhate paramaṁ vimokkha’’nti.",
  "tika-vin06t3:53_0": "Sutvā tadetaṁ sugatassa vākyaṁ,",
  "tika-vin06t3:54_0": "Paññaṁ munī so sutajaṁ labhitvā;",
  "tika-vin06t3:55_0": "Cintāmayaṁ ñāṇa pavesamāno,",
  "tika-vin06t3:56_0": "Ucchindayaṁ pañhamimaṁ apucchi.",
  "tika-vin06t3:57_0": "‘‘Nibbedhapadaṭṭhānaṁ pahāya ghoraṁ,",
  "tika-vin06t3:58_0": "Tapaṁ kathamivāti so tvaṁ;",
  "tika-vin06t3:59_0": "Brūhi tadeva hoti bhikkhu cara,",
  "tika-vin06t3:60_0": "Virāgamupayāti ca dukkhasaccassa;",
  "tika-vin06t3:61_0": "Dassaneneva dukkhānubhavanā,",
  "tika-vin06t3:62_0": "Tamhi dosassa paccayo’’ti.",
  "tika-vin06t3:63_0": "Sutvāva koṇḍañño munivacanaṁ,",
  "tika-vin06t3:64_0": "Vuṭṭhāya haṭṭho sahasā avoca;",
  "tika-vin06t3:65_0": "‘‘Udāhara tvaṁ bhagavā mametaṁ,",
  "tika-vin06t3:66_0": "Bhikkhu yathā passati dukkhasacca’’nti.",
  "tika-vin06t3:67_0": "Cintāmayissa paññāparipuṇṇā bhāvanāmayipaññāsampatti jānitabbā imehi iti bhagavā suttamidamāhāti kira.",
  "tika-vin06t3:67_1": "Kasmā bhagavā koṇḍaññassa purimameva saccadesanaṁ avaḍḍhetvā attano adhigatakkamamāhāti?",
  "tika-vin06t3:67_2": "Nāhaṁ kassaci āgamaṁ desemi, apica kho sayameva evamadhigatomhīti dassanatthaṁ.",
  "tika-vin06t3:67_3": "Tattha ‘‘pubbe ananussutesu dhammesū’’ti iminā idaṁ atthadvayaṁ dasseti, na mayā āḷārato, udakato vā ayaṁ dhammo suto, kintu pubbe ananussutesveva ñāṇaṁ me udapādīti majjhimāya paṭipadāya ānubhāvaṁ pakāseti.",
  "tika-vin06t3:67_4": "Apica yasmā evaṁ paṭipanno vināpi paropadesena ariyasaccāni passati, tasmā kathaṁ tumheva mamāpadesena na passathāti.",
  "tika-vin06t3:68_0": "15.Cakkhuntiādīni pañca padāni ñāṇavevacanāneva.",
  "tika-vin06t3:68_1": "Ñāṇañhi saccānaṁ ālocanato cakkhubhūtatthajānanato ñāṇaṁ.",
  "tika-vin06t3:68_2": "Pakārehi jānanato paññā.",
  "tika-vin06t3:68_3": "Kilesavidāraṇato, vijjanato ca vijjā.",
  "tika-vin06t3:68_4": "Saccacchādakatamavināsanato, tesaṁ gatikoṭipakāsanato ālokoti veditabbaṁ.",
  "tika-vin06t3:68_5": "Tattha paṭhamena parivaṭṭena saccānaṁ aññamaññaṁ asaṅkarato ṭhapanapaññaṁ dasseti, dutiyena tesaṁ kattabbākāraparicchindanapaññaṁ, tatiyena saccesu ñāṇakiccasanniṭṭhānaṁ dasseti.",
  "tika-vin06t3:69_0": "16.Yāvakīvañcāti dvīhi padehi yāvaicceva vuttaṁ hoti ‘‘iti cittamano’’tiādi viya.",
  "tika-vin06t3:69_1": "Rāgādīhi akuppatāya akuppā vimutti.",
  "tika-vin06t3:69_2": "Veyyākaraṇanti dhammadesanā.",
  "tika-vin06t3:69_3": "Sā hi dhammānaṁ byākaraṇato pakāsanato ‘‘veyyākaraṇa’’nti vuccati.",
  "tika-vin06t3:69_4": "Virajaṁ vītamalanti ettha virajaṁ visamahetuvādavigamato.",
  "tika-vin06t3:69_5": "Vītamalaṁ ahetukavādavigamato.",
  "tika-vin06t3:69_6": "Virajaṁ sassatadiṭṭhippahānato.",
  "tika-vin06t3:69_7": "Vītamalaṁ ucchedadiṭṭhippahānato.",
  "tika-vin06t3:69_8": "Virajaṁ pariyuṭṭhānappahānato.",
  "tika-vin06t3:69_9": "Vītamalaṁ anusayappahānato.",
  "tika-vin06t3:69_10": "Dhammacakkhunti dhammamattadassanaṁ, na tattha satto vā jīvo vā kārako vā vedako vāti, tenevāha ‘‘yaṁ kiñci samudayadhammaṁ, sabbantaṁ nirodhadhamma’’nti.",
  "tika-vin06t3:69_11": "Idañhi tassa dhammacakkhussa uppattiākāradassanatthaṁ vuttaṁ.",
  "tika-vin06t3:69_12": "Tañhi nirodhaṁ ārammaṇaṁ katvā kiccavasena eva saṅkhataṁ paṭivijjhantaṁ uppajjati.",
  "tika-vin06t3:70_0": "17.Dhammacakkanti ettha desanāñāṇaṁ adhippetaṁ, paṭivedhañāṇañca labbhateva.",
  "tika-vin06t3:70_1": "Ettha kimatthaṁ devā saddamanussāvesunti?",
  "tika-vin06t3:70_2": "Nānādiṭṭhigatandhakāravidhamanato laddhālokattā, apāyabhayasamatikkamanato assāsaṁ pattattā, devakāyavimānadassanato pītipāmojjacalitattā cāti evamādīnettha kāraṇāni vadanti.",
  "tika-vin06t3:70_3": "Pathavikampanamahāsaddapātubhāvo ca dhammatāvaseneva hotīti eke.",
  "tika-vin06t3:70_4": "Devatānaṁ kīḷitukāmatāya pathavikampo.",
  "tika-vin06t3:70_5": "Bahuno devasaṅghassa sannipātato, bhagavato sarīrappabhājālavisajjanato cāti ekacce.",
  "tika-vin06t3:71_0": "18.",
  "tika-vin06t3:71_1": "Pabbajjupasampadāvisesanti attho.",
  "tika-vin06t3:71_2": "Tattha iti-saddo tassa ehibhikkhūpasampadāpaṭilābhanimittavacanapariyosānadassano.",
  "tika-vin06t3:71_3": "Tadavasāno hi tassa bhikkhubhāvo.",
  "tika-vin06t3:71_4": "Svākkhātotiādi ‘‘ehī’’ti āmantanāya payojanadassanavacanaṁ.",
  "tika-vin06t3:71_5": "‘‘Ehibhikkhū’’ti bhagavā avoca ‘‘svākkhāto dhammo cara…pe…",
  "tika-vin06t3:71_6": "kiriyāyā’’ti ca avocāti padasambandho.",
  "tika-vin06t3:71_7": "Tattha cara brahmacariyanti avasiṭṭhaṁ maggattayabrahmacariyaṁ samadhigaccha.",
  "tika-vin06t3:71_8": "Kimatthaṁ?",
  "tika-vin06t3:71_9": "Sammādukkhassantakiriyāyāti attho.",
  "tika-vin06t3:71_10": "‘‘Ehibhikkhū’’ti iminā bhagavato vacanena nipphannattā kāraṇūpacārena ‘‘ehibhikkhūpasampadā’’ti vuttā.",
  "tika-vin06t3:71_11": "Sāva tassāyasmato yāvajīvaṁ upasampadā ahosīti attho.",
  "tika-vin06t3:71_12": "Tena tassā upasampadāya sikkhāpaccakkhātādinā vicchedā vā tadaññāya upasampadāya kiccaṁ vā natthīti idamatthadvayaṁ aṭṭhakathāyaṁ dasseti.",
  "tika-vin06t3:71_13": "Aṭṭhannampi upasampadānaṁ ehibhikkhuovādapaṭiggahaṇapañhabyākaraṇagarudhammapaṭiggahaṇūpasampadānaṁ catunnaṁ aññatarāya upasampannassa antarā vicchedo vā tadaññūpasampadāya kiccaṁ vā natthi, itarassatthīti.",
  "tika-vin06t3:71_14": "Nikāyantarikā panāhu ‘‘buddhapaccekabuddhānaṁ niyāmokkantisaṅkhātāya upasampadāya ñatticatutthakammupasampadañca dasavaggapañcavaggakaraṇīyavasena dvidhā bhinditvā dasavidhopasampadā’’ti.",
  "tika-vin06t3:71_15": "Kā panettha atthato upasampadā nāmāti?",
  "tika-vin06t3:71_16": "Tadadhigatakiriyāvasena nibbattiyā asekkhā tadadhivāsanacetanāya paribhāvitapañcakkhandhikā ajjhattasantati.",
  "tika-vin06t3:71_17": "Kā panettha paribhāvanā nāma?",
  "tika-vin06t3:71_18": "Tabbipakkhadhammajjhācāraviruddhabhāvo, tassa pattiyā tāya paribhāvanāya vasena katthaci ‘‘samannāgato’’ti vuccati.",
  "tika-vin06t3:71_19": "Yathāha ‘‘lobhena samannāgato, bhikkhave, abhabbo cattāri satipaṭṭhānāni bhāvetu’’ntiādi.",
  "tika-vin06t3:71_20": "Etthāhu nikāyantarikā ‘‘yathāvuttāya upasampadāya pattisaṅkhāto cittavippayutto saṅkhārakkhandhapariyāpanno dhammo atthi, tassa santativasena pubbāpariyaṁ uppajjamānassa yāva avicchedo, tāva upasampannoti, aññathā tato dhammantaruppattikkhaṇe tassa upasampannassa anupasampannabhāvappasaṅgo āpajjatī’’ti.",
  "tika-vin06t3:71_21": "Te vattabbā ‘‘suttaṁ āharathā’’ti.",
  "tika-vin06t3:71_22": "Te ce vadeyyuṁ ‘‘yo tesaṁ dasannaṁ asekkhānaṁ dhammānaṁ upādāya paṭilābhasamannāgamo ariyo hoti vippahīnoti evamādīni no suttānī’’ti.",
  "tika-vin06t3:71_23": "Evaṁ sati asantadhammehi, parasattehi ca samannāgamadosappasaṅgo nesaṁ pāpuṇāti.",
  "tika-vin06t3:71_24": "Kiṁkāraṇaṁ?",
  "tika-vin06t3:71_25": "Suttasambhavato. Yathāha –",
  "tika-vin06t3:71_26": "‘‘rājā, bhikkhave, cakkavattī sattahi ratanehi samannāgato hotī’’ti (dī. ni.",
  "tika-vin06t3:71_27": "3.199-200 atthato samānaṁ) vitthāro.",
  "tika-vin06t3:71_28": "Vasibhāvo tattha samannāgatasaddena vutto.",
  "tika-vin06t3:71_29": "Tassahitesu ratanesu vasibhāvo kāmacāro atthīti ce?",
  "tika-vin06t3:71_30": "Ettha vasibhāvo samannāgamasaddena vutto, aññattha pattisaṅkhāto, taṁ dhammantaranti.",
  "tika-vin06t3:71_31": "Kimettha visesakāraṇaṁ?",
  "tika-vin06t3:71_32": "Natthi ca, tasmā yathāvuttalakkhaṇāva upasampadā.",
  "tika-vin06t3:71_33": "Ayameva nayo pabbajjādīsupi netabbo.",
  "tika-vin06t3:72_0": "19.",
  "tika-vin06t3:72_1": "Kiñcāpi vappattherassa pāṭipadadivase…pe…",
  "tika-vin06t3:72_2": "assajittherassa catutthiyanti evaṁ nānādivasesu pāṭekkaṁ dhammacakkhuṁ udapādi, tathāpi ovādasāmaññena vappabhaddiyānaṁ, mahānāmaassajīnañcettha ekato vuttanti veditabbaṁ.",
  "tika-vin06t3:73_0": "20.",
  "tika-vin06t3:73_1": "‘‘Rūpaṁ, bhikkhave, anattā’’ti kimatthaṁ āditova anattalakkhaṇaṁ dīpetīti?",
  "tika-vin06t3:73_2": "Tesaṁ puthujjanakālepi itaralakkhaṇadvayassa pākaṭattā.",
  "tika-vin06t3:73_3": "Te hi manāpānaṁ kāmānaṁ aniccatādassanena saṁviggā pabbajiṁsūti aniccalakkhaṇaṁ tāva nesaṁ ekadesena pākaṭaṁ, pabbajitānañca attakilamathānuyogato kāyikadukkhaṁ, tañca mānasassa paccayoti mānasikadukkhañca pākaṭaṁ, tasmā tadubhayaṁ vajjitvā anattalakkhaṇameva dīpetuṁ ārabhi.",
  "tika-vin06t3:73_4": "Tañca dīpento dukkhalakkhaṇeneva dīpetuṁ ‘‘rūpañca hidaṁ, bhikkhave, attā abhavissā’’tiādimāha.",
  "tika-vin06t3:73_5": "Kimatthanti?",
  "tika-vin06t3:73_6": "Aniccalakkhaṇatopi tesaṁ dukkhalakkhaṇassa suṭṭhutaraṁ pākaṭattā.",
  "tika-vin06t3:73_7": "Tesañhi attakilamathānuyogamanuyuttattā, tapparāyaṇabhāvato ca dukkhalakkhaṇaṁ suṭṭhu pākaṭaṁ, tasmā tena tāva suṭṭhu pākaṭena anattalakkhaṇaṁ dīpetvā puna tadeva tadubhayenāpi dīpetuṁ ‘‘taṁ kiṁ maññatha, bhikkhave, rūpaṁ niccaṁ vā aniccaṁ vā’’ti vakkhati.",
  "tika-vin06t3:73_8": "Kallaṁ nūti yuttaṁ nu.",
  "tika-vin06t3:73_9": "Etaṁ mamāti taṇhāggāho.",
  "tika-vin06t3:73_10": "Esohamasmīti mānaggāho.",
  "tika-vin06t3:73_11": "Eso me attāti diṭṭhiggāho.",
  "tika-vin06t3:73_12": "Taṇhāggāho cettha aṭṭhasatataṇhāvicaritavasena, mānaggāho navavidhamānavasena, diṭṭhiggāho dvāsaṭṭhidiṭṭhivasena veditabbo.",
  "tika-vin06t3:74_0": "Pañcavaggiyakathāvaṇṇanā niṭṭhitā.",
  "tika-vin06t3:75_0": "Pabbajjākathāvaṇṇanā",
  "tika-vin06t3:76_0": "25.",
  "tika-vin06t3:76_1": "Yena samayena bhagavā pañcavaggiye pañcamiyaṁ arahatte patiṭṭhāpetvā sattamiyaṁ nāḷakattherassa nāḷakapaṭipadaṁ ācikkhitvā bhaddapadapuṇṇamāyaṁ yasassa indriyānaṁ paripakkabhāvaṁ ñatvā taṁ udikkhanto bārāṇasiyaṁ vihāsi, tena samayena yaso nāmāti sambandho.",
  "tika-vin06t3:76_2": "Tassa kira uppattito paṭṭhāya tassa kulassa kittisaddasaṅkhāto, parijanasaṅkhāto vā yaso visesato pavaḍḍhati.",
  "tika-vin06t3:76_3": "Tena tassa mātāpitaro evaṁ nāmamakaṁsu.",
  "tika-vin06t3:76_4": "‘‘Sukhumālo’’tiādi kimatthaṁ āyasmatā upālittherena vuttanti?",
  "tika-vin06t3:76_5": "Pacchimajanassa nekkhamme samussāhanajananatthaṁ.",
  "tika-vin06t3:76_6": "Evaṁ uttamabhogasamappitānampi uttamesu bhogesu appamattakenāpi asubhanimittena vitajjetvā kālākālaṁ agaṇetvā vivekābhiratiyā mahantaṁ bhogakkhandhaṁ tiṇaṁ viya pahāya gehato nikkhamanā ahosi, kassa panaññassa na siyāti adhippāyo.",
  "tika-vin06t3:76_7": "Samaṅgībhūtassāti tehi ekattaṁ upagatassa, avivittassāti attho.",
  "tika-vin06t3:76_8": "Niddā okkamīti manāpesupi visayesu pavattiṁ nivāretvā tassa cittaṁ atikkamitvā abhibhavitvā attano vasaṁ upanesīti attho.",
  "tika-vin06t3:76_9": "Sabbarattiyo cāti tayopi yāme.",
  "tika-vin06t3:76_10": "Tena parijanassa vikāradassane kāraṇaṁ dasseti.",
  "tika-vin06t3:76_11": "Ratti-saddo panettha kāle sūriyābhāve, yāme ca pavattatīti viññeyyo.",
  "tika-vin06t3:76_12": "Yāmevidha viññeyyo ticīvaravippavāse ca.",
  "tika-vin06t3:76_13": "Kaccheti kacchapasse.",
  "tika-vin06t3:76_14": "Kaṇṭheti kaṇṭhassa heṭṭhā.",
  "tika-vin06t3:76_15": "Mudiṅgassa hi upari kaṇṭhaṁ ṭhapetvā sayantiyā kaṇṭhe mudiṅgaṁ addasāti attho.",
  "tika-vin06t3:76_16": "Āḷambaranti paṇavaṁ.",
  "tika-vin06t3:76_17": "Ubhatomukhassa tanukā dīghā.",
  "tika-vin06t3:76_18": "Vitthinnasamatalassa vāditassa etaṁ adhivacanaṁ.",
  "tika-vin06t3:76_19": "Vippalapantiyoti supinadassanādivasena asambandhapalāpaṁ vippalapantiyo.",
  "tika-vin06t3:76_20": "Susānaṁ maññeti susānaṁ viya addasa sakaṁ parijananti sambandho.",
  "tika-vin06t3:76_21": "Ādīnavoti asubhabhāvo.",
  "tika-vin06t3:76_22": "Nibbidāya cittaṁ saṇṭhātīti vimuccitukāmatāsaṅkhātāya ukkaṇṭhāya cittaṁ namīti attho.",
  "tika-vin06t3:76_23": "Udānaṁ udānesīti ‘‘ito paṭṭhāya imāhi itthīhi saha nāhaṁ bhavissāmī’’ti attamanavācaṁ nicchāresi.",
  "tika-vin06t3:76_24": "Dve kira ākārā tassa pamādasuttaparijanadassane pākaṭā jātā kilesānaṁ balavabhāvo, asubhākārassa atioḷārikabhāvo ca.",
  "tika-vin06t3:76_25": "Evaṁ sati oḷārikatare ca asubhākāre kilesavasenāyaṁ sabbopi loko ettha pīḷito mucchito.",
  "tika-vin06t3:76_26": "Aho kilesā balavatarāti hi passato passato tassa dvepi te ākārā pākaṭā jātā, yenevamavocāti.",
  "tika-vin06t3:77_0": "‘‘Suvaṇṇapādukāyo ārohitvā’’ti etenassa nissaṅgatāya vissaṭṭhagamanaṁ dīpeti.",
  "tika-vin06t3:77_1": "So hi balavasaṁvegābhitunnahadayattā parijanassa pabodhe satipi attano gamananivāraṇasamatthabhāvaṁ asahamāno attānaṁ takkento vissaṭṭho agamāsi.",
  "tika-vin06t3:77_2": "Amanussāti devatā.",
  "tika-vin06t3:77_3": "Tā hi manussehi sugatipaṭivedhañāṇasaṇṭhānādiguṇasāmaññena ‘‘amanussā’’ti vuccanti.",
  "tika-vin06t3:77_4": "Na hi asamānajātikā tiracchānādayo ‘‘abrāhmaṇā’’ti vā ‘‘avasalā’’ti vā vuccanti, kintu jātisabhāgatāya eva vasalādayo ‘‘abrāhmaṇā’’ti vuccanti, evaṁ manussehi kenaci ākārena sabhāgatāya devatā ‘‘amanussā’’ti vuttā.",
  "tika-vin06t3:77_5": "Aññathā manussā na hontīti tiracchānagatāpi ‘‘amanussā’’ti vattabbā bhaveyyuṁ.",
  "tika-vin06t3:78_0": "26.",
  "tika-vin06t3:78_1": "Vanagahanaṁ disvā ‘‘sumuttohaṁ nagarato’’ti pamuditattā bhagavato avidūre udānesi.",
  "tika-vin06t3:78_2": "Idaṁ kho yasāti bhagavā nibbānaṁ sandhāyāha.",
  "tika-vin06t3:78_3": "Tañhi taṇhādikilesehi anupaddutaṁ, anupasaṭṭhatañca dassanamattenāpi assādajananato.",
  "tika-vin06t3:78_4": "Dhammaṁ desessāmīti yena taṁ nibbānaṁ idha nisinnamattova tvaṁ adhigamissasīti adhippāyo.",
  "tika-vin06t3:78_5": "Kirāti assaddheyyaabyattiparihāsesu nipāto, idha abyattiyaṁ.",
  "tika-vin06t3:78_6": "Suvaṇṇapādukāyo orohitvāti ca suvaṇṇapādukāhi otaritvā.",
  "tika-vin06t3:78_7": "Nissakkatthe hi idaṁ paccattavacanaṁ.",
  "tika-vin06t3:78_8": "Tassa nisinnamattasseva aññaṁ sammodanīyaṁ kathaṁ akatvā anāmantetvā anupubbiṁ kathaṁ kathesi.",
  "tika-vin06t3:78_9": "Suparipakkindriyattā, paṭivedhakkhaṇānatikkamanatthaṁ anupaddutānupasaṭṭhatānaṁ pāpakadhammadesanābhimukhacittattā, seṭṭhissa gahapatino acirāgamanadassanato ca.",
  "tika-vin06t3:78_10": "Kimatthaṁ bhagavā tassa suṭṭhutaraṁ saṁviggahadayassa bhavato muccitukāmassa bhavābhavūpāyānisaṁsakathaṁ paṭhamameva kathesīti?",
  "tika-vin06t3:78_11": "Sabbabhavādīnavadassanatthaṁ.",
  "tika-vin06t3:78_12": "So hi manussalokasseva upaddutaupasaṭṭhabhāvaṁ addasa, na saggānanti kadāci saggalokaṁ sukhato maññeyya.",
  "tika-vin06t3:78_13": "Tattha sukhasaññena nibbānābhimukhaṁ cittaṁ peseyyāti saggānampi ādīnavaṁ dassetukāmatāya anupubbiṁ kathaṁ ārabhi.",
  "tika-vin06t3:78_14": "Ettha dānaṁ, dānānisaṁsaṁ, sīlānisaṁsañca kathento dānasīlakathaṁ katheti nāma.",
  "tika-vin06t3:78_15": "Saggavaṇṇaṁ kathento saggakathaṁ katheti nāma.",
  "tika-vin06t3:78_16": "Tattha vatthukāmakilesakāmānaṁ aniccataṁ, apasādataṁ, mahādīnavatañca kathento kāmānaṁ ādīnavaṁ, okāraṁ, saṁkilesañca pakāseti.",
  "tika-vin06t3:78_17": "Nekkhamme tadabhāvato ca taṁnissaraṇato ca tabbiparītaṁ ānisaṁsaṁ kathento nekkhamme ānisaṁsaṁ pakāseti nāma.",
  "tika-vin06t3:78_18": "Tattha okāranti avakāraṁ lāmakabhāvaṁ.",
  "tika-vin06t3:78_19": "Saṁkilesanti saṁkilissanaṁ bādhanaṁ upatāpanaṁ vāti attho.",
  "tika-vin06t3:78_20": "Kallacittaṁ paññindriyassa ānubhāvena, diṭṭhiyogavicikicchāyogānaṁ paññindriyena vihatattā.",
  "tika-vin06t3:78_21": "Muducittaṁ satindriyasamāyogena, vihiṁsāsārambhādikilesapavesaṁ nivāretvā cittamudutādikusaladhammappavesanaṁ karontaṁ sahajātaṁ cittaṁ muduṁ karoti.",
  "tika-vin06t3:78_22": "Samādhindriyassa ānubhāvena vinīvaraṇacittaṁ.",
  "tika-vin06t3:78_23": "Tañhi visesato nīvaraṇavipakkhabhūtanti.",
  "tika-vin06t3:78_24": "Vīriyindriyavasena udaggacittaṁ.",
  "tika-vin06t3:78_25": "Tañhi thinamiddhasaṅkhātalīnabhāvavipakkhanti.",
  "tika-vin06t3:78_26": "Saddhindriyassa ānubhāvena pasannacittaṁ tassa pasādalakkhaṇattā.",
  "tika-vin06t3:78_27": "Sāmukkaṁsikāti etaṁ visayavasena desanaṁ upālitthero pakāseti.",
  "tika-vin06t3:78_28": "Saccāni hi sāmukkaṁsikadesanāya visayāni.",
  "tika-vin06t3:78_29": "Aññathā dukkhādīni sāmukkaṁsikā dhammadesanāti āpajjati tassa vibhāvane saccānaṁ niddiṭṭhattā.",
  "tika-vin06t3:79_0": "27.Catuddisāti catūsu disāsu.",
  "tika-vin06t3:79_1": "Abhisaṅkharesīti abhisaṅkhari.",
  "tika-vin06t3:79_2": "Kimatthanti ce?",
  "tika-vin06t3:79_3": "Ubhinnaṁ paṭilabhitabbavisesantarāyanisedhanatthaṁ.",
  "tika-vin06t3:79_4": "Yadi so puttaṁ passeyya, puttassapi dhammacakkhupaṭilābho arahattuppatti, seṭṭhissapi dhammacakkhupaṭilābho na siyā.",
  "tika-vin06t3:79_5": "Diṭṭhasaccopi ‘‘dehi te mātuyā jīvita’’nti vadanto kimaññaṁ na kareyya.",
  "tika-vin06t3:79_6": "Yasopi taṁ vacanaṁ sutvā arahāpi samāno sayaṁ appaṭikkhipitvā bhagavantaṁ ullokento kimaññāya saṇṭhaheyya.",
  "tika-vin06t3:80_0": "28.",
  "tika-vin06t3:80_1": "Ubhohipi pattabbavisesakoṭiyā pattattā bhagavā puna taṁ paṭippassambhesi.",
  "tika-vin06t3:80_2": "Pubbe agārikabhūtoti tassa sotāpannakālaṁ sandhāyāha.",
  "tika-vin06t3:80_3": "Sotāpanno hi agāramajjhe vasanārahattā agāriyabhūto nāma hoti apabbajito.",
  "tika-vin06t3:80_4": "Sampati pabbajito samāno agāramajjhavasanassa abhabbattā ‘‘agāriko’’ti na vuccati, tasmā evamāha.",
  "tika-vin06t3:80_5": "Yassa diṭṭhoti sambandho, yena diṭṭhoti vuttaṁ hoti.",
  "tika-vin06t3:80_6": "‘‘Seyyathāpi pubbe agārikabhūto’’ti vacanena laddhanayattā pacchā gahapati gihivesadhārimeva yasaṁ sandhāyāha ‘‘yasena kulaputtena pacchāsamaṇenā’’ti.",
  "tika-vin06t3:80_7": "Tattha cara brahmacariyanti ābhisamācārikasīlaṁ brahmacariyaṁ cara paripūrehi tāva, yāva sammādukkhassantakiriyā, yāva cuticittāti adhippāyo.",
  "tika-vin06t3:80_8": "Liṅgabrahmacariyaṁ sandhāyāti porāṇā, tañca yuttaṁ.",
  "tika-vin06t3:80_9": "Liṅgamattañhi sandhāya so āyasmā ‘‘labheyyāhaṁ, bhante, pabbajjaṁ upasampada’’nti āha.",
  "tika-vin06t3:81_0": "Kimatthaṁ bhagavā yasassa mātu, pajāpatiyā ca bhattakiccaṁ akatvāva dhammaṁ desesīti?",
  "tika-vin06t3:81_1": "Yasassa pabbajjāya sokasallasamappitattā dānañca somanassikacittena na dadeyyuṁ, satthari ca domanassappattā hutvā maggapaṭivedhampi na labheyyunti bhagavā paṭhamaṁ tāva tā vigatasokasallahadayāyo katvā puna bhattakiccaṁ akāsi.",
  "tika-vin06t3:82_0": "30.Seṭṭhānuseṭṭhīnanti anukkamaseṭṭhīnanti porāṇā.",
  "tika-vin06t3:82_1": "‘‘Seṭṭhino cānuseṭṭhino ca yāni kulāni, tāni seṭṭhānuseṭṭhāni kulāni, tesaṁ seṭṭhānuseṭṭhīnaṁ kulāna’’nti likhitaṁ.",
  "tika-vin06t3:82_2": "Dhammavinayoti sāsanabrahmacariyaṁ pāvacananti idha atthato ekaṁ.",
  "tika-vin06t3:82_3": "Atha vā dhammena vinayo, na daṇḍasatthehīti dhammavinayo, dhammāya vinayo, na hiṁsatthanti vā dhammato vinayo, nādhammatoti vā dhammo vinayo, nādhammoti vā dhammānaṁ vinayo, na aññesanti vā dhammakāyattā, dhammasāmittā vā dhammo bhagavā, tassa dhammassa vinayo, na takkikānanti vā dhammavinayo.",
  "tika-vin06t3:82_4": "Samānādhikaraṇavasena vā dhammavinayo nīluppalaṁ viya, dhammo ca vinayo cāti dhammavinayo phalāphalaṁ viya napuṁsakamiti pulliṅgāpadesato assa liṅgabhāvo siddho, yassa vā dhammo vinayo, so dhammavinayo setapaṭo puriso viya, dhammena yutto vā vinayo dhammavinayo assaratho viyāti evamādinā nayena yojanā veditabbā.",
  "tika-vin06t3:83_0": "34.‘‘Khaṇḍasīmaṁ netvā’’ti bhaṇḍukammārocanapaṭiharaṇatthaṁ vuttaṁ.",
  "tika-vin06t3:83_1": "Tena ‘‘sabhikkhuke vihāre aññampi etassa kese chindā’’ti vattuṁ na vaṭṭatīti.",
  "tika-vin06t3:83_2": "Pabbājetvāti imassa adhippāyapakāsanatthaṁ ‘‘kāsāyāni acchādetvā ehī’’ti vuttaṁ.",
  "tika-vin06t3:83_3": "Upajjhāyo ce kesamassuoropanādīni akatvā pabbajatthaṁ saraṇāni deti, na ruhati pabbajjā.",
  "tika-vin06t3:83_4": "Kammavācaṁ sāvetvā upasampādeti, ruhati upasampadā.",
  "tika-vin06t3:83_5": "Appattacīvarānaṁ upasampadāsiddhidassanato, kammavipattiyā abhāvato cetaṁ yujjatevāti eke.",
  "tika-vin06t3:83_6": "Hoti cettha –",
  "tika-vin06t3:84_0": "‘‘Saliṅgasseva pabbajjā, viliṅgassāpi cetarā;",
  "tika-vin06t3:85_0": "Apetapubbavesassa, taṁ dvayaṁ iti cāpare’’ti.",
  "tika-vin06t3:86_0": "Bhikkhunā hi sahatthena vā āṇattiyā vā dinnameva kāsāvaṁ vaṭṭati, adinnaṁ na vaṭṭatīti pana santesveva kāsāvesu, nāsantesu asambhavatoti tesaṁ adhippāyo.",
  "tika-vin06t3:86_1": "Evañca pana, bhikkhave, pabbājetabbo upasampādetabbo.",
  "tika-vin06t3:86_2": "Paṭhamaṁ…pe…anujānāmi, bhikkhave, imehi tīhi saraṇagamanehi pabbajjaṁ upasampadanti ettha iminā anukkamena dinnehi tīhi saraṇagamanehi pabbajjaṁ upasampadaṁ anujānāmi kevalehīti adhippāyadassanato –",
  "tika-vin06t3:87_0": "Ādinnapubbaliṅgassa, naggassāpi dvayaṁ bhave;",
  "tika-vin06t3:88_0": "Netarassāti no khanti, sabbapāṭhānulomatoti. –",
  "tika-vin06t3:89_0": "Ācariyo .",
  "tika-vin06t3:89_1": "Ācariyena adinnaṁ na vaṭṭatīti ettha ‘‘pabbajjā na ruhatīti vadantī’’ti likhitaṁ.",
  "tika-vin06t3:89_2": "Porāṇagaṇṭhipadepi tatheva likhitaṁ.",
  "tika-vin06t3:89_3": "Urādīni ṭhānāni nāma.",
  "tika-vin06t3:89_4": "Saṁvutādīni karaṇāni nāma.",
  "tika-vin06t3:89_5": "‘‘Anunāsikantaṁ katvā ekasambandhaṁ katvā dānakāle antarā aṭṭhatvā vattabbaṁ.",
  "tika-vin06t3:89_6": "Vicchinditvā dānepi yathāvuttaṭṭhāne eva vicchedo, aññatra na vaṭṭatī’’ti likhitaṁ.",
  "tika-vin06t3:89_7": "Anunāsikante diyyamāne khalitvā ‘‘buddhaṁ saraṇaṁ gacchāmī’’ti makārena missībhūte khette otiṇṇattā vaṭṭatīti upatissatthero.",
  "tika-vin06t3:89_8": "Missaṁ katvā vattuṁ vaṭṭati, vacanakāle pana anunāsikaṭṭhāne vicchedaṁ akatvā vattabbanti dhammasiritthero.",
  "tika-vin06t3:89_9": "‘‘Evaṁ kammavācāyampī’’ti vuttaṁ.",
  "tika-vin06t3:89_10": "Ubhatosuddhiyāva vaṭṭatīti ettha mahāthero patitadantādikāraṇatāya acaturassaṁ katvā vadati, byattasāmaṇero samīpe ṭhito pabbajjāpekkhaṁ byattaṁ vadāpeti.",
  "tika-vin06t3:89_11": "Mahātherena avuttaṁ vadāpetīti na vaṭṭati.",
  "tika-vin06t3:89_12": "Kammavācāya itaro bhikkhu ce vadati, vaṭṭatīti.",
  "tika-vin06t3:89_13": "Saṅgho hi kammaṁ karoti, na puggaloti.",
  "tika-vin06t3:89_14": "Na nānāsīmapavattakammavācāsāmaññanayena paṭikkhipitabbattā.",
  "tika-vin06t3:89_15": "Atha therena caturassaṁ vuttaṁ pabbajjāpekkhaṁ vattuṁ asakkontaṁ sāmaṇero sayaṁ vatvā vadāpeti, ubhatosuddhi eva hoti therena vuttasseva vuttattā.",
  "tika-vin06t3:89_16": "Buddhaṁ saraṇaṁ gacchanto asādhāraṇe buddhaguṇe, dhammaṁ saraṇaṁ gacchanto nibbānaṁ, saṅghaṁ saraṇaṁ gacchanto sekkhadhammaṁ, asekkhadhammañca saraṇaṁ gacchatīti aggahitaggahaṇavasena yojanā kātabbā.",
  "tika-vin06t3:89_17": "Aññathā saraṇattayasaṅkaradoso.",
  "tika-vin06t3:89_18": "Sabbamassa kappiyākappiyanti dasasikkhāpadavinimuttaṁ parāmāsāparāmāsādi.",
  "tika-vin06t3:89_19": "‘‘Ābhisamācārikesu vinetabbo’’ti vacanato sekhiyaupajjhāyavattādiābhisamācārikasīlamanena pūretabbaṁ.",
  "tika-vin06t3:89_20": "Tattha cārittassa akaraṇe vārittassa karaṇe daṇḍakammāraho hotīti dīpeti.",
  "tika-vin06t3:90_0": "Pabbajjākathāvaṇṇanā niṭṭhitā.",
  "tika-vin06t3:91_0": "Dutiyamārakathāvaṇṇanā",
  "tika-vin06t3:92_0": "35.",
  "tika-vin06t3:92_1": "‘‘Tena hetunā’’ti vacanato pāḷiyaṁ ‘‘yonisomanasikārāsammappadhānā’’ti hetvatthe nissakkavacananti veditabbaṁ.",
  "tika-vin06t3:93_0": "Dutiyamārakathāvaṇṇanā niṭṭhitā.",
  "tika-vin06t3:94_0": "Uruvelapāṭihāriyakathāvaṇṇanā",
  "tika-vin06t3:95_0": "37-8.Vaseyyāmāti ‘‘tvañca ahañca vaseyyāmā’’ti piyavacanena tassa saṅgaṇhanatthaṁ vuttaṁ kira.",
  "tika-vin06t3:95_1": "Tejasā tejanti ānubhāvena ānubhāvaṁ.",
  "tika-vin06t3:95_2": "Tejodhātuyā vā tejodhātuṁ.",
  "tika-vin06t3:95_3": "Ubhinnaṁ sajotibhūtānanti anādaratthe sāmivacanaṁ, bhāvasattamīatthe vā.",
  "tika-vin06t3:95_4": "Agyāgārameva ādittaṁ, na tattha vasanako sattajātiko.",
  "tika-vin06t3:95_5": "Acinteyyo hi iddhivisayo.",
  "tika-vin06t3:95_6": "Kasmā pana bhagavā agyāgārampi anādittaṁ nādhiṭṭhāsīti?",
  "tika-vin06t3:95_7": "Attano dukkhuppādābhāvassa anativimhādibhāvappasaṅgato.",
  "tika-vin06t3:95_8": "Kimatthaṁ parasantakaṁ mahāsambhārapavattaṁ taṁ vināsetīti?",
  "tika-vin06t3:95_9": "Puna yathāporāṇaṁ iddhānubhāvena kattukāmatādhippāyato.",
  "tika-vin06t3:95_10": "Pariyādinnoti khayaṁ nīto.",
  "tika-vin06t3:95_11": "Tejasā tejanti ānubhāvena ānubhāvaṁ.",
  "tika-vin06t3:95_12": "Agyāgārassa parittattā itaro attho na sambhavati.",
  "tika-vin06t3:95_13": "Ayamattho ‘‘makkhaṁ asahamāno’’ti iminā ativiya sameti.",
  "tika-vin06t3:95_14": "Iddhānubhāvamakkhanañhi tattha makkho nāma.",
  "tika-vin06t3:95_15": "Pattenāti padumapattenātipi porāṇā.",
  "tika-vin06t3:95_16": "Paduminisaṇḍe ṭhito hi bhagavā tattha ahosīti tesaṁ mati.",
  "tika-vin06t3:96_0": "39.Dinnanti anumatinti attho.",
  "tika-vin06t3:96_1": "Abhīto nibbhayo. Kasmā?",
  "tika-vin06t3:96_2": "Yato so maggena bhayamatīto.",
  "tika-vin06t3:96_3": "‘‘Sumanamanasoti sundaracittasaṅkhātamano.",
  "tika-vin06t3:96_4": "Sumano eva vā’’ti likhitaṁ.",
  "tika-vin06t3:96_5": "Tejovāti aggi viya.",
  "tika-vin06t3:96_6": "Dhātukusaloti tejodhātumhi kusalo.",
  "tika-vin06t3:96_7": "‘‘Byavahitā ce’’ti saddalakkhaṇattā ca upasaggo.",
  "tika-vin06t3:96_8": "Tejodhātusamāpattīsu kusalo iccevattho.",
  "tika-vin06t3:96_9": "Udicchareti ullokesuṁ.",
  "tika-vin06t3:96_10": "‘‘Saṁparivāresu’’nti ca likhitaṁ.",
  "tika-vin06t3:96_11": "Iti evaṁ bhaṇantīti attho.",
  "tika-vin06t3:96_12": "Hatāti samāti attho, kāḷakāva hontīti kirettha adhippāyo.",
  "tika-vin06t3:96_13": "Īsakampi byāpāraṁ akatvā upasamānurūpaṁ tiṭṭhanti.",
  "tika-vin06t3:96_14": "Ye ca anekavaṇṇā acciyo hontīti taṁ dassetuṁ ‘‘nīlā atha lohitikā’’tiādimāha.",
  "tika-vin06t3:97_0": "40.Catuddisāti catūsu disāsu.",
  "tika-vin06t3:98_0": "44.Paṁsukūlaṁ uppannanti pariyesamānassa paṭilābhavasena uppannaṁ hoti.",
  "tika-vin06t3:98_1": "Cittavicittapāṭihīradassanatthāya ca sā pariyesanā.",
  "tika-vin06t3:98_2": "Sā ayaṁ sāyaṁ.",
  "tika-vin06t3:98_3": "Tā imā tayimā.",
  "tika-vin06t3:98_4": "Dve ekato gahetvā vadati.",
  "tika-vin06t3:98_5": "Āyāmi ahaṁ āyamahaṁ.",
  "tika-vin06t3:98_6": "Etanti etassa.",
  "tika-vin06t3:98_7": "Yathā mayanti yasmā mayaṁ.",
  "tika-vin06t3:99_0": "50-51.Udakavāhakoti udakogho.",
  "tika-vin06t3:99_1": "Udakasototi porāṇā.",
  "tika-vin06t3:99_2": "‘‘Yāya tva’’nti pubbabhāgavipassanāpaṭipadaṁ sandhāya vuttaṁ.",
  "tika-vin06t3:99_3": "Cirapaṭikāti cirapabhuti, nāgadamanato paṭṭhāya cirapaṭikā.",
  "tika-vin06t3:99_4": "‘‘Cirapaṭisaṅkhā’’tipi vadanti.",
  "tika-vin06t3:99_5": "Kesamissantiādimhi abbokiṇṇaṁ visuṁ visuṁ bandhitvā pakkhittattā kesādayova kesamissāti porāṇā.",
  "tika-vin06t3:99_6": "Khārikājamissanti ettha khārī vuccati tāpasaparikkhāro.",
  "tika-vin06t3:99_7": "Jaṭile pāhesīti dve tayo tāpase pāhesi.",
  "tika-vin06t3:99_8": "‘‘Soḷasātirekaaḍḍhauḍḍhāni pāṭihāriyasahassānī’’ti vuttaṁ.",
  "tika-vin06t3:100_0": "54.",
  "tika-vin06t3:100_1": "Aggihutte kataparicayattā bhagavā tesaṁ ādittapariyāya-mabhāsi (saṁ. ni. 4.28).",
  "tika-vin06t3:100_2": "Tattha ekaccaṁ ārammaṇavasena ādittaṁ cakkhādi rāgagginā, ekaccaṁ sampayogavasena cakkhusamphassapaccayā vedayitādikeneva, ekaccaṁ abhibhūtatthena cakkhādi eva jātiādinā , ekaccaṁ paccayatthena, tadeva sokādināti yathāsambhavamettha ādittatā veditabbā.",
  "tika-vin06t3:100_3": "Ettha kiñcāpi dukkhalakkhaṇamevekaṁ pākaṭaṁ, tadanusārena pana itaraṁ lakkhaṇadvayampi tehi diṭṭhanti veditabbaṁ dukkhākārassa itarākāradīpanato.",
  "tika-vin06t3:100_4": "Santasukhataṇhābhiniviṭṭhattā panesaṁ dukkhalakkhaṇapubbaṅgamā desanā katāti veditabbā.",
  "tika-vin06t3:101_0": "Uruvelapāṭihāriyakathāvaṇṇanā niṭṭhitā.",
  "tika-vin06t3:102_0": "Bimbisārasamāgamakathāvaṇṇanā",
  "tika-vin06t3:103_0": "55-7.",
  "tika-vin06t3:103_1": "Vatthukāmabhūtā itthiyo kāmitthiyo.",
  "tika-vin06t3:103_2": "Dutiyādayo assāsakā.",
  "tika-vin06t3:103_3": "Yasmā anuppanne eva bhagavati buddhakolāhalaṁ loke paṭhamameva vassasahassaṁ uppajjati.",
  "tika-vin06t3:103_4": "Brahmāno ca brāhmaṇavaṇṇaṁ abhinimminitvā vedesu sahassattayamattaṁ buddhapaṭisaṁyuttaṁ pariyattiṁ pakkhipitvā vācenti, bhagavato jātito paṭṭhāya ca buddhakathā lakkhaṇaññūhi brāhmaṇehi uppāditā, patthaṭā loke, tasmā yujjanti, na aññathā.",
  "tika-vin06t3:103_5": "‘‘Tamaddasa bimbisāro, pāsādasmiṁ patiṭṭhito’’tiādigāthāhi bodhisattakāle eva abhisittatā bimbisārassa siddhā.",
  "tika-vin06t3:104_0": "58.",
  "tika-vin06t3:104_1": "Idhāvuso khīṇāsavo bhikkhu pañcaṅgavippahīno hoti chaḷaṅgasamannāgato ekārakkho caturāpasseno paṇunnapaccekasacco samavayasaṭṭhesano anāvilasaṅkappo passaddhakāyasaṅkhāro suvimuttacitto suvimuttapaññoti (dī. ni.",
  "tika-vin06t3:104_2": "3.348, 360; a. ni.",
  "tika-vin06t3:104_3": "10.19) dasa ariyavāsā nāma.",
  "tika-vin06t3:104_4": "Rūpārūpasamāpattiyo aṭṭha nirodhasamāpatti mahākaruṇāsamāpattītipi porāṇā.",
  "tika-vin06t3:104_5": "Tattha nīvaraṇā pañcaṅgā ca.",
  "tika-vin06t3:104_6": "Chaḷaṅgupekkhā chaḷaṅgā.",
  "tika-vin06t3:104_7": "Satārakkhena ekārakkhā.",
  "tika-vin06t3:104_8": "Saṅkhāya ekaṁ paṭisevati, adhivāseti, parivajjeti, saṅkhāya ekaṁ vinodetīti ayaṁ caturāpasseno.",
  "tika-vin06t3:104_9": "Puthusamaṇabrāhmaṇānaṁ puthupaccekasaccāni cattāri pahīnāni, evaṁ paṇunnapaccekasacco.",
  "tika-vin06t3:104_10": "Kāmesanā bhavesanā pahīnā hoti, brahmacariyesanā paṭippassaddhā, evaṁ samavayasaṭṭhesano.",
  "tika-vin06t3:104_11": "Kāmabyāpādavihiṁsāsaṅkappo pahīno hoti, evaṁ anāvilasaṅkappo, sukhassa ca pahānā…pe…",
  "tika-vin06t3:104_12": "catutthaṁ jhānaṁ upasampajja viharati evaṁ suvimuttacitto hoti.",
  "tika-vin06t3:104_13": "Rāgo pahīno ucchinnamūlo…pe…",
  "tika-vin06t3:104_14": "anuppādadhammoti pajānāti, doso, moho anuppādadhammoti pajānāti, evaṁ suvimuttapaññoti.",
  "tika-vin06t3:105_0": "‘‘Ṭhānāṭhānaṁ vipākañca, ñāṇaṁ sabbatthagāminiṁ;",
  "tika-vin06t3:106_0": "Anekadhātuyo lokaṁ, adhimuttiñca pāṇinaṁ.",
  "tika-vin06t3:107_0": "‘‘Jānāti indriyānañca, paropariyataṁ muni;",
  "tika-vin06t3:108_0": "Jhānādisaṁkilesādi-ñāṇaṁ vijjattayaṁ tathā’’ti. –",
  "tika-vin06t3:109_0": "Imāni dasa balāni.",
  "tika-vin06t3:109_1": "Asekkhaṅgāni nāma asekkhā sammādiṭṭhi…pe…",
  "tika-vin06t3:109_2": "asekkhavimutti asekkhavimuttiñāṇadassananti.",
  "tika-vin06t3:109_3": "Tattha dasamaṁ asekkhaṁ.",
  "tika-vin06t3:109_4": "Etehi dasahi cupeto pāramīhīti porāṇā.",
  "tika-vin06t3:110_0": "Bimbisārasamāgamakathāvaṇṇanā niṭṭhitā.",
  "tika-vin06t3:111_0": "Sāriputtamoggallānapabbajjākathāvaṇṇanā",
  "tika-vin06t3:112_0": "60.Kiṁ kāhasīti kiṁ kāhati.",
  "tika-vin06t3:112_1": "‘‘Kiṁ karoti, kiṁ karosī’’ti vā byañjanaṁ bahuṁ vatvāti attho.",
  "tika-vin06t3:112_2": "Paṭipādentoti nigamento.",
  "tika-vin06t3:112_3": "‘‘Paccabyathā , paccabyatha’’ntipi paṭhanti.",
  "tika-vin06t3:112_4": "Kappanahutehīti ettha dasakānaṁ sataṁ sahassaṁ, sahassānaṁ sataṁ satasahassaṁ, satasahassānaṁ sataṁ koṭi, koṭisatasahassānaṁ sataṁ pakoṭi, pakoṭisatasahassānaṁ sataṁ koṭipakoṭi, koṭipakoṭisatasahassānaṁ sataṁ nahutanti veditabbaṁ.",
  "tika-vin06t3:112_5": "Kappanahutehīti evamanusārato abbhatītaṁ nāmāti khandhakabhāṇakānaṁ pāṭhoti.",
  "tika-vin06t3:113_0": "63.",
  "tika-vin06t3:113_1": "‘‘Kulacchedāyā’’ti pāṭho, kulupacchedāyāti attho.",
  "tika-vin06t3:113_2": "Manussā ‘‘dhammena kira samaṇā sakyaputtiyā nayanti, nādhammenā’’ti na puna codesunti evaṁ pāṭhasesena sambandho kātabbo.",
  "tika-vin06t3:114_0": "Ettāvatā thero nidānaṁ niṭṭhapesīti veditabbaṁ. Honti cettha –",
  "tika-vin06t3:115_0": "‘‘Yaṁ dhammasenāpati ettha mūla-",
  "tika-vin06t3:116_0": "Ganthassa siddhikkamadassanena;",
  "tika-vin06t3:117_0": "Nidānaniṭṭhānamakaṁsu dhamma-",
  "tika-vin06t3:118_0": "Saṅgāhakā te vinayakkamaññū.",
  "tika-vin06t3:119_0": "‘‘Nidānalīnatthapadānameva,",
  "tika-vin06t3:120_0": "Nidāniṭṭhānamidaṁ viditvā;",
  "tika-vin06t3:121_0": "Ito paraṁ ce vinayatthayutta-",
  "tika-vin06t3:122_0": "Padāni vīmaṁsanameva ñeyya’’nti.",
  "tika-vin06t3:123_0": "Sāriputtamoggallānapabbajjākathāvaṇṇanā niṭṭhitā.",
  "tika-vin06t3:124_0": "Upajjhāyavattakathāvaṇṇanā",
  "tika-vin06t3:125_0": "64.",
  "tika-vin06t3:125_1": "Buddhupajjhāyakānaṁ itaresaṁ ehibhikkhūnaṁ nivāsanapārupanakappato nesaṁ visuṁ visuṁ sadisattā ‘‘dunnivatthā duppārutā anākappasampannā’’ti vuttā.",
  "tika-vin06t3:125_2": "Na kevalañca itthambhūtā piṇḍāya caranti, apica manussānaṁ bhuñjamānānaṁ uparītiādi.",
  "tika-vin06t3:125_3": "Manussā ujjhāyanti pipāsāsahanato, itaresaṁ ākappasampattiyā pasannattā ca.",
  "tika-vin06t3:126_0": "65.",
  "tika-vin06t3:126_1": "Kena ko upajjhāyo gahetabboti?",
  "tika-vin06t3:126_2": "‘‘Tadā so yassa santike pabbājito, etarahi yassa santike upasampadāpekkho hoti.",
  "tika-vin06t3:126_3": "Upajjhāyena ca sādhūti sampaṭicchanaṁ sandhāyā’’ti kehici likhitaṁ.",
  "tika-vin06t3:126_4": "Taṁ te evaṁ jānanti ‘‘upajjhāyena ‘sāhū’tiādinā sampaṭicchite saddhivihārikassa ‘sādhu suṭṭhu sampaṭicchāmī’ti vacanaṁ kevalaṁ bhikkhūhi āciṇṇameva, na katthaci dissati, tasmā vināpi tena upajjhāyo gahitova hotī’’ti.",
  "tika-vin06t3:126_5": "Tattha sāhūti sādhūti vuttaṁ hoti.",
  "tika-vin06t3:126_6": "Lahūti lahu, tvaṁ mama na bhāriyosīti vuttaṁ hoti.",
  "tika-vin06t3:126_7": "Opāyikanti upāyapaṭisaṁyuttaṁ, iminā upāyena tvaṁ me ito paṭṭhāya bhāro jātosīti attho.",
  "tika-vin06t3:126_8": "Patirūpanti anurūpaṁ te upajjhāyaggahaṇanti attho.",
  "tika-vin06t3:127_0": "66.Tādisameva mukhadhovanodakaṁ utumhi ekasabhāgeti.",
  "tika-vin06t3:127_1": "Ito paṭṭhāyāti ‘‘na upajjhāyassa bhaṇamānassā’’ti ettha vuttana-kārato paṭṭhāya.",
  "tika-vin06t3:127_2": "Tena ‘‘nātidūre gantabbaṁ, nāccāsanne gantabba’’nti ettha vuttana-kārena anāpattīti dīpetīti eke.",
  "tika-vin06t3:127_3": "Sacittakā ayaṁ āpatti, udāhu acittakāti?",
  "tika-vin06t3:127_4": "Anādariyapaccayattā sacittakā.",
  "tika-vin06t3:127_5": "Anādariyapaccayatā kathaṁ paññāyatīti ce?",
  "tika-vin06t3:127_6": "Anādariyapaccayehi saṅgahitanti.",
  "tika-vin06t3:127_7": "Pātimokkhuddese sekhiyānaṁ gaṇaparicchedākaraṇañhi khandhakapariyāpannāpattiyā saṅgaṇhanatthaṁ.",
  "tika-vin06t3:127_8": "Idaṁ pana lakkhaṇaṁ cāritteyeva veditabbaṁ, na vāritte akappiyamaṁsakhādanādiāpattīnaṁ acittakattā.",
  "tika-vin06t3:127_9": "Khandhakavārittānaṁ tehi saṅgaho, sekhiyavāritteyeva acittakehi sūpodanaviññattipaccayādīhīti ācariyo.",
  "tika-vin06t3:127_10": "Yattha yattha na-kārena paṭisedho karīyati, kiṁ sabbattha dukkaṭāpattīti? Āma.",
  "tika-vin06t3:127_11": "Yattha aṭṭhakathāya nayo na dassito, tattha sabbattha.",
  "tika-vin06t3:127_12": "Parato hi aṭṭhakathāyaṁ ‘‘sace pana kāḷavaṇṇakatā vā sudhābaddhā vā hoti nirajamattikā, tathārūpāya bhūmiyā ṭhapetuṁ vaṭṭatī’’tiādinā nayena nayo dassito.",
  "tika-vin06t3:128_0": "Etthāha –",
  "tika-vin06t3:128_1": "yasmā pāḷiyaṁyeva ‘‘sace upajjhāyassa anabhirati uppannā hoti, diṭṭhigataṁ uppannaṁ hotī’’ti (mahāva.",
  "tika-vin06t3:128_2": "66) bhagavato vacanavasena aṭṭhakathāyaṁ vuttanayo yuttoti dassetuṁ ‘‘nātidūre nāccāsanne’’ti ettha ko bhagavato vacanalesoti? Vuccate –",
  "tika-vin06t3:128_3": "‘‘paṭhamataraṁ āgantvā āsanaṁ paññāpetabba’’ntiādīni vadanti desaniyamanato.",
  "tika-vin06t3:128_4": "Upajjhāyena anumataṁyeva paṭhamagamananti ce?",
  "tika-vin06t3:128_5": "Na, asiddhattā, siddhepi yathāvuttanayasiddhito ca .",
  "tika-vin06t3:128_6": "Na hi vārittassa anumati anāpattikarā hoti, evaṁ santepi vicāretvā gahetabbaṁ.",
  "tika-vin06t3:128_7": "Koṭṭhakanti dvārakoṭṭhakaṁ.",
  "tika-vin06t3:128_8": "Na nissajjitabbaṁ, na nidahitabbaṁ vā.",
  "tika-vin06t3:129_0": "Upajjhāyavattakathāvaṇṇanā niṭṭhitā.",
  "tika-vin06t3:130_0": "Nasammāvattanādikathāvaṇṇanā",
  "tika-vin06t3:131_0": "68.Adhimattaṁ gehassitapemaṁ na hotīti ettha gehassitapemaṁ na akusalamicceva daṭṭhabbaṁ khīṇāsavānampi sādhāraṇattā imassa lakkhaṇassa.",
  "tika-vin06t3:131_1": "Na khīṇāsavānaṁ asammāvattanābhāvatoti ce?",
  "tika-vin06t3:131_2": "Na, tesaṁ na paṇāmetabbaṁ taṁsamannāgamanasiddhito, tasmā ‘‘mamesa bhāro’’ti mamattakaraṇaṁ tattha pemanti veditabbaṁ.",
  "tika-vin06t3:131_3": "‘‘Eko vattasampanno…pe…",
  "tika-vin06t3:131_4": "tesaṁ anāpattī’ti ettha viya sace eko vattasampanno bhikkhu ‘bhante, tumhe appossukkā hotha, ahaṁ tumhākaṁ saddhivihārikaṁ, antevāsikaṁ vā gilānaṁ vā upaṭṭhahissāmi, ovaditabbaṁ ovadissāmi, iti karaṇīyesu ussukkaṁ āpajjissāmī’ti vadati, te evāsaddhivihārikādayo ‘bhante, tumheva kevalaṁ appossukkā hothā’ti vadanti, vattaṁ vā na sādiyanti, tato paṭṭhāya ācariyupajjhāyānaṁ anāpattī’’ti vuttaṁ.",
  "tika-vin06t3:132_0": "Nasammāvattanādikathāvaṇṇanā niṭṭhitā.",
  "tika-vin06t3:133_0": "Rādhabrāhmaṇavatthukathāvaṇṇanā",
  "tika-vin06t3:134_0": "73.‘‘Pūtimuttanti muttaṁ pūtikāyo viyā’’ti vatvāpi ‘‘pūtibhāvena muttaṁ paṭinissaṭṭhaṁ bhesajjaṁ pūtimuttabhesajja’’nti likhitaṁ.",
  "tika-vin06t3:134_1": "Sabbattha itthannāmoti ekova na-kāro hoti.",
  "tika-vin06t3:135_0": "Rādhabrāhmaṇavatthukathāvaṇṇanā niṭṭhitā.",
  "tika-vin06t3:136_0": "Ācariyavattakathāvaṇṇanā",
  "tika-vin06t3:137_0": "76.",
  "tika-vin06t3:137_1": "‘‘Āyasmato nissāya vacchāmī’’ti vuttaṁ.",
  "tika-vin06t3:137_2": "‘‘Āyasmato ovādaṁ nissāya vasāmī’’ti pāṭhasesavasena veditabbā.",
  "tika-vin06t3:137_3": "Nissāyāti vā nissayā, nissayenāti vuttaṁ hoti.",
  "tika-vin06t3:137_4": "Āyasmatoti vā upayogatthe sāmivacanaṁ.",
  "tika-vin06t3:138_0": "Ācariyavattakathāvaṇṇanā niṭṭhitā.",
  "tika-vin06t3:139_0": "Nissayapaṭippassaddhikathāvaṇṇanā",
  "tika-vin06t3:140_0": "83.Disaṁ gatoti tattha dhuranikkhittavāso hutvā tirogāmaṁ gato.",
  "tika-vin06t3:140_1": "Yattha nissayo labbhati, tattha gantabbanti etthāpi upajjhāye vuttanayeneva ‘‘katipāhena gamissāmī’’ti gamane cesa ussāho rakkhati.",
  "tika-vin06t3:140_2": "Mā idha paṭikkamīti mā idha gaccha.",
  "tika-vin06t3:140_3": "Sabhāgā nāma upajjhāyassa sissā.",
  "tika-vin06t3:140_4": "Tattha nissayaṁ gahetvā.",
  "tika-vin06t3:140_5": "Yadi evaṁ ko visesoti ce?",
  "tika-vin06t3:140_6": "Tena idaṁ vuccati ‘‘appeva nāma khameyyā’’ti.",
  "tika-vin06t3:140_7": "Vasituṁ vaṭṭatīti upajjhāyena pariccattattā upajjhāyasamodhānaṁ niratthakanti attho.",
  "tika-vin06t3:140_8": "Sace upajjhāyo cirena anuggahetukāmo hoti, tato paṭṭhāya upajjhāyova nissayo.",
  "tika-vin06t3:140_9": "Upajjhāyo ce alajjī hoti, saddhivihārikena anekakkhattuṁ vāretvā aviramantaṁ upajjhāyaṁ pahāya vināpi nissayapaṇāmanena aññassa santike nissayaṁ gahetvā vasitabbaṁ.",
  "tika-vin06t3:140_10": "Upajjhāyassa ce liṅgaṁ parivattati, ekadivasampi na rakkhati.",
  "tika-vin06t3:140_11": "Pakkhapaṇḍako ce hoti, nissayajātiko ce ‘‘upajjhāyassa sukkapakkhaṁ āgamehī’’ti vadati, sayameva vā āgameti, vaṭṭati.",
  "tika-vin06t3:140_12": "Upajjhāyo ce ukkhepaniyakammakato hoti, nānāsaṁvāsakabhūmiyaṁ ṭhitattā nissayo paṭippassambhati.",
  "tika-vin06t3:140_13": "Sammāvattantaṁ pana passitvā kammapaṭippassaddhiṁ āgametuṁ labhati.",
  "tika-vin06t3:140_14": "Mānattācārī ce hoti, abbhānaṁ āgametabbaṁ.",
  "tika-vin06t3:140_15": "Dīghaṁ ce parivāsaṁ carati, aññassa santike nissayo gahetabbo, upajjhāyasamodhānaṁ appamāṇaṁ.",
  "tika-vin06t3:140_16": "Parivāsamānattacārinā hi na nissayo dātabbo.",
  "tika-vin06t3:140_17": "Yaṁ pana pārivāsikakkhandhakaṭṭhakathāyaṁ vuttaṁ ‘‘saddhivihārikānampi sādiyantassa dukkaṭamevā’’tiādi (cūḷava. aṭṭha.",
  "tika-vin06t3:140_18": "75), taṁ yathāvuttamatthaṁ sādheti eva.",
  "tika-vin06t3:140_19": "Yaṁ pana vuttaṁ ‘‘sace saddhāpabbajitā kulaputtā ‘tumhe, bhante, vinayakammamattaṁ karothā’’ti vatvā vattaṁ karontiyeva, gāmappavesanaṁ āpucchantiyeva, taṁ vāritakālato paṭṭhāya anāpattī’’ti.",
  "tika-vin06t3:140_20": "Taṁ vattasādiyanapaccayā dukkaṭābhāvamattadīpanatthaṁ, saddhivihārikānaṁ sāpekkhataṁ vā sandhāya vuttanti veditabbaṁ.",
  "tika-vin06t3:140_21": "Tasmā te ce upajjhāyena vāritānurūpameva paṭipajjanti, nissayo tesaṁ paṭippassaddhoti siddhaṁ hoti.",
  "tika-vin06t3:141_0": "Dve leḍḍupāte atikkamitvā nivattatīti ‘‘ettāvatā disāpakkanto nāma hoti, tasmā antevāsike anikkhittadhurepi nissayo paṭippassambhati.",
  "tika-vin06t3:141_1": "Ācariyupajjhāyā dve leḍḍupāte anatikkamma leḍḍupātadvayabbhantare tirovihārepi parikkhitte, aparikkhitte vā vasituṁ vaṭṭatī’’ti likhitaṁ.",
  "tika-vin06t3:141_2": "Aparikkhitteyevāti no takkoti ācariyo, ettha pana aparikkhittassa parikkhepārahaṭṭhānato vimutte aññasmiṁ vihāre vasantīti adhippāyo.",
  "tika-vin06t3:141_3": "Vihāroti cettha ‘‘tādisassa vihārassa ante ṭhitā ekā kuṭikā adhippetāti upatissatthero’’ti vuttaṁ.",
  "tika-vin06t3:141_4": "Tattha ‘‘sace ubhopi ācariyantevāsikā kenaci…pe…",
  "tika-vin06t3:141_5": "nissayo na paṭippassambhatī’’ti iminā sāmaññato vuttena aṭṭhakathāvacanena dhammasirittheravādo sameti.",
  "tika-vin06t3:141_6": "Aparikkhitte vāti dvinnaṁ leḍḍupātānaṁ anto parikkhitto vā hoti aparikkhitto vā.",
  "tika-vin06t3:141_7": "‘‘Bahisīma’’nti ca vuttattā antovihārasīmāyaṁ dve leḍḍupāte atikkamitvāpi vasituṁ vaṭṭatīti siddhattā pana upatissattheravādo na sameti.",
  "tika-vin06t3:141_8": "Ekāvāse hi parikkhitte vā aparikkhitte vā antamaso antotiyojanepi vasato nissayo na paṭippassambhati.",
  "tika-vin06t3:141_9": "So ca upacārasīmāya paricchinno, sā ca upacārasīmā parikkhittassa vihārassa parikkhepena aparikkhittassa parikkhepārahaṭṭhānena paricchinno ekāvāso.",
  "tika-vin06t3:142_0": "Uposathakkhandhake ekāvāsavimatiyaṁ sīmāya anuññātattāti ce?",
  "tika-vin06t3:142_1": "Na, cīvarakkhandhakaṭṭhakathāya vicāritattā.",
  "tika-vin06t3:142_2": "Yathāha ‘‘sīmaṭṭhakasaṅgho bhājetvā gaṇhātū’’ti (mahāva. aṭṭha. 379).",
  "tika-vin06t3:142_3": "Katarasīmāya bhājetabbaṁ?",
  "tika-vin06t3:142_4": "Mahāsivatthero kirāha ‘‘avippavāsasīmāyā’’ti.",
  "tika-vin06t3:142_5": "Tato naṁ āhaṁsu ‘‘avippavāsasīmā nāma tiyojanāpi hoti, evaṁ sante tiyojane ṭhitā lābhaṁ gaṇhissanti, tiyojane ṭhatvā āgantukavattaṁ pūretvā ārāmaṁ pavisitabbaṁ bhavissati, gamiko tiyojanaṁ gantvā senāsanaṁ āpucchissati, nissayapaṭippannassa tiyojanātikkame nissayo paṭippassambhissati, pārivāsikena tiyojanaṁ atikkamitvā aruṇaṁ uṭṭhāpetabbaṁ bhavissati, bhikkhuniyā tiyojane ṭhatvā ārāmappavesanā āpucchitabbā bhavissati, sabbametaṁ upacārasīmāparicchedavasena kātuṁ vaṭṭatīti.",
  "tika-vin06t3:142_6": "Tasmā antoupacārasīmāya leḍḍupātadvayaṁ atikkamitvāpi vasato nissayo tiyojanātikkame nissayo na paṭippassambhatīti siddhaṁ.",
  "tika-vin06t3:142_7": "Kāmañcettha upacārasīmāya tiyojanappamāṇāya, atirekāya vā yathāvuttadosappasaṅgo siyāti.",
  "tika-vin06t3:142_8": "Sā hi āvāsesu vaḍḍhantesu vaḍḍhati, parihāyantesu parihāyatīti vuttattā, tasmā tādisassa vihārassa ante ṭhitā ekā kuṭi vihāroti idhādhippetā.",
  "tika-vin06t3:142_9": "Sāpi tasseva vihārassa kuṭikāva hotīti katvā so āvāso hoti.",
  "tika-vin06t3:142_10": "Nānāvāso eva ce adhippeto, ‘‘ante ṭhitā kuṭikā’’ti na vattabbaṁ.",
  "tika-vin06t3:142_11": "Dvinnaṁ leḍḍupātānaṁ abbhantare pana aparikkhitte nānāvāse nissayo na paṭippassambhatīti yvāyaṁ ‘‘no takko’’ti vutto, so tādise nānāvāse senāsanaggāhassa appaṭippassaddhinayena vutto.",
  "tika-vin06t3:142_12": "Senāsanaggāho hi ‘‘gahaṇena gahaṇaṁ ālayo paṭippassambhatī’’ti lakkhaṇattā itarattha paṭippassambhati.",
  "tika-vin06t3:142_13": "Tatrāyaṁ pāḷi ‘‘tena kho pana samayena āyasmā upanando sakyaputto eko dvīsu āvāsesu vassaṁ vasi…pe…",
  "tika-vin06t3:142_14": "detha, bhikkhave, moghapurisassa ekādhippāya’’nti (mahāva. 364).",
  "tika-vin06t3:142_15": "Aṭṭhakathāyañcassa evaṁ vuttaṁ ‘‘idañca nānālābhehi nānūpacārehi ekasīmavihārehi kathitaṁ, nānāsīmavihāre pana senāsanaggāho paṭippassambhatī’’ti (mahāva. aṭṭha. 364).",
  "tika-vin06t3:142_16": "Aparikkhittā nānāvāsā ekūpacārasaṅkhyaṁ gacchanti.",
  "tika-vin06t3:142_17": "Parikkhittañca ekūpacāraṁ aparikkhittasaṅkhyaṁ gacchati.",
  "tika-vin06t3:142_18": "Ettāvatā leḍḍupātadvayabbhantare aparikkhitte aññasmiṁ vihāre vasato nissayo pana na paṭippassambhati, parikkhitte paṭippassambhati evāti ayamattho sādhitoti. Etthāha –",
  "tika-vin06t3:142_19": "dve leḍḍupāte atikkamitvāva satopi nissayo na paṭippassambhati.",
  "tika-vin06t3:142_20": "Vuttañhi nissaggiyaṭṭhakathāyaṁ ‘‘sace gacchantānaṁyeva asampattesu daharesu aruṇaṁ uggacchati, cīvaraṁ nissaggiyaṁ hoti, nissayo pana na paṭippassambhatī’’ti (pārā. aṭṭha. 2.495)? Vuccate –",
  "tika-vin06t3:142_21": "taṁ upajjhāyena samāgame saussāhatāya vuttaṁ.",
  "tika-vin06t3:142_22": "Idha dhuvavāsaṁ sandhāya, tasmā aññamaññaṁ na vilomenti .",
  "tika-vin06t3:142_23": "Keci pana ‘‘dve leḍḍupātaṁ atikkammāti idaṁ devasikaṁ ārocetvā vasanavasena vutta’’nti vadanti, taṁ tesaṁ matimattamevāti mama takko.",
  "tika-vin06t3:142_24": "Devasikaṁ ārocetvā vatthabbanti hi neva pāḷiyaṁ na aṭṭhakathāyaṁ dissati, tañca pana apakataññūhi āciṇṇanti veditabbaṁ.",
  "tika-vin06t3:143_0": "Nissayapaṭippassaddhikathāvaṇṇanā niṭṭhitā.",
  "tika-vin06t3:144_0": "Upasampādetabbapañcakakathāvaṇṇanā",
  "tika-vin06t3:145_0": "84.Naasekkhena sīlakkhandhenātiādi ‘‘attānameva paṭhamaṁ, patirūpe nivesaye’’ti (dha. pa.",
  "tika-vin06t3:145_1": "158) vacanavasena vuttaṁ, na āpattiaṅgavasena.",
  "tika-vin06t3:145_2": "Nīlasamāyogato nīlaṁ viya vuttaṁ ‘‘asekkhena vimuttiñāṇadassanakkhandhenā’’ti.",
  "tika-vin06t3:145_3": "Adhisīle sīlavipanno nāma āpajjitvā avuṭṭhito.",
  "tika-vin06t3:146_0": "Upasampādetabbapañcakakathāvaṇṇanā niṭṭhitā.",
  "tika-vin06t3:147_0": "Aññatitthiyapubbavatthukathāvaṇṇanā",
  "tika-vin06t3:148_0": "86.Yo so aññatitthiyapubboti ettha dve atthavikappā –",
  "tika-vin06t3:148_1": "tassa pasūrassa bhikkhubhāvaṁ sandhāya aññatitthiyapubbo, so bhikkhu taṁyeva titthāyatanaṁ saṅkamīti ayameko attho.",
  "tika-vin06t3:148_2": "Evaṁ titthiyapakkantako puna gihivesena āgato aññatitthiyapubbo, so āgato na upasampādetabboti ayameko attho.",
  "tika-vin06t3:148_3": "Taṁ aññatitthiyapakkantakaṁ ṭhapetvā ‘‘yo so, bhikkhave, aññatitthiyapubbo’’ti ettha na gihivesadhāraṇova pubbasaddena vutto, kintu tasmiṁ attano yathāsamādinnatitthiyavese ṭhitopi.",
  "tika-vin06t3:148_4": "Diṭṭhivasena atitthiyabhūtattā atitthiyapubbo, so panāgato vibbhanto āgacchati, tassa parivāsadānakiccaṁ natthi.",
  "tika-vin06t3:148_5": "Kiṁ imassa aññatitthiyapubbassa bhikkhuvesaṁ gahetvā saraṇagamanena sāmaṇerapabbajjā jātā, na jātāti?",
  "tika-vin06t3:148_6": "Kiñcettha yadi jātā, ‘‘yo so, bhikkhave, aññopi aññatitthiyapubbo imasmiṁ dhammavinaye ākaṅkhati pabbajjaṁ, ākaṅkhati upasampadaṁ, tassa cattāro māse parivāso dātabbo’’ti (mahāva.",
  "tika-vin06t3:148_7": "86) vacanaṁ virujjhati.",
  "tika-vin06t3:148_8": "Atha na jātā, parivāsakammavācāya pabbajjāya aparāmasanaṁ virujjhatīti.",
  "tika-vin06t3:148_9": "Tattha mahāvihāravāsino ‘‘sāmaṇerasseva sato parivāso dātabbo’’ti vadanti.",
  "tika-vin06t3:148_10": "Itare tathā na vadanti.",
  "tika-vin06t3:148_11": "Te hi ‘‘evaṁ ārādhako kho bhikkhave aññatitthiyapubbo āgato upasampādetabbo’ti (mahāva.",
  "tika-vin06t3:148_12": "87) suttapadaṁ pariharitabbaṁ, pure ca pacchā ca ‘aññatitthiyapubbo’ti vacanasāmaññato na sāmaṇero jātoti ce, yadi evaṁ apabbājetvāva upasampādetabboti āpajjati.",
  "tika-vin06t3:148_13": "Tato ca sabbapaṭhamaṁ vuttasuttaṁ virujjhati.",
  "tika-vin06t3:148_14": "‘Titthāyatanaṁ saṅkanto’ti pāṭhopi na sundaraṁ.",
  "tika-vin06t3:148_15": "Pāṇātipātādīsu aññataraṁ sace bhindati, cattāro māse paripuṇṇepi puna paripūretabbaṁ viya dissati.",
  "tika-vin06t3:148_16": "Vuttampi tassa saṁvaraṁ bhikkhukaraṇatthāya anuññātattā sīle vattabbaṁ natthī’’ti vadanti, vicāretvā gahetabbaṁ.",
  "tika-vin06t3:148_17": "Saraṇāni sace bhijjanti sāmaṇerasseva.",
  "tika-vin06t3:149_0": "Aññatitthiyapubbavatthukathāvaṇṇanā niṭṭhitā.",
  "tika-vin06t3:150_0": "Pañcābādhavatthukathāvaṇṇanā",
  "tika-vin06t3:151_0": "88.Nakhapiṭṭhīti cūḷaṅgulinakhapiṭṭhi adhippetā.",
  "tika-vin06t3:151_1": "‘‘Paṭicchanne nakhapiṭṭhito mahantampi vaṭṭati, evaṁ sesesupī’’ti keci vadanti, taṁ aṭṭhakathāya na sameti viya.",
  "tika-vin06t3:151_2": "Padumakaṇṇikāpi āruḷhe rattapadumavaṇṇacitraṁ.",
  "tika-vin06t3:152_0": "Pañcābādhavatthukathāvaṇṇanā niṭṭhitā.",
  "tika-vin06t3:153_0": "Coravatthukathāvaṇṇanā",
  "tika-vin06t3:154_0": "91-2.Dhammasāmīti yasmā sayaṁ dhammasāmī, tasmā bhikkhūhi apabbājetabbakampi coraṁ aṅgulimālaṁ pabbājetvā āyatiṁ evamāhāti attho.",
  "tika-vin06t3:154_1": "Pāḷipotthakesu ‘‘kharabhedako’’tipi likhitaṁ.",
  "tika-vin06t3:154_2": "Sannisinnāsūti vūpasantāsu.",
  "tika-vin06t3:155_0": "Coravatthukathāvaṇṇanā niṭṭhitā.",
  "tika-vin06t3:156_0": "Iṇāyikadāsavatthukathāvaṇṇanā",
  "tika-vin06t3:157_0": "96.",
  "tika-vin06t3:157_1": "Passa me pattacīvaramattaṁ, ahaṁ idaṁ dassāmīti sāmīci, yato natthi āpatti.",
  "tika-vin06t3:157_2": "Upaḍḍhupaḍḍhanti thokaṁ thokaṁ.",
  "tika-vin06t3:158_0": "97.Desacārittanti sāvanapaṇṇāropanādi taṁ taṁ desacārittaṁ.",
  "tika-vin06t3:158_1": "‘‘Devadāsiputte vaṭṭatī’’ti likhitaṁ.",
  "tika-vin06t3:158_2": "‘‘Ārāmikaṁ ce pabbājetukāmo, aññamekaṁ datvā pabbājetabba’’nti vuttaṁ.",
  "tika-vin06t3:158_3": "Mahāpaccarivādassa ayamidha adhippāyo.",
  "tika-vin06t3:158_4": "‘‘Bhikkhusaṅghassa ārāmike demā’’ti dinnattā na te tesaṁ dāsā.",
  "tika-vin06t3:158_5": "‘‘Ārāmiko ca neva dāso na bhujissoti vattabbato na dāso’’ti likhitaṁ.",
  "tika-vin06t3:158_6": "Takkāsiñcanaṁ sīhaḷadīpe cārittaṁ.",
  "tika-vin06t3:158_7": "Te ca pabbājetabbā saṅghassārāmikattā.",
  "tika-vin06t3:158_8": "Nissāmikaṁ dāsaṁ attanāpi bhujissaṁ kātuṁ labhati.",
  "tika-vin06t3:158_9": "‘‘Dāsassa pabbajitvā attano sāmike disvā palāyantassa āpatti natthīti vadantī’’ti ca likhitaṁ.",
  "tika-vin06t3:158_10": "Attano vā dāso assa bhikkhunoti attho.",
  "tika-vin06t3:158_11": "Nissāmikassa dāsassa rājā sāmi, tasmā rājānaṁ vā tasmiṁ gāme manusse vā āpucchitvā pabbājetabboti eke.",
  "tika-vin06t3:158_12": "‘‘Bhujissaṁ katvā’’ti likhitaṁ.",
  "tika-vin06t3:158_13": "Tassa parihāraṁ bhaṇanti ‘‘yathā bhujisso hoti, tathā kattabbo’’ti.",
  "tika-vin06t3:158_14": "Evaṁ saṅkappena vatvā ‘‘payojanaṁ natthī’’ti kehici likhitaṁ.",
  "tika-vin06t3:158_15": "Bhujissaṁ kātumeva vaṭṭatīti ‘‘sace passanti, anubandhissantī’’ti vuttaṁ.",
  "tika-vin06t3:158_16": "Āpatti natthi.",
  "tika-vin06t3:158_17": "‘‘Asuddhā kira metipi taṁ sandhāyeva vutta’’nti vadanti.",
  "tika-vin06t3:159_0": "Iṇāyikadāsavatthukathāvaṇṇanā niṭṭhitā.",
  "tika-vin06t3:160_0": "Kammārabhaṇḍuvatthādikathāvaṇṇanā",
  "tika-vin06t3:161_0": "98.Kammārabhaṇḍūti ettha dārako cūḷāmattaṁ ṭhapetvā āgacchati, tasmā āpucchituṁ labhati.",
  "tika-vin06t3:161_1": "Tañce so vā añño vā avaharati, doso natthi.",
  "tika-vin06t3:161_2": "‘‘Kesamassuorohanaṁ akatvā asatiyā saraṇāni datvā pabbājeti, ruhatevā’’ti vadanti.",
  "tika-vin06t3:162_0": "101-3.Ettha kule.",
  "tika-vin06t3:162_1": "‘‘Ubhayāni kho panassa…pe…",
  "tika-vin06t3:162_2": "anubyañjanasoti sabbopāyaṁ pabhedo mātikāṭṭhakathāyaṁ ñāto hotī’’ti ca ‘‘āpattiṁ jānātīti pāṭhe avattamānepi idaṁ nāma katvā idaṁ āpajjatīti jānāti ce, vaṭṭatī’’ti ca likhitaṁ.",
  "tika-vin06t3:162_3": "‘‘Tañca kho tato pubbe pāṭhe paguṇe kateti gahetabbaṁ, ācariyupajjhāyānampi eseva nayo’’ti vuttaṁ.",
  "tika-vin06t3:163_0": "Kammārabhaṇḍuvatthādikathāvaṇṇanā niṭṭhitā.",
  "tika-vin06t3:164_0": "Rāhulavatthukathāvaṇṇanā",
  "tika-vin06t3:165_0": "105.",
  "tika-vin06t3:165_1": "‘‘Aṅgārino dāni dumā bhadante’’tiādīhi (theragā.",
  "tika-vin06t3:165_2": "527) saṭṭhimattāhi.",
  "tika-vin06t3:165_3": "Dassehi iti maṁ āṇāpesi.",
  "tika-vin06t3:165_4": "Ettha iti-saddo āharitabbo.",
  "tika-vin06t3:165_5": "Pokkharavassanti pokkharapattavaṇṇaṁ udakaṁ, tamhi vassante temitukāmāva tementi.",
  "tika-vin06t3:165_6": "Uṇhīsato paṭṭhāyāti muddhato paṭṭhāya.",
  "tika-vin06t3:166_0": "‘‘Siniddhanīlamudukuñcitakeso ,",
  "tika-vin06t3:167_0": "Sūriyanimmalatalābhinalāṭo;",
  "tika-vin06t3:168_0": "Yuttatuṅgamudukāyatanāso,",
  "tika-vin06t3:169_0": "Raṁsijālavitato narasīho’’ti. (apa. aṭṭha. 1.santikenidānakathā; jā. aṭṭha. 1.santikenidānakathā) –",
  "tika-vin06t3:170_0": "Ādigāthāhi. Atha vā –",
  "tika-vin06t3:171_0": "‘‘Cakkavaraṅkitarattasupādo,",
  "tika-vin06t3:172_0": "Lakkhaṇamaṇḍitaāyatapaṇhi;",
  "tika-vin06t3:173_0": "Cāmarachattavibhūsitapādo,",
  "tika-vin06t3:174_0": "Esa hi tuyha pitā narasīho.",
  "tika-vin06t3:175_0": "‘‘Sakyakumāravaro sukhumālo,",
  "tika-vin06t3:176_0": "Lakkhaṇacittikapuṇṇasarīro;",
  "tika-vin06t3:177_0": "Lokahitāya gato naravīro,",
  "tika-vin06t3:178_0": "Esa hi tuyha pitā narasīho.",
  "tika-vin06t3:179_0": "‘‘Puṇṇasasaṅkanibho mukhavaṇṇo,",
  "tika-vin06t3:180_0": "Devanarāna piyo naranāgo;",
  "tika-vin06t3:181_0": "Mattagajindavilāsitagāmī,",
  "tika-vin06t3:182_0": "Esa hi tuyha pitā narasīho.",
  "tika-vin06t3:183_0": "‘‘Khattiyasambhavaaggakulīno ,",
  "tika-vin06t3:184_0": "Devamanussanamassitapādo;",
  "tika-vin06t3:185_0": "Sīlasamādhipatiṭṭhitacitto,",
  "tika-vin06t3:186_0": "Esa hi tuyha pitā narasīho.",
  "tika-vin06t3:187_0": "‘‘Āyatayuttasusaṇṭhitanāso,",
  "tika-vin06t3:188_0": "Gopakhumo abhinīlasunetto;",
  "tika-vin06t3:189_0": "Indadhanū abhinīlabhamūko,",
  "tika-vin06t3:190_0": "Esa hi tuyha pitā narasīho.",
  "tika-vin06t3:191_0": "‘‘Vaṭṭasuvaṭṭasusaṇṭhitagīvo,",
  "tika-vin06t3:192_0": "Sīhahanū migarājasarīro;",
  "tika-vin06t3:193_0": "Kañcanasucchaviuttamavaṇṇo,",
  "tika-vin06t3:194_0": "Esa hi tuyha pitā narasīho.",
  "tika-vin06t3:195_0": "‘‘Suddhasugambhīramañjusaghoso,",
  "tika-vin06t3:196_0": "Hiṅgulabaddhasurattasujivho;",
  "tika-vin06t3:197_0": "Vīsati vīsati setasudanto,",
  "tika-vin06t3:198_0": "Esa hi tuyha pitā narasīho.",
  "tika-vin06t3:199_0": "‘‘Añjanavaṇṇasunīlasukeso,",
  "tika-vin06t3:200_0": "Kañcanapaṭṭavisuddhanalāṭo;",
  "tika-vin06t3:201_0": "Osadhipaṇḍarasuddhasuuṇṇo,",
  "tika-vin06t3:202_0": "Esa hi tuyha pitā narasīho.",
  "tika-vin06t3:203_0": "‘‘Gacchatinīlapathe viya cando,",
  "tika-vin06t3:204_0": "Tāragaṇāpariveṭhitarūpo;",
  "tika-vin06t3:205_0": "Sāvakamajjhagato samaṇindo,",
  "tika-vin06t3:206_0": "Esa hi tuyha pitā narasīho’’ti. (jā. aṭṭha. 1.santikenidānakathā) –",
  "tika-vin06t3:207_0": "Imāhi.",
  "tika-vin06t3:208_0": "Uddiṭṭheti evaṁ caritabbanti attano, ‘‘uttiṭṭhe’’ti dhammapadapāṭho.",
  "tika-vin06t3:208_1": "Dhammanti sapadānacārikavattaṁ.",
  "tika-vin06t3:208_2": "Anesanaṁ vajjetvā sucaritaṁ care.",
  "tika-vin06t3:209_0": "Kesavissajjananti pañcasikhākāraṁ vajjetvā ekasikhākāraṁ.",
  "tika-vin06t3:209_1": "Paṭṭabandhoti ettha paṭṭoti tasmiṁ kule āciṇṇo alaṅkāraviseso.",
  "tika-vin06t3:209_2": "Gharamaṅgalanti gharamaho.",
  "tika-vin06t3:209_3": "Chattamaṅgalanti yuvarājachattapaṭṭi.",
  "tika-vin06t3:209_4": "Vaṭṭānugatanti kilesavaṭṭānugataṁ.",
  "tika-vin06t3:209_5": "Vighātapaccayattā savighātakaṁ.",
  "tika-vin06t3:209_6": "Thero rādhaṁ brāhmaṇaṁ pubbe pabbajitvā kasmā idāni ‘‘kathāhaṁ, bhante, rāhulaṁ pabbājemī’’ti āhāti ce?",
  "tika-vin06t3:209_7": "Tattha upasampadāpaṭikkhepo adhippeto, tasmā ‘‘bhagavā upasampadameva paṭikkhipi, idāni anāgate saṁsayāpanayanādhippāyo bhagavā’’ti ñatvā āha.",
  "tika-vin06t3:209_8": "Cittasamuṭṭhānarūpavasena ‘‘aṭṭhimiñjaṁ āhaccā’’ti vuttaṁ kira.",
  "tika-vin06t3:209_9": "Buddhānaṁ, cakkavattīnañca byattādivasena nānattaṁ veditabbaṁ, aññathā nandādayopi pabbajitvā buddhā siyuṁ ‘‘sace pabbajati, buddho hotī’’ti vacanato.",
  "tika-vin06t3:210_0": "Pesetvā dassetuṁ vaṭṭati, āpucchissāmāti pabbājetuṁ vaṭṭatīti ca idaṁ yasmā videsappatto nāma lokasaṅketenāpi mātāpituvāsato mutto serivihārīti vuccati, tasmāssa te asantapakkhe ṭhitā viya hontīti katvā ‘‘na tassa pabbajjācariye vā appasādaṁ karontī’’ti evaṁ vuttaṁ naṭṭhameva.",
  "tika-vin06t3:210_1": "Pabbajitā samagatikāti lokavohāro.",
  "tika-vin06t3:210_2": "Teneva cettha dukkhappattādinā desantaragamanañca samagatikaṁ kataṁ.",
  "tika-vin06t3:210_3": "Videsaṁ gantvāti cettha videso nāma mātāpituvāsato añño deso, na uppattidesato.",
  "tika-vin06t3:210_4": "Byañjanattho eva ce pamāṇaṁ, na yutti.",
  "tika-vin06t3:210_5": "Matamātāpitikopi na pabbājetabboti āpajjati, tasmā anuppattabbaṭṭhāne ṭhitehiyeva mātāpitūhi ananuññāto putto na pabbājetabboti evamidhādhippāyo veditabbo, aññathā pāḷiyā virujjheyya, āpattiṭṭhānassa ca sithilakaraṇaṁ aṭṭhakathāya na yujjati.",
  "tika-vin06t3:210_6": "Idaṁ tāva evaṁ hotu, ‘‘vihāraṁ vā jhāpemī’’tiādinayo kathaṁ na virujjhatīti ce?",
  "tika-vin06t3:210_7": "Attaparūpaddavappasaṅgabhayena avasena pabbajitattā, puttarakkhaṇatthaṁ pabbajitattā ca.",
  "tika-vin06t3:210_8": "Evañhi sati sayameva so attanā pabbajito hoti, na kenaci upalāpetvā pabbajito.",
  "tika-vin06t3:210_9": "‘‘Puttapemaṁ vā puttarakkhe piyo hotī’’ti nidānānulomato na virujjhati.",
  "tika-vin06t3:211_0": "Rāhulavatthukathāvaṇṇanā niṭṭhitā.",
  "tika-vin06t3:212_0": "Sikkhāpadadaṇḍakammavatthukathāvaṇṇanā",
  "tika-vin06t3:213_0": "107.Attanopariveṇañcāti puggalikaṁ.",
  "tika-vin06t3:213_1": "Mukhadvārikanti mukhadvārena bhuñjitabbaṁ.",
  "tika-vin06t3:213_2": "Tattha niyojitabbakaṁ, tassa āvaraṇaṁ nivāraṇaṁ karonti.",
  "tika-vin06t3:213_3": "Atha vā ‘‘anujānāmi, bhikkhave, āvaraṇaṁ kātu’’nti yaṁ āvaraṇaṁ anuññātaṁ, taṁ āvaraṇaṁ mukhadvārikaṁ āhāraṁ karontīti adhippāyo.",
  "tika-vin06t3:214_0": "Sikkhāpadadaṇḍakammavatthukathāvaṇṇanā niṭṭhitā.",
  "tika-vin06t3:215_0": "Anāpucchāvaraṇavatthuādikathāvaṇṇanā",
  "tika-vin06t3:216_0": "108.",
  "tika-vin06t3:216_1": "Parassa dussīlabhikkhussapīti attho.",
  "tika-vin06t3:216_2": "Keci ‘‘dussīlabhikkhūpī’’ti likhanti, taṁ na sundaraṁ.",
  "tika-vin06t3:216_3": "Porāṇā pana ‘‘yāvatatiyaṁ vuccamāno ce na oramati, saṅghaṁ apaloketvā nāsetabbo, puna pabbajjaṁ yācamānopi apaloketvā pabbājetabbo’’ti vadanti.",
  "tika-vin06t3:216_4": "Bhikkhūnaṁ upasampadakammavācāsadisanti ettha ‘‘yathā upasampanno sikkhaṁ paccakkhāya yathānivatthapārutova hutvā pacchā upasampanno pubbe attano navakatarassa samānavassikassa puna vandanādīni karoti, evaṁ sāmaṇeropi puna gahitasaraṇo tato pubbe attano navakatarassa samānavassikassa sāmaṇerassa puna vandanādīni karoti.",
  "tika-vin06t3:216_5": "Liṅgaṁ panettha vuḍḍhatarabhāvaṁ na sādhetīti vuttaṁ hotī’’ti vuttaṁ.",
  "tika-vin06t3:216_6": "Vikālabhojanaṁ sāmaṇerānaṁ vītikkamevāti eke.",
  "tika-vin06t3:216_7": "‘‘Accayo maṁ, bhante, accāgamā’’tiādinā nayena accayaṁ desāpetabbo.",
  "tika-vin06t3:216_8": "‘‘Diṭṭhiyā anissajjanena ‘tvaṁ, sāmaṇera, gacchā’ti vutteyeva pārājiko hotī’’ti vuttaṁ, ‘‘yāvatatiyanti vuttattā buddhādīnaṁ avaṇṇabhāsitamattena ca diṭṭhiggahitamattena ca saraṇāni na bhijjantīti vuttaṁ hotī’’ti vadanti.",
  "tika-vin06t3:216_9": "Evaṁ sante pāṇātipātādiṁ karontassāpi taṁ sambhotīti mama takko.",
  "tika-vin06t3:216_10": "‘‘Nissīlassa puna nāsanā vuttā’’ti ca keci vadanti, taṁ yuttaṁ viya.",
  "tika-vin06t3:216_11": "Na hi bhagavā sīlavantassa liṅganāsanaṁ anujānātīti vicāretabbaṁ, bhikkhunidūsakāpadesena bhabbābhabbe saṅgaṇhātīti porāṇā.",
  "tika-vin06t3:216_12": "‘‘Pabbajjampi na labhatīti yathā cettha ayamattho dassito, tathā ‘paṇḍako, bhikkhave, anupasampanno na upasampādetabbo, upasampanno nāsetabbo’ti (mahāva.",
  "tika-vin06t3:216_13": "109) ādinā nayena vuttānampi pabbajjaṁ natthīti dīpitaṁ hoti.",
  "tika-vin06t3:216_14": "Na hi idaṁ ṭhānaṁ ṭhapetvā tesaṁ pabbajjāya vāritaṭṭhānaṁ atthi.",
  "tika-vin06t3:216_15": "‘Bhikkhunidūsako, bhikkhave, anupasampanno na upasampādetabbo, upasampanno nāsetabbo’ti (mahāva.",
  "tika-vin06t3:216_16": "114) vuttenapi samānattā tassa pabbajjā viya tesampi pabbajjā vāritāva hotītipi dassetuṁ puna bhikkhunidūsakoti gahitanti apare’’ti vuttaṁ.",
  "tika-vin06t3:216_17": "Kiṁ iminā?",
  "tika-vin06t3:216_18": "Nanu aṭṭhakathāyaṁ vuttaṁ ‘‘yassa cettha pabbajjā vāritā, taṁ sandhāya idaṁ vuttaṁ anupasampanno na upasampādetabbo, upasampanno nāsetabbo’’ti.",
  "tika-vin06t3:217_0": "Anāpucchāvaraṇavatthuādikathāvaṇṇanā niṭṭhitā.",
  "tika-vin06t3:218_0": "Paṇḍakavatthukathāvaṇṇanā",
  "tika-vin06t3:219_0": "109.",
  "tika-vin06t3:219_1": "Opakkamikapaṇḍakassa hīnaṅgattā apabbajitassa pabbajjā vāritā, pabbajitassa upasampadā na kātabbā.",
  "tika-vin06t3:219_2": "Pubbe upasampannassa ce upacaraṇaṁ atthi, na nāsanā kātabbāti no takkoti ācariyo.",
  "tika-vin06t3:219_3": "Chinnaṅgajāto na paṇḍako.",
  "tika-vin06t3:219_4": "Pañcasu napuṁsakapaṇḍakova abhāvako.",
  "tika-vin06t3:219_5": "Itare cattāro sabhāvakāti veditabbā.",
  "tika-vin06t3:219_6": "Bhāvo pana tesaṁ paṇḍako hoti.",
  "tika-vin06t3:219_7": "Ete cattāropi kira purisāvāti eke.",
  "tika-vin06t3:219_8": "Itthīpi pakkhapaṇḍakī hotīti eke.",
  "tika-vin06t3:219_9": "Upakkame kate paṇḍakabhāvo avassaṁ hoti, tasmā pabbajjaṁ na labhati.",
  "tika-vin06t3:219_10": "‘‘Yadi pana kassaci na hoti, pabbajjā na vāritāti vinicchayaṁ vadantī’’ti vuttaṁ.",
  "tika-vin06t3:220_0": "‘‘Pabbajjā vāritāti apaṇḍakapakkhe pabbājetvā paṇḍakapakkhe nāsetabboti adhippāyo’’ti likhitaṁ.",
  "tika-vin06t3:220_1": "Porāṇagaṇṭhipade pana māsapaṇḍakalekhapaṇḍakehi saha satta paṇḍakā vuttā.",
  "tika-vin06t3:220_2": "Tattha lekhapaṇḍako nāma kira mantavasena upahatabījo.",
  "tika-vin06t3:220_3": "Tattha ‘‘opakkamikalekhapaṇḍakā pabbajitā na nāsetabbā.",
  "tika-vin06t3:220_4": "Yo pabbājeti, tassa dukkaṭa’’nti ca vuttaṁ.",
  "tika-vin06t3:221_0": "Paṇḍakavatthukathāvaṇṇanā niṭṭhitā.",
  "tika-vin06t3:222_0": "Theyyasaṁvāsakavatthukathāvaṇṇanā",
  "tika-vin06t3:223_0": "110.Theyyasaṁvāsakoti ettha kiñcāpi byañjanatthavasena saṁvāsatthenakova theyyasaṁvāsakoti paññāyati, atha kho tayo theyyasaṁvāsakā.",
  "tika-vin06t3:223_1": "Saṁvāsoti cettha na ekakammādiko saṁvāso, kintu bhikkhuvassagaṇanādiko kiriyabhedo idha saṁvāso nāma.",
  "tika-vin06t3:223_2": "Imañhi sakkā theyyāya kātuṁ, netaranti aṭṭhakathāya adhippāyo.",
  "tika-vin06t3:223_3": "Videsaṁ gantvā pabbajitehi pucchite ‘‘dasavasso’’tiādiṁ bhaṇantassa doso.",
  "tika-vin06t3:223_4": "Gihīnaṁ vutte doso natthīti keci.",
  "tika-vin06t3:223_5": "Rājabhayādīhi gahitaliṅgānaṁ ‘‘gihī maṁ samaṇoti jānātū’’ti vañcanacitte satipi bhikkhūnaṁ vañcetukāmatāya, tehi saṁvasitukāmatāya ca abhāvā doso na jāto.",
  "tika-vin06t3:223_6": "‘‘Sabbapāsaṇḍiyabhattānīti vihāraṁ āgantvā saṅghikaṁ gaṇhantassa saṁvāsaṁ pariharituṁ dukkaraṁ, tasmā vutta’’nti ca likhitaṁ.",
  "tika-vin06t3:223_7": "‘‘Sūpasampanno’’ti vuttattā gahaṭṭhampi sace upasampādenti, sūpasampannoti āpannaṁ, ‘‘anupasampannakāleyevā’’ti iminā sace upasampannakāle suṇāti, sūpasampanno eva anārocentopīti dasseti.",
  "tika-vin06t3:223_8": "Andhakaṭṭhakathāyaṁ, porāṇagaṇṭhipadesu ca dussīlabhikkhu ‘‘theyyasaṁvāsako’’ti vutto ‘‘theyyāya vo, bhikkhave, raṭṭhapiṇḍo bhutto’’ti (pārā.",
  "tika-vin06t3:223_9": "195) iminā kira pariyāyenāti veditabbaṁ.",
  "tika-vin06t3:223_10": "Tenevāha ‘‘taṁ na gahetabba’’nti.",
  "tika-vin06t3:223_11": "‘‘Mahāpeḷādīsū’’ti etena gihisantakaṁ dassitaṁ.",
  "tika-vin06t3:224_0": "Sayaṁ sāmaṇerova kūṭavassāni gaṇetvā gaṇhanto pārājiko hoti, theyyasaṁvāsako pana na hoti, tathā bhikkhupi, so pana bhaṇḍagghena kāretabboti iminā adhippāyena ‘‘sayaṁ sāmaṇerovā’’tiādi vuttaṁ.",
  "tika-vin06t3:224_1": "Ayaṁ pana theyyasaṁvāsako nāma yasmā pabbajitova hoti, nāpabbajito, tasmā ‘‘theyyasaṁvāsako, bhikkhave, apabbajito na pabbājetabbo, pabbajito nāsetabbo’’ti vattuṁ na sakkāti katvā imassa vasena paṇḍakato paṭṭhāya ‘‘anupasampanno na upasampādetabbo’’tiādinā pāḷi ṭhapitā, na upasampadāmattasseva abhabbattā ekādasannampi nesaṁ pabbajjārahabhāvappasaṅgato.",
  "tika-vin06t3:224_2": "Apica aniṭṭhadosappasaṅgato tathā eva pāḷi ṭhapitā.",
  "tika-vin06t3:224_3": "Yasmā titthiyapakkamanaṁ, saṅghabhedanañca upasampannasseva hoti, nānupasampannassa, so duvidhopi pabbajitova hoti, nāpabbajito, tasmā ‘‘titthiyapakkantako, bhikkhave, apabbajito na pabbājetabbo’’tiādipāḷiyā sati te ubhopi apabbājetabbā hontīti aniṭṭhappasaṅgo āpajjatīti.",
  "tika-vin06t3:224_4": "Tīsu pana theyyasaṁvāsakesu sāmaṇerālayaṁ karonto liṅgatthenako, upasampannālayaṁ karonto saṁvāsatthenako, ubhayatthenako ca.",
  "tika-vin06t3:224_5": "Na hi sāmaṇerasaṁvāso idha saṁvāso nāma, teneva aṭṭhakathāyaṁ ‘‘bhikkhuvassagaṇanādiko hi sabbopi kiriyabhedo imasmiṁ atthe saṁvāso’’ti vuttanti eke.",
  "tika-vin06t3:224_6": "Yathāvuḍḍhaṁ vandanasādiyanāsanapaṭibāhanānaṁ sāmaṇerasaṁvāsasāmaññato nevāti ācariyo.",
  "tika-vin06t3:225_0": "Theyyasaṁvāsakavatthukathāvaṇṇanā niṭṭhitā.",
  "tika-vin06t3:226_0": "Titthiyapakkantakakathāvaṇṇanā",
  "tika-vin06t3:227_0": "Titthiyapakkantako, bhikkhavetiādi attano nidānabhūte pasūravatthusmiṁ eva vattabbaṁ samānampi tattha vāritaadhikārābhāvā abhabbā.",
  "tika-vin06t3:227_1": "Idheva theyyasaṁvāsakena vinā sambhavato vutto.",
  "tika-vin06t3:227_2": "Tattha ‘‘atha kho na pabbājetabbopī’’ti idheva vacanaṁ pasūrassa upasampadāya eva yācanicchāya dassanena, ‘‘so āgato na upasampādetabbo’’ti bhagavato upasampadāmattapaṭisedhanena ca pabbajjānumatidosappasaṅgabhayāti veditabbaṁ.",
  "tika-vin06t3:227_3": "Tesaṁ liṅge ādinnamatte laddhiyā gahitāyapi aggahitāyapi titthiyapakkantako hoti, avandanīyasseva naggaliṅgassa seṭṭhabhāvaṁ vā upagacchati, na muccati, ettha ‘‘padavāre dukkaṭaṁ, ājīvako bhavissanti visamacittavasena gatattā naggo hutvā na gamanenā’’ti vadanti.",
  "tika-vin06t3:227_4": "Ubhinnampi vasena yuttanti mama takko.",
  "tika-vin06t3:227_5": "Tāva naṁ laddhi rakkhati asampaṭicchitattā.",
  "tika-vin06t3:227_6": "Upasampannabhikkhunā kathitoti kathaṁ paññāyati?",
  "tika-vin06t3:227_7": "Aṭṭhakathāvacanappamāṇatovāti eke.",
  "tika-vin06t3:227_8": "Nidānavasenāti eke.",
  "tika-vin06t3:227_9": "Pasūrassa upasampannattā upasampannānaṁ eva titthiyapakkantatāvacanatoti eke.",
  "tika-vin06t3:227_10": "Yathāha ‘‘upajjhāyo pakkantovā hoti, vibbhanto vā, kālaṁkato vā, pakkhasaṅkanto vā’’ti ācariyo.",
  "tika-vin06t3:227_11": "Pakkhasaṅkanto vāti sāmaṇeranāsanāvatthūsu abhāvatoti eke.",
  "tika-vin06t3:227_12": "Aññatitthiyapubbassa upasampannassa sato pakkhasaṅkantabhayā anupasampannakāle upasampadatthaṁ parivāsapaññāpanenāti eke .",
  "tika-vin06t3:227_13": "Pabbajjatthampīti ce?",
  "tika-vin06t3:227_14": "Na, pubbe vicāritattā, apabbajitassa adhisīlābhāvato ca.",
  "tika-vin06t3:227_15": "Pātimokkhasīlañhi adhisīlaṁ nāma, tañca apabbajitassa natthi.",
  "tika-vin06t3:227_16": "Imassa ca parivāsavatte adhisīlaṁ vuttaṁ.",
  "tika-vin06t3:227_17": "Yathāha ‘‘puna caparaṁ, bhikkhave, aññatitthiyapubbo tibbacchando hoti uddese paripucchāya adhisīle’’ti (mahāva. 87).",
  "tika-vin06t3:227_18": "Apica ‘‘sace, bhikkhave, jātiyā sākiyo aññatitthiyapubbo āgacchati, so āgato upasampādetabbo’’ti (mahāva.",
  "tika-vin06t3:227_19": "87) ettha upasampadāmattaparidīpanato.",
  "tika-vin06t3:227_20": "Upasampadāmattaparidīpanañhettha tasseva parivāsadānasiddhito.",
  "tika-vin06t3:227_21": "Parivāsadānattanidassanatthe hesā pāḷi.",
  "tika-vin06t3:228_0": "Titthiyapakkantakakathāvaṇṇanā niṭṭhitā.",
  "tika-vin06t3:229_0": "Tiracchānagatavatthukathāvaṇṇanā",
  "tika-vin06t3:230_0": "111.Nāgayoniyāti nāgayonito, attano nāgajātihetūti adhippāyo.",
  "tika-vin06t3:230_1": "Kiṁkāraṇā?",
  "tika-vin06t3:230_2": "Abhikkhaṇaṁ sakajātiyā methunapaṭisevane, vissaṭṭhaniddokkamane ca sabbesampi.",
  "tika-vin06t3:231_0": "Tiracchānagatavatthukathāvaṇṇanā niṭṭhitā.",
  "tika-vin06t3:232_0": "Mātughātakādivatthukathāvaṇṇanā",
  "tika-vin06t3:233_0": "112-5.Apavāhananti pakkhalanaṁ, kāsāyavatthanivāsanaṁ icchamānanti attho.",
  "tika-vin06t3:233_1": "Duṭṭhacittena. Kīdisena?",
  "tika-vin06t3:233_2": "Vadhakacittenāti adhippāyo.",
  "tika-vin06t3:233_3": "Lohituppādanavasena duṭṭhacittanti keci, taṁ na sundaraṁ.",
  "tika-vin06t3:234_0": "Mātughātakādivatthukathāvaṇṇanā niṭṭhitā.",
  "tika-vin06t3:235_0": "Ubhatobyañjanakavatthukathāvaṇṇanā",
  "tika-vin06t3:236_0": "116. ‘‘Yadi paṭisandhiyaṁ uppannaliṅgena etaṁ nāmaṁ labhantīti adhippāyo’’ti likhitaṁ.",
  "tika-vin06t3:237_0": "Ubhatobyañjanakavatthukathāvaṇṇanā niṭṭhitā.",
  "tika-vin06t3:238_0": "Anupajjhāyakādivatthukathāvaṇṇanā",
  "tika-vin06t3:239_0": "117.",
  "tika-vin06t3:239_1": "‘‘Keci ‘kuppatī’ti vadanti, taṁ ‘na gahetabba’’nti yaṁ vuttaṁ, taṁ ‘‘pañcavaggakaraṇīyañce, bhikkhave, kammaṁ bhikkhunipañcamo kammaṁ kareyya, akammaṁ na ca karaṇīya’’ntiādinā (mahāva.",
  "tika-vin06t3:239_2": "390) nayena vuttattā paṇḍakādīnaṁ gaṇapūraṇabhāve eva kammaṁ kuppati, na sabbanti katvā suvuttaṁ, itarathā ‘‘paṇḍakupajjhāyena kammaṁ kareyya, akammaṁ na ca karaṇīya’’ntiādikāya pāḷiyā bhavitabbaṁ siyā.",
  "tika-vin06t3:239_3": "Yathā aparipuṇṇapattacīvarassa upasampādanakāle kammavācāyaṁ ‘‘paripuṇṇassa pattacīvara’’nti asantaṁ vatthuṁ kittetvā upasampadāya katāya tasmiṁ asantepi upasampadā ruhati, evaṁ ‘‘ayaṁ buddharakkhito āyasmato dhammarakkhitassa upasampadāpekkho’’ti avatthuṁ paṇḍakupajjhāyādiṁ, asantaṁ vā, vatthuṁ kittetvā katāyapi gaṇapūrakānamatthitāya upasampadā ruhateva.",
  "tika-vin06t3:239_4": "‘‘Na, bhikkhave, paṇḍakupajjhāyena upasampādetabbo, yo upasampādeyya, āpatti dukkaṭassa, so ca puggalo anupasampanno’’tiādivacanassābhāvā ayamattho siddhova hoti.",
  "tika-vin06t3:239_5": "Na hi buddhā vattabbayuttaṁ na vadanti, tena vuttaṁ ‘‘yo pana, bhikkhu, jānaṁ ūnavīsativassaṁ…pe…",
  "tika-vin06t3:239_6": "so ca puggalo anupasampanno’’tiādi (pāci. 403).",
  "tika-vin06t3:239_7": "Tathā ‘‘byattena bhikkhunā paṭibalena saṅgho ñāpetabbo’ti (mahāva.",
  "tika-vin06t3:239_8": "71) vacanato theyyasaṁvāsakādiācariyehi anussāvanāya katāya upasampadā na ruhati tesaṁ abhikkhuttā’’ti vacanampi na gahetabbaṁ.",
  "tika-vin06t3:239_9": "Kiñca bhiyyo ‘‘imāni cattāri kammāni pañcahākārehi vipajjantī’’tiādinā (pari.",
  "tika-vin06t3:239_10": "482) nayena kammānaṁ sampattivipattiyā kathiyamānāya ‘‘sattahi ākārehi kammāni vipajjanti vatthuto vā ñattito vā anussāvanato vā sīmato vā parisato vā upajjhāyato vā ācariyato vā’’ti akathitattā na gahetabbaṁ.",
  "tika-vin06t3:239_11": "‘‘Parisato vā’’ti vacanena ācariyaupajjhāyānaṁ vā saṅgaho katoti ce?",
  "tika-vin06t3:239_12": "Na, ‘‘dvādasahākārehi parisato kammāni vipajjantī’’ti etassa vibhaṅge tesamanāmaṭṭhattā.",
  "tika-vin06t3:239_13": "Ayamattho ‘‘yasmā tattha tattha sarūpena vuttapāḷivaseneva sakkā jānituṁ, tasmā nayamukhaṁ dassetvā saṁkhittoti ayamassa yuttigavesanā’’ti vuttaṁ.",
  "tika-vin06t3:239_14": "Tatridaṁ vicāretabbaṁ –",
  "tika-vin06t3:239_15": "anupajjhāyakaṁ upasampādentā te bhikkhū yathāvuttanayena abhūtaṁ taṁ vatthuṁ kittayiṁsu, udāhu musāvādabhayā tāneva padāni na sāvesunti.",
  "tika-vin06t3:239_16": "Kiñcettha yadi tāva upajjhāyābhāvata na sāvesuṁ, ‘‘puggalaṁ na parāmasatī’’ti vuttavipattippasaṅgo hoti, atha sāvesuṁ, musāvādo nesaṁ bhavatīti? Vuccate –",
  "tika-vin06t3:239_17": "sāvesuṁyeva yathāvuttavipattippasaṅgabhayā, ‘‘kammaṁ pana na kuppatī’’ti aṭṭhakathāya vuttattā ca, na musāvādassa asambhavato, musāvādenāpi kammasambhavato ca.",
  "tika-vin06t3:239_18": "Na hi sakkā musāvādena kammavipattisampattiṁ kātunti.",
  "tika-vin06t3:239_19": "Tasmā ‘‘anupajjhāyakaṁ upasampādentī’’ti vacanassa ubhayadosavinimutto attho pariyesitabbo.",
  "tika-vin06t3:240_0": "Ayañcettha yutti –",
  "tika-vin06t3:240_1": "‘‘yathā pubbe pabbajjupasampadupajjhāyesu vijjamānesupi upajjhāyaggahaṇakkamena aggahitattā ‘tena kho pana samayena bhikkhū anupajjhāyaka’ntiādi vuttaṁ, tathā idhāpi upajjhāyassa vijjamānasseva sato aggahitattā ‘anupajjhāyakaṁ upasampādentī’ti vuttaṁ.",
  "tika-vin06t3:240_2": "Kammavācācariyena pana gahito tena upajjhāyoti saññāya upajjhāyaṁ kittetvā kammavācaṁ sāvetabbaṁ, kenaci vā kāraṇena kāyasāmaggiṁ adentassa upajjhāyassa chandaṁ gahetvā kammavācaṁ sāveti, upajjhāyo vā upasampadāpekkhassa upajjhaṁ datvā pacchā upasampanne tasmiṁ tādise vatthusmiṁ samanuyuñjiyamāno vā asamanuyuñjiyamāno vā upajjhāyadānato pubbe eva sāmaṇero paṭijānāti, sikkhāpaccakkhātako vā antimavatthuajjhāpannako vā paṭijānāti, chandahārakādayo viya upajjhāyo vā aññasīmāgato hoti, ‘kammavācā ruhatī’ti vatvā ‘anujānāmi, bhikkhave, paccantimesu janapadesu vinayadharapañcamena gaṇena upasampada’nti (mahāva.",
  "tika-vin06t3:240_3": "259) vuttattā keci ‘vinayadharapañcamena upajjhāyena sannihiteneva bhavitabba’nti vadantī’’ti porāṇagaṇṭhipade vuttaṁ.",
  "tika-vin06t3:240_4": "So ce pāṭho pamāṇo majjhimesu janapadesu tassa vacanassābhāvato.",
  "tika-vin06t3:240_5": "Asannihitepi upajjhāye kammavācā ruhatīti āpajjatīti ce?",
  "tika-vin06t3:240_6": "Na, kasmā?",
  "tika-vin06t3:240_7": "Kammasampattiyaṁ ‘‘puggalaṁ parāmasatī’’ti vuttapāṭhova no pamāṇaṁ.",
  "tika-vin06t3:240_8": "Na hi tattha asannihito upajjhāyasaṅkhāto puggalo parāmasanaṁ arahati, tasmā tattha saṅghaparāmasanaṁ viya puggalaparāmasanaṁ veditabbaṁ.",
  "tika-vin06t3:240_9": "Saṅghena gaṇena upajjhāyena upasampādenti tesaṁ atthato puggalattā.",
  "tika-vin06t3:240_10": "Paṇḍakādiupajjhāyena upasampādenti upasampādanakāle aviditattāti porāṇā.",
  "tika-vin06t3:241_0": "Apattakādivatthukathāvaṇṇanā",
  "tika-vin06t3:242_0": "118.Apattacīvaraṁupasampādentīti kammavācācariyo ‘‘paripuṇṇassa pattacīvara’’nti saññāya , kevalaṁ atthasampattiṁ anapekkhitvā santapadanihārena vā ‘‘paripuṇṇassa pattacīvara’’nti kammavācaṁ sāveti.",
  "tika-vin06t3:242_1": "Yathā etarahi matavippavutthamātāpitikopi ‘‘anuññātosi mātāpitūhī’’ti puṭṭho ‘‘āma bhante’’ti vadati.",
  "tika-vin06t3:242_2": "Kiṁ bahunā, ayaṁ panettha sāro –",
  "tika-vin06t3:242_3": "‘‘tasmiṁ samaye cattāri kammāni pañcahākārehi vipajjantī’’ti lakkhaṇassa na tāva paññattattā anupajjhāyakādiṁ upasampādenti, vajjanīyapuggalānaṁ avuttattā paṇḍakupajjhāyādiṁ upasampādenti.",
  "tika-vin06t3:242_4": "Terasantarāyapucchāya adassanattā apattacīvarakaṁ upasampādenti.",
  "tika-vin06t3:242_5": "‘‘Anujānāmi, bhikkhave, ñatticatutthena kammena upasampādetu’’nti (mahāva.",
  "tika-vin06t3:242_6": "69) evaṁ sabbapaṭhamaṁ anuññātakammavācāya ‘‘paripuṇṇassa pattacīvara’’nti avacanamettha sādhakanti veditabbaṁ.",
  "tika-vin06t3:242_7": "Tañhi vacanaṁ anukkamenānuññātanti.",
  "tika-vin06t3:243_0": "Hatthacchinnādivatthukathāvaṇṇanā",
  "tika-vin06t3:244_0": "119.",
  "tika-vin06t3:244_1": "Idaṁ tāva sabbathā hotu, ‘‘mūgaṁ pabbājenti, badhiraṁ pabbājentī’’ti idaṁ kathaṁ sambhavitumarahati ādito paṭṭhāya ‘‘anujānāmi, bhikkhave, imehi tīhi saraṇagamanehi pabbajja’’ntiādinā (mahāva.",
  "tika-vin06t3:244_2": "34) anuññātattāti? Vuccate –",
  "tika-vin06t3:244_3": "‘‘evañca pana, bhikkhave, pabbājetabboti.",
  "tika-vin06t3:244_4": "Evaṁ vadehīti vattabbo…pe…",
  "tika-vin06t3:244_5": "tatiyampi saṅghaṁ saraṇaṁ gacchāmī’’ti ettha ‘‘evaṁ vadehīti vattabbo’’ti imassa vacanassa micchā atthaṁ gahetvā mūgaṁ pabbājesuṁ.",
  "tika-vin06t3:244_6": "‘‘Evaṁ vadehī’’ti taṁ pabbajjāpekkhaṁ āṇāpetvā sayaṁ upajjhāyena vattabbo ‘‘tatiyaṁ saṅghaṁ saraṇaṁ gacchāmī’’ti, so pabbajjāpekkho tathā āṇatto upajjhāyavacanassa anu anu vadatu vā, mā vā, tattha tattha bhagavā ‘‘kāyena viññāpeti, vācāya viññāpeti, kāyena vācāya viññāpeti, gahito hoti upajjhāyo.",
  "tika-vin06t3:244_7": "Dinno hoti chando.",
  "tika-vin06t3:244_8": "Dinnā hoti pārisuddhi.",
  "tika-vin06t3:244_9": "Dinnā hoti pavāraṇā’’ti vadati.",
  "tika-vin06t3:244_10": "Tadanumānena vā kāyena tena pabbajjāpekkhena viññattaṁ hoti saraṇagamananti vā lokepi kāyena viññāpento ‘‘evaṁ vadatī’’ti vuccati, taṁ pariyāyaṁ gahetvā mūgaṁ pabbājentīti veditabbaṁ.",
  "tika-vin06t3:244_11": "Porāṇagaṇṭhipade ‘‘mūgaṁ kathaṁ pabbājentī’ti pucchaṁ katvā tassa kāyappasādasambhavato kāyena pahāraṁ datvā hatthamuddāya viññāpetvā pabbājesu’’nti vuttaṁ.",
  "tika-vin06t3:244_12": "Kiṁ bahunā, ayaṁ panettha sāro –",
  "tika-vin06t3:244_13": "yathā pubbe pabbajjādhikāre vattamāne pabbajjābhilāpaṁ upacchinditvā ‘‘paṇḍako, bhikkhave, anupasampanno na upasampādetabbo’’tiādinā nayena upasampadavaseneva abhilāpo kato.",
  "tika-vin06t3:244_14": "Theyyasaṁvāsakapade asambhavato kiñcāpi so na kato pabbajjāva tattha katā, sabbattha pana upasampadābhilāpena adhippetā tadanubhāvato.",
  "tika-vin06t3:244_15": "Upasampadāya pabbajjāya vāritāya upasampadā vāritā hotīti katvā.",
  "tika-vin06t3:244_16": "Tathā idha upasampadādhikāre vattamāne upasampadābhilāpaṁ upacchinditvā upasampadameva sandhāya pabbajjābhilāpo katoti veditabbo.",
  "tika-vin06t3:244_17": "Kāmaṁ so na kattabbo, mūgapade asambhavato tassa vasena ādito paṭṭhāya upasampadābhilāpova kattabbo viya dissati, tathāpi tasseva mūgapadassa vasena ādito paṭṭhāya pabbajjābhilāpova kato micchāgahaṇanivāraṇatthaṁ. Kathaṁ?",
  "tika-vin06t3:244_18": "‘‘Mūgo, bhikkhave, appatto osāraṇaṁ, tañce saṅgho osāreti, sosārito’’ti (mahāva.",
  "tika-vin06t3:244_19": "396) vacanato mūgo upasampanno hotīti siddhaṁ.",
  "tika-vin06t3:244_20": "So ‘‘kevalaṁ upasampannova hoti, na pana pabbajito tassa pabbajjāya asambhavato’’ti micchāgāho hoti.",
  "tika-vin06t3:244_21": "Taṁ pariccajāpetvā yo upasampanno, so pabbajitova hoti.",
  "tika-vin06t3:244_22": "Pabbajito pana atthi koci upasampanno, atthi koci anupasampanno.",
  "tika-vin06t3:244_23": "Imaṁ sammāgāhaṁ uppādeti bhagavāti veditabbaṁ.",
  "tika-vin06t3:245_0": "Apica tesaṁ hatthacchinnādīnaṁ pabbajitānaṁ supabbajitabhāvadīpanatthaṁ, pabbajjābhāvāsaṅkānivāraṇatthañcettha pabbajjābhilāpo kato. Kathaṁ?",
  "tika-vin06t3:245_1": "‘‘Na, bhikkhave, hatthacchinno pabbājetabbo’’tiādinā paṭikkhepena, ‘‘pabbajitā supabbajitā’’ti vuttaṭṭhānābhāvena ca tesaṁ pabbajjābhāvappasaṅkā bhaveyya.",
  "tika-vin06t3:245_2": "Yathā pasaṅkābhave, tathā pasaṅkaṁ ṭhapeyya.",
  "tika-vin06t3:245_3": "Khandhake upasampadaṁ sandhāya ‘‘hatthacchinno, bhikkhave, appatto osāraṇaṁ, tañce saṅgho osāreti, sosārito’’tiādinā nayena bhagavā nivāreti.",
  "tika-vin06t3:245_4": "Teneva pana nayena pabbajitā te sabbepi supabbajitā evāti dīpeti, aññathā sabbepete upasampannāva honti, na pabbajitāti ayamaniṭṭhappasaṅgo āpajjati. Kathaṁ?",
  "tika-vin06t3:245_5": "‘‘Hatthacchinno, bhikkhave, na pabbājetabbo, pabbajito nāsetabbo’’ti vā ‘‘na, bhikkhave, hatthacchinno pabbājetabbo, yo pabbājeyya, āpatti dukkaṭassa, so ca apabbajito’’ti vā tantiyā ṭhapitāya campeyyakkhandhake ‘‘sosārito’’ti vuttattā kevalaṁ ‘‘ime hatthacchinnādayo upasampannāva honti, na pabbajitā’’ti vā ‘‘upasampannāpi ce pabbajitā, nāsetabbā’’ti vā aniṭṭhakoṭṭhāso āpajjatīti adhippāyo.",
  "tika-vin06t3:246_0": "Idaṁ panettha vicāretabbaṁ –",
  "tika-vin06t3:246_1": "‘‘so ca apabbajito’’ti vacanābhāvato mūgassa pabbajjasiddhippasaṅgato pabbajjāpi ekatosuddhiyā hotīti ayamaniṭṭhakoṭṭhāso kathaṁ nāpajjatīti?",
  "tika-vin06t3:246_2": "Pabbajjābhilāpena upasampadā idhādhippetāti sammāgāhena nāpajjati, aññathā yathābyañjanaṁ atthe gahite yathāpaññattadukkaṭābhāvasaṅkhāto aparopi aniṭṭhakoṭṭhāso āpajjati. Kathaṁ?",
  "tika-vin06t3:246_3": "‘‘Na, bhikkhave, mūgo pabbājetabbo, yo pabbājeyya, āpatti dukkaṭassā’’ti vuttadukkaṭaṁ pabbajjapariyosāne hoti, na tassāvippakatāya.",
  "tika-vin06t3:246_4": "Pubbapayogadukkaṭameva hi paṭhamaṁ āpajjati , tasmā mūgassa pabbajjapariyosānasseva abhāvato imassa dukkaṭassa okāso ca sabbakālaṁ na sambhaveyya.",
  "tika-vin06t3:246_5": "Upasampadāvasena pana atthe gahite sambhavati kammanipphattito.",
  "tika-vin06t3:246_6": "Teneva pāḷiyaṁ ‘‘na, bhikkhave, paṇḍako upasampādetabbo, yo upasampādeyya, āpatti dukkaṭassā’’ti dukkaṭaṁ na paññattaṁ.",
  "tika-vin06t3:246_7": "Apaññattattā pubbapayogadukkaṭameva cettha sambhavati, netaraṁ, ettāvatā siddhametaṁ ‘‘pabbajjābhilāpena upasampadā ca tattha adhippetā, na pabbajjā’’ti.",
  "tika-vin06t3:247_0": "Etthāha –",
  "tika-vin06t3:247_1": "sāmaṇerapabbajjā na kāyapayogato hotīti kathaṁ paññāyatīti? Vuccate –",
  "tika-vin06t3:247_2": "kāyena viññāpetītiādittikādassanato.",
  "tika-vin06t3:247_3": "Hoti cettha –",
  "tika-vin06t3:248_0": "‘‘Appeva sasako koci, patiṭṭheyya mahaṇṇave;",
  "tika-vin06t3:249_0": "Na tveva catugambhīre, duggāho vinayaṇṇave’’ti.",
  "tika-vin06t3:250_0": "Brahmujugattoti ettha ‘‘niddosatthe, seṭṭhatthe ca brahma-saddaṁ gahetvā niddosaṁ hutvā uju gattaṁ yassa so brahmujugatto’’ti likhitaṁ.",
  "tika-vin06t3:250_1": "Atha vā kāmabhogittā devindādayo upamāvasena aggahetvā brahmā viya ujugatto brahmujugatto.",
  "tika-vin06t3:250_2": "Mahākucchito ghaṭo mahākucchighaṭo.",
  "tika-vin06t3:250_3": "Tena samāno vuccati ‘‘mahākucchighaṭasadiso’’ti.",
  "tika-vin06t3:250_4": "Galagaṇḍīti desanāmattamevetanti kathaṁ paññāyatīti?",
  "tika-vin06t3:250_5": "‘‘Na, bhikkhave, pañcahi ābādhehi phuṭṭho pabbājetabbo’’ti vacanato.",
  "tika-vin06t3:250_6": "Kilāsopi idhādhippetoti na kevalaṁ so eveko, kintu pañcahi ābādhehi phuṭṭho, pāḷiyaṁ āgatā rājabhaṭādayo dāsapariyosānā, rāhulavatthumhi āgatā ananuññātamātāpitaro cāti dasapi janā idhādhippetā.",
  "tika-vin06t3:250_7": "Tadatthadīpanatthameva likhitakakasāhatalakkhaṇāhate pubbe vuttepi ānetvā upālitthero idha hatthacchinnapāḷiyaṁ āha.",
  "tika-vin06t3:250_8": "Teneva campeyyakkhandhake ‘‘atthi, bhikkhave, puggalo appatto osāraṇaṁ, tañce saṅgho osāreti, ekacco sosārito, ekacco dosārito’’ti (mahāva.",
  "tika-vin06t3:250_9": "396) imassa vibhaṅge ‘‘pañcahi ābādhehi phuṭṭhā, rājabhaṭā, corakārabhedakaiṇāyikadāsā, ananuññātamātāpitaro cā’’ti satta janā na gahitā, na ca labbhanti, aññathā imepi tassa vibhaṅge vattabbā siyuṁ.",
  "tika-vin06t3:250_10": "Na vattabbā tattha abhabbattāti ce?",
  "tika-vin06t3:250_11": "Evaṁ sante ‘‘saṅgho osāreti, ekacco dosārito’’ti imassa vibhaṅge vattabbā paṇḍakādayo viya, na ca vuttā.",
  "tika-vin06t3:250_12": "Ubhayattha avuttattā na cime anubhayā bhavitumarahanti, tasmā avuttānameva dasannaṁ yathāvuttānaṁ saṅgaṇhanatthaṁ puna likhitakādayo vuttāti.",
  "tika-vin06t3:250_13": "Atha kimatthaṁ te idha uppaṭipāṭiyā vuttāti?",
  "tika-vin06t3:250_14": "Iṇāyikadāsānaṁ sosāritabhāvepi iṇāyikadāsā sāmikānaṁ dātabbāti tadadhīnabhāvadassanatthaṁ.",
  "tika-vin06t3:250_15": "Teneva tattha vuttaṁ ‘‘palātopi ānetvā dātabbo’’tiādi.",
  "tika-vin06t3:250_16": "Yo panettha coro katakammo pabbajati, rājabhaṭo vā sace katadoso, iṇāyikaggahaṇeneva gahitoti veditabbo.",
  "tika-vin06t3:250_17": "Atha vā yathāvuttalakkhaṇo sabbopi iṇāyikadāsānaṁ ‘‘sosārito’’ti vattabbāraho na hotīti katvā tesaṁ parivajjanatthaṁ uppaṭipāṭiyā desanā upari ārohati, na heṭṭhāti dīpanato.",
  "tika-vin06t3:250_18": "Likhitako ‘‘sosārito’’ti vuttattā desantaraṁ netabbo.",
  "tika-vin06t3:250_19": "Tathākārabhedakādayopīti veditabbaṁ.",
  "tika-vin06t3:251_0": "Ettāvatā bhagavatā attano desanākusalatāya pubbe gahitaggahaṇena yathāvuttānaṁ dasannampi pabbajjupasampadākammanipphatti, uppaṭipāṭivacanena puggalavemattatañca desanāya kovidānaṁ dīpitaṁ hotīti veditabbaṁ.",
  "tika-vin06t3:251_1": "Hoti cettha –",
  "tika-vin06t3:252_0": "‘‘Vattabbayuttaṁ vacanena vatvā, ayuttamiṭṭhaṁ nayadesanāya;",
  "tika-vin06t3:253_0": "Sandīpayantaṁ sugatassa vākyaṁ, cittaṁ vicittaṁva karotipī’’ti.",
  "tika-vin06t3:254_0": "Etthāha –",
  "tika-vin06t3:254_1": "campeyyakkhandhake ūnavīsativasso ubhayattha avuttattā anubhayo siyāti?",
  "tika-vin06t3:254_2": "Na siyā avuttattā eva.",
  "tika-vin06t3:254_3": "Yadi hi tatiyāya koṭiyā bhavitabbaṁ, sā avassaṁ bhagavatā vattabbāva hoti, na ca vuttā, tasmā na so anubhayo hoti.",
  "tika-vin06t3:254_4": "Atha kataraṁ pakkhaṁ bhajatīti?",
  "tika-vin06t3:254_5": "Dosāritapakkhaṁ bhajati.",
  "tika-vin06t3:254_6": "Atha kasmā na vuttoti?",
  "tika-vin06t3:254_7": "Sikkhāpadena paṭisiddhattā.",
  "tika-vin06t3:254_8": "Upanāhaṁ bandhitvāti puna bandhanaṁ katvā.",
  "tika-vin06t3:254_9": "‘‘Nānāvidhehi osadhehi pādaṁ bandhitvā āvāṭake pavesetvā kattabbavidhānassetaṁ adhivacana’’nti likhitaṁ.",
  "tika-vin06t3:254_10": "Kappasīso vā hatthī viya.",
  "tika-vin06t3:254_11": "Gobhattanāḷikā nāma gunnaṁ bhattapānatthaṁ katanāḷikā.",
  "tika-vin06t3:254_12": "Upakkamukho nāma kudhitamukho vuccati, vātaṇḍiko nāma aṇḍakesu vuḍḍhirogena samannāgato.",
  "tika-vin06t3:254_13": "Vikaṭo nāma tiriyaṁ gamanakapādehi samannāgato.",
  "tika-vin06t3:254_14": "‘‘Guṇi kuṇī’’ti duvidho kira pāṭho.",
  "tika-vin06t3:254_15": "Yesañca pabbajjā paṭikkhittā, upasampadāpi tesaṁ paṭikkhittāvātiādi yasmā hatthacchinnādayo upasampadāvaseneva vuttā, tasmā te eva hatthacchinnādayo sandhāyāha.",
  "tika-vin06t3:255_0": "Hatthacchinnādivatthukathāvaṇṇanā niṭṭhitā.",
  "tika-vin06t3:256_0": "Alajjīnissayavatthukathāvaṇṇanā",
  "tika-vin06t3:257_0": "120.",
  "tika-vin06t3:257_1": "‘‘Na , bhikkhave, alajjīnaṁ nissayo dātabbo’’ti iminā alajjīhi bhikkhūhi, sāmaṇerehi vā saddhiṁ dvepi dhammāmisaparibhogā paṭikkhittā honti nissayabhāve bhāvato tesaṁ.",
  "tika-vin06t3:257_2": "Yathāha ‘‘ācariyena, bhikkhave, antevāsiko saṅgahetabbo anuggahetabbo uddesena paripucchāya ovādena anusāsaniyā’’tiādi (mahāva.",
  "tika-vin06t3:257_3": "79) upajjhāyassapi nissayappaṇāmanasambhavato, sopi saddhivihārikassa nissayoti veditabbaṁ, tasmā upajjhāyo ce alajjī hoti, na taṁ nissāya vasitabbanti siddhaṁ hoti.",
  "tika-vin06t3:257_4": "Bhikkhūnaṁ sammāpaṭipattiyā samānabhāgo bhikkhu sabhāgo.",
  "tika-vin06t3:257_5": "Tassabhāvo bhikkhusabhāgatā.",
  "tika-vin06t3:257_6": "Taṁ bhikkhusabhāgataṁ.",
  "tika-vin06t3:257_7": "Yāva jānāmīti adhippāyena vasituṁ vaṭṭati.",
  "tika-vin06t3:257_8": "Bhikkhūhi sabhāgataṁ. Kiṁ taṁ?",
  "tika-vin06t3:257_9": "Lajjibhāvaṁ.",
  "tika-vin06t3:257_10": "‘‘Sattāhaṁ…pe…",
  "tika-vin06t3:257_11": "gahetabbo’’ti ettha ‘‘sattāhamattaṁ vasissāmi, kiṁ bhikkhusabhāgatājānanenāti jānane dhuraṁ nikkhipitvā vasituṁ na labhatīti attho’’ti likhitaṁ.",
  "tika-vin06t3:257_12": "‘‘Bhikkhusabhāgataṁ pana jānanto sveva gamissāmi, kiṁ me nissayārocanenā’’ti aruṇaṁ uṭṭhapetuṁ na labhati.",
  "tika-vin06t3:257_13": "‘‘Pure aruṇaṁ uṭṭhahitvā gamissāmī’’ti ābhogena sayantassa ce aruṇo uggacchati, vaṭṭati.",
  "tika-vin06t3:258_0": "Gamikādinissayavatthukathāvaṇṇanā",
  "tika-vin06t3:259_0": "121.‘‘Addhānamaggappaṭipannena bhikkhunā nissayaṁ alabhamānena anissitena vatthunti avassakāleyeva vassakāle addhānagamanassa pāḷiyaṁyeva paṭikkhittattā’’ti vuttaṁ, taṁ appamāṇaṁ sattāhaṁ vassacchedādivasena addhānagamanasambhavato, gacchantasseva vassakālagamanasambhavato ca.",
  "tika-vin06t3:259_1": "Antarāmagge…pe…",
  "tika-vin06t3:259_2": "anāpattīti nissayadāyakābhāveyeva.",
  "tika-vin06t3:259_3": "‘‘Tassa nissāyā’’ti pāṭhānurūpaṁ vuttaṁ, taṁ nissāyāti attho.",
  "tika-vin06t3:259_4": "‘‘Yadā patirūpo nissayadāyako āgacchissatī’’ti vacanena ayaṁ vidhi avassakāle evāti siddhaṁ.",
  "tika-vin06t3:259_5": "‘‘Antovasse pana kassaci āgamanābhāvā’’ti vuttaṁ.",
  "tika-vin06t3:259_6": "Sace so jalapaṭṭane vā thalapaṭṭane vā vasanto vassūpanāyikāya āsannāya gantukāmo suṇāti ‘‘asuko mahāthero āgamissatī’’ti, taṁ ce āgameti, vaṭṭati.",
  "tika-vin06t3:259_7": "Āgamentasseva ce vassūpanāyikadivaso hoti, hotu, gantabbaṁ tattha, yattha nissayadāyakaṁ labhatīti.",
  "tika-vin06t3:259_8": "Pātimokkhuddesakābhāvena ce gantuṁ vaṭṭati, pageva nissayadāyakābhāvena.",
  "tika-vin06t3:259_9": "Sace so gacchanto jīvitantarāyaṁ, brahmacariyantarāyaṁ vā passati, tattheva vasitabbanti eke.",
  "tika-vin06t3:260_0": "122.",
  "tika-vin06t3:260_1": "‘‘Nāhaṁ ussahāmi therassa nāmaṁ gahetu’’nti itthannāmo itthannāmassa āyasmatoti lakkhaṇato āha.",
  "tika-vin06t3:260_2": "‘‘Gottenāpī’ti vacanato yena vohārena vohariyanti, tena vaṭṭatīti siddhaṁ, tasmā ‘ko nāmo te upajjhāyo’ti puṭṭhenāpi gottameva nāmaṁ katvā vattabbanti siddhaṁ hoti, tasmā catubbidhesu nāmesu yena kenaci nāmena anussāvanā kātabbā’’ti vadanti.",
  "tika-vin06t3:260_3": "Ekassa bahūni nāmāni honti, tattha ekaṁ nāmaṁ ñattiyā, ekaṁ anussāvanāya kātuṁ na vaṭṭati, atthato, byañjanato ca abhinnāhi anussāvanāhi bhavitabbanti.",
  "tika-vin06t3:260_4": "Katthaci ‘‘āyasmato buddharakkhitattherassā’’ti vatvā katthaci kevalaṁ ‘‘buddharakkhitassā’’ti sāveti, ‘‘sāvanaṁ hāpetī’’ti na vuccati nāmassa ahāpitattāti eke.",
  "tika-vin06t3:260_5": "Sace katthaci ‘‘āyasmato buddharakkhitassā’’ti vatvā katthaci ‘‘buddharakkhitassāyasmato’’ti sāveti, pāṭhānurūpattā khettameva otiṇṇantipi eke.",
  "tika-vin06t3:260_6": "Byañjanabhedappasaṅgato anussāvane taṁ na vaṭṭatīti eke.",
  "tika-vin06t3:260_7": "Sace pana sabbaṭṭhānepi tatheva vadati, vaṭṭati bhagavatā dinnalakkhaṇānurūpattā.",
  "tika-vin06t3:260_8": "Lakkhaṇavirodhato aññathā na vaṭṭatīti ce?",
  "tika-vin06t3:260_9": "Na, payogānurūpattā.",
  "tika-vin06t3:260_10": "Tattha tathā, idha aññathā payogoti ce?",
  "tika-vin06t3:260_11": "Na, vipattilakkhaṇānaṁ virodhato.",
  "tika-vin06t3:260_12": "Na sabbena sabbaṁ, sāvanāhāpanā eva hi pāḷiyaṁ tadatthavibhāvane āgatāti aññapadesu sāvanesu parihāro na sambhavati āciṇṇakappavirodhato.",
  "tika-vin06t3:260_13": "Sopi kiṁpamāṇanti ce?",
  "tika-vin06t3:260_14": "Pamāṇaṁ ācariyuggahassa pamāṇattā.",
  "tika-vin06t3:261_0": "123.Dve ekānussāvaneti ettha gaṇṭhipade tāva evaṁ likhitaṁ ‘‘ekato pavattaanussāvane’’.",
  "tika-vin06t3:261_1": "Idaṁ sandhāyāti nānupajjhāyaṁ ekācariyaṁ anussāvanakiriyaṁ sandhāya, tañca anussāvanakiriyaṁ ekenupajjhāyena nānācariyehi anujānāmīti attho.",
  "tika-vin06t3:261_2": "Nānupajjhāyehi ekenācariyena na tveva anujānāmīti atthoti.",
  "tika-vin06t3:261_3": "Porāṇagaṇṭhipadepi tatheva vatvā ‘‘tiṇṇaṁ uddhaṁ na kenaci ākārena ekato vaṭṭatī’’ti vuttaṁ, taṁ yuttaṁ, na hi saṅgho saṅghassa kammaṁ karotīti ācariyo.",
  "tika-vin06t3:261_4": "Idaṁ panettha cintetabbaṁ. Kathaṁ?",
  "tika-vin06t3:261_5": "Cattāro vā atirekā vā upasampadāpekkhā saṅghavohāraṁ na labhanti bhikkhubhāvaṁ appattattā.",
  "tika-vin06t3:261_6": "Kevalaṁ bhagavatā paricchinditvā ‘‘tayo’’ti vuttattā tato uddhaṁ na vaṭṭatīti no takkoti ācariyo.",
  "tika-vin06t3:261_7": "Anugaṇṭhipadepi ayamevattho bahudhā vicāretvā vutto.",
  "tika-vin06t3:261_8": "Tathā andhakaṭṭhakathāyampi.",
  "tika-vin06t3:261_9": "Na sabbattha imasmiṁ atthavikappe matibhedo atthi.",
  "tika-vin06t3:261_10": "Yā panesā ubho paripuṇṇavīsativassā, ubhinnamekupajjhāyo, ekācariyo, ekā kammavācā, eko upasampanno, eko anupasampannoti parivārakathā, taṁ dassetvā eko ce ācariyo dvinnaṁ, tiṇṇaṁ vā upasampadāpekkhānaṁ ekaṁ kammavācaṁ ekenupajjhāyena sāveti, vaṭṭatīti eke.",
  "tika-vin06t3:261_11": "Taṁ ayuttaṁ, na hi sakkā sithiladhanitādibyañjanalakkhaṇasampannaṁ tasmiṁ khaṇe kammavācaṁ dassetuṁ vimuttadosādīsu patanato .",
  "tika-vin06t3:261_12": "Visuṁ visuṁ karaṇaṁ sandhāya idaṁ vuttanti dīpanatthaṁ ‘‘tayo paripuṇṇavīsativassā , tiṇṇamekupajjhāyo, ekācariyo, ekā kammavācā, dve upasampannā, eko anupasampanno’’ti na vutto.",
  "tika-vin06t3:261_13": "Evañhi vutte sakkā tīsu ākāsaṭṭhamapanetvā sīmaṭṭhānaṁ dvinnamanurūpaṁ kammavācaṁ dassetuṁ, tamaniṭṭhappasaṅgaṁ nivāretuṁ ‘‘ubho’’ti vuttaṁ.",
  "tika-vin06t3:261_14": "‘‘Tattha paripuṇṇavīsativassavacanena vatthusampatti, parisāya padhānattā, ācariyupajjhāyavacanena parisasampatti, kammavācāya anussāvanasampatti dassitā, sīmasampatti evekā na dassitā.",
  "tika-vin06t3:261_15": "Tato vipatti jātā kammavācānaṁ nānākkhaṇikattā.",
  "tika-vin06t3:261_16": "Ekakkhaṇabhāve sati ubhinnaṁ sampatti vā siyā vipatti vā, na ekasseva sampatti ekassa vipattīti sambhavati vimuttādibyañjanadosappasaṅgato’’ti vuttaṁ, taṁ vacanaṁ ubhopi cete sīmagatāva honti, ubhinnaṁ ekato kammasampattidīpanato dvinnaṁ ekato anussāvanaṁ ekena upajjhāyena ekenācariyena vaṭṭatīti sādheti.",
  "tika-vin06t3:261_17": "Dvinnaṁ, tiṇṇañca ekato sasamanubhāsanā ca pāḷiyaṁyeva dassitā, tañca anulometi.",
  "tika-vin06t3:261_18": "Aṭṭhakathācariyehi nānuññātaṁ, na paṭikkhittaṁ, vicāretvā gahetabbanti ācariyo, taṁ dhammatāya virujjhati.",
  "tika-vin06t3:262_0": "Ayañhi buddhānaṁ dhammatā –",
  "tika-vin06t3:262_1": "yadidaṁ yattha yattha vacananānattamatthi, tattha tattha garukesu ṭhānesu vattabbayuttaṁ vadanti.",
  "tika-vin06t3:262_2": "Dūtena upasampadādayo cettha nidassanaṁ.",
  "tika-vin06t3:262_3": "Yasmā cettha pubbe anuññātakammavācāya nānattaṁ natthi, tasmā ‘‘anujānāmi, bhikkhave, dve tayo ekānussāvane kātu’’nti vatvā ‘‘evañca pana, bhikkhave, kātabbo’’ti na vuttaṁ.",
  "tika-vin06t3:262_4": "Nānatte satipi tattha tattha dvinnaṁ, bahūnaṁ vā vasena vuttakammavācānusārena gahetabbato avuttanti ce?",
  "tika-vin06t3:262_5": "Na hi lahukesu ṭhānesu vatvā garukesu avacanaṁ dhammatāti ācariyo.",
  "tika-vin06t3:262_6": "Aññatarasmiṁ pana gaṇṭhipade evaṁ papañcitaṁ dve ekānussāvaneti dve ekato anussāvane.",
  "tika-vin06t3:262_7": "‘‘Ekena’’ iti pāṭho, ekena ācariyenāti attho.",
  "tika-vin06t3:262_8": "Purimanayenevāti ‘‘ekena vā dvīhi vā ācariyehī’’ti vuttanayena eva, tasmā ekenācariyena dve vā tayo vā anussāvetabbā.",
  "tika-vin06t3:262_9": "‘‘Dvīhi vā tīhi vā’’ti pāṭho.",
  "tika-vin06t3:262_10": "Nānācariyā nānupajjhāyāti ettha ‘‘tañca kho ekena upajjhāyena, na tveva nānupajjhāyenā’’ti vuttattā na vaṭṭatīti ce? Vaṭṭati. Kathaṁ?",
  "tika-vin06t3:262_11": "Ekena anussāvane ekānussāvaneti viggahassa pākaṭattā līnameva dassetuṁ ‘‘ekato anussāvane’’ti viggahova vutto, tasmā ujukattameva sandhāya tañca kho ekena anussāvanaṁ ekānussāvanaṁ, ekena upajjhāyena anujānāmi, na tveva nānupajjhāyenāti attho.",
  "tika-vin06t3:262_12": "Idaṁ sandhāya hi dvidhā viggaho, tasmā ‘‘nānācariyehi nānupajjhāyā na vaṭṭantīti siddhamevā’’ti aññathāpi vadanti.",
  "tika-vin06t3:262_13": "Tañca kho ekena upajjhāyena ekassa upajjhāyassa vā vattabbaṁ anussāvanaṁ, na tveva nānupajjhāyena anujānāmīti attho.",
  "tika-vin06t3:262_14": "Kiṁ vuttaṁ hoti?",
  "tika-vin06t3:262_15": "‘‘Eko ācariyo, dve vā tayo vā upasampadāpekkhā dvinnaṁ tiṇṇaṁ vā upajjhāyānaṁ na tveva anujānāmī’’ti kira vuttanti.",
  "tika-vin06t3:262_16": "Aparasmiṁ pana gaṇṭhipade ‘‘ekena anussāvaneti viggahassa pākaṭattā taṁ pakāsetuṁ ‘ekenā’ti vuttaṁ.",
  "tika-vin06t3:262_17": "Evaṁ vutte avassaṁ paṇḍitā jānanti.",
  "tika-vin06t3:262_18": "Taṁpākaṭattā ce jānanti, ekenāti iminā kinti ce?",
  "tika-vin06t3:262_19": "Kiñcāpi jānanti, vivādo pana hoti aladdhalesattā, jānituñca na sakkā, ‘ekenā’ti vutte pana taṁ sabbaṁ na hotīti vutta’’nti likhitaṁ.",
  "tika-vin06t3:262_20": "Evaṁ ettha aneke ācariyā ca takkikā ca anekadhā papañcenti, taṁ sabbaṁ suṭṭhu upaparikkhitvā garukulaṁ payirupāsitvā vaṁsānugatova attho gahetabbo.",
  "tika-vin06t3:262_21": "‘‘Na sabbattha imasmiṁ atthavikappe matibhedo atthī’’ti vuttameva.",
  "tika-vin06t3:263_0": "Upasampadāvidhikathāvaṇṇanā",
  "tika-vin06t3:264_0": "125.Kuṭṭhaṁ gaṇḍoti ettha kuṭṭhādiggahaṇena hatthacchinnādayopi gahitāva hontīti porāṇā, tasmā ‘‘manussosi purisosī’’ti etehi bhabbābhabbapuggalaparivajjanaṁ karoti.",
  "tika-vin06t3:264_1": "‘‘Bhujissosi aṇaṇosī’’tiādīhi pubbe hatthacchinnādhikāre vuttaatthavikappesu dutiyaṁ vikappaṁ upathambheti.",
  "tika-vin06t3:264_2": "Tattha ‘‘aṇaṇosi bhujissosī’’ti anukkamena avatvā uppaṭipāṭiyā vacanena bhujisso hoti, na ca rañño bhattavetanavasena bhaṭo.",
  "tika-vin06t3:264_3": "Rājādhīnattā pana so rājabhaṭapakkhaṁ bhajatīti tabbipakkhabhāvapucchanatthaṁ ‘‘nasi rājabhaṭo’’ti vuttaṁ.",
  "tika-vin06t3:264_4": "Aññathā pañcahi ābādhehi phuṭṭhānaṁ gahaṇeneva sabbesaṁ gahaṇe siddhe itare na vattabbā.",
  "tika-vin06t3:264_5": "Atha vattabbā, sabbepi vattabbā siyuṁ.",
  "tika-vin06t3:265_0": "Cattāronissayādikathāvaṇṇanā",
  "tika-vin06t3:266_0": "128-9.‘‘Tāvadeva chāyā metabbā’’tiādi ‘‘bhikkhūnaṁ pāde vandāpetvā’’ti vacanato therātherabhāvajānanatthaṁ vuttaṁ.",
  "tika-vin06t3:266_1": "‘‘Cirena agamāsī’’ti kira porāṇapāṭho, ciraṁ akāsīti catthi.",
  "tika-vin06t3:267_0": "130.Anāpattisambhoge saṁvāseti ukkhittakena saddhiṁ sambhogasaṁvāsapaccayā pācittiyāpatti paññattā, tato anāpattīti attho.",
  "tika-vin06t3:267_1": "Kathaṁ paññāyatīti?",
  "tika-vin06t3:267_2": "Saṁvāsaggahaṇe.",
  "tika-vin06t3:267_3": "Alajjinā saddhiṁ sambhogapaccayā āpajjitabbaṁ dukkaṭaṁ pana āpajjati eva, na saṁvāsapaccayā.",
  "tika-vin06t3:267_4": "Na hi alajjinā saddhiṁ saṁvāso paṭikkhitto.",
  "tika-vin06t3:267_5": "Saṁvāso panettha sahaseyyappahonake āvāse sahavāso, na ‘‘pārājiko hoti asaṁvāso’’ti ettha vuttasaṁvāso.",
  "tika-vin06t3:267_6": "Ayaṁ saṁvāso ukkhittakena saddhiṁ na vaṭṭati.",
  "tika-vin06t3:267_7": "Alajjinā saddhiṁ ekacco vaṭṭati.",
  "tika-vin06t3:267_8": "Dhammasambhogavinimuttovetaro .",
  "tika-vin06t3:267_9": "Idaṁ pana ‘‘ukkhittako vibbhamī’’tiādisuttaṁ imasmiṁ upasampādetabbānupasampādetabbadīpanasāmaññato vuttaṁ.",
  "tika-vin06t3:267_10": "Kiñca bhiyyo paṭipattikkamatova āpattito suddhi hoti, na vibbhamena, tasmā upasampanno bhikkhu antamaso dubbhāsitampi āpajjitvā aparabhāge vibbhamitvā āgato upasampajjati, taṁ āpattiṁ desetvāva sujjhati, na aññathāti upasampannassa suddhikkamadassanatthaṁ.",
  "tika-vin06t3:267_11": "Asādhāraṇāpattiyā adassanapaccayā ukkhittakassa liṅgaparivattanena āpattito vuṭṭhitassa puna ce pakatiliṅgamevuppajjati, nānāsaṁvāsakatāva, vibbhamitvā āgatepi yathāvuttanayeneva upasampādetvā na vuṭṭhitattāti ce?",
  "tika-vin06t3:267_12": "Na liṅgantarapātubhāvā.",
  "tika-vin06t3:267_13": "Na vibbhamena kammāsujjhanato.",
  "tika-vin06t3:267_14": "Na kammāsujjhane puna upasampadākammavipattippasaṅgato.",
  "tika-vin06t3:267_15": "Na ca kammavipatti, na ca kammapaṭippassaddhi.",
  "tika-vin06t3:267_16": "Vibbhamena ca anupasampanno nānāsaṁvāsakabhāvena kammaṁ kopeti dhammissarena āhacca bhāsitattā.",
  "tika-vin06t3:267_17": "Teneva ‘‘passissasī’’ti anāgatavacanaṁ kataṁ.",
  "tika-vin06t3:267_18": "Tādiso pana gahaṭṭho nikkhittavattapārivāsiko viya pakatattabhūmiyaṁ vibbhamādinā anupasampannapakatiyaṁyeva tiṭṭhatīti imassa sabbassapi atthavikappassa dassanatthamidaṁ vuttanti veditabbaṁ.",
  "tika-vin06t3:267_19": "Pubbe vuttappakāro pana parivattitaliṅgo hutvā puna pakatiliṅge ṭhitaukkhittako puna pucchitabbo ‘‘passasī’’ti.",
  "tika-vin06t3:267_20": "‘‘Āma passāmī’’ti vadanto osāretabbo.",
  "tika-vin06t3:267_21": "‘‘Desehī’’ti na vattabbo liṅgaparivattanena vuṭṭhitattā.",
  "tika-vin06t3:267_22": "Tappaṭikammo ukkhittako pucchitabbo ‘‘paṭikammaṁ kiṁ te kata’’nti, ‘‘āma kata’’nti vadanto osāretabbo.",
  "tika-vin06t3:267_23": "‘‘Kattabbaṁ me paṭikammaṁ na hotī’’ti vadanto na osāretabboti eke.",
  "tika-vin06t3:267_24": "Asādhāraṇāpattimhi idaṁ vidhānaṁ, na sādhāraṇāya.",
  "tika-vin06t3:267_25": "Tattha ukkhittako liṅgaparivattaneneva paṭippassaddhakammoti eke.",
  "tika-vin06t3:267_26": "Vicāretvā yuttataraṁ gahetabbanti ācariyo.",
  "tika-vin06t3:267_27": "Anugaṇṭhipade pana ‘‘alajjiparibhogo sahatthadānādivasena paricchinditabbo, ‘sāraṇīyadhammapūrakādayo dassetvā alajjissa sahatthā dātuṁ vaṭṭatī’ti vadantānaṁ vādo paṭisedhetabbo. Kathaṁ?",
  "tika-vin06t3:267_28": "Ukkhittakassa sahatthā dātuṁ na vaṭṭatīti vinicchayānusārena.",
  "tika-vin06t3:267_29": "Dāpetuṁ pana vaṭṭatevāti ca.",
  "tika-vin06t3:267_30": "Kiñcāpi alajjiparibhogavasena dukkaṭaṁ, atha kho ayaṁ alajjī na hoti, tasmā sabbākārena nirāpattitaṁ sandhāya ‘anāpatti sambhoge saṁvāse’ti vuttaṁ.",
  "tika-vin06t3:267_31": "Kathaṁ paññāyatīti?",
  "tika-vin06t3:267_32": "Viññeyyo atthato ucchurasakasaṭānaṁ sattāhakālikayāvajīvikattā ‘vaṭṭati vikāle ucchuṁ khāditu’nti saññaṁ uppādetvā taṁ khāditvā tappaccayā pācittiyaṁ na passati, vaṭṭatīti tathāsaññitāya.",
  "tika-vin06t3:267_33": "Yo vā pana āpattiṁ āpannabhāvaṁ paṭijānitvā ‘na paṭikaromī’ti abhinivisati, ime dve –",
  "tika-vin06t3:268_0": "‘Sañcicca āpattiṁ āpajjati, āpattiṁ parigūhati;",
  "tika-vin06t3:269_0": "Agatigamanañca gacchati, ediso vuccati alajjīpuggalo’ti. (pari. 359) –",
  "tika-vin06t3:270_0": "Vuttalakkhaṇe apatanato alajjino na honti, tasmā ‘yo āpattidesanapaṭikammāni na karoti, tena saddhiṁ sambhogādikaraṇe anāpattī’ti visesetvā vuttavacanena, itarenapi saddhiṁ kiñcāpi rūpiyasaṁvohāro na hoti, atha kho kayavikkayena āpatti hotiyevāti nayo dinno hoti, pañcahi saddhiṁ sabbathāpi anāpattīti nayo ca.",
  "tika-vin06t3:270_1": "Evaṁ sāpattiṭṭhānesu visesetvā ca vacanato idha tathā avuttattā tena saha alajjiparibhogo natthi.",
  "tika-vin06t3:270_2": "Bhajāpiyamāno pana alajjipakkhaṁ bhajatīti imināpi upāyena sabbattha taṁ taṁ saṁsanditvā attho pariyesitabboti apare.",
  "tika-vin06t3:270_3": "Ācariyā pana evaṁ na vadantī’’ti vuttaṁ.",
  "tika-vin06t3:270_4": "‘‘Sacāhaṁ na passissāmīti vadati, na pabbājetabbo’’ti vuttattā pubbe āpannāpattiyo uppabbajitassāpi na paṭippassambhantīti siddhaṁ, teneva ācariyā āpattiṁ desāpetvāva sikkhāpaccakkhānaṁ kārāpentīti ca anāpatti sambhoge saṁvāseti idaṁ pubbe āpannaṁ santiṁ eva āpattiṁ na passatīti āsaṅkitabbo.",
  "tika-vin06t3:270_5": "Sā paṭippassaddhāti ñāpanatthaṁ vuttanti ca eke.",
  "tika-vin06t3:270_6": "‘‘Passissasī’’ti gahaṭṭhattā desetuṁ na vaṭṭatīti anāgatavasena vuttaṁ.",
  "tika-vin06t3:270_7": "‘‘Upasampādetvā passissasī’’ti parivāsādinā kattabbassa atthibhāvena ‘‘passasī’’ti avatvā anāgatavasena vuttaṁ, osāretvāti abbhānavasena.",
  "tika-vin06t3:270_8": "Tattha puna kātabbassa abhāvā ‘‘passasī’’ti vuttaṁ.",
  "tika-vin06t3:270_9": "Idaṁ sabbaṁ sabbattha paṭijānanaṁ sandhāya vuttaṁ.",
  "tika-vin06t3:270_10": "Ekatrāpi puna na paṭijānāti, etena saha tassā āpattiyā anurūpena saṁvāso na kātabbo, alajjibhāvenāti vuttaṁ hoti.",
  "tika-vin06t3:270_11": "Diṭṭhiyātiādīsu osāraṇaṁ nāma samānakammādinā karaṇanti attho.",
  "tika-vin06t3:270_12": "Anāpatti sambhogeti ukkhittakena sambhoge anāpatti. Kasmā?",
  "tika-vin06t3:270_13": "Ukkhittakakammassa gahaṭṭhabhāvena paṭippassaddhattā, teneva ‘‘alabbhamānāya sāmaggiyā’’ti vuttaṁ.",
  "tika-vin06t3:270_14": "Idāni bhikkhubhāve kattabbatoti keci.",
  "tika-vin06t3:270_15": "Dvīsupi vāresu kammapaṭippassaddhividhānaṁ teyeva jānanti, tasmā sabbavāresu yuttamayuttañca suṭṭhu sallakkhetvā kathetabbaṁ.",
  "tika-vin06t3:271_0": "Yo khandhakaṁ pabbajjanāmadheyyaṁ,",
  "tika-vin06t3:272_0": "Nānānayaṁ sāsanamūlabhūtaṁ;",
  "tika-vin06t3:273_0": "Ñatvā pakāseti parassa sammā,",
  "tika-vin06t3:274_0": "Tassādhipaccaṁ munisāsanasminti.",
  "tika-vin06t3:275_0": "Mahākhandhakavaṇṇanā niṭṭhitā.",
  "tika-vin06t3:276_0": "2. Uposathakkhandhakavaṇṇanā",
  "tika-vin06t3:277_0": "Sannipātānujānanādikathāvaṇṇanā",
  "tika-vin06t3:278_0": "132-3.Tenasamayenāti attano ovādapātimokkhuddese dhuraṁ nikkhipitvā bhikkhūnaṁyeva visuṁ uposathakaraṇaṁ anujānitvā ṭhitasamayena.",
  "tika-vin06t3:278_1": "Ko pana soti?",
  "tika-vin06t3:278_2": "Majjhimabodhiyaṁ pātimokkhuddesappahonakasikkhāpadānaṁ pariniṭṭhānakālo.",
  "tika-vin06t3:278_3": "Tenevāha ‘‘tāni nesaṁ pātimokkhuddesaṁ anujāneyya’’nti.",
  "tika-vin06t3:278_4": "‘‘Evañca pana, bhikkhave, uddisitabba’’nti nidānuddesaṁ paññāpetukāmatāya ca sikkhāpadānaṁ uddesaparicchedanidassanatthañca vuttaṁ.",
  "tika-vin06t3:278_5": "Aññathā ‘‘evañca pana, bhikkhave, imaṁ sikkhāpadaṁ uddiseyyathā’’ti sabbasikkhāpadānaṁ uddisitabbakkamassa dassitattā idāni ‘‘evañca pana, bhikkhave, uddisitabba’’nti idaṁ niratthakaṁ āpajjati, idañca sabbasaṅghuposathaṁ sandhāya vuttaṁ.",
  "tika-vin06t3:279_0": "134.",
  "tika-vin06t3:279_1": "‘‘Yaṁnūna ayyāpi…pe…",
  "tika-vin06t3:279_2": "sannipateyyu’’nti bahūnaṁ adhikārappavatti.",
  "tika-vin06t3:279_3": "Tatrāpi vinayaṁ āgamma vutto bhikkhu sāmi, na kevalaṁ saṅghattheroti dassanatthaṁ, saṅghassa gāravayuttavacanārahatādassanatthañca ‘‘suṇātu me, bhante’’ti āha.",
  "tika-vin06t3:279_4": "Tattha sayaṁ ce thero, bhikkhuṁ sandhāya ‘‘āvuso’’ti vattuṁ yujjati.",
  "tika-vin06t3:279_5": "Kathaṁ paññāyati?",
  "tika-vin06t3:279_6": "Buddhakāle saṅghatthero abyatto nāma dullabho.",
  "tika-vin06t3:279_7": "Sabbakammavācāya payoganidassane ca ‘‘suṇātu me, bhante, saṅgho’’ icceva bhagavā dassetīti ce?",
  "tika-vin06t3:279_8": "Evametaṁ tathā dassanato.",
  "tika-vin06t3:279_9": "Saṅghaṁ upādāya saṅghattherenāpi ‘‘suṇātu me, bhante, saṅgho’’ti vattabbaṁ, bhikkhuṁ upādāya ‘‘āvuso’’ti mahākassapassa kammavācāya payogadassanato, pārisuddhiuposathe ca therena bhikkhunā ‘‘parisuddho ahaṁ, āvuso’’ti payogadassanato ca.",
  "tika-vin06t3:279_10": "‘‘Yadi saṅghassa pattakalla’’nti parato paññāpetabbe uposathakaraṇantarāye sandhāyāha.",
  "tika-vin06t3:279_11": "Uposathassa bahuvidhattā sarūpato vattuṁ ‘‘pātimokkhaṁ uddiseyyā’’ti āha.",
  "tika-vin06t3:279_12": "Ettāvatā ñattiṁ niṭṭhapesi.",
  "tika-vin06t3:279_13": "Ñattidutiyakammato eva hi uposathakammaṁ.",
  "tika-vin06t3:279_14": "Na, tatiyānussāvanasambhavatoti ce?",
  "tika-vin06t3:279_15": "Na, aññehi ñatticatutthakammehi asadisattā.",
  "tika-vin06t3:279_16": "Na hi ettha catukkhattuṁ ‘‘suṇātu me’’ti ārabhīyatīti.",
  "tika-vin06t3:279_17": "Aññehi ñattidutiyehi asadisattā ñattidutiyampi māhotūti ce?",
  "tika-vin06t3:279_18": "Na, ñattidutiyakammassa aññathāpi kattabbato.",
  "tika-vin06t3:279_19": "Tathā hi ñattidutiyakammaṁ ekaccaṁ apalokanavasenapi kātuṁ vaṭṭati, na aññaṁ aññathā kātuṁ vaṭṭati.",
  "tika-vin06t3:279_20": "Kathaṁ paññāyatīti?",
  "tika-vin06t3:279_21": "Idameva uposathakammaṁ ñāpakaṁ.",
  "tika-vin06t3:280_0": "‘‘Kiṁ saṅghassa pubbakicca’’nti idaṁ na ñatti niṭṭhapetvā vattabbaṁ, tañhi ñattito puretarameva karīyatīti.",
  "tika-vin06t3:280_1": "Tasmā ‘‘suṇātu me, bhante, saṅgho, kiṁ saṅghassa pubbakiccaṁ, yadi saṅghassā’’ti vattabbaṁ siyāti?",
  "tika-vin06t3:280_2": "Tathāpi na vattabbaṁ, na hi taṁ ñattiyā antokarīyatīti.",
  "tika-vin06t3:280_3": "Yadi evaṁ sabbattha na vattabbaṁ payojanābhāvāti ce?",
  "tika-vin06t3:280_4": "Na, yathāgataṭṭhāneyeva vattabbato, parapadāpekkhatāyāti vuttaṁ hoti.",
  "tika-vin06t3:280_5": "Idaṁ pubbakiccaṁ akatvā uposathaṁ karonto saṅgho, puggalo vā ṭhapanakkhettātikkame āpajjati.",
  "tika-vin06t3:280_6": "Na hi tasmiṁ khette atikkante sammajjanāsanodakapadīpakaraṇe āpattimokkho hoti.",
  "tika-vin06t3:280_7": "Uposathakammato pubbe kattabbakiccākaraṇapaccayattā tassā āpattiyā, na sā kammapariyosānāpekkhā etthāgatasampajānamusāvādāpatti viya, tasmā pātimokkhuddesako bhikkhu ‘‘pārisuddhiṁ āyasmanto ārocethā’’ti vattukāmo paṭhamaṁyeva parisuddhāparisuddhapaccayaṁ pubbakiccaṁ sarāpeti.",
  "tika-vin06t3:280_8": "Tañhi kataṁ parisuddhapaccayo hoti, akataṁ aparisuddhapaccayo, teneva ubhayāpekkhādhippāyena ‘‘kataṁ na kata’’nti avatvā ‘‘kiṁ saṅghassa pubbakicca’’ miccevāha.",
  "tika-vin06t3:280_9": "Tattha akatapakkhe tāva pārisuddhiārocanakkamanidassanatthaṁ parato ‘‘yassa siyā āpatti, so āvi kareyyā’’ti ca, katapakkhe ‘‘asantiyā āpattiyā tuṇhī bhavitabba’’nti ca vakkhati.",
  "tika-vin06t3:281_0": "Pārisuddhiṁ āyasmanto ārocetha.",
  "tika-vin06t3:281_1": "Kiṁkāraṇā?",
  "tika-vin06t3:281_2": "Yasmā pātimokkhaṁ uddisissāmi.",
  "tika-vin06t3:281_3": "Ettha ca ‘‘uddisāmī’’ti vattamānakālaṁ aparāmasitvā ‘‘uddisissāmī’’ti anāgatakālaparāmasanena yvāyaṁ ‘‘dāni nesaṁ pātimokkhuddesaṁ anujāneyya’’nti (mahāva.",
  "tika-vin06t3:281_4": "150) ettha vuttapātimokkhuddeso, taṁ sandhāya ‘‘pātimokkhaṁ uddisissāmī’’ti vuttanti eke.",
  "tika-vin06t3:281_5": "Yasmā ‘‘pañcime, bhikkhave, pātimokkhuddesā’’ti vuttaṁ, tasmā vattamānassa nidānuddesasaṅkhātassa pātimokkhassa yadetaṁ ante ‘‘kaccittha parisuddhā’’tiādikaṁ yāvatatiyānussāvanaṁ, tasseva āpattikhettattā, avayavepi avayavīvohārasambhavato ca idha āpattikhettameva sandhāya ‘‘pātimokkhaṁ uddisissāmī’’ti vuttaṁ.",
  "tika-vin06t3:281_6": "Evañhi vutte yasmā parato āpattikhettaṁ āgamissati, tasmā āpattibhīrukā tumhe sabbeva paṭhamameva pārisuddhiṁ ārocethāti ayamattho sambhavati.",
  "tika-vin06t3:281_7": "Vattamānakālavasena vutte ‘‘pārisuddhiṁ āyasmanto ārocethā’’ti vacanameva na sambhavati tadārocanassa paṭhamaṁ icchitabbattā, pageva tassa karaṇābhāvena ‘‘pātimokkhaṁ uddisissāmī’’ti vacanaṁ.",
  "tika-vin06t3:281_8": "Ayaṁ nayo santiyā āpattiyā ārocane yujjati, na tuṇhībhāve, akammapariyosānā tuṇhībhāvappattito, evaṁ santepi tasmiṁ yujjateva.",
  "tika-vin06t3:281_9": "Pātimokkhuddesako hi aññamaññaṁ āpattiāvikaraṇaṁ akatvā tuṇhībhūte bhikkhū passitvā teneva tuṇhībhāvena ārocitapārisuddhiko hutvā ‘‘suṇātu me, bhante’’ti pātimokkhuddesaṁ ārabhi.",
  "tika-vin06t3:282_0": "Etthāha –",
  "tika-vin06t3:282_1": "paṭhamaṁ ‘‘saṅgho uposathaṁ kareyya, pātimokkhaṁ uddiseyyā’’ti vuttattā idhāpi ‘‘saṅgho uposathaṁ karissati, pātimokkhaṁ uddisissatī’’ti vattabbaṁ, atha ‘‘puggalassa uddesā’’ti lakkhaṇattā yathārutameva vattabbaṁ, tathāpi ‘‘uposathaṁ karissāmi, pātimokkhaṁ uddisissāmī’’ti vattabbanti?",
  "tika-vin06t3:282_2": "Na vattabbaṁ lakkhaṇavirodhato, aniṭṭhappasaṅgato ca.",
  "tika-vin06t3:282_3": "Puggalassa uddesā eva hi saṅghassa uposatho kato hoti, na puggalassa uposathakaraṇena.",
  "tika-vin06t3:282_4": "Tañca sova karissati, na saṅghoti aniṭṭhappasaṅgova āpajjati.",
  "tika-vin06t3:282_5": "‘‘Suṇāthā’’ti vutte acittasāmaggippasaṅgabhayā ‘‘suṇomā’’ti vuttaṁ.",
  "tika-vin06t3:282_6": "‘‘Suṇissāmā’’ti vattabbaṁ ‘‘uddisissāmī’’ti vuttattāti ce?",
  "tika-vin06t3:282_7": "Na vattabbaṁ, āpattikhettadassanādhippāyanirapekkhatāya ‘‘suṇoma’’ icceva vattabbaṁ.",
  "tika-vin06t3:282_8": "Ekapadeneva hissa tadadhippāyo atikkantoti.",
  "tika-vin06t3:282_9": "Yadi evaṁ kimatthaṁ taṁ sabbeheva āraddhanti ce?",
  "tika-vin06t3:282_10": "‘‘Uddisissāmī’’ti iminā asādhāraṇavacanena āpannassa acittasāmaggippasaṅganivāraṇatthaṁ.",
  "tika-vin06t3:282_11": "Saramānenāti iminā cassa sampajānamusāvādassa sacittakataṁ dasseti.",
  "tika-vin06t3:282_12": "Antarāyiko dhammo vutto bhagavatāti evaṁ akiriyasamuṭṭhānassāpi evaṁ parittakassa imassa musāvādassa mahādīnavataṁ dasseti.",
  "tika-vin06t3:282_13": "Visuddhāpekkhenāti sāvasesaṁ āpattiṁ upādāya anāpattibhāvasaṅkhātaṁ anavasesañca upādāya gihibhāvasaṅkhātaṁ visuddhiṁ icchantena kasmā āvi kātabbā?",
  "tika-vin06t3:282_14": "Antarāyabhāvānupagamanena phāsuvihārapaccayattā.",
  "tika-vin06t3:282_15": "Idha ‘‘ajjuposatho pannaraso’’ti na vuttaṁ parato divasaniyamassa kattukāmatādhippāyena avuttattā.",
  "tika-vin06t3:282_16": "Evaṁ pana te bhikkhū sabbadivasesu uddisiṁsu.",
  "tika-vin06t3:283_0": "135.‘‘Ādimeta’’nti sīlapātimokkhameva vuttaṁ, kiñcāpi ganthapātimokkho adhippeto.",
  "tika-vin06t3:283_1": "‘‘Pañcannaṁ vā’’ti mātikāyaṁ vuttānaṁ vasena vuttaṁ.",
  "tika-vin06t3:283_2": "Anajjhāpanno vāti puggalādhiṭṭhānadesanā.",
  "tika-vin06t3:283_3": "Porāṇagaṇṭhipade pana ‘‘‘uposathaṁ kareyyā’ti ettāvatā ñatti hoti.",
  "tika-vin06t3:283_4": "Yāvatatiyānussāvanā nāma ‘yassa siyā āpattī’tiādivacanattayaṁ, ante ‘dutiyampi tatiyampi pucchāmī’ti idañcāti duvidhaṁ.",
  "tika-vin06t3:283_5": "Tattha paṭhamaṁ āpattiṁ saritvā nisinnassa, dutiyaṁ asarantassa sāraṇattha’’nti vuttaṁ.",
  "tika-vin06t3:283_6": "‘‘Vacīdvāre’’ti pākaṭavasena ujukameva vuttaṁ.",
  "tika-vin06t3:283_7": "Kiñcāpi kāyaviññattiyāpi karīyati, kāyakammābhāvā pana vacīviññattiyāyeva āvi kātabbā.",
  "tika-vin06t3:283_8": "‘‘Saṅghamajjhe vā’’tiādi lakkhaṇavacanaṁ kira.",
  "tika-vin06t3:283_9": "Saṅghuposathakaraṇatthaṁ saṅghamajjhe ce nisinno, tasmiṁ saṅghamajjhe.",
  "tika-vin06t3:283_10": "Gaṇuposathakaraṇatthañce gaṇamajjhe nisinno, tasmiṁ gaṇamajjhe.",
  "tika-vin06t3:283_11": "Ekasseva santike ce pārisuddhiuposathaṁ kattukāmo, tasmiṁ ekapuggale āvi kātabbāti, ‘‘etena na kevalaṁ saṅghamajjhe evāyaṁ musāvādo sambhavati, atha kho ettha vuttalakkhaṇena asatipi ‘pārisuddhiṁ āyasmanto ārocethā’tiādividhāne gaṇuposathepi sāpattiko hutvā uposathaṁ kattukāmo anārocetvā tuṇhībhūtova karoti ce, sampajānamusāvādāpattiṁ āpajjatīti imassatthassa āvikaraṇato lakkhaṇavacanaṁ kireta’’nti vadanti takkikā.",
  "tika-vin06t3:283_12": "Aññathā ‘‘gaṇamajjhevā’’ti na vuttanti tesaṁ adhippāyo.",
  "tika-vin06t3:283_13": "Ārocanādhippāyavasena vuttanti no takkoti ācariyo.",
  "tika-vin06t3:283_14": "Ārocento hi saṅghassa ārocemīti adhippāyena āvi karonto saṅghamajjhe āvi karoti nāma.",
  "tika-vin06t3:283_15": "Attano ubhatopasse nisinnānaṁ ārocento gaṇamajjhe.",
  "tika-vin06t3:283_16": "Ekassevārocessāmi sabhāgassāti adhippāyena ārocento ekapuggale āroceti nāma.",
  "tika-vin06t3:283_17": "Pubbe vibhattapadassa puna vibhajanaṁ atthavisesābhāvadīpanatthanti veditabbaṁ.",
  "tika-vin06t3:284_0": "136-7.‘‘Na, bhikkhave, devasikaṁ…pe…",
  "tika-vin06t3:284_1": "dukkaṭassā’’ti vatvā ‘‘anujānāmi, bhikkhave, uposathe pātimokkhaṁ uddisitu’’nti idaṁ anuposathe eva taṁ dukkaṭaṁ , uposathe pana devasikampi vaṭṭatīti dīpeti, tasmā te bhikkhū cātuddasiyaṁ uddisitvāpi pannarasiyaṁ uddisiṁsu, tenāha ‘‘sakiṁ pakkhassā’’ti.",
  "tika-vin06t3:284_2": "Tattha purimena sāmaggīdivaso uposathadivaso evāti dīpeti.",
  "tika-vin06t3:284_3": "Ubhayena aṭṭhamiṁ paṭikkhipitvā devasikaṁ paṭikkhepassa atippasaṅgaṁ nivāreti.",
  "tika-vin06t3:284_4": "Kiṁ vuttaṁ hoti?",
  "tika-vin06t3:284_5": "Bhinno ce saṅgho pāṭipadadivase samaggo hoti, tasmiṁ divase sāmaggīuposathaṁ karonto ubhayampi dukkaṭaṁ āpajjanto ubhayena ekībhūtena nivārito hotīti vuttaṁ hoti.",
  "tika-vin06t3:284_6": "Aññathā sāmaggīuposatho na devasiko.",
  "tika-vin06t3:284_7": "Ce, ahorattaṁ kātabbo.",
  "tika-vin06t3:284_8": "Tasmiñca pakkhe pakatiuposatho na devasiko.",
  "tika-vin06t3:284_9": "Ce, ahorattaṁ kātabbo.",
  "tika-vin06t3:284_10": "Tasmiñca pakkhe pakatiuposatho anuddiṭṭho.",
  "tika-vin06t3:284_11": "Ce hoti, sāmaggīuposatho kātabboti āpajjati.",
  "tika-vin06t3:284_12": "Na apavādanayena gahetabbattāti ce?",
  "tika-vin06t3:284_13": "Na, aniṭṭhappasaṅgato.",
  "tika-vin06t3:284_14": "Kiṁ vuttaṁ hoti?",
  "tika-vin06t3:284_15": "Sāmaggīdivase sāmaggīuposathaṁ katvā puna tasmiṁ pakkhe pakatiuposathadivase sampatte pakatiuposatho na kātabboti.",
  "tika-vin06t3:284_16": "Apavādoti.",
  "tika-vin06t3:284_17": "Apavāditabbaṭṭhānato aññattha ussaggavidhānaṁ nivāreti.",
  "tika-vin06t3:285_0": "Kittāvatānu kho sāmaggīti etthāyamadhippāyo –",
  "tika-vin06t3:285_1": "sāmaggī nāmesā sabhāgānaṁ sannipāto.",
  "tika-vin06t3:285_2": "Sabhāgā ca nāma yattakā sahadhammikā, te sabbepi honti, udāhu āvāsasabhāgatāya sabhāgā nāma hontīti.",
  "tika-vin06t3:285_3": "Tattha yadi sahadhammikānaṁ sāmaggī sāmaggī nāma, sabbesaṁ puthuvibhattānaṁ sāmaggī icchitabbā.",
  "tika-vin06t3:285_4": "Athāvasathavasena, ekāvāsasabhāgānanti vuttaṁ hoti.",
  "tika-vin06t3:285_5": "Aññathā ekāvāse sāmaggīti āpajjati.",
  "tika-vin06t3:285_6": "Mā no agamāsīti agato mā hoti.",
  "tika-vin06t3:286_0": "Sīmānujānanakathāvaṇṇanā",
  "tika-vin06t3:287_0": "138.",
  "tika-vin06t3:287_1": "Ekāvāsagatānaṁ vasena sāmaggiṁ paṭikkhipitvā ekasīmagatānaṁ vasena anujānitukāmo bhagavā ‘‘anujānāmi, bhikkhave, sīmaṁ sammannitu’’nti āha.",
  "tika-vin06t3:287_2": "Atha āvāsaparicchedaṁ vattukāmo bhaveyya.",
  "tika-vin06t3:287_3": "Ettāvatā ekāvāso yāvatā ekāsīmā.",
  "tika-vin06t3:287_4": "‘‘Anujānāmi, bhikkhave, sīmaṁ sammannitu’’nti vadeyya.",
  "tika-vin06t3:287_5": "Tasmā na idha anuññātabaddhasīmāvasena ekāvāsaparicchedo hoti, upacārasīmāvaseneva hotīti veditabbaṁ.",
  "tika-vin06t3:287_6": "Kathaṁ jānitabbanti ce?",
  "tika-vin06t3:287_7": "Pāḷitova, yathāha ‘‘tena kho pana samayena āyasmā upanando sakyaputto eko dvīsu āvāsesu vassaṁ vasi…pe…",
  "tika-vin06t3:287_8": "ekādhippāya’’nti (mahāva. 364).",
  "tika-vin06t3:287_9": "Aññathā vassacchedoti aniṭṭhappasaṅgova, kathaṁ?",
  "tika-vin06t3:287_10": "Ekāvāsavaseneva ce sāmaggī, bahuāvāsaanāvāsesu na sambhaveyya.",
  "tika-vin06t3:287_11": "Tato so taṁ āvāsaṁ gacchanto bahiddhā uposathaṁ karoti.",
  "tika-vin06t3:287_12": "‘‘Na, bhikkhave, tadahuposathe sabhikkhuko anāvāso gantabbo’’tiādi (mahāva.",
  "tika-vin06t3:287_13": "181)-pāḷivirodho satipi saṅghe anāvāse uposathassa akattabbato.",
  "tika-vin06t3:287_14": "Anāvāsepi ce sāmaggī labbhati, ‘‘ettāvatā sāmaggī, yāvatā ekāvāso’’ti na vattabbaṁ, tasmā sabbathā purimanayo pacchimeneva paṭikkhittoti katvā nānāvāsavasenapi sāmaggīti veditabbaṁ.",
  "tika-vin06t3:287_15": "‘‘Taṁ kammaṁ karomāti vatvā na akaṁsū’tiādīsu viya anāgatampi apekkhati, tasmā ‘karomā’ti vutte na vaṭṭatī’’ti vadanti.",
  "tika-vin06t3:287_16": "‘‘Sīmaṁ asodhetvāpi nimittaṁ kittetuṁ vaṭṭatī’’ti likhitaṁ.",
  "tika-vin06t3:287_17": "Heṭṭhimakoṭiyā aḍḍhaṭṭhamaratanubbedho hatthippamāṇo.",
  "tika-vin06t3:287_18": "Sace eko baddho hoti, na kātabboti ettha ‘‘catūsu disāsu catunnaṁ pabbatakūṭānaṁ heṭṭhā piṭṭhipāsāṇasadise pāsāṇe ṭhitattā ekābaddhabhāve satipi pathavito uddhaṁ tesaṁ sambandhe asati heṭṭhā pathavigatasambandhamatte abbohārikaṁ katvā kittetuṁ vaṭṭati.",
  "tika-vin06t3:287_19": "Teneva ‘piṭṭhipāsāṇo atimahantopi pāsāṇasaṅkhyameva gacchatī’ti vuttaṁ.",
  "tika-vin06t3:287_20": "Pathavito heṭṭhā tassa mahantabhāve gayhamāne pabbatameva hotī’’ti anugaṇṭhipade vuttaṁ.",
  "tika-vin06t3:287_21": "‘‘Cinitvā katapaṁsupuñje tiṇagumbarukkhā ce jāyanti, pabbato hotīti dhammasiritthero.",
  "tika-vin06t3:287_22": "Nevāti upatissatthero’’ti vuttaṁ.",
  "tika-vin06t3:288_0": "Pāsāṇoti ‘‘sudhāmayapāsāṇopi vaṭṭatī’’ti vadanti.",
  "tika-vin06t3:288_1": "Vīmaṁsitabbaṁ iṭṭhakāya paṭikkhittattā.",
  "tika-vin06t3:288_2": "Dvattiṁsapalaguḷapiṇḍappamāṇo tulatāya, na tulagaṇanāya.",
  "tika-vin06t3:288_3": "Sopīti khāṇuko viya uṭṭhitapāsāṇo.",
  "tika-vin06t3:289_0": "Catupañcarukkhanimittamattampīti ekaccesu nimittasaddo natthi.",
  "tika-vin06t3:289_1": "Ettha tayo ce sārarukkhā honti, dve asārarukkhā, sārarukkhānaṁ bahuttaṁ icchitabbaṁ.",
  "tika-vin06t3:289_2": "‘‘Susānampi idha ‘vanamevā’ti saṅkhyaṁ gacchati sayaṁjātattā’’ti vuttaṁ.",
  "tika-vin06t3:289_3": "Keci pana ‘‘catūsu dve antosārā ce, vaṭṭati.",
  "tika-vin06t3:289_4": "Antosārā adhikā, samā vā, vaṭṭati.",
  "tika-vin06t3:289_5": "Tasmā bahūsupi dve ce antosārā atthi, vaṭṭatī’’ti vadanti.",
  "tika-vin06t3:290_0": "Parabhāgeti ettha ‘‘etehi baddhaṭṭhānato gatattā vaṭṭati.",
  "tika-vin06t3:290_1": "Tathā dīghamaggepi gahitaṭṭhānato gataṭṭhānassa aññattā’’ti vadanti.",
  "tika-vin06t3:291_0": "Anvaddhamāsanti ettha ‘‘anubaddho addhamāso, addhamāsassa vā anū’’ti likhitaṁ.",
  "tika-vin06t3:291_1": "‘‘Antaravāsako temiyatī’’ti vuttattā tattakappamāṇaudakeyeva kātuṁ vaṭṭatīti keci.",
  "tika-vin06t3:291_2": "Temiyatīti iminā heṭṭhimakoṭiyā nadilakkhaṇaṁ vuttaṁ.",
  "tika-vin06t3:291_3": "Evarūpāya nadiyā yasmiṁ ṭhāne cattāro māse appaṁ vā bahuṁ vā udakaṁ ajjhottharitvā pavattati, tasmiṁ ṭhāne appodakepi ṭhatvā kātuṁ vaṭṭatīti eke.",
  "tika-vin06t3:291_4": "‘‘Pavattanaṭṭhāne nadinimitta’nti vuttattā setuto parato tattakaṁ udakaṁ yadi pavattati, nadī evā’’ti vadanti.",
  "tika-vin06t3:292_0": "Jātassarādīsu ṭhitodakaṁ jātassarādipadesena anantarikampi nimittaṁ kātuṁ vaṭṭati nadipārasīmāya nimittaṁ viya.",
  "tika-vin06t3:292_1": "Sace so padeso kālantarena gāmakhettabhāvaṁ pāpuṇāti, tattha aññaṁ sīmaṁ sammannituṁ vaṭṭati.",
  "tika-vin06t3:292_2": "Ukkhepimanti uddharitvā gahetabbakaṁ.",
  "tika-vin06t3:293_0": "Abaddhasīmavihārānaṁ sīmāya upacāraṁ ṭhapetvāti ‘‘āyatiṁ sammannitabbāya okāsaṁ ṭhapetvā’’ti likhitaṁ.",
  "tika-vin06t3:293_1": "Antonimittagatehi panāti ‘‘ekassa upaḍḍhaṁ antokattukāmatāya sati sabbesaṁ āgamane payojanaṁ natthīti katvā ‘antonimittagatehī’ti vuttaṁ, tañca sāmīcivasenā’’ti vadanti.",
  "tika-vin06t3:293_2": "Anāgamanampi vaṭṭatīti ‘‘sīmāya abaddhattā vaggaṁ nāma na hotī’’ti likhitaṁ.",
  "tika-vin06t3:293_3": "‘‘Aññasmiṁ gāmakhette ṭhatvā nimittakittanakāle, samānasaṁvāsakasīmāya sammannanakāle ca āgamanapayojanaṁ natthī’’ti vuttaṁ.",
  "tika-vin06t3:293_4": "Bherisaññaṁ vāti ‘‘sammannanapariyosānaṁ karomāti vatvā’’ti likhitaṁ, tena tādise kāle taṁ kappatīti siddhaṁ hoti.",
  "tika-vin06t3:293_5": "Kiṁ iminā?",
  "tika-vin06t3:293_6": "Sukhakaraṇatthanti mahājanasannipātanaparissamaṁ akatvā appatarehi sukhakaraṇatthaṁ.",
  "tika-vin06t3:293_7": "Yadi mahāsīmābandhanakāle antarāyo hoti, tattakenapi sukhavihāroti dassanatthaṁ ‘‘paṭhama’’nti vuttanti eke.",
  "tika-vin06t3:293_8": "Tato oraṁ na vaṭṭatīti kathaṁ paññāyatīti?",
  "tika-vin06t3:293_9": "Vīsativaggakaraṇīyaparamattā saṅghakammassa.",
  "tika-vin06t3:293_10": "Kammārahena saddhiṁ ekavīsati bhikkhū ce gaṇhāti, vaṭṭati.",
  "tika-vin06t3:293_11": "Tattakappamāṇaṁ sukhanisajjavasena veditabbaṁ.",
  "tika-vin06t3:293_12": "Tameva nimittaṁ aññepi kittetvā sace bandhanti, vaṭṭatīti eke.",
  "tika-vin06t3:294_0": "‘‘Evaṁbaddhāsu pana…pe…",
  "tika-vin06t3:294_1": "sīmantarikā hi gāmakhettaṁ bhajatī’’ti na āvāsavasena sāmaggīparicchedo, kintu sīmāvasenevāti dassanatthaṁ vuttaṁ.",
  "tika-vin06t3:294_2": "‘‘Nimittupagapāsāṇe ṭhapetvā’’ti sañcārimanimittassa tapparato vuttaṁ.",
  "tika-vin06t3:294_3": "Ito paṭṭhāya gaṇṭhipadakkamo hoti –",
  "tika-vin06t3:294_4": "na sakkhissantīti te avippavāsaṁ asallakkhetvā ‘‘samānasaṁvāsakameva samūhanissāmā’’ti vāyāmantā samūhanituṁ na sakkhissanti.",
  "tika-vin06t3:294_5": "‘‘Ekaratanappamāṇā’’ti suviññeyyantarā hotīti katvā vuttaṁ.",
  "tika-vin06t3:294_6": "Ekaṅgulamattampi vaṭṭateva.",
  "tika-vin06t3:294_7": "Khaṇḍasīmato paṭṭhāya bandhanaṁ āciṇṇaṁ.",
  "tika-vin06t3:294_8": "Āciṇṇakaraṇena vigatasammoho hotīti.",
  "tika-vin06t3:294_9": "Kuṭigeheti kuṭighare bhūmighare.",
  "tika-vin06t3:294_10": "Udukkhalaṁvāti bhūmiudukkhalaṁ viya khuddakāvāṭaṁ.",
  "tika-vin06t3:294_11": "‘‘Pamukhe’’ti bhūmikuṭiṁ sandhāya vuttanti eke.",
  "tika-vin06t3:294_12": "Heṭṭhā na otaratīti bhittito oraṁ nimittāni ṭhapetvā kittitattā heṭṭhā ākāse na otarati, upari kate pāsādeti attho.",
  "tika-vin06t3:294_13": "Bhittilaggeti bhittinissitake.",
  "tika-vin06t3:294_14": "Ime kira bhittilaggāpi ‘‘ekābaddhā’’ti na vuccanti.",
  "tika-vin06t3:294_15": "Sabbo pāsādo sīmaṭṭho hotīti ekābaddho vā hotu, mā vā.",
  "tika-vin06t3:294_16": "Tālamūlakapabbato nāma anupubbena tanuko.",
  "tika-vin06t3:294_17": "Ākāsapabbhāranti aparikkhepapabbhāraṁ.",
  "tika-vin06t3:294_18": "Susirapāsāṇo nāma leṇaṁ hoti.",
  "tika-vin06t3:294_19": "Antoleṇanti pabbatassa antoleṇaṁ.",
  "tika-vin06t3:294_20": "Dvāraṁ pana sandhāya parato ‘‘orato’’ti vuttaṁ, sabbathāpi sīmato bahileṇena otaratīti adhippāyo.",
  "tika-vin06t3:295_0": "Mahāsīmaṁ sodhetvāti sīmaṭṭhaṁ dūragatampi sīmagataṁ sīmasambandhaṁva, tasmā taṁ anāmasitvā ṭhātabbanti adhippāyo.",
  "tika-vin06t3:295_1": "Yadi evaṁ ‘‘tannissitakaṁ apanetvā kammaṁ kātuṁ vaṭṭatī’’ti vattabbaṁ.",
  "tika-vin06t3:295_2": "Mahāaṭṭhakathāyampi ‘‘sīmaṁ sodhetvā kātabba’’nti ettakameva vuttaṁ.",
  "tika-vin06t3:295_3": "Mahātherāpi ‘‘sodhetabba’’micceva vadantīti eke.",
  "tika-vin06t3:295_4": "‘‘Mahāsīmaṁ sodhetvā vā kammaṁ kātabba’’nti ca pāṭho atthi.",
  "tika-vin06t3:295_5": "‘‘Vuttanayenevā’’ti ca parato vakkhati, tasmā sādhāraṇapāṭhova sundaroti eke.",
  "tika-vin06t3:295_6": "Purimanayepīti khaṇḍasīmāya uṭṭhahitvā mahāsīmāya onatepīti attho.",
  "tika-vin06t3:295_7": "Ukkhipāpetvā kātuṁ na vaṭṭati. Kasmā?",
  "tika-vin06t3:295_8": "Anto ṭhitattā.",
  "tika-vin06t3:295_9": "Rukkhassa heṭṭhā pathavigataṁ mūlaṁ khaṇḍasīmāva hoti, abbohārikaṁ vāti apare.",
  "tika-vin06t3:295_10": "‘‘Majjhe pana chinne mahāsīmāya ṭhitamūlaṁ mahāsīmameva bhajati, khaṇḍasīmāya ṭhitaṁ khaṇḍasīmameva bhajati tadāyattapathavirasādīhi anuggahitattā’’ti vuttaṁ.",
  "tika-vin06t3:295_11": "‘‘Sīmāya pacchā uṭṭhitarukkhe nisīditvā kammaṁ kātuṁ vaṭṭati pacchāsīmāyaṁ katagehe viyā’’ti vatvā ‘‘bandhanakāle ṭhitarukkhe nisīditvā kātuṁ na vaṭṭati uparisīmāya agamanato’’ti kāraṇaṁ vadanti.",
  "tika-vin06t3:295_12": "Evaṁ sati bandhanakāle puna ārohaṇaṁ nāma natthi, bandhitakāle eva āruhatīti āpajjati.",
  "tika-vin06t3:295_13": "Pacchā uṭṭhitarukkho pana tappaṭibaddhattā sīmasaṅkhyameva gato, evaṁ pubbe uṭṭhitarukkhopīti gahetabbaṁ.",
  "tika-vin06t3:295_14": "‘‘Yaṁ kiñcipī’’ti vacanato tiṇādipi saṅgahitaṁ.",
  "tika-vin06t3:295_15": "Mahātherāpi tiṇaṁ sodhetvāva karontīti.",
  "tika-vin06t3:296_0": "140.",
  "tika-vin06t3:296_1": "Yasmā majjhato koṇaṁ hoti, tasmā ‘‘koṇato koṇa’’nti vuttaṁ.",
  "tika-vin06t3:296_2": "‘‘Āpattiñca āpajjati acittakattā’’ti vadanti.",
  "tika-vin06t3:296_3": "Pārayatīti ajjhottharati. Kā sā? Sīmā.",
  "tika-vin06t3:296_4": "‘‘Yā sabbantimena…pe…",
  "tika-vin06t3:296_5": "vahatī’’ti tato heṭṭhimā nāvāsaṅkhyaṁ na gacchatīti katvā vuttanti eke, taṁ na yuttaṁ dutiyapārājike nāvaṭṭhabhaṇḍādhikāre tassāpi adhippetattā.",
  "tika-vin06t3:296_6": "Majjhimapurisassa bhārappamāṇena vuttanti eke.",
  "tika-vin06t3:296_7": "Bhikkhunīnampi nadīpārasīmāsambhavato tāsaṁ ‘‘ekā vā nadīpāraṁ gaccheyyā’’ti vuttadosapariharaṇatthanti ācariyassa takko.",
  "tika-vin06t3:296_8": "Ubhayatthāpi dhuva-saddo gahito.",
  "tika-vin06t3:296_9": "Tena uposathantarāya pariharaṇatthaṁ uposathadivaso niyamatova vutto.",
  "tika-vin06t3:296_10": "Ettha ca nāvā nāma pamāṇayuttā sabbasādhāraṇā thambhanāvā adhippetā, na kullanāvāti no takkoti ācariyo.",
  "tika-vin06t3:296_11": "Rukkhaṁ chinditvā katoti attho.",
  "tika-vin06t3:296_12": "Sace ekaṁ gāmakhettaṁ, sabbanimittānaṁ anto ṭhite bhikkhū hatthapāsagate katvā sammannitabbā.",
  "tika-vin06t3:296_13": "Nānāgāmakhettaṁ ce, anāgamanampi vaṭṭati.",
  "tika-vin06t3:296_14": "Ubhayatīre nimittakittanamattena dīpako saṅgahito na hoti, tasmā dīpake nimittāni kittetabbāneva.",
  "tika-vin06t3:296_15": "‘‘Nadiyā heṭṭhā nisinnabhikkhu kammaṁ kopeti.",
  "tika-vin06t3:296_16": "Upariyeva hi nadī hotī’’ti vadanti.",
  "tika-vin06t3:297_0": "Sīmānujānanakathāvaṇṇanā niṭṭhitā.",
  "tika-vin06t3:298_0": "Uposathāgārādikathāvaṇṇanā",
  "tika-vin06t3:299_0": "141.",
  "tika-vin06t3:299_1": "‘‘Yaṁ saṅgho ākaṅkhati vihāraṁ vā…pe…",
  "tika-vin06t3:299_2": "guhaṁ vā’’ti vacanato na kevalaṁ pathaviyaṁyeva, vihārādīnaṁ uparipi sīmā anuññātā hoti uposathakammapadhānattāti siddhaṁ.",
  "tika-vin06t3:299_3": "Tappadhānā sīmāti kathaṁ paññāyatīti ce?",
  "tika-vin06t3:299_4": "Tadadhikārānuññātattā, sammutiyaṁ ‘‘samānasaṁvāsā’’ti ettāvatā siddhe visuṁ ‘‘ekūposathā’’ti vacanato ca.",
  "tika-vin06t3:299_5": "‘‘Uposathaṁ ṭhapetvā sesakammāni samānasaṁvāsā nāmā’’ti likhitaṁ.",
  "tika-vin06t3:299_6": "‘‘Ekaṁ samūhanitvā’’ti pāḷipāṭho.",
  "tika-vin06t3:300_0": "142.Katovassāti ekasīmāya samagge sandhāya vuttaṁ.",
  "tika-vin06t3:300_1": "Aññathā nānāsīmāyaṁ ṭhitānaṁ savanaṁ pamāṇaṁ, ekasīmāyapi hatthapāsaṁ muñcitvā ṭhitānaṁ vā savanameva pamāṇanti aniṭṭhaṁ āpajjati.",
  "tika-vin06t3:300_2": "Tattha sammatāya vā asammatāya vāti uposathāgārasammutiyā, na sīmāsammutiyā.",
  "tika-vin06t3:300_3": "Kathaṁ paññāyatīti?",
  "tika-vin06t3:300_4": "Adhikārato, parato chandadānapaññattito, pārisuddhidānapaññattito ca.",
  "tika-vin06t3:300_5": "Tattha purimaṁ kāraṇaṁ purimaṁ aniṭṭhaṁ nivāreti, pacchimaṁ pacchimanti veditabbaṁ.",
  "tika-vin06t3:300_6": "Uposathamukhanti uposathaṭṭhānaṁ.",
  "tika-vin06t3:300_7": "‘‘Uposathamukhassāti uposathāgāraṭṭhānassā’’ti likhitaṁ.",
  "tika-vin06t3:300_8": "Yāni kānici nimittāni kittetuṁ vaṭṭetīti idaṁ kathaṁ paññāyatīti?",
  "tika-vin06t3:300_9": "‘‘Paṭhamaṁ nimittā kittetabbā nimitte kittetvā’’ti ettakameva vuttattā.",
  "tika-vin06t3:300_10": "Paṭhamaṁ vuttattā na vuccantīti ce?",
  "tika-vin06t3:300_11": "Taṁ pana akāraṇaṁ, na hi buddhānaṁ desanāya ālasiyaṁ atthi.",
  "tika-vin06t3:300_12": "Sīmāsamūhananakāle uposathāgāraṁ samūhanitvāva sīmāsamūhananaṁ ijjhatīti eke.",
  "tika-vin06t3:300_13": "Taṁ ayuttaṁ abaddhāya sīmāya uposathāgārasammutisiddhitoti no takkoti ācariyo.",
  "tika-vin06t3:300_14": "Uposathamukhanti uposathāgārassa mukhanti ācariyā.",
  "tika-vin06t3:300_15": "Uposathamukhassa nimittakittanā sīmāya vuttanayena kātabbā.",
  "tika-vin06t3:300_16": "Ekenāpi kittetuṁ vaṭṭatīti eke.",
  "tika-vin06t3:300_17": "‘‘Pāsādo vā hotu, maṇḍapādīsu vā aññataro.",
  "tika-vin06t3:300_18": "Kammavācāya pana ‘uposathamukha’micceva vattabba’’nti vadanti.",
  "tika-vin06t3:300_19": "‘‘Porāṇako āvāso nāma mūlāvāso’’ti likhitaṁ.",
  "tika-vin06t3:300_20": "Vadati ghaṭamattā iti hi lakkhaṇaṁ.",
  "tika-vin06t3:301_0": "Avippavāsasīmānujānanakathāvaṇṇanā",
  "tika-vin06t3:302_0": "143-4.",
  "tika-vin06t3:302_1": "‘‘Manamhi vūḷho’’ti vā pāṭho.",
  "tika-vin06t3:302_2": "Tattha manamhi vūḷhoti manaṁ vūḷho amhīti attho.",
  "tika-vin06t3:302_3": "Ṭhapetvā gāmañca gāmūpacārañcāti antaragharasaṅkhātaṁ gāmañca gāmūpacārañca ṭhapetvā.",
  "tika-vin06t3:302_4": "Keci ‘‘parikkhittaṁ gāmaṁ sandhāya ‘gāma’nti vuttaṁ, aparikkhittaṁ sandhāya ‘gāmūpacāra’’nti vadanti, taṁ pana aṭṭhakathāya virujjhati.",
  "tika-vin06t3:302_5": "Tasmā nivesanaracchādayo sandhāya gāmaṁ, parikkhepārahaṭṭhānāni sandhāya ‘‘gāmūpacāra’’nti ca vuttaṁ.",
  "tika-vin06t3:302_6": "Ettha pana anekadhā paṭhanti.",
  "tika-vin06t3:302_7": "Kiṁ tena, pāḷiñca aṭṭhakathañca suṭṭhu upaparikkhitvā yathā samenti, tathā gahetabbaṁ.",
  "tika-vin06t3:302_8": "Bhikkhūnaṁ purimakammavācā na vaṭṭatīti gāmagāmūpacāre antokatvā samānasaṁvāsakasīmāya sammatāya upari avippavāsasīmāsammutiyaṁ yujjati.",
  "tika-vin06t3:302_9": "Yattha pana kevalaṁ araññaṁyeva sammataṁ, tattha kathaṁ na vaṭṭatīti.",
  "tika-vin06t3:302_10": "Tattha ‘‘ṭhapetvā gāmañca gāmūpacārañcā’’ti vacanaṁ na sātthakanti ce? Vuccate –",
  "tika-vin06t3:302_11": "evametaṁ, kintu anussāvanahānippasaṅgato taṁ vacanaṁ vattabbamevāti imināva adhippāyena ‘‘purimakammavācā na vaṭṭatī’’ti vuttaṁ siyā.",
  "tika-vin06t3:302_12": "Ekasmiṁ vā atthe kammavācādvayaābhāvatoti vuttaṁ.",
  "tika-vin06t3:302_13": "‘‘Na hi te aññamaññassa kamme gaṇapūrakā hontī’’ti vuttattā ubhinnaṁ nānāsaṁvāsakasaṅghānampi ayameva vidhi āpajjeyyāti ce?",
  "tika-vin06t3:302_14": "Nāpajjati paṭiggahasannidhīnaṁ anuññātattā, omasanādipaccayā avisesato, kammapaṭippassaddhimattāpekkhatāya ca.",
  "tika-vin06t3:302_15": "Tassāti bhikkhunisaṅghassa.",
  "tika-vin06t3:302_16": "Na kammavācaṁ vaggaṁ karontīti kammaṁ na kopentīti attho.",
  "tika-vin06t3:302_17": "Etthāti ṭhapetvā gāmanti ettha.",
  "tika-vin06t3:302_18": "‘‘Yadi bhikkhūnaṁ avippavāsasīmā gāmañca gāmūpacārañca na otarati, atha kasmā gāme sīmābandhanakāle avippavāsaṁ sammannantīti ce?",
  "tika-vin06t3:302_19": "Āciṇṇakappena, na tato aññaṁ kañci atthaṁ apekkhitvā’’ti likhitaṁ.",
  "tika-vin06t3:302_20": "‘‘Atthato hi sā bahiddhāpi abaddhā eva hotī’’ti vuttaṁ.",
  "tika-vin06t3:302_21": "Antaragāme baddhā samānasaṁvāsasīmā yasmā gāmasaṅkhyaṁ na gacchati, tasmāti eke.",
  "tika-vin06t3:302_22": "Sopi sīmāsaṅkhyameva gacchatīti avippavāsasīmāsaṅkhyaṁ gacchatīti attho.",
  "tika-vin06t3:302_23": "Idaṁ panettha vicāretabbaṁ –",
  "tika-vin06t3:302_24": "gāmaṁ antokatvā baddhāya sīmāya puna avippavāsasammutiyaṁ araññapadese ṭhatvā avippavāsakammavācā kātabbā, udāhu gāme ṭhatvāti?",
  "tika-vin06t3:302_25": "Gāme ṭhatvā katāyapi kappiyabhūmiyā pharatīti.",
  "tika-vin06t3:302_26": "Bahisīme ṭhitasammatadosānulomattā akappiyabhūmiyaṁ ṭhatvā na kātabbāti no takko, esa nayo samūhananepīti ācariyo.",
  "tika-vin06t3:302_27": "Khaṇḍasīmāyaṁ ṭhatvā avippavāsasīmātiādīsu mahāsīmā kira ‘‘avippavāsasīmā’’ti vuttā.",
  "tika-vin06t3:303_0": "146.",
  "tika-vin06t3:303_1": "‘‘Yassāyasmato khamati etissā sīmāya samānasaṁvāsāya ekūposathāya samugghāto, so tuṇhassā’’ti andhakapotthake, sīhaḷapotthakesu ca kesuci pāṭho atthi.",
  "tika-vin06t3:303_2": "Kesuci ‘‘samugghāto etissā sīmāyā’’ti paṭhamaṁ likhanti, kesuci ‘‘etissā sīmāya samugghāto’’ti ca.",
  "tika-vin06t3:304_0": "Gāmasīmādikathāvaṇṇanā",
  "tika-vin06t3:305_0": "147.Sācāti sā paricchinditvā dinnagāmasīmā ca itarā ca.",
  "tika-vin06t3:305_1": "Sā katamāti ce?",
  "tika-vin06t3:305_2": "‘‘Pakatigāmā’’tiādimāha.",
  "tika-vin06t3:305_3": "Baddhasīmāsadisāyeva hontīti sā ca hoti itarā ca hotīti adhippāyo, tasmāyeva ‘‘ticīvaravippavāsaparihāraṁ labhatī’’ti ekavacanaṁ kataṁ, taṁ na yuttaṁ ubhinnampi gāmattāti eke.",
  "tika-vin06t3:305_4": "‘‘Honti, na labhantī’’ti ca bahuvacanampi karontīti.",
  "tika-vin06t3:305_5": "‘‘Sā ca itarā cā’’ti vuttā ‘‘majjhe bhinditvā dinnagāmasīmā pakatigāmādayo abhinnā’’ti ca vadanti.",
  "tika-vin06t3:305_6": "‘‘Bhikkhuvasatī’’ti pāṭho, ‘‘vasantī’’ti ca likhitaṁ.",
  "tika-vin06t3:305_7": "‘‘Athassa ṭhitokāsato’’ti vuttattā ekavacanameva yuttaṁ.",
  "tika-vin06t3:305_8": "Sabbā, bhikkhave, nadī asīmāti kataraṁ sīmaṁ paṭikkhipati?",
  "tika-vin06t3:305_9": "Baddhasīmaṁ, ekādasavipattisīmaññatarappasaṅgatoti ācariyā.",
  "tika-vin06t3:305_10": "Sace paṭhamaṁ sīmāya baddhāya pacchā nadiādayo honti, paṭikkhepoti pasaṅgo āpajjati, tasmā abaddhasīmameva paṭikkhipati.",
  "tika-vin06t3:305_11": "Yathā sabbo gāmo gāmasīmā, tathā sabbā nadī asīmā.",
  "tika-vin06t3:305_12": "Kintu tassa tassa bhikkhuno udakukkhepasīmāti sīmānānattaṁ dassetīti no takkoti ācariyo.",
  "tika-vin06t3:305_13": "Yaṁ majjhimassa purisassa samantā udakukkhepāti pana ekissā nadiyā catuvaggādīnaṁ saṅghānaṁ visuṁ catuvaggakaraṇīyādikammakaraṇakāle sīmāparicchedadassanatthaṁ vuttaṁ.",
  "tika-vin06t3:305_14": "Ticīvarena vippavāsāvippavāsaparicchedadassanatthampi sattabbhantarasīmāya paricchedadassanaṁ viyāti ācariyā, tasmā udakukkhepaparicchedābhāvepi antonadiyaṁ kammaṁ kātuṁ vaṭṭatīti siddhaṁ.",
  "tika-vin06t3:306_0": "Ayaṁ pana viseso –",
  "tika-vin06t3:306_1": "tattha nāvāgato ce, nāvāyaṁ vuttanayena.",
  "tika-vin06t3:306_2": "Satthagato ce, satthe vuttanayena.",
  "tika-vin06t3:306_3": "So ce atirekacātumāsaniviṭṭho, gāme vuttanayena ticīvarāvippavāso veditabbo.",
  "tika-vin06t3:306_4": "Tatthāpi ayaṁ viseso –",
  "tika-vin06t3:306_5": "sace sattho udakukkhepassa anto hoti, udakukkhepasīmāpamāṇanti eke.",
  "tika-vin06t3:306_6": "Satthova pamāṇanti ācariyā.",
  "tika-vin06t3:306_7": "Sace panettha bahū bhikkhūtiādimhi keci adhiṭṭhānuposathaṁ, keci gaṇuposathaṁ, keci saṅghuposathanti vattukāmatāya ‘‘bahū saṅghā’’ti avatvā ‘‘bhikkhū’’ti vuttaṁ.",
  "tika-vin06t3:306_8": "Ūnakaṁ pana na vaṭṭatīti ettha sīmāsambhedasambhavatoti upatissatthero.",
  "tika-vin06t3:306_9": "Ṭhapente hi ūnakaṁ na ṭhapetabbaṁ.",
  "tika-vin06t3:306_10": "‘‘Aṭhapetumpi vaṭṭati evā’’ti vuttaṁ.",
  "tika-vin06t3:306_11": "Gacchantiyā panāti ettha ‘‘udakukkhepamanatikkamitvā parivattamānāya kātuṁ vaṭṭatī’’ti likhitaṁ.",
  "tika-vin06t3:306_12": "Aññissā sīmāya ñattītiādi kiṁ sīmato kammavipattibhayā vuttaṁ , udāhu parisatoti?",
  "tika-vin06t3:306_13": "Ekakammassa nānāsīmāya asambhavato sīmatoti.",
  "tika-vin06t3:306_14": "Ekakammassa nānāsīmaṭṭhasaṅghena asambhavato parisatotipi eke.",
  "tika-vin06t3:306_15": "‘‘Savanaṁ hāpetī’’ti vuttadosappasaṅgatoti no takko.",
  "tika-vin06t3:306_16": "Ekissā hi sīmāya ekaṁ kammaṁ aniṭṭhapento hāpetīti ācariyo.",
  "tika-vin06t3:307_0": "Bahinaditīre jātarukkhassa antonadiyaṁ paviṭṭhasākhāya vāti ettha ca naditīre khāṇukaṁ koṭṭetvāti ettha ca sace pana setu vā setupādā vā bahitīre patiṭṭhitāti ettha ca sīmāsodhanaṁ nāma gāmasīmaṭṭhe hatthapāsānayanaṁ.",
  "tika-vin06t3:307_1": "Khaṇḍasīmāya uṭṭhitarukkhato viyojetvā kātuṁ vaṭṭati. Kasmā?",
  "tika-vin06t3:307_2": "Tīraṭṭhe rukkhe baddhanāvāya gāmo ādhāroti.",
  "tika-vin06t3:307_3": "‘‘Ubhatobhāgena gāmasīmaṁ phusitvā ṭhitasetu khaṇḍasīmāmahāsīmāyo phusitvā ṭhitarukkhena upametabbo’’ti ca likhitaṁ.",
  "tika-vin06t3:307_4": "Tattha purimanaye tāva idaṁ vicāretabbaṁ –",
  "tika-vin06t3:307_5": "tādise ṭhāne katakammaṁ kiṁ nadiyaṁ katasaṅkhyaṁ gacchati, udāhu gāmasīmāyaṁ, atha ubhayatthāti?",
  "tika-vin06t3:307_6": "Kiñcettha taṁ ce nadiyaṁ katasaṅkhyaṁ gacchati, udakukkhepasīmāva sodhetabbā, na itarā.",
  "tika-vin06t3:307_7": "Atha gāmasīmāyaṁ katasaṅkhyaṁ gacchati, udakukkhepasīmā na sodhetabbā.",
  "tika-vin06t3:307_8": "Yadi ubhayattha katasaṅkhyaṁ gacchati, dvīsu sīmāsu ekakammaṁ kātuṁ vaṭṭatīti aniṭṭhappasaṅgo āpajjati.",
  "tika-vin06t3:307_9": "Tato ‘‘aññissā sīmāya ñatti, aññissā anussāvanā hotī’’ti idañca ‘‘khaṇḍasīmāmahāsīmaṭṭhānaṁ kāyasāmaggiyā kammaṁ kātuṁ vaṭṭatī’’ti idañcāniṭṭhaṁ āpajjatīti?",
  "tika-vin06t3:307_10": "Ettha vuccate –",
  "tika-vin06t3:307_11": "yathāvuttaṁ kammaṁ ubhayattha katasaṅkhyaṁ gacchati, na ca yathāvuttaṁ aniṭṭhaṁ āpajjati. Kasmā?",
  "tika-vin06t3:307_12": "‘‘Ñattianussāvanānaṁ ekekasīmāyaṁ pavattattā, kārakabhikkhūnaṁ vā ekekasīmāyaṁ ṭhitattā’’ti vadanti.",
  "tika-vin06t3:307_13": "Ubhayatthāpi ṭhātuṁ sakkuṇeyyatāya pana taṁ akāraṇaṁ.",
  "tika-vin06t3:307_14": "Ekībhāvaṁ upagatasīmaṭṭhāne katattāti idaṁ acalakāraṇaṁ.",
  "tika-vin06t3:307_15": "Ekībhāvaṁ upagatāsu hi dvīsu nadīgāmasīmāsu kammaṁ kātuṁ vaṭṭatīti ca.",
  "tika-vin06t3:307_16": "Sattabbhantarasīmāyaṁ ce nadī hoti, samuddo vā, jātassaro vā.",
  "tika-vin06t3:307_17": "Tesu ṭhitabhikkhu sattabbhantarasīmāyaṁ ṭhitasaṅkhyaṁ na gacchati.",
  "tika-vin06t3:307_18": "Tattha ce nadiādilakkhaṇaṁ appatto dīpako, pāsāṇo, rukkho vā hoti, sattabbhantarasaṅkhyaṁ gacchati.",
  "tika-vin06t3:307_19": "Manussehi vaḷañjanaṭṭhānaṁ ce taṁ hoti, gāmakhettasaṅkhyaṁ gacchati.",
  "tika-vin06t3:307_20": "Kataragāmakhettaṁ?",
  "tika-vin06t3:307_21": "Yato manussā sañcaranti, sabbe ce sañcaranti, visuṁ gāmakhettasaṅkhyaṁ gacchatīti ca ācariyā.",
  "tika-vin06t3:308_0": "Pacchimanaye sace setu nadīlakkhaṇaṭṭhānaṁ aphusitvā ṭhito, gāmasīmāsaṅkhyaṁ gacchati.",
  "tika-vin06t3:308_1": "Tattha eko ce gāmo, taṁ sodhetvā, dvīsu tīresu sace dve, dvepi gāme sodhetvā kammaṁ kātabbaṁ.",
  "tika-vin06t3:308_2": "Evañhi kataṁ ubhayatra kataṁ hoti.",
  "tika-vin06t3:308_3": "Iminā nayena dvīsu nadīsu, jātassaresu ca ekakammapasiddhi veditabbā.",
  "tika-vin06t3:308_4": "Ayaṁ pana nayo khaṇḍasīmāmahāsīmānampi labbhateva.",
  "tika-vin06t3:308_5": "Sace setu nadīlakkhaṇaṭṭhānaṁ phusitvā ṭhito, udakukkhepasīmāpi sodhetabbā.",
  "tika-vin06t3:309_0": "Sīmānameva cekattaṁ, vehāsaṭṭhaṁ vinā gato;",
  "tika-vin06t3:310_0": "Viditvā ekakammassa, sīmato idamādise.",
  "tika-vin06t3:311_0": "Ekasīmaṁ dvisīmaṁ vā, tisīmaṁ catusīmakaṁ;",
  "tika-vin06t3:312_0": "Ekakammaṁ siyā tassa, kopo parisato siyāti.",
  "tika-vin06t3:313_0": "Ayaṁ panettha viseso –",
  "tika-vin06t3:313_1": "nadiyaṁ karontānaṁ udakukkhepato bahi rukkhādisambandho appamāṇaṁ.",
  "tika-vin06t3:313_2": "Gāme karontānaṁ nadiyaṁ sambandharukkhassa udakukkhepato bahi ṭhitabhikkhu appamāṇaṁ, tato oraṁ pamāṇaṁ.",
  "tika-vin06t3:313_3": "Baddhasīmāya sambandharukkhassa baddhasīmāya ṭhitabhikkhu pamāṇanti veditabbaṁ, teneva vuttaṁ ‘‘sīmaṁ sodhetvā kammaṁ kātabba’’nti.",
  "tika-vin06t3:313_4": "‘‘Sace pana setu vā setupādā vā bahitīre patiṭṭhitā kammaṁ kātuṁ na vaṭṭatī’’ti vacanampi pārohādīsu viya sakalasīmāsodhanameva kātabbanti sādheti, vīmaṁsitabbaṁ.",
  "tika-vin06t3:313_5": "Ativuṭṭhikāle panāti ettha ativuṭṭhi nāma yathā cātumāsikāyāti veditabbā, tasmā catumāsaṁ ativuṭṭhiyeva sace hoti, sabbopi oghena otthaṭokāso nadī eva.",
  "tika-vin06t3:313_6": "Atha ekissāpi ativuṭṭhiyā ogho catumāsaṁ tiṭṭhati, sandati vā, bahitīre patiṭṭhitaoghena otthaṭokāso sabbopi nadī eva.",
  "tika-vin06t3:313_7": "Nadiṁ ottharitvā sandanaṭṭhānato paṭṭhāyāti tameva vā nadiṁ aññaṁ vā apubbaṁ vā padesaṁ attano pavattavasena nadilakkhaṇappattaṁ ottharitvā sandanaṭṭhānato paṭṭhāya vaṭṭati.",
  "tika-vin06t3:313_8": "Gāmanigamasīmaṁ ottharitvāti catumāsappavattiṁ sandhāya vuttaṁ.",
  "tika-vin06t3:313_9": "‘‘Agamanapatheti tadahu gatapaccāgataṁ kātuṁ asakkuṇeyyake’’ti likhitaṁ.",
  "tika-vin06t3:313_10": "Yaṁ pana andhakaṭṭhakathāyaṁ vuttaṁ, taṁ na gahetabbaṁ. Kasmā?",
  "tika-vin06t3:313_11": "Nadiyampi taṁdosappasaṅgato.",
  "tika-vin06t3:313_12": "Tipusakādīti ettha ādi-saddena kamaluppalādīnipi saṅgahaṁ gacchanti .",
  "tika-vin06t3:313_13": "Sabbopi ajātassaro hoti, gāmasīmāsaṅkhyameva gacchatīti yehi kataṁ, tesaṁ gāmasīmāsaṅkhyaṁ vā, samantato tīraṭṭhagāmehi ce kataṁ, sabbagāmasaṅkhyaṁ vā, aññehi gāmakhettehi asambandhaṭṭhānaṁ ce, visuṁgāmasīmāsaṅkhyaṁ vā gacchatīti attho.",
  "tika-vin06t3:314_0": "148.Saṁsaṭṭhaviṭapāti iminā āsannattaṁ dīpeti, tena padesasambhindanā idha sambhedoti dīpeti.",
  "tika-vin06t3:314_1": "So pana vaḍḍhanto sīmāsaṅkaraṁ karotīti baddhasīmaṭṭhānappavesanavasena ‘‘ekadesabaddhasīmā’’ti vattabbato saṅkaradoso hoti.",
  "tika-vin06t3:314_2": "Na, bhikkhave, sīmāya sīmā sambhinditabbāti ettha ‘‘paṭhamaṁ baddhasīmāya pacchā attanā bandhitabbasīmā na sambhinditabbā’’ti eke adhippāyaṁ saṁvaṇṇayanti.",
  "tika-vin06t3:314_3": "Paṭhamaṁ sammatasīmāyaṁ sambhedābhāvato svādhippāyo ajjhottharaṇena yujjati, tasmā pacchā bandhitabbasīmāya paṭhamaṁ baddhasīmā na sambhinditabbā.",
  "tika-vin06t3:314_4": "Sakalaṁ vā ekadesato vā nimittānaṁ antokaraṇena paṭhamaṁ baddhasīmāya sīmantarike akittetvā sammannanato hi sambhindati nāma, paresaṁ baddhasīmaṁ sakalaṁ vā ekadesato vā nimittānaṁ antokaraṇena ajjhottharati nāma, tenevāha ‘‘sīmaṁ sammannantena sīmantarikaṁ ṭhapetvā’’tiādi.",
  "tika-vin06t3:314_5": "Tassattho –",
  "tika-vin06t3:314_6": "paṭhamaṁ baddhasīmāya sīmantarikaṁ pacchā bandhitabbasīmāya nimittabhūtaṁ ṭhapetvā pacchā sīmaṁ sammannitunti.",
  "tika-vin06t3:314_7": "Imā dvepi vipattiyo bhikkhubhikkhunīsīmānaṁ aññamaññaṁ na sambhavanti.",
  "tika-vin06t3:314_8": "So pana vaḍḍhanto sīmāsaṅkaraṁ karotīti ettha kevalaṁ sīmāsaṅkarameva karoti.",
  "tika-vin06t3:314_9": "Tasmiṁ katakammāni na kuppantīti keci, taṁ nayuttaṁ sākhāpārohachedanasīmāsodhanānaṁ vuttattā.",
  "tika-vin06t3:314_10": "Idaṁ sabbaṁ suṭṭhu vicāretvā garukule payirupāsitvā gahetabbayuttakaṁ gahetabbaṁ, itaraṁ chaḍḍetabbaṁ.",
  "tika-vin06t3:315_0": "Uposathabhedādikathāvaṇṇanā",
  "tika-vin06t3:316_0": "149.",
  "tika-vin06t3:316_1": "‘‘Dveme , bhikkhave, uposathā’’ti tadā sāmaggīuposathassa ananuññātattā vuttaṁ.",
  "tika-vin06t3:316_2": "Sāmaggīuposathassa pubbakicce ‘‘ajjuposatho sāmaggī’’ti vattabbaṁ, na ca kammavācāya bhagavatā payogo dassito, pāḷinayato aṭṭhakathācariyehi uddisitabbakkamo dassito.",
  "tika-vin06t3:316_3": "Tathā pañcannaṁ pātimokkhuddesānaṁ uddesakkamo siddhoti veditabbaṁ.",
  "tika-vin06t3:316_4": "Tayo vā dve vā pātimokkhaṁ uddisanti, adhammena samaggaṁ nāma hotīti ettha kāmaṁ saṅghassa sāmaggī nāma hoti vaggakathāya yathākammaṁ sāmaggīvavatthānato.",
  "tika-vin06t3:316_5": "Tathāpi vaggapaṭipakkhabhāvena samaggaṁ, samaggapaṭipakkhabhāvena ca vaggaṁ nāma kataṁ.",
  "tika-vin06t3:316_6": "Āveṇikato vā gaṇakammādisambhavato, tassa ca samaggavaggabhāvasambhavato vuttanti veditabbaṁ.",
  "tika-vin06t3:316_7": "Dhammena vagganti ettha pārisuddhikaraṇaṁ dhammikaṁ, saṅghasseva chandāgamanaṁ, na gaṇassāti katvā vaggaṁ nāma hoti.",
  "tika-vin06t3:316_8": "‘‘Ekavāraṁ kataṁ sukataṁ, āpattiṁ pana āpajjati, puna kātuṁ na labhantī’’ti vadanti.",
  "tika-vin06t3:316_9": "‘‘Pañcasu ekassa chandaṁ āharitvā catūhi pātimokkhaṁ uddisituṁ vaṭṭatī’’ti vadanti, taṁ yuttaṁ, chandahārake bhikkhūnaṁ santikaṁ patte tena saṅgho pahoti, tasmā chando saṅghappatto hotīti katvā vuttaṁ.",
  "tika-vin06t3:317_0": "Pātimokkhuddesakathāvaṇṇanā",
  "tika-vin06t3:318_0": "150.Mātikāṭṭhakathāyaṁ (kaṅkhā. aṭṭha.",
  "tika-vin06t3:318_1": "nidānavaṇṇanā) ‘‘suṇātu me, bhante, saṅgho…pe…",
  "tika-vin06t3:318_2": "āvikatā hissa phāsu hoti, tatthāyasmante pucchāmi…pe…",
  "tika-vin06t3:318_3": "tasmā tuṇhī.",
  "tika-vin06t3:318_4": "Evametaṁ dhārayāmī’ti vatvā ‘uddiṭṭhaṁ kho āyasmanto nidāna’ntiādinā nayena avasese sutena sāvite uddiṭṭho hotī’’ti vuttattā ‘‘evametaṁ dhārayāmīti sutā kho panāyasmantehī’’ti ettha ‘‘dhārayāmī’’ti vatvā ‘‘uddiṭṭhaṁ kho āyasmanto nidāna’’nti vacanaṁ saṁkhittanti gahetabbaṁ, teneva khuddakapeyyālavasena likhitaṁ.",
  "tika-vin06t3:318_5": "Evaṁ mātikāṭṭhakathāyampi ‘‘āvikatā hissa phāsu hoti, tatthāyasmante’’ti etthāpi ‘‘uddiṭṭhaṁ kho āyasmanto nidāna’’nti vacanaṁ saṁkhittanti gahetabbanti eke.",
  "tika-vin06t3:318_6": "Keci ‘‘avivadamānehi sikkhitabba’nti vutte nidānuddeso niṭṭhito nāma hoti, tasmā anāvikaronto āpattiṁ āpajjatī’’ti vadanti, taṁ na yuttaṁ. Kasmā?",
  "tika-vin06t3:318_7": "‘‘Nidānaṁ uddisitvā’’ti niṭṭhānavacanena hi nidānassa niṭṭhitabhāvo vutto, nidānāvasāne ca āpatti vuttāti.",
  "tika-vin06t3:318_8": "‘‘Sarabhaññaṁ nāma sarena bhaṇana’’nti likhitaṁ.",
  "tika-vin06t3:318_9": "Sajjhāyaṁ adhiṭṭhahitvāti ‘‘sajjhāyaṁ karomī’’ti cittaṁ uppādetvā.",
  "tika-vin06t3:318_10": "‘‘Āpucchāmīti vuttamattena kathetuṁ vaṭṭatī’’ti vadanti.",
  "tika-vin06t3:318_11": "Taṁ tuṇhībhāve yujjati.",
  "tika-vin06t3:318_12": "‘‘Athāpi lābhādinā abhibhūto vāreti, taṁ na pamāṇa’’nti vadanti.",
  "tika-vin06t3:318_13": "Eseva nayoti kathento yadi vicchindati, puna āpucchitabbanti.",
  "tika-vin06t3:319_0": "Adhammakammapaṭikkosanādikathāvaṇṇanā",
  "tika-vin06t3:320_0": "154.‘‘Tesaṁanupaddavatthāyā’’ti saṅgho saṅghassa kammaṁ na karoti, aññopi upaddavo bahūnaṁ hoti, tasmā vuttaṁ.",
  "tika-vin06t3:321_0": "Pātimokkhuddesakaajjhesanādikathāvaṇṇanā",
  "tika-vin06t3:322_0": "155.",
  "tika-vin06t3:322_1": "‘‘Therādhikaṁ pātimokkha’’nti vatvāpi pacchā avisesena ‘‘yo tattha byatto paṭibalo, tassādheyya’’nti vuttattā ‘‘bhante’’ti vacanaṁ therassāpi atthīti siddhaṁ hoti.",
  "tika-vin06t3:322_2": "‘‘Gacchāvuso saṁkhittena vā vitthārena vā’’ti vacanato asatipi antarāye thāmaṁ pamāṇanti siddhaṁ hoti.",
  "tika-vin06t3:323_0": "Disaṁgamikādivatthukathāvaṇṇanā",
  "tika-vin06t3:324_0": "163.",
  "tika-vin06t3:324_1": "‘‘Sacassa saddhiṁcarā bhikkhuupaṭṭhākā atthī’’ti pāṭho.",
  "tika-vin06t3:324_2": "‘‘Utuvasseti utusaṁvacchare hemantagimhesū’’ti likhitaṁ.",
  "tika-vin06t3:325_0": "Pārisuddhidānakathāvaṇṇanā",
  "tika-vin06t3:326_0": "164.Pārisuddhiṁ dammīti ‘‘sāpattiko therānaṁ deti, sampajānamusāvāde dukkaṭaṁ sambhavatī’’ti ācariyena likhitaṁ.",
  "tika-vin06t3:326_1": "Kiṁ nu kho kāraṇaṁ?",
  "tika-vin06t3:326_2": "Sampajānamusāvādena dukkaṭāpatti nāma kevalaṁ bhagavatā vuttattā akiriyasamuṭṭhānā hotīti.",
  "tika-vin06t3:326_3": "‘‘Pārisuddhiṁ dammī’’ti ettha pana kiriyā paññāyati, tasmā sampajānamusāvāde pācittiyaṁ viya dissati, suṭṭhu upaparikkhitabbaṁ.",
  "tika-vin06t3:326_4": "Mahantā hi te ācariyā nāma.",
  "tika-vin06t3:326_5": "Tattha ‘‘dammī’’ti attano uposathakammanibbattinimittaṁ vuttaṁ.",
  "tika-vin06t3:326_6": "‘‘Harā’’ti ca ‘‘ārocehī’’ti ca hārakassa anārocanapaccayā dukkaṭamocanatthaṁ vuttaṁ.",
  "tika-vin06t3:326_7": "Eseva nayo chandadānepi.",
  "tika-vin06t3:326_8": "Tattha ‘‘dammī’’ti attano cittasāmaggidīpanavacanaṁ, sesaṁ vuttanayameva, evaṁ upatissatthero vaṇṇeti.",
  "tika-vin06t3:326_9": "Atha vā paṭhamaṁ samaggabhāvaṁ sandhāya, dutiyaṁ pacchā vidhātabbabhāvaṁ, tatiyaṁ chandahārakassa dukkaṭamocanatthaṁ vuttaṁ.",
  "tika-vin06t3:326_10": "Ubhayatthāpi ‘‘saṅghappatto pakkamatī’’tiādivacanato saṅghe samagge eva chandapārisuddhidānaṁ ruhati, nāsamaggeti siddhaṁ.",
  "tika-vin06t3:326_11": "‘‘Saṅghappatto ukkhittako paṭijānāti, āhaṭā hoti pārisuddhī’’tiādivacanato ukkhittakādīnampi chandapārisuddhidānaṁ ruhatīti siddhaṁ, tañca kho pakatattasaññāya, no aññathāti takko.",
  "tika-vin06t3:326_12": "Jānitvā sāmaṇerassa dinne na yāti, āpatti ca, ajānitvā dinne yāti ca, anāpattīti eke.",
  "tika-vin06t3:326_13": "Biḷālasaṅkhalikā nāma pārisuddhīti ettha saṅkhalikā nāma anantarena sambajjhati, aññena ca saṅkhalikenāti kevalaṁ saṅkhalikā pārisuddhi nāma hotīti upatissatthero.",
  "tika-vin06t3:326_14": "Evaṁ sante visesanaṁ niratthakaṁ hoti.",
  "tika-vin06t3:326_15": "Biḷālasaṅkhalikā baddhāva hoti antogehe eva sampayojanattā.",
  "tika-vin06t3:326_16": "Yathā sā na katthaci gacchati, tathā sāpi na katthaci gacchatīti kira adhippāyo.",
  "tika-vin06t3:327_0": "Chandadānādikathāvaṇṇanā",
  "tika-vin06t3:328_0": "165-7.",
  "tika-vin06t3:328_1": "‘‘Chandaṁ datvā khaṇḍasīmaṁ vā sīmantarikaṁ vā bahisīmaṁ vā gantvā āgato bhikkhu kammaṁ na kopeti, tasmā gamikabhikkhūnaṁ chandaṁ gaṇhitvā khaṇḍasīmaṁ bandhitvā puna vihārasīmaṁ bandhituṁ tesaṁ chandaṁ na gaṇhantī’’ti vadanti.",
  "tika-vin06t3:328_2": "‘‘Muhuttaṁ ekamantaṁ hothā’’tiādivacanato yaṁ kiñci bhikkhukammaṁ gahaṭṭhādīsu hatthapāsagatesu na vaṭṭatīti siddhaṁ.",
  "tika-vin06t3:328_3": "Nissīmanti bahisīmaṁ.",
  "tika-vin06t3:328_4": "Tassa sammutidānakiccaṁ natthīti tasmiṁ satipi vaṭṭatīti attho.",
  "tika-vin06t3:328_5": "Āsanena saha udakanti attho.",
  "tika-vin06t3:328_6": "Pannarasopīti api-saddo cātuddasiṁ sampiṇḍeti, tena vuttaṁ mahāaṭṭhakathāyaṁ ‘‘yadi no eta’’nti.",
  "tika-vin06t3:328_7": "‘‘Ajja me uposatho pannaraso’’ti adhiṭṭhānaṁ sadā na kiñci, na aññathāti eke.",
  "tika-vin06t3:329_0": "Āpattipaṭikammavidhikathādivaṇṇanā",
  "tika-vin06t3:330_0": "169-170.Paṭidesemīti yāya kāyaci bhāsāya vutte desanā ca paṭiggaho ca hotiyeva diṭṭhāvikammena visuddhiyā vuttattāti keci.",
  "tika-vin06t3:330_1": "Vematikena ‘‘ahaṁ, bhante, ekissā thullaccayāpattiyā vematiko, yadā nibbematiko bhavissāmi, tadā taṁ āpattiṁ paṭikarissāmī’’ti vattabbaṁ.",
  "tika-vin06t3:330_2": "Evaṁ kate yāva nibbematiko na hoti, tāva sabhāgāpattiṁ paṭiggahetuṁ na labhati, aññesañca kammānaṁ parisuddho nāma hoti.",
  "tika-vin06t3:330_3": "Puna nibbematiko hutvā desetabbaṁ.",
  "tika-vin06t3:330_4": "Na cāti neva pāḷiyaṁ na aṭṭhakathāyaṁ atthi, desite pana doso natthīti.",
  "tika-vin06t3:330_5": "Tathā itovuṭṭhahitvā taṁ āpattiṁ paṭikarissāmīti ettha ca sakalasaṅghe sabhāgāpattiṁ āpanne, vematike ca.",
  "tika-vin06t3:330_6": "Tathā ca ‘‘sabbo saṅgho sabhāgāpattiṁ āpajjitvā yadā suddhaṁ passissatī’’ti, ‘‘tadā tassa santike taṁ āpattiṁ paṭikarissatī’ti vatvā ‘uposathaṁ kātuṁ labhatī’’ti ca likhitaṁ.",
  "tika-vin06t3:331_0": "Anāpattipannarasakādikathāvaṇṇanā",
  "tika-vin06t3:332_0": "172-3.",
  "tika-vin06t3:332_1": "‘‘Atthaññe’’ti pubbavāre, ‘‘athaññe’’ti pacchāvāre pāṭho.",
  "tika-vin06t3:332_2": "Sīmaṁ okkante vā okkamante vā passanti.",
  "tika-vin06t3:332_3": "Dhammasaññino pana aññāṇena honti.",
  "tika-vin06t3:332_4": "‘‘Vematikapannarasakaṁ uttānamevā’’ti pāṭho.",
  "tika-vin06t3:333_0": "Sīmokkantikapeyyālakathāvaṇṇanā",
  "tika-vin06t3:334_0": "178. ‘‘Na akāmā dātabbā’’tivacanato icchāya sati dātabbāti siddhaṁ.",
  "tika-vin06t3:335_0": "Liṅgādidassanakathāvaṇṇanā",
  "tika-vin06t3:336_0": "180.Nābhivitarantīti ettha laddhinānāsaṁvāsakā kira te.",
  "tika-vin06t3:336_1": "Kammanānāsaṁvāsakañhi diṭṭhiṁ paṭinissajjāpetvā tassa osāraṇakammaṁ kātabbaṁ.",
  "tika-vin06t3:336_2": "Evañhi kate tena saddhiṁ uposathaṁ kātuṁ vaṭṭati.",
  "tika-vin06t3:336_3": "Itarena laddhinissajjanamattena kātunti vuttaṁ.",
  "tika-vin06t3:336_4": "Āpattiyā adassane appaṭikamme ukkhittakañca diṭṭhiyā appaṭinissagge ukkhittakañca jānitvā tena saddhiṁ karontassa pācittiyaṁ, tasmā ime ukkhittānuvattakāti veditabbāti eke.",
  "tika-vin06t3:337_0": "Nagantabbagantabbavārakathāvaṇṇanā",
  "tika-vin06t3:338_0": "181.Na gantabboti kiṁ sandhāya?",
  "tika-vin06t3:338_1": "‘‘Aññatra saṅghenā’’ti vacanato yasmiṁ vihāre sataṁ bhikkhū viharanti, te sabbe kenacideva karaṇīyena dasa dasa hutvā visuṁ visuṁ nānāudakukkhepasīmādīsu ṭhatvā uposathaṁ kātuṁ labhanti.",
  "tika-vin06t3:338_2": "Navakammasālādikā nānāsīmākoṭi uposathādhiṭṭhānatthaṁ sīmāpi nadīpi na gantabbā.",
  "tika-vin06t3:338_3": "Garukaṁ pātimokkhuddesaṁ vissajjitvā lahukassa akattabbattā ‘‘aññatra saṅghenā’’ti vacanaṁ sādheti.",
  "tika-vin06t3:338_4": "Tattha ‘‘yasmiṁ āvāse uposathakārakā …pe…",
  "tika-vin06t3:338_5": "akatvā na gantabbo’’ti vacanato vissaṭṭhauposathāpi āvāsā gantuṁ vaṭṭatīti siddhaṁ.",
  "tika-vin06t3:338_6": "‘‘Tato pārisuddhiuposathakaraṇatthaṁ vissaṭṭhauposathā gantuṁ vaṭṭati, khaṇḍasīmaṁ vā pavisitunti apare vadantī’’ti vuttaṁ.",
  "tika-vin06t3:338_7": "Iminā neva uposathantarāyoti ‘‘attano uposathantarāyo’’ti likhitaṁ.",
  "tika-vin06t3:339_0": "Vajjanīyapuggalasandassanakathāvaṇṇanā",
  "tika-vin06t3:340_0": "183.",
  "tika-vin06t3:340_1": "‘‘Antimavatthuṁ ajjhāpannassa nisinnaparisāya kalahādibhayena nāhaṁ karissāmī’’ti cittaṁ uppādetvā nisīdituṁ vaṭṭati.",
  "tika-vin06t3:340_2": "Aññakamme tassa nisinnaparisāya āpatti natthīti eke.",
  "tika-vin06t3:340_3": "‘‘Na ca, bhikkhave, anuposathe uposatho kātabbo aññatra saṅghasāmaggiyā’’ti (mahāva.",
  "tika-vin06t3:340_4": "183) vacanato sāmaggīdivaso anuposathadivasoti atthato vuttaṁ viya dissati.",
  "tika-vin06t3:340_5": "‘‘Dveme, bhikkhave, uposathā’’ti vuttavacanavasenetaṁ vuttaṁ, aññathā parivārapāḷiyā virujjhatīti ācariyā.",
  "tika-vin06t3:340_6": "Cātuddasiyaṁ, pannarasiyaṁ vā ce saṅgho samaggo hoti, ‘‘ajjuposatho sāmaggī’’ti avatvā pakatinīhāreneva kattabbanti dassanatthaṁ yathādesanā katāti no takko.",
  "tika-vin06t3:340_7": "Aññathā yathāvuttadvaye ce sāmaggī hoti, tattha uposathaṁ akatvā anuposathadivase eva sāmaggīuposatho kātabboti āpajjati.",
  "tika-vin06t3:340_8": "Aññathā pubbe paṭisiddhattā idāni paṭisedhanakiccaṁ natthi.",
  "tika-vin06t3:340_9": "‘‘Na, bhikkhave, devasikaṁ pātimokkhaṁ uddisitabba’’nti (mahāva.",
  "tika-vin06t3:340_10": "136) pubbe hi vuttaṁ.",
  "tika-vin06t3:340_11": "Atha vā ‘‘anujānāmi, bhikkhave, uposathe pātimokkhaṁ uddisitu’’nti pubbe vuttattā ‘‘sakiṁ pakkhassa cātuddase vā pannarase vā’’ti ca ‘‘dveme, bhikkhave, uposathā’’ti (mahāva.",
  "tika-vin06t3:340_12": "149) ca pacchā vuttattā tato aññasmiṁ divase uposatho na kātabboti atthato āpannaṁ aniṭṭhaṁ, sati saṅghasāmaggiyā añño divaso pakativasena anuposathopi uposathadivaso nāma hotīti dassanavasena nivāretumpi evaṁdesanā katāti veditabbā.",
  "tika-vin06t3:341_0": "Uposathakkhandhakavaṇṇanā niṭṭhitā.",
  "tika-vin06t3:342_0": "3. Vassūpanāyikakkhandhakavaṇṇanā",
  "tika-vin06t3:343_0": "Vassūpanāyikānujānanakathāvaṇṇanā",
  "tika-vin06t3:344_0": "184.Mahāaṭṭhakathāyampi ‘‘saṅkāsayissantī’’ti pāṭho, dīpavāsino ‘‘saṅkāpayissantī’’ti paṭhanti kira.",
  "tika-vin06t3:344_1": "‘‘Kati nu kho vassūpanāyikā’’ti cintāyaṁ ‘‘kiṁ nimitta’’nti vutte ‘‘anujānāmi, bhikkhave, vassaṁ upagantu’’nti yaṁ vassūpagamanaṁ vuttaṁ, taṁ ‘‘imaṁ temāsaṁ vassaṁ upemī’’ti vatvā upagantabbaṁ.",
  "tika-vin06t3:344_2": "Vassānamāsā ca cattāro.",
  "tika-vin06t3:344_3": "Tattha paṭhamaṁ temāsaṁ, pacchimaṁ temāsanti duvidhaṁ temāsaṁ.",
  "tika-vin06t3:344_4": "Tenāyaṁ tesaṁ bhikkhūnaṁ cintā ahosi.",
  "tika-vin06t3:345_0": "Vassānecārikāpaṭikkhepādikathāvaṇṇanā",
  "tika-vin06t3:346_0": "185.Anapekkhagamanena vā aññattha aruṇaṁ uṭṭhāpanena vā āpatti veditabbāti ettha paṭhamaṁ tāva so sattāhaṁ anāgatāya pavāraṇāya sakaraṇīyo pakkamati.",
  "tika-vin06t3:346_1": "‘‘Āgaccheyya vā so, bhikkhave, bhikkhu taṁ āvāsaṁ na vā āgaccheyya, tassa, bhikkhave, bhikkhuno purimikā ca paññāyati, paṭissave ca anāpattī’’ti vacanato oraṁ sandhāya vuttanti veditabbaṁ.",
  "tika-vin06t3:346_2": "Tathā hi ‘‘so tadaheva akaraṇīyo pakkamati, sakaraṇīyo pakkamati, tassa, bhikkhave, bhikkhuno purimikā ca na paññāyati, paṭissave ca āpatti dukkaṭassā’’ti (mahāva.",
  "tika-vin06t3:346_3": "207) vuttaṁ.",
  "tika-vin06t3:347_0": "Sattāhakaraṇīyānujānanakathāvaṇṇanā",
  "tika-vin06t3:348_0": "187-8.",
  "tika-vin06t3:348_1": "Dutiyaṁ pana ‘‘so taṁ sattāhaṁ bahiddhā vītināmeti, tassa, bhikkhave, bhikkhuno purimikā ca na paññāyati, paṭissave ca āpatti dukkaṭassā’’ti vacanato sattāhato paraṁ veditabbaṁ.",
  "tika-vin06t3:348_2": "Tathā hi ‘‘so taṁ sattāhaṁ anto sannivattaṁ karoti, tassa, bhikkhave, bhikkhuno purimikā ca paññāyati, paṭissave ca anāpattī’’ti (mahāva.",
  "tika-vin06t3:348_3": "207) vuttaṁ.",
  "tika-vin06t3:348_4": "Satipi kāraṇadvaye vassacchedakāraṇābhāve āpatti veditabbā, tasmā tīṇipi etāni vacanāni yathāsambhavaṁ yojitāni viggahāni honti.",
  "tika-vin06t3:348_5": "Tīṇi parihīnānīti tāsaṁ natthitāya.",
  "tika-vin06t3:349_0": "Pahiteyevaanujānanakathāvaṇṇanā",
  "tika-vin06t3:350_0": "199.",
  "tika-vin06t3:350_1": "‘‘Anujānāmi bhikkhave, saṅghakaraṇīyena gantuṁ, sattāhaṁ sannivatto kātabbo’’ti vacanato antovasse saṁhārikabhāvena gantuṁ vaṭṭati.",
  "tika-vin06t3:350_2": "Tattha dhammachandavasenapi āgate saṅghassa āyamukhaṁ vinassati.",
  "tika-vin06t3:350_3": "Tato ‘‘senāsanāni katvā’’ti ca vuttaṁ.",
  "tika-vin06t3:350_4": "Āgatanti āgamanaṁ.",
  "tika-vin06t3:350_5": "Bhāvettha tapaccayoyaṁ.",
  "tika-vin06t3:350_6": "Saṅghakaraṇīyena gantunti ettha ‘‘senāsanapaṭisaṁyuttesu eva saṅghakaraṇīyesu, na aññesū’’ti dhammasiritthero vadati kira.",
  "tika-vin06t3:350_7": "Aṭṭhakathāyampi taṁ padaṁ uddharitvā ‘‘yaṁ kiñci uposathāgārādīsu senāsanesū’’tiādinā senāsanameva dassitaṁ, tasmā upaparikkhitabbaṁ.",
  "tika-vin06t3:351_0": "Animantitena gantuṁ na vaṭṭatīti tassa ratticchedo ca dukkaṭāpatti ca hoti, taṁ ‘‘vassacchedo’’ti ca vadanti.",
  "tika-vin06t3:351_1": "Nimantitoyeva nāma hotīti ettha upāsakehi ‘‘imasmiṁ nāma divase dānādīni karoma, sabbe sannipatantū’’ti katāyapi katikāya gantuṁ vaṭṭati.",
  "tika-vin06t3:351_2": "Pavāraṇāya navamito paṭṭhāya paṁsukūlikacīvaraṁ pariyesituṁ kāvīrapaṭṭane viya sabbesaṁ gantuṁ vaṭṭati anusaṁvaccharaṁ niyamato upāsakehi sajjitvā ṭhapanato.",
  "tika-vin06t3:351_3": "Vuttampi cetaṁ andhakaṭṭhakathāyaṁ ‘‘bhikkhusaṅghena vā katikā katā ‘samantā bhikkhū gacchantū’ti, ghosanaṁ vā kataṁ upāsakehi, tattha gacchantassa ratticchedo natthīti tathā ‘anusaṁvaccharaṁ āgacchantū’ti sakiṁ nimantitepi vaṭṭatī’’ti ca ‘‘cīvarakālato paṭṭhāya niyamaṁ katvā samantato āgatānaṁ sajjetvā dānato kāvīrapaṭṭane ghosetvā karaṇākāro paññāyatīti apare’’ti ca.",
  "tika-vin06t3:351_4": "Ācariyā pana evaṁ na vadanti.",
  "tika-vin06t3:352_0": "Antarāyeanāpattivassacchedakathāvaṇṇanā",
  "tika-vin06t3:353_0": "201.",
  "tika-vin06t3:353_1": "‘‘Sace dūraṁ gato hoti, sattāhavārena aruṇo uṭṭhāpetabbo’’ti vacanato ‘yasmiṁ antarāye sati vassacchedaṁ kātuṁ vaṭṭati, tasmiṁ antarāyeva vassacchedamakatvā sattāhakaraṇīyena vītināmetuṁ vaṭṭatīti dīpitanti apare’’ti vuttaṁ.",
  "tika-vin06t3:353_2": "Vinayadharā pana na icchanti, tasmā ‘‘sattāhavārena aruṇo uṭṭhāpetabbo’’ti idaṁ tatruppādādinimittaṁ vuttanti veditabbaṁ.",
  "tika-vin06t3:353_3": "Taṁ sandhāya ‘‘ācariyā pana evaṁ na vadantī’’ti vuttaṁ.",
  "tika-vin06t3:353_4": "Gāvuṁvāti balibaddhaṁ vā.",
  "tika-vin06t3:353_5": "Bahisīmāya ṭhitānanti tehi khaṇḍasīmāya ṭhitehipīti upatissatthero.",
  "tika-vin06t3:353_6": "Vassacchede assa vassacchedassa.",
  "tika-vin06t3:353_7": "Vihārā aññattha vuṭṭhāpentehi tattheva sannipatitvā ‘‘iminā ca iminā ca kāraṇena imasmiṁ nāma padese imaṁ vihāraṁ netvā vuṭṭhāpemā’’ti anussāvetvāva kātabbanti.",
  "tika-vin06t3:354_0": "Vajādīsuvassūpagamanakathāvaṇṇanā",
  "tika-vin06t3:355_0": "203.Vajena saddhiṁ gatassa vassacchede anāpattīti vassacchedo na hotīti kira adhippāyo.",
  "tika-vin06t3:355_1": "Satthassa avihārattā ‘‘imasmiṁ vihāre’’ti avatvā ‘‘idha vassaṁ upemī’’ti ettakaṁ vattabbaṁ.",
  "tika-vin06t3:355_2": "‘‘Satthe pana vassaṁ upagantuṁ na vaṭṭatīti ‘imasmiṁ vihāre imaṁ temāsa’nti vā ‘idha vassaṁ upemī’ti vā na vaṭṭati, ālayakaraṇamatteneva vaṭṭatīti adhippāyo’’ti likhitaṁ.",
  "tika-vin06t3:355_3": "Taṁ pana aṭṭhakathāya virujjhati.",
  "tika-vin06t3:355_4": "‘‘Idha vassaṁ upemīti tikkhattuṁ vattabba’’nti hi vuttaṁ.",
  "tika-vin06t3:355_5": "Aṭṭhakathāvacanampi pubbāparaṁ virujjhatīti ce?",
  "tika-vin06t3:355_6": "Na, adhippāyājānanato.",
  "tika-vin06t3:355_7": "Sattho duvidho ṭhito, sañcāroti.",
  "tika-vin06t3:355_8": "Tattha ṭhite kuṭikāya ‘‘idha vassaṁ upemī’’ti vatvā vasitabbaṁ.",
  "tika-vin06t3:355_9": "Idañhi sandhāya ‘‘anujānāmi, bhikkhave, satthe vassaṁ upagantu’’nti vuttaṁ, sañcārimhi pana satthe kuṭikāya abhāvato vassaṁ upagantuṁ na vaṭṭati.",
  "tika-vin06t3:355_10": "Sati sivikāya vā sakaṭakuṭikāya vā vaṭṭati, tathā vajepi.",
  "tika-vin06t3:355_11": "Tīsu ṭhānesu bhikkhuno natthi vassacchede āpatti.",
  "tika-vin06t3:356_0": "Pavāretuñca labhatīti etthāyaṁ vicāraṇā –",
  "tika-vin06t3:356_1": "‘‘anujānāmi, bhikkhave, yena vajo, tena gantu’’nti idaṁ kiṁ vassarakkhaṇatthaṁ vuttaṁ, udāhu vassacchedāpattirakkhaṇatthanti?",
  "tika-vin06t3:356_2": "Kiñcettha yadi vassarakkhaṇatthaṁ, ‘‘na, bhikkhave, asenāsanikena vassaṁ upagantabba’’nti idaṁ virujjhati.",
  "tika-vin06t3:356_3": "Atha vassacchedāpattirakkhaṇatthaṁ vuttanti siddhaṁ na so pavāretuṁ labhatīti, kā panettha yutti?",
  "tika-vin06t3:356_4": "Yato ayameva tividho pavāretuṁ labhati, netaro.",
  "tika-vin06t3:356_5": "Vāḷehi ubbāḷhādiko hi upagataṭṭhānāpariccāgā labhati.",
  "tika-vin06t3:356_6": "Pariccāgā na labhatīti ayamettha yutti.",
  "tika-vin06t3:356_7": "Yena gāmo, tattha gatopi pavāretuṁ labhatīti ekenāti ācariyo.",
  "tika-vin06t3:356_8": "Yo hi pubbe ‘‘idha vassaṁ upemī’’ti na upagato, ‘‘imasmiṁ vihāre’’ti upagato, so ca pariccatto.",
  "tika-vin06t3:356_9": "Aññathā vinā vihārena kevalaṁ gāmaṁ sandhāya ‘‘idha vassaṁ upemī’’ti upagantuṁ vaṭṭatīti.",
  "tika-vin06t3:356_10": "Āpajjatūti ce?",
  "tika-vin06t3:356_11": "Na, ‘‘anujānāmi, bhikkhave, vaje satthe nāvāya vassaṁ upagantu’’nti vacanaṁ viya ‘‘gāme upagantu’’nti vacanābhāvato.",
  "tika-vin06t3:356_12": "Yasmā ‘‘tīsu ṭhānesu bhikkhuno natthi vassacchede āpattī’’ti vacanaṁ tattha vassūpagamanaṁ atthīti dīpeti tadabhāve chedābhāvā, tasmā ‘‘satthe pana vassaṁ upagantuṁ na vaṭṭatī’’ti kuṭiyā abhāvakālaṁ sandhāya vuttanti siddhaṁ.",
  "tika-vin06t3:356_13": "Tīsu ṭhānesu bhikkhuno natthi vassacchede āpattīti ‘‘tehi saddhiṁ gacchantasseva natthi, virujjhitvā gamane āpatti ca, pavāretuñca na labhatī’’ti likhitaṁ, tasmā yaṁ vuttaṁ aṭṭhakathāyaṁ ‘‘atha sattho antovasseyeva bhikkhunā patthitaṭṭhānaṁ patvā atikkamati…pe…",
  "tika-vin06t3:356_14": "antarā ekasmiṁ gāme tiṭṭhati vā vippakirati vā’’tiādi, taṁ ettāvatā virujjhitvā gatānampi virujjhitvā gamanaṁ na hoti, tasmā pavāretabbanti dassanatthanti veditabbaṁ.",
  "tika-vin06t3:357_0": "Tattha ‘‘padaracchadanaṁ kuṭiṁ katvā upagantabba’’nti vacanato senāsanatthāya rukkhaṁ āruhituṁ vaṭṭatīti siddhaṁ hoti, na pāḷivirodhatoti ce?",
  "tika-vin06t3:357_1": "Na, tappaṭikkhepeneva siddhattā, imassa idha punapi paṭikkhepanato.",
  "tika-vin06t3:357_2": "‘‘Na, bhikkhave, asenāsanikena vassaṁ upagantabba’’nti iminā paṭikkhepena siddhe ‘‘na, bhikkhave, ajjhokāse vassaṁ upagantabba’’nti paṭikkhepo viya siyāti ce?",
  "tika-vin06t3:357_3": "Na, ajjhokāsassa asenāsanabhāvānumatippasaṅgato.",
  "tika-vin06t3:357_4": "Ajjhokāso hi ‘‘ajjhokāse palālapuñje’’ti vacanato senāsananti siddhaṁ.",
  "tika-vin06t3:357_5": "Catusālaajjhokāse vasantopi ‘‘catusālāya vasatī’’ti vuccati, tasmā tattha vaṭṭatīti āpajjati, tasmā idha asenāsaniko nāma attanā vā parena vā attano nibaddhavāsatthaṁ apāpitasenāsanikoti veditabbaṁ.",
  "tika-vin06t3:357_6": "Aññathā dvinnaṁ paṭikkhepānaṁ aññatarātirekatā ca rukkhamūlepi nibbakosepi vassaṁ upagantuṁ vaṭṭatīti ca, apāpitasenāsanikenāpi gabbhe vasituṁ vaṭṭatīti ca āpajjati, sadvārabandhameva senāsanaṁ idha adhippetanti kathaṁ paññāyatīti ce? Nidānato.",
  "tika-vin06t3:357_7": "Ayañhi asenāsanikavassūpagamanāpatti ‘‘tena kho pana samayena bhikkhū asenāsanikā vassaṁ upagacchanti, sītenapi uṇhenapi kilamantī’’ti imasmiṁ nidāne paññattā, tasmā sītādipaṭikkhepameva idha senāsananti adhippetabbanti siddhaṁ.",
  "tika-vin06t3:357_8": "Evaṁ sante siddhaṁ pubbapakkhanidassananti ce?",
  "tika-vin06t3:357_9": "Na, pubbe aparatthapavattisūcanato.",
  "tika-vin06t3:357_10": "Dutiyajjhānaniddese ‘‘vitakkavicārānaṁ vūpasamā avitakkaṁ avicāra’’nti (dī. ni. 1.228; ma. ni.",
  "tika-vin06t3:357_11": "1.271) vacanāni nidassanaṁ.",
  "tika-vin06t3:357_12": "Ajjhokāsapaṭikkhepanidānena bahiajjhokāsova paṭikkhitto, na catusālādimajjhagato ajjhokāsoti āpajjati, tasmā na nidānaṁ pamāṇanti ce?",
  "tika-vin06t3:357_13": "Na, niyamato.",
  "tika-vin06t3:357_14": "Kiñci hi sikkhāpadaṁ nidānāpekkhaṁ hotīti sādhitametaṁ.",
  "tika-vin06t3:357_15": "Idaṁ sāpekkhaṁ, idaṁ anapekkhanti kathaṁ paññāyati, na hi ettha ubhatovibhaṅge viya sikkhāpadānaṁ padabhājanaṁ, anāpattivāro vā atthīti?",
  "tika-vin06t3:357_16": "Idhāpi desanāvidhānato paññāyati.",
  "tika-vin06t3:357_17": "‘‘Deve vassante rukkhamūlampi nibbakosampi upadhāvantī’’ti hi imehi dvīhi nidānavacanehi bahi vā anto vā sabbaṁ ovassakaṭṭhānaṁ idha ajjhokāso nāma.",
  "tika-vin06t3:357_18": "Anovassakaṭṭhānampi anibbakosameva idha icchitabbanti siddhaṁ hoti.",
  "tika-vin06t3:357_19": "Tena na upagantabbanti na ālayakaraṇapaṭikkhepo, ‘‘idha vassaṁ upemī’’ti vacanapaṭikkhepo.",
  "tika-vin06t3:357_20": "Chavasarīraṁ dahitvā chārikāya, aṭṭhikānañca atthāya kuṭikā karīyatīti andhakaṭṭhakathāvacanaṁ.",
  "tika-vin06t3:357_21": "‘‘Ṭaṅkitamañcoti kasikuṭikāpāsāṇaghara’’nti likhitaṁ.",
  "tika-vin06t3:357_22": "‘‘Akavāṭabaddhasenāsane attano pāpite sabhāgaṭṭhāne sakavāṭabaddhe vasati ce, vaṭṭatī’’ti vuttaṁ.",
  "tika-vin06t3:357_23": "Payogopi atthi, ‘‘asenāsanikena vassaṁ na upagantabba’’nti pāḷi ca aṭṭhakathā ca, tasmā upaparikkhitabbaṁ.",
  "tika-vin06t3:358_0": "Adhammikakatikādikathāvaṇṇanā",
  "tika-vin06t3:359_0": "205.Mahāvibhaṅge vuttanti ettha ayaṁ andhakaṭṭhakathāvacanaṁ ūnapannarasavassena sāmaṇerena idha vihāre na vatthabbā, na paṁsukūlaṁ āhiṇḍitabbaṁ, na coḷabhikkhā gahetabbā, na aññavihāre bhuñjitabbaṁ, na aññassa bhikkhussa vā bhikkhuniyā vā santakaṁ bhuñjitabbaṁ, aññamaññaṁ neva ālapeyyāma na sallapeyyāma, na sajjhāyitabbaṁ, mattikāpattena vaṭṭati, na aparipuṇṇaparikkhārassa vāsoti.",
  "tika-vin06t3:360_0": "206.Musāvādoti visaṁvādo adhippeto.",
  "tika-vin06t3:360_1": "Keci ‘‘visaṁvādanavasena paṭissuṇitvāti vutta’’nti ca, ‘‘rañño vuttavacanānurūpato musāvādoti gahaṭṭhā gaṇhantīti vutta’’nti ca vadanti.",
  "tika-vin06t3:361_0": "207.‘‘Purimikāca na paññāyati. Kasmā?",
  "tika-vin06t3:361_1": "‘Dutiye vasāmī’ti citte uppanne paṭhamasenāsanaggāho paṭippassambhati.",
  "tika-vin06t3:361_2": "Puna ‘paṭhame eva vasāmī’ti citte uppanne dutiyo paṭippassambhati.",
  "tika-vin06t3:361_3": "Ubhayāvāse vidhānaṁ natthī’’ti likhitaṁ.",
  "tika-vin06t3:361_4": "Porāṇagaṇṭhipade pana ‘‘paṭhamaṁ gahitaṭṭhāne avasitvā aññasmiṁ vihāre senāsanaṁ gahetvā dvīhatīhaṁ vasati, tato paṭhamaggāho paṭippassambhatīti purimikā ca na paññāyati.",
  "tika-vin06t3:361_5": "Pacchimaggāho na paṭippassambhati.",
  "tika-vin06t3:361_6": "Idañhi divasavasena paṭippassambhanaṁ nāma hoti.",
  "tika-vin06t3:361_7": "Atha pacchimaṁ temāsaṁ aññasmiṁ vasati, purimikā ca na paññāyati, idaṁ senāsanaggāhānaṁ vasena paṭippassambhanaṁ nāmā’’ti vuttaṁ.",
  "tika-vin06t3:361_8": "Ubhopete atthavikappā idha nādhippetā.",
  "tika-vin06t3:361_9": "Yatthāyaṁ paṭissuto, tattha purimikā ca na paññāyati, paṭissave ca āpatti dukkaṭassa.",
  "tika-vin06t3:361_10": "Kattha pana purimikā paññāyatīti?",
  "tika-vin06t3:361_11": "Antarāmagge dvīsu āvāsesu yattha tadaheva pacchimaggāho, tattha paṭhamaṁ gahitaṭṭhāne sattāhakaraṇīyena gacchato na vassacchedo, so tadaheva akaraṇīyo pakkamatītiādimhi ‘‘karaṇīyaṁ nāma sattāhakaraṇīya’’nti likhitaṁ.",
  "tika-vin06t3:362_0": "Pāḷimuttakaratticchedavinicchaye ‘‘dhammassavanādī’’ti vuttaṁ.",
  "tika-vin06t3:362_1": "Ādimhi catūsu vāresu nirapekkhapakkamanassādhippetattā ‘‘sattāhakaraṇīyenā’’ti na vuttaṁ tasmiṁ sati nirapekkhagamanābhāvato.",
  "tika-vin06t3:362_2": "Tattha purimā dve vārā vassaṁ anupagatassa vasena vuttā, tasmā upagatassa tadaheva sattāhakaraṇīyena gantvā antosattāhaṁ āgacchato na vassacchedoti siddhaṁ.",
  "tika-vin06t3:362_3": "Pacchimā dve vārā upagatassa nirapekkhagamanavasena vuttā, ‘‘sattāhaṁ anāgatāya pavāraṇāya sakaraṇīyo pakkamatī’’ti tato bahiddhā sattāhaṁ vītināmentassa vassacchedoti dassanatthaṁ vuttaṁ.",
  "tika-vin06t3:362_4": "Tattha ‘‘akaraṇīyo pakkamatī’’ti vacanābhāvā vinā ratticchedakāraṇena gantuṁ na vaṭṭatīti siddhaṁ.",
  "tika-vin06t3:362_5": "Pavāretvā pana gantuṁ vaṭṭati pavāraṇāya taṁdivasasannissitattā.",
  "tika-vin06t3:362_6": "Tattha na vā āgaccheyyāti antarāyena.",
  "tika-vin06t3:362_7": "Ācariyo pana ‘‘na puna idhāgacchāmī’ti nirapekkhopi sakaraṇīyova gantuṁ labhatīti dassanatthaṁ akaraṇīyo’ti na vutta’’nti vadati.",
  "tika-vin06t3:362_8": "‘‘Sīhaḷadīpe kira cūḷapavāraṇā nāma atthi, taṁ pavāraṇaṁ katvā yathāsukhaṁ sakaraṇīyā gacchanti, payogañca dassentī’’ti vuttaṁ.",
  "tika-vin06t3:362_9": "‘‘Tattha cha aruṇā antovasse honti , eko bahi, tasmā so temāsaṁ vuttho hotīti apare’’ti ca, ‘‘ācariyo evaṁ na vadatī’’ti ca vuttaṁ.",
  "tika-vin06t3:362_10": "Sabbattha vihāraṁ upetīti attano vassaggena pattagabbhaṁ upetīti porāṇā.",
  "tika-vin06t3:362_11": "Asatiyā pana vassaṁ na upetīti ettha ‘‘imasmiṁ vihāre imaṁ temāsa’’nti avacanena.",
  "tika-vin06t3:362_12": "‘‘Aṭṭhakathāyaṁ vuttaratticchedakāraṇaṁ vinā tirovihāre vasitvā āgacchissāmīti gacchatopi vassaccheda’’nti likhitaṁ.",
  "tika-vin06t3:363_0": "208.Paṭissuto hoti pacchimikāyāti antarā pabbajitabhikkhunā, chinnavassena vā paṭissuto, aññena pana purimaṁ anupagantvā pacchimikāyaṁ paṭissavo na kātabbo.",
  "tika-vin06t3:363_1": "Ratticchede sabbattha vassacchedoti sanniṭṭhānaṁ katvā vadanti.",
  "tika-vin06t3:363_2": "Keci pana na icchanti.",
  "tika-vin06t3:363_3": "Taṁ sādhetuṁ anekadhā papañcenti. Kiṁ tena.",
  "tika-vin06t3:364_0": "Vassūpanāyikakkhandhakavaṇṇanā niṭṭhitā.",
  "tika-vin06t3:365_0": "4. Pavāraṇākkhandhakavaṇṇanā",
  "tika-vin06t3:366_0": "Aphāsukavihārakathāvaṇṇanā",
  "tika-vin06t3:367_0": "210.",
  "tika-vin06t3:367_1": "‘‘Saṅghaṁ āvuso pavāremī’’ti vuttattā pacchāpi ‘‘vadatu maṁ saṅgho’’ti vattabbaṁ viya dissati.",
  "tika-vin06t3:367_2": "Ayaṁ panettha adhippāyo –",
  "tika-vin06t3:367_3": "yasmā ahaṁ saṅghaṁ pavāremi, tasmā tattha pariyāpannā therā, majjhimā, navā vā avisesenāyasmanto sabbepi maṁ vadantūti.",
  "tika-vin06t3:368_0": "Pavāraṇābhedavaṇṇanā",
  "tika-vin06t3:369_0": "212.Dvemā, bhikkhave, pavāraṇāti ettha tādise kicce sati yattha katthaci pavāretuṁ vaṭṭati.",
  "tika-vin06t3:369_1": "Teneva mahāvihāre bhikkhū cātuddasiyaṁ pavāretvā pannarasiyaṁ kāyasāmaggiṁ idānipi denti.",
  "tika-vin06t3:369_2": "Cetiyagiri mahādassanatthampi aṭṭhamiyaṁ gacchanti, tampi cātuddasiyaṁ pavāretukāmānaṁyeva hoti.",
  "tika-vin06t3:369_3": "‘‘Sattāhaṁ anāgatāya pavāraṇāya sakaraṇīyo pakkamati, anāpattīti vacanato idaṁ āciṇṇa’’nti likhitaṁ.",
  "tika-vin06t3:369_4": "‘‘No ce adhiṭṭhaheyya, āpatti dukkaṭassā’’ti ekassa vuttadukkaṭaṁ, tasseva vuttaṁ pubbakiccañca saṅghagaṇānampi netabbaṁ.",
  "tika-vin06t3:370_0": "Pavāraṇādānānujānanakathāvaṇṇanā",
  "tika-vin06t3:371_0": "213.Tena ca bhikkhunāti pavāraṇādāyakena.",
  "tika-vin06t3:372_0": "Anāpattipannarasakādikathāvaṇṇanā",
  "tika-vin06t3:373_0": "‘‘Tassā ca pavāraṇāya ārocitāya saṅghena ca pavārite sabbesaṁ suppavāritaṁ hotīti vacanato kevalaṁ pavāraṇāya pavāraṇādāyakopi pavāritova hotī’’ti vadantīti.",
  "tika-vin06t3:374_0": "222.Avuṭṭhitāya parisāyāti pavāretvā pacchā aññamaññaṁ kathentiyā.",
  "tika-vin06t3:374_1": "Ekaccāya vuṭṭhitāyāti ekaccesu yathānisinnesu ekaccesu sakasakaṭṭhānaṁ gatesu.",
  "tika-vin06t3:374_2": "Puna pavāretabbanti punapi sabbehi samāgantvā pavāretabbaṁ.",
  "tika-vin06t3:374_3": "Āgacchanti samasamā, tesaṁ santike pavāretabbanti ‘‘gate anānetvā nisinnānaṁyeva santike pavāretabbaṁ, uposathakkhandhakepi eseva nayo’’ti likhitaṁ.",
  "tika-vin06t3:374_4": "Sabbāya vuṭṭhitāya parisāya āgacchanti samasamā, tesaṁ santike pavāretabbanti ‘‘yadi sabbe vuṭṭhahitvā gatā, sannipātetuñca na sakkā, ekacce sannipātāpetvā pavāretuṁ vaṭṭatī’’ti vadanti. Kasmā?",
  "tika-vin06t3:374_5": "Ñattiṁ ṭhapetvā kattabbasaṅghakammābhāvā vaggaṁ na hoti kira.",
  "tika-vin06t3:374_6": "Ettha pana ekaccesu gatesupi sabbesu gatesupi sabbe sannipātāpetvā ñattiṁ aṭṭhapetvā kevalaṁ pavāretabbaṁ.",
  "tika-vin06t3:374_7": "Ekacce sannipātāpetvā pavāretuṁ na vaṭṭati ‘‘saṅghaṁ, bhante, pavāremī’’ti vacanato.",
  "tika-vin06t3:374_8": "Sabbepi hi sannipatitā pacchā diṭṭhaṁ vā sutaṁ vā parisaṅkitaṁ vā vattāro honti.",
  "tika-vin06t3:374_9": "Anāgatānaṁ atthibhāvaṁ ñatvāpi ekaccānaṁ santike pavāraṇāvacanaṁ viya hoti.",
  "tika-vin06t3:374_10": "Sammukhībhūte cattāro sannipātāpetvā nissaggiyaṁ āpannacīvarādinissajjanaṁ viya pavāraṇā na hoti sabbāyattattā.",
  "tika-vin06t3:374_11": "‘‘Samaggānaṁ pavāraṇā paññattā’’ti vacanañcettha sādhakaṁ.",
  "tika-vin06t3:374_12": "‘‘Ito aññathā na vaṭṭati aṭṭhakathāyaṁ ananuññātattā’’ti upatissatthero vadati.",
  "tika-vin06t3:374_13": "‘‘Thokatarehi tesaṁ santike pavāretabbaṁ ñattiṁ aṭṭhapetvāvā’’ti vuttaṁ.",
  "tika-vin06t3:374_14": "Āgantukā nāma navamito paṭṭhāyāgatā vā vajasatthanāvāsu vutthavassā vā honti.",
  "tika-vin06t3:375_0": "237. ‘‘Dasavatthukā micchādiṭṭhi hoti tathāgatotiādī’’ti likhitaṁ. ‘‘Natthi dinnantiādī’’ti vuttaṁ.",
  "tika-vin06t3:376_0": "239. ‘‘Upaparikkhitvā jānissāmāti tena saha pavāretabba’’nti likhitaṁ.",
  "tika-vin06t3:377_0": "Pavāraṇākkhandhakavaṇṇanā niṭṭhitā.",
  "tika-vin06t3:378_0": "5. Cammakkhandhakavaṇṇanā",
  "tika-vin06t3:379_0": "Soṇakoḷivisavatthukathāvaṇṇanā",
  "tika-vin06t3:380_0": "242.Asītiyā…pe…",
  "tika-vin06t3:380_1": "kāretīti ‘‘asīti gāmikasahassāni sannipātāpetvā’’ti imassa kāraṇavacanaṁ.",
  "tika-vin06t3:380_2": "Tattha ‘‘gāmānaṁ asītiyā sahassesū’’ti vattabbe ‘‘asītiyā gāmasahassesū’’ti vuttaṁ.",
  "tika-vin06t3:380_3": "Gāmappamukhā gāmikā, tesaṁ sahassāni.",
  "tika-vin06t3:380_4": "‘‘Kammacittīkatānī’’ti upacārena vuttaṁ.",
  "tika-vin06t3:380_5": "Kammapaccayautusamuṭṭhāne hi tesaṁ añjanavaṇṇabhāvo.",
  "tika-vin06t3:380_6": "‘‘Kenacideva karaṇīyenā’’ti vattabbe ‘‘kenacidevā’’ti vuttaṁ.",
  "tika-vin06t3:380_7": "Ettha evaṁ-saddo opamme pavattati.",
  "tika-vin06t3:380_8": "Evamupamānopadesapucchāvadhāraṇapaṭiññātaopamme.",
  "tika-vin06t3:380_9": "Purato pekkhamānānanti anādaratthe sāmivacanaṁ.",
  "tika-vin06t3:380_10": "Tato pana bhagavato gandhakuṭiyā kavāṭaṁ subaddhaṁ passitvā icchitākārakusalatāya iddhiyā gantvā kuṭiṁ pavisitvā ārocesi.",
  "tika-vin06t3:380_11": "Vihārapacchāyāyanti vihārassa vaḍḍhamānacchāyāyaṁ.",
  "tika-vin06t3:380_12": "‘‘Aho nūnāti aho mahanto’’ti likhitaṁ.",
  "tika-vin06t3:380_13": "Bhagavato sambahulehi saddhiṁ āhiṇḍanaṁ āyasmato soṇassa vīriyārambhanidassanena anāraddhavīriyānaṁ uttejanatthaṁ, evaṁ sukhumālānaṁ pādarakkhaṇatthaṁ upāhanā anuññātāti dassanatthañca.",
  "tika-vin06t3:381_0": "Soṇassapabbajjākathāvaṇṇanā",
  "tika-vin06t3:382_0": "243.Tattha ca nimittaṁ gaṇhāhīti tesaṁ indriyānaṁ ākāraṁ upalakkhehi.",
  "tika-vin06t3:383_0": "244.Adhimutto hotīti paṭivijjhitvā paccakkhaṁ katvā ṭhito hoti.",
  "tika-vin06t3:383_1": "Nekkhammādhimuttotiādīhi nibbānaṁ, arahattañca vuttaṁ.",
  "tika-vin06t3:383_2": "‘‘Tañhi sabbakilesehi nikkhantattā ‘nekkhamma’nti ca gehato pavivittattā ‘paviveko’ti ca byāpajjābhāvato ‘abyāpajja’nti ca arahattaṁ upādānassa khayante uppannattā ‘upādānakkhayo’ti ca taṇhāya khayante uppannattā ‘taṇhakkhayo’ti ca sammohābhāvato ‘asammoho’ti ca vuccatī’’ti vuttaṁ.",
  "tika-vin06t3:383_3": "Sabbehi arahattaṁ vuttanti keci.",
  "tika-vin06t3:383_4": "Siyā kho evamassāti kadāci evamassa, assa vā āyasmato evaṁ siyā.",
  "tika-vin06t3:383_5": "Paccāgacchanto jānanto.",
  "tika-vin06t3:383_6": "Karaṇīyamattānanti attano.",
  "tika-vin06t3:383_7": "So eva vā pāṭho.",
  "tika-vin06t3:383_8": "Nekkhammādhimuttoti imasmiṁyeva arahattaṁ kathitaṁ.",
  "tika-vin06t3:383_9": "Sesesu nibbānanti keci.",
  "tika-vin06t3:383_10": "Asammohādhimuttoti ettheva nibbānaṁ.",
  "tika-vin06t3:383_11": "Sesesu arahattanti keci.",
  "tika-vin06t3:383_12": "‘‘Sabbesvevetesu ubhayampī’’ti vadanti.",
  "tika-vin06t3:383_13": "Pavivekañca cetaso, adhimuttassa, upādānakkhayassa cāti upayogatthe sāmivacanaṁ.",
  "tika-vin06t3:383_14": "Āyatanānaṁ uppādañca vayañca disvā.",
  "tika-vin06t3:384_0": "Sabbanīlikādipaṭikkhepakathāvaṇṇanā",
  "tika-vin06t3:385_0": "246.",
  "tika-vin06t3:385_1": "‘‘Rañjanacoḷakena puñchitvā’’ti pāṭho.",
  "tika-vin06t3:385_2": "‘‘Khallakādīni apanetvā’ti vuttattā dve tīṇi chiddāni katvā vaḷañjetuṁ vaṭṭatī’’ti vadantānaṁ vādo na gahetabbo.",
  "tika-vin06t3:386_0": "Yānādipaṭikkhepakathāvaṇṇanā",
  "tika-vin06t3:387_0": "254.",
  "tika-vin06t3:387_1": "‘‘Caturaṅgulādhikānī’’ti vuttattā caturaṅgulato heṭṭhā vaṭṭatīti eke.",
  "tika-vin06t3:387_2": "Ubhatolohitakūpadhānanti ettha ‘‘kāsāvaṁ pana vaṭṭati, kusumbhādirattameva na vaṭṭatī’’ti likhitaṁ.",
  "tika-vin06t3:388_0": "Sabbacammapaṭikkhepādikathāvaṇṇanā",
  "tika-vin06t3:389_0": "255.Kissa tyāyanti kissa te ayaṁ.",
  "tika-vin06t3:390_0": "256.Gihivikatanti gihīnaṁ atthāya kataṁ.",
  "tika-vin06t3:390_1": "‘‘Yattha katthaci nisīdituṁ anujānāmīti attho’’ti likhitaṁ.",
  "tika-vin06t3:390_2": "Kiñcāpi dīghanikāyaṭṭhakathāyaṁ ‘‘ṭhapetvā tūlikaṁ sabbāneva gonakādīni ratanaparisibbitāni vaṭṭantī’’ti vuttaṁ, atha kho vinayapariyāyaṁ patvā garuke ṭhātabbato idha vuttanayenevettha attho gahetabbo.",
  "tika-vin06t3:390_3": "‘‘Tattha pana suttantikadesanāya gahaṭṭhādīnampi vasena vuttattā tesaṁ saṅgaṇhanatthaṁ ṭhapetvā ‘tūlikaṁ…pe…",
  "tika-vin06t3:390_4": "vaṭṭantī’ti vuttaṁ viya khāyatīti apare’’ti vuttaṁ.",
  "tika-vin06t3:391_0": "259.Migamātukoti tassa nāmaṁ.",
  "tika-vin06t3:391_1": "Vātamigoti ca tassa nāmaṁ.",
  "tika-vin06t3:391_2": "‘‘Kāḷasīho kāḷamukho kapī’’ti likhitaṁ.",
  "tika-vin06t3:391_3": "Cammaṁ na vaṭṭatīti yena pariyāyena cammaṁ vaṭṭissati, so parato āvi bhavissati.",
  "tika-vin06t3:391_4": "‘‘Attano puggalikavasena parihāro paṭikkhitto’’ti vuttaṁ.",
  "tika-vin06t3:391_5": "‘‘Na, bhikkhave, kiñci cammaṁ dhāretabba’’nti ettāvatā siddhe ‘‘na, bhikkhave, gocamma’’nti idaṁ parato ‘‘anujānāmi, bhikkhave, sabbapaccantimesu janapadesu cammāni attharaṇānī’’ti ettha anumatippasaṅgabhayā vuttanti veditabbaṁ.",
  "tika-vin06t3:392_0": "Cammakkhandhakavaṇṇanā niṭṭhitā.",
  "tika-vin06t3:393_0": "6. Bhesajjakkhandhakavaṇṇanā",
  "tika-vin06t3:394_0": "Pañcabhesajjādikathāvaṇṇanā",
  "tika-vin06t3:395_0": "260.‘‘Yaṁbhesajjañceva assā’’ti parato ‘‘tadubhayena bhiyyoso mattāya kissā hontī’’tiādinā virodhadassanato nidānānapekkhaṁ yathālābhavasena vuttanti veditabbaṁ.",
  "tika-vin06t3:395_1": "Yathānidānaṁ kasmā na vuttanti ce?",
  "tika-vin06t3:395_2": "Tadaññāpekkhādhippāyato.",
  "tika-vin06t3:395_3": "Sabbabuddhakālepi hi sappiādīnaṁ sattāhakālikabhāvāpekkhāti tathā vacanena bhagavato adhippāyo, teneva ‘‘āhāratthañca phareyya, na ca oḷāriko āhāro paññāyeyyā’’ti vuttaṁ.",
  "tika-vin06t3:395_4": "Tathā hi kāle paṭiggahetvā kāle paribhuñjitunti ettha ca kālaparicchedo na kato.",
  "tika-vin06t3:395_5": "Kutoyeva pana labbhā tadaññāpekkhādhippāyo bhagavato mūlabhesajjādīni tāni paṭiggahetvā yāvajīvanti kālaparicchedo.",
  "tika-vin06t3:395_6": "Yaṁ pana ‘‘anujānāmi, bhikkhave, tāni pañca bhesajjāni kāle paṭiggahetvā kāle paribhuñjitu’’nti vacanaṁ, taṁ ‘‘sannidhiṁ katvā aparāparasmiṁ divase kāle eva paribhuñjituṁ anujānāmī’’ti adhippāyato vuttanti veditabbaṁ.",
  "tika-vin06t3:395_7": "Aññathā atisayattābhāvato ‘‘yaṁ bhesajjañceva assā’’tiādi vitakkuppādo na sambhavati.",
  "tika-vin06t3:395_8": "Paṇītabhojanānumatiyā pasiddhattā ābādhānurūpasappāyāpekkhāya vuttānīti ce?",
  "tika-vin06t3:395_9": "Tañca na, bhiyyoso mattāya kisādibhāvāpattidassanato.",
  "tika-vin06t3:395_10": "Yathā ‘‘ucchurasaṁ upādāya phāṇita’’nti vuttaṁ, tathā ‘‘navanītaṁ upādāya sappi’’nti vattabbato navanītaṁ visuṁ na vattabbanti ce?",
  "tika-vin06t3:395_11": "Na, visesadassanādhippāyato.",
  "tika-vin06t3:395_12": "Yathā phāṇitaggahaṇena siddhepi parato ucchuraso visuṁ anuññāto ucchusāmaññato guḷodakaṭṭhāne ṭhapanādhippāyato.",
  "tika-vin06t3:395_13": "Tathā navanīte visesavidhidassanādhippāyato navanītaṁ visuṁ anuññātanti veditabbaṁ.",
  "tika-vin06t3:395_14": "Visesavidhi panassa bhesajjasikkhāpadaṭṭhakathāvasena veditabbaṁ.",
  "tika-vin06t3:395_15": "Vuttañhi tattha ‘‘pacitvā sappiṁ katvā paribhuñjitukāmena adhotampi pacituṁ vaṭṭatī’’ti (pārā. aṭṭha. 2.622).",
  "tika-vin06t3:395_16": "Tattha sappi pakkāva hoti, nāpakkā.",
  "tika-vin06t3:395_17": "Tathā phāṇitampi.",
  "tika-vin06t3:395_18": "Navanītaṁ apakkameva.",
  "tika-vin06t3:396_0": "Etthāha –",
  "tika-vin06t3:396_1": "navanītaṁ viya ucchurasopi sattāhakālikapāḷiyaṁ eva vattabboti?",
  "tika-vin06t3:396_2": "Na vattabbo. Kasmā?",
  "tika-vin06t3:396_3": "Sattāhakālikapāḷiyaṁ vutte ucchuraso guḷāpadesena yathā agilānassa phāṇitaṁ paṭisiddhaṁ, tathā ucchurasopīti āpajjati, avutte pana guḷaṁ viya so phāṇitasaṅkhyaṁ na gacchati.",
  "tika-vin06t3:396_4": "Idha avatvā pacchā vacanena guḷodakaṭṭhāneva ṭhapito hoti.",
  "tika-vin06t3:396_5": "Tadatthameva pacchābhattaṁ vaṭṭanakapānakādhikāre vutto, tasmā eva yāmakālikoti ce?",
  "tika-vin06t3:396_6": "Na, aṭṭhakathāvirodhato.",
  "tika-vin06t3:396_7": "Na upādāyatthassa nissayatthattāti ce?",
  "tika-vin06t3:396_8": "Kiṁ vuttaṁ hoti –",
  "tika-vin06t3:396_9": "‘‘ucchurasaṁ upādāya ucchuvikati phāṇitanti veditabbā’’ti (pārā. aṭṭha.",
  "tika-vin06t3:396_10": "2.623) yadetaṁ nissaggiyaṭṭhakathāvacanaṁ, tattha ‘‘upādāyā’’ti imassa nissāya paccayaṁ katvāti atthoti.",
  "tika-vin06t3:396_11": "Na, parato aparakiriyāya adassanato.",
  "tika-vin06t3:396_12": "Yathā ‘‘cakkhuñca paṭicca rūpe cā’’tiādīsu (ma. ni.",
  "tika-vin06t3:396_13": "1.204, 400;",
  "tika-vin06t3:396_14": "3.421, 425; saṁ. ni.",
  "tika-vin06t3:396_15": "2.43) ‘‘paṭiccā’’ti imassa ussukkavacanassa ‘‘uppajjatī’’ti aparakiriyā dissati, na tathā ‘‘ucchurasaṁ upādāyā’’ti ettha aparakiriyā dissatīti.",
  "tika-vin06t3:396_16": "Ayuttametaṁ tattha tadabhāvepi siddhattā.",
  "tika-vin06t3:396_17": "Yathā ‘‘cattāro ca mahābhūtā catunnañca mahābhūtānaṁ upādāya rūpa’’nti (dha. sa.",
  "tika-vin06t3:396_18": "584) ettha aparakiriyāya abhāvepi ussukkavacanaṁ siddhaṁ, tathā etthāpi siyāti?",
  "tika-vin06t3:396_19": "Na, tattha pāṭhasesāpekkhattā.",
  "tika-vin06t3:396_20": "Yathā cattāro mahābhūtā upādāya vuttaṁ, pavattakaṁ vā rūpanti imaṁ pāṭhasesaṁ sā pāḷi apekkhati, na tathā idaṁ aṭṭhakathāvacanaṁ kañci pāṭhaṁ apekkhati.",
  "tika-vin06t3:396_21": "Paripuṇṇavādino hi aṭṭhakathācariyā.",
  "tika-vin06t3:396_22": "Saññākaraṇamattaṁ vā tassa rūpassa.",
  "tika-vin06t3:396_23": "‘‘Atthi rūpaṁ upādāyā’’tiādīsu (dha. sa.",
  "tika-vin06t3:396_24": "584) hi saññākaraṇamattaṁ, evamidhāpīti veditabbaṁ.",
  "tika-vin06t3:396_25": "Idha pana ‘‘ucchurasaṁ upādāyā’’ti ucchurasaṁ ādiṁ katvā, tato paṭṭhāyāti attho, tasmā ‘‘ucchurasena saṁsaṭṭhaṁ bhattaṁ agilāno bhikkhu viññāpetvā bhuñjanto paṇītabhojanasikkhāpadena kāretabbo, bhikkhunī pāṭidesaniyenā’’ti vuttaṁ, taṁ ayuttanti eke.",
  "tika-vin06t3:396_26": "Te visesahetuno abhāvaṁ dassetvā paññāpetabbā.",
  "tika-vin06t3:397_0": "Ettāvatā ‘‘ucchurasaṁ upādāyāti ucchurasaṁ ādiṁ katvā’’tiādīnaṁ padānaṁ atthaṁ micchā gahetvā yadi ‘‘ucchurasaṁ upādāyā’’ti vacanena ucchuraso phāṇitaṁ siyā, ‘‘apakkā vā’’ti vacanaṁ niratthakaṁ apakkavacanena ucchurasassa gahitattā.",
  "tika-vin06t3:397_1": "Atha ‘‘pakkā vā’’ti vacanena ucchuraso phāṇitanti siddhaṁ, ‘‘ucchurasaṁ upādāyā’’ti vacanaṁ niratthakanti uttaraṁ vuttaṁ, taṁ anuttaranti sādhitaṁ hoti.",
  "tika-vin06t3:397_2": "So cetehi apakkā vāti sāmaṁ bhikkhunā apakkā vā.",
  "tika-vin06t3:397_3": "Avatthukapakkā vāti bhikkhunāva sāmaṁ vinā vatthunā pakkā vāti attho.",
  "tika-vin06t3:397_4": "Tasmā aññathā ‘‘savatthukapakkā vā’’ti ca vattabbanti attho dassito, so duṭṭhu dassito. Kasmā?",
  "tika-vin06t3:397_5": "Mahāaṭṭhakathāyaṁ ‘‘jhāmaucchuphāṇitaṁ vā koṭṭitaucchuphāṇitaṁ vā purebhattameva vaṭṭatī’’ti vuttattā, ‘‘savatthukapakkā vā’’ti vacanassa ca laddhivirodhato avuttattā.",
  "tika-vin06t3:397_6": "‘‘Mahāpaccariyaṁ pana ‘etaṁ savatthukapakkaṁ vaṭṭati no vaṭṭatī’ti pucchaṁ katvā ‘ucchuphāṇitaṁ pacchābhattaṁ no vaṭṭanakaṁ nāma natthī’ti vuttaṁ, taṁ yutta’’nti (pārā. aṭṭha.",
  "tika-vin06t3:397_7": "2.623) vuttattā ca savatthukapakkā vāti attho ca vuttoyeva hoti, tasmā duddassitoti siddhaṁ.",
  "tika-vin06t3:397_8": "Āhāratthanti āhārapayojanaṁ.",
  "tika-vin06t3:397_9": "Āhārakiccaṁ yāpananti atthoti ca.",
  "tika-vin06t3:398_0": "262.Telaparibhogenāti sattāhakālikaparibhogena.",
  "tika-vin06t3:399_0": "263.Sati paccayeti ettha satipaccayatā gilānāgilānavasena dvidhā veditabbā.",
  "tika-vin06t3:399_1": "Vikālabhojanasikkhāpadassa hi anāpattivāre yāmakālikādīnaṁ tiṇṇampi avisesena satipaccayatā vuttā.",
  "tika-vin06t3:399_2": "Imasmiṁ khandhake ‘‘anujānāmi, bhikkhave, gilānassa guḷaṁ, agilānassa guḷodakaṁ, anujānāmi, bhikkhave, gilānassa loṇasovīrakaṁ, agilānassa udakasambhinna’’nti vuttaṁ.",
  "tika-vin06t3:399_3": "Tasmā siddhaṁ satipaccayatā gilānāgilānavasena duvidhāti.",
  "tika-vin06t3:399_4": "Aññathā asati paccaye guḷodakādīsu āpajjati.",
  "tika-vin06t3:399_5": "Tato ca pāḷivirodho.",
  "tika-vin06t3:400_0": "Piṭṭhehīti pisitatelehi.",
  "tika-vin06t3:400_1": "Koṭṭhaphalanti koṭṭharukkhassa phalaṁ.",
  "tika-vin06t3:400_2": "‘‘Madanaphalaṁ vā’’ti ca likhitaṁ.",
  "tika-vin06t3:400_3": "Hiṅgujatu nāma hiṅgurukkhassa daṇḍapallavapavāḷapākanipphannā.",
  "tika-vin06t3:400_4": "Hiṅgusipāṭikā nāma tassa mūlasākhapākanipphannā.",
  "tika-vin06t3:400_5": "Takaṁ nāma tassa rukkhassa tacapākodakaṁ.",
  "tika-vin06t3:400_6": "Takapattīti tassa pattapākodakaṁ.",
  "tika-vin06t3:400_7": "Takapaṇṇīti tassa phalapākodakaṁ.",
  "tika-vin06t3:400_8": "Atha vā ‘‘takaṁ nāma lākhā.",
  "tika-vin06t3:400_9": "Takapattīti kittimalomalākhā.",
  "tika-vin06t3:400_10": "Takapaṇṇīti pakkalākhā’’ti likhitaṁ.",
  "tika-vin06t3:400_11": "Ubbhidaṁ nāma ūsapaṁsumayaṁ.",
  "tika-vin06t3:401_0": "264.Chakaṇaṁ gomayaṁ.",
  "tika-vin06t3:401_1": "Pākatikacuṇṇaṁ nāma apakkakasāvacuṇṇaṁ, tena ‘‘ṭhapetvā gandhacuṇṇaṁ sabbaṁ vaṭṭatī’’ti vadanti.",
  "tika-vin06t3:401_2": "Cālitehīti parissāvitehi.",
  "tika-vin06t3:402_0": "265.Nānāsambhārehi katanti nānosadhehi.",
  "tika-vin06t3:403_0": "Guḷādianujānanakathāvaṇṇanā",
  "tika-vin06t3:404_0": "274.",
  "tika-vin06t3:404_1": "Sāmaṁ pakkaṁ samapakkanti duvidhaṁ viya dīpeti, tasmā khīrādīsu uṇhamattameva pāko.",
  "tika-vin06t3:404_2": "Tena uttaṇḍulādisamānā honti.",
  "tika-vin06t3:405_0": "276-8.",
  "tika-vin06t3:405_1": "‘‘Buddhappamukha’nti āgataṭṭhāne ‘bhikkhusaṅgho’ti avatvā ‘saṅgho’ti vuccati bhagavantampi saṅgahetu’’nti vadanti.",
  "tika-vin06t3:405_2": "Nāgoti hatthī.",
  "tika-vin06t3:406_0": "279.Sambādheti vaccamagge bhikkhussa bhikkhuniyā ca passāvamaggepi anulomato.",
  "tika-vin06t3:406_1": "Dahanaṁ paṭikkhepābhāvā vaṭṭati.",
  "tika-vin06t3:406_2": "Satthavattikammānulomato na vaṭṭatīti ce?",
  "tika-vin06t3:406_3": "Na, paṭikkhittapaṭikkhepā, paṭikkhipitabbassa tapparamatādīpanato, kiṁ vuttaṁ hoti?",
  "tika-vin06t3:406_4": "Pubbe paṭikkhittampi satthakammaṁ sampiṇḍetvā pacchā ‘‘na, bhikkhave…pe…",
  "tika-vin06t3:406_5": "thullaccayassā’’ti dvikkhattuṁ satthakammassa paṭikkhepo kato.",
  "tika-vin06t3:406_6": "Tena sambādhassa sāmantā dvaṅgulaṁ paṭikkhipitabbaṁ nāma.",
  "tika-vin06t3:406_7": "Satthavattikammato uddhaṁ natthīti dīpeti.",
  "tika-vin06t3:406_8": "Kiñca bhiyyo pubbe sambādheyeva satthakammaṁ paṭikkhittaṁ, pacchā sambādhassa sāmantā dvaṅgulampi paṭikkhittaṁ, tasmā tasseva paṭikkhepo, netarassāti siddhaṁ.",
  "tika-vin06t3:406_9": "Ettha ‘‘satthaṁ nāma satthahārakaṁ vāssa pariyeseyyā’’tiādīsu viya yena chindati, taṁ sabbaṁ.",
  "tika-vin06t3:406_10": "Tena vuttaṁ ‘‘kaṇṭakena vā’’tiādi.",
  "tika-vin06t3:406_11": "Khāradānaṁ panettha bhikkhunivibhaṅge pasākhe lepamukhena anuññātanti veditabbaṁ.",
  "tika-vin06t3:406_12": "Eke pana ‘‘satthakammaṁ vā’’ti pāṭhaṁ vikappetvā vatthikammaṁ karonti.",
  "tika-vin06t3:406_13": "‘‘Vatthī’’ti kira agghikā vuccati.",
  "tika-vin06t3:406_14": "Tāya chindanaṁ vatthikammaṁ nāmāti ca atthaṁ vaṇṇayanti, te ‘‘satthahārakaṁ vāssa pariyeseyyā’’ti imassa padabhājanīyaṁ dassetvā paṭikkhipitabbā.",
  "tika-vin06t3:406_15": "Aṇḍavuḍḍhīti vātaṇḍako.",
  "tika-vin06t3:406_16": "Ādānavattīti ānahavatti.",
  "tika-vin06t3:407_0": "Manussamaṁsapaṭikkhepakathāvaṇṇanā",
  "tika-vin06t3:408_0": "280.",
  "tika-vin06t3:408_1": "‘‘Na, bhikkhave, manussamaṁsaṁ…pe…",
  "tika-vin06t3:408_2": "thullaccayassā’’ti vuttattā, ‘‘na ca, bhikkhave, appaṭi…pe…",
  "tika-vin06t3:408_3": "dukkaṭassā’’ti ca vuttattā appaṭivekkhaṇadukkaṭañca thullaccayañcāti dve āpajjati, tasmā kappiyamaṁsepi appaṭivekkhaṇapaccayā dukkaṭameva.",
  "tika-vin06t3:408_4": "Keci ‘‘maṁsabhāvaṁ jānantova āpajjati.",
  "tika-vin06t3:408_5": "Pūvādīsu ajānantassa kā paccavekkhaṇā’’ti vadanti.",
  "tika-vin06t3:408_6": "Ajānantopi āpajjati sāmaññena vuttattāti keci.",
  "tika-vin06t3:409_0": "Hatthimaṁsādipaṭikkhepakathāvaṇṇanā",
  "tika-vin06t3:410_0": "281.Imesaṁ…pe…",
  "tika-vin06t3:410_1": "sabbaṁ na vaṭṭatīti idaṁ dasannampi manussamaṁsādīnaṁ akappiyabhāvamattaparidīpanavacanaṁ, nāpattivibhāgadassanavacanaṁ.",
  "tika-vin06t3:410_2": "Yaṁ kiñci ñatvā vā añatvā vā khādantassa āpattiyevāti idampi aniyamitavacanameva ‘‘ayaṁ nāma āpattī’’ti avuttattā .",
  "tika-vin06t3:410_3": "Tadubhayampi heṭṭhā manussādīnaṁ maṁsādīsu thullaccayadukkaṭāpattiyo hontīti gahitanayehi adhippāyo jānituṁ sakkāti evaṁ vuttaṁ.",
  "tika-vin06t3:410_4": "Tatrāyaṁ adhippāyo –",
  "tika-vin06t3:410_5": "yasmā etesaṁ manussādīnaṁ maṁsādīni akappiyāni, tasmā manussānaṁ maṁsādīsu thullaccayāpatti.",
  "tika-vin06t3:410_6": "Sesānaṁ sabbattha dukkaṭāpattīti.",
  "tika-vin06t3:410_7": "Pāṭheyeva hi lohitādiṁ maṁsagatikaṁ katvā ‘‘na, bhikkhave, manussamaṁsaṁ…pe…",
  "tika-vin06t3:410_8": "thullaccayassā’’ti vuttaṁ.",
  "tika-vin06t3:410_9": "Tattheva hatthādīnaṁ maṁsādīsupi dukkaṭāpatti paññattā.",
  "tika-vin06t3:410_10": "Tena vuttaṁ sīhaḷaṭṭhakathāyaṁ ‘‘manussamaṁse vā kese vā nakhe vā aṭṭhimhi vā lohite vā thullaccayamevā’’ti vuttaṁ.",
  "tika-vin06t3:410_11": "Iminā eva –",
  "tika-vin06t3:411_0": "‘‘Aṭṭhipi lohitaṁ cammaṁ, lomamesaṁ na kappatī’’ti. –",
  "tika-vin06t3:412_0": "Khuddasikkhāgāthāpadassa attho ca adhippāyo ca suviññeyyoti.",
  "tika-vin06t3:412_1": "Paṭiggahaṇeti ettha anādariyadukkaṭaṁ vuttaṁ.",
  "tika-vin06t3:412_2": "‘‘Udakamanussādimaṁsampi na vaṭṭatī’’ti vadanti.",
  "tika-vin06t3:412_3": "Nāgarājena vuttādīnave satipi ujjhāyanādhikārameva gahetvā ‘‘paṭikūlatāyā’’ti vuttaṁ.",
  "tika-vin06t3:413_0": "Yāgumadhugoḷakādikathāvaṇṇanā",
  "tika-vin06t3:414_0": "283.Yathādhammo kāretabboti idaṁ saṅgītikārakavacanaṁ.",
  "tika-vin06t3:414_1": "Na hi bhagavā tameva sikkhāpadaṁ dvikkhattuṁ paññapesi, evaṁ evarūpesūti eke.",
  "tika-vin06t3:414_2": "Paṭhamapaññattameva sandhāya vuttaṁ, tathāpi na ca te bhikkhū sāpattikā jātā. Kathaṁ?",
  "tika-vin06t3:414_3": "Paramparabhojanasikkhāpadassa aṭṭhuppattiyā.",
  "tika-vin06t3:414_4": "‘‘Apica mayaṁ kālasseva piṇḍāya caritvā bhuñjimhā’’ti vuttaṁ.",
  "tika-vin06t3:414_5": "Mātikāvibhaṅge (pāci.",
  "tika-vin06t3:414_6": "227) ca ‘‘paramparabhojanaṁ nāma pañcannaṁ bhojanānaṁ aññatarena bhojanena nimantito, taṁ ṭhapetvā aññaṁ pañcannaṁ bhojanānaṁ aññataraṁ bhojanaṁ bhuñjati, etaṁ paramparabhojanaṁ nāmā’’ti vuttaṁ, tasmā aññaṁ bhojanaṁ nāma nimantanato laddhaṁ yaṁ kiñcīti siddhaṁ.",
  "tika-vin06t3:414_7": "Yasmā na bhojjayāgunimantanato laddhabhojanaṁ, tasmā ‘‘ettha anāpattī’’ti te bhikkhū paribhuñjiṁsūti.",
  "tika-vin06t3:414_8": "Ettha ‘‘yathādhammo kāretabbo’’ti vuttattā pana aññanimantanato laddhabhojanameva bhuñjantassa āpatti, netaranti anuññātaṁ.",
  "tika-vin06t3:414_9": "Tato paṭṭhāya tassa anāpattivāre ‘‘niccabhatte salākabhatte pakkhike uposathike pāṭipadike’’ti vuttaṁ.",
  "tika-vin06t3:414_10": "Pubbe vesāliyā paññattakāle natthi, yadi atthi, aṭṭhuppattimātikāvibhaṅgavirodho, tasmā ‘‘apica mayaṁ kālasseva piṇḍāya caritvā bhuñjimhā’’ti aṭṭhuppattiyaṁ vuttattā, padabhājanepi ‘‘aññaṁ pañcannaṁ bhojanānaṁ aññataraṁ bhojanaṁ bhuñjatī’’ti avisesena vuttattā ca paṭhamaṁ vā pacchā vā nimantitaṁ bhojanaṁ ṭhapetvā animantitameva bhuñjantassa āpatti, netaranti kiñcāpi āpannaṁ, ‘‘na, bhikkhave, aññatra nimantitena aññassa bhojjayāgu paribhuñjitabbā’’ti vuttattā pana paṭhamanimantitabhojanato aññaṁ pacchā laddhaṁ nimantitabhojanaṁ, niccabhattādīni ca bhuñjantassa āpattīti āpajjamānaṁ viya jātanti anupaññattippasaṅganivāraṇaṁ, animantanabhojane āpattippasaṅganivāraṇañca karonto, paṭhamapaññattisikkhāpadameva iminā atthena pariṇāmento ca ‘‘yathādhammo kāretabbo’’ti bhagavā āha, tasmā tato paṭṭhāya pacchā nimantanabhojanaṁ bhuñjantasseva āpatti.",
  "tika-vin06t3:414_11": "Tesu na niccabhattādīnīti āpannaṁ.",
  "tika-vin06t3:414_12": "Tenevāyasmā upālitthero tassa anāpattivāre ‘‘niccabhatte’’tiādīni pañca padāni pakkhipitvā saṅgāyi.",
  "tika-vin06t3:414_13": "Adhippāyaññū hi te mahānāgā, tasmā paṭhamameva yaṁ bhagavatā vuttaṁ ‘‘pañca bhojanāni ṭhapetvā sabbattha anāpattī’’ti vacanaṁ, pacchāpi taṁ anurakkhantena abhojanaṁ madhugoḷakaṁ aparāmasitvā bhojjayāgu eva vuttāti evaṁ ācariyo.",
  "tika-vin06t3:415_0": "Etthāha –",
  "tika-vin06t3:415_1": "yathā pacchāladdhalesena therena niccabhattādipakkhepo kato, evaṁ kathinakkhandhake paramparabhojanaṁ pakkhipitvā ‘‘atthatakathinānaṁ vo, bhikkhave, cha kappissantī’’ti kimatthaṁ na vuccanti? Vuccate –",
  "tika-vin06t3:415_2": "yathāvuttalesanidassanatthaṁ.",
  "tika-vin06t3:415_3": "Aññathā idaṁ sikkhāpadaṁ vesāliyaṁ, andhakavinde cāti ubhayattha upaḍḍhupaḍḍhena paññattaṁ siyā.",
  "tika-vin06t3:415_4": "No ce, sāpattikā bhikkhū siyuṁ, na ca te sāpattikā appaṭikkhittepi tesaṁ kukkuccadassanato.",
  "tika-vin06t3:415_5": "‘‘Tena hi, brāhmaṇa, bhikkhūnaṁ dehīti.",
  "tika-vin06t3:415_6": "Bhikkhū kukkuccāyantā na paṭiggaṇhantī’’ti hi vuttaṁ.",
  "tika-vin06t3:415_7": "Tesañhi ‘‘paribhuñjathā’’ti bhagavato āṇattiyā paribhuttānampi ‘‘odissakaṁ nu kho idaṁ amhāka’’nti vimatippattānaṁ vimativinodanatthaṁ ‘‘anujānāmi, bhikkhave, yāguñca madhugoḷakañcā’’ti vuttaṁ.",
  "tika-vin06t3:415_8": "Evamidhāpete paññattaṁ paramparabhojanasikkhāpadaṁ omadditvā paramparabhojanaṁ kathaṁ bhuñjissantīti.",
  "tika-vin06t3:415_9": "Etthāhu keci ācariyā paramparabhojanasikkhāpadeneva ‘‘aññassa bhojanaṁ na kappatī’’ti jānantāpi ‘‘anujānāmi, bhikkhave, yāguñcā’’ti visuṁ anuññātattā ‘‘paṭaggidānamahāvikaṭādi viya kappatī’’ti saññāya bhuñjiṁsu.",
  "tika-vin06t3:415_10": "Tena vuttaṁ ‘‘apica mayaṁ kālasseva bhojjayāguyā dhātā’’tiādi, taṁ ayuttaṁ tattha aṭṭhuppattimātikāvibhaṅgavirodhena anāpattivāre niccabhattādīnaṁ asambhavappasaṅgato, bhikkhūnaṁ sāpattikabhāvānatikkamanato, micchāgāhahetuppasaṅgena bhagavatā anuññātappasaṅgato ca.",
  "tika-vin06t3:415_11": "Te hi bhikkhū yasmā bhagavā katthaci vinayavasena kappiyampi ‘‘gāthābhigītaṁ me abhojaneyya’’nti (saṁ. ni. 1.194; su. ni. 81; mi. pa.",
  "tika-vin06t3:415_12": "4.5.9) paṭikkhipati, tasmā bhagavato adhippāyaṁ pati ‘‘kukkuccāyantā na paṭiggaṇhantī’’ti vuttaṁ, sikkhāpadaṁ pati bhagavāpi attano adhippāyappakāsanatthameva ‘‘anujānāmi, bhikkhave, yāguñcā’’ti āha.",
  "tika-vin06t3:415_13": "Duravaggāho hi bhagavato adhippāyo.",
  "tika-vin06t3:415_14": "Tathā hi bhāradvājassa pāyāsaṁ abhojaneyyanti akataviññattippasaṅgato paṭikkhipi.",
  "tika-vin06t3:415_15": "Ānandattherena viññāpetvā sajjitaṁ tekaṭulayāguṁ pana ‘‘yadapi, ānanda, viññattaṁ, tadapi akappiya’’nti avatvā ‘‘yadapi, ānanda, antovuttha’’ntiādimevāha.",
  "tika-vin06t3:415_16": "Tena no ce taṁ antovutthaṁ kappatīti adhippāyadassanena paṇītabhojanasūpodanaviññattisikkhāpadāni upatthambheti bhagavatopi kappati, pageva amhākanti.",
  "tika-vin06t3:416_0": "284.Gilānasseva bhagavatā guḷo anuññātoti ‘‘yāni kho pana tāni gilānānaṁ bhikkhūnaṁ paṭisāyanīyānī’’ti (pārā.",
  "tika-vin06t3:416_1": "622) vacanavasena vuttaṁ, teneva te idha paṭiggahaṇe kukkuccāyiṁsu.",
  "tika-vin06t3:416_2": "Idha pana ‘‘anujānāmi, bhikkhave, gilānassa guḷodaka’’nti vattabbe guḷādhikārattā pubbe anuññātañca vatvā agilānassa guḷodakaṁ anuññātaṁ, tena gilānena sati paccaye guḷo paribhuñjitabbo, guḷodakaṁ asati paccayepi vaṭṭatīti imaṁ visesaṁ dīpeti.",
  "tika-vin06t3:416_3": "Tattha ‘‘guḷodakaṁ kālikesu sattāhakālikaṁ, bhagavatā odissānuññātattā sattāhātikkamena dukkaṭa’’nti vadanti, taṁ na yuttaṁ, udakasambhinnattā sattāhakālikabhāvaṁ jahati.",
  "tika-vin06t3:416_4": "‘‘Yathā ambādi udakasambhinnaṁ yāmakālikaṁ jātaṁ, tathā sattāhakālikaṁ jahitvā tadanantare yāvajīvike ṭhita’’nti vadanti, taṁ yuttaṁ, tañca bhagavatā odissānuññātattā paccavekkhaṇābhāve doso natthi.",
  "tika-vin06t3:416_5": "‘‘Guḷodaka’nti vuttattā udakagatika’’nti vadanti.",
  "tika-vin06t3:416_6": "Yadi udakamissaṁ udakagatikaṁ hoti, madhupi siyā taṁ tathā anuññātattā.",
  "tika-vin06t3:416_7": "Mā hotu, appaṭiggahetvā paribhuñjitabbaṁ siyā udakagatikattā, tañca na hoti, ‘‘sabbatthāpi upaparikkhitvā gahetabba’’nti aññatarasmiṁ gaṇṭhipade vuttaṁ.",
  "tika-vin06t3:417_0": "285.Suññāgāranti catutthajjhānaṁ.",
  "tika-vin06t3:418_0": "Kappiyabhūmianujānanakathāvaṇṇanā",
  "tika-vin06t3:419_0": "295.Oravasaddanti mahāsaddaṁ.",
  "tika-vin06t3:419_1": "Bahūhi samparivāretvāti ettha ekenāpi vaṭṭati.",
  "tika-vin06t3:419_2": "‘‘Bahūsu ekassapi vacanena saha siyāti vutta’’nti vadanti.",
  "tika-vin06t3:419_3": "‘‘Āmasitvā’’ti vuttattā anāmasite na vaṭṭati.",
  "tika-vin06t3:419_4": "‘‘Doso natthī’’ti vacanena sesāpi anuññātā.",
  "tika-vin06t3:419_5": "‘‘Bhittiñce upasante pacchā taṁ pūrenti, tattha kātuṁ na vaṭṭati, pakatibhūmiyaṁyeva kātuṁ vaṭṭatī’’ti vadanti.",
  "tika-vin06t3:419_6": "Taṁ upari aṭṭhakathāyaṁ ‘‘iṭṭhakādīhi katācayassā’’tiādinā virujjhati viya.",
  "tika-vin06t3:419_7": "Mattikāpiṇḍaṁ vāti ettha ‘‘asatiyā anadhiṭṭhitāya saritaṭṭhānato paṭṭhāya ce upari adhiṭṭhitā, heṭṭhā ṭhitaṁ bhaṇḍaṁ akappiyaṁ, upariṭṭhitameva kappiyaṁ, ayamettha viseso’’ti vuttaṁ.",
  "tika-vin06t3:419_8": "Ettha kappiyakuṭi laddhuṁ vaṭṭatīti evaṁvidhe puna kātabbāti attho.",
  "tika-vin06t3:419_9": "Kappiyakuṭiṁ kātuṁ demāti ettha kappiyakuṭikiccaṁ kātunti adhippāyo.",
  "tika-vin06t3:419_10": "Bhojanasālā pana senāsanameva, tasmā tattha kātabbanti apare.",
  "tika-vin06t3:419_11": "‘‘Akatepi vaṭṭatī’’ti vuttaṁ.",
  "tika-vin06t3:420_0": "‘‘Mukhasannidhi nāma bhojanakāle sannidhī’’ti likhitaṁ.",
  "tika-vin06t3:420_1": "Mukhasannidhīti tassa nāmaṁ.",
  "tika-vin06t3:420_2": "‘‘Yadi sannidhi hoti, pācittiyaṁ bhaveyya, mukhasannidhi pana dukkaṭaṁ, tasmā sannidhi anadhippetā’’ti vuttaṁ.",
  "tika-vin06t3:420_3": "‘‘Tassa santakaṁ katvā’’ti vuttattā anapekkhavissajjanaṁ nādhippetaṁ.",
  "tika-vin06t3:420_4": "Cīvaravikappane viya kappiyamattaṁ ñātabbanti keci.",
  "tika-vin06t3:421_0": "Keṇiyajaṭilavatthukathāvaṇṇanā",
  "tika-vin06t3:422_0": "300.",
  "tika-vin06t3:422_1": "‘‘Attanā paṭiggahitaṁ purebhattameva pariccajitvā sāmaṇerādīhi pānakaṁ katvā dinne purebhattameva vaṭṭati, na pacchābhattaṁ savatthukapaṭiggahitattā’’ti vadanti, tattha puna paṭiggahaṇe niddosattā, purebhattameva paṭiggahaṇassa nissaṭṭhattā, attanā ca aggahitattā doso na dissati, upaparikkhitvā gahetabbaṁ.",
  "tika-vin06t3:422_2": "Sālūkā nāma kandā, ‘‘ito kiñcitaka’’nti voharanti.",
  "tika-vin06t3:422_3": "‘‘Phārusakanti goḷavisaye eko rukkho’’ti ca likhitaṁ.",
  "tika-vin06t3:422_4": "‘‘Pakkaḍākarasa’’nti visesitattā ‘‘apakkaṁ vaṭṭatī’’ti vuttaṁ.",
  "tika-vin06t3:422_5": "Kurundivacanenapi siddhameva.",
  "tika-vin06t3:422_6": "Taṇḍuladhovanodakampi dhaññaraso eva.",
  "tika-vin06t3:422_7": "‘‘Nikkasaṭo ucchuraso sattāhakāliko’’ti likhitaṁ.",
  "tika-vin06t3:422_8": "Sāvittīti gāyatti.",
  "tika-vin06t3:422_9": "Chandasoti vedassa.",
  "tika-vin06t3:422_10": "‘‘Na, bhikkhave, pabbajitena akappiye samādapetabba’nti vuttattā anupasampannassāpi na kevalaṁ dasasu eva sikkhāpadesu, atha kho yaṁ bhikkhussa na kappati, tasmimpīti adhippāyo’’ti vuttaṁ.",
  "tika-vin06t3:423_0": "305.Dve paṭā desanāmenevāti cīnapaṭṭasomārapaṭṭāni.",
  "tika-vin06t3:423_1": "Tīṇīti pattuṇṇena saha tīṇi.",
  "tika-vin06t3:423_2": "Iddhimayikaṁ ehibhikkhūnaṁ nibbattaṁ.",
  "tika-vin06t3:423_3": "Devadattiyaṁ anuruddhattherena laddhaṁ.",
  "tika-vin06t3:423_4": "‘‘Yāmātikkame sannidhivasena sattāhātikkame bhesajjasikkhāpadavasenā’’ti likhitaṁ.",
  "tika-vin06t3:424_0": "Bhesajjakkhandhakavaṇṇanā niṭṭhitā.",
  "tika-vin06t3:425_0": "7. Kathinakkhandhakavaṇṇanā",
  "tika-vin06t3:426_0": "Kathinānujānanakathāvaṇṇanā",
  "tika-vin06t3:427_0": "306.‘‘Kathinanti pañcānisaṁse antokaraṇasamatthatāya thiranti attho’’ti likhitaṁ.",
  "tika-vin06t3:427_1": "‘‘Pañca kappantī’’ti avatvā ‘‘kappissantī’’ti anāgatavacanaṁ ‘‘vo’’ti imassa sāmivacanapakkhe yujjati tesaṁ tasmiṁ khaṇe anatthatakathinattā.",
  "tika-vin06t3:427_2": "Dvīsu panetesu atthavikappesu pacchimo yutto sabbesampi tesaṁ pāveyyakānaṁ sabbadhutaṅgadharattā.",
  "tika-vin06t3:427_3": "Nimantanaṁ sādiyantasseva hi anāmantacāro paññatto, tathā gaṇabhojanaṁ.",
  "tika-vin06t3:427_4": "Asamādānacāro anadhiṭṭhitaticīvarassa natthi atecīvarikassa yāvadatthacīvaracatutthādicīvaraggahaṇasambhavato.",
  "tika-vin06t3:427_5": "Itarassāpi anadhiṭṭhānamukhena labbhati.",
  "tika-vin06t3:427_6": "Cīvaruppādo apaṁsukūlikasseva.",
  "tika-vin06t3:427_7": "‘‘Kathinatthatasīmāya’’nti upacārasīmaṁ sandhāya vuttaṁ.",
  "tika-vin06t3:427_8": "Upacārasīmaṭṭhassa matakacīvarādibhāgiyatāya baddhasīmāya tatruppādābhāvato viññeyyametaṁ upacārasīmāvettha adhippetāti.",
  "tika-vin06t3:427_9": "Kathinatthāraṁ ke labhantīti ke sādhentīti attho.",
  "tika-vin06t3:427_10": "Pañca janā sādhenti.",
  "tika-vin06t3:427_11": "Kathinadussassa hi dāyakā pacchimakoṭiyā cattāro honti.",
  "tika-vin06t3:427_12": "Eko paṭiggāhakoti.",
  "tika-vin06t3:427_13": "‘‘Tatra ce, bhikkhave, yvāyaṁ catuvaggo bhikkhusaṅgho ṭhapetvā tīṇi kammāni upasampadaṁ pavāraṇaṁ abbhāna’’nti (mahāva.",
  "tika-vin06t3:427_14": "388) campeyyakkhandhake vuttattā ‘‘na pañcavaggakaraṇīya’’nti gahetabbaṁ.",
  "tika-vin06t3:427_15": "‘‘Yassa saṅgho kathinadussaṁ deti, taṁ hatthapāse akatvāpi bahisīmāya ṭhitassapi dātuṁ vaṭṭatī’’ti vadanti, taṁ hatthapāse katvā eva dātabbaṁ. Kasmā?",
  "tika-vin06t3:427_16": "‘‘Tassa kammappattattā’’ti vuttaṁ.",
  "tika-vin06t3:427_17": "‘‘Tatruppādena taṇḍulādinā vatthesu cetāpitesu atthatakathinānameva tāni vatthāni pāpuṇanti.",
  "tika-vin06t3:427_18": "Vatthehi pana taṇḍulādīsu cetāpitesu sabbesaṁ tāni pāpuṇantī’’ti vuttaṁ.",
  "tika-vin06t3:427_19": "Paṭhamapavāraṇāya pavāritā labhantīti idaṁ ukkaṭṭhakoṭiyā vuttaṁ.",
  "tika-vin06t3:427_20": "Antarāyena appavāritānampi vutthavassānaṁ kathinatthārasambhavato itare gaṇapūrake katvā kathinaṁ attharitabbanti kathaṁ paññāyatīti ce?",
  "tika-vin06t3:427_21": "‘‘Dvinnaṁ puggalānaṁ atthataṁ hoti kathinaṁ atthārakassa ca anumodakassa cā’’ti (pari.",
  "tika-vin06t3:427_22": "403) parivāre ekavacanakaraṇato, tattheva ‘‘saṅghassa atthataṁ hoti kathinaṁ, gaṇassa puggalassa atthataṁ hoti kathina’’nti (pari.",
  "tika-vin06t3:427_23": "414) vacanato ca.",
  "tika-vin06t3:428_0": "Aññasmiṁvihāre vutthavassāpi na labhantīti idaṁ kiṁ ekasīmasmiṁ, udāhu nānāsīmasminti?",
  "tika-vin06t3:428_1": "Kiñcettha –",
  "tika-vin06t3:428_2": "yadi tāva ekasīmasmiṁ, parato ‘‘sace pana ekasīmāya bahū vihārā honti, sabbe bhikkhū sannipātetvā ekattha kathinaṁ attharitabbaṁ, visuṁ visuṁ attharituṁ na vaṭṭatī’’ti iminā aṭṭhakathāvacanena virujjhati.",
  "tika-vin06t3:428_3": "Idañhi vacanaṁ sabbesaṁyeva eko kathinatthāroti dīpeti.",
  "tika-vin06t3:428_4": "Atha nānāsīmasmiṁ, upanandassa ekādhippāyadānānumatiyā virujjhati.",
  "tika-vin06t3:428_5": "Vuttañhetaṁ ‘‘detha, bhikkhave, moghapurisassa ekādhippāya’’nti (mahāva. 364).",
  "tika-vin06t3:428_6": "Idañhi vacanaṁ dvīsupi āvāsesu tassa kathinatthārasiddhiṁ dīpetīti.",
  "tika-vin06t3:428_7": "Avirodhova icchitabbo appaṭisiddhattā, tasmā ekasīmasmiṁ vā nānāsīmasmiṁ vā nānūpacāre aññasmiṁ vihāre vutthavassāpi na labhantīti adhippāyo veditabbo.",
  "tika-vin06t3:428_8": "‘‘Pacchimikāya upasampanno paṭhamapavāraṇāya pavāretumpi labhati, vassiko ca hoti ānisaṁsañca labhatīti sāmaṇerānaṁ vassūpagamanaṁ anuññātaṁ hoti, sāmaṇerā kathinānisaṁsaṁ labhantī’’ti vadanti.",
  "tika-vin06t3:429_0": "Tiṇṇaṁ cīvarānaṁ aññatarappahonakanti idaṁ ‘‘na aññatra saṅghāṭiyā uttarāsaṅgena antaravāsakena atthataṁ hoti kathina’’nti imāya pāḷiyā virujjhanaṁ viya dissati.",
  "tika-vin06t3:429_1": "Ayañhi pāḷi tiṇṇaṁ cīvarānaṁ aññataravirahenāpi na atthataṁ hoti kathinanti dīpetīti ce?",
  "tika-vin06t3:429_2": "Na, tadatthajānanato, na tiṇṇaṁ cīvarānaṁ aññataravirahena na atthataṁ hoti kathinanti hi dīpetukāmo bhagavā taṁ pāḷimāha.",
  "tika-vin06t3:429_3": "Yadi evaṁ ‘‘aññatra saṅghāṭiyā uttarāsaṅgena antaravāsakenā’’ti na vattabbā siyāti ce?",
  "tika-vin06t3:429_4": "Na, adhippāyajānanatova.",
  "tika-vin06t3:429_5": "Yo saṅghāṭiyā attharitukāmo, tassa aññatra saṅghāṭiyā na atthataṁ hoti.",
  "tika-vin06t3:429_6": "Esa nayo itaratthāpīti ayamettha adhippāyo.",
  "tika-vin06t3:429_7": "Teneva sukkapakkhe ‘‘saṅghāṭiyā atthataṁ hotī’’tiādinā nayena ekameva cīvaraṁ vuttaṁ, evaṁ sante ‘‘catuvīsatiyā ākārehi anatthataṁ hoti kathinaṁ, sattarasahi ākārehi atthataṁ hoti kathina’’nti yathārahaṁ ukkaṭṭhakoṭiyā vuttanti veditabbaṁ, tasmā kaṇhapakkhe ullikhita…pe…",
  "tika-vin06t3:429_8": "nissīmaṭṭhānumodanānaṁ catuvīsatiyā ākārānaṁ sambhavantānaṁ sabbena sabbaṁ abhāvenapi nimittakatādīnaṁ asambhavantānaṁ aññatarabhāvenapi na atthataṁ hoti kathinanti evamadhippāyo veditabbo.",
  "tika-vin06t3:429_9": "Sukkapakkhepi ahatāhatakappa…pe…",
  "tika-vin06t3:429_10": "sīmaṭṭhānumodanānaṁ sattarasannaṁ ākārānaṁ sambhavantānaṁ aññatarabhāvenapi itaresaṁ sabbena sabbaṁ abhāvenapi atthataṁ hoti kathinanti evamadhippāyo veditabbo.",
  "tika-vin06t3:429_11": "Aññathā aññamaññavirodho, yathāsambhavaṁ yojetvā veditabbo.",
  "tika-vin06t3:430_0": "Tatridaṁ mukhamattanidassanaṁ –",
  "tika-vin06t3:430_1": "kaṇhapakkhe ‘‘uttarāsaṅgena atthate kathine na aññatra saṅghāṭiyā na aññatra antaravāsakena atthataṁ hoti kathina’’nti vacanappamāṇato taṁ kathinaṁ anatthataṁ siyā.",
  "tika-vin06t3:430_2": "Sukkapakkhe ca ‘‘animittakatena atthataṁ hoti kathina’’nti vacanappamāṇato animittakatena kathine atthate tañce parikathā kataṁ, tathāpi atthatameva kathinaṁ hotīti ayaṁ duvidhopi virodho.",
  "tika-vin06t3:430_3": "Yathāvuttanayena adhippāye gahite parihāro hotīti veditabbaṁ.",
  "tika-vin06t3:431_0": "Yo ānisaṁsaṁ bahuṁ detīti iminā paccayalolabhāvaṁ viya dīpeti, tathāpi bhagavatā yāvadatthacīvarapariyesanapaññāpanamukhena dvāraṁ dinnanti katvā saṅghānuggahatthaṁ hoti.",
  "tika-vin06t3:431_1": "‘‘Akātuṁ na hotīti anādariyena akarontassa dukkaṭa’’nti likhitaṁ.",
  "tika-vin06t3:431_2": "Anumodāmāti ettha sabbasaṅgāhikavasena evaṁ vuttaṁ.",
  "tika-vin06t3:431_3": "‘‘Anumodāmī’’ti ekakena vattabbaṁ, itarathā ‘‘na vaṭṭatī’’ti mahāaṭṭhakathāyaṁ kira vuttaṁ.",
  "tika-vin06t3:431_4": "Kathinacīvaraṁ adhiṭṭhahitvā ‘‘imāya saṅghāṭiyā kathinaṁ attharāmī’’ti vācāya bhinnamattāya puggalassa atthataṁ hoti.",
  "tika-vin06t3:431_5": "‘‘Kammavācā pana ekāyeva vaṭṭatīti kathinadussassa eva kammavācā, sesacīvaradāne apalokanamevāti attho’’ti likhitaṁ.",
  "tika-vin06t3:431_6": "Ekasīmāyāti ekaupacārasīmāyāti attho yujjati.",
  "tika-vin06t3:431_7": "Keci pana ‘‘baddhasīmā adhippetā ekasīmāya ekaṭṭhāne attharite sabbattha attharitaṁ hoti ‘sabbe bhikkhū sannipatitvā’ti vuttattā, tehipi anumodantehi attharitameva hoti, upacāraparicchinne tattha tattha laddhaṁ tehi tehi laddhabbaṁ hoti.",
  "tika-vin06t3:431_8": "Tattha paviṭṭhehipi labhitabbaṁ sabbehipi attharitattā, ayaṁ viseso.",
  "tika-vin06t3:431_9": "Mahāaṭṭhakathāyampi evameva vutta’’nti vadanti, vīmaṁsitabbaṁ.",
  "tika-vin06t3:432_0": "308.",
  "tika-vin06t3:432_1": "Catuvīsati ākāravantatāya mahābhūmikaṁ.",
  "tika-vin06t3:432_2": "‘‘Dīghasibbitanti pacchākatasibbanaṁ, ovaṭṭitvā sibbanaṁ vā’’ti likhitaṁ.",
  "tika-vin06t3:432_3": "Kaṇḍusaṁ nāma pubbabandhanaṁ.",
  "tika-vin06t3:432_4": "Paṭhamacimilikā ghaṭetvā ṭhapitā hotīti kathinadussaṁ dubbalaṁ disvā taṁ balavatā attano pakatidussena saddhiṁ ghaṭetvā dupaṭṭaṁ katvā sibbitukāmehi kathinadussato pakatidussassa mahantatāya paṭhamaṁ tappamāṇānurūpaṁ bandhakaṇḍuse ghaṭetvā rajjukehi bandhitvā kataṁ hotīti adhippāyo.",
  "tika-vin06t3:432_5": "Kathinacīvarassa appatāya paṭhamaṁ baddhadussaṁ kucchicimilikā hoti, mahāpaccariyaṁ, kurundiyañca vuttavacananidassanaṁ, byañjane eva bhedo, atthe natthīti dassanatthaṁ katanti veditabbaṁ.",
  "tika-vin06t3:432_6": "‘‘Iminā kiṁ dīpetīti ce?",
  "tika-vin06t3:432_7": "Tathākataṁ dupaṭṭacīvaraṁ pakaticīvarassa mahantatāya pakaticīvarasaṅkhyameva gacchati, na kathinacīvarasaṅkhyanti kassaci siyā, nevaṁ daṭṭhabbaṁ.",
  "tika-vin06t3:432_8": "Evaṁ kucchicimilikabhāvena ṭhitampi kathinacīvaraṁ.",
  "tika-vin06t3:432_9": "Mahantampi taṁ pakaticīvaraṁ attano kathinacīvaramevāti.",
  "tika-vin06t3:432_10": "Heṭṭhimakoṭiyā pañcakassa icchitabbattā kathinadussaṁ khaṇḍākhaṇḍaṁ bahudhā chinditvā sibbitukāmo kathinacīvarato paṭṭaṁ gahetvā aññasmiṁ akathinacīvare paṭṭamāropetī’’ti likhitaṁ.",
  "tika-vin06t3:432_11": "Atha vā bahūni kathinadussāni paṁsukūlāni khuddakakhuddakāni ekacīvaratthāya, mahantāni ca ūnatthāya dinnāni honti.",
  "tika-vin06t3:432_12": "Kathinacīvaratoti bhikkhu ekaccato kathinacīvarato paṭṭaṁ gahetvā aññasmiṁ āropeti. Etthāha –",
  "tika-vin06t3:432_13": "kiṁ paṁsukūlāni kathinadussāni vikappanupagapacchimāni dātabbāni, udāhu khuddakānipīti?",
  "tika-vin06t3:432_14": "Ettha acīvarasaṅkhyattā khuddakāni dātuṁ na vaṭṭati.",
  "tika-vin06t3:432_15": "Kammavācā tattha na ruhatīti eke.",
  "tika-vin06t3:432_16": "‘‘Paṁsukūlena atthataṁ hotī’’ti pāḷiyaṁ nayadānato kucchicimilikabhāvena ṭhitassa kathinadussassa attano sabhāvena anadhiṭṭhānupagassa purāṇacīvarabhāveneva adhiṭṭhānārahassapi kathinacīvarabhāvānumatimukhena aṭṭhakathāyaṁ padānato ca khuddakānipi dātuṁ vaṭṭati.",
  "tika-vin06t3:432_17": "Tañhi kathinatthārako ghaṭetvā kathinacīvaraṁ karissatīti katvā kappatīti eke, yuttataraṁ gahetabbaṁ.",
  "tika-vin06t3:433_0": "Nicayasannidhi saṅghāyattā saṅghena katattā.",
  "tika-vin06t3:433_1": "Rattātikkantaṁ nissajjitabbattā ‘‘nissaggiya’’nti vuccati.",
  "tika-vin06t3:433_2": "Pañca khaṇḍāni paṭṭāni pamāṇaṁ assāti pañcakaṁ.",
  "tika-vin06t3:433_3": "Tena vā atirittena vāti attho.",
  "tika-vin06t3:433_4": "Tadaheva sañchinnenāti saṅghena kathinatthārakassa kammavācaṁ vatvā dinneneva tadaheva sañchinnena samaṇḍalikatena bhavitabbaṁ.",
  "tika-vin06t3:433_5": "Evaṁ dinnaṁyeva hi parivāre ‘‘pubbakaraṇaṁ sattahi dhammehi saṅgahita’’nti vuttaṁ, na dāyakena diyyamānaṁ, tasmā pariniṭṭhitapubbakaraṇameva ce dāyako saṅghassa deti, sampaṭicchitvā kammavācāya dātabbaṁ.",
  "tika-vin06t3:433_6": "Tena ca tasmiṁyeva sīmāmaṇḍale adhiṭṭhahitvā attharitvā saṅgho anumodāpetabbo katapubbakaraṇassa puna kattabbābhāvato.",
  "tika-vin06t3:433_7": "Atthārakassa hatthagatameva hi sandhāya ‘‘na ullikhitamattenā’’tiādi vuttaṁ.",
  "tika-vin06t3:433_8": "Pariniṭṭhitapubbakaraṇampi puna dhovitvā visibbitvā kātabbameva vacanapamāṇatoti ce?",
  "tika-vin06t3:433_9": "Na, chinnassa puna chedāsambhavato.",
  "tika-vin06t3:433_10": "Aññasmiṁ ṭhāne chinditabbamevāti ce?",
  "tika-vin06t3:433_11": "Na, pabbajjādhikāre ‘‘kesamassuṁ ohārāpetvā’’ti vacanappamāṇato muṇḍikassa chinnepi kese pariyesitvā sirasmiṁ ṭhapetvā puna ohārāpetvā pabbājetabbappasaṅgato, na idha na-kārena paṭisiddhattāti ce?",
  "tika-vin06t3:433_12": "Na, ‘‘na aññatra saṅghāṭiyā’’ti na-kārena paṭisiddhattā uttarāsaṅgena atthate anatthataṁ hotīti aniṭṭhappasaṅgato, tasmā abhiniveso na kātabbo.",
  "tika-vin06t3:433_13": "‘‘Bahiupacārasīmāya ṭhito’’ti vuttattāpi pubbe vuttavinicchayova gahetabbo.",
  "tika-vin06t3:434_0": "309.Asannidhikatena atthataṁ hoti kathinanti ettha kiṁ kathinatthāramāseyeva duvidhopi sannidhi adhippeto, udāhu tato pubbepi, dāyakena vā kadā dātabbaṁ, kiṁ kathinatthāramāseyeva, udāhu tato pubbepi, kathinatthāramāsepi asukasmiṁ divaseyeva atthāratthāya dammīti dātuṁ vaṭṭati na vaṭṭatīti idaṁ vicāretabbaṁ.",
  "tika-vin06t3:434_1": "Kathinatthāramāse eva duvidhopi sannidhi.",
  "tika-vin06t3:434_2": "Dāyakenāpi vassāvāsikaṁ viya kathinacīvaraṁ uddissa dinnaṁ na vaṭṭati. Kasmā?",
  "tika-vin06t3:434_3": "‘‘Kathinadāyakassa vattaṁ atthī’’tiādinā (mahāva. aṭṭha.",
  "tika-vin06t3:434_4": "306) nayena aṭṭhakathāyaṁ vuttattā.",
  "tika-vin06t3:434_5": "Ukkaṭṭhamattametanti ce?",
  "tika-vin06t3:434_6": "Na, ‘‘kathinaṁ nāma atiukkaṭṭhaṁ vaṭṭatī’’ti (mahāva. aṭṭha.",
  "tika-vin06t3:434_7": "308) vuttattā.",
  "tika-vin06t3:434_8": "Na āgamanaṁ sandhāya vuttanti ce?",
  "tika-vin06t3:434_9": "Na, idampi āgamanameva sandhāya vuttaṁ, pubbe dinnaṁ na vaṭṭatīti.",
  "tika-vin06t3:435_0": "310.Kathinassāti kathinatthārassa.",
  "tika-vin06t3:435_1": "Ubbhārāyāti vūpasamāya, appavattiyāti attho.",
  "tika-vin06t3:435_2": "Kimatthiyaṁ ubbhāranidassananti ce?",
  "tika-vin06t3:435_3": "Pañcahi anāpattikālapariyantadassanena tesu saṁvaruppādanatthaṁ.",
  "tika-vin06t3:435_4": "Aññathā ‘‘cīvarakālasamayo nāma anatthate kathine vassānassa pacchimo māso, atthate kathine pañca māsā’’ti (pārā.",
  "tika-vin06t3:435_5": "649) vibhaṅge vuttattā antarāpakkamanantikādiubbhārābhāvepi pañcahi pañcasu māsesu anāpattiyevāti micchāgāho siyā .",
  "tika-vin06t3:435_6": "Tato āpattikhette anāpattikhettasaññāya taṁ taṁ āpattiṁ āpajjati, itaresañca bhikkhūnaṁ lābhantarāyaṁ karotīti veditabbaṁ.",
  "tika-vin06t3:436_0": "Ādāyasattakakathāvaṇṇanā",
  "tika-vin06t3:437_0": "311.Sanniṭṭhānantike dvepi palibodhā ekato chijjantīti idha, parivāraṭṭhakathāyañca vuttaṁ imissā khandhakapāḷiyā sameti ekato ubhinnampi dhuranikkhepassa katattā.",
  "tika-vin06t3:437_1": "‘‘Idaṁ bahisīmāyameva vuttaṁ sanniṭṭhānantikaṁ sandhāya vuttaṁ.",
  "tika-vin06t3:437_2": "Yaṁ pana vuttaṁ parivāre ‘cattāro kathinuddhārā siyā antosīmāya uddhariyyanti, siyā bahisīmāya uddhariyyanti, niṭṭhānantiko sanniṭṭhānantiko nāsanantiko āsāvacchediko’ti (pari. 416).",
  "tika-vin06t3:437_3": "Tattha bahisīmāya sanniṭṭhānantiko uddhariyyatīti idha dassitanayova.",
  "tika-vin06t3:437_4": "Kathaṁ antosīmāya sanniṭṭhānantiko?",
  "tika-vin06t3:437_5": "Akatacīvaramādāya ‘na paccessa’nti gato, gatagataṭṭhāne phāsuvihāraṁ alabhanto tameva vihāraṁ āgacchati, tassa cīvarapalibodho ṭhito.",
  "tika-vin06t3:437_6": "So ca ‘nevimaṁ cīvaraṁ kāressa’nti citte uppannamatte chijjati, tasmā antosīmāya uddhariyyati, tasmā duvidho sanniṭṭhānantiko’’ti porāṇagaṇṭhipade likhitaṁ, taṁ yuttaṁ, aññathā antosīmāya ‘‘nevimaṁ cīvaraṁ kāressa’’nti pavattaubbhāro itaresu samodhānaṁ na gacchatīti atiritto siyā.",
  "tika-vin06t3:437_7": "Sīmātikkantikoti cīvarakālasīmātikkantiko.",
  "tika-vin06t3:437_8": "Saubbhāre cīvarapalibodho paṭhamaṁ chijjanto viya khāyati, atha kho sāpekkhatāya cīvarakaraṇe saussāhova hotīti lesaṁ sandhāya parivāravasena ‘‘dve palibodhā apubbaṁ acarimaṁ chijjantī’’ti (mahāva. aṭṭha.",
  "tika-vin06t3:437_9": "311) vuttaṁ.",
  "tika-vin06t3:437_10": "‘‘Katacīvaro’’ti vuttattā idha na sambhavati.",
  "tika-vin06t3:438_0": "316.",
  "tika-vin06t3:438_1": "Sabbaṁ attano parikkhāraṁ anavasesetvā pakkamanto ‘‘samādāya pakkamatī’’ti vuccati.",
  "tika-vin06t3:438_2": "‘‘Kathinuddhāre viseso natthi.",
  "tika-vin06t3:438_3": "Puggalādhippāyavisesena kevalaṁ vāradassanatthaṁ samādāyavārā vuttā’’ti sabbesu gaṇṭhipadesu likhitaṁ.",
  "tika-vin06t3:438_4": "Idha pana puggalādhippāyena payojanaṁ vīmaṁsitabbaṁ.",
  "tika-vin06t3:438_5": "Pakkamanantikassa abhāvā ‘‘yathāsambhava’’nti vuttaṁ.",
  "tika-vin06t3:438_6": "Vippakatepi dhuranikkhepavasena pakkamanantikatā sambhavati, tasmā pakkamanantikavāropi vattabboti ce?",
  "tika-vin06t3:438_7": "Na, sanniṭṭhānantikalakkhaṇappasaṅgato.",
  "tika-vin06t3:438_8": "Akatacīvarassa na savanantikatā ca.",
  "tika-vin06t3:439_0": "Tatrāyaṁ ādito paṭṭhāya vāravibhāvanā –",
  "tika-vin06t3:439_1": "ādāyavārā satta, tathā samādāyavārāti dve sattakavārā.",
  "tika-vin06t3:439_2": "Tato pakkamanantikaṁ vajjetvā vippakatacīvarassa ādāyavārā, samādāyavārā cāti dve chakkavārā.",
  "tika-vin06t3:439_3": "Tato paraṁ niṭṭhānasanniṭṭhānanāsanantikānaṁ vasena tīṇi tikāni dassitāni, tattha paṭhamattikaṁ antosīmāya ‘‘na paccessa’’nti imaṁ vidhiṁ anāmasitvā bahisīmāyaṁ eva ‘‘na paccessa’’nti pavattaṁ, tasmā pakkamanantikasīmātikkantikasaubbhārā tattha na yujjanti.",
  "tika-vin06t3:439_4": "‘‘Āsāvacchediko sambhavantopi yathāvuttakāraṇena na vutto.",
  "tika-vin06t3:439_5": "Dutiyattikaṁ antosīmāya ‘na paccessa’nti pavattaṁ, ettha kiñcāpi pakkamanantiko sambhavati, tathāpi yehi cīvarapalibodho chijjati, tesaṁyevādhippetattā na vutto’’ti porāṇagaṇṭhipade vuttaṁ.",
  "tika-vin06t3:439_6": "Sabbasmimpi pannarasake vippakatacīvarassevādhippetattāti takko.",
  "tika-vin06t3:439_7": "Adhiṭṭhānupage ca vippakate sati na niṭṭhānantiko.",
  "tika-vin06t3:439_8": "Niṭṭhānāvasese sati na nāsanantikoti porāṇā.",
  "tika-vin06t3:439_9": "Tatiyattikaṁ anadhiṭṭhita-padena visesetvā pavattaṁ, atthato paṭhamattikena sameti.",
  "tika-vin06t3:439_10": "Tassa atthadassanapayojanaṁ kira taṁ.",
  "tika-vin06t3:439_11": "Yasmā ime tayo atthavikappā imehi eva tīhi kathinuddhārehi sakkā dassetuṁ, tasmā imeva yojitā ekasambandhavasena, aññathā paṭhamattikaṁ chakkaṁ bhaveyya imassa pannarasakassa ante chakkaṁ viya.",
  "tika-vin06t3:439_12": "Tatiyattikānantaraṁ catutthattikaṁ sambhavantaṁ ‘‘antosīmāyaṁ ‘paccessa’’nti vacanavisesena sambhavati.",
  "tika-vin06t3:439_13": "Tathā ca yojiyamānaṁ itarehi savanantikādīhi aviruddhakkamaṁ hoti, tasmā catutthattikaṁ ahutvā chakkaṁ jātanti veditabbaṁ.",
  "tika-vin06t3:439_14": "Evaṁ tīṇi tikāni ekaṁ chakkañcāti paṭhamaṁ pannarasakaṁ veditabbaṁ.",
  "tika-vin06t3:439_15": "Idāni idameva pannarasakaṁ upasaggavisesena dutiyaṁ samādāyapannarasakaṁ nāma kataṁ.",
  "tika-vin06t3:439_16": "Puna vippakatacīvaraṁ ādāyāti tatiyaṁ pannarasakaṁ, samādāyāti catutthaṁ pannarasakaṁ dassitaṁ.",
  "tika-vin06t3:439_17": "Evaṁ cattāri pannarasakāni veditabbāni .",
  "tika-vin06t3:439_18": "Tattha paṭhamadutiyesu pannarasakesu sabbena sabbaṁ akatacīvaraṁ adhippetaṁ, itaresu dvīsu vippakatanti yojetabbaṁ.",
  "tika-vin06t3:439_19": "‘‘Pubbe nibaddhaṭṭhāne cīvarāsāya gahetabbaṁ, aññattha na vaṭṭati.",
  "tika-vin06t3:439_20": "Upacchinnāya ce cīvarāsāya cīvaraṁ uppannaṁ, na taṁ cīvarapalibodhaṁ karotī’’ti porāṇagaṇṭhipade vuttaṁ.",
  "tika-vin06t3:439_21": "Nissaggiyesu tatiyakathine āgatacīvarapaccāsā idha cīvarāsāti takko.",
  "tika-vin06t3:439_22": "Yattha cīvarāsā, taṁ ṭhānaṁ adhikaraṇūpacārena ‘‘cīvarāsā’’tveva vuccatīti katvā ‘‘taṁ cīvarāsaṁ payirupāsatī’’tiādi vuttaṁ, tasmā anāsāya labhatīti anāsāyitaṭṭhāne labhatītiādinā attho gahetabbo.",
  "tika-vin06t3:439_23": "Ettha niṭṭhānasanniṭṭhānanāsanaāsāvacchedikavasena eko vāroti idamekaṁ catukkaṁ jātaṁ, tasmā pubbe vuttāni tīṇi tikāni āsāvacchedikādhikāni tīṇi catukkānīti ekaṁ anāsāyadvādasakanti veditabbaṁ.",
  "tika-vin06t3:439_24": "Tadanantare āsāyadvādasake kiñcāpi paṭhamadvādasakkamo labbhati, tathāpi taṁ nibbisesanti tamekaṁ dvādasakaṁ avuttasiddhaṁ katvā visesato dassetuṁ ādito paṭṭhāya ‘‘antosīmāya paccessa’’nti vuttaṁ, taṁ dutiyacatukke ‘‘so bahisīmagato suṇātī’’tiādivacanassa tatiyacatukke savanantikādīnañca okāsakaraṇatthanti veditabbaṁ.",
  "tika-vin06t3:439_25": "Idaṁ pana dvādasakaṁ anāsāya vasena labbhamānampi iminā avuttasiddhaṁ katvā na dassitanti veditabbaṁ.",
  "tika-vin06t3:439_26": "Evamettha dve dvādasakāni uddharitāni.",
  "tika-vin06t3:439_27": "Karaṇīyadvādasakepi yathādassitaanāsāyadvādasakaṁ, avuttasiddhaṁ āsāyadvādasakañcāti dve dvādasakāni uddharitabbāni.",
  "tika-vin06t3:439_28": "Idāni disaṁgamikanavakaṁ hoti.",
  "tika-vin06t3:439_29": "Tattha yasmā ‘‘disaṁgamiko pakkamatī’’ti vacaneneva ‘‘na paccessa’’nti idaṁ avuttasiddhameva, tasmā taṁ na vuttaṁ.",
  "tika-vin06t3:439_30": "Ettāvatā āvāsapalibodhābhāvo dassito.",
  "tika-vin06t3:440_0": "321.",
  "tika-vin06t3:440_1": "‘‘Cīvarapaṭivīsaṁ apavilāyamāno’’ti iminā cīvarapalibodhasamaṅgitamassa dasseti.",
  "tika-vin06t3:440_2": "Paṭivīsoti attano pattabbo cīvarabhāgo.",
  "tika-vin06t3:440_3": "Apavilāyamānoti ākaṅkhamāno.",
  "tika-vin06t3:440_4": "Tassa cīvaralābhe sati vassaṁvutthāvāse niṭṭhānasanniṭṭhānanāsanantikānaṁ vasena ekaṁ tikaṁ, tesaṁyeva vasena antarāmagge ekaṁ, gataṭṭhāne ekanti tiṇṇaṁ tikānaṁ vasena ekaṁ navakaṁ veditabbaṁ.",
  "tika-vin06t3:440_5": "Tato paraṁ niṭṭhānasanniṭṭhānanāsananti kasīmātikkantikasaubbhārānaṁ vasena phāsuvihārapañcakaṁ vuttaṁ.",
  "tika-vin06t3:440_6": "Ubhayattha sesakathinuddhārāsambhavo pākaṭova.",
  "tika-vin06t3:440_7": "Ayaṁ panettha pañcake viseso –",
  "tika-vin06t3:440_8": "samādāyavāro na sambhavati ‘‘paccessa’’nti paccāgamanādhippāyato.",
  "tika-vin06t3:441_0": "325.Dveme bhikkhave kathinassa palibodhāti kathinatthārassa anupabandhanapaccayāti.",
  "tika-vin06t3:442_0": "Kathinakkhandhakavaṇṇanā niṭṭhitā.",
  "tika-vin06t3:443_0": "8. Cīvarakkhandhakavaṇṇanā",
  "tika-vin06t3:444_0": "Jīvakavatthukathāvaṇṇanā",
  "tika-vin06t3:445_0": "326.Rājagahakoti rājagahavāsī.",
  "tika-vin06t3:446_0": "328.",
  "tika-vin06t3:446_1": "Amohajātikattā na cirasseva viññutaṁ pāpuṇi.",
  "tika-vin06t3:446_2": "Ahaṁ te pitā, kenaṭṭhena?",
  "tika-vin06t3:446_3": "Yasmā tvaṁ mayā posāpito.",
  "tika-vin06t3:447_0": "329. ‘‘Sakke vissaṭṭhamatte’’ti pāṭho, aṭṭhamasikkhāpade vissaṭṭhamattova.",
  "tika-vin06t3:448_0": "Pajjotarājavatthukathāvaṇṇanā",
  "tika-vin06t3:449_0": "334.Bhuñjituṁ nisinnassāti ettha ‘‘dhammapade ‘bahinagare disvā’ti vuttaṁ, tasmā dvīsu divasesu dinnaṁ tena tesu ekekaṁ gahetvā dvīsu aṭṭhakathāsu vuttanti yujjatī’’ti vadanti.",
  "tika-vin06t3:450_0": "Samattiṁsavirecanakathāvaṇṇanā",
  "tika-vin06t3:451_0": "336.Kabaḷe kabaḷeti ettha kiñcāpi guḷādīsu pakkhittaṁ, taṁ pana bhagavāva paribhuñji, tasmā natthi doso.",
  "tika-vin06t3:452_0": "Varayācanakathāvaṇṇanā",
  "tika-vin06t3:453_0": "337.Mahāpiṭṭhiyakojavaṁ nāma atirekacaturaṅgulapupphaṁ kira.",
  "tika-vin06t3:454_0": "Kambalānujānanādikathāvaṇṇanā",
  "tika-vin06t3:455_0": "340.Upacāreti susānassa upacāre.",
  "tika-vin06t3:455_1": "Bahipi vaṭṭatīti eke.",
  "tika-vin06t3:455_2": "Katikakaraṇaṁ dassetvā ‘‘mayhaṁ santakaṁ tava ca mama ca hotūti vatvā itarena ca tathāvutte vaṭṭatī’’ti samānaparikkhāravidhiṁ vadanti.",
  "tika-vin06t3:456_0": "342.",
  "tika-vin06t3:456_1": "‘‘Khaṇḍasīmāyapi sammannituṁ vaṭṭatīti vuttattā sesakammānipi tattha nisīditvā kātuṁ vaṭṭatī’’ti vuttaṁ.",
  "tika-vin06t3:456_2": "‘‘Evaṁ sante corikāya katasadisaṁ hoti , tasmā na vaṭṭatī’’ti dīpavāsino vadanti kira.",
  "tika-vin06t3:456_3": "‘‘Corikāya gahitattā na pāpuṇātīti senāsanakkhandhake āgatasuttañca sādhaka’’nti vadanti, tasmā tesaṁ matena idaṁ āveṇikalakkhaṇanti veditabbaṁ.",
  "tika-vin06t3:457_0": "Bhaṇḍāgārasammutiādikathāvaṇṇanā",
  "tika-vin06t3:458_0": "343.‘‘Idaṁ pana bhaṇḍāgāranti āveṇikalakkhaṇa’’nti vuttaṁ.",
  "tika-vin06t3:459_0": "Cīvararajanakathāvaṇṇanā",
  "tika-vin06t3:460_0": "344.",
  "tika-vin06t3:460_1": "Gomaye āpatti natthi, virūpattāvāritaṁ.",
  "tika-vin06t3:460_2": "‘‘Kuṅkumapupphaṁ na vaṭṭatī’’ti vadanti.",
  "tika-vin06t3:460_3": "‘‘Allikāyā’’tipi pāṭho atthi.",
  "tika-vin06t3:461_0": "Nisīdanādianujānanakathāvaṇṇanā",
  "tika-vin06t3:462_0": "353.Aṭṭhānametanti ettha rūpakaṇḍe ‘‘catusamuṭṭhānika’’nti vuttattā kammasamuṭṭhānaṁ rāgacittābhāvā na muccatīti vā rāgapaccaye sati kammasamuṭṭhānaṁ hotīti vā vicāretvā gahetabbaṁ kathāvatthunā ca.",
  "tika-vin06t3:463_0": "362.Aggaḷaguttiyeva pamāṇanti imehi catūhi nikkhepakāraṇehi ṭhapentena aggaḷaguttivihāreyeva ṭhapetuṁ vaṭṭatīti adhippāyo.",
  "tika-vin06t3:464_0": "Saṅghikacīvaruppādakathāvaṇṇanā",
  "tika-vin06t3:465_0": "363.",
  "tika-vin06t3:465_1": "No ce atthataṁ hoti ‘‘ekaṁ cīvaramāsa’’nti na vattabbaṁ. Kasmā?",
  "tika-vin06t3:465_2": "‘‘Anujānāmi, bhikkhave, tasseva tāni cīvarāni yāva cīvaramāsā’’ti vacanassa abhāvato, tasmā anatthatakathinassa ananuññātanti ce?",
  "tika-vin06t3:465_3": "Na, heṭṭhā anuññātattā, tato līnatthadīpanatthamidha tathā vuttattā ca.",
  "tika-vin06t3:465_4": "Heṭṭhā hi ‘‘akālacīvaraṁ nāma anatthate kathine ekādasamāse uppannaṁ, atthate kathine sattamāse uppannaṁ, kālepi ādissa dinnaṁ, etaṁ akālacīvaraṁ nāmā’’ti (pārā.",
  "tika-vin06t3:465_5": "500) vacanato anatthatakathinānaṁ ekacīvaramāse uppannaṁ, tesaṁyeva hotīti siddhaṁ, tasmā idha taṁ avatvā ekopi tayo gaṇapūrake labhitvā kathinaṁ attharituṁ labhatīti imaṁ līnatthaṁ pakāsetuṁ ‘‘yāva kathinassa ubbhārāyā’’ti vuttaṁ.",
  "tika-vin06t3:465_6": "Itarathā ayamattho na ñāyati.",
  "tika-vin06t3:465_7": "‘‘Jānitabboca vinayadharehīti tathā vuttoti apare’’ti vuttaṁ.",
  "tika-vin06t3:465_8": "Atthataṁ hoti, pañca māse sabbaṁ tasseva bhikkhuno hotīti sambandho.",
  "tika-vin06t3:465_9": "Accantasaṁyogavasena upayogavacanaṁ.",
  "tika-vin06t3:465_10": "‘‘Idha vassaṁvutthasaṅghassā’’ti niyamitattā ‘‘vassāvāsikaṁ demā’’ti ettha ca ‘‘idhā’’ti adhikārattā tasmiṁ vutte labhati.",
  "tika-vin06t3:465_11": "‘‘Piṭṭhisamaye uppannattāti cīvarakālassāsannattā ca anatthatakathinānampi vutthavassānañca anuññātaṭṭhānattā eva vutta’’nti aññatarasmiṁ gaṇṭhipade likhitaṁ.",
  "tika-vin06t3:465_12": "Keci pana ‘‘yaṁ pana idaṁ ‘idha vassaṁvutthasaṅghassā’tiādiṁ katvā yāva ‘anāgatavasse’ti padaṁ, tāva pucchitvā ‘kasmā?",
  "tika-vin06t3:465_13": "Piṭṭhisamaye uppannattā’ti idaṁ parato ‘tatra sammukhībhūtānaṁ sabbesaṁ pāpuṇātī’ti imassa pariyosāne ‘kasmā?",
  "tika-vin06t3:465_14": "Piṭṭhisamaye uppannattā’ti likhitabbaṁ.",
  "tika-vin06t3:465_15": "Kasmāti ce?",
  "tika-vin06t3:465_16": "Parato ‘cīvaramāsato paṭṭhāya yāva hemantassā’ti vuttena nibbisesattā, tasmā eva ekaccesu paṇḍitanti vadantī’’ti vadanti.",
  "tika-vin06t3:465_17": "Idha pana idha-saddena visesitaṁ, tattha natthi, tasmā aññamaññavirodho natthīti gahetabbaṁ.",
  "tika-vin06t3:465_18": "‘‘Mayhimāni cīvarāni pāpuṇantī’’ti vacanamevādhiṭṭhānaṁ, idamettha ukkaṭṭhavasena vuttaṁ.",
  "tika-vin06t3:465_19": "‘‘Mayhimāni cīvarānī’ti vuttepi adhiṭṭhitameva hotī’’ti vuttaṁ.",
  "tika-vin06t3:465_20": "‘‘Mayhimānī’ti vutte tassa cīvarāni nāma natthi, tasmā ‘cīvarāni pāpuṇantī’ti vattabbamevā’’ti vadanti.",
  "tika-vin06t3:465_21": "Duggahitānīti saṅghikāneva honti.",
  "tika-vin06t3:465_22": "‘‘Gahitameva nāmā’ti imassa idaṁ pattanti kiñcāpi na viditaṁ, te pana bhāgā tesaṁ atthato pattāyevāti adhippāyo’’ti likhitaṁ.",
  "tika-vin06t3:465_23": "‘‘Ekasmiṁ apatite puna āgatā labhantī’’ti vuttaṁ.",
  "tika-vin06t3:466_0": "Upanandasakyaputtavatthukathāvaṇṇanā",
  "tika-vin06t3:467_0": "364.",
  "tika-vin06t3:467_1": "‘‘Na, bhikkhave, aññatra vassaṁvutthenā’’ti cīvarasamayaṁ upādāya paṭikkhepo kato .Ekasmiṁ vihāre ‘‘rājavihāre viya nānāpariveṇesu vā idha vā vutthā labhatū’’ti vatvā dinnaṁ.",
  "tika-vin06t3:467_2": "‘‘Sattāhavārena aruṇameva uṭṭhāpetīti etaṁ vacanamattameva ekavihāre sattāhakiccābhāvā’’ti ca likhitaṁ.",
  "tika-vin06t3:468_0": "Matasantakakathāvaṇṇanā",
  "tika-vin06t3:469_0": "369.Bhikkhussāti bhikkhusmiṁ kālaṁkate.",
  "tika-vin06t3:469_1": "Tattha ‘‘pattacīvare’’ti padhānaparikkhāradassanamukhena sabbaparikkhāranidassananti veditabbaṁ.",
  "tika-vin06t3:469_2": "Adhammena uppannañcetaṁ hoti, saṅghassa kappiyameva matattāti eke.",
  "tika-vin06t3:469_3": "Noti takko pattacatukke sabbathā akappiyapattanayavirodhato.",
  "tika-vin06t3:469_4": "Adhammena uppannasenāsane ca vasato anāpatti.",
  "tika-vin06t3:469_5": "Aññatarasmiṁ āvāse dve bhikkhū vasanti, tattha ceko kālaṁkato, itaro tassa parikkhāraṁ apāpetvā taṁ theyyacittena gaṇhāti, saṅghasantakaṁ gahitaṁ hoti, bhaṇḍagghena kāretabbo.",
  "tika-vin06t3:469_6": "Anāvāse gaṇhāti, na kāretabbo assāmikassa gahitattā.",
  "tika-vin06t3:469_7": "Maraṇasamaye vattuṁ asahanto ce citteneva deti, puññaṁ pasavati, saṅghova tassa sāmī.",
  "tika-vin06t3:469_8": "Paro vā avissāsiko sayameva gaṇhāti, gahaṇaṁ na ruhati, theyyacittena ce, bhaṇḍagghena kāretabbo.",
  "tika-vin06t3:469_9": "Tassa ca āvāsagatassa ko sāmī.",
  "tika-vin06t3:469_10": "‘‘Saṅgho sāmī’’ti vacanato saṅghena balakkārena so vāretabboti eke.",
  "tika-vin06t3:469_11": "Jīvamānakāle gahitattā na saṅgho sāmīti eke.",
  "tika-vin06t3:469_12": "Sāmiko ce sayaṁ passitvā acchindituṁ labhati, saṅghopi labhati sāmiṭhāne ṭhitattāti itare, vicāretvā gahetabbaṁ.",
  "tika-vin06t3:470_0": "Matakassa hiraññādiakappiyabhaṇḍaṁ hoti.",
  "tika-vin06t3:470_1": "Uggahitañcetaṁ hoti, uggahite vuttanayena paṭipajjitabbaṁ.",
  "tika-vin06t3:470_2": "Dhammena uppannaṁ ce, kappiyakārako ācikkhitabbo.",
  "tika-vin06t3:470_3": "Dāso ce gahito hoti, na saṅgho sāmī, ārāmiko ce, saṅgho sāmī.",
  "tika-vin06t3:470_4": "Gāvīmahiṁsīādayo honti, āvāsagatānaṁ saṅgho sāmī, anāvāsagatānaṁ na saṅgho sāmī.",
  "tika-vin06t3:470_5": "Saṅgho ce āvāsaṁ ānetvā attano santakaṁ katvā pacchā samīpe bahisīmāya ṭhapeti, kārakasaṅgho sāmī, tathā ārāmike.",
  "tika-vin06t3:470_6": "Matakassa parikkhāro nikkhepavasena ṭhapito hoti, esova sāmī.",
  "tika-vin06t3:470_7": "Mahaggho ce hoti, sesassa saṅgho sāmī.",
  "tika-vin06t3:470_8": "‘‘Kenaci gilānupaṭṭhākenā’’ti vattabbakkamo etena dassito.",
  "tika-vin06t3:470_9": "Puna upaṭṭhākānaṁ bahubhāve sati sabbesaṁ dātabbakammaṁ dassentena bhagavatā kammavācāyaṁ ‘‘gilānupaṭṭhākāna’’nti vuttaṁ.",
  "tika-vin06t3:470_10": "Sāmaṇeravāre ‘‘cīvara’’nti pāṭho.",
  "tika-vin06t3:470_11": "‘‘Imaṁ tuyhaṁ demi dadāmi dajjāmi oṇojemi pariccajāmi vissajjāmi nissajjāmī’ti vā ‘itthannāmassa demi…pe…",
  "tika-vin06t3:470_12": "nissajjāmī’ti vā vadati, ‘sammukhā vā parammukhā vā vutte dinnaṁyeva hotī’ti dānalakkhaṇassa ca ‘tuyhaṁ gaṇhāhī’ti vutte ‘mayhaṁ gaṇhāmī’ti vadati, ‘sudinnaṁ suggahitañcā’ti (pārā. aṭṭha.",
  "tika-vin06t3:470_13": "2.469) gahaṇalakkhaṇassa ca vuttattā ‘mama santakaṁ tava ca mama ca hotū’ti evamādivacanena samānaparikkhāraṁ kātuṁ vaṭṭatīti ācariyā’’ti likhitaṁ.",
  "tika-vin06t3:471_0": "Anugaṇṭhipade pana atīva papañcaṁ katvā puna ‘‘idamettha ācariyānaṁ sanniṭṭhānaṁ –",
  "tika-vin06t3:471_1": "sacesambahulā, dve vā samānaparikkhāraṁ kattukāmā honti, te sabbe attano santakaṁ vattamānaṁ uppajjanakena saddhiṁ pesalassa ekassa pariccajanti, so puna tesameva pariccajati, ettāvatā te samānaparikkhārikā hontīti.",
  "tika-vin06t3:471_2": "Idaṁ samānaparikkhāralakkhaṇaṁ pāḷiādīsu vuttalakkhaṇeyeva patanato acalappattaṁ hoti, tathāpi porāṇavidhiṁ ajjhottharitvā vattanato paṭisedhetabbo, ācariyānaṁ matānusārena kātabbaṁ kātukāmenāti apare’’ti vuttaṁ, ‘‘vassaṁvutthasāmaṇero pañcasu sikkhāpadesu ekaṁ atikkamitvā puna gahito lābhaṁ na labhati, antimavatthuṁ ajjhāpanno nāma hotī’’ti vadanti.",
  "tika-vin06t3:472_0": "Vassaṁvutthānaṁanuppannacīvarakathāvaṇṇanā",
  "tika-vin06t3:473_0": "375.Uppanne cīvare abhājite pakkamatīti ettha ‘‘saṅghena tatruppādato ekekassa bhikkhuno ettakaṁ vassāvāsikaṁ dātuṁ saṅghassa ruccatī’’ti sāvitepi vibbhamati, tato na labhati, puna pabbajitvā upasampajjitvā cīvarabhājanaṁ sambhāventopi na labhatiyeva pubbapakatito bhaṭṭhattā.",
  "tika-vin06t3:473_1": "Atha pāpite vibbhamati, labhatī’’ti ca vuttaṁ.",
  "tika-vin06t3:474_0": "Saṅghebhinnecīvaruppādakathāvaṇṇanā",
  "tika-vin06t3:475_0": "376.Parasamuddeti jambudīpe.",
  "tika-vin06t3:476_0": "Aṭṭhacīvaramātikākathāvaṇṇanā",
  "tika-vin06t3:477_0": "379.",
  "tika-vin06t3:477_1": "Yasmā aparikkhittassa parikkhepārahaṭṭhānaṁ dubbijānaṁ, tasmā ‘‘apicā’’tiādi vuttaṁ.",
  "tika-vin06t3:477_2": "Tattha dhuvasannipātaṭṭhānampi pariyantagatameva gahetabbaṁ.",
  "tika-vin06t3:477_3": "‘‘Mahāpaccariyaṁ pana bhikkhūsupi…pe…",
  "tika-vin06t3:477_4": "pāpuṇātīti ‘upacārasīmāya demā’ti evaṁ dinnameva sandhāyā’’ti likhitaṁ .",
  "tika-vin06t3:477_5": "‘‘Samānasaṁvāsakasīmāyā’’ti vutte khaṇḍasīmādīsu ṭhitānaṁ na pāpuṇāti tāsaṁ visuṁ samānasaṁvāsakasīmattā.",
  "tika-vin06t3:477_6": "Samānasaṁvāsakaavippavāsasīmānaṁ idaṁ nānattaṁ –",
  "tika-vin06t3:477_7": "‘‘avippavāsasīmāya dammī’’ti dinnaṁ gāmaṭṭhānaṁ na pāpuṇāti. Kasmā?",
  "tika-vin06t3:477_8": "‘‘Ṭhapetvā gāmañca gāmūpacārañcā’’ti vuttattā.",
  "tika-vin06t3:477_9": "‘‘Samānasaṁvāsakasīmāyā’’ti dinnaṁ pana yasmiṁ ṭhāne avippavāsasīmā atthi, tattha ṭhitānaṁ, itaratra ṭhitānañca pāpuṇāti.",
  "tika-vin06t3:477_10": "‘‘Khaṇḍasīmāyaṁ ṭhatvā ‘sīmaṭṭhakasaṅghassa dammī’ti vutte upacārasīmāya eva paricchinditvā dātabba’’nti vuttaṁ.",
  "tika-vin06t3:477_11": "‘‘Avippavāsasīmāya demā’’ti khaṇḍasīmāyaṁ ṭhatvā dinne tattheva pāpuṇātīti keci.",
  "tika-vin06t3:477_12": "Yojanasatampi pūretvā nisīdantīti ettha vihārūpacāre hatthapāsena, bahigāmādīsu dvādasahatthena upacāroti eke.",
  "tika-vin06t3:477_13": "‘‘Imasmiṁ vihāre saṅghassā’’ti vutte ekābaddhā hutvāpi parikkhepaparikkhepārahaṭṭhānaṁ atikkamitvā ṭhitānaṁ na pāpuṇātīti eke.",
  "tika-vin06t3:477_14": "‘‘Bhikkhunivihārato bahi yattha katthaci ṭhatvā ‘saṅghassā’ti vutte bhikkhusaṅghova sāmī’’ti vadanti.",
  "tika-vin06t3:477_15": "Ekopi gantvāti ettha sabbesaṁ vā pāpetvā gantabbaṁ, ānetvā vā pāpetabbaṁ, itarathā gatassa na pāpuṇāti.",
  "tika-vin06t3:477_16": "Samānalābhakatikā mūlāvāse sati siyā, mūlāvāsavināsena katikāpi vinassati.",
  "tika-vin06t3:477_17": "Samānalābhavacanaṁ sati dvīsu, bahūsu vā yujjati.",
  "tika-vin06t3:477_18": "Teneva ekasmiṁ avasiṭṭhe yujjatīti no mati.",
  "tika-vin06t3:478_0": "‘‘Tāvakālikakālena, mūlacchedavasena vā;",
  "tika-vin06t3:479_0": "Aññesaṁ kammaṁ aññassa, siyā nāvāsasaṅgamo’’ti. –",
  "tika-vin06t3:480_0": "Ācariyo.",
  "tika-vin06t3:481_0": "Sabbattha dinnamevāti ‘‘samānabhāgova hotī’’ti vadanti.",
  "tika-vin06t3:481_1": "‘‘Ekamekaṁ amhākaṁ pāpuṇātīti ce vadati, vaṭṭatī’’ti vadanti vibhāgassa katattā.",
  "tika-vin06t3:481_2": "‘‘Bhikkhusaṅghassa cīvare dinne paṁsukūlikānaṁ na vaṭṭatī’’ti vadanti.",
  "tika-vin06t3:481_3": "‘‘Ubhatosaṅghassā’’ti vutte ‘‘bhikkhusaṅghassā’’ti avuttattā bhikkhunisaṅghena missitattā, tattha apariyāpannattā ca puggalo visuṁ labhati.",
  "tika-vin06t3:481_4": "Evaṁ sante ‘‘bhikkhusaṅghassa ca bhikkhunisaṅghassa ca dammī’’ti vuttepi ‘‘ubhatosaṅghassa dinnameva hotī’’ti iminā virujjhatīti ce?",
  "tika-vin06t3:481_5": "Na virujjhati, taṁ dvinnaṁ saṅghānaṁ dinnabhāvameva dīpeti, na ubhatosaṅghapaññattiṁ, tasmā eva ‘‘bhikkhusaṅghassa ca bhikkhunisaṅghassa ca tuyhañcā’’ti vāro na vutto.",
  "tika-vin06t3:481_6": "Atha vā aṭṭhakathāvacanameva pamāṇaṁ, na vicāraṇāti eke.",
  "tika-vin06t3:481_7": "Yasmā eko addhānādiyako viya duvidho na hoti, tasmā ubhatosaṅghaggahaṇena eko bhikkhu na gahitoti .",
  "tika-vin06t3:481_8": "‘‘Sabbāvāsassa ca cetiyassa ca dhammassa cā’ti vutte sabbavihāresu cetiyadhammānaṁ ekekassa bhikkhuno bhāgo dātabbo’’ti vadanti.",
  "tika-vin06t3:481_9": "‘‘Bhikkhusaṅghassa ca cetiyassa cā’’ti vutte na virujjhatīti ce?",
  "tika-vin06t3:481_10": "Na, tattha ‘‘bhikkhusaṅghassā’’ti vuttattā, idha vihārena ghaṭitattā ca tamhi tamhi vihāre ekabhāgaṁ labhitabbamevāti pariharanti.",
  "tika-vin06t3:481_11": "Attano pāpetvāti vikāle aparibhogattā sakalopi vaṭṭeyyāti ce?",
  "tika-vin06t3:481_12": "‘‘Bhikkhusaṅghassa harā’’ti vuttattā, tena ‘‘harāmī’’ti gahitattā ca na vaṭṭati.",
  "tika-vin06t3:481_13": "Pacchimavassaṁvutthānampīti ettha api-saddo avadhāraṇattho, pacchimavassaṁvutthānamevāti attho, itarathā samuccayatthe gahite ‘‘lakkhaṇaññū vadantī’’ti vacanaṁ niratthakaṁ siyā.",
  "tika-vin06t3:481_14": "Kasmāti ārabhitvā papañcaṁ karonti.",
  "tika-vin06t3:481_15": "Kiṁ tena, parato ‘‘cīvaramāsato paṭṭhāya…pe…",
  "tika-vin06t3:481_16": "atītavassaṁvutthānameva pāpuṇātī’’ti iminā siddhattā na vicāritaṁ, tena vuttaṁ ‘‘lakkhaṇaññū’’ti acalavasena.",
  "tika-vin06t3:481_17": "Sace pana bahiupacārasīmāya ṭhito…pe…",
  "tika-vin06t3:481_18": "sampattānaṁ sabbesaṁ pāpuṇātīti yattha katthaci vutthavassānanti adhippāyo ‘‘yattha katthaci vutthavassānaṁ sabbesaṁ sampattānaṁ pāpuṇātī’’ti (kaṅkhā. aṭṭha.",
  "tika-vin06t3:481_19": "akālacīvarasikkhāpadavaṇṇanā) kaṅkhāvitaraṇiyaṁ vuttattā.",
  "tika-vin06t3:481_20": "Gimhānaṁ paṭhamadivasato paṭṭhāya vutte pana yasmā anantarātītaṁ hemantaṁ eva vutthā nāma honti, na vassaṁ, tasmā ‘‘mātikā āropetabbā’’ti vuttaṁ.",
  "tika-vin06t3:481_21": "Ye vā therehi pesitā, tesaṁ pāpuṇātīti kira attho.",
  "tika-vin06t3:482_0": "Cīvarakkhandhakavaṇṇanā niṭṭhitā.",
  "tika-vin06t3:483_0": "9. Campeyyakkhandhakavaṇṇanā",
  "tika-vin06t3:484_0": "Dvenissāraṇādikathāvaṇṇanā",
  "tika-vin06t3:485_0": "395.Appattonissāraṇanti ettha nissāraṇaṁ nāma kuladūsakānaṁyeva anuññātaṁ, ayaṁ pana kuladūsako na hoti, tasmā ‘‘appatto’’ti vutto.",
  "tika-vin06t3:485_1": "Yadi evaṁ kathaṁ sunissārito hotīti?",
  "tika-vin06t3:485_2": "Cūḷavagge ‘‘ākaṅkhamāno saṅgho pabbājanīyakammaṁ kareyyā’’ti (cūḷava.",
  "tika-vin06t3:485_3": "27) vuttattā.",
  "tika-vin06t3:485_4": "‘‘Tassapāpiyasikakammārahassa tassapāpiyasikakammaṁ karontī’’ti vacanato cakkaṁ bandhanti ñātabbaṁ.",
  "tika-vin06t3:486_0": "Upālipucchākathāvaṇṇanā",
  "tika-vin06t3:487_0": "400.‘‘Paratoti upālipucchato para’’nti likhitaṁ.",
  "tika-vin06t3:487_1": "Dosāritapāḷiyaṁ ‘‘ūnavīsativasso na āgato vippannavatthukattā’’ti vuttaṁ.",
  "tika-vin06t3:487_2": "Imasmiṁ campeyyakkhandhake adhammakammāniyeva dvidhā katvā pañcāgatānīti veditabbaṁ.",
  "tika-vin06t3:487_3": "Teneva parivāre imasmiṁ khandhake ‘‘pañca adhammikānī’’ti vuttaṁ.",
  "tika-vin06t3:487_4": "‘‘Andhamūgabadhiro sosārito’’ti iminā apabbajitassapi upasampadā ruhatīti siddhaṁ.",
  "tika-vin06t3:488_0": "Campeyyakkhandhakavaṇṇanā niṭṭhitā.",
  "tika-vin06t3:489_0": "10. Kosambakakkhandhakavaṇṇanā",
  "tika-vin06t3:490_0": "Kosambakavivādakathāvaṇṇanā",
  "tika-vin06t3:491_0": "451.Suttantikoti ettha kiñcāpi ‘‘vinayadharo mātikādharo’’ti vuttaṁ, ubhatovibhaṅgaṁ pana sandhāya vuttaṁ, na khandhakabhāṇako hoti.",
  "tika-vin06t3:491_1": "Āvuso ettha āpattīti vacanaṁ upādāya ‘‘so tassā āpattiyā āpattidiṭṭhi hotī’’ti vuccati.",
  "tika-vin06t3:491_2": "Pacchā vinayadharo ‘‘vatthumhi sati pamāṇaṁ, na paññattiya’’nti satiṁ paṭilabhitvā tassā āpattiyā āpattidiṭṭhi ahosi, tena vuttaṁ ante ‘‘aññe bhikkhū tassā āpattiyā āpattidiṭṭhino hontī’’ti.",
  "tika-vin06t3:492_0": "455. ‘‘Yathā mayā ñattī’’ti likhanti ‘‘paññattā’’ti ekavacanattā.",
  "tika-vin06t3:493_0": "Dīghāvuvatthukathāvaṇṇanā",
  "tika-vin06t3:494_0": "458.",
  "tika-vin06t3:494_1": "‘‘Bhūtapubbaṁ, bhikkhave, bārāṇasiyaṁ brahmadatto’’ti likhanti.",
  "tika-vin06t3:494_2": "Purāṇapotthakesu ‘‘bārāṇasiya’’nti natthi, ‘‘natthibhāvova sundaro’’ti vadanti.",
  "tika-vin06t3:495_0": "Pālileyyakagamanakathāvaṇṇanā",
  "tika-vin06t3:496_0": "467.Rakkhitavanasaṇḍeti saṅgītittherehi suviññeyyaṁ katvā vuttaṁ.",
  "tika-vin06t3:496_1": "‘‘Pālileyyoti gāmo, tassa vasenā’’tipi vadanti, taṁ dhammapadaṭṭhakathāya na virujjhati.",
  "tika-vin06t3:497_0": "Aṭṭhārasavatthukathāvaṇṇanā",
  "tika-vin06t3:498_0": "473.Natveva…pe…",
  "tika-vin06t3:498_1": "paṭibāhitabbanti vadāmīti ettha senāsanārahassa yo senāsanaṁ paṭibāhati, tasseva āpatti dukkaṭassa.",
  "tika-vin06t3:498_2": "‘‘Kalahakārakādīnamettha okāso natthītiādikaṁ saṅghassa katikaṁ vatvā taṁ na paññāpentassa vā ‘ahaṁ buddho’ti pasayha attanā attano paññāpetvā gaṇhantaṁ ‘yuttiyā gaṇhathā’ti vatvā vārentassa vā doso natthi.",
  "tika-vin06t3:498_3": "Idha kalahavūpasamanatthaṁ āgatānaṁ kosambikānampi ‘yathāvuḍḍha’nti avatvā ‘vivitte asati vivittaṁ katvāpi dātabba’nti vuttattā vivittaṁ katvā dentaṁ paṭibāhentasseva āpattīti kira ayamattho pārivāsikādīnaṁ vihārapariyantadāpanena sādhitabbo’’ti likhitaṁ.",
  "tika-vin06t3:499_0": "Saṅghasāmaggīkathāvaṇṇanā",
  "tika-vin06t3:500_0": "475.",
  "tika-vin06t3:500_1": "‘‘Atha kho te ukkhittānuvattakā bhikkhū taṁ ukkhittakaṁ bhikkhuṁ osāretvā yena ukkhepakā bhikkhū…pe…",
  "tika-vin06t3:500_2": "tassa vatthussa vūpasamāya saṅghasāmaggiṁ karomā’’ti vacanaṁ duviññeyyavinicchayaṁ vinayalakkhaṇakusalassa.",
  "tika-vin06t3:500_3": "Vijjamāne hi kārakasaṅghe itaro saṅgho osārituṁ na labhati.",
  "tika-vin06t3:500_4": "Osārento ce, te bhikkhū kārakasaṅghena samānaladdhikabhāvaṁ pattattā tena samānasaṁvāsakā honti, tato ukkhepakānaṁ chandaṁ aggahetvā osārentānaṁ kammaṁ kuppati, tasmā ‘‘tena hi, bhikkhave, taṁ bhikkhuṁ osārethā’’ti (mahāva.",
  "tika-vin06t3:500_5": "474) bhagavato vacanena ukkhittānuvattakā osāresuṁ, udāhu nissīmaṁ gantvā, udāhu itaresaṁ chandaṁ gahetvā osāresuṁ, nanu etesamaññatarenettha bhavitabbaṁ, na ca panetaṁ sabbagaṇṭhipadesu vicāritaṁ.",
  "tika-vin06t3:500_6": "Ayaṁ panettha takko –",
  "tika-vin06t3:501_0": "‘‘Yasmiṁ vatthusmiṁ saṅghena, katakammassa bhikkhuno;",
  "tika-vin06t3:502_0": "Sati tasmiṁ na aññassa, paṭippassambhanaṁ khamaṁ.",
  "tika-vin06t3:503_0": "‘‘Viramante tato doso, api saṅgho akārako;",
  "tika-vin06t3:504_0": "Osāretuṁ alaṁ yasmā, kārako anulomiko’’ti.",
  "tika-vin06t3:505_0": "477.",
  "tika-vin06t3:505_1": "‘‘Aṭṭha dūtaṅgāni nāma sotā ca hoti, sāvetā ca uggahetā ca dhāretā ca viññātā ca viññāpetā ca kusalo ca sahitāsahitadassano ca akalahakārako cāti etānī’’ti vuttaṁ.",
  "tika-vin06t3:506_0": "Kosambakakkhandhakavaṇṇanā niṭṭhitā.",
  "tika-vin06t3:507_0": "Mahāvaggassa līnatthapakāsanā niṭṭhitā.",
  "tika-vin06t3:508_0": " Namo tassa bhagavato arahato sammāsambuddhassa"
}