{
  "anya-e0804n0:0_0": " Namo tassa bhagavato arahato sammāsambuddhassa",
  "anya-e0804n0:1_0": "Saddanītippakaraṇaṁ",
  "anya-e0804n0:2_0": "Dhātumālā",
  "anya-e0804n0:3_0": "15. Saravaggapañcakantika suddhassaradhātu",
  "anya-e0804n0:4_0": "Ito paraṁ tu sarato, kakārantādibhedato;",
  "anya-e0804n0:5_0": "Dhātuyo dhātunipphanna-rūpāni vividhāni ca.",
  "anya-e0804n0:6_0": "Sāṭṭhakathe piṭakamhi, jinapāṭhe yathābalaṁ;",
  "anya-e0804n0:7_0": "Nayaṁ upaparikkhitvā, samāsena kathessa’haṁ.",
  "anya-e0804n0:8_0": "I gatiyaṁ.",
  "anya-e0804n0:8_1": "Yesaṁ dhātūnaṁ gatiattho, buddhipi tesaṁ attho.",
  "anya-e0804n0:8_2": "Pavattipāpuṇānipi.",
  "anya-e0804n0:8_3": "Tatra gamanaṁ duvidhaṁ kāyagamanaṁ ñāṇagamanañca.",
  "anya-e0804n0:8_4": "Tesu kāyagamanaṁ nāma iriyāpathagamanaṁ, ñāṇagamanaṁ nāma ñāṇuppatti, tasmā payogānurūpena ‘‘gacchatī’’ti padassa ‘‘jānātī’’tipi attho bhavati, ‘‘pavattatī’’tipi attho bhavati, ‘‘pāpuṇātī’’tipi attho bhavati, iriyāpathagamanena gacchatītipi attho bhavati, ñāṇagamanena gacchatītipi attho bhavati.",
  "anya-e0804n0:8_5": "Tathā hi ‘‘sīghaṁ gacchatī’’tiādīsu iriyāpathagamanaṁ ‘‘gamana’’nti vuccati.",
  "anya-e0804n0:8_6": "Sundaraṁ nibbānaṁ gato.",
  "anya-e0804n0:8_7": "‘‘Gatimā’’tiādīsu pana ñāṇagamanaṁ.",
  "anya-e0804n0:8_8": "Evaṁ sabbesampi gatyatthānaṁ dhātūnaṁ yathāpayogaṁ attho gahetabbo.",
  "anya-e0804n0:9_0": "Tassimāni rūpāni bhavanti –",
  "anya-e0804n0:9_1": "iti, eti, udeti.",
  "anya-e0804n0:9_2": "Kārite ‘‘udāyatī’’ti rūpaṁ bhavati.",
  "anya-e0804n0:9_3": "Uṭṭhāpetīti hi attho, dukāro āgamo.",
  "anya-e0804n0:9_4": "Upeti, samupeti, veti, apeti, aveti, anveti, sameti, abhisameti, samayo, abhisamayo, īdi, udi, ekodi, paṇḍito, ito, udito, upeto, samupeto, anvito, apeto, sameto, etabbo, paccetabbo, paṭiyamāno, paṭicco, ento, adhippeto, adhippāyo, paccayo, aññānipi yojetabbāni.",
  "anya-e0804n0:9_5": "‘‘Itā, ita’’ntiādinā yathārahaṁ itthinapuṁsakavasenapi.",
  "anya-e0804n0:9_6": "Paccetuṁ, upetuṁ, samupetuṁ, anvetuṁ, sametuṁ, abhisametuṁ, icca, paṭicca, samecca, abhisamecca, apecca, upecca, paṭimukhaṁ itvā, itvāna, upetvā, upetvāna, upetuna, aññānipi buddhavacanānurūpato yojetabbāni.",
  "anya-e0804n0:10_0": "Itiiti kriyāsaddo, suttantesu na dissati;",
  "anya-e0804n0:11_0": "Idamettha na vattabbaṁ, dassanāyeva me ruto.",
  "anya-e0804n0:12_0": "‘‘Itāyaṁ kodharūpena’’, iti pāḷi hi dissati;",
  "anya-e0804n0:13_0": "Aṅguttaranikāyamhi, munināhacca bhāsitā;",
  "anya-e0804n0:14_0": "Vuttañhetaṁ bhagavatā aṅguttaranikāye kodhaṁ nindantena –",
  "anya-e0804n0:15_0": "‘‘Itāyaṁ kodharūpena, maccuveso guhāsayo;",
  "anya-e0804n0:16_0": "Taṁ damena samucchinde, paññāvīriyena diṭṭhiyā’’ti.",
  "anya-e0804n0:17_0": "Tatra itāyanti iti ayanti chedo.",
  "anya-e0804n0:17_1": "Itiiti ca gacchati pavattatīti attho.",
  "anya-e0804n0:17_2": "Ayaṁ panettha suttapadattho –",
  "anya-e0804n0:17_3": "yo doso loke ‘‘kodho’’ti lokiyamahājanena vuccati, nāyaṁ atthato kodhoti vattabbo.",
  "anya-e0804n0:17_4": "Kinti pana vattabbo, eso hi sarīrasaṅkhātaguhāsayo maccurājā eva kodhavasena pamaddanto sattasantāne gacchatīti vattabbo.",
  "anya-e0804n0:17_5": "Taṁ evarūpaṁ ‘‘maccurājā’’ti vattabbaṁ bahuno janassa anatthakaraṁ kodhaṁ hitakāmo damena paññāya vīriyena diṭṭhiyā ca chindeyyāti.",
  "anya-e0804n0:18_0": "Etīti imassa pana āgacchatīti attho.",
  "anya-e0804n0:18_1": "‘‘Etī’’ti ettha hi āupasaggo sandhikiccena paṭicchannattā na pākaṭo valāhakāvattharito puṇṇacando viya.",
  "anya-e0804n0:18_2": "Tathā hi ettha ā iti etīti sandhiviggaho bhavati, ākārassa ca ikārena parena saddhiṁyeva ekārādeso.",
  "anya-e0804n0:18_3": "Tasmā ‘‘ayaṁ so sārathī eti.",
  "anya-e0804n0:18_4": "Etu vessantaro rājā’’tiādīsu ‘‘āgacchati, āgacchatū’’tiādinā attho kathetabbo.",
  "anya-e0804n0:18_5": "Byākaraṇasatthepi hi ā iti etīti sandhiviggaho dissati, tasmā ayampi nīti sādhukaṁ manasi kātabbā.",
  "anya-e0804n0:18_6": "Atha vā itīti rassavasena vuttaṁ padaṁ gamanaṁ bodheti, etīti vuddhivasena vuttaṁ pana yathāpayogaṁ āgamanādīni.",
  "anya-e0804n0:18_7": "Mattāvasenapi hi padāni savisesatthāni bhavanti.",
  "anya-e0804n0:18_8": "Taṁ yathā?",
  "anya-e0804n0:18_9": "Sāsane pabbajito, raṭṭhā pabbājitoti.",
  "anya-e0804n0:18_10": "Saññogāsaññogavasenapi, taṁ yathā?",
  "anya-e0804n0:18_11": "Gāmā niggacchati.",
  "anya-e0804n0:18_12": "Yasaṁ poso nigacchati, tasmā ayampi nīti sādhukaṁ manasi kātabbā.",
  "anya-e0804n0:18_13": "Etthetaṁ vuccati –",
  "anya-e0804n0:19_0": "I gatiyanti kathitā, dhātu vuddhiṁ gatā yadā;",
  "anya-e0804n0:20_0": "Tadā āgamanatthassa, vācikā pāyato vasā.",
  "anya-e0804n0:21_0": "Iriyāpathatthato he-sā niccāgamavācikā;",
  "anya-e0804n0:22_0": "‘‘Ayaṁ so sārathī eti’’, iccādettha nidassanaṁ.",
  "anya-e0804n0:23_0": "Aniriyāpathatthena , vattane gamanepi ca;",
  "anya-e0804n0:24_0": "Āgamane ca hotīti, dhīmā lakkheyya taṁ yathā.",
  "anya-e0804n0:25_0": "‘‘Paṭicca phalametī’’ti, evamādīsu vattane;",
  "anya-e0804n0:26_0": "Vuddhippattā ikāravhā, esā dhātu pavattati.",
  "anya-e0804n0:27_0": "‘‘Atthamentamhi sūriye, vāḷā’’ iccādīsu pana;",
  "anya-e0804n0:28_0": "Gate, ‘‘etīti itī’’ti-ādisvāgamane siyā.",
  "anya-e0804n0:29_0": "Tathā hi ītīti anatthāya eti āgacchatīti īti, upaddavo, iti āgamanattho gahetabbo.",
  "anya-e0804n0:29_1": "Āha ca suttanipātaṭṭhakathāyaṁ ‘‘etīti īti, āgantukānaṁ akusalabhāgīnaṁ byasanahetūnaṁ etaṁ adhivacana’’nti.",
  "anya-e0804n0:30_0": "Idāni yathārahaṁ nipātākhyātanāmikapariyāpannānaṁ itiito saddānamatthuddhāro vuccate –",
  "anya-e0804n0:30_1": "tattha itisaddo hetuparisamāpanādipadattha vipariyāya pakārāvadhāraṇa nidassanādianekatthappabhedo.",
  "anya-e0804n0:30_2": "Tathā hesa ‘‘ruppatīti kho bhikkhave tasmā rūpanti vuccatī’’tiādīsu hetuatthe dissati.",
  "anya-e0804n0:30_3": "‘‘Tasmātiha me bhikkhave dhammadāyādā bhavatha, mā āmisadāyādā.",
  "anya-e0804n0:30_4": "Atthi me tumhesu anukampā, kinti me sāvakā dhammadāyādā bhaveyyuṁ, no āmisadāyādā’’tiādīsu parisamāpane.",
  "anya-e0804n0:30_5": "‘‘Iti vā iti evarūpā visūkadassanā paṭivirato’’tiādīsu ādiattho.",
  "anya-e0804n0:30_6": "‘‘Māgaṇḍiyoti tassa brāhmaṇassa saṅkhā samaññā paññatti vohāro nāmaṁ nāmakammaṁ nāmadheyyaṁ nirutti byañjanamabhilāpo’’tiādīsu padatthavipariyāye.",
  "anya-e0804n0:30_7": "‘‘Iti kho bhikkhave sappaṭibhayo bālo, appaṭibhayo paṇḍito.",
  "anya-e0804n0:30_8": "Saupaddavo bālo, anupaddavo paṇḍito.",
  "anya-e0804n0:30_9": "Saupasaggo bālo, anupasaggo paṇḍito’’tiādīsu pakāro.",
  "anya-e0804n0:30_10": "‘‘Atthi idappaccayā jarāmaraṇanti iti puṭṭhena satā ādanda atthītissa vacanīyaṁ.",
  "anya-e0804n0:30_11": "Kiṁ paccayā jarāmaraṇanti iti ce vadeyya, jātipaccayā jarāmaraṇanti iccassa vacanīya’’ntiādīsu avadhāraṇe.",
  "anya-e0804n0:30_12": "‘‘Atthīti kho kaccāna ayameko anto, natthīti kho kaccāna ayaṁ dutiyo anto’’tiādīsu nidassane.",
  "anya-e0804n0:30_13": "Nipātavaseneva te payogā gahetabbā.",
  "anya-e0804n0:30_14": "‘‘Itāyaṁ kodharūpenā’’ti ettha pana ākhyātavasena gamane itisaddo dissati.",
  "anya-e0804n0:30_15": "Ayamevattho idhādhippeto, nipātattho pana na icchitabbo, viññūnaṁ atthaggahaṇe kosallupādanatthaṁ kevalaṁ atthuddhāravasena āgatoti daṭṭhabbaṁ.",
  "anya-e0804n0:30_16": "Itaro pana –",
  "anya-e0804n0:31_0": "Gatyatthe cimasaddatthe, itosaddo pavattati;",
  "anya-e0804n0:32_0": "Anvito’’ti hi gatyatthe, paccattavacanaṁ bhave.",
  "anya-e0804n0:33_0": "Imasaddassa atthamhi, nissakkavacanaṁ bhave;",
  "anya-e0804n0:34_0": "‘‘Ito sā dakkhiṇā disā’’, itiādīsu pāḷisu.",
  "anya-e0804n0:35_0": "Gatyattho icchito ettha, itarattho na icchito;",
  "anya-e0804n0:36_0": "Atthuddhāravasā vutto, kosallatthāya viññunaṁ.",
  "anya-e0804n0:37_0": "Idha pana samayasaddassa atthuddhāraṁ sanibbacanaṁ vattabbampi avatvā upari ayadhātuvisayeyeva vakkhāma i e ayadhātuvasena tidhātumayattā samayasaddassa.",
  "anya-e0804n0:37_1": "Tatra itīti ikārānantaratyantapadassa ca ‘‘eti, udetī’’tiādīnañca ekārānantaratyantapadānaṁ aññesañca evarūpānaṁ padamālā yathārahaṁ yebhuyyena attanopadāni vajjetvā yojetabbā.",
  "anya-e0804n0:37_2": "Īdisesu hi ṭhānesu dukkarā kriyāpadamālā.",
  "anya-e0804n0:37_3": "Yasmā pana imasmiṁ pakaraṇe sukarā ca dukkarā ca tyantapadamālā jānitabbā , tasmā bhūvādigaṇādīsu aṭṭhasu gaṇesu vihitehi channavutiyā vacanehi sabbasādhāraṇaṁ asabbasādhāraṇañca padamālānayaṁ brūma –",
  "anya-e0804n0:38_0": "Akārānantaratyanta-padānaṁ pantiyo budho;",
  "anya-e0804n0:39_0": "Bhavati rundhatādīnaṁ, yoje sabbattha sabbathā.",
  "anya-e0804n0:40_0": "Iti etī’’ti cetesaṁ, padānaṁ pana pantiyo;",
  "anya-e0804n0:41_0": "Suddhassarapubbakānaṁ, yoje viññū yathārahaṁ.",
  "anya-e0804n0:42_0": "Ākārānantaratyanta-padānañcāpi pantiyo;",
  "anya-e0804n0:43_0": "‘‘Yāti suṇāti asnā-ti’’ iccādīnaṁ yathārahaṁ.",
  "anya-e0804n0:44_0": "Ivaṇṇānantaratyanta-padānamapi pāḷiyo;",
  "anya-e0804n0:45_0": "Yoje ‘‘rundhiti rundhīti’’-iccādīnaṁ yathārahaṁ.",
  "anya-e0804n0:46_0": "Ukārānantaratyanta-sutiiti padassa ca;",
  "anya-e0804n0:47_0": "Peraṇatthe pavattassa, yoje mālaṁ yathārahaṁ.",
  "anya-e0804n0:48_0": "Ekārānantaratyanta-padānampi yathārahaṁ;",
  "anya-e0804n0:49_0": "‘‘Jeti rundheti kāreti, kārāpetī’’tiādīnaṁ.",
  "anya-e0804n0:50_0": "Okārānantaratyanta-padānampi padakkame;",
  "anya-e0804n0:51_0": "‘‘Karoti bhoti hotī’’ti-ādīnaṁ yuttitovade;",
  "anya-e0804n0:52_0": "Iccevaṁ sattadhā vutto, padamālānayo mayā;",
  "anya-e0804n0:53_0": "Ito mutto nayo nāma, natthi koci kriyāpade.",
  "anya-e0804n0:54_0": "‘‘Ādatte kurute pete’’, iccādi nayadassanā;",
  "anya-e0804n0:55_0": "Yathārahaṁ yuttitoti, vacanaṁ ettha bhāsitaṁ.",
  "anya-e0804n0:56_0": "Idāni ikārānantaratyantapadassa kamo vuccate –",
  "anya-e0804n0:56_1": "iti, inti.",
  "anya-e0804n0:56_2": "Isi, itha. Imi, ima.",
  "anya-e0804n0:56_3": "Aparipuṇṇo vattamānānayo.",
  "anya-e0804n0:56_4": "Itu, intu.",
  "anya-e0804n0:56_5": "Ihi, itha. Imi, ima.",
  "anya-e0804n0:56_6": "Aparipuṇṇo pañcamīnayo.",
  "anya-e0804n0:56_7": "Ettha ca imesaṁ dvinnaṁ sāsanānurūpabhāvassa imāni sādhakapadāni ‘‘veti, apeti, anvetī’’ti.",
  "anya-e0804n0:56_8": "Tattha vi iti veti.",
  "anya-e0804n0:56_9": "Vigacchatīti attho, itisaddo hettha gamanaṁ bodheti.",
  "anya-e0804n0:56_10": "Tathā apa iti apeti.",
  "anya-e0804n0:56_11": "Apagacchatīti attho.",
  "anya-e0804n0:56_12": "Anu iti anveti.",
  "anya-e0804n0:56_13": "Anugacchatīti attho.",
  "anya-e0804n0:56_14": "Garū pana anu eti anvetīti vadanti. Taṁ –",
  "anya-e0804n0:57_0": "‘‘Yathā āraññakaṁ nāgaṁ, dantiṁ anveti hatthinī;",
  "anya-e0804n0:58_0": "Jessantaṁ giriduggesu, samesu visamesu ca;",
  "anya-e0804n0:59_0": "Evaṁ taṁ anugacchāmi, putte ādāya pacchato’’ti.",
  "anya-e0804n0:60_0": "Imāya pāḷiyā na sameti ‘‘jessantaṁ anvetī’’ti vacanato ‘‘anugacchāmī’’ti vacanato ca.",
  "anya-e0804n0:60_1": "Tathā hi etisaddo yattha ce iriyāpathavācako, tattha āgamanaṁyeva joteti, na gamanaṁ, tasmā āgamanatthassa ayuttito gamanatthassa ca yuttito vi itiādinā chedo ñeyyo.",
  "anya-e0804n0:60_2": "Etesañca itisaddavasena katachedānaṁ atthibhāvaṁ yuttibhāvañca ‘‘itāyaṁ kodharūpenā’’ti pāḷiyeva sādheti, tasmāyeva ‘‘anu iti, anu inti, anu isī’’tiādinā ‘‘anvetī’’tiādīnaṁ chede labbhamānanayena vuttappakāro vattamānāpañcamīnayo parassapadavasena dassito.",
  "anya-e0804n0:60_3": "Sattamīrūpādīni sabbathā appasiddhāni.",
  "anya-e0804n0:61_0": "Imāni pana bhavissantiyā rūpāni, sittā te lahumessati.",
  "anya-e0804n0:61_1": "Issati, issanti.",
  "anya-e0804n0:61_2": "Issasi, issatha.",
  "anya-e0804n0:61_3": "Issāmi, issāma.",
  "anya-e0804n0:61_4": "Issate, issante.",
  "anya-e0804n0:61_5": "Issase, issavhe.",
  "anya-e0804n0:61_6": "Issaṁ, issāmhe.",
  "anya-e0804n0:61_7": "Asabbadhātukattepi suddhassarattā dhātussa ikārāgamo na labbhati.",
  "anya-e0804n0:61_8": "Paripuṇṇo bhavissantīnayo.",
  "anya-e0804n0:62_0": "Atha kālātipattiyā rūpāni bhavanti, issā, issaṁsu.",
  "anya-e0804n0:62_1": "Isse, issatha.",
  "anya-e0804n0:62_2": "Issaṁ, issamhā.",
  "anya-e0804n0:62_3": "Issatha, issisu.",
  "anya-e0804n0:62_4": "Issase, issavhe.",
  "anya-e0804n0:62_5": "Issaṁ, issāmhase.",
  "anya-e0804n0:62_6": "Kālātipattibhāve ca asabbadhātukatte ca santepi suddhassarattā dhātussa akārikārāgamo na labbhati anekantikattā vā anupapannattā ca akārāgamo na hoti.",
  "anya-e0804n0:62_7": "Dvinnañhettha suddhassarānaṁ anantarikānaṁ ekatosannipāto anupapatti.",
  "anya-e0804n0:62_8": "Paripuṇṇo kālātipattinayo.",
  "anya-e0804n0:63_0": "Imasmiṁ pana ṭhāne sāṭṭhakathe tepiṭake buddhavacane sotūnaṁ payogatthesu paramakosallajananatthaṁ ‘‘nanu te sutaṁ brāhmaṇa bhaññamāne, devā na issanti purisaparakkamassā’’ti pāḷito nayaṁ gahetvā vuttappakārehi bhavissantiyā rūpehi sabbaso samānāni asamānatthāni vattamānikarūpāni ca īsakaṁ aññamaññaṁ samānāni bhavissantīkālātipattīnaṁ rūpāni ca pakāsayissāma –",
  "anya-e0804n0:63_1": "vattamānāvasena tāva ‘‘issati, issanti.",
  "anya-e0804n0:63_2": "Issasi, issathā’’ti sabbaṁ yojetabbaṁ.",
  "anya-e0804n0:63_3": "Attho pana ‘‘issaṁ karotī’’tiādinā vattabbo.",
  "anya-e0804n0:63_4": "Tasmiṁyeva atthe bhavissantīvasena ‘‘ississati, ississanti.",
  "anya-e0804n0:63_5": "Ississasi, ississathā’’ti paripuṇṇaṁ yojetabbaṁ.",
  "anya-e0804n0:63_6": "Attho pana ‘‘issaṁ karissatī’’tiādinā vattabbo.",
  "anya-e0804n0:63_7": "Kālātipattivasena pana ‘‘ississā, ississaṁsu.",
  "anya-e0804n0:63_8": "Ississe, ississathā’’ti paripuṇṇaṁ yojetabbaṁ, attho pana ‘‘issaṁ akarissā’’tiādinā vattabbo.",
  "anya-e0804n0:63_9": "Dhātvantaravasena saṁsandanānayoyaṁ.",
  "anya-e0804n0:64_0": "Idāni ekārānantaratyantapadassa kamo vuccate –",
  "anya-e0804n0:65_0": "Eti, enti. Esi, etha. Emi, ema.",
  "anya-e0804n0:66_0": "Etu, entu. Ehi, etha. Emi, ema.",
  "anya-e0804n0:67_0": "Na ca appatvā dukkhantaṁ, vissāsaṁ eyya paṇḍito;",
  "anya-e0804n0:68_0": "Nivesanāni māpetvā, vedehassa yasassino;",
  "anya-e0804n0:69_0": "Yadā te pahiṇissāmi, tadā eyyāsi khattiya.",
  "anya-e0804n0:70_0": "Eyya , eyyuṁ. Eyyāsi, eyyātha. Eyyāmi, eyyāma. Etha, eraṁ. Etho, eyyāvho. Eyyaṁ, eyyāmhe.",
  "anya-e0804n0:71_0": "So puriso eyya, te eyyuṁ.",
  "anya-e0804n0:71_1": "Tvaṁ eyyāsi, tumhe eyyātha.",
  "anya-e0804n0:71_2": "Ahaṁ eyyāmi, mayaṁ eyyāma.",
  "anya-e0804n0:71_3": "So puriso etha, te eraṁ.",
  "anya-e0804n0:71_4": "Tvaṁ etho, tumhe eyyāvho.",
  "anya-e0804n0:71_5": "Ahaṁ eyyaṁ, mayaṁ eyyāmhe.",
  "anya-e0804n0:72_0": "Parokkhāhiyyattanajjatanīrūpāni sabbaso appasiddhāni.",
  "anya-e0804n0:73_0": "Essati, essanti. Essasi, essatha. Essāmi, essāma. Essate, essante. Essase, essavhe. Essaṁ, essāmhe.",
  "anya-e0804n0:74_0": "Sammodamānā gacchanti, jālamādāya pakkhino;",
  "anya-e0804n0:75_0": "Yadā te vivadissanti, tadā ehinti me vasaṁ.",
  "anya-e0804n0:76_0": "‘‘Abhidosagato idāni ehī’’ti vacanadassanato aparānipi bhavissantīrūpāni gahetabbāni.",
  "anya-e0804n0:77_0": "Ehiti, ehinti. Ehisi, ehitha. Ehimi, ehima. Ehite, ehinte. Ehise, ehivhe. Ehissaṁ, ehissāmhe.",
  "anya-e0804n0:78_0": "Essā, essaṁsu. Esse, essatha. Essaṁ essāmhā. Essatha, essisu. Essase, essavhe. Essiṁ, essāmhase.",
  "anya-e0804n0:79_0": "Athāparopi ekārānantaratyantapadakkamo bhavati;",
  "anya-e0804n0:80_0": "Udeti, udenti; Udesi, udetha; Udemi, udema.",
  "anya-e0804n0:81_0": "Udetu, udentu. Udehi, udetha. Udemi, udema, udāmase.",
  "anya-e0804n0:82_0": "Udeyya, udeyyuṁ. Sesaṁ neyyaṁ. Udissati, udissanti. Sesaṁ neyyaṁ. Udissā, udissaṁsu. Sesaṁ neyyaṁ.",
  "anya-e0804n0:83_0": "Imāni suddhassaradhāturūpāni.",
  "anya-e0804n0:84_0": "Kakārantadhātu",
  "anya-e0804n0:85_0": "Kusadde ke ca.",
  "anya-e0804n0:85_1": "Koti, kavati, kāyati, evaṁ kattupadāni bhavanti.",
  "anya-e0804n0:85_2": "Kuyyati, kiyyati, evaṁ kammapadāni.",
  "anya-e0804n0:85_3": "Kānanaṁ, kabbaṁ, jātakaṁ, evaṁ nāmikapadāni.",
  "anya-e0804n0:85_4": "Kutvā, kutvāna, kavitvā, kavitvāna, kāvitvā, kāvitvāna, kāyituṁ, evaṁ abyayapadāni.",
  "anya-e0804n0:86_0": "Tatra kānananti ṭhitamajjhanhikasamaye kavati saddaṁ karotīti kānanaṁ, vanaṁ. Tathā hi –",
  "anya-e0804n0:87_0": "‘‘Ṭhite majjhanhike kāle, sannisīvesu pakkhisu;",
  "anya-e0804n0:88_0": "Saṇateva brahāraññaṁ, sā rati paṭibhāti ma’’nti",
  "anya-e0804n0:89_0": "Vuttaṁ.",
  "anya-e0804n0:89_1": "Atha vā kokilamayūrādayo kavanti saddāyanti kūjanti etthāti kānanaṁ.",
  "anya-e0804n0:89_2": "Manoharatāya avassaṁ kuyyati paṇḍitehīti kabbaṁ. Kāviyaṁ. Kāveyyaṁ.",
  "anya-e0804n0:89_3": "Aññatra pana kavīnaṁ idanti kabbanti taddhitavasena attho gahetabbo.",
  "anya-e0804n0:89_4": "Keci tu kābyanti saddarūpaṁ icchanti, na taṁ pāvacane pamāṇaṁ sakkaṭabhāsābhāvato.",
  "anya-e0804n0:89_5": "Sakkaṭabhāsātopi hi ācariyā nayaṁ gaṇhanti.",
  "anya-e0804n0:89_6": "Jātaṁ bhūtaṁ atītaṁ bhagavato cariyaṁ, taṁ kīyati kathīyati etenāti jātakaṁ.",
  "anya-e0804n0:89_7": "Jātakapāḷi hi idha ‘‘jātaka’’nti vuttā.",
  "anya-e0804n0:89_8": "Aññatra pana jātaṁ eva jātakanti gahetabbaṁ.",
  "anya-e0804n0:89_9": "Tathā hi jātakasaddo desanāyampi vattati ‘‘itivuttakaṁ jātakaṁ abbhutadhamma’’ntiādīsu.",
  "anya-e0804n0:89_10": "Jātiyampi vattati ‘‘jātakaṁ samodhānesī’’tiādīsu.",
  "anya-e0804n0:90_0": "Pakka nīcagatiyaṁ.",
  "anya-e0804n0:90_1": "Nīcagamanaṁ nāma hīnagamanaṁ hīnappavatti vā.",
  "anya-e0804n0:90_2": "Nīcasaddo hi hīnavācako ‘‘nīce kule paccājāto’’ti ettha viya.",
  "anya-e0804n0:90_3": "Pakkati kriyāpadamettha dissati, na nāmikapadaṁ.",
  "anya-e0804n0:90_4": "Yattha yattha nāmikapadaṁ na dissati, tattha tattha nāmikapadaṁ upaparikkhitvā gahetabbaṁ.",
  "anya-e0804n0:90_5": "Kriyāpadameva hi duddasaṁ, kriyāpade vijjamāne nāmikapadaṁ natthīti na vattabbaṁ, tasmā antamaso ‘‘pakkanaṁ, takanaṁ’’ iccevamādīni bhāvavācakāni nāmikapadāni sabbāsu dhātūsu yathārahaṁ labbhantīti daṭṭhabbaṁ.",
  "anya-e0804n0:91_0": "Taka hasane. Hasanaṁ hāso. Takati.",
  "anya-e0804n0:92_0": "Taki kicchajīvane.",
  "anya-e0804n0:92_1": "Kicchajīvanaṁ kasirajīvanaṁ. Taṅkati. Ātaṅkati. Ātaṅko.",
  "anya-e0804n0:92_2": "Ātaṅkoti kicchajīvitakaro rogo, tathā hi aṭṭhakathācariyā ‘‘appābādhaṁ appātaṅka’’nti imasmiṁ pāḷippadese iti atthaṁ saṁvaṇṇesuṁ ‘‘ābādhoti visabhāgavedanā vuccati, yā ekadese uppajjitvā sakalasarīraṁ ayapaṭṭena bandhitvā viya gaṇhāti.",
  "anya-e0804n0:92_3": "Ātaṅkoti kicchajīvitakaro rogo.",
  "anya-e0804n0:92_4": "Atha vā yāpetabbarogo ātaṅko, itaro ābādho.",
  "anya-e0804n0:92_5": "Khuddako vā rogo ātaṅko, balavā ābādho.",
  "anya-e0804n0:92_6": "Keci pana ‘ajjhattasamuṭṭhāno ābādho, bahiddhāsamuṭṭhāno ātaṅko’ti vadantī’’ti.",
  "anya-e0804n0:93_0": "Ātaṅko āmayo rogo,",
  "anya-e0804n0:94_0": "Byādhā’bādho gado rujā;",
  "anya-e0804n0:95_0": "Akallañceva gelaññaṁ,",
  "anya-e0804n0:96_0": "Nāmaṁ rogābhidhānakaṁ.",
  "anya-e0804n0:97_0": "Suka gatiyaṁ.",
  "anya-e0804n0:97_1": "Sokati, suko, sukī.",
  "anya-e0804n0:97_2": "Tatra sukoti suvo.",
  "anya-e0804n0:97_3": "Sokati manāpena gamanena gacchatīti suko.",
  "anya-e0804n0:97_4": "Tassa bhariyā sukī.",
  "anya-e0804n0:98_0": "Bukka bhassane.",
  "anya-e0804n0:98_1": "Idha bhassanaṁ nāma sunakhabhassanaṁ adhippetaṁ ‘‘sunakho bhassitvā’’ti ettha viya, na ‘‘āvāso gocaraṁ bhassa’’ntiādīsu viya.",
  "anya-e0804n0:98_2": "Vacanasaṅkhātaṁ bhassanaṁ, bukkati sā.",
  "anya-e0804n0:99_0": "Dhaka paṭighāte gatiyañca. Paṭighāto paṭihananaṁ. Dhakati.",
  "anya-e0804n0:100_0": "Caka tittipaṭighātesu. Titti tappanaṁ, paṭighātaṁ paṭihananaṁva. Cakati.",
  "anya-e0804n0:101_0": "Aka kuṭilagatiyaṁ. Akati.",
  "anya-e0804n0:101_1": "Etā kuādikā akapariyantā dhātuyo parassa bhāsāti saddasatthavidū vadanti.",
  "anya-e0804n0:101_2": "Tesaṁ mate etā ‘‘ti anti, tu antu’’ iccādīnaṁyeva visayo.",
  "anya-e0804n0:101_3": "Pāḷiyaṁ pana niyamo natthi, tasmā na taṁ idha pamāṇaṁ.",
  "anya-e0804n0:102_0": "I ajjhayane.",
  "anya-e0804n0:102_1": "Ajjhayanaṁ uccāraṇaṁ sikkhanaṁ vā, ayati, adhīyati, ajjhayati, adhīte, ajjhenaṁ, ajjhāyako.",
  "anya-e0804n0:102_2": "Dibbaṁ adhīyase māyaṁ.",
  "anya-e0804n0:102_3": "Adhīyanti mahārāja, dibbamāyidha paṇḍitā.",
  "anya-e0804n0:102_4": "Ajjhenamariyā pathaviṁ janindā.",
  "anya-e0804n0:102_5": "Tattha ajjhāyakoti ajjhayatīti ajjhāyako, mante parivattetīti attho.",
  "anya-e0804n0:103_0": "U sadde.",
  "anya-e0804n0:103_1": "Avati, avanti. Avasi.",
  "anya-e0804n0:103_2": "Ettha ‘‘yo ātumānaṁ sayameva pāvā’’ti pāḷi papubbassa udhātussa payogoti daṭṭhabbo.",
  "anya-e0804n0:103_3": "Papubbassa vadadhātussa dakāralopappayogotipi vattuṁ yujjati.",
  "anya-e0804n0:104_0": "Vaṅka koṭille. Vaṅkati. Vaṅkaṁ.",
  "anya-e0804n0:104_1": "Vaṅkasaddo hi vakkasaddena samānattho, vakkasaddo ca vaṅkasaddena.",
  "anya-e0804n0:104_2": "Tathā hi –",
  "anya-e0804n0:105_0": "‘‘Yaṁ nissitā jagatiruhaṁ, svāyaṁ aggiṁ pamuñcati;",
  "anya-e0804n0:106_0": "Disā bhajatha vakkaṅgā, jātaṁ saraṇato bhaya’’nti.",
  "anya-e0804n0:107_0": "Pāḷi dissati.",
  "anya-e0804n0:107_1": "Ayaṁ pana vakkasaddo sakkaṭabhāsaṁ patvā kakārarakārasaññogakkhariko bhavati, dhātubhāvo panassa porāṇehi na vutto, tasmā kriyāpadaṁ na diṭṭhaṁ.",
  "anya-e0804n0:107_2": "Imassa pana vaṅkasaddassa ‘‘vaṅka koṭille’’ti dhātubhāvo vutto, ‘‘vaṅkatī’’ti kriyāpadañca, pāḷiyaṁ tu ‘‘vaṅkatī’’ti kriyāpadaṁ na diṭṭhaṁ, tathā bhāvavācako vaṅkasaddopi.",
  "anya-e0804n0:107_3": "Vāccaliṅgo pana anekesu ṭhānesu diṭṭho.",
  "anya-e0804n0:107_4": "Tatta vaṅkatīti kriyāpadaṁ pāḷiyaṁ avijjamānampi gahetabbameva nāthatīti kriyāpadamiva.",
  "anya-e0804n0:107_5": "Bhāvavācakassa pana vaṅkasaddassa atthitā natthitā ca pāḷiādīsu punappunaṁ upaparikkhitabbā.",
  "anya-e0804n0:107_6": "Kecettha vadeyyuṁ ‘‘yadi bhāvavācako vaṅkasaddo natthi, kathaṁ ‘aṭṭhavaṅkaṁ maṇiratanaṁ uḷāra’nti ettha samāso’’ti.",
  "anya-e0804n0:107_7": "Ettha pana aṭṭhasu ṭhānesu vaṅkaṁ aṭṭhavaṅkaṁ, na aṭṭhavaṅkāni yassāti.",
  "anya-e0804n0:107_8": "Dabbavācako hi vaṅkasaddo, na bhāvavācakoti daṭṭhabbaṁ.",
  "anya-e0804n0:108_0": "Vaṅkaṁ vakkañca kuṭilaṁ, jimhañca rimhamanuju;",
  "anya-e0804n0:109_0": "Vaṅkasaddādayo ete, vāccaliṅgā tiliṅgikā.",
  "anya-e0804n0:110_0": "Atha vā vaṅkasaddoyaṁ, ‘‘vaṅkaghastā’’tiādisu;",
  "anya-e0804n0:111_0": "Baḷise giribhede ca, vattate sa pumā tadā.",
  "anya-e0804n0:112_0": "Ayañhi ‘‘te’me janā vaṅkaghastā sayanti.",
  "anya-e0804n0:112_1": "Yathāpi maccho baḷisaṁ, vaṅkaṁ maṁsena chāditaṁ.",
  "anya-e0804n0:112_2": "Vaṅkaghastova ambujo’’tiādīsu baḷise vattati.",
  "anya-e0804n0:113_0": "Ettha siyā ‘‘nanu ca bho ‘yathāpi maccho baḷisaṁ, vaṅkaṁ maṁsena chādita’nti ettha vaṅkasaddo guṇavācako visesanasado, yena baḷiso visesito, tena vaṅkaṁ kuṭilaṁ baḷisanti attho viññāyatī’’ti?",
  "anya-e0804n0:113_1": "Tanna, vaṅkasadde avuttepi baḷisasabhāvassa vaṅkattā kuṭilattho pākaṭoti natthi visesanasaddena payojanaṁ.",
  "anya-e0804n0:113_2": "Idaṁ pana ‘‘baḷisaṁ vaṅka’’nti vacanaṁ ‘‘hatthi nāgo.",
  "anya-e0804n0:113_3": "Saroruhaṁ padumaṁ.",
  "anya-e0804n0:113_4": "Hatthī ca kuñjaro nāgo’’tiādivacanamiva pariyāyavacanaṁ, tasmā ‘‘vaṅka’’nti padassa ‘‘kuṭila’’nti attho na gahetabbo.",
  "anya-e0804n0:113_5": "Atha vā yathā ‘‘yathā āraññakaṁ nāgaṁ, dantiṁ anveti hatthinī’’ti ettha nāgasaddassa dantīsaddassa ca aññamaññapariyā yavacanattepi dantinti manoramadantayuttanti attho saṁvaṇṇito, tathā ‘‘baḷisaṁ vaṅka’’nti imesampi aññamaññaṁ pariyāyavacanattepi vaṅkanti kuṭilanti attho vattabbo.",
  "anya-e0804n0:113_6": "Evañhi sati attho sālarājā viya suphullito hoti, desanā ca vilāsappattā, na pana ‘‘vaṅkaṁ baḷisa’’nti saddānaṁ guṇaguṇīvasena samānādhikaraṇabhāvo icchitabbo ‘‘buddho bhagavā verañjāyaṁ viharatī’’tiādīsu ‘‘buddho bhagavā’’ti imesaṁ viya samānādhikaraṇabhāvassa anicchitabbattā.",
  "anya-e0804n0:113_7": "Na hi īdisesu ṭhānesu samānādhikaraṇabhāvo porāṇehi anumato.",
  "anya-e0804n0:114_0": "‘‘Yattha etādiso satthā, loke appaṭipuggalo;",
  "anya-e0804n0:115_0": "Tathāgato balappatto, sambuddho parinibbuto’’ti,",
  "anya-e0804n0:116_0": "‘‘Buddhaṁ buddhaṁ nikhilavisayaṁ suddhiyā yāva suddhi’’nti ca ādīsu pana anumato.",
  "anya-e0804n0:116_1": "Ettha hi ‘‘etādiso’’ti ca ‘‘appaṭipuggalo’’ti ca ‘‘tathāgato’’ti ca ‘‘balappatto’’ti ca ‘‘sambuddho’’ti ca ‘‘parinibbuto’’ti ca imāni ‘‘satthā’’ti anena padena samānādhikaraṇāni.",
  "anya-e0804n0:116_2": "Tathā ‘‘buddhaṁ buddha’’nti dvinnaṁ padānaṁ pacchimaṁ purimena samānādhikaraṇaṁ bhavati.",
  "anya-e0804n0:117_0": "Iti ‘‘yathāpi maccho baḷisaṁ, vaṅkaṁ maṁsena chādita’’nti ettha vaṅkasaddo baḷisassābhidhānantaraṁ, na guṇavācako.",
  "anya-e0804n0:117_1": "Evaṁ vaṅkasaddo baḷise vattati.",
  "anya-e0804n0:117_2": "‘‘Kaṅkaṁ gacchāma pabbataṁ.",
  "anya-e0804n0:117_3": "Dūre vaṅkatapabbato’’tiādīsu pana girivisese vattati.",
  "anya-e0804n0:117_4": "Ettha ca ‘‘vaṅkapabbato’’ti vattabbe sukhuccāraṇatthaṁ niruttinayena majjhe animittaṁ takārāgamaṁ katvā ‘‘vaṅkatapabbato’’ti vuttaṁ.",
  "anya-e0804n0:117_5": "Atha vā vaṅkoyeva vaṅkatā, yathā devo eva devatā.",
  "anya-e0804n0:117_6": "Yathā ca disā eva disatāti, evaṁ tāpaccayavasena vaṅkatā ca sā pabbato cāti ‘‘vaṅkatapabbato’’ti vuttaṁ, majjhe rassavasena cetaṁ daṭṭhabbaṁ.",
  "anya-e0804n0:117_7": "Atha vā vaṅkamassa saṇṭhānamatthīti vaṅkatoti mantuatthe tapaccayo, yathā pabbamassa atthīti pabbatoti.",
  "anya-e0804n0:117_8": "Evaṁ vaṅkato ca so pabbato cāti vaṅkatapabbato.",
  "anya-e0804n0:117_9": "‘‘Vaṅkapabbato’’ icceva vā paṇṇatti, pādakkharapāripūriyā pana ‘‘dūre vaṅkatapabbato’’ti vuttanti daṭṭhabbaṁ.",
  "anya-e0804n0:118_0": "Loka dassane. Lokati. Loko.",
  "anya-e0804n0:118_1": "Ālokoti aññānipi rūpāni gahetabbāni.",
  "anya-e0804n0:118_2": "Curādigaṇaṁ pana patvā imissā ‘‘loketi, lokayati, oloketi, olokayatī’’tiādinā rūpāni bhavanti.",
  "anya-e0804n0:118_3": "Lokoti tayo lokā saṅkhāraloko sattaloko okāsalokoti.",
  "anya-e0804n0:118_4": "Tattha ‘‘eko loko, sabbe sattā āhāraṭṭhitikā’’ti āgato saṅkhāro eva loko saṅkhāraloko.",
  "anya-e0804n0:118_5": "Sattā eva loko sattaloko.",
  "anya-e0804n0:118_6": "Cakkavāḷasaṅkhāto okāso eva loko okāsaloko, yo ‘‘bhājanaloko’’tipi vuccati.",
  "anya-e0804n0:118_7": "Tesu saṅkhāro lujjatīti lokoti.",
  "anya-e0804n0:118_8": "Vuttañhetaṁ bhagavatā ‘‘lujjati palujjatīti kho bhikkhu tasmā lokoti vuccatī’’ti.",
  "anya-e0804n0:118_9": "Lokiyati ettha puññapāpaṁ tabbipāko cāti satto loko.",
  "anya-e0804n0:118_10": "Lokiyati vicittākārato dissatīti cakkavāḷasaṅkhāto okāso loko.",
  "anya-e0804n0:118_11": "Yasmā pana lokasaddo samūhepi dissati, tasmā lokiyati samudāyavasena paññāpiyatīti loko, samūhoti ayampi attho gahetabbo.",
  "anya-e0804n0:118_12": "Atha vā lokoti tayo lokā kilesaloko bhavaloko indriyalokoti.",
  "anya-e0804n0:118_13": "Tesaṁ sarūpaṁ curādigaṇe kathessāma bahuvidhatañca.",
  "anya-e0804n0:118_14": "Bahiddhā pana kavīhi ‘‘loko tu bhuvane jane’’ti ettakameva vuttaṁ.",
  "anya-e0804n0:119_0": "Siloka saṅghāte.",
  "anya-e0804n0:119_1": "Saṅghāto piṇḍanaṁ.",
  "anya-e0804n0:119_2": "Silokati, siloko, silokamanukassāmi.",
  "anya-e0804n0:119_3": "Akkharapadaniyamito vacanasaṅghāto siloko.",
  "anya-e0804n0:119_4": "So pajjanti vuccati, tathā hi ‘‘siloko yasassi pajje’’ti kavayo vadanti.",
  "anya-e0804n0:120_0": "Deka dheka saddussāhesu. Saddo ravo, ussāho vāyāmo. Dekati. Dhekati.",
  "anya-e0804n0:121_0": "Reka saki saṅkāyaṁ. Rekati. Saṅkati, tasmiṁ me saṅkate mano. Saṅkā.",
  "anya-e0804n0:122_0": "Aki lakkhaṇe. Aṅkati, aṅko, sasaṅko.",
  "anya-e0804n0:123_0": "Maki maṇḍane. Maṇḍanaṁ bhūsanaṁ, maṅkati.",
  "anya-e0804n0:124_0": "Kata loliye.",
  "anya-e0804n0:124_1": "Lolabhāvo loliyaṁ yathā dakkhiyaṁ.",
  "anya-e0804n0:124_2": "Kakati, kāko, kākī.",
  "anya-e0804n0:124_3": "Ettha ‘‘kāko, dhaṅko, vāyaso, bali, bhoji, ariṭṭho’’ti imāni kākābhidhānāni.",
  "anya-e0804n0:125_0": "Kuka vaka ādāne.",
  "anya-e0804n0:125_1": "Kukati, vakati, koko, vako.",
  "anya-e0804n0:125_2": "Ettha kokoti araññasunakho.",
  "anya-e0804n0:125_3": "Vakoti khuddakavanadīpiko, byagghotipi vadanti.",
  "anya-e0804n0:126_0": "Vaka dittiyaṁ paṭighāte ca. Ditti sobhā, vakati.",
  "anya-e0804n0:127_0": "Kakivaki sakka tika ṭika seka gatyatthā.",
  "anya-e0804n0:127_1": "Kaṅkati, vaṅkati, sakkati, nisakkati, parisakkati, osakkati, vadhāya parisakkanaṁ.",
  "anya-e0804n0:127_2": "Biḷāranisakkamattampi.",
  "anya-e0804n0:127_3": "Tekati, ṭekati, ṭīkā sekati.",
  "anya-e0804n0:127_4": "Ettha ṭīkāti ṭikiyati jāniyati saṁvaṇṇanāya attho etāyāti ṭīkā.",
  "anya-e0804n0:127_5": "Etā idhātuādikā sekapariyantā dhātuyo ‘‘attanobhāsā’’ti saddasatthavidū vadanti.",
  "anya-e0804n0:127_6": "Tesaṁ mate etā ‘‘te ante, taṁ antaṁ’’iccādīnaṁyeva visayo, pāvacane pana niyamo natthi.",
  "anya-e0804n0:128_0": "Hikka abyattasadde.",
  "anya-e0804n0:128_1": "Abyattasaddo avibhāvitatthasaddo niratthakasaddo ca.",
  "anya-e0804n0:128_2": "Hikkati, hikkate.",
  "anya-e0804n0:128_3": "Imaṁ ‘‘ubhayatobhāsā’’ti vadanti.",
  "anya-e0804n0:128_4": "Idaṁ tu pāvacanena saṁsandati.",
  "anya-e0804n0:128_5": "Parassattanobhāsānañhi dhātūnaṁ ‘‘bhavati, bhavate, bādhate, bādhatī’’tiādinā yebhuyyena dvidhā dvidhā rūpāni sāsane dissanti.",
  "anya-e0804n0:129_0": "Imāni kakārantadhāturūpāni.",
  "anya-e0804n0:130_0": "Khakārantadhātu",
  "anya-e0804n0:131_0": "Khā pakathane khyā ca.",
  "anya-e0804n0:131_1": "Pakathanaṁ ācikkhanaṁ desanaṁ vā.",
  "anya-e0804n0:131_2": "Khāti, saṅkhāti.",
  "anya-e0804n0:131_3": "Āpubbatte visadisabhāvena khātyakkharassa dvittaṁ, ākārassa ca saññogapubbattā rassattaṁ, akkhāti.",
  "anya-e0804n0:131_4": "Akkhāsi purisuttamo.",
  "anya-e0804n0:131_5": "Akkheyyaṁ te ahaṁ ayye.",
  "anya-e0804n0:131_6": "Dhammo saṅkhāyati.",
  "anya-e0804n0:131_7": "Akkhāyati.",
  "anya-e0804n0:131_8": "Atra pana kakāralopo.",
  "anya-e0804n0:131_9": "Svākhāto bhagavatā dhammo. Saṅkhāto. Akkhāto.",
  "anya-e0804n0:131_10": "Akkhātāro tathāgatā.",
  "anya-e0804n0:131_11": "Saṅkhātā sabbadhammānaṁ vidhuro.",
  "anya-e0804n0:131_12": "Saṅkhā, paṭisaṅkhā.",
  "anya-e0804n0:131_13": "Kriyaṁ ākyāti kathetīti ākhyātaṁ.",
  "anya-e0804n0:131_14": "Keci pana ‘‘svākhāto’’ti ca ‘‘svākkhyāto’’ti ca ‘‘svākhyāto’’ti ca padamicchanti.",
  "anya-e0804n0:131_15": "Tattha pacchimāni sakkaṭabhāsāto nayaṁ gahetvā vuttāni, itaraṁ yathāṭhitarūpanipphattivasena, ato yathādassitapadāniyeva pasatthatarāni.",
  "anya-e0804n0:131_16": "Tattha saṅkhāsaddassa atthuddhāro nīyate –",
  "anya-e0804n0:131_17": "saṅkhāsaddo ñāṇakoṭṭhāsapaññattigaṇanāsu dissati.",
  "anya-e0804n0:131_18": "‘‘Saṅkhāyekaṁ paṭisevatī’’tiādīsu hi ñāṇe dissati.",
  "anya-e0804n0:131_19": "‘‘Papañcasaññāsaṅkhā samudācarantī’’tiādīsu koṭṭhāse.",
  "anya-e0804n0:131_20": "‘‘Tesaṁ tesaṁ dhammānaṁ saṅkhā samaññā’’tiādīsu paññattiyaṁ.",
  "anya-e0804n0:131_21": "‘‘Na sukaraṁ saṅkhātu’’ntiādīsu gaṇanāyaṁ.",
  "anya-e0804n0:131_22": "Etthetaṁ vuccati –",
  "anya-e0804n0:132_0": "‘‘Ñāṇapaññattikoṭṭhāsa-gaṇanāsu padissati;",
  "anya-e0804n0:133_0": "Saṅkhāsaddoti dīpeyya, dhammadīpassa sāsane’’ti.",
  "anya-e0804n0:134_0": "Khi khaye.",
  "anya-e0804n0:134_1": "Khiyanadhammaṁ khīyati.",
  "anya-e0804n0:134_2": "Sāsanānurūpena sare ikārassa iyyādeso, khiyyati.",
  "anya-e0804n0:134_3": "‘‘Khayo, khaṁ’’ iccapi rūpāni ñeyyāni.",
  "anya-e0804n0:134_4": "Tattha khayoti khiyanaṁ khayo.",
  "anya-e0804n0:134_5": "Atha vā khiyanti kilesā etthāti khayo, magganibbānāni.",
  "anya-e0804n0:134_6": "Khayasaṅkhātena maggena pāpuṇiyattā phalampi khayo.",
  "anya-e0804n0:134_7": "Khanti tucchaṁ suññaṁ vivittaṁ rittaṁ, khanti vā ākāso.",
  "anya-e0804n0:135_0": "Khi nivāse.",
  "anya-e0804n0:135_1": "Khīyati, khiyyati vā.",
  "anya-e0804n0:135_2": "Sāsanānurūpena ikārassa īya iyyādeso daṭṭhabbo.",
  "anya-e0804n0:135_3": "Ayaṁ divādigaṇepi pakkhipitabbo.",
  "anya-e0804n0:135_4": "Khaṁ khayaṁ.",
  "anya-e0804n0:135_5": "Abhiramaṇīyaṁ rājakkhayaṁ.",
  "anya-e0804n0:135_6": "Tattha khīyatīti nivasati.",
  "anya-e0804n0:135_7": "Khanti cakkhādiindriyaṁ cakkhuviññāṇādīnaṁ nivāsaṭṭhena.",
  "anya-e0804n0:135_8": "Khayanti nivesanaṁ.",
  "anya-e0804n0:135_9": "Rājakkhayanti rañño nivesanaṁ.",
  "anya-e0804n0:135_10": "Atrāyaṁ pāḷi –",
  "anya-e0804n0:136_0": "‘‘Sace ca ajja dhāresi, kumāraṁ cārudassanaṁ;",
  "anya-e0804n0:137_0": "Kusena jātakhattiyaṁ, savaṇṇamaṇimekhalaṁ;",
  "anya-e0804n0:138_0": "Pūjitā ñātisaṅghehi, na gacchasi yamakkhaya’’nti.",
  "anya-e0804n0:139_0": "Tattha yamakkhayanti yamanivesanaṁ.",
  "anya-e0804n0:140_0": "Khu sadde. Khoti khavati.",
  "anya-e0804n0:141_0": "Khe khādanasattāsu. Khāyati.",
  "anya-e0804n0:141_1": "Undūrā khāyanti.",
  "anya-e0804n0:141_2": "Vikkhāyitakaṁ.",
  "anya-e0804n0:141_3": "Gokhāyitakaṁ.",
  "anya-e0804n0:141_4": "Assirī viya khāyati.",
  "anya-e0804n0:141_5": "Disāpi me na pakkhāyanti.",
  "anya-e0804n0:141_6": "Etthādimhi kāyatīti khādati.",
  "anya-e0804n0:141_7": "Atha vā upaṭṭhāti paññāyati.",
  "anya-e0804n0:142_0": "Sukha dukkha takriyāyaṁ.",
  "anya-e0804n0:142_1": "Takriyāti sukhadukkhānaṁ vedanānaṁ kriyā, sukhanaṁ dukkhananti vuttaṁ hoti.",
  "anya-e0804n0:142_2": "Akammakā ime dhātavo.",
  "anya-e0804n0:142_3": "Sukhati, dukkhati.",
  "anya-e0804n0:142_4": "Sukhaṁ, dukkhaṁ.",
  "anya-e0804n0:142_5": "Sukhito, dukkhito.",
  "anya-e0804n0:142_6": "Sukhaṁ sātaṁ pīṇanaṁ, dukkhaṁ vighātaṁ aghaṁ kileso.",
  "anya-e0804n0:142_7": "Tattha sukhanti sukhayatīti sukhaṁ.",
  "anya-e0804n0:142_8": "Yassuppajjati, taṁ sukhitaṁ karotīti attho.",
  "anya-e0804n0:142_9": "Dukkhanti dukkhayatīti dukkhaṁ.",
  "anya-e0804n0:142_10": "Yassuppajjati, taṁ dukkhitaṁ karotīti attho.",
  "anya-e0804n0:142_11": "Imāni nibbacanāni kāritavasena vuttānīti daṭṭhabbaṁ aṭṭhakathāyaṁ sukhadukkhasaddatthaṁ vadantehi garūhi sukhayati dukkhayatisaddānaṁ kammatthamādāya vivaraṇassa katattā.",
  "anya-e0804n0:142_12": "Tathā hi ‘‘sukheti sukhayati, sukhāpeti sukhāpayati, dukkheti dukkhayati, dukkhāpeti dukkhāpayatī’’ti imāni tesaṁ kāritapadarūpāni, attānaṁ sukheti pīṇetīti ca, sukhayati sukhaṁ, dukkhayatīti dukkhanti ca,",
  "anya-e0804n0:143_0": "‘‘Sace ca kimhici kāle,",
  "anya-e0804n0:144_0": "Maraṇaṁ me pure siyā;",
  "anya-e0804n0:145_0": "Putte ca me paputte ca,",
  "anya-e0804n0:146_0": "Sukhāpeyya mahosadho’’ti ca",
  "anya-e0804n0:147_0": "Pāḷiādidassanato.",
  "anya-e0804n0:147_1": "Saddasatthe pana dhātupāṭhasaṅkhepe ca ime dhātavo curādigaṇeyeva vuttā.",
  "anya-e0804n0:147_2": "‘‘Sukhayati dukkhayatī’’ti ca akāritāni suddhakattupadāni icchitāni.",
  "anya-e0804n0:147_3": "Mayaṁ tu tesaṁ tabbacanaṁ suddhakattari ca tāni padarūpāni na icchāma pāḷiādīhi viruddhattā, tasmāyeva te imasmiṁ bhūvādigaṇe vuttā.",
  "anya-e0804n0:147_4": "Ayañhi suddhakattuvisaye asmākaṁ ruci ‘‘sukhatīti sukhito, dukkhatīti dukkhito’’ti.",
  "anya-e0804n0:148_0": "Nanu ca bho ‘‘sukhati dukkhatī’’ti kriyāpadāni buddhavacane na dissantīti?",
  "anya-e0804n0:148_1": "Saccaṁ, evaṁ santepi aṭṭhakathānayavasena gahetabbattā dissantiyeva nāma.",
  "anya-e0804n0:148_2": "Na hi sabbathā sabbesaṁ dhātūnaṁ rūpāni sāsane loke vā labbhanti, ekaccāni pana labbhanti, ekaccāni na labbhanti.",
  "anya-e0804n0:148_3": "Evaṁ santepi nayavasena labbhantiyeva.",
  "anya-e0804n0:148_4": "‘‘Kappayavho patissatā’’ti hi diṭṭhe ‘‘caravho bhuñjavho’’tiādīnipi nayavasena diṭṭhāniyeva nāma.",
  "anya-e0804n0:149_0": "Tatra panāyaṁ nayo.",
  "anya-e0804n0:149_1": "Visuddhimaggādīsu hi ‘‘ekadviyojanamattampi addhānaṁ gatassa vāyo kuppati, gattāni dukkhantī’’ti evaṁ bhūvādigaṇikaṁ akammakaṁ suddhakattuvācakaṁ ‘‘dukkhantī’’ti kriyāpadaṁ dissati.",
  "anya-e0804n0:149_2": "Tasmiṁ diṭṭhiyeva ‘‘sukhati, sukhanti.",
  "anya-e0804n0:149_3": "Sukhasi, sukhatha.",
  "anya-e0804n0:149_4": "Sukhāmi, sukhāmā’’tiādīni ca ‘‘dukkhati, dukkhanti.",
  "anya-e0804n0:149_5": "Dukkhasi, dukkhathā’’tiādīnica diṭṭhāni nāma honti diṭṭhena adiṭṭhassa tādisassa anavajjassa nayassa gahetabbattā, tasmā ‘‘sukhatīti sukhito, dukkhatīti dukkhito’’ti bhūvādinayo eva gahetabbo, na pana curādinayo.",
  "anya-e0804n0:149_6": "Aparampettha nibbacanaṁ, sukhaṁ sañjātaṁ etassāti sukhito, sañjātasukhoti attho.",
  "anya-e0804n0:149_7": "Esa nayo dukkhitoti etthāpi.",
  "anya-e0804n0:149_8": "Atha vā sukhena ito pavattoti sukhito.",
  "anya-e0804n0:149_9": "Esa nayo ‘‘dukkhito’’ti etthāpi.",
  "anya-e0804n0:149_10": "Dullabhāyaṁ nīti sādhukaṁ manasi kātabbā.",
  "anya-e0804n0:150_0": "Mokkha muccane.",
  "anya-e0804n0:150_1": "Akammakoyaṁ dhātu. Mokkhati. Mokkho.",
  "anya-e0804n0:150_2": "Pātimokkho.",
  "anya-e0804n0:150_3": "Kārite ‘‘mokkheti, mokkhayati, mokkhāpeti, mokkhāpayatī’’ti rūpāni.",
  "anya-e0804n0:150_4": "Keci panimaṁ ‘‘mokkha mocane’’ti paṭhitvā curādigaṇe pakkhipanti.",
  "anya-e0804n0:150_5": "Tesaṁ mate ‘‘mokkheti, mokkhayatī’’ti suddhakattupadāni bhavanti.",
  "anya-e0804n0:150_6": "Etāni pāḷiyā aṭṭhakathāya ca virujjhanti.",
  "anya-e0804n0:150_7": "Tathā hi ‘‘mokkhanti mārabandhanā.",
  "anya-e0804n0:150_8": "Na me samaṇe mokkhasi.",
  "anya-e0804n0:150_9": "Mahāyaññaṁ yajissāma, evaṁ mokkhāma pāpakā’’ti pāḷiyā virujjhanti.",
  "anya-e0804n0:150_10": "‘‘Yo naṁ pāti rakkhati, taṁ mokkheti moceti āpāyikādīhi dukkhehīti pātimokkho’’ti aṭṭhakathāya ca virujjhanti, tasmā pāḷiyaṁ ‘‘mokkhesi mokkhemā’’ti ca avatvā ‘‘mokkhasi, mokkhāmā’’ti suddhakattuvācakaṁ vuttaṁ, tañca kho apādānavisayaṁ katvā.",
  "anya-e0804n0:150_11": "Aṭṭhakathāyaṁ pana ‘‘mokkheti, mocetī’’ti hetukattuvācakaṁ vuttaṁ, tampi apādānavisayaṁyeva katvā.",
  "anya-e0804n0:150_12": "Evaṁ imassa dhātuno suddhakattuvisaye akammakabhāvo vidito, hetukattuvisaye ekakammakabhāvo vidito muca paca chidādayo viya.",
  "anya-e0804n0:150_13": "Mokkhadhātu dvigaṇikoti ce?",
  "anya-e0804n0:150_14": "Na, anekesu sāṭṭhakathesu pāḷippadesesu ‘‘mokkheti, mokkhayatī’’ti suddhakatturūpānaṁ adassanatoti daṭṭhabbaṁ.",
  "anya-e0804n0:151_0": "Kakkha hasane. Kakkhati.",
  "anya-e0804n0:152_0": "Okha rākha lākha dākha dhākha sosanālamatthesu. Okhati. Rākhati. Lākhati. Dākhati. Dhākhati.",
  "anya-e0804n0:153_0": "Sākhabyāpane. Sākhati. Sākhā.",
  "anya-e0804n0:154_0": "Ukha nakha makha rakha lakha rakhi lakhi ikhi rikhi gatyatthā. Ukhati. Nakhati. Makhati. Rakhati. Lakhati. Raṅkhati. Laṅkhati. Iṅkhati. Riṅkhati.",
  "anya-e0804n0:155_0": "Rakkha pālane. Rakkhati.",
  "anya-e0804n0:155_1": "Rakkhā, rakkhaṇaṁ, sīlaṁ rakkhito devadatto, sīlaṁ rakkhitaṁ devadattena, sīlaṁ rakkhako devadatto.",
  "anya-e0804n0:156_0": "Akkha byattisaṅkhātesu. Akkhati, akkhi, akkhaṁ.",
  "anya-e0804n0:157_0": "Nikkha cumbane. Nikkhati, nikkhaṁ.",
  "anya-e0804n0:158_0": "Nakkha gatiyaṁ. Nakkhati.",
  "anya-e0804n0:158_1": "Nakkhattaṁ.",
  "anya-e0804n0:158_2": "Ettha nakkhattanti etto ito cāti visamagatiyā agantvā attano vīthiyāva gamanena nakkhanaṁ gamanaṁ tāyati rakkhatīti nakkhattaṁ.",
  "anya-e0804n0:158_3": "Porāṇā pana ‘‘nakkharanti na nassantīti nakkhattānī’’ti kathayiṁsu.",
  "anya-e0804n0:158_4": "‘‘Nakkhattaṁ, joti, nirikkhaṁ, bhaṁ’’ iccete pariyāyā.",
  "anya-e0804n0:159_0": "Vekkha vekkhane. Vekkhati.",
  "anya-e0804n0:160_0": "Makkha saṅkhate. Makkhati.",
  "anya-e0804n0:161_0": "Takkha tapane. Tapanaṁ saṁvaraṇaṁ. Takkhati.",
  "anya-e0804n0:162_0": "Sukkha anādare. Sukkhati.",
  "anya-e0804n0:163_0": "Kakhi vakhi makhi kaṅkhāyaṁ.",
  "anya-e0804n0:163_1": "Satthari kaṅkhati.",
  "anya-e0804n0:163_2": "Vaṅkhati, maṅkhati.",
  "anya-e0804n0:163_3": "‘‘Kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsagāho āsappanā parisappanā apariyogāhanā thambhitattaṁ cittassa manovilekho’’ iccete kaṅkhāpariyāyā.",
  "anya-e0804n0:163_4": "Etesu pana –",
  "anya-e0804n0:164_0": "Vattanti lokavohāre, ‘‘kaṅkhā vimati saṁsayo;",
  "anya-e0804n0:165_0": "Vicikicchā’’ti etāni, nāmāniyeva pāyato.",
  "anya-e0804n0:166_0": "Kakhi iccāyaṁ. Dhanaṁ kaṅkhati, abhikaṅkhati, nābhikaṅkhāmi maraṇaṁ. Abhikaṅkhitaṁ dhanaṁ.",
  "anya-e0804n0:167_0": "Dakhi dhakhi ghoravāsite kaṅkhāyañca. Daṅkhati. Dhaṅkhati.",
  "anya-e0804n0:168_0": "Ukkha secane. Ukkhati.",
  "anya-e0804n0:169_0": "Kakha hasane. Kakhati.",
  "anya-e0804n0:170_0": "Jakkha bhakkhaṇe ca. Hasanānukaḍḍhanatthaṁ cakāro. Jakkhati.",
  "anya-e0804n0:171_0": "Likha lekhane.",
  "anya-e0804n0:171_1": "Likhati, sallekhati.",
  "anya-e0804n0:171_2": "Atisallekhatevāyaṁ samaṇo.",
  "anya-e0804n0:171_3": "Lekhā, lekhanaṁ, lekhako, likhitaṁ, sallekhapaṭipatti, etā dakhiādikā likhapariyantā ‘‘parassabhāsā’’ti saddasatthavidū vadanti.",
  "anya-e0804n0:172_0": "Dhukkha dhikkha sandīpanakilesanajīvanesu.",
  "anya-e0804n0:172_1": "Dhukkhati.",
  "anya-e0804n0:172_2": "Dhikkhati.",
  "anya-e0804n0:172_3": "Saddasatthavidū pana ‘‘dhukkhate dhikkhate’’ti attanobhāsaṁ vadanti.",
  "anya-e0804n0:172_4": "Tathā ito parāni rūpānipi.",
  "anya-e0804n0:173_0": "Rukkha vakkha varaṇe.",
  "anya-e0804n0:173_1": "Varaṇaṁ saṁvaraṇaṁ. Rukkhati. Vakkhati.",
  "anya-e0804n0:173_2": "Rukkho, vakkho.",
  "anya-e0804n0:173_3": "Ettha ca vakkhoti rukkhoyeva.",
  "anya-e0804n0:173_4": "Tathā hi ‘‘sādūni ramaṇīyāni, santi vakkhā araññajā’’ti jātakapāṭho dissati.",
  "anya-e0804n0:173_5": "Imāni pana rukkhassa nāmāni –",
  "anya-e0804n0:174_0": "‘‘Rukkho mahīruho vakkho, pādapo jagatīruho;",
  "anya-e0804n0:175_0": "Ago nago kujo sākhī, sālo ca viṭapī taru;",
  "anya-e0804n0:176_0": "Dumo phalī tu phalavā, gaccho tu khuddapādapo’’ti.",
  "anya-e0804n0:177_0": "Kecettha vadeyyuṁ ‘‘nanu ca sālasaddena sālarukkhoyeva vutto, nāñño ‘sālā phandanamāluvā’ti payogadassanato, atha kimatthaṁ sālasaddena yo koci rukkho vutto’’ti?",
  "anya-e0804n0:177_1": "Na sālarukkhoyeva sālasaddena vutto, atha kho sālarukkhepi vanappatijeṭṭharukkhepi yasmiṁ kasmiñci rukkhepi ‘‘sālo’’ti vohārassa dassanato aññepi rukkhā vuttā.",
  "anya-e0804n0:177_2": "Tathā hi sālarukkhopi ‘‘sālo’’ti vuccati.",
  "anya-e0804n0:177_3": "Yathāha ‘‘seyyathāpi bhikkhave gāmassa vā nigamassa vā avidūre mahantaṁ sālavanaṁ, tañcassa elaṇḍehi sañchannaṁ.",
  "anya-e0804n0:177_4": "Antarena yamakasālāna’’nti.",
  "anya-e0804n0:177_5": "Vanappatijeṭṭharukkhopi. Yathāha –",
  "anya-e0804n0:178_0": "‘‘Taveva deva vijite, tavevuyyānabhūmiyā;",
  "anya-e0804n0:179_0": "Ujuvaṁsā mahāsālā, nīlobhāsā manoramā’’ti.",
  "anya-e0804n0:180_0": "Yo koci rukkhopi.",
  "anya-e0804n0:180_1": "Yathāha ‘‘atha kho taṁ bhikkhave māluvabījaṁ aññatarasmiṁ sālamūle nipateyyā’’ti.",
  "anya-e0804n0:180_2": "Atridaṁ vuccati –",
  "anya-e0804n0:181_0": "‘‘Sālarukkhe jeṭṭharukkhe,",
  "anya-e0804n0:182_0": "Yasmiṁ kasmiñci pādape;",
  "anya-e0804n0:183_0": "Sālo iti ravo sālā,",
  "anya-e0804n0:184_0": "Sandhāgāre thiyaṁ siyā’’ti.",
  "anya-e0804n0:185_0": "Sikkha vijjopādāne. Sikkhati.",
  "anya-e0804n0:185_1": "Sikkhā, sikkhanaṁ, sikkhitaṁ sippaṁ, sikkhako, sikkhito, sekkho, asekkho.",
  "anya-e0804n0:185_2": "Kakāralope ‘‘sekho asekho’’ti rūpāni bhavanti.",
  "anya-e0804n0:185_3": "Tattha sikkhitoti sañjātasikkho, asikkhīti vā sikkhito, tathā hi kattuppayogo dissati ‘‘ahaṁ kho pana susikkhito anavayo sake ācariyake kumbhakārakamme’’ti.",
  "anya-e0804n0:186_0": "Bhikkha yācane.",
  "anya-e0804n0:186_1": "Bhikkhati.",
  "anya-e0804n0:186_2": "Bhikkhu, bhikkhā, bhikkhanaṁ, bhikkhako, bhikkhitaṁ bhojanaṁ.",
  "anya-e0804n0:186_3": "Ettha pana ‘‘bhikkhu yati samaṇo muni pabbajito anagāro tapassī tapodhano’’ iccetāni pariyāyavacanāni.",
  "anya-e0804n0:186_4": "Etesu sāsane ‘‘bhikkhū’’ti upasampanno vuccati.",
  "anya-e0804n0:186_5": "Kadāci pana ‘‘bhikkhusataṁ bhojesi, bhikkhusahassaṁ bhojesī’’tiādīsu sāmaṇerepiupādāya ‘‘bhikkhū’’ti vohāro pavattati, tāpasāpi ca samaṇasaddādīhi vuccanti, ‘‘ahū atītamaddhāne, samaṇo khantidīpano’’tiādi ettha nidassanaṁ.",
  "anya-e0804n0:187_0": "Dakkha vuddhiyaṁ sīghatte ca.",
  "anya-e0804n0:187_1": "Dakkhati, dakkhiṇā, dakkho.",
  "anya-e0804n0:187_2": "Dakkhanti vaddhanti sattā etāya yathādhippetāhi sampattīhi iddhā vuddhā ukkaṁsagatā hontīti dakkhiṇā, dātabbavatthu.",
  "anya-e0804n0:187_3": "Dakkhati kusalakamme aññasmiñca kiccākicce adandhatāya sīghaṁ gacchatīti dakkho, cheko, yo ‘‘kusalo’’tipi vuccati.",
  "anya-e0804n0:188_0": "Dikkha muṇḍiopanayananiyamabbatādesesu.",
  "anya-e0804n0:188_1": "Dikkhadhātu muṇḍiye, upanayane, niyame, vate, ādese ca pavattati. Dikkhati.",
  "anya-e0804n0:188_2": "Dikkhito muṇḍo.",
  "anya-e0804n0:188_3": "Ettha siyā –",
  "anya-e0804n0:188_4": "nanu ca bho sarabhaṅgajātake ‘‘gandho isīnaṁ ciradikkhitānaṁ, kāyā cuto gacchati mālutenā’’ti etasmiṁ padese aṭṭhakathācariyehi ‘‘ciradikkhitānanti cirapabbajitāna’’nti vuttaṁ.",
  "anya-e0804n0:188_5": "Na hi tattha ‘‘ciramuṇḍāna’’nti vuttaṁ.",
  "anya-e0804n0:188_6": "Evaṁ sante kasmā idha ‘‘dikkhadhātu muṇḍiye vuttā’’ti?",
  "anya-e0804n0:188_7": "Saccaṁ, tattha pana dikkhitasaddassa pabbajite vattanato ‘‘cirapabbajitāna’’nti vuttaṁ, na dhātuatthassa vibhāvanatthaṁ.",
  "anya-e0804n0:188_8": "Ida pana dhātuatthavibhāvanatthaṁ muṇḍiye vuttā.",
  "anya-e0804n0:188_9": "Tāpasā hi muṇḍiyatthavācakena dikkhitasaddena vattuṁ yuttā.",
  "anya-e0804n0:188_10": "Tathā hi aṭṭhakathācariyehi cakkavattisuttatthavaṇṇanāyaṁ ‘‘kesamassuṁ ohāretvā kāsāyāni vatthāni acchādetvā’’ti imissā pāḷiyā atthavivaraṇe ‘‘tāpasapabbajjaṁ pabbajantāpi hi paṭhamaṁ kesamassuṁ ohārenti, tato paṭṭhāya parūḷhakese bandhitvā vivaranti, tena vuttaṁ kesamassuṁ ohāretvā’’ti evaṁ attho saṁvaṇṇito.",
  "anya-e0804n0:189_0": "Ikkha dassanaṅkesu.",
  "anya-e0804n0:189_1": "Ikkhati, upekkhati, apekkhati.",
  "anya-e0804n0:189_2": "Upekkhā, apekkhā, paccavekkhaṇā.",
  "anya-e0804n0:189_3": "Kakāralope ‘‘upekhā, apekhā, upasampadāpekho’’ti rūpāni bhavanti.",
  "anya-e0804n0:190_0": "Dukkha hiṁsāgatīsu. Dakkhati. Dakkhako.",
  "anya-e0804n0:191_0": "Cikkha cakkha viyattiyaṁ vācāyaṁ.",
  "anya-e0804n0:191_1": "Cikkhati, ācikkhati, abbhācikkhati.",
  "anya-e0804n0:191_2": "Ācikkhako.",
  "anya-e0804n0:191_3": "Cakkhati, cakkhu.",
  "anya-e0804n0:191_4": "Ettha cakkhūti cakkhatīti cakkhu, samavisamaṁ abhibyattaṁ vadantaṁ viya hotīti attho.",
  "anya-e0804n0:191_5": "Atha vā ‘‘sūpaṁ cakkhati, madhuṁ cakkhatī’’tiādīsu viya yasmā assādatthopi cakkhusaddo bhavati, tasmā ‘‘cakkhati viññāṇādhiṭṭhitaṁ rūpaṁ assādentaṁ viya hotī’’ti assādatthopi gahetabbo.",
  "anya-e0804n0:191_6": "‘‘Cakkhuṁ kho māgaṇḍiyaṁ rūpārāmaṁ rūparataṁ rūpasammudita’’nti hi vuttaṁ.",
  "anya-e0804n0:191_7": "Satipi sotādīnaṁ saddārāmatādibhāve nirūḷhattā nayane eva cakkhusaddo pavattati paṅkajādisaddā viya padumādīsu.",
  "anya-e0804n0:192_0": "Cakkha’kkhi nayanaṁ, locanaṁ diṭṭhi dassanaṁ;",
  "anya-e0804n0:193_0": "Pekkhanaṁ acchi pamhaṁ tu, ‘‘pakhuma’’nti pavuccati.",
  "anya-e0804n0:194_0": "Etā rukkhādikā cakkhapariyantā ‘‘attanobhāsā’’ti saddasatthavidū vadanti.",
  "anya-e0804n0:195_0": "Khakārantadhāturūpāni.",
  "anya-e0804n0:196_0": "Gakārantadhātu",
  "anya-e0804n0:197_0": "Gu karīsussagge. Karīsussaggo vaccakaraṇaṁ. Gavati. Ge sadde. Gāyati. Gītaṁ.",
  "anya-e0804n0:198_0": "Vagga gatiyaṁ. Vaggati.",
  "anya-e0804n0:198_1": "Vaggo, vaggitaṁ.",
  "anya-e0804n0:198_2": "Ettha samudāyavasena vagganaṁ pavattanaṁ vaggo.",
  "anya-e0804n0:198_3": "Vaggitanti gamanaṁ.",
  "anya-e0804n0:198_4": "Tathā hi nāgapetavatthuaṭṭhakathāyaṁ ‘‘yo so majjhe assatarīrathena catubbhi yuttena suvaggitena.",
  "anya-e0804n0:198_5": "Amhākaṁ putto ahu majjhimo so, amaccharī dānapatī virocatī’’ti imissā pāḷiyā atthaṁ vadantehi ‘‘suvaggitenāti sundaragamanenā’’ti.",
  "anya-e0804n0:198_6": "Kiñci bhiyyo kriyāpadampi ca diṭṭhaṁ ‘‘dhunanti vagganti pavattanti cambare’’ti.",
  "anya-e0804n0:199_0": "Ragi lagi agi vagi magi igi rigi ligi tagi sagi gamane ca.",
  "anya-e0804n0:199_1": "Cakāro gatipekkhako. Raṅgati. Raṅgo. Laṅgati.",
  "anya-e0804n0:199_2": "Laṅgo, laṅgī.",
  "anya-e0804n0:199_3": "Aṅgati, aṅgeti.",
  "anya-e0804n0:199_4": "Aṅgo, samaṅgī, samaṅgitā, aṅgaṁ, aṅgaṇaṁ. Vaṅgati. Vaṅgo. Maṅgati.",
  "anya-e0804n0:199_5": "Maṅgo, upaṅgo, maṅgalaṁ. Iṅgati. Iṅgitaṁ. Riṅgati. Riṅganaṁ. Liṅgati. Liṅganaṁ.",
  "anya-e0804n0:199_6": "Ulliṅgati, ulliṅganaṁ. Taṅgati. Taṅganaṁ. Saṅgati. Saṅganaṁ.",
  "anya-e0804n0:199_7": "Tattha aṅganti yesaṁ kesañci vatthūnaṁ avayavo, sarīrampi kāraṇampi ca vuccati.",
  "anya-e0804n0:199_8": "Aṅgaṇanti katthaci kilesā vuccanti ‘‘rāgo aṅgaṇa’’ntiādīsu.",
  "anya-e0804n0:199_9": "Rāgādayo hi aṅganti etehi taṁsamaṅgipuggalā nihīnabhāvaṁ gacchantīti ‘‘aṅgaṇānī’’ti vuccanti.",
  "anya-e0804n0:199_10": "Katthaci malaṁ vā paṅko vā ‘‘tasseva rajassa vā aṅgaṇassa vā pahānāya vāyamatī’’tiādīsu.",
  "anya-e0804n0:199_11": "Añjati makkhetīti hi aṅgaṇaṁ, malādi.",
  "anya-e0804n0:199_12": "Katthaci tathārūpo vivaṭappadeso ‘‘cetiyaṅgaṇaṁ, bodhiyaṅgaṇa’’ntiādīsu.",
  "anya-e0804n0:199_13": "Añjati tattha ṭhitaṁ atisundaratāya abhibyañjetīti hi aṅgaṇaṁ, vivaṭo bhūmippadeso. Iccevaṁ –",
  "anya-e0804n0:200_0": "Rāgādīsu kilesesu, paṅke kāyamalamhi ca;",
  "anya-e0804n0:201_0": "Vivaṭe bhūmibhāge ca, ‘‘aṅgaṇa’’nti ravo gato.",
  "anya-e0804n0:202_0": "Yugijugi vajjane. Yuṅgati. Juṅgati.",
  "anya-e0804n0:203_0": "Ragi saṅkāyaṁ. Raṅgati.",
  "anya-e0804n0:204_0": "Laga saṅgeca. Ca kāro anantaravuttāpekkhako. Lagati. Ca jato na hoti laganaṁ. Baḷise laggo.",
  "anya-e0804n0:205_0": "Thagaṁ saṁvaraṇe. Thagati.",
  "anya-e0804n0:206_0": "Agga kuṭilagatiyaṁ. Aggatīti aggi, kuṭilaṁ gacchatīti attho.",
  "anya-e0804n0:207_0": "Aggi dhūmasikho joti, jātavedo sikhī gini;",
  "anya-e0804n0:208_0": "Aggini bhāṇumā tejo, pāvako tivako’nalo.",
  "anya-e0804n0:209_0": "Hutāsano dhūmaketu, vessānaro ca accimā;",
  "anya-e0804n0:210_0": "Ghatāsano vāyusakho, dahano kaṇhavattani.",
  "anya-e0804n0:211_0": "Etā guādikā aggapariyantā ‘‘parassabhāsā’’ti saddasatthavidū vadanti.",
  "anya-e0804n0:212_0": "Gā gatiyaṁ. Gāti.",
  "anya-e0804n0:213_0": "Gu sadde. Gavati.",
  "anya-e0804n0:214_0": "Gu uggame.",
  "anya-e0804n0:214_1": "Uggamo uggamanaṁ pākaṭatā. Gavati.",
  "anya-e0804n0:214_2": "Saddasatthavidū panimāsaṁ ‘‘gāte gavate’’ti attanobhāsattaṁ vadanti.",
  "anya-e0804n0:215_0": "Gakārantadhāturūpāni.",
  "anya-e0804n0:216_0": "Ghakārantadhātu",
  "anya-e0804n0:217_0": "Ghā gandhopādāne. Ghāti. Ghānaṁ.",
  "anya-e0804n0:217_1": "Gandhaṁ ghatvā.",
  "anya-e0804n0:217_2": "Atrāyaṁ pāḷi ‘‘gandhaṁ ghatvā sati muṭṭhā’’ti.",
  "anya-e0804n0:217_3": "Etissā pana divādigaṇaṁ pattāya ‘‘ghāyati ghāyitvā’’ti rūpāni bhavanti.",
  "anya-e0804n0:218_0": "Ghuabhigamane. Abhigamanaṁ adhigamanaṁ. Ghoti.",
  "anya-e0804n0:219_0": "Jaggha hasane. Jagghati, sañjagghati. Sañjagghittho mayā saha. Jagghitumpi na sobhati. Jagghitvā.",
  "anya-e0804n0:220_0": "Taggha pālane. Tagghati.",
  "anya-e0804n0:221_0": "Sighi āghāne.",
  "anya-e0804n0:221_1": "Āghānaṁ ghānena gandhānubhavanaṁ.",
  "anya-e0804n0:221_2": "Siṅghati, upasiṅghati.",
  "anya-e0804n0:221_3": "Upasiṅghitvā.",
  "anya-e0804n0:221_4": "Ārā siṅghāmi vārijaṁ.",
  "anya-e0804n0:221_5": "Etā ‘‘parassabhāsā’’ti saddasatthavidū vadanti.",
  "anya-e0804n0:222_0": "Ghu sadde. Ghoti, ghavati.",
  "anya-e0804n0:223_0": "Raghi laghi gatyakkhepe.",
  "anya-e0804n0:223_1": "Gatyakkhepo gatiyā akkhepo.",
  "anya-e0804n0:223_2": "Raṅghati, laṅghati, ullaṅghati.",
  "anya-e0804n0:223_3": "Laṅghitā, ullaṅghikāpīti, laṅghitvā.",
  "anya-e0804n0:224_0": "Maghi ketave ca. Cakāro pubbatthāpekkho. Maṅghati.",
  "anya-e0804n0:225_0": "Rāgha lāgha sāmatthiye. Rāghati. Lāghati.",
  "anya-e0804n0:226_0": "Dāgha āyāse ca. Āyāso kilamanaṁ. Cakāro sāmatthiyāpekkhako. Dāghati. Nidāgho.",
  "anya-e0804n0:227_0": "Silāgha katthane.",
  "anya-e0804n0:227_1": "Katthanaṁ pasaṁsanaṁ.",
  "anya-e0804n0:227_2": "Silāghati. Silāghā.",
  "anya-e0804n0:227_3": "Buddhassa silāghate.",
  "anya-e0804n0:227_4": "Silāghitvā.",
  "anya-e0804n0:227_5": "‘‘Attanobhāsā’’ti saddasatthavidū vadanti.",
  "anya-e0804n0:228_0": "Gha kārantadhāturūpāni.",
  "anya-e0804n0:229_0": "Iti bhūvādāgaṇe kavaggantadhāturūpāni",
  "anya-e0804n0:230_0": "Samattāni.",
  "anya-e0804n0:231_0": "Cakārantadhātu",
  "anya-e0804n0:232_0": "Idāni cavaggantadhāturūpāni vuccante –",
  "anya-e0804n0:233_0": "Suca soke. Socati. Soko, socanā, socaṁ, socanto, socantī, socantaṁ kulaṁ, socitvā.",
  "anya-e0804n0:234_0": "Kuca sadde tāre. Tārasaddo accuccasaddo. Kocati. Uccasaddaṁ karotīti attho.",
  "anya-e0804n0:235_0": "Kuñca koṭilla’ppībhāvesu. Kuñcati. Kuñcikā, kuñcitakeso. Kuñcitvā.",
  "anya-e0804n0:236_0": "Luñca apanayane. Luñcati. Luñcako, luñcituṁ, luñcitvā.",
  "anya-e0804n0:237_0": "Añcu gatipūjanāsu.",
  "anya-e0804n0:237_1": "Maggaṁ añcati.",
  "anya-e0804n0:237_2": "Buddhaṁ añcati.",
  "anya-e0804n0:237_3": "Uddhaṁ anuggantvā tiriyaṁ añcitoti tiracchāno.",
  "anya-e0804n0:237_4": "Kaṭukañcukatā.",
  "anya-e0804n0:238_0": "Vañcu cañcu tañcu gatiyaṁ. Vañcati. Cañcati. Tañcati. Mañcati.",
  "anya-e0804n0:238_1": "Santi pādā avañcanā.",
  "anya-e0804n0:238_2": "Avañcanāti vañcituṁ gantuṁ asamatthā.",
  "anya-e0804n0:239_0": "Gucu gaṇecu theyyakaraṇe. Thenanaṁ theyyaṁ, corikā. Tassa kriyā theyyakaraṇaṁ. Gocati. Gaṇecati.",
  "anya-e0804n0:240_0": "Acca pūjāyaṁ accati. Brahmāsurasuraccito.",
  "anya-e0804n0:241_0": "Tacca hiṁsāyaṁ. Taccati.",
  "anya-e0804n0:242_0": "Cacca jacca paribhāsanavajjanesu. Caccati. Jaccati.",
  "anya-e0804n0:243_0": "Kuca saṁpaccanakoṭillapaṭikkamavilekhanesu. Kucati, saṅkucati. Saṅkoco.",
  "anya-e0804n0:244_0": "Taca saṁvaraṇe. Saṁvaraṇaṁ rakkhaṇaṁ. Tacati. Taco.",
  "anya-e0804n0:245_0": "Dicathutiyaṁ. Dicati.",
  "anya-e0804n0:246_0": "Kuca saṅkocane. Kocati, saṅkocati. Saṅkoco.",
  "anya-e0804n0:247_0": "Byāca byājikaraṇe. Byājikaraṇaṁ byājikriyā. Byācati.",
  "anya-e0804n0:248_0": "Vaca viyattiyaṁ vācāyaṁ.",
  "anya-e0804n0:248_1": "Viyattassa esā viyatti, tissaṁ viyattiyaṁ vācāyaṁ, viyattāyaṁ vācāyanti adhippāyo.",
  "anya-e0804n0:248_2": "Viyattassa hi vadato puggalassa vasena vācā viyattā nāma vuccati.",
  "anya-e0804n0:248_3": "Yathā pana kucchisaddatiracchānagatādisaddo ‘‘abyattasaddo’’ti vuccati, na evaṁ vacanasaṅkhāto saddo ‘‘abyattasaddo’’ti vuccati viññātatthattā.",
  "anya-e0804n0:248_4": "‘‘Vatti, vacati, vacanti.",
  "anya-e0804n0:248_5": "Vacasi’’ iccādīni suddhakattupadāni.",
  "anya-e0804n0:248_6": "‘‘Vāceti, vācenti’’ iccādīni hetukattupadāni.",
  "anya-e0804n0:248_7": "‘‘Atthābhisamayā dhīro, paṇḍitoti pavuccati. Vuccanti.",
  "anya-e0804n0:248_8": "Santo sappurisā loke, devadhammāti vuccare’’ iccādīni kammapadāni.",
  "anya-e0804n0:248_9": "Garū pana vakārassa ukārādesavasena ‘‘uttaṁ uccate uccante’’tiādīni icchanti, tāni sāsane appasiddhāni, sakkaṭabhāsānulomāni.",
  "anya-e0804n0:248_10": "Sāsanasmiñhi rakārāgamavisaye nipubbasseva vacassa vassa ukārādeso siddho ‘‘nirutti, niruttaṁ, nerutta’’nti.",
  "anya-e0804n0:248_11": "Vacanaṁ, vācā, vaco, vacī, vuttaṁ, pavuttaṁ, vuccamānaṁ, adhivacanaṁ, vattabbaṁ, vacanīyaṁ, imāni nāmikapadāni.",
  "anya-e0804n0:248_12": "Vattuṁ, vattave, vatvā, vatvāna, imāni tumantādīni ‘‘parassabhāsā’’ti saddasatthavidū vadanti.",
  "anya-e0804n0:249_0": "Tattha vattīti vadati.",
  "anya-e0804n0:249_1": "Ākhyātapadañhetaṁ.",
  "anya-e0804n0:249_2": "Atthasaṁvaṇṇakehipi ‘‘vatti etāyāti vācā’’ti nibbacanamudāhaṭaṁ.",
  "anya-e0804n0:249_3": "Saddasatthe ca tādisaṁ ākhyātapadaṁ diṭṭhaṁ.",
  "anya-e0804n0:249_4": "Ettha paneke vadanti ‘‘vacati, vacantītiādīni kriyāpadarūpāni buddhavacane aṭṭhakathāṭīkāsu satthesu ca anāgatattā chaḍḍetabbānī’’ti.",
  "anya-e0804n0:249_5": "Tanna, yasmā sāsane ‘‘avaca, avaciṁsū’’ti suddhakattupadāni ca ‘‘vāceti, vācentī’’tiādīni hetukattupadāni ca dissanti, tasmā buddhavacanādīsu anāgatānipi ‘‘vacati, vacantī’’tiādīni rūpāni gahetabbāni.",
  "anya-e0804n0:249_6": "Vaceyya, vuccatu, vucceyya.",
  "anya-e0804n0:249_7": "Sesaṁ sabbaṁ sabbattha vitthārato gahetabbaṁ.",
  "anya-e0804n0:250_0": "Parokkhārūpāni vadāma –",
  "anya-e0804n0:250_1": "vaca, vacu.",
  "anya-e0804n0:250_2": "Vace, vacittha.",
  "anya-e0804n0:250_3": "Vacaṁ, vacimha.",
  "anya-e0804n0:250_4": "Vacittha, vacire.",
  "anya-e0804n0:250_5": "Vacittho, vacivho.",
  "anya-e0804n0:250_6": "Vaciṁ, vacimhe.",
  "anya-e0804n0:251_0": "Hiyyattanīrūpāni vadāma –",
  "anya-e0804n0:251_1": "avacā, avacū.",
  "anya-e0804n0:251_2": "Avaco, avacuttha.",
  "anya-e0804n0:251_3": "Avocaṁ, avacumha.",
  "anya-e0804n0:251_4": "Avacuttha, avacutthuṁ.",
  "anya-e0804n0:251_5": "Avacase, avacuvhaṁ.",
  "anya-e0804n0:251_6": "Avaciṁ, avacamhase.",
  "anya-e0804n0:252_0": "Ajjatanīrūpāni vadāma –",
  "anya-e0804n0:252_1": "avaci, avocuṁ, avaciṁsu.",
  "anya-e0804n0:252_2": "Avoco, avocuttha.",
  "anya-e0804n0:252_3": "Avociṁ, avocumha.",
  "anya-e0804n0:252_4": "Avocā, avocu.",
  "anya-e0804n0:252_5": "Avacase, avocivaṁ.",
  "anya-e0804n0:252_6": "Avocaṁ, avocimhe.",
  "anya-e0804n0:253_0": "Bhavissantīrūpāni vadāma –",
  "anya-e0804n0:253_1": "vakkhati, vakkhanti.",
  "anya-e0804n0:253_2": "Vakkhasi, vakkhatha.",
  "anya-e0804n0:253_3": "Vakkhāmi, vakkhāma.",
  "anya-e0804n0:253_4": "Vakkhate, vakkhante.",
  "anya-e0804n0:253_5": "Vakkhase, vakkhavhe.",
  "anya-e0804n0:253_6": "Vakkhassaṁ vakkhamhe.",
  "anya-e0804n0:254_0": "Imesaṁ pana padānaṁ ‘‘kathessati, kathessantī’’tiādinā attho vattabbo.",
  "anya-e0804n0:254_1": "Vakkha roseti dhātussa ca ‘‘vakkhati, vakkhanti.",
  "anya-e0804n0:254_2": "Vakkhasī’’tiādīni vatvā avasāne uttamapurisekavacanaṭṭhāne ‘‘vakkhemī’’ti vattabbaṁ.",
  "anya-e0804n0:254_3": "Attho panimesaṁ ‘‘rosati, rosantī’’tiādinā vattabbo.",
  "anya-e0804n0:254_4": "Ayaṁ vacavakkhadhātūnaṁ bhavissantīvattamānāvasena rūpasaṁsandanānayo.",
  "anya-e0804n0:254_5": "Aparānipi vacadhātussa bhavissantī sahitāni rūpāni bhavanti –",
  "anya-e0804n0:254_6": "vakkhissati, vakkhissanti.",
  "anya-e0804n0:254_7": "Vakkhissasi, vakkhissatha.",
  "anya-e0804n0:254_8": "Vakkhissāmi, vakkhissāma.",
  "anya-e0804n0:254_9": "Vakkhissate, vakkhissante.",
  "anya-e0804n0:254_10": "Vakkhissase, vakkhissavhe.",
  "anya-e0804n0:254_11": "Vakkhissaṁ, vakkhissāmhe.",
  "anya-e0804n0:255_0": "Atrāyaṁ pāḷi –",
  "anya-e0804n0:256_0": "‘‘Abhītakappe caritaṁ, ṭhapayitvā bhavābhave;",
  "anya-e0804n0:257_0": "Imamhi kappe caritaṁ, pavakkhissaṁ suṇohi me’’ti.",
  "anya-e0804n0:258_0": "Gadratapañhepi ‘‘rājā tumhehi saddhiṁ paṭisanthāraṁ katvā gahapati patirūpaṁ āsanaṁ ñatvā nisīdathāti vakkhissatī’’ti evamādiaṭṭhakathāpāṭho dissati, tasmāyeva edisī padamālā racitā.",
  "anya-e0804n0:258_1": "Vakkha roseti dhātussapi bhavissantīsahitāni rūpāni ‘‘vakkhissati, vakkhissantī’’tiādīni bhavanti.",
  "anya-e0804n0:258_2": "Attho panimesaṁ ‘‘rosissati, rosissantī’’tiādinā vattabbo.",
  "anya-e0804n0:258_3": "Ayaṁ vacavakkhadhātūnaṁ bhavissantīvaseneva rūpasaṁsandanānayo.",
  "anya-e0804n0:259_0": "Avacissā, vacissā, avacissaṁsu, vacissaṁsu.",
  "anya-e0804n0:259_1": "Sesaṁ sabbaṁ neyyaṁ.",
  "anya-e0804n0:259_2": "Idha pana vuttasaddassa atthuddhāraṁ vattabbampi avatvā upariyeva kathessāma ito ativiya vattabbaṭṭhānattā.",
  "anya-e0804n0:260_0": "Cu cavane. Cavati. Kārite ‘‘cāvetī’’ti rūpaṁ. Devakāyā cuto. Cutaṁ padumaṁ. Cavituṁ, cavitvā.",
  "anya-e0804n0:261_0": "Loca dassane. Locati. Locanaṁ.",
  "anya-e0804n0:262_0": "Seca secane. Secati.",
  "anya-e0804n0:263_0": "Saca viyattiyaṁ vācāyaṁ. Sacati.",
  "anya-e0804n0:264_0": "Kaca bandhane. Kacati.",
  "anya-e0804n0:265_0": "Maca muci kakkane.",
  "anya-e0804n0:265_1": "Kakkanaṁ sarīre ubbaṭṭanaṁ. Macati. Muñcati.",
  "anya-e0804n0:265_2": "Maci dhāraṇucchāyapūjanesu.",
  "anya-e0804n0:265_3": "Dhāraṇaṁ ucchāyo pūjananti tayo atthā.",
  "anya-e0804n0:265_4": "Tattha ucchāyo malaharaṇaṁ. Mañcati.",
  "anya-e0804n0:265_5": "Mañco, mañcanaṁ.",
  "anya-e0804n0:265_6": "Mañcati puggalaṁ dhāretīti mañco.",
  "anya-e0804n0:266_0": "Paca byattikaraṇe. Pacati. Pāko, paripāko, vipāko, pakkaṁ phalaṁ.",
  "anya-e0804n0:267_0": "Thuca pasāde. Thocati.",
  "anya-e0804n0:268_0": "Vaca vaci dittiyaṁ. Vacati. Vañcati.",
  "anya-e0804n0:269_0": "Rucadittiyaṁ rocane ca.",
  "anya-e0804n0:269_1": "Ditti sobhā.",
  "anya-e0804n0:269_2": "Rocanaṁ ruci. Rocati. Verocano.",
  "anya-e0804n0:269_3": "Samaṇassa rocate saccaṁ.",
  "anya-e0804n0:269_4": "Tassa te saggakāmassa, ekattamuparocitaṁ.",
  "anya-e0804n0:269_5": "Ayañca divādigaṇe ruciatthaṁ gahetvā ‘‘ruccatī’’ti rūpaṁ janeti.",
  "anya-e0804n0:269_6": "Tena ‘‘gamanaṁ mayha ruccatī’’ti pāḷi dissati.",
  "anya-e0804n0:269_7": "Curādigaṇe pana ruciatthaṁ gahetvā ‘‘roceti rocayatī’’ti rūpāni janeti.",
  "anya-e0804n0:269_8": "Tena ‘‘kiṁ nu jātiṁ na rocesī’’tiādikā pāḷiyo dissanti.",
  "anya-e0804n0:269_9": "Tegaṇikoyaṁ dhātu.",
  "anya-e0804n0:270_0": "Paca saṁpāke. Pacati, pacanti. Saddasatthavidū pana ‘‘attanobhāsā’’ti vadanti.",
  "anya-e0804n0:271_0": "Añca byayagatiyaṁ. Byayagati vināsagati. Añcati.",
  "anya-e0804n0:272_0": "Yāca yācanāyaṁ.",
  "anya-e0804n0:272_1": "Brāhmaṇo nāgaṁ maṇiṁ yācati.",
  "anya-e0804n0:272_2": "Nāgo maṇiṁ yācito brāhmaṇena.",
  "anya-e0804n0:272_3": "Te taṁ asse ayācisuṁ.",
  "anya-e0804n0:272_4": "So taṁ rathamayācatha.",
  "anya-e0804n0:272_5": "Devadattaṁ āyācati.",
  "anya-e0804n0:272_6": "Evaṁ suddhakattari rūpāni bhavanti.",
  "anya-e0804n0:272_7": "Brāhmaṇo brāhmaṇena nāgaṁ maṇiṁ yāceti, yācayati, yācāpeti, yācāpayati.",
  "anya-e0804n0:272_8": "Evaṁ hetukattari.",
  "anya-e0804n0:272_9": "Rājā brāhmaṇena dhanaṁ yāciyati, yācayiyati, yācāpiyati, yācāpayiyati.",
  "anya-e0804n0:272_10": "Evaṁ kammani.",
  "anya-e0804n0:272_11": "Yācaṁ, yācanto, yācantī, yācantaṁ kulaṁ.",
  "anya-e0804n0:272_12": "Yācamāno, yācamānā, yācamānaṁ kulaṁ.",
  "anya-e0804n0:272_13": "Yācako, yācanā, yācitabbaṁ, yācituṁ, yācitvāna, yācituna, yāciya, yāciyāna.",
  "anya-e0804n0:272_14": "Evaṁ nāmikapadāni tumantādīni ca bhavanti.",
  "anya-e0804n0:273_0": "Paca pāke.",
  "anya-e0804n0:273_1": "Odanaṁ pacati.",
  "anya-e0804n0:273_2": "‘‘Ubhayatobhāsā’’ti saddasatthavidū vadanti.",
  "anya-e0804n0:273_3": "Yathā pana sāsane ‘‘paṇḍitoti pavuccatī’’ti vacadhātussa kammani rūpaṁ pasiddhaṁ, na tathā pacadhātussa.",
  "anya-e0804n0:273_4": "Evaṁ santepi garū ‘‘tayā paccate odano’’ti tassa kammani rūpaṁ vadanti.",
  "anya-e0804n0:273_5": "Sāsane pana avisesato ‘‘paccate’’ti vā ‘‘paccatī’’ti vā vuttassapi padassa akammakoyeva divādigaṇiko payogo icchitabbo ‘‘devadatto niraye paccati.",
  "anya-e0804n0:273_6": "Yāva pāpaṁ na paccatī’’tiādidassanato.",
  "anya-e0804n0:273_7": "Kecettha vadeyyuṁ ‘‘sayameva pīyate pānīyantiādi viya bhūvādigaṇapakkhiko kammakattuppayogo esa, tasmā ‘sayamevā’ti padaṁ ajjhāharitvā ‘sayameva devadatto paccatī’tiādinā attho vattabbo’’ti tanna, ‘‘sayameva pīyate pānīya’’nti ettha hi pānīyaṁ manussā pivanti, na pānīyaṁ pānīyaṁ pivati.",
  "anya-e0804n0:273_8": "Manusseheva taṁ pīyate, na sayaṁ.",
  "anya-e0804n0:273_9": "Evaṁ parassa pānakriyaṁ paṭicca kammabhūtampi taṁ sukarapānakriyāvasena sukarattā attanāva sijjhantaṁ viya hotīti ‘‘sayameva pīyate pānīya’’nti rūḷhiyā payogo kato.",
  "anya-e0804n0:274_0": "‘‘Sayameva kaṭo kariyate’’ti etthāpi kaṭaṁ manussā karonti, na kaṭaṁ kaṭo karoti.",
  "anya-e0804n0:274_1": "Manusseheva kaṭo kariyate, na sayaṁ.",
  "anya-e0804n0:274_2": "Evaṁ parassa karaṇakriyaṁ paṭicca kammabhūtopi so sukaraṇa kriyāvasena sukarattā attanāva sijjhanto viya hotīti ‘‘sayameva kaṭo kariyate’’ti rūḷhiyā payogo kato.",
  "anya-e0804n0:275_0": "Ettha yathā sayaṁsaddo pānīyaṁ pānīyeneva pīyate, na amhehi.",
  "anya-e0804n0:275_1": "Kaṭo kaṭeneva kariyate, na amhehīti sakammakavisayattā payogānaṁ aññassa kriyāpaṭisedhanasaṅkhātaṁ atthavisesaṁ vadati, na tathā ‘‘devadatto niraye paccati, kammaṁ paccatī’’tiādīsu tumhehi ajjhāharito sayaṁsaddo atthavisesaṁ vadati akammakavisayattā etesaṁ payogānaṁ.",
  "anya-e0804n0:275_2": "Evaṁ ‘‘devadatto’’tiādikassa paccattavacanassa akammakakattuvācakattā kammarahitasuddhakattuvācakattā ca ‘‘paccatī’’ti idaṁ divādigaṇikarūpanti daṭṭhabbaṁ.",
  "anya-e0804n0:275_3": "Pacadhātu saddasatthe divādigaṇa vutto natthīti ce?",
  "anya-e0804n0:275_4": "Natthi vā atthi vā, kimettha saddasatthaṁ karissati, pāḷi eva pamāṇaṁ, tasmā mayaṁ lokavohārakusalassa bhagavato pāḷinayaññeva gahetvā imaṁ pacadhātuṁ divādigaṇepi pakkhipissāma.",
  "anya-e0804n0:275_5": "Tathā hi dhammapālācariya anuruddhācariyādīhi abhisaṅkhatā divādigaṇikappayogā dissanti –-",
  "anya-e0804n0:276_0": "Ñāṇayuttavaraṁ tattha, datvā sandhiṁ tihetukaṁ;",
  "anya-e0804n0:277_0": "Pacchā paccati pākānaṁ, pavatte aṭṭhake duve.",
  "anya-e0804n0:278_0": "Asaṅkhāraṁ sasaṅkhāra-vipākāni ca paccati",
  "anya-e0804n0:279_0": "Iccevamādayo.",
  "anya-e0804n0:279_1": "Ettha pana tesaṁ idameva pāḷiyā na sameti.",
  "anya-e0804n0:279_2": "Ye curādigaṇamhi sakammakabhāvena bhūvādigaṇe ca akammakabhāvena pavattassa bhūdhātusseva bhūvādigaṇe pavattassa sakamakassapi sato divādigaṇaṁ patvā akammakabhūtassa pacadhātussa sakammakattamicchanti.",
  "anya-e0804n0:279_3": "Etañhi sāṭṭhakathe tepiṭake buddhavacane kuto labbhā, tasmā bhagavato pāvacane sotūnaṁ saṁsayasamugghāṭatthaṁ ettha imaṁ nītiṁ paṭṭhapema –",
  "anya-e0804n0:280_0": "Vināpi upasaggena, gaṇanānattayogato;",
  "anya-e0804n0:281_0": "Sakammākammakā honti, dhātū pacabhidādayo.",
  "anya-e0804n0:282_0": "Puriso odanaṁ pacati.",
  "anya-e0804n0:282_1": "Sa bhūtapacaniṁ paci.",
  "anya-e0804n0:282_2": "Odano paccati.",
  "anya-e0804n0:282_3": "Kammaṁ paccati.",
  "anya-e0804n0:282_4": "Vīhisīsaṁ paccati.",
  "anya-e0804n0:282_5": "Rukkhaphalāni paccanti.",
  "anya-e0804n0:282_6": "Nāgo pākāraṁ bhindati.",
  "anya-e0804n0:282_7": "Taḷākapāḷi bhijjati.",
  "anya-e0804n0:282_8": "Bhijjanadhammaṁ bhijjati.",
  "anya-e0804n0:282_9": "Ettha ca sayaṁsaddaṁ ajjhāharitvā ‘‘sayameva odano paccatī’’tiādinā vuttepi ‘‘puriso sayameva pāṇaṁ hanati.",
  "anya-e0804n0:282_10": "Bhagavā sayameva ñeyyadhammaṁ abujjhī’’ti payogesu parassa āṇattisambhūtahananakriyāpaṭisedhamiva paropadesasambhūtabujjhanakriyāpaṭisedhanamiva ca aññassa kriyāpaṭisedhanavasena vuttattā yo sayaṁsaddavasena kammakattubhāvaparikappo, taṁ na pamāṇaṁ.",
  "anya-e0804n0:282_11": "Sayaṁsaddo hi suddhakattuatthepi dissati, na kevalaṁ ‘‘sayameva pīyate pānīya’’ntiādīsu kammattheyeva, tasmā sāsanānurūpena attho gahetabbo nayaññūhi.",
  "anya-e0804n0:283_0": "Vināpi upasaggena, vināpi ca gaṇantaraṁ;",
  "anya-e0804n0:284_0": "Sakammākammakā honti, atthato divuādayo.",
  "anya-e0804n0:285_0": "Kāmaguṇehi dibbati. Paccāmitte dibbati. Aññānipi yojetabbāni.",
  "anya-e0804n0:286_0": "Gaṇantarañcopasaggaṁ, vināpi atthanānataṁ;",
  "anya-e0804n0:287_0": "Payogato sakammā ca, akammā ca gamādayo.",
  "anya-e0804n0:288_0": "Puriso maggaṁ gacchati. Gambhīresupi atthesu ñāṇaṁ gacchati. Dhammaṁ carati. Tattha tattha carati.",
  "anya-e0804n0:289_0": "Gaṇantarañcopasaggaṁ, payogañcatthanānataṁ;",
  "anya-e0804n0:290_0": "Vināpi tividhā honti, disādī rūpabhedato.",
  "anya-e0804n0:291_0": "Pāsādaṁ passati, pāsādaṁ dakkhati pāsādo dissati. Aññānipi yojetabbāni.",
  "anya-e0804n0:292_0": "Sabhāvato sakammā tu, rudadhātādayo matā;",
  "anya-e0804n0:293_0": "Sabhāvato akammā ca, nandadhātādayo matā.",
  "anya-e0804n0:294_0": "Mataṁ vā amma rodanti, idha nandati pecca nandati.",
  "anya-e0804n0:295_0": "Upasaggavaseneke, sakammāpi akammakā;",
  "anya-e0804n0:296_0": "Sambhavanti tathekacce, akammāpi sakammakā.",
  "anya-e0804n0:297_0": "Ekacce tupasaggehi, sakammā ca sakammakā;",
  "anya-e0804n0:298_0": "Akammakā akammā ca, esatthopettha dīpito;",
  "anya-e0804n0:299_0": "Puriso gāmā niggacchati, dhanaṁ adhigacchati, puriso pāṇaṁ abhibhavati, himavatā pabhavanti mahānadiyo.",
  "anya-e0804n0:299_1": "Aññānipi payogāni yojetabbāni.",
  "anya-e0804n0:300_0": "Tattha yadi sāsane pacadhātussa kammani rūpaṁ siyā, ‘‘purisena kammaṁ kariyatī’’ti payogo viya ‘‘purisena odano paciyatī’’ti payogo icchitabbo.",
  "anya-e0804n0:300_1": "Ye pana garū ‘‘tayā paccate odano’’tiādīni icchanti, te saddasatthanayaṁ nissāya vadanti maññe.",
  "anya-e0804n0:300_2": "Evaṁ santepi upaparikkhitvā yuttāni ce, gahetabbāni.",
  "anya-e0804n0:300_3": "Kārite ‘‘puriso purisena purisaṁ vā odanaṁ pāceti, pācayati, pācāpeti, pācāpayati.",
  "anya-e0804n0:300_4": "Purisena puriso odanaṁ pāciyati, pācayiyati, pācāpiyati, pācāpayiyatī’’ti rūpāni bhavanti.",
  "anya-e0804n0:300_5": "‘‘Yathā daṇḍena gopālo, gāvaṁ pāceti gocara’’ntiādīsu aññopi attho daṭṭhabbo.",
  "anya-e0804n0:301_0": "Pacaṁ, pacanto, pacantī, pacamāno, pacamānā.",
  "anya-e0804n0:301_1": "Pātabbaṁ, pacitaṁ, pacitabbaṁ, pacanīyaṁ, pacituṁ, pacitvā.",
  "anya-e0804n0:301_2": "Ettha ca ‘‘imassa maṁsañca pātabba’’nti payogo udāharaṇaṁ.",
  "anya-e0804n0:301_3": "‘‘Pacati, pacanti.",
  "anya-e0804n0:301_4": "Pacasī’’tiādi padakkamo subodho.",
  "anya-e0804n0:302_0": "Sica gharaṇe. Secati, seko, ‘‘ubhatobhāsā’’ti vadanti.",
  "anya-e0804n0:303_0": "Imāni cakārantadhāturūpāni.",
  "anya-e0804n0:304_0": "Chakārantadhātu",
  "anya-e0804n0:305_0": "Parassabhāsādibhāvaṁ, sabbesaṁ dhātunaṁ ito;",
  "anya-e0804n0:306_0": "Paraṁ na byākarissaṁ so, sāsane īrito na hi.",
  "anya-e0804n0:307_0": "Chuchedane. Choti. Chotvāna moḷiṁ varagandhavāsitaṁ. Acchocchuṁvata bho rukkhaṁ.",
  "anya-e0804n0:308_0": "Milecha aviyattāyaṁ vācāyaṁ.",
  "anya-e0804n0:308_1": "Milecchati, milakkhu.",
  "anya-e0804n0:308_2": "Paccantimesu janapadesu paccājāto hoti milakkhūsu aviññātāresu.",
  "anya-e0804n0:309_0": "Vachi icchāyaṁ. Vañchati. Vañchitaṁ dhanaṁ.",
  "anya-e0804n0:310_0": "Achi āyāme. Añcati. Dīghaṁ vā añchanto dīghaṁ añchāmīti pajānāti.",
  "anya-e0804n0:311_0": "Huccha koṭille. Hucchati.",
  "anya-e0804n0:312_0": "Muccha mohamucchāsu. Mucchati. Mucchito visavegena, visaññī samapajjatha. Mucchā, mucchitvā.",
  "anya-e0804n0:313_0": "Phucha visaraṇe phochati.",
  "anya-e0804n0:314_0": "Yucha pamāde. Yucchati.",
  "anya-e0804n0:315_0": "Uchi uñche. Uñcho pariyesanaṁ. Uñchati. Uñchācariyāya īhatha.",
  "anya-e0804n0:316_0": "Ucha pipāsāyaṁ. Uchati.",
  "anya-e0804n0:317_0": "Puccha pañhe pucchati.",
  "anya-e0804n0:317_1": "Pucchitā, pucchako, puṭṭho, pucchito, pucchā.",
  "anya-e0804n0:317_2": "Bhikkhu vinayadharaṁ pañhaṁ pucchati.",
  "anya-e0804n0:317_3": "Pucchi, pucchituṁ.",
  "anya-e0804n0:317_4": "Pucchitvā.",
  "anya-e0804n0:317_5": "Ettha ca pañcavidhā pucchā adiṭṭhajotanāpucchā diṭṭhasaṁsandanāpucchā vimaticchedanāpucchā anumatipucchā kathetukamyatāpucchāti.",
  "anya-e0804n0:317_6": "Tāsaṁ nānattaṁ aṭṭhasāliniyādito gahetabbaṁ.",
  "anya-e0804n0:318_0": "Viccha gatiyaṁ. Vicchati. Vicchikā.",
  "anya-e0804n0:319_0": "Vacchuchedane. Vucchati. Vuttā, vuttavā, vuttasiro. Vakāragatassa akārassa uttaṁ.",
  "anya-e0804n0:320_0": "Vuttasaddo kesoharaṇepi dissati ‘‘kāpaṭiko māṇavo daharo vuttasiro’’tiādīsu.",
  "anya-e0804n0:320_1": "Ettha ca sirasaddena siroruhā vuttā yathā mañcasaddena mañcaṭṭhā, cakkhusaddena ca cakkhunissitaṁ viññāṇaṁ.",
  "anya-e0804n0:320_2": "Ropitepi ‘‘yathā sāradikaṁ bījaṁ, khette vuttaṁ virūhatī’’tiādīsu.",
  "anya-e0804n0:320_3": "Kathitepi ‘‘vuttamidaṁ bhagavatā, vuttamarahatā’’tiādisu.",
  "anya-e0804n0:320_4": "Atridaṁ vuccati –",
  "anya-e0804n0:321_0": "Vacchuvapavacavasā, vuttasaddo pavattati;",
  "anya-e0804n0:322_0": "Kesohāre ropite ca, kathite ca yathākkamanti.",
  "anya-e0804n0:323_0": "Aparo nayo –",
  "anya-e0804n0:323_1": "vuttasaddo ‘‘no ca kho paṭivutta’’ntiādīsu vāpasamīkaraṇe dissati.",
  "anya-e0804n0:323_2": "‘‘Pannalomo paradattavutto’’tiādīsu jīvitavuttiyaṁ.",
  "anya-e0804n0:323_3": "‘‘Paṇḍupalāso bandhanā pavutto’’tiādīsu apagame.",
  "anya-e0804n0:323_4": "‘‘Gītaṁ pavuttaṁ samīhita’’ntiādīsu pāvacanavasena pavattite.",
  "anya-e0804n0:323_5": "Loke pana ‘‘vutto pārāyano’’tiādīsu ajjhene dissati, atridaṁ vuccati",
  "anya-e0804n0:324_0": "‘‘Vāpasamīkaraṇe ca, atho jīvitavuttiyaṁ;",
  "anya-e0804n0:325_0": "Apagame pāvacana-vasena ca pavattite;",
  "anya-e0804n0:326_0": "Ajjhene cevametesu, vuttasaddo padissatī’’ti.",
  "anya-e0804n0:327_0": "Aparopi nayo –",
  "anya-e0804n0:327_1": "vuttasaddo saupasaggoca anupasaggo ca vapane vāpasamīkaraṇe kesohāre jīvitavuttiyaṁ pamuttabhāve pāvacanavasena pavattite ajjhene kathaneti evamādīsu dissati.",
  "anya-e0804n0:327_2": "Tathā hesa –",
  "anya-e0804n0:328_0": "‘‘Gāvo tassa pajāyanti, khette vuttaṁ virūhati;",
  "anya-e0804n0:329_0": "Vuttānaṁ phalamasnāti, yo mittānaṁ na dubbhatī’’ti",
  "anya-e0804n0:330_0": "Ādīsu vapane āgato.",
  "anya-e0804n0:330_1": "‘‘No ca kho paṭivutta’’ntiādīsu aṭṭhadantakādīhi vāpasamīkaraṇe.",
  "anya-e0804n0:330_2": "‘‘Kāpaṭiko māṇavo daharo vuttasiro’’tiādīsu kesoharaṇe.",
  "anya-e0804n0:330_3": "‘‘Pannalomo paradattavutto migabhūtena cetasā viharatī’’tiādīsu jīvitavuttiyaṁ.",
  "anya-e0804n0:330_4": "‘‘Seyyathāpi nāma paṇḍupalāso bandhanā pavutto abhabbo haritatthāyā’’tiādīsu bandhanato pamuttabhāve.",
  "anya-e0804n0:330_5": "‘‘Yesamidaṁ etarahi porāṇaṁ mantapadaṁ gītaṁ pavuttaṁ samīhita’’ntiādīsu pāvacanabhāvena pavattite.",
  "anya-e0804n0:330_6": "Loke pana ‘‘vutto gaṇo, vutto pārāyano’’tiādīsu ajjhene.",
  "anya-e0804n0:330_7": "‘‘Vuttaṁ kho panetaṁ bhagavatā, dhammadāyādā me bhikkhave bhavatha, mā āmisadāyādā’’tiādīsu kathane.",
  "anya-e0804n0:330_8": "Atridaṁ vuccati –",
  "anya-e0804n0:331_0": "Vapa vatu vacchuvaca-dhātūnaṁ vasato mato;",
  "anya-e0804n0:332_0": "Sopasaggo nopasaggo, vuttasaddo yathārahaṁ.",
  "anya-e0804n0:333_0": "Vapane ca vāpasamī-karaṇe muṇḍatāya ca;",
  "anya-e0804n0:334_0": "Jīvavutyaṁ pamuttatthe, vasā pāvacanassa tu;",
  "anya-e0804n0:335_0": "Pavattite ca ajjhene, kathane cāti lakkhaye;",
  "anya-e0804n0:336_0": "Taccha tanukaraṇe. Tacchati. Tacchako dāruṁ.",
  "anya-e0804n0:337_0": "Chakārantadhāturūpāni.",
  "anya-e0804n0:338_0": "Jakārantadhātu",
  "anya-e0804n0:339_0": "Jijaye. Jeti.",
  "anya-e0804n0:339_1": "Jayati, parājayati.",
  "anya-e0804n0:339_2": "Dhammaṁ caranto sāmikaṁ parājeti.",
  "anya-e0804n0:339_3": "Dhammaṁ caranto parajjati.",
  "anya-e0804n0:339_4": "Rājānaṁ jayāpesuṁ.",
  "anya-e0804n0:339_5": "Jayāpetvā.",
  "anya-e0804n0:339_6": "Ettha jayāpesunti ‘‘jayatu bhava’’nti āsīsavacanaṁ vadiṁsūti attho.",
  "anya-e0804n0:339_7": "Jayanaṁ, jitaṁ, jayo, vijitaṁ, jino, jetā, jeto, jito māro, māraṁ jito, jitavā, jitāvī, vijitāvī, māraji, lokaji, odhijino, anodhijino, jito.",
  "anya-e0804n0:339_8": "Vijito, jetuṁ, vijetuṁ, jitvā, vijitvā.",
  "anya-e0804n0:339_9": "Imassa pana dhātussa kiyādigaṇaṁ pattassa ‘‘jināti jinitvā’’tyādīni rūpāni bhavanti.",
  "anya-e0804n0:340_0": "Ji abhibhavane. Jeti. Jino.",
  "anya-e0804n0:340_1": "Pubbe viya rūpāni.",
  "anya-e0804n0:340_2": "Ettha ca ‘‘tumhehi ānanda sappurisehi vijitaṁ, pacchimā janatāsālimaṁsodanaṁ atimaññissatī’’ti pāḷi abhibhavanatthasādhakā.",
  "anya-e0804n0:340_3": "Ettha hi vijitanti adhibhūtanti attho.",
  "anya-e0804n0:341_0": "Ju gatiyaṁ.",
  "anya-e0804n0:341_1": "Ettha sīghagati adhippetā. Javati.",
  "anya-e0804n0:341_2": "Javanaṁ, javo, javaṁ, javanto, javanacittaṁ, javanapañño, javanahaṁso.",
  "anya-e0804n0:341_3": "Manojavaṁ gacchati yenakāmaṁ.",
  "anya-e0804n0:342_0": "Jekhaye. Jīyati.",
  "anya-e0804n0:342_1": "Ekārassa īyādeso.",
  "anya-e0804n0:342_2": "Sāsanānurūpena ‘‘kiṁ maṁ dhanena jīyethā’’ti hi pāḷi dissati.",
  "anya-e0804n0:342_3": "Saddasatthavidū pana ‘‘jāyatī’’ti rūpaṁ vadanti.",
  "anya-e0804n0:343_0": "Sajja gatiyaṁ. Sajjati.",
  "anya-e0804n0:344_0": "Kuju khuju theyyakaraṇe. Kojati. Khojati.",
  "anya-e0804n0:345_0": "Vaja gatiyaṁ.",
  "anya-e0804n0:345_1": "Dhaja dhaji ca. Vajati. Abbajati.",
  "anya-e0804n0:345_2": "Manussattañca abbaje.",
  "anya-e0804n0:345_3": "Vajo, vajanaṁ, pavajanaṁ, pabbajjā, pabbajito, pabbājito.",
  "anya-e0804n0:346_0": "Sakā raṭṭhā pabbājito, aññaṁ janapadaṁ gato;",
  "anya-e0804n0:347_0": "Mahantaṁ koṭṭhaṁ kayirātha, duruttānaṁ nidhetave.",
  "anya-e0804n0:348_0": "Dhajati. Dhajo. Dhañjati. Dhañjanaṁ. Ettha dhajoti ketu. Dhañjananti gamanaṁ.",
  "anya-e0804n0:349_0": "Aja khepane ca.",
  "anya-e0804n0:349_1": "Gatiapekkhakoyeva cakāro. Ajati. Ajo.",
  "anya-e0804n0:349_2": "Ettha ajoti eḷako.",
  "anya-e0804n0:349_3": "Imāni panassa pariyāyavacanāni ‘‘ajo eḷako urabbho avi meṇḍo’’ti.",
  "anya-e0804n0:349_4": "Tattha urabbhoti eḷako, yo ‘‘ajo’’tipi vuccati.",
  "anya-e0804n0:349_5": "Avīti rattalomo eḷako.",
  "anya-e0804n0:349_6": "Meṇḍoti kuṭilasiṅgo eḷako.",
  "anya-e0804n0:349_7": "Tathā hi janakajātake ajarathato meṇḍarathā visuṁ vuttā.",
  "anya-e0804n0:349_8": "Apica ajeḷakanti ajato eḷakassa visuṁ vacanato eḷakasaddena meṇḍopi gahetabbo, mahosadhajātakaṭṭhakathāyañhi meṇḍeḷakānaṁ nibbisesatā vuttāti.",
  "anya-e0804n0:350_0": "Ajja sajja ajjane. Ajjanaṁ ajjanakriyā. Ajjati. Sajjati.",
  "anya-e0804n0:351_0": "Kajja byathane. Byathanaṁ hiṁsā. Kajjati.",
  "anya-e0804n0:352_0": "Khajja majjane ca. Majjanaṁ suddhi. Byathanāpekkho cakāro. Khajjati. Khajjūro.",
  "anya-e0804n0:353_0": "Khaja manthe. Mantho viloḷanaṁ. Khajati.",
  "anya-e0804n0:354_0": "Khaji gativekalle. Kissa bhante ayyo khañjatīti. Ubho khañjā. Khañjanaṁ, khañjituṁ, khañjitvā.",
  "anya-e0804n0:355_0": "Khaja kampane. Khajati. Ejā.",
  "anya-e0804n0:355_1": "Ettha ca ejāti lābhādiṁ paṭicca ejati kampatīti ejā, balavataṇhāyetaṁ nāmaṁ.",
  "anya-e0804n0:356_0": "Buja vajiranibbese. Vajiranigghoseti keci vidū vadanti. Bojati.",
  "anya-e0804n0:357_0": "Khijakuji guji abyattasadde. Khijati. Kuñjati. Guñjati.",
  "anya-e0804n0:358_0": "Laja lāja tajja bhassane. Lajati. Lājati. Tajjati.",
  "anya-e0804n0:359_0": "Laji dittiyañca.",
  "anya-e0804n0:359_1": "Bhassanāpekkho cakāro. Lañjati.",
  "anya-e0804n0:359_2": "Tatiyo nayalañjako.",
  "anya-e0804n0:359_3": "Lañjeti pakāseti suttatthanti lañjako.",
  "anya-e0804n0:360_0": "Jaja jaji yuddhe. Yujjhanaṁ yuddhaṁ. Jajati. Jañjati.",
  "anya-e0804n0:361_0": "Tuja hiṁsāyaṁ. Tojati.",
  "anya-e0804n0:362_0": "Tuji balane ca. Balanaṁ balanakriyā. Hiṁsāpekkhako cakāro. Tuñjati.",
  "anya-e0804n0:363_0": "Gaja kuji muji gajja saddatthā. Gajati. Kuñjati. Muñjati.",
  "anya-e0804n0:363_1": "Gajo gajjati, megho gajjati.",
  "anya-e0804n0:363_2": "Yattha dāso āmajāto, ṭhito thullāni gajjati.",
  "anya-e0804n0:363_3": "Maṇi gajjati.",
  "anya-e0804n0:363_4": "Ñāṇagajjanaṁ gajjati.",
  "anya-e0804n0:363_5": "Gajjituṁ samattho. Gajjitā. Gajjitvā.",
  "anya-e0804n0:363_6": "Tattha gajoti hatthī.",
  "anya-e0804n0:363_7": "Hatthissa hi anekāni nāmāni –",
  "anya-e0804n0:364_0": "Hatthī nāgo gajo dantī, kuñjaro vāraṇo karī;",
  "anya-e0804n0:365_0": "Mātaṅgo dvirado saṭṭhi-hāyano’nekapo ibho.",
  "anya-e0804n0:366_0": "Thambho rammo dvipo ceva, hatthinī tu kareṇukā;",
  "anya-e0804n0:367_0": "Hatthipoto hatthicchāpo, bhiṅko ca kalabho bhave.",
  "anya-e0804n0:368_0": "Caja cāge. Cajati. Pariccajati. Cāgo. Pariccāgo. Cajanaṁ. Cajaṁ, cajanto. Cajamāno.",
  "anya-e0804n0:369_0": "Sanja saṅge. Saṅgo laganaṁ. Sañcati. Satto. Sajanaṁ, satti. Āsatti. Sajituṁ. Sajitvā.",
  "anya-e0804n0:370_0": "Īja gatiyaṁ. Ījati.",
  "anya-e0804n0:371_0": "Bhaji bhajjane. Bhajjanaṁ tāpakaraṇaṁ. Tilāni bhajjati. Purisena bhajjamānāni tilāni.",
  "anya-e0804n0:372_0": "Ejabheja bhāja dittiyaṁ. Ditti sobhā. Ejati. Bhejati. Bhājati.",
  "anya-e0804n0:373_0": "Tija nisāne, khamāyañca.",
  "anya-e0804n0:373_1": "Nisānaṁ tikkhatākaraṇaṁ.",
  "anya-e0804n0:373_2": "Khamā khanti. Tejati.",
  "anya-e0804n0:373_3": "Titikkhati. Tejano. Tejo.",
  "anya-e0804n0:373_4": "Tattha tejanoti kaṇḍo saro usu.",
  "anya-e0804n0:373_5": "Tejoti sūriyo.",
  "anya-e0804n0:373_6": "Atha vā tejoti tejanaṁ usmā uṇhattaṁ tāpo.",
  "anya-e0804n0:373_7": "Tejoti vā ānubhāvo pabhāvo.",
  "anya-e0804n0:374_0": "Sañja parissagge, āliṅganaṁ parissaggo. Sañjati.",
  "anya-e0804n0:375_0": "Khaji dāne, gatiyañca. Khañjati. Khañjanaṁ.",
  "anya-e0804n0:376_0": "Rāja dittiyaṁ bhāja ca. Rājati. Bhājati. Rājā. Rājinī. Vanarāji. Rājitvā.",
  "anya-e0804n0:376_1": "Virājitvā.",
  "anya-e0804n0:376_2": "Atra viññūnamatthavivaraṇe kosallajananatthaṁ silokaṁ racayāma –",
  "anya-e0804n0:377_0": "Ma’hā’rāja mahārāja, mahārāja mameva’hi;",
  "anya-e0804n0:378_0": "Ne’tassa iti vatvāna, dve janā kalahaṁ karuṁ.",
  "anya-e0804n0:379_0": "Ettha ca paṭhamapādassa dutiyapade ‘‘me ahi mahī’’ti chedo ‘‘puttā me atthi puttā matthī’’ti viya.",
  "anya-e0804n0:379_1": "‘‘Mahi arāja mahārājā’’ti ca chedo ‘‘yopi ayaṁ yopāya’’nti viya.",
  "anya-e0804n0:379_2": "Ettha arājasaddo ‘‘atikaramakarācariyā’’ti ettha akarīti atthavācako akarasaddo viya ākhyātaparokkhāvibhattiko daṭṭhabbo.",
  "anya-e0804n0:379_3": "Arāja virocīti attho.",
  "anya-e0804n0:379_4": "Ayaṁ pana gāthāya piṇḍattho ‘‘mahārāja me ahi arāja, mama eva ahi arāja, na etassa iti vatvā dve ahituṇḍikajanā kalahaṁ kariṁsū’’ti.",
  "anya-e0804n0:380_0": "Ranja rāge.",
  "anya-e0804n0:380_1": "Bhikkhu cīvaraṁ rajati.",
  "anya-e0804n0:380_2": "Satto rūpādīsu rañjati. Rajanaṁ. Rajako. Rāgo. Virāgo.",
  "anya-e0804n0:380_3": "Haliddirāgo. Rājā. Rājinī.",
  "anya-e0804n0:380_4": "Imassa ca divādigaṇaṁ pattassa ‘‘rajjati virajjatī’’ti rūpāni bhavanti.",
  "anya-e0804n0:380_5": "Tattha rajananti rajanavatthu.",
  "anya-e0804n0:380_6": "Rajakoti rajakāro vatthadhovanako.",
  "anya-e0804n0:380_7": "Rāgoti rajjanti sattā tena, sayaṁ vā rañjati, rañjanamattameva vā etanti rāgo, taṇhā.",
  "anya-e0804n0:380_8": "Imāni pana tadabhidhānāni –",
  "anya-e0804n0:381_0": "Rāgo lobho tasiṇā ca, taṇhā ejā visattikā;",
  "anya-e0804n0:382_0": "Satti āsatti mucchā ca, lubbhitattañca lubbhanā.",
  "anya-e0804n0:383_0": "Kāmo nikāmanā icchā, nikanti ca niyanti ca;",
  "anya-e0804n0:384_0": "Vanañca vanatho ceva, apekkhā bhavanetti ca.",
  "anya-e0804n0:385_0": "Anurodho ca sārāgo, saṅgo paṅko ca sibbinī;",
  "anya-e0804n0:386_0": "Nandīrāgo anunayo, gedho sañjananī tathā;",
  "anya-e0804n0:387_0": "Janikā paṇidhi ceva, ajjhosānantinekadhā.",
  "anya-e0804n0:388_0": "Virāgoti maggo nibbānañca.",
  "anya-e0804n0:388_1": "Rājāti pathavissaro.",
  "anya-e0804n0:388_2": "Ettha dhātudvayavasena nibbacanāni niyyante.",
  "anya-e0804n0:388_3": "Nānāsampattīhi rājati dibbati virocatīti rājā.",
  "anya-e0804n0:388_4": "Dānañca piyavacanañca atthacariyā ca samānattatā cāti imehi catūhi saṅgahavatthūhi attani mahājanaṁ rañjetītipi rājā.",
  "anya-e0804n0:388_5": "Rājinīti rājabhariyā.",
  "anya-e0804n0:388_6": "Tesaṁ abhidhānāni vuccante sahābhidhānantarehi –",
  "anya-e0804n0:389_0": "Rājā bhūpati devo ca, manujindo disampati;",
  "anya-e0804n0:390_0": "Patthivo jagatipālo, bhūbhujo pathavissaro.",
  "anya-e0804n0:391_0": "Raṭṭhādhipo bhūmipālo, manussindo janādhipo;",
  "anya-e0804n0:392_0": "Narindo khattiyo ceva, khettassāmi pabhāvako.",
  "anya-e0804n0:393_0": "Muddhābhisitto rājāti, kathito itaro pana;",
  "anya-e0804n0:394_0": "Rājañño khattiyo cāti, vutto khattiyajātiko.",
  "anya-e0804n0:395_0": "Muddhābhisitto anurājā, uparājāti bhāsito;",
  "anya-e0804n0:396_0": "Catuddīpī rājarājā, cakkavattīti bhāsito.",
  "anya-e0804n0:397_0": "Rājinī uparī devī, mahesī bhūbhujaṅganā;",
  "anya-e0804n0:398_0": "Khattiyā rājapadumī, khattiyānī ca khattiyī;",
  "anya-e0804n0:399_0": "Itthāgārantu orodho, uparītipi vuccati.",
  "anya-e0804n0:400_0": "Bhaja sevāyaṁ. Bhajati. Bhajanā. Sambhajanā. Bhatti. Sambhatti. Bhattā.",
  "anya-e0804n0:401_0": "Yaja devapūjasaṅgatakaraṇadānadhammesu.",
  "anya-e0804n0:401_1": "Devapūjaggahaṇena buddhādipūjā gahitā.",
  "anya-e0804n0:401_2": "Saṅgatakaraṇaṁ samodhānakaraṇaṁ.",
  "anya-e0804n0:401_3": "Tathā hi adhimuttattheravatthumhi ‘‘yadatthi saṅgataṁ kiñci, bhavo vā yattha labbhatī’’ti gāthāyaṁ saṅgatasaddena samodhānaṁ vuttaṁ.",
  "anya-e0804n0:401_4": "Dānaṁ pariccāgo.",
  "anya-e0804n0:401_5": "Dhammo jhānasīlādi.",
  "anya-e0804n0:401_6": "Etesvatthesu yajadhātu vattati.",
  "anya-e0804n0:401_7": "Pupphehi buddhaṁ yajati.",
  "anya-e0804n0:401_8": "Devataṁ yajati.",
  "anya-e0804n0:401_9": "Devamanussehi bhagavā yajiyati. Ijjati. Yiṭṭhaṁ. Yañño. Yāgo.",
  "anya-e0804n0:401_10": "Dhammayāgo.",
  "anya-e0804n0:401_11": "Yajamāno sake pure.",
  "anya-e0804n0:401_12": "Yiṭṭhuṁ, yajituṁ.",
  "anya-e0804n0:401_13": "Puthuyaññaṁ yajitvāna.",
  "anya-e0804n0:401_14": "Soḷasaparikkhāraṁ mahāyaññaṁ kattukāmo.",
  "anya-e0804n0:402_0": "Majja saṁsuddhiyaṁ. Majjati. Bāhiraṁ parimajjati. Bhūmiṁ sammajjati. Majjanaṁ. Sammajjanī.",
  "anya-e0804n0:403_0": "Niñji suddhiyaṁ. Niñjati.",
  "anya-e0804n0:403_1": "Paniñjati. Niñjituṁ.",
  "anya-e0804n0:403_2": "Paniñjituṁ. Niñjitvā.",
  "anya-e0804n0:403_3": "Paniñjitvā.",
  "anya-e0804n0:403_4": "Ayaṁ pana pāḷi ‘‘tato tvaṁ moggallāna uṭṭhāyāsanā udakena akkhīni paniñjitvā disā anulokeyyāsī’’ti.",
  "anya-e0804n0:404_0": "Niji abyattasadde. Niñjati.",
  "anya-e0804n0:405_0": "Bhaja pāke. Tilāni bhajjati. Bhajjamānā tilāni ca.",
  "anya-e0804n0:406_0": "Uju ajjave. Ajjavaṁ ujubhāvo. Ojati. Uju.",
  "anya-e0804n0:407_0": "Sajavissaggaparissajjanabbhukkiraṇesu. Sajati. Lokyaṁ sajantaṁ udakaṁ.",
  "anya-e0804n0:408_0": "Ruja bhaṅge. Rujati. Rujā. Rogo.",
  "anya-e0804n0:408_1": "Ettha rujāti byādhi rujanaṭṭhena.",
  "anya-e0804n0:408_2": "Rogoti rujati bhañjati aṅgapaccaṅgānīti rogo, byādhiyeva, yo ‘‘ātaṅko’’tipi ‘‘ābādho’’tipi vuccati.",
  "anya-e0804n0:409_0": "Bhuja koṭille.",
  "anya-e0804n0:409_1": "Āvipubbo aññatthesu ca.",
  "anya-e0804n0:409_2": "Urago bhujati. Ābhujati.",
  "anya-e0804n0:409_3": "Bhikkhu pallaṅkaṁ ābhujati, ūrubaddhāsanaṁ bandhatīti attho.",
  "anya-e0804n0:409_4": "Mahāsamuddo ābhujati, āvaṭṭatīti attho.",
  "anya-e0804n0:409_5": "Keci pana ‘‘osakkatī’’ti atthaṁ vadanti.",
  "anya-e0804n0:409_6": "‘‘Vaṇṇadāna’’nti ābhujati, manasi karotīti attho.",
  "anya-e0804n0:409_7": "Mūlāni vibhujatīti mūlavibhujo, ratho.",
  "anya-e0804n0:409_8": "Ettha ca vibhujatīti chindati. Bhogo. Bhogī. Ābhogo.",
  "anya-e0804n0:409_9": "Ābhujitvā.",
  "anya-e0804n0:409_10": "Ettha ca bhogoti bhujayati kuṭilaṁ kariyatīti bhogo, ahisarīraṁ.",
  "anya-e0804n0:409_11": "Bhogīti sappo.",
  "anya-e0804n0:410_0": "Raji vijjhane.",
  "anya-e0804n0:410_1": "Nāgo dantehi bhūmiṁ rañjati. Ārañjati.",
  "anya-e0804n0:410_2": "Ettha ca ‘‘tathāgatarañjitaṁ itipī’’ti nettipāḷi nidassanaṁ.",
  "anya-e0804n0:410_3": "Tassattho ‘‘idaṁ sikkhattayasaṅgahitaṁ sāsanabrahmacariyaṁ tathāgatagandhahatthino mahāvajirañāṇasabbaññutaññāṇadantehi rañjitaṁ ārañjitaṁ, tebhūmakadhammānaṁ ārañjanaṭṭhānantipi vuccatī’’ti.",
  "anya-e0804n0:410_4": "Rañjitanti hi rañjati vijjhati etthāti ruñjitaṁ, rañjanaṭṭhānaṁ.",
  "anya-e0804n0:410_5": "‘‘Idaṁ nesaṁ padakkanta’’ntiādimhi viya etassa saddassa siddhi veditabbā adhikaraṇatthasambhavato.",
  "anya-e0804n0:411_0": "Vijī bhayacalanesu.",
  "anya-e0804n0:411_1": "Īkārantoyaṁ dhātu, tenassa saniggahītāgamāni rūpāni na santi. Vejati. Vego.",
  "anya-e0804n0:411_2": "Dhammasaṁvego.",
  "anya-e0804n0:411_3": "Saṁvigo vegena palāyi. Nadīvego.",
  "anya-e0804n0:411_4": "Ūmivego , vātavego.",
  "anya-e0804n0:411_5": "Ettha dhammasaṁvegoti sahottappaṁ ñāṇaṁ.",
  "anya-e0804n0:411_6": "‘‘Vego, javo, rayo’’ti ime ekatthā.",
  "anya-e0804n0:411_7": "Divādigaṇaṁ pana pattassa ‘‘vijjati saṁvijjati ubbijjatī’’ti rūpāni bhavanti dvigaṇikattā.",
  "anya-e0804n0:412_0": "Lajja lajjane. Lajjati. Lajjā. Lajjāti hirī. Yā ‘‘viriḷanā’’tipi vuccati.",
  "anya-e0804n0:413_0": "Vaḷaji paribhoge. Vaḷañjati.",
  "anya-e0804n0:414_0": "Kujja adhomukhīkaraṇe. Kujjati.",
  "anya-e0804n0:414_1": "Nikujjati.",
  "anya-e0804n0:414_2": "Ukkujjati.",
  "anya-e0804n0:414_3": "Paṭikujjati.",
  "anya-e0804n0:414_4": "Nikujjitaṁ vā ukkujjeyya.",
  "anya-e0804n0:414_5": "Aññissā pātiyā paṭikujjati.",
  "anya-e0804n0:414_6": "Avakujjo nipajjahaṁ.",
  "anya-e0804n0:414_7": "Tattha kujjati nikujjatīti imāni ‘‘carati vicaratī’’ti padāni viya samānatthāni, adhomukhaṁ karotīti hi attho.",
  "anya-e0804n0:414_8": "Ukkujjatīti uparimukhaṁ karoti.",
  "anya-e0804n0:414_9": "Paṭikujjatīti mukhe mukhaṁ ṭhapeti.",
  "anya-e0804n0:415_0": "Mujja osīdane. Mujjati. Nimujjati. Nimuggo. Ummuggo.",
  "anya-e0804n0:416_0": "Opuji vilimpane. Gomayena pathaviṁ opuñjati.",
  "anya-e0804n0:417_0": "Jakārantadhāturūpāni.",
  "anya-e0804n0:418_0": "Jhakārantadhātu",
  "anya-e0804n0:419_0": "Jhe cintāyaṁ.",
  "anya-e0804n0:419_1": "Jhāyati, nijjhāyati, upanijjhāyati, ujjhāyati, sajjhāyati.",
  "anya-e0804n0:419_2": "Jhānaṁ, nijjhānaṁ, upanijjhānaṁ, ujjhāyanaṁ, sajjhāyanaṁ.",
  "anya-e0804n0:419_3": "Nijjhatti.",
  "anya-e0804n0:419_4": "Upajjhā, upajjhāyo.",
  "anya-e0804n0:419_5": "Jhāyī, ajjhāyako.",
  "anya-e0804n0:420_0": "Tattha jhāyananti duvidhaṁ jhāyanaṁ sobhanamasobhanañca.",
  "anya-e0804n0:420_1": "Tesu sobhanaṁ ‘‘jhāyī tapati brāhmaṇo.",
  "anya-e0804n0:420_2": "Jhāyāmi akutobhayo’’tiādīsu daṭṭhabbaṁ.",
  "anya-e0804n0:420_3": "Asobhanaṁ pana ‘‘tattha tattha jhāyanto nisīdi.",
  "anya-e0804n0:420_4": "Adhomukho pajjhāyanto nisīdī’’tiādīsu daṭṭhabbaṁ.",
  "anya-e0804n0:420_5": "Jhāyīti ārammaṇūpanijjhānena vā lakkhaṇūpanijjhānena vā jhāyanasīlo cintanasīlo.",
  "anya-e0804n0:420_6": "Jhāyī jhānavāti attho.",
  "anya-e0804n0:420_7": "Ajjhāyakoti idaṁ ‘‘na dānime jhāyanti, na dānime jhāyantīti kho vāseṭṭha ajjhāyakā ajjhāyakātveva tatiyaṁ akkharaṁ upanibbatta’’nti evaṁ paṭhamakappikakāle jhānavirahitānaṁ brāhmaṇānaṁ garahavacanaṁ uppannaṁ, idāni pana taṁ ajjhāyatīti ajjhāyako, mante parivattetīti iminā atthena pasaṁsāvacanaṁ katvā voharantīti.",
  "anya-e0804n0:420_8": "Ayaṁ panattho ‘‘adhipubbassa i ajjhayane’’ti dhātussa vasena gahetabbo.",
  "anya-e0804n0:420_9": "Evaṁ adhipubbassa idhātussa vasena imassa dhātussa atthaparivattanaṁ bhavati.",
  "anya-e0804n0:420_10": "Yaṁ sandhāya ‘‘ajjhāyako mantadharo’’ti vuttaṁ.",
  "anya-e0804n0:421_0": "Jhe dittiyaṁ. Dīpo jhāyati, dārūni jhāyanti. Ettha jhāyatīti jalati. Jhāyanajalanasaddā hi ekatthā.",
  "anya-e0804n0:422_0": "Jajjha paribhāsanatajjanesu. Jajjhati.",
  "anya-e0804n0:423_0": "Ujjha ussagge. Ussaggo chaḍḍanaṁ. Ujjhati. Ujjhitaṁ.",
  "anya-e0804n0:424_0": "Jhakārantadhāturūpāni.",
  "anya-e0804n0:425_0": "Ñakārantadhātu",
  "anya-e0804n0:426_0": "Ñā avabodhane.",
  "anya-e0804n0:426_1": "‘‘Ñāti, ñanti, ñāsi.",
  "anya-e0804n0:426_2": "Ñātu, ñantu.",
  "anya-e0804n0:426_3": "Ñeyya, ñeyyu’’ntiādīni yathāpāvacanaṁ gahetabbāni.",
  "anya-e0804n0:426_4": "Ñāti, ñātako, añño, ñattaṁ, ñatti, paññatti, viññatti, saññatti, saññā, saññāṇaṁ, paññā, paññāṇaṁ, ñāṇaṁ, viññāṇaṁ.",
  "anya-e0804n0:427_0": "Tattha ñātīti jānāti.",
  "anya-e0804n0:427_1": "Puna ñātīti bandhu.",
  "anya-e0804n0:427_2": "So hi ‘‘ayaṁ amhāka’’nti ñātabbaṭṭhena ñātīti.",
  "anya-e0804n0:427_3": "Evaṁ ñātako.",
  "anya-e0804n0:427_4": "Aññoti diṭṭhadhammikādayo atthe na ñāti na jānātīti añño, avidvā bāloti attho.",
  "anya-e0804n0:427_5": "Ñattanti jānanabhāvo.",
  "anya-e0804n0:427_6": "‘‘Yāvadeva anatthāya, ñattaṁ bālassa jāyatī’’ti pāḷi nidassanaṁ.",
  "anya-e0804n0:427_7": "Saññāṇanti cihanaṁ.",
  "anya-e0804n0:427_8": "Kārite ‘‘ñāpeti saññāpeti viññāpayatī’’tiādīni bhavanti.",
  "anya-e0804n0:427_9": "Yasmā pana ‘‘aññāti paṭivijjhati.",
  "anya-e0804n0:427_10": "Attatthaṁ vā paratthaṁ vā ñassati.",
  "anya-e0804n0:427_11": "Anaññātaññassāmītindriyaṁ.",
  "anya-e0804n0:427_12": "Ekacce nabbhaññaṁsu, ekacce abbhaññaṁsū’’ti pāḷiyo dissanti, tasmā ñātītiādīni ākhyātikapadāni diṭṭhāniyeva honti nayavasena.",
  "anya-e0804n0:427_13": "Tathā hi aññātīti ettha āiti upasaggo, so parassakkharassa saññoguccāraṇicchāya rassaṁ katvā niddiṭṭho.",
  "anya-e0804n0:427_14": "Ñātīti sāsane ākhyātikapadaṁ diṭṭhaṁ, tasmāyeva ‘‘ñāti, ñanti.",
  "anya-e0804n0:427_15": "Ñāsī’’tiādinā padamālākaraṇe nattheva doso.",
  "anya-e0804n0:428_0": "Ñā māraṇatosananisānesu.",
  "anya-e0804n0:428_1": "Māraṇaṁ jīvitindriyupacchedakaraṇaṁ.",
  "anya-e0804n0:428_2": "Tosanaṁ tuṭṭhi.",
  "anya-e0804n0:428_3": "Nisānaṁ tikkhatā. Ñatti. Manuññaṁ. Paññatti.",
  "anya-e0804n0:429_0": "Ettha ñattīti māretīti vā tosetīti vā nisetīti vā attho.",
  "anya-e0804n0:429_1": "Ayañca ñattisaddo ‘‘vatti etāyāti vācā’’ti ettha vattisaddo viya ākhyātikapadanti daṭṭhabbo.",
  "anya-e0804n0:429_2": "Tathā ādatteti ettha vibhattibhūtassa tesaddassa viya vibhattibhūtassa tisaddassa saññogabhāvo ca dhātuantassarassa rassattañca.",
  "anya-e0804n0:429_3": "Manuññanti manaṁ ābhuso ñeti tosetīti manuññaṁ.",
  "anya-e0804n0:429_4": "Ayamattho manasaddūpapadassa āpubbassimassa ñādhātussa vasena daṭṭhabbo.",
  "anya-e0804n0:429_5": "Paññattīti nānappakārato pavattinivāraṇena akusalānaṁ dhammānaṁ ñatti māraṇaṁ paññatti.",
  "anya-e0804n0:429_6": "Atha vā dhammaṁ suṇantānaṁ dhammadesanāya citte anekavidhena somanassuppādanaṁ.",
  "anya-e0804n0:429_7": "Atikhiṇabuddhīnaṁ anekavidhena ñāṇatikhiṇakaraṇañca paññatti nāma, tathā sotūnaṁ cittatosanena cittanisānena ca paññāpanaṁ paññattīti daṭṭhabbaṁ.",
  "anya-e0804n0:430_0": "Iti bhūvādigaṇe cavaggantadhāturūpāni",
  "anya-e0804n0:431_0": "Samattāni.",
  "anya-e0804n0:432_0": "Ṭakārantadhātu",
  "anya-e0804n0:433_0": "Idāni ṭavaggantadhāturūpāni vuccante –",
  "anya-e0804n0:434_0": "Soṭu gabbe. Gabbaṁ dabbanaṁ. Soṭati.",
  "anya-e0804n0:435_0": "Yoṭu sambandhe. Yoṭati.",
  "anya-e0804n0:436_0": "Meṭu mileṭu ummāde. Meṭati. Mileṭati.",
  "anya-e0804n0:437_0": "Kaṭa vassāvaraṇesu. Kaṭati.",
  "anya-e0804n0:438_0": "Saṭa paribhāsane. Saṭati.",
  "anya-e0804n0:439_0": "Laṭa bālye ca. Pubbāpekkhāya cakāro. Laṭati. Lāṭo.",
  "anya-e0804n0:440_0": "Saṭa rujāvisaraṇagatyāvasānesu.",
  "anya-e0804n0:440_1": "Rujā pīḷā.",
  "anya-e0804n0:440_2": "Visaraṇaṁ vippharaṇaṁ.",
  "anya-e0804n0:440_3": "Gatyāvasānaṁ gatiyā avasānaṁ osānaṁ abhāvakaraṇaṁ, nisīdananti vuttaṁ hoti. Saṭati.",
  "anya-e0804n0:440_4": "Sāṭo vuccati sāṭako.",
  "anya-e0804n0:441_0": "Vaṭa vedhane. Vaṭati. Vaṭo. Vāṭo.",
  "anya-e0804n0:442_0": "Khiṭa uttāsane. Kheṭati, ākheṭako, kheṭo, ukkheṭito, samukkheṭito.",
  "anya-e0804n0:443_0": "Siṭa anādare. Seṭati.",
  "anya-e0804n0:444_0": "Jaṭaghaṭa saṅghāte. Jaṭati.",
  "anya-e0804n0:444_1": "Jaṭā, jaṭilo, jaṭī.",
  "anya-e0804n0:444_2": "Antojaṭā bahijaṭā, jaṭāya jaṭitā pajā.",
  "anya-e0804n0:444_3": "Kārite ‘‘so imaṁ vijaṭaye jaṭaṁ.",
  "anya-e0804n0:444_4": "Arahattamaggakkhaṇe vijaṭeti nāmā’’ti payogo.",
  "anya-e0804n0:445_0": "Bhaṭa bhattiyaṁ. Bhaṭati. Bhaṭo. Vetanaṁ bhaṭako yathā.",
  "anya-e0804n0:446_0": "Taṭa ussaye. Ussayo āroho ubbedho. Taṭati. Taṭo, giritaṭo, nadītaṭo, taṭī, taṭaṁ.",
  "anya-e0804n0:447_0": "Khaṭa kaṁse. Khaṭati. Khaṭo.",
  "anya-e0804n0:448_0": "Naṭa natiyaṁ. Naṭati. Naṭo, nāṭakaṁ.",
  "anya-e0804n0:449_0": "Piṭa saddasaṅghāṭesu. Peṭati.",
  "anya-e0804n0:449_1": "Peṭako, piṭakaṁ.",
  "anya-e0804n0:449_2": "Piṭakasaddo ‘‘mā piṭakasampadānenā’’tiādīsu pariyattiyaṁ dissati.",
  "anya-e0804n0:449_3": "‘‘Atha puriso āgaccheyya kudālapiṭakaṁ ādāyā’’tiādīsu yasmiṁ kismiñci bhājane.",
  "anya-e0804n0:450_0": "Haṭa dittiyaṁ. Haṭati. Hāṭakaṁ, haṭakaṁ. Yaṁ jātarūpaṁ haṭakanti vuccati.",
  "anya-e0804n0:451_0": "Saṭa avayave. Saṭati.",
  "anya-e0804n0:452_0": "Luṭa viloṭhane. Loṭati.",
  "anya-e0804n0:453_0": "Ciṭa pesane. Ceṭati. Ceṭako.",
  "anya-e0804n0:454_0": "Viṭa sadde. Veṭati. Veṭako.",
  "anya-e0804n0:455_0": "Aṭa paṭa iṭa kiṭa kaṭa gatiyaṁ. Aṭati. Paṭati. Eṭati. Keṭati. Kaṭati.",
  "anya-e0804n0:455_1": "Paṭo icceva nāmikapadaṁ diṭṭhaṁ.",
  "anya-e0804n0:455_2": "Paṭati jiṇṇabhāvaṁ gacchatīti paṭo.",
  "anya-e0804n0:455_3": "Paṭoti vatthaṁ.",
  "anya-e0804n0:455_4": "Vatthassa hi anekāni nāmāni –",
  "anya-e0804n0:456_0": "Paṭo coḷo sāṭako ca, vāso vasanamaṁsukaṁ;",
  "anya-e0804n0:457_0": "Dussamacchādanaṁ vatthaṁ, celaṁ vasani ambaraṁ.",
  "anya-e0804n0:458_0": "Muṭa pamaddane. Moṭati.",
  "anya-e0804n0:459_0": "Cuṭa appībhāve. Coṭati.",
  "anya-e0804n0:460_0": "Vaṭi vibhājane. Vaṭati. Vaṇṭo.",
  "anya-e0804n0:461_0": "Ruṭi luṭi theyye. Ruṇṭati. Luṇṭati. Ruṇṭako. Luṇṭako.",
  "anya-e0804n0:462_0": "Phuṭa visaraṇe phoṭati. Phoṭo.",
  "anya-e0804n0:463_0": "Ceṭa ceṭāyaṁ. Ceṭati. Ceṭako.",
  "anya-e0804n0:464_0": "Ghuṭa parivattane. Ghoṭati.",
  "anya-e0804n0:465_0": "Ruṭa luṭa paṭighāte. Roṭati. Loṭati.",
  "anya-e0804n0:466_0": "Ghaṭa cetāyaṁ. Ghaṭati. Ghaṭo. Ghaṭo vuccati kumbho. Imāni tadabhidhānāni –",
  "anya-e0804n0:467_0": "Ghaṭo kumbho ghaṭī kumbhī, tuṇḍikiro tu ukkhalī;",
  "anya-e0804n0:468_0": "Mahantabhājanaṁ cāṭi, atikhuddaṁ kuṭṭaṁ bhave;",
  "anya-e0804n0:469_0": "Caṭa bhaṭa paribhāsane deṭa ca. Caṭati. Bhaṭati. Deṭati.",
  "anya-e0804n0:470_0": "Kuṭa koṭille. Kuṭati. Paṭikuṭati.",
  "anya-e0804n0:471_0": "Puṭa saṁkilesane. Puṭati.",
  "anya-e0804n0:472_0": "Cuṭa chuṭa kuṭa chedane. Cuṭati. Chuṭati. Kuṭati.",
  "anya-e0804n0:473_0": "Phuṭa vikasane. Phuṭati.",
  "anya-e0804n0:474_0": "Muṭa aggisaddapakkhepamaddanesu. Muṭati.",
  "anya-e0804n0:475_0": "Tuṭa kalahakammani. Tuṭati.",
  "anya-e0804n0:476_0": "Ghuṭa paṭighāte. Ghuṭati. Ghoṭako.",
  "anya-e0804n0:477_0": "Ṭakārantadhāturūpāni.",
  "anya-e0804n0:478_0": "Ṭhakārantadhātu",
  "anya-e0804n0:479_0": "Ṭhāgatinivattiyaṁ.",
  "anya-e0804n0:479_1": "Gatinivatti uppajjamānassa gamanassupacchedo.",
  "anya-e0804n0:479_2": "Ṭhāti, ṭhanti. Tiṭṭhati.",
  "anya-e0804n0:479_3": "Patiṭṭhāti.",
  "anya-e0804n0:479_4": "Adhiṭṭhāti.",
  "anya-e0804n0:479_5": "Adhiṭṭheti. Saṇṭhāti.",
  "anya-e0804n0:479_6": "Saṇṭhahati.",
  "anya-e0804n0:479_7": "Adhiṭṭhahati.",
  "anya-e0804n0:479_8": "Upaṭṭhahati. Ṭhātu. Tiṭṭhatu.",
  "anya-e0804n0:479_9": "Tiṭṭheyya.",
  "anya-e0804n0:479_10": "Aṭṭha, aṭṭhu.",
  "anya-e0804n0:479_11": "Aṭṭhā, aṭṭhū, aṭṭhāsi, aṭṭhaṁsu.",
  "anya-e0804n0:479_12": "Yāvassa kāyo ṭhassati.",
  "anya-e0804n0:479_13": "Tiṭṭhissati.",
  "anya-e0804n0:479_14": "Upassuti tiṭṭhissatha.",
  "anya-e0804n0:479_15": "Aṭṭhissā, aṭṭhissaṁsu.",
  "anya-e0804n0:479_16": "Atiṭṭhissā, atiṭṭhissaṁsu.",
  "anya-e0804n0:479_17": "Ṭhātuṁ, upaṭṭhātuṁ.",
  "anya-e0804n0:479_18": "Upaṭṭhahituṁ.",
  "anya-e0804n0:479_19": "Adhiṭṭhātuṁ.",
  "anya-e0804n0:479_20": "Adhiṭṭhahituṁ.",
  "anya-e0804n0:479_21": "Ṭhatvā, adhiṭṭhitvā.",
  "anya-e0804n0:479_22": "Upaṭṭhahitvā, adhiṭṭhahitvā.",
  "anya-e0804n0:479_23": "Ṭhānaṁ, ṭhiti, saṇṭhiti, avaṭṭhiti.",
  "anya-e0804n0:479_24": "Saṇṭhānaṁ, paṭṭhānaṁ.",
  "anya-e0804n0:479_25": "Upaṭṭhāko, ṭhito.",
  "anya-e0804n0:479_26": "Pabbataṭṭho bhūmaṭṭho.",
  "anya-e0804n0:479_27": "Upaṭṭhahaṁ iccādīni.",
  "anya-e0804n0:480_0": "Tattha ṭhānasaddo issariyaṭhitikhaṇakāraṇesu dissati.",
  "anya-e0804n0:480_1": "‘‘Kiṁ panāyasmā devānamindo kammaṁ katvā imaṁ ṭhānaṁ patto’’tiādīsu hi issariye dissati.",
  "anya-e0804n0:480_2": "‘‘Ṭhānakusalo hoti akkhaṇavedhī’’tiādīsu ṭhitiyaṁ.",
  "anya-e0804n0:480_3": "‘‘Ṭhānasopetaṁ tathāgataṁ paṭibhātī’’tiādīsu khaṇe.",
  "anya-e0804n0:480_4": "‘‘Ṭhānañca ṭhānaso ñatvā aṭṭhānañca aṭṭhānaso’’tiādīsu kāraṇe.",
  "anya-e0804n0:480_5": "Kāraṇañhi yasmā tattha phalaṁ tiṭṭhati tadāyattavuttibhāvena, tasmā ṭhānanti vuccati.",
  "anya-e0804n0:481_0": "Issariye ṭhitiyañca, khaṇasmimpi ca kāraṇe;",
  "anya-e0804n0:482_0": "Catūsvatthesu etesu, ṭhānasaddo pavattatīti.",
  "anya-e0804n0:483_0": "Ṭhe saddasaṅkātesu. Ṭhīyati.",
  "anya-e0804n0:484_0": "Ṭhe veṭhane. Ṭhāyati.",
  "anya-e0804n0:485_0": "Paṭhaviyattiyaṁ vācāyaṁ.",
  "anya-e0804n0:485_1": "Dhammaṁ paṭhati.",
  "anya-e0804n0:485_2": "Pāṭho, nakkhattapāṭhako, so horapāṭhakaṁ pucchi.",
  "anya-e0804n0:485_3": "Sabbapāṭhī bhavissati.",
  "anya-e0804n0:485_4": "Paṭhituṁ, paṭhitave, paṭhitvā, paṭhitvāna, paṭhituna, paṭhiya, paṭhiyāna.",
  "anya-e0804n0:486_0": "Evaṁvidhaṁ tuṁpaccayantādivibhāgaṁ sabbattha yathārahaṁ vattukāmāpi gantha vitthārabhayena na vadāma.",
  "anya-e0804n0:486_1": "Avuttopi īdiso vibhāgo nayānusārena yathāsambhavaṁ sabbattha yojetabbo.",
  "anya-e0804n0:486_2": "Yattha pana pāḷinidassanādiviseso icchitabbo hoti, tatthevetaṁ dassessāma.",
  "anya-e0804n0:487_0": "Vaṭha thūliye. Vaṭhati. Vaṭharo.",
  "anya-e0804n0:487_1": "Vaṭharoti thūlaghanasarīrasmiṁ vattabbavacanaṁ.",
  "anya-e0804n0:487_2": "Tathā hi vinayaṭṭhakathāyaṁ ‘‘vaṭharoti thūlo, thūlo ca ghanasarīro cāyaṁ bhikkhūti vuttaṁ hotī’’ti vuttaṁ.",
  "anya-e0804n0:488_0": "Maṭha nivāse. Maṭhati. Maṭho.",
  "anya-e0804n0:489_0": "Kaṭha kicchajīvane. Kaṭhati. Kaṭho.",
  "anya-e0804n0:490_0": "Raṭha paribhāsane. Raṭhati.",
  "anya-e0804n0:491_0": "Sāṭha balakkāre.",
  "anya-e0804n0:491_1": "Balakkāro nāma attano balena yathājjhāsayaṁ dabbalassa abhibhavanaṁ. Sāṭhati. Sāṭho.",
  "anya-e0804n0:492_0": "Uṭha ruṭha luṭha upaghāte. Oṭhati. Roṭhati. Loṭhati.",
  "anya-e0804n0:493_0": "Piṭha hiṁsāsaṁkilesesu. Peṭhati. Piṭharo.",
  "anya-e0804n0:494_0": "Saṭha ketave ca. Pubbatthesu cakāro. Saṭhati. Saṭho saṭhoti kerāṭiko vuccati.",
  "anya-e0804n0:495_0": "Suṭha gatipaṭighāte. Gamanapaṭihananaṁ gatipaṭighāto. Soṭhati.",
  "anya-e0804n0:496_0": "Kuṭhi luṭhi ālassiye ca. Cakāro pubbatthe ca. Kuṇṭhati. Kuṇṭho. Luṇṭhati. Luṇṭho.",
  "anya-e0804n0:497_0": "Suṭhisosane. Suṇṭhati.",
  "anya-e0804n0:498_0": "Ruṭhi luṭhi aṭhi gatiyaṁ. Ruṇṭhati. Luṇṭhati. Aṇṭhati.",
  "anya-e0804n0:499_0": "Veṭha veṭhane. Veṭhati, nibbeṭhati. Veṭhanaṁ, nibbeṭhanaṁ.",
  "anya-e0804n0:500_0": "Vaṭhi ekacariyāyaṁ. Vaṇṭhati.",
  "anya-e0804n0:501_0": "Maṭha kuṭhi soke. Maṭhati. Kuṇṭhati.",
  "anya-e0804n0:502_0": "Eṭha heṭha vibādhāyaṁ. Eṭhati. Heṭhati. Viheṭhati. Viheṭhanaṁ.",
  "anya-e0804n0:503_0": "Luṭha paṭighāte. Loṭhati.",
  "anya-e0804n0:504_0": "Paṭha vikhyāne. Paṭhati.",
  "anya-e0804n0:505_0": "Luṭha saṁkilese. Loṭhati.",
  "anya-e0804n0:506_0": "Ṭhakārantadhāturūpāni.",
  "anya-e0804n0:507_0": "Ḍakārantadhātu",
  "anya-e0804n0:508_0": "Ḍi vihāyasagatiyaṁ gamanamatte ca.",
  "anya-e0804n0:508_1": "Ḍeti, ḍayati. Ḍemāno.",
  "anya-e0804n0:508_2": "Ucce sakuṇa ḍemāna.",
  "anya-e0804n0:508_3": "Ye maṁ pure paccuḍḍenti.",
  "anya-e0804n0:509_0": "Ḍi khipanuḍḍanesu. Ḍeti. Uḍḍeti.",
  "anya-e0804n0:510_0": "Ito bahiddhā pāsaṇḍā, diṭṭhīsu pasīdanti te;",
  "anya-e0804n0:511_0": "Na tesaṁ dhammaṁ rocemi, na te dhammassa kovidā.",
  "anya-e0804n0:512_0": "Ettha ca pāsaṇḍāti pāsaṁ ḍentīti pāsaṇḍā, sattānaṁ cittesu diṭṭhipāsaṁ khipantīti attho.",
  "anya-e0804n0:512_1": "Atha vā taṇhāpāsaṁ diṭṭhipāsañca ḍenti uḍḍentīti pāsaṇḍā.",
  "anya-e0804n0:513_0": "Muḍikaṇḍane. Muṇḍati. Kumāraṁ muṇḍiṁsu. Muṇḍo.",
  "anya-e0804n0:514_0": "Cuḍḍa hāvakaraṇe. Cuḍḍati.",
  "anya-e0804n0:515_0": "Aḍḍa abhiyoge. Aḍḍati.",
  "anya-e0804n0:516_0": "Gaḍi vadanekadese. Gaṇḍati. Gaṇḍo.",
  "anya-e0804n0:517_0": "Huḍi piḍi saṅghāte. Huṇḍati. Piṇḍati. Piṇḍo.",
  "anya-e0804n0:518_0": "Hiḍi gatiyaṁ. Hiṇḍati, āhiṇḍati.",
  "anya-e0804n0:519_0": "Kuḍi dāhe. Kuṇḍati. Kuṇḍo.",
  "anya-e0804n0:520_0": "Vaḍi maḍi veṭhane. Vaṇḍati. Maṇḍati. Maṇḍalaṁ.",
  "anya-e0804n0:521_0": "Bhaḍi paribhāsane. Bhaṇḍati. Bhaṇḍanaṁ. Bhaṇḍo.",
  "anya-e0804n0:522_0": "Maḍi majjane. Maṇḍati. Maṇḍanaṁ.",
  "anya-e0804n0:523_0": "Tuḍi toḷane. Tuṇḍati. Tuṇḍo. Tuṇḍenādāya gaccheyya.",
  "anya-e0804n0:524_0": "Bhuḍi bharaṇe. Bhuṇḍati.",
  "anya-e0804n0:525_0": "Caḍi kope. Caṇḍati. Caṇḍo. Caṇḍālo, caṇḍikkaṁ.",
  "anya-e0804n0:526_0": "Saḍi rujāyaṁ. Saṇḍati. Saṇḍo.",
  "anya-e0804n0:527_0": "Taḍi tāḷane. Taṇḍati. Vitaṇḍā.",
  "anya-e0804n0:528_0": "Paḍi gatiyaṁ. Paṇḍati.",
  "anya-e0804n0:528_1": "Paṇḍā, paṇḍito.",
  "anya-e0804n0:528_2": "Ettha paṇḍāti paññā.",
  "anya-e0804n0:528_3": "Sā hi sukhumesupi atthesu paṇḍati gacchati dukkhādīnaṁ pīḷanādikampi ākāraṁ jānātīti ‘‘paṇḍā’’ti vuccati.",
  "anya-e0804n0:528_4": "Paṇḍitoti paṇḍāya ito gato pavattoti paṇḍito.",
  "anya-e0804n0:528_5": "Atha vā sañjātā paṇḍā etassāti paṇḍito.",
  "anya-e0804n0:528_6": "Paṇḍati ñāṇagatiyā gacchatītipi paṇḍito.",
  "anya-e0804n0:528_7": "Tathā hi aṭṭhakathāyaṁ vuttaṁ ‘‘paṇḍantīti paṇḍitā.",
  "anya-e0804n0:528_8": "Sandiṭṭhikasamparāyikatthesu ñāṇagatiyā gacchantīti attho’’ti.",
  "anya-e0804n0:529_0": "Gaḍi made. Gaṇḍati.",
  "anya-e0804n0:530_0": "Khaḍi manthe. Khaṇḍati. Khaṇḍito, khaṇḍo.",
  "anya-e0804n0:531_0": "Laḍi jivhāmathane. Laṇḍati. Laṇḍo.",
  "anya-e0804n0:532_0": "Ḍakārantadhāturūpāni.",
  "anya-e0804n0:533_0": "Ḍakārantadhātu",
  "anya-e0804n0:534_0": "Vaḍḍha vaḍḍhane. Vaḍḍhati.",
  "anya-e0804n0:534_1": "Sirivaḍḍhako, dhanavaḍḍhako, vaḍḍhito, buḍḍho.",
  "anya-e0804n0:534_2": "Ettha ca vakārassa bakāro, akārassa cukāro.",
  "anya-e0804n0:535_0": "Kaḍḍha ākaḍḍhane. Kaḍḍhati, ākaḍḍhati, nikaḍḍhati. Akāmā parikaḍḍhanti, ulūkaññeva vāyasā.",
  "anya-e0804n0:536_0": "Imāni ḍhakārantadhāturūpāni.",
  "anya-e0804n0:537_0": "Ṇakārantadhātu",
  "anya-e0804n0:538_0": "Aṇa raṇa vaṇa bhaṇa maṇa kaṇa sadde. Aṇati.",
  "anya-e0804n0:538_1": "Aṇako brāhmaṇo. Raṇati. Raṇaṁ. Vaṇati. Vāṇako. Bhaṇati. Bhāṇako. Maṇati. Maṇiko. Kaṇati. Kāṇo.",
  "anya-e0804n0:538_2": "Tattha brāhmaṇoti brahmaṁ aṇatīti brāhmaṇo, mante sajjhāyatīti attho.",
  "anya-e0804n0:538_3": "Akkharacintakā pana ‘‘brahmuno apaccaṁ brāhmaṇo’’ti vadanti.",
  "anya-e0804n0:538_4": "Ariyā pana bāhitapāpattā brāhmaṇoti.",
  "anya-e0804n0:539_0": "Brāhmaṇo sottiyo vippo, bhovādī brahmabandhu ca;",
  "anya-e0804n0:540_0": "Brahmasūnu dvijo brahmā, kamalāsanasūnu ca;",
  "anya-e0804n0:541_0": "Raṇasaddo ‘‘saraṇā dhammā araṇā dhammā’’tiādīsu kilesesu vattati.",
  "anya-e0804n0:541_1": "Kilesā hi raṇanti kandanti etehīti raṇāti vuccanti.",
  "anya-e0804n0:542_0": "‘‘Dhanuggaho asadiso, rājaputto mahabbalo;",
  "anya-e0804n0:543_0": "Sabbāmitte raṇaṁ katvā, saṁyamaṁ ajjhupāgamī’’ti",
  "anya-e0804n0:544_0": "Ettha yuddhe vattati.",
  "anya-e0804n0:544_1": "Raṇaṁ katvāti hi yuddhaṁ katvāti attho.",
  "anya-e0804n0:544_2": "‘‘Tiṇañca kaṭṭhañca raṇaṁ karontā, dhāviṁsu te aṭṭhadisā samantato’’ti ettha cuṇṇavicuṇṇakaraṇe vattati.",
  "anya-e0804n0:544_3": "Raṇaṁ karontāti hi cuṇṇavicuṇṇaṁ karontāti attho.",
  "anya-e0804n0:544_4": "Evaṁ atthavivaraṇampi saddasaṅkhātamatthaṁ antoyeva katvā adhippāyatthavasena kataṁ, na dhātunānatthavasenāti daṭṭhabbaṁ.",
  "anya-e0804n0:544_5": "Atha vā dhātūnamatthātisayayogopi bhavati, tena evaṁ atthavivaraṇaṁ katantipi daṭṭhabbaṁ.",
  "anya-e0804n0:545_0": "Bhaṇa bhaṇane.",
  "anya-e0804n0:545_1": "Parittaṁ bhaṇati, vacanaṁ bhaṇati.",
  "anya-e0804n0:545_2": "Dīghabhāṇako, piyabhāṇī, bhāṇavāro.",
  "anya-e0804n0:545_3": "Ettha bhāṇavāroti –",
  "anya-e0804n0:546_0": "‘‘Aṭṭhakkharā ekapadaṁ, ekā gāthā catuppadaṁ;",
  "anya-e0804n0:547_0": "Gāthā cekāmato gantho, gantho bāttiṁsatakkharo;",
  "anya-e0804n0:548_0": "Bāttiṁsakkharaganthānaṁ, paññāsaṁ dvisataṁ pana;",
  "anya-e0804n0:549_0": "Bhāṇavāro mato eko, svaṭṭhakkharasahassako’’ti.",
  "anya-e0804n0:550_0": "Evaṁ aṭṭhakkharasahassaparimāṇo pāṭho vuccati.",
  "anya-e0804n0:551_0": "Oṇaṁ apanayane. Oṇati.",
  "anya-e0804n0:552_0": "Soṇa vaṇṇagatīsu. Soṇati, soṇo.",
  "anya-e0804n0:553_0": "Soṇasiloṇa saṅghāte. Soṇati. Siloṇati.",
  "anya-e0804n0:554_0": "Ghiṇi ghuṇi ghaṇi gahaṇe. Ghiṇṇati. Ghuṇṇati. Ghaṇṇati.",
  "anya-e0804n0:555_0": "Ghuṇa ghuṇṇa gamane. Ghoṇati. Ghuṇṇati.",
  "anya-e0804n0:556_0": "Paṇa byavahāre, thutiyañca.",
  "anya-e0804n0:556_1": "Paṇati vāṇijo, vohāraṁ karoti iccattho.",
  "anya-e0804n0:556_2": "Saddho buddhaṁ paṇati, thomayati iccattho, āpaṇaṁ, sāpaṇo gāmo.",
  "anya-e0804n0:557_0": "Gaṇa raṇa gatiyaṁ. Gaṇati. Raṇati.",
  "anya-e0804n0:558_0": "Caṇa saṇa dāne. Caṇati. Saṇati.",
  "anya-e0804n0:559_0": "Phaṇa gatiyaṁ. Phaṇati. Phaṇaṁ.",
  "anya-e0804n0:560_0": "Veṇu ñāṇacintānisāmanesu. Veṇati.",
  "anya-e0804n0:561_0": "Pīṇa pīṇane. Pīṇanaṁ paripuṇṇatā. Pīṇati. Pīṇo divā na bhuñjati, pīṇorakkhaṁsabāhu.",
  "anya-e0804n0:562_0": "Miṇa hiṁsāyaṁ. Miṇati.",
  "anya-e0804n0:563_0": "Duṇa gatiyañca. Hiṁsāpekkhako cakāro. Duṇati.",
  "anya-e0804n0:564_0": "Saṇa abyattasadde. Saṇati. Saṇateva brahmāraññaṁ. Saṇatevāti nadati viya.",
  "anya-e0804n0:565_0": "Tuṇa koṭille. Toṇati.",
  "anya-e0804n0:566_0": "Puṇa nipuṇe.",
  "anya-e0804n0:566_1": "Puṇati, nipuṇati.",
  "anya-e0804n0:566_2": "Nipuṇadhammo.",
  "anya-e0804n0:566_3": "Ettha ca nipuṇasaṇhasukhumasaddā vevacanasaddā kusalachekadakkhasaddā viyāti daṭṭhabbaṁ.",
  "anya-e0804n0:567_0": "Muṇa paṭiññāṇe. Muṇati.",
  "anya-e0804n0:568_0": "Kuṇa saddopakaraṇe. Koṇati.",
  "anya-e0804n0:569_0": "Cuṇachedane. Coṇati.",
  "anya-e0804n0:570_0": "Maṇa cāge. Veraṁ maṇatīti veramaṇi.",
  "anya-e0804n0:571_0": "Phuṇa vikiraṇe vidhunane ca. Phuṇati. Aṅgārakāsuṁ apare phuṇanti.",
  "anya-e0804n0:572_0": "Imāni ṇakārantadhāturūpāni.",
  "anya-e0804n0:573_0": "Iti bhūvādigaṇe ṭavaggantadhāturūpāni",
  "anya-e0804n0:574_0": "Samattāni.",
  "anya-e0804n0:575_0": "Takārantadhātu",
  "anya-e0804n0:576_0": "Atha tavaggantadhāturūpāni vuccante –",
  "anya-e0804n0:577_0": "Te pālane.",
  "anya-e0804n0:577_1": "Pālanaṁ rakkhaṇaṁ. Tāyati.",
  "anya-e0804n0:577_2": "Tāṇaṁ, gottaṁ, nakkhattaṁ.",
  "anya-e0804n0:577_3": "Aghassa tātā.",
  "anya-e0804n0:577_4": "Kicchenādhigatā bhogā, te tāto vidhami dhamaṁ.",
  "anya-e0804n0:577_5": "Tattha gottanti gaṁ tāyatīti gottaṁ.",
  "anya-e0804n0:577_6": "‘‘Gotamo kassapo’’ti hi ādinā pavattamānaṁ gaṁ vacanaṁ buddhiñca tāyati ekaṁsikavisayatāya rakkhatīti gottaṁ.",
  "anya-e0804n0:577_7": "Yathā hi buddhi ārammaṇabhūtena atthena vinā na vattati, tathā abhidhānaṁ abhidheyyabhūtena, tasmā so gottasaṅkhāto attho tāni tāyati rakkhatīti vuccati.",
  "anya-e0804n0:577_8": "Ko pana soti?",
  "anya-e0804n0:577_9": "Aññakulaparamparāsādhāraṇaṁ tassa kulassa ādipurisasammuditaṁ taṁkulapariyāpannasādhāraṇaṁ sāmaññarūpaṁ.",
  "anya-e0804n0:578_0": "Nakkhattanti visamagatiyā agantvā attano vīthiyāva gamanena nakkhanaṁ gamanaṁ tāyati rakkhatīti nakkhattaṁ, taṁ pana assayujādivasena sattavīsatividhaṁ hoti.",
  "anya-e0804n0:578_1": "Tathā hi assayujo bharaṇī kattikā rohaṇī migasiro addā punabbasu phusso assaliso māgho pubbaphagguṇī uttaraphagguṇī hattho cittaṁ svāti visākhā anurādhā jeṭṭhā mūlaṁ pubbāsaḷhaṁ uttarāsaḷhaṁ sāvaṇaṁ dhanasiṭṭhā satabhisattaṁ pubbabhaddapadaṁ uttarabhaddapadaṁ revatī cāti sattavīsati nakkhattāni.",
  "anya-e0804n0:578_2": "Tāni pana attano gamanaṭṭhānaṁ īsakampi na vijahanti kiñci sīghaṁ kiñci dandhaṁ, kadāci sīghaṁ, kadāci dandhaṁ, etto ito cāti evaṁ visamagatiyā agantvā yantacakke paṭipāṭiyā yojitāni viya samappamāṇagatiyā attano vīthiyāva gacchantāni maṇḍalākārena sineruṁ parivattanti.",
  "anya-e0804n0:578_3": "Evaṁ imāni nakkhanaṁ gamanaṁ tāyanti rakkhantīti nakkhattānīti vuccanti.",
  "anya-e0804n0:578_4": "Porāṇā pana kharadhātuvasena ‘‘nakkharanti na nassantīti nakkhattānī’’ti āvocuṁ, ‘‘nakkhattaṁ joti rikkhaṁ taṁ’’ iccetāni nakkhattatārakānaṁ nāmāni.",
  "anya-e0804n0:578_5": "‘‘Uḷu tārā tārakā’’ti imāni pana sabbāsampi tārakānaṁ sādhāraṇanāmāni.",
  "anya-e0804n0:578_6": "Osadhīti pana tārakāvisesassa nāmaṁ.",
  "anya-e0804n0:579_0": "Citi saññāṇe.",
  "anya-e0804n0:579_1": "Saññāṇaṁ cihanaṁ lakkhaṇakaraṇaṁ. Cetati.",
  "anya-e0804n0:579_2": "Cihanaṁ karotīti attho.",
  "anya-e0804n0:579_3": "Īkārantavasena vuttattā asmā dhātuto saki saṅkāyanti dhātuto viya niggahītāgamo na hoti.",
  "anya-e0804n0:579_4": "Esa nayo aññesupi īdisesu ṭhānesu.",
  "anya-e0804n0:580_0": "Pata gatiyaṁ. Patati.",
  "anya-e0804n0:580_1": "Papatati papātaṁ, papateyyahaṁ.",
  "anya-e0804n0:580_2": "Pāpattaṁ nirayaṁ bhusaṁ.",
  "anya-e0804n0:580_3": "Ahaṁsaddena yojetabbaṁ, pāpattaṁ papatitosmīti attho.",
  "anya-e0804n0:580_4": "Pāpattha nirayaṁ bhusaṁ, sokumāroti yojetabbaṁ, pāpattha papatitoti attho.",
  "anya-e0804n0:580_5": "Parokkhāpadañhietaṁ dvayaṁ.",
  "anya-e0804n0:580_6": "‘‘Pāvadaṁ pāvadā’’tiādīsu viya upasaggapadassa dīghabhāvo, tato aṁsaddassa ttaṁādeso, asaddassa ca tthādeso bhavati.",
  "anya-e0804n0:580_7": "Acinteyyo hi pāḷinayo.",
  "anya-e0804n0:581_0": "Atasātaccagamane.",
  "anya-e0804n0:581_1": "Sātaccagamanaṁ nirantaragamanaṁ. Atati.",
  "anya-e0804n0:581_2": "Yasmā pana atadhātu sātaccagamanatthavācikā, tasmā bhavābhavaṁ dhāvanto jātijarābyādhimaraṇādibhedaṁ anekavihitaṁ saṁsāradukkhaṁ atati satataṁ gacchati pāpuṇāti adhigacchatīti attātipi nibbacanamicchitabbaṁ.",
  "anya-e0804n0:581_3": "Atthantaravasena pana ‘‘āhito ahaṁmāno etthāti attā, attabhāvo’’ti ca ‘‘sukhadukkhaṁ adati anubhavatīti attā’’ti ca ‘‘attamanoti pītisomanassena gahitamano’’ti ca attho daṭṭhabbo, yattha yattha yathā yathā attho labbhati, tattha tattha tathā tathā atthassa gahetabbatoti.",
  "anya-e0804n0:582_0": "Cuta āsecane kharaṇe ca. Cotati.",
  "anya-e0804n0:583_0": "Ati bandhane. Antati. Antaṁ.",
  "anya-e0804n0:583_1": "Antiyatibandhiyati antaguṇenāti antaṁ.",
  "anya-e0804n0:583_2": "Idha anta saddassa atthuddhāro vuccate ‘‘antaṁ antaguṇaṁ udariya’’nti ettha dvattiṁsākārantogadhaṁ kuṇapantaṁ antaṁ nāma.",
  "anya-e0804n0:583_3": "‘‘Kāyabandhanassa anto jīrati.",
  "anya-e0804n0:583_4": "Haritantaṁ vā’’ti ettha antimamariyādanto anto nāma.",
  "anya-e0804n0:583_5": "‘‘Antamidaṁ bhikkhave jīvikāna’’nti ettha lāmakanto.",
  "anya-e0804n0:583_6": "‘‘Sakkāyo eko anto’’ti ettha koṭṭhāsanto.",
  "anya-e0804n0:583_7": "‘‘Esevanto dukkhassa sappaccayasaṅkhayā’’ti ettha koṭanto. Iccevaṁ –",
  "anya-e0804n0:584_0": "Kuṇapantaṁ antimañca, mariyādo ca lāmakaṁ;",
  "anya-e0804n0:585_0": "Koṭṭhāso koṭi’me attho, antasaddena bhāsitā.",
  "anya-e0804n0:586_0": "Kita nivāse rogāpanayane ca. Ketati.",
  "anya-e0804n0:586_1": "Sāketaṁ na garaṁ, niketo, niketaṁ pāvisi.",
  "anya-e0804n0:586_2": "Āmodamāno gacchati sanniketaṁ.",
  "anya-e0804n0:586_3": "Tikicchati, cikicchati, cikicchā, cikicchako.",
  "anya-e0804n0:586_4": "Tattha sāketanti sāyaṁ gahitavasanaṭṭhānattā sāketaṁ, yaṁsaddalopo.",
  "anya-e0804n0:587_0": "Yata patiyatane.",
  "anya-e0804n0:587_1": "Patiyatanaṁ vāyāmakaraṇaṁ. Yatati.",
  "anya-e0804n0:587_2": "Yati, yatavā, payatanaṁ, āyatanaṁ, lokāyataṁ.",
  "anya-e0804n0:587_3": "Ettha āyatananti āyatanato āyatanaṁ, cakkhurūpādīni.",
  "anya-e0804n0:587_4": "Etāni hi taṁdvārārammaṇacittacetasikā dhammā sena sena anubhavanādikiccena āyatanti uṭṭhahanti ghaṭanti vāyamanti etesūti ‘‘āyatanānī’’ti vuccanti.",
  "anya-e0804n0:587_5": "Ettha pana nītanudhātūnaṁ vasenapi āyatanasaddattho vattabbo siyā, so uttari āvibhavissati.",
  "anya-e0804n0:588_0": "Āyatanasaddo nivāsaṭṭhāne ākare samosaraṇaṭṭhāne sañjātidese kāraṇe ca.",
  "anya-e0804n0:588_1": "Tathā hi ‘‘loke issarāyatanaṁ vāsudevāyatana’’ntiādīsu nivāsaṭṭhāne āyatanasaddo vattati.",
  "anya-e0804n0:588_2": "‘‘Suvaṇṇāyatanaṁ rajatāyatana’’ntiādīsu ākare.",
  "anya-e0804n0:588_3": "Sāsane pana ‘‘manorame āyatane, sevanti naṁ vihaṅgamā’’tiādīsu samosaraṇaṭṭhāne.",
  "anya-e0804n0:588_4": "‘‘Dakkhiṇāpatho gunnaṁ āyatana’’ntiādīsu sañjātidese.",
  "anya-e0804n0:588_5": "‘‘Tatra tatreva sakkhibhabbataṁ pāpuṇāti sati satiāyatane’’tiādīsu kāraṇe vattatīti veditabbo.",
  "anya-e0804n0:588_6": "So ca nānāpavattinimittavasena gahetabbo.",
  "anya-e0804n0:589_0": "Nivāse ākāre ceva, jātidese ca kāraṇe;",
  "anya-e0804n0:590_0": "Samosaraṇaṭṭhāne ca, āyatanaravo gato.",
  "anya-e0804n0:591_0": "Lokāyataṁ nāma ‘‘sabbaṁ ucchiṭṭhaṁ, sabbaṁ nucchiṭṭhaṁ.",
  "anya-e0804n0:591_1": "Seto kāko, kāḷo bako iminā ca iminā ca kāraṇenā’’ti evamādiniratthakakāraṇapaṭisaṁyuttaṁ titthiyasatthaṁ, yaṁ loke ‘‘vitaṇḍasattha’’nti vuccati, yañca sandhāya bodhisatto asamadhuro vidhurapaṇḍito ‘‘na seve lokāyatikaṁ, netaṁ paññāya vaḍḍhana’’nti āha.",
  "anya-e0804n0:591_2": "Āyatiṁ hitaṁ tena loko na yatati na īhatīti lokāyataṁ, kintaṁ?",
  "anya-e0804n0:591_3": "Vitaṇḍasatthaṁ.",
  "anya-e0804n0:591_4": "Tañhi ganthaṁ nissāya sattā puññakriyāya cittampi na uppādenti.",
  "anya-e0804n0:591_5": "Aññatthāpi hi evaṁ vuttaṁ ‘‘lokāyatasippanti ‘kāko seto, aṭṭhīnaṁ setattā, balākā rattā, lohitassa rattattā’ti evamādinayappavattaṁ paralokanibbānānaṁ paṭisedhakaṁ vitaṇḍasatthasippa’’nti.",
  "anya-e0804n0:592_0": "Yuta juta bhāsane. Bhāsanaṁ udīraṇaṁ. Yotati. Jotati.",
  "anya-e0804n0:593_0": "Jutadittiyaṁ.",
  "anya-e0804n0:593_1": "Jotati, vijjotati.",
  "anya-e0804n0:593_2": "Juti, joti.",
  "anya-e0804n0:593_3": "Kārite ‘‘joteti, jotayitvāna saddhamma’’nti payogā.",
  "anya-e0804n0:593_4": "Ettha ca jutīti āloko siri vā.",
  "anya-e0804n0:593_5": "Jotīti patāpo.",
  "anya-e0804n0:593_6": "Atha vā jotīti candādīni.",
  "anya-e0804n0:593_7": "Vuttampi ceta sirimāvimāna vatthuaṭṭhakathāyaṁ ‘‘jotīti candimasūriyanakkhattatārakānaṁ sādhāraṇanāma’’nti.",
  "anya-e0804n0:593_8": "Atha vā ‘‘joti jotiparāyaṇo’’ti vacanato yo koci jotati khattiyakulādīsu jātattā ca rūpasobhāyuttattā ca, so ‘‘jotī’’ti vuccati.",
  "anya-e0804n0:594_0": "Sitavaṇṇo.",
  "anya-e0804n0:594_1": "Sitadhātu setavaṇṇe vattati.",
  "anya-e0804n0:594_2": "Kiñcāpettha vaṇṇasāmaññaṁ vuttaṁ, tathāpi idha nīlapītādīsu setavaṇṇoyeva gahetabbo payogadassanavasena. Setati.",
  "anya-e0804n0:594_3": "Setaṁ vatthaṁ.",
  "anya-e0804n0:594_4": "Vāccaliṅgattā pana setasaddo tiliṅgo gahetabbo.",
  "anya-e0804n0:595_0": "Setaṁ sitaṁ suci sukkaṁ, paṇḍaraṁ dhavalampi ca;",
  "anya-e0804n0:596_0": "Akaṇhaṁ goramodātaṁ, setanāmāni honti hi.",
  "anya-e0804n0:597_0": "Vatu vattane. Vattati, pavattati, saṁvattati, anuvattati, parivattati. Pavattaṁ.",
  "anya-e0804n0:598_0": "Kilota addabhāve.",
  "anya-e0804n0:598_1": "Addabhāvo tintabhāvo.",
  "anya-e0804n0:598_2": "Kilotati, pakilotati, temetīti attho.",
  "anya-e0804n0:598_3": "Kārite pakiloteti, pakilotayati.",
  "anya-e0804n0:598_4": "Uṇhodakasmiṁ pakilotayitvā, temetvāti attho.",
  "anya-e0804n0:599_0": "Vata yācane. Vatati.",
  "anya-e0804n0:600_0": "Kita ñāṇe. Ketati. Ketanaṁ, ketako, saṅketo.",
  "anya-e0804n0:601_0": "Kati suttajanane. Suttaṁ kantati.",
  "anya-e0804n0:602_0": "Kati chedane.",
  "anya-e0804n0:602_1": "Maṁsaṁ kantati, vikantati, ayokanto.",
  "anya-e0804n0:602_2": "Sallakanto mahāvīro.",
  "anya-e0804n0:602_3": "Mā no ajja vikantiṁsu, rañño sūdā mahānase.",
  "anya-e0804n0:603_0": "Catī hiṁsāgandhesu. Īkārantattā imasmā niggahītāgamo na hoti. Catati.",
  "anya-e0804n0:604_0": "Takārantadhāturūpāni.",
  "anya-e0804n0:605_0": "Thakārantadhātu",
  "anya-e0804n0:606_0": "Thāgatinivattiyaṁ. Thāti.",
  "anya-e0804n0:606_1": "Avatthā, vavatthānaṁ, vavatthitaṁ, vanatho.",
  "anya-e0804n0:606_2": "‘‘Chetvā vanaṁ vanathañcā’’ti ettha hi mahantā rukkhā vanaṁ nāma, khuddakā pana tasmiṁ vane ṭhitattā vanatho nāma vuccanti.",
  "anya-e0804n0:607_0": "Thu thutiyaṁ. Thavati, abhitthavati. Thavanā, abhitthavanā, thuti, abhitthuti.",
  "anya-e0804n0:608_0": "Yadi hi rūpinī siyā, paññā me vasumatī na sameyya;",
  "anya-e0804n0:609_0": "Anomadassissa bhagavato, phalametaṁ ñāṇathavanāya.",
  "anya-e0804n0:610_0": "Tehi thutippasattho so, yenidaṁ thavitaṁ ñāṇaṁ, buddhaseṭṭho ca thomito.",
  "anya-e0804n0:610_1": "Tatra thavanāti pasaṁsanā.",
  "anya-e0804n0:610_2": "Pasaṁsāya hi anekāni nāmāni.",
  "anya-e0804n0:611_0": "Thavanā ca pasaṁsā ca, silāghā vaṇṇanā thuti;",
  "anya-e0804n0:612_0": "Panuti thomanā vaṇṇo, katthanā guṇakittanaṁ;",
  "anya-e0804n0:613_0": "The saddasaṅghātesu.",
  "anya-e0804n0:613_1": "Thīyati, patitthīyati. Thī.",
  "anya-e0804n0:613_2": "Atrimā pāḷiyo –",
  "anya-e0804n0:613_3": "abhisajjati kuppati byāpajjati patitthīyati, kopañca dosañca appaccayañca pātukaroti.",
  "anya-e0804n0:613_4": "Thiyo naṁ paribhāsiṁsūti.",
  "anya-e0804n0:613_5": "Tatra ‘‘thīyati patitthīyatī’’timāni ekārassīyādesavasena sambhūtāni.",
  "anya-e0804n0:613_6": "Thīyati saṅghātaṁ gacchati gabbho etissāti thī.",
  "anya-e0804n0:613_7": "Ācariyā pana itthīsaddasseva evaṁ nibbacanaṁ vadanti, na thīsaddassa.",
  "anya-e0804n0:614_0": "Gabbho thīyati etissā, iti thī iti no ruci;",
  "anya-e0804n0:615_0": "Gabbho thīyati etissā, iti itthīti ācariyā.",
  "anya-e0804n0:616_0": "Tesaṁ sudukkarovāde, ‘‘itthī’’ti padasambhavo;",
  "anya-e0804n0:617_0": "Ayaṁ vinicchayo patto, nicchayaṁ bho suṇātha me.",
  "anya-e0804n0:618_0": "Thīsaddena samānattho, itthīsaddo yato tato;",
  "anya-e0804n0:619_0": "Thīsadde labbhamānatthaṁ, itthīsaddamhi ropiya.",
  "anya-e0804n0:620_0": "Appānaṁ bahutā ñāye, gahite sati yujjati;",
  "anya-e0804n0:621_0": "Tathā hi ‘‘dve duve, taṇhā, tasiṇā’’ti nidassanaṁ.",
  "anya-e0804n0:622_0": "Atha vā pana ‘‘itthī’’ti-idaṁ vaṇṇāgamādito;",
  "anya-e0804n0:623_0": "Niruttilakkhaṇenāpi, sijjhatīti pakāsaye.",
  "anya-e0804n0:624_0": "Icchatīti nare itthī, icchāpetīti vā pana;",
  "anya-e0804n0:625_0": "Idaṁ nibbacanañcāpi ñeyyaṁ nibbacanatthinā.",
  "anya-e0804n0:626_0": "Atrimāni itthīnamabhidhānāni –",
  "anya-e0804n0:627_0": "Itthī thī vanitā nārī, abalā bhīru sundarī;",
  "anya-e0804n0:628_0": "Kantā sīmaninī mātu-gāmo piyā ca kāminī.",
  "anya-e0804n0:629_0": "Ramaṇī pamadā dayitā, lalanā mahilā’ṅganā;",
  "anya-e0804n0:630_0": "Tāsaṁyeva ca nāmāni, avatthāto imānipi.",
  "anya-e0804n0:631_0": "Gorī ca dārikā kaññā, kumārī ca kumārikā;",
  "anya-e0804n0:632_0": "Yuvatī taruṇī māṇa-vikā therī mahallikā.",
  "anya-e0804n0:633_0": "Tathā hi aṭṭhavassikā gorītipi dārikātipi vuccati.",
  "anya-e0804n0:633_1": "Dasavassikā kaññāti vuccati.",
  "anya-e0804n0:633_2": "Anibbiddhā vā yobbanitthī kaññāti vuccati.",
  "anya-e0804n0:633_3": "Dvādasavassikā kumārītipi vuccati kumārikātipi.",
  "anya-e0804n0:633_4": "Atho jaraṁ appattā yuvatītipi taruṇītipi māṇavikātipi vuccati.",
  "anya-e0804n0:633_5": "Jaraṁ pattā pana therītipi mahallikātipi vuccati.",
  "anya-e0804n0:633_6": "Purisesupi ayaṁ nayo yathārahaṁ veditabbo.",
  "anya-e0804n0:634_0": "Kiñcāpettha evaṁ niyamo vutto, tathāpi katthaci aniyamavasenapi vohāro pavattati.",
  "anya-e0804n0:634_1": "Tathā hi ‘‘rājā kumāramādāya, rājaputtī ca dārika’’nti ca ‘‘acchā kaṇhājinaṁ kañña’’nti ca imāsaṁ dvinnaṁ pāḷīnaṁ vasena yā itthī dārikāsaddena vattabbā, sā kaññāsaddenapi vattabbā jātā.",
  "anya-e0804n0:634_2": "Yāpi ca kaññāsaddena vattabbā, sāpi dārikāsaddena vattabbā jātā.",
  "anya-e0804n0:634_3": "Tathā ‘‘rājā kumāramādāya, rājaputtī ca dārika’’nti ca ‘‘kumāriye upaseniye, niccaṁ nigaḷamaṇḍite’’ti ca imāsaṁ pana pāḷīnaṁ vasena yā itthī dārikāsadena vattabbā, sā kumārikāsaddenapi vattabbā jātā.",
  "anya-e0804n0:634_4": "Yā ca pana kumārīsaddena vattabbā, sāpi dārikāsaddena vattabbā jātā.",
  "anya-e0804n0:634_5": "Apicettha ‘‘rājakaññā rucā nāmā’’ti ca ‘‘tato maddimpi nhāpesuṁ, sivikaññā samāgatā’’ti ca imāsaṁ dvinnaṁ pāḷīnaṁ dassanato yā anibbiddhā vā hotu nibbiddhā vā, yāva jaraṁ na pāpuṇāti, tāva sā kaññāyeva nāmātipi veditabbaṁ.",
  "anya-e0804n0:635_0": "Kecettha vadeyyuṁ –",
  "anya-e0804n0:635_1": "yaṁ tumhehi ‘‘aṭṭhavassikā gorītipi dārikātipi vuccatī’’ti vuttaṁ, etasmiṁ pana vacane ‘‘yadāhaṁ dārako homi, jātiyā aṭṭhavassiko’’ti vacanato aṭṭhavasso dārako hotu, ‘‘tatthaddasakumāraṁ so, ramamānaṁ sake pure’’ti pāḷiyaṁ pana puttadārehi saṁvaddho vessantaramahārājā kathaṁ ‘‘kumāro’’ti vattuṁ yujjissati dvādasavassātikkantattā?",
  "anya-e0804n0:635_2": "Yujjateva bhagavato icchāvasena.",
  "anya-e0804n0:635_3": "Bhagavā hi dhammissarattā vohārakusalatāya ca yaṁ yaṁ veneyyajanānurūpaṁ desanaṁ desetuṁ icchati, taṁ taṁ deseti eva, tasmā bhagavatā tassa mātāpitūnaṁ atthitaṁ sandhāya kumāraparihārena vaddhitattañca evaṁ desanā katā.",
  "anya-e0804n0:635_4": "Tathā hi āyasmā kumārakassapo kumāraparihārena vaddhitattā mahallakopi samāno kumārakassapotveva vohariyati.",
  "anya-e0804n0:635_5": "‘‘Na vāyaṁ kumārako mattamaññāsī’’ti ettha pana sirasmiṁ palitesu jātesupi āyasmantaṁ ānandaṁ āyasmā mahākassapo tasmiṁ there adhimattavissāso hutvā komāravādena ovadanto kumārakoti avocāti gahetabbaṁ.",
  "anya-e0804n0:635_6": "Udānaṭṭhakathāyaṁ pana ‘‘sattā jātadivasato paṭṭhāya yāva pañcadasavassaṁ, tāva kumārakā, bālāti ca vuccanti, tato paraṁ vīsativassāni yuvāno’’ti vuttaṁ.",
  "anya-e0804n0:636_0": "Mantha mattha viloḷane. Manthati.",
  "anya-e0804n0:636_1": "Manthañca madhupiṇḍikañca ādāya.",
  "anya-e0804n0:636_2": "Abhimatthati dummedhaṁ vajiraṁvamhamayaṁ maṇiṁ.",
  "anya-e0804n0:636_3": "Sineruṁ matthaṁ katvā.",
  "anya-e0804n0:637_0": "Kuthi puthi luthi hiṁsāsaṁkilesesu. Kunthati.",
  "anya-e0804n0:637_1": "Kuntho, kunthakipillikaṁ.",
  "anya-e0804n0:637_2": "Disvāna patitaṁ sāmaṁ, puttakaṁ paṁsukunthitaṁ. Punthati. Lunthati.",
  "anya-e0804n0:638_0": "Nātha yācanopatāpissariyāsīsāsu.",
  "anya-e0804n0:638_1": "Nāthadhātu yācane upatāpe issariye āsīsane cāti catūsvatthesu vattati.",
  "anya-e0804n0:638_2": "Tenāhu porāṇā ‘‘nāthatīti nātho, veneyyānaṁ hitasukhaṁ āsīsati pattheti, parasantānagataṁ vā kilesabyasanaṁ upatāpeti, ‘‘sādhu bhikkhave bhikkhu kālena kālaṁ attasampattiṁ paccavekkheyyā’tiādinā taṁ taṁ hitapaṭipattiṁ yācatīti attho, paramena cittissariyena samannāgato sabbasatte vā guṇehi īsati abhibhavatīti paramissaro bhagavā ‘nātho’ti vuccatīti nāthatīti nātho’’ti.",
  "anya-e0804n0:638_3": "Saddasatthavidū pana tesu catūsu atthesu nātha nādha iti dhātudvayaṁ paṭhanti.",
  "anya-e0804n0:638_4": "Attanobhāsattā pana tassa ‘‘nāthate nādhate’’ti rūpāni bhavanti.",
  "anya-e0804n0:639_0": "Ettha siyā ‘‘yadi yācanatthena nāthatīti nātho, evaṁ sante yo koci yācako daliddo, so eva nātho siyā.",
  "anya-e0804n0:639_1": "Yo pana ayācako samiddho, so na nāthati na yācatīti anātho siyā’’ti?",
  "anya-e0804n0:639_2": "Na, nāthasaddo hi yācanatthādīsu pavattamāno lokasaṅketavasena uttamapurisesu nirūḷho, bhagavā ca uttamesu sātisayaṁ uttamo, tena taṁ taṁ hitapaṭipattiṁ yācatīti nāthasaddassattho vutto.",
  "anya-e0804n0:639_3": "Anāthasaddo pana ittarajanesu nirūḷho, so ca kho ‘‘na nāthoti anātho.",
  "anya-e0804n0:639_4": "Natthi nātho etassāti vā anātho’’ti dabbapaṭisedhavasena, na pana ‘‘na nāthati na yācatīti anātho’’ti dhātuatthapaṭisedhavasena.",
  "anya-e0804n0:639_5": "Yo hi aññassa saraṇaṁ gati patiṭṭhā hoti, so nātho, yo ca aññassa saraṇaṁ gati patiṭṭhā na hoti, nāpi attano añño saraṇaṁ gati patiṭṭhā hoti, so anāthoti vuccati saṅketavasena.",
  "anya-e0804n0:639_6": "Tathā hi ‘‘saṅketavacanaṁ saccaṁ, lokasammutikāraṇa’’nti vuttaṁ.",
  "anya-e0804n0:639_7": "Imassa panatthassa āvibhāvatthaṁ imasmiṁ ṭhāne ‘‘lokanātho tuvaṁ eko, saraṇaṁ sabbapāṇina’’nti ca ‘‘anāthānaṁ bhavaṁ nātho’’ti ca –",
  "anya-e0804n0:640_0": "‘‘Evāhaṁ cintayitvāna, nekakoṭisataṁ dhanaṁ;",
  "anya-e0804n0:641_0": "Nāthānāthānaṁ datvāna, himavantamupāgami’’nti ca",
  "anya-e0804n0:642_0": "Pāḷiyo nidassanāni bhavanti.",
  "anya-e0804n0:642_1": "Yasmā pana sāsane ca loke ca yācako ‘‘nātho’’ti na vuccati, ayācako ca ‘‘anātho’’ti.",
  "anya-e0804n0:642_2": "Lokassa pana saraṇaṁ ‘‘nātho’’ti vuccati.",
  "anya-e0804n0:642_3": "Yassa saraṇaṁ na vijjati, so ‘‘anātho’’ti vuccati, tathā samiddho ‘‘nātho’’ti vuccati, asamiddho ‘‘anātho’’ti.",
  "anya-e0804n0:642_4": "Tasmā paññavatā sabbesu ṭhānesu dhātuatthamattena lokasamaññaṁ anatidhāvitvā yathānurūpaṁ attho gahetabbo.",
  "anya-e0804n0:642_5": "Ayañca nīti sādhukaṁ manasi kātabbā.",
  "anya-e0804n0:643_0": "Vithuyācane. Vethati.",
  "anya-e0804n0:644_0": "Satha seṭhille. Sathati.",
  "anya-e0804n0:644_1": "Sathalo hi paribbājo, bhiyyo ākirate rajaṁ.",
  "anya-e0804n0:644_2": "Siṭhilotipi pāḷi dissati.",
  "anya-e0804n0:644_3": "Tadā ṭhikāro muddhajo gahetabbo.",
  "anya-e0804n0:645_0": "Kathi koṭille. Kanthati.",
  "anya-e0804n0:646_0": "Kattha silāghāyaṁ.",
  "anya-e0804n0:646_1": "Katthati, vikatthati.",
  "anya-e0804n0:646_2": "Katthanā, vikatthanā.",
  "anya-e0804n0:646_3": "Tattha katthatīti pasaṁsati.",
  "anya-e0804n0:646_4": "Vikatthatīti virūpaṁ katthati abhūtavatthudīpanato.",
  "anya-e0804n0:646_5": "Ettha ca ‘‘bahumpi so vikattheyya, aññaṁ janapadaṁ gato’’ti ca ‘‘idhekacco katthī hoti vikatthī, so katthati ‘ahamasmi sīlasampannoti vā vattasampannoti vā vikatthatī’ti’’ ca ādayo payogā.",
  "anya-e0804n0:647_0": "Byatha dukkhabhayacalanesu. Byathati.",
  "anya-e0804n0:647_1": "Bhantā byathitamānasā.",
  "anya-e0804n0:647_2": "Tato kumārābyathitā, sutvā luddassa bhāsitaṁ.",
  "anya-e0804n0:647_3": "Itthetaṁ dvayaṁ calañceva byathañca.",
  "anya-e0804n0:648_0": "Sutha kutha katha hiṁsāyaṁ. Sothati. Kothati. Kathati.",
  "anya-e0804n0:649_0": "Patha gatiyaṁ. Pathati. Patho.",
  "anya-e0804n0:649_1": "Pathoti maggo.",
  "anya-e0804n0:649_2": "So duvidho mahājanena padasā paṭipajjitabbo pakatimaggo ca paṇḍitehinibbānatthikehi paṭipajjitabbo paṭipadāsaṅkhāto ariyamaggo cāti.",
  "anya-e0804n0:649_3": "Tattha pakatimaggo uppannakiccākiccehi janehi pathiyati gacchiyatīti patho, paṭipadā pana amatamahāpuraṁ gantukāmehi kulaputtehi saddhāpātheyyaṁ gahetvā pathiyati paṭipajjiyatīti patho.",
  "anya-e0804n0:649_4": "Atha vā pātheti kārakaṁ puggalaṁ gameti nibbānaṁ sampāpetīti vā patho , paṭipadāyeva.",
  "anya-e0804n0:649_5": "Maggābhidhānaṁ curādigaṇe maggadhātukathanaṭṭhāne kathessāma.",
  "anya-e0804n0:650_0": "Katha nippāke. Kathati.",
  "anya-e0804n0:651_0": "Matha vilothane. Mathati.",
  "anya-e0804n0:652_0": "Potha pariyāyanabhāve. Pothati. Pothako.",
  "anya-e0804n0:652_1": "Pothetīti ayaṁ curādigaṇepi vattati.",
  "anya-e0804n0:652_2": "Tena ‘‘samantā anupariyeyyuṁ, nippothentā catuddisā’’ti payogo dissati.",
  "anya-e0804n0:653_0": "Gottha vaṁse. Gotthati. Gotthulo, gotthu.",
  "anya-e0804n0:654_0": "Puthu vitthāre. Pothati. Puthavī.",
  "anya-e0804n0:655_0": "Thakārantadhāturūpāni.",
  "anya-e0804n0:656_0": "Dakārantadhātu",
  "anya-e0804n0:657_0": "Dā dāne.",
  "anya-e0804n0:657_1": "Āpubbo gahaṇe.",
  "anya-e0804n0:657_2": "Saddho dānaṁ dadāti deti, sīlaṁ ādadāti ādeti.",
  "anya-e0804n0:657_3": "Imāni suddhakattupadāni taddīpakattā.",
  "anya-e0804n0:657_4": "Saddho assaddhaṁ dānaṁ dāpeti, sīlaṁ ādapeti, samādapeti.",
  "anya-e0804n0:657_5": "Ye dhammamevādapayanti santo.",
  "anya-e0804n0:657_6": "Imāni kāritapadāni hetukattupadānīti ca vuccanti taddīpakattā.",
  "anya-e0804n0:657_7": "Saddhena dānaṁ dīyati, sīlaṁ ādīyati, samādīyati, imāni kammapadāni taddīpakattā.",
  "anya-e0804n0:657_8": "Ayañca dā dāneti dhātu sāsanānurūpasutivasena divādigaṇaṁ patvā supanakriyaṁ vadanto ‘‘dāyati niddāyati niddā’’ti sanāmapadāni suddhakattupadāni janayati.",
  "anya-e0804n0:657_9": "Dānamavakhaṇḍanañca vadanto ‘‘diyati dānaṁ dātta’’nti sanāmapadāni suddhakattupadāni janayati.",
  "anya-e0804n0:657_10": "Suddhiṁvadanto ‘‘dāyati vedāyati vodāna’’nti sanāmapadāni suddhakattupadāni janayati, imasmiṁ pana bhūvādigaṇe dānaṁ vadanto āpubbavasena gahaṇañca vadanto ‘‘dadāti deti ādadāti ādeti dānaṁ ādāna’’nti sanāmapadāni suddhakattupadāni janayati.",
  "anya-e0804n0:657_11": "Tathā kucchitagamanaṁ vadanto ‘‘dāti suddāti suddo suddī’’ti sanāmapadāni suddhakattupadāni janayatīti ayaṁ viseso daṭṭhabbo.",
  "anya-e0804n0:657_12": "Yathā cettha, evamaññatrāpi yathāsambhavaṁ viseso upaparikkhitabbo nayaññūhi.",
  "anya-e0804n0:658_0": "Idānissa nāmapadāni tumantādīni brūma.",
  "anya-e0804n0:658_1": "‘‘Dānaṁ, deyyaṁ, dātabbaṁ, brahmadeyyaṁ, dinnaṁ, dāyako, dāyikā, dakkhiṇā’’ iccādīni, ‘‘dātuṁ, padātuṁ, dātave, padātave, datvā, datvāna, dadātuna, daditvā, daditvāna, dadiya, dajjā, dadiyāna, ādātuṁ, ādāya, ādiya’’ iccādīni ca yojetabbāni.",
  "anya-e0804n0:659_0": "Tattha dānanti dātabbaṁ, dadanti etenāti atthe na deyyadhammo dānacetanā ca vuccati.",
  "anya-e0804n0:659_1": "Kasmā pana tattha dinnasaddoyeva kathiyati, na dattasaddoti?",
  "anya-e0804n0:659_2": "Akathane kāraṇamatthi.",
  "anya-e0804n0:659_3": "‘‘Dānaṁ dinna’’ntiādīsu hi dinnasaddaṭṭhāne dattasaddo na dissati, tasmā na kathiyati.",
  "anya-e0804n0:660_0": "Guṇabhūto dattasaddo, na diṭṭho jinabhāsite;",
  "anya-e0804n0:661_0": "‘‘Manasā dānaṁ mayā dinnaṁ’’, iti dinnapadaṁ viya.",
  "anya-e0804n0:662_0": "‘‘Devadatto yaññadatto, datto’’ iti ca ādiko;",
  "anya-e0804n0:663_0": "Paṇṇattivacane diṭṭho, samāsabyāsato pana.",
  "anya-e0804n0:664_0": "Tasmā ‘‘devadatto’’tiādīsu ‘‘devena dinno’’ti samāsaṁ katvā paṇṇattivacanattā dinnasaddassa dattādeso kātabbo sāsanānurūpena.",
  "anya-e0804n0:664_1": "Upari hi ‘‘dinnassa datto kvaci paṇṇattiya’’nti lakkhaṇaṁ passissatha.",
  "anya-e0804n0:664_2": "Ayameva hi sāsane nīti avilaṅghanīyā.",
  "anya-e0804n0:664_3": "Idaṁ panettha vavatthānaṁ –",
  "anya-e0804n0:665_0": "Sakkaṭe dattasaddova, dinnasaddo na dissati;",
  "anya-e0804n0:666_0": "Byāsamhi dinnasaddova, dattasaddo na pāḷiyaṁ.",
  "anya-e0804n0:667_0": "‘‘Manasā dānaṁ mayā dinnaṁ, dānaṁ dinno’’tiādisu;",
  "anya-e0804n0:668_0": "‘‘Dhammadinnā mahāmāyā’’, iccādīsu ca pāḷisu.",
  "anya-e0804n0:669_0": "Iti byāsasamāsānaṁ, vasā dvedhā pavattati;",
  "anya-e0804n0:670_0": "Dinnasaddoti dīpeyya, na so sakkaṭabhāsite.",
  "anya-e0804n0:671_0": "Guṇabhūto dattasaddo, asamāsamhi kevalo;",
  "anya-e0804n0:672_0": "Na dissati munimate, dinnasaddova kevalo.",
  "anya-e0804n0:673_0": "Teneva dinnasaddassa, dattādeso kato mayā;",
  "anya-e0804n0:674_0": "‘‘Dattaṁ sirappadāna’’nti, kavayo pana abravuṁ.",
  "anya-e0804n0:675_0": "Ediso pāḷiyaṁ natthi, nayo tasmā na so varo;",
  "anya-e0804n0:676_0": "‘‘Datto’’ti bhūridattassa, saññā paṇṇattiyaṁ gatā.",
  "anya-e0804n0:677_0": "‘‘Brahmadatto buddhadatto, datto’’ iti hi sāsane;",
  "anya-e0804n0:678_0": "Paṇṇattiyaṁ dattasaddo, asamāsasamāsiko.",
  "anya-e0804n0:679_0": "‘‘Paradattabhojana’’nti, evamādīsu pāḷisu;",
  "anya-e0804n0:680_0": "Samāse guṇabhūtoyaṁ, dattasaddo patiṭṭhito.",
  "anya-e0804n0:681_0": "‘‘Manasā dānaṁ mayā dinnaṁ, dānaṁ dinno’’tiādisu;",
  "anya-e0804n0:682_0": "Guṇabhūto dinnasaddo, asamāsamhi dissati.",
  "anya-e0804n0:683_0": "‘‘Dinnādāyī dhammadinnā’’, iccevamādīsu pana;",
  "anya-e0804n0:684_0": "Samāse guṇapaṇṇatti-bhāvenesa padissati.",
  "anya-e0804n0:685_0": "Koci pana saddasatthavidū garu evaṁ saddaracanamakāsi –",
  "anya-e0804n0:686_0": "‘‘Yassaṅkurehi jimutambujaloditehi,",
  "anya-e0804n0:687_0": "Vāteritehi patitehi suṇehi tehi.",
  "anya-e0804n0:688_0": "Jenantacīvaramasobhatha brahmadattaṁ,",
  "anya-e0804n0:689_0": "Vandāmi taṁ caladalaṁ varabodhirukkha’’nti.",
  "anya-e0804n0:690_0": "Ettha ca brahmadattanti idaṁ sakkaṭabhāsāto nayaṁ gahetvā vuttaṁ, na pāḷito.",
  "anya-e0804n0:690_1": "Pāḷinayañhipatvā ‘‘brahmadattiya’’nti vā ‘‘brahmadinna’’nti vā ‘‘devadattiya’’nti vā ‘‘devadinna’’nti vā rūpena bhavitabbaṁ.",
  "anya-e0804n0:690_2": "Tathā hi ‘‘bodhisatto ca maddī ca sammodamānā sakkadattiye assame vasiṁsū’’ti pāḷinayānurūpo aṭṭhakathāpāṭho dissati.",
  "anya-e0804n0:690_3": "Tasmā etthevaṁ vadāma –",
  "anya-e0804n0:691_0": "‘‘Dattasaddassa ṭhānamhi, ‘‘dattiya’’nti ravo gato;",
  "anya-e0804n0:692_0": "Devadattiyapatto ca, assamo sakkadattiyo’’ti.",
  "anya-e0804n0:693_0": "Ayaṁ nīti sādhukaṁ manasi kātabbā. Atra pana paripuṇṇāparipuṇṇavasena yathārahaṁ padakkamo bhavati.",
  "anya-e0804n0:694_0": "Dadāti, dadanti.",
  "anya-e0804n0:694_1": "Dadāsi, dadātha.",
  "anya-e0804n0:694_2": "Dadāmi, dadāma.",
  "anya-e0804n0:694_3": "Dadātu, dadantu.",
  "anya-e0804n0:694_4": "Dadāhi, dadātha.",
  "anya-e0804n0:694_5": "Dadāmi, dadāma, dadāmase.",
  "anya-e0804n0:694_6": "Dadeyya, dade, dajjā.",
  "anya-e0804n0:694_7": "Dajjā sappuriso dānaṁ.",
  "anya-e0804n0:694_8": "Dadeyyuṁ, dajjuṁ.",
  "anya-e0804n0:694_9": "Pitā mātā ca te dajjuṁ.",
  "anya-e0804n0:694_10": "Dadeyyāsi, dajjāsi, dajjesi iccapi.",
  "anya-e0804n0:694_11": "Dajjāsi abhayaṁ mama.",
  "anya-e0804n0:694_12": "Mātaraṁ kena dosena, dajjāsi dakarakkhino.",
  "anya-e0804n0:694_13": "Sīlavantesu dajjesi, dānaṁ maddi yathārahaṁ.",
  "anya-e0804n0:694_14": "Dadeyyātha, dajjātha.",
  "anya-e0804n0:694_15": "Dadeyyāmi, dajjāmi, dadeyyāma, dajjāma.",
  "anya-e0804n0:694_16": "Dadetha, daderaṁ.",
  "anya-e0804n0:694_17": "Dadetho, dadeyyāvho, dajjāvho.",
  "anya-e0804n0:694_18": "Dadeyyaṁ, dajjaṁ.",
  "anya-e0804n0:694_19": "Neva dajjaṁ mahosadhaṁ.",
  "anya-e0804n0:694_20": "Dadeyyāmhe, dajjāmhe.",
  "anya-e0804n0:694_21": "Ayamasmākaṁ khanti.",
  "anya-e0804n0:694_22": "Garūnaṁ pana khanti aññathā bhavati.",
  "anya-e0804n0:694_23": "Tathā hi –",
  "anya-e0804n0:695_0": "Garū ‘‘dajjati dajjanti’’, itiādinayena tu;",
  "anya-e0804n0:696_0": "Aṭṭhannampi vibhattīnaṁ, vasenāhu padakkamaṁ.",
  "anya-e0804n0:697_0": "Pāḷiṁ upaparikkhitvā, tañce yujjati gaṇhatha;",
  "anya-e0804n0:698_0": "Na hi sabbappakārena, pāḷiyo paṭibhanti no.",
  "anya-e0804n0:699_0": "Tattha asmākaṁ khantiyā ‘‘dajjā dajja’’ntiādīni yyakārasahiteyeva sattamiyā padarūpe sijjhanti.",
  "anya-e0804n0:699_1": "‘‘Dajjā sappuriso dāna’’nti ettha hi ‘‘dajjā idaṁ ‘‘dadeyyā’’ti padarūpaṁ patiṭṭhapetvā yyakāre pare saralopaṁ katvā tato tiṇṇaṁ byañjanānaṁ saṁyogañca tīsusaññogabyañjanesu dvinnaṁ sarūpānamekassa lopañca dyakārasaññogassa ca jakāradvayaṁ katvā tato dīghavasenuccāritabbattā animittaṁ dīghabhāvaṁ katvā nipphajjati.",
  "anya-e0804n0:699_2": "Evaṁ sāsanassānurūpo vaṇṇasandhi bhavati.",
  "anya-e0804n0:699_3": "Duvidho hi sandhi padasandhi vaṇṇasandhīti.",
  "anya-e0804n0:699_4": "Tesu yattha padacchedo labbhati, so padasandhi. Yathā? Tatrāyaṁ.",
  "anya-e0804n0:699_5": "Yattha pana na labbhati, so vaṇṇasandhi. Yathā? Atrajo.",
  "anya-e0804n0:699_6": "Yathā ca sugato, yathā ca paddhāni.",
  "anya-e0804n0:699_7": "Evaṁ duvidhesu sandhīsu ‘‘dajjā’’ti ayaṁ vaṇṇasandhi eva.",
  "anya-e0804n0:700_0": "Aparopi rūpanayo bhavati tvāpaccayantavasena –",
  "anya-e0804n0:701_0": "‘‘Ayaṁ so indako yakkho, dajjā dānaṁ parittakaṁ;",
  "anya-e0804n0:702_0": "Atirocati amhehi, cando tāragaṇe yathā’’ti",
  "anya-e0804n0:703_0": "Dassanato.",
  "anya-e0804n0:703_1": "Ettha hi dajjāti datvāti attho.",
  "anya-e0804n0:703_2": "Idaṁ pana datvāsaddena samānatthaṁ ‘‘dadiyya’’ iti padarūpaṁ patiṭṭhapetvā yyakāre pare saralopaṁ katvā saññogesu sarūpalopañca tato dyakārasaññogassa jjakāradvayaṁ dīghattañca katvā nipphajjati.",
  "anya-e0804n0:704_0": "Athāparopi rūpanayo bhavati kammani yapaccayavasena.",
  "anya-e0804n0:704_1": "Tathā hi ‘‘petānaṁ dakkhiṇaṁ dajjā’’ti ca ‘‘dakkhiṇā dajjā’’ti ca dve pāṭhā dissanti.",
  "anya-e0804n0:704_2": "Tattha pacchimassa dajjāti dātabbāti attho kammani yapaccayavasena.",
  "anya-e0804n0:704_3": "Idha pana dādhātuto yapaccayaṁ katvā dhātussa dvittañca pubbassa rassattañca tato yakāre pare saralopaṁ saññogabhāvañca jjakāradvayañca itthiliṅgattā āpaccayādiñca katvā ‘‘dajjā’’ti nipphajjati.",
  "anya-e0804n0:704_4": "Evaṁ ‘‘dajjā dadeyyā’’ti ca ‘‘dajjā dadiyya datvā’’ti ca ‘‘dajjā dātabbā’’ti ca etāni paccekaṁ pariyāyavacanāni bhavanti. ‘‘Dajjuṁ.",
  "anya-e0804n0:704_5": "Dajjāsi, dajjātha.",
  "anya-e0804n0:704_6": "Dajjāmi, dajjāma.",
  "anya-e0804n0:704_7": "Dajjāvho, dajja’’nti etānipi ‘‘dadeyyuṁ dadeyyāsī’’tiādinā padarūpāni patiṭṭhapetvā yyakāre pare saralopaṁ saññogesu sarūpalopaṁ dyakārasamaññogassa jjakāradvayañca katvā nipphajjanti.",
  "anya-e0804n0:704_8": "Etesu dajjāsīti yaṁ rūpaṁ tassāvayavassa ākārassa ekāraṁ katvā aparampi ‘‘dajjesī’’ti rūpaṁ bhavatīti daṭṭhabbaṁ.",
  "anya-e0804n0:704_9": "Esa nayo aññatrāpi yathāsambhavaṁ yojetabbo.",
  "anya-e0804n0:705_0": "Acinteyyānubhāvassa hi sammāsambuddhassa pāḷinayo acinteyyoyeva hoti, gambhīro dukkhogāḷho, na yena kenaci lakkhaṇena sādhetabbo, yathātanti viraciteheva lakkhaṇehi sādhetabbo.",
  "anya-e0804n0:705_1": "Tathā hi ‘‘khattiyā titthiyā cetiyānī’’tiādīsu yakāre pare saralopo bhavati, tena ‘‘athetthekasataṁ khatyā.",
  "anya-e0804n0:705_2": "Evampi titthyā puthuso vadanti.",
  "anya-e0804n0:705_3": "Ārāmarukkhacetyānī’’ti payogā dissanti.",
  "anya-e0804n0:705_4": "Tathā ‘‘sākacchati taccha’’nti etthāpi ‘‘saha kathayatī’’tivā ‘‘saṁkathayatī’’ti vā ‘‘tathya’’nti ca padarūpaṁ patiṭṭhapetvā sahasaddassa hakāralopaṁ, saṁsadde ca niggahītalopaṁ katvā sakāragatassa sarassa dīghaṁ katvā yakāre pare saralopaṁ katvā tato thyakārasaññogassa cchayugaṁ katvā visabhāgasaññoge eko ekassa sabhāgattamāpajjati.",
  "anya-e0804n0:705_5": "Tena ‘‘sākacchati taccha’’nti rūpāni sijjhanti.",
  "anya-e0804n0:705_6": "Tathā hi ‘‘aññamaññaṁ sākacchiṁsu.",
  "anya-e0804n0:705_7": "Kālena dhammasākacchā.",
  "anya-e0804n0:705_8": "Bhūtaṁ tacchaṁ.",
  "anya-e0804n0:705_9": "Yathātathiyaṁ viditvāpi dhammaṁ, sammā so loke paribbajeyyā’’ti savikapāni payogāni dissanti.",
  "anya-e0804n0:705_10": "‘‘Najjā’’tiādīsupi ‘‘nadiyā’’tiādīni padarūpāni patiṭṭhapetvā vaṇṇasandhivasena yakāre pare lopavidhi labbhatiyeva.",
  "anya-e0804n0:705_11": "Vividho hi sāsanānukūlo rūpanipphādanupāyo, upari ca etesaṁ sādhanatthaṁ ‘‘saralopo yamanarādīsū’’tiādīni lakkhaṇāni bhavissanti. Tattha –",
  "anya-e0804n0:706_0": "‘‘Dajjā dajju’’ntiādīni, sattamīnaṁ vasena me;",
  "anya-e0804n0:707_0": "Vuttāni yogirājassa, sāsanatthaṁ mahesino.",
  "anya-e0804n0:708_0": "Atridaṁ vattabbaṁ, kiñcāpi aṭṭhakathācariyehi ‘‘mātaraṁ tena dosena, dajjāhaṁ dakarakkhino’’ti ettha dajjanti padassa ‘‘dammī’’ti vattamānāvasena vivaraṇaṁ kataṁ, tathāpi sattamīpayogoyeva.",
  "anya-e0804n0:708_1": "Ācariyā hi ‘‘sattamīpayogo aya’’nti jānantāpi ‘‘kadāci aññe parikappatthampi gaṇheyyu’’nti āsaṅkāya evaṁ vivaraṇamakaṁsu.",
  "anya-e0804n0:708_2": "Tathā kiñcāpi tehi ‘‘anāparādhakammantaṁ, na dajjaṁ dakarakkhino’’ti ettha na dajjanti padassa ‘‘nāhaṁ dakarakkhassa dassāmī’’ti bhavissantīvasena vivaraṇaṁ kataṁ, tathāpi sattamīpayogoyeva, anāgataṁ pana paṭicca vattabbatthattā evaṁ vivaraṇaṁ kataṁ.",
  "anya-e0804n0:708_3": "‘‘Neva dajjaṁ mahosadha’’nti ettha pana ‘‘na tveva dadeyya’’nti sattamīpayogavaseneva vivaraṇaṁ katanti.",
  "anya-e0804n0:708_4": "Evaṁ dajjaṁpadassa vinicchayo veditabbo.",
  "anya-e0804n0:709_0": "Idāni parokkhādivasena padakkamo kathiyati.",
  "anya-e0804n0:709_1": "‘‘Dada, dadū.",
  "anya-e0804n0:709_2": "Dadū’’ti ca idaṁ ‘‘nārado iti nāmena, kassapo iti maṁ vidū’’tiādīsu vidūsaddena samaṁ.",
  "anya-e0804n0:709_3": "Dade, dadittha, dadaṁ, dadimha.",
  "anya-e0804n0:709_4": "Dadittha, dadire.",
  "anya-e0804n0:709_5": "Dadittho, dadivho.",
  "anya-e0804n0:710_0": "Ettha ca daditthoti idaṁ ‘‘sañjagghittho mayā saha.",
  "anya-e0804n0:710_1": "Mā kisittho mayā vinā.",
  "anya-e0804n0:710_2": "Mā naṁ kalale akkamittho’’tiādīsu ‘‘sañjagghittho’’tiādīhi samaṁ.",
  "anya-e0804n0:710_3": "Iminā nayena sabbattha labbhamānavasena sadisatā upaparikkhitabbā.",
  "anya-e0804n0:710_4": "Dadaṁ, dadimhe.",
  "anya-e0804n0:710_5": "Parokkhāsahibharūpāni.",
  "anya-e0804n0:711_0": "Adadā, adadū.",
  "anya-e0804n0:711_1": "Adade, adadattha.",
  "anya-e0804n0:711_2": "Adadaṁ, adadamha.",
  "anya-e0804n0:711_3": "Adadattha, adadatthuṁ.",
  "anya-e0804n0:711_4": "Adadase, adadavhaṁ.",
  "anya-e0804n0:711_5": "Adadiṁ adadamhase.",
  "anya-e0804n0:711_6": "Iti anakārapubbampi rūpaṁ gahetabbaṁ ‘‘yesaṁ no na dadamhase’’ti dassanato.",
  "anya-e0804n0:711_7": "Hiyyattanīsahitarūpāni.",
  "anya-e0804n0:712_0": "Adadi, adaduṁ, adadiṁsu.",
  "anya-e0804n0:712_1": "Adado, adadittha.",
  "anya-e0804n0:712_2": "Adadiṁ, adadimhā.",
  "anya-e0804n0:712_3": "Adadā, adadū.",
  "anya-e0804n0:712_4": "Adadase, adadivhaṁ.",
  "anya-e0804n0:712_5": "Adadaṁ, adadimhe.",
  "anya-e0804n0:712_6": "Ajjatanīsahitarūpāni.",
  "anya-e0804n0:713_0": "‘‘Dadissati, dadissanti’’ iccādi sabbaṁ neyyaṁ. Bhavissantīsahitarūpāni.",
  "anya-e0804n0:714_0": "‘‘Adadisā, dadissā, adadissaṁsu, dadissaṁsu’’ iccādi ca sabbaṁ neyyaṁ. Kālātipattisahitarūpāni.",
  "anya-e0804n0:715_0": "Aparānipi vattamānādisahitarūpāni bhavanti.",
  "anya-e0804n0:715_1": "Deti, denti.",
  "anya-e0804n0:715_2": "Desi, detha.",
  "anya-e0804n0:715_3": "Demi, dammi, dema, damma.",
  "anya-e0804n0:715_4": "Detu, dentu.",
  "anya-e0804n0:715_5": "Dehi, detha.",
  "anya-e0804n0:715_6": "Demi, dammi, dema, damma.",
  "anya-e0804n0:715_7": "Attanopadāni appasiddhāni.",
  "anya-e0804n0:715_8": "Sattamīnayo ca parokkhānayo ca appasiddho.",
  "anya-e0804n0:715_9": "Hiyuttanīnayo pana ajjatanīnayo ca koci koci pasiddho pāḷiyaṁ āgatattā, sakkā ca ‘‘adā, adū, ado, ada’’ntiādinā yojetuṁ.",
  "anya-e0804n0:715_10": "Tathā hi nayo dissati.",
  "anya-e0804n0:715_11": "Adā dānaṁ purindado.",
  "anya-e0804n0:715_12": "Varañceme ado sakka.",
  "anya-e0804n0:715_13": "Brāhmaṇānaṁ adaṁ gajaṁ. Adāsime.",
  "anya-e0804n0:715_14": "Adaṁsu te mamokāsaṁ.",
  "anya-e0804n0:715_15": "Adāsiṁ brāhmaṇe tadāti.",
  "anya-e0804n0:715_16": "‘‘Dassati, dassanti’’ iccādi sabbaṁ neyyaṁ.",
  "anya-e0804n0:715_17": "‘‘Adassā, dassā, adassaṁsu, dassaṁsu, dassiṁsu’’ iccādi ca sabbaṁ neyyaṁ.",
  "anya-e0804n0:716_0": "Tathā ādadāti, ādadanti.",
  "anya-e0804n0:716_1": "Ādadāsi, ādadātha.",
  "anya-e0804n0:716_2": "Ādadāmi, ādadāma.",
  "anya-e0804n0:716_3": "Kaccāyanamate ‘‘ādatte’’ti attanopadaṁ vuttaṁ.",
  "anya-e0804n0:716_4": "Evaṁ ‘‘ādadātu, ādadeyya’’ iccādi sabbaṁ neyyaṁ.",
  "anya-e0804n0:716_5": "Ādetu ādeyya iccādi yathārahaṁ yojetabbaṁ.",
  "anya-e0804n0:716_6": "Evameva ca ‘‘dāpeti, ādāpetī’’tiādīnipi yathārahaṁ yojetabbāni.",
  "anya-e0804n0:717_0": "Dākucchite gamane. Dāti. Suddāti.",
  "anya-e0804n0:717_1": "Suddo, suddī.",
  "anya-e0804n0:717_2": "Tattha suddoti suddātīti suddo, parapothanādiluddācārakammunā dārukammādikhuddācārakammunā ca lahuṁ lahuṁ kucchitaṁ gacchatīti attho.",
  "anya-e0804n0:717_3": "Tathā hi su iti sīghatthe nipāto, dā iti garahattho dhātu kucchitagativācakattā.",
  "anya-e0804n0:717_4": "Suddassa bhariyā suddī.",
  "anya-e0804n0:718_0": "Du gatiyaṁ. Davati. Dumo.",
  "anya-e0804n0:718_1": "Ettha ca davati gacchati mūlakkhandhasākhāviṭapapattapallavapupphaphalehi vuddhiṁ virūḷhiṁ vepullaṁ pāpuṇātīti dumo.",
  "anya-e0804n0:719_0": "Desodhane.",
  "anya-e0804n0:719_1": "Sodhanaṁ pariyodāpanaṁ. Dāyati. Dāyanaṁ.",
  "anya-e0804n0:719_2": "Yathā gāyati, gāyanaṁ.",
  "anya-e0804n0:719_3": "Dāyituṁ, dāyitvā, dhātāvayavassekārassa āyādeso.",
  "anya-e0804n0:719_4": "‘‘Dātuṁ, datvā’’ iccapi rūpāni.",
  "anya-e0804n0:720_0": "Tatra dātunti sodhetuṁ.",
  "anya-e0804n0:720_1": "Datvāti sodhetvāti attho gahetabbo.",
  "anya-e0804n0:720_2": "Tathā hi ‘‘bālo abyatto nappaṭibalo anuyuñjiyamāno anuyogaṁ dātu’’nti ettha dātunti padassa sodhetunti attho.",
  "anya-e0804n0:720_3": "Keci ‘‘dānattha’’nti atthaṁ vadanti, taṁ na yuttaṁ.",
  "anya-e0804n0:720_4": "Na hi yo parehi anuyuñjiyati, so anuyogaṁ deti nāmāti.",
  "anya-e0804n0:720_5": "Tasmā ‘‘ācariyassa anuyogaṁ datvā bārāṇasiṁ paccāgacchī’’tiādīsupi anuyogaṁ datvāti anuyogaṁ sodhetvāti atthoyeva gahetabbo.",
  "anya-e0804n0:720_6": "Tathā hi pubbācariyehi ‘‘anuyogadāpanattha’’nti etasmiṁ padese esoyevattho vibhāvito. Kathaṁ?",
  "anya-e0804n0:720_7": "Anuyogadāpanatthanti anuyogaṁ sodhāpetuṁ.",
  "anya-e0804n0:720_8": "Vimaddakkhamañhi sīhanādaṁ nadanto atthato anuyogaṁ sodheti nāma, anuyuñjanto ca naṁ sodhāpeti nāmāti.",
  "anya-e0804n0:720_9": "Idampi ca tehi vuttaṁ.",
  "anya-e0804n0:720_10": "Dātunti sodhetuṁ.",
  "anya-e0804n0:720_11": "Keci ‘‘dānattha’’nti atthaṁ vadanti, taṁ na yuttaṁ.",
  "anya-e0804n0:720_12": "Na hi yo sīhanādaṁ nadati, so eva tattha anuyogaṁ detīti.",
  "anya-e0804n0:720_13": "Samantapaṭṭhānamahāpakaraṇa saṁvaṇṇanāyampi pubbācariyehi ‘‘dānaṁ datvāti taṁ cetanaṁ pariyodāpetvā’’ti sodhanattho vutto.",
  "anya-e0804n0:720_14": "Dullabhā ayaṁ nīti sādhukaṁ citte ṭhapetabbā.",
  "anya-e0804n0:721_0": "De pālane. Dīyati.",
  "anya-e0804n0:721_1": "Dānaṁ, uddānaṁ dāyituṁ, dāyitvā.",
  "anya-e0804n0:721_2": "Tattha dānanti duggatito dāyati rakkhatīti dānaṁ, dānacetanā.",
  "anya-e0804n0:721_3": "Uddānanti vuttassa atthassa vakkhamānassa vā vippakiṇṇabhāvena nassituṁ adatvā uddhaṁ dānaṁ rakkhaṇaṁ uddānaṁ, saṅgahavacananti attho.",
  "anya-e0804n0:721_4": "Atha vā uddānanti pacchuddānādikaṁ uddānaṁ.",
  "anya-e0804n0:722_0": "Khāda bhakkhane. Khādati.",
  "anya-e0804n0:722_1": "Khādikā, khādanaṁ, aññamaññakhādikā.",
  "anya-e0804n0:722_2": "Pubbaphalakhādikā, khajjaṁ, khādanīyaṁ, khandhā.",
  "anya-e0804n0:723_0": "Tattha khajjanti pūvo.",
  "anya-e0804n0:723_1": "Khādanīyanti pūvaphalāphalādi.",
  "anya-e0804n0:723_2": "‘‘Khādanīyaṁ vā bhojanīyaṁ vā’’ti visuṁ bhojanīyassa vacanato khādanaṁ nāma khajjassa vā khādanīyassa vā bhakkhanaṁ.",
  "anya-e0804n0:723_3": "Apica hiṁsāpi ‘‘khādana’’nti vuccati.",
  "anya-e0804n0:723_4": "Jātijarābyādhidukkhādīhi khajjantīti khandhā, rūpavedanāsaññāsaṅkhāraviññāṇāni.",
  "anya-e0804n0:723_5": "‘‘Cīvarāni nassantipi ḍayhantipi undūrehipi khajjantī’’ti ettha viya khajjanti saddo kammattho.",
  "anya-e0804n0:724_0": "Badatheriye. Thirabhāvo theriyaṁ, yathā dakkhiyaṁ. Badati. Badarī, badaraṁ. Atridaṁ vuccati –",
  "anya-e0804n0:725_0": "Kakkandhu badarī kolī, kolaṁ kulavamiccapi;",
  "anya-e0804n0:726_0": "Tenilaṁ badarañcāti, nāmaṁ rukkhassa koliyāti.",
  "anya-e0804n0:727_0": "Khada dhitihiṁsāsu ca. Theriyāpekkhāya cakāro. Khadati. Khadiro.",
  "anya-e0804n0:728_0": "Gada viyattiyaṁ vācāyaṁ. Gadati. Āgadanaṁ, tatho āgado etassāti tathāgato. Suṭṭhu gadatīti sugado.",
  "anya-e0804n0:729_0": "Rada vilekhane. Radati. Radano, rado, dāṭhārado. Atra radanoti danto.",
  "anya-e0804n0:730_0": "Nada abyattasadde.",
  "anya-e0804n0:730_1": "Sīho nadati, paṇadati.",
  "anya-e0804n0:730_2": "Nādo, nadī.",
  "anya-e0804n0:730_3": "Pabbatesu vanādīsu nadatīti nadī.",
  "anya-e0804n0:730_4": "Nada i iti dhātudvayavasena pana ‘‘nadantī gacchatīti nadī’’tipi nibbacanaṁ vadanti.",
  "anya-e0804n0:731_0": "Kecettha vadeyyuṁ yā panesā ‘‘nada abyattasadde’ti dhātu tumhehi vuttā, sā kiṁniccamabyattasaddeyeva vattati, udāhu katthaci viyattiyampi vācāyaṁ vattatī’’ti?",
  "anya-e0804n0:731_1": "Niccamabyattasaddeyeva vattatīti.",
  "anya-e0804n0:731_2": "Yajjevaṁ ‘‘sīho nadatī’’tiādīsu tiracchānagatādisaddabhāvena avibhāvitatthatāya nadasaddo abyattasaddo hotu, ‘‘sīho viya ayaṁ puriso nadatī’’tiādīsu pana manussabhāsāpi abyattasaddo siyāti?",
  "anya-e0804n0:731_3": "Tanna viyattāpi samānā manussabhāsā sīho viyāti evaṁ samupekkhāvasena sīhapadatthassāpekkhanato nadasaddena niddisiyati , na purisāpekkhanavasena.",
  "anya-e0804n0:731_4": "Yathā hi valāhakūpamāvasena kathitaṁ, ‘‘kathañca puggalo gajjitā ca vassitā ca hotī’’ti pāḷiyaṁ gajjanaṁ vassanañca puggale alabbhamānampi valāhakassa gajjanavassanasadisatāya bhāsanakaraṇakriyāyūpalabbhanato vattabbameva hoti, evameva nibbhayabhāvena sīhanādasadisiyā vācāya niccharaṇato sīho viya nadatīti avibhāvitatthavantena nadasaddena manussabhāsāpi niddisitabbā hoti.",
  "anya-e0804n0:732_0": "Ettha ca ambaphalūpamādayopi āharitvā dassetabbā.",
  "anya-e0804n0:732_1": "Na hi pakkāmakatādīni puggalesu vijjanti, atha kho ambaphalādīsu eva vijjanti, evaṁ santepi bhagavatā aññenākārena sadisattaṁ vibhāvetuṁ ambaphalūpamādayo vuttā, evameva nadasaddo abyattasaddabhāvena tiracchānagatasaddādīsu eva vattabbopi atthantaravibhāvanatthaṁ ‘‘sīho viya nadatī’’tiādīsu manussabhāsāyampi rūḷhiyā vutto, na sabhāvato.",
  "anya-e0804n0:732_2": "Tathā hi sabhāvato nadasaddenapi vassitasaddādīhipi manussabhāsā niddisitabbā na hotīti.",
  "anya-e0804n0:732_3": "Yadi evaṁ –",
  "anya-e0804n0:733_0": "‘‘Suvijānaṁ siṅgālānaṁ, sakuṇānañca vassitaṁ;",
  "anya-e0804n0:734_0": "Manussavassitaṁ rāja, dubbijānataraṁ tato’’ti",
  "anya-e0804n0:735_0": "Ettha kasmā vassitasaddena manussabhāsā niddisiyatīti?",
  "anya-e0804n0:735_1": "Saccaṁ manussabhāsāpi vassitasaddena niddiṭṭhā dissati, evaṁ santepi sā ‘‘suvijānaṁ siṅgālānaṁ, sakuṇānañca vassita’’nti vassitasaddavasena payogassa vacanato tadanurūpaṁ niddisituṁ arahatīti mantvā vassitasaddasadisī niddiṭṭhā.",
  "anya-e0804n0:735_2": "Na hi ‘‘manusso vassatī’’tiādinā visuṁ payogā dissanti, ‘‘sakuṇo vassati, kūjatī’’tiādinā pana payogā dissanti, tasmā ‘‘saṅgāmaṁ otaritvāna, sīhanādaṁ nadi kuso’’tiādīsu viya yathārahaṁ attho gahetabbo.",
  "anya-e0804n0:735_3": "Evaṁ nadadhātu sabhāvato abyattasaddeyeva hoti, na viyattiyaṁ vācāyanti daṭṭhabbaṁ.",
  "anya-e0804n0:736_0": "Adda gatiyaṁ yācane ca. Addati.",
  "anya-e0804n0:737_0": "Nadda gadda sadde. Naddati. Gaddati.",
  "anya-e0804n0:738_0": "Tadda hiṁsāyaṁ. Taddati.",
  "anya-e0804n0:739_0": "Kadda kucchite sadde. Kaddati. Kaddamo.",
  "anya-e0804n0:740_0": "Khadda daṁsane.",
  "anya-e0804n0:740_1": "Daṁsanamiha dantasukatakattikā kriyā abhidhīyate.",
  "anya-e0804n0:740_2": "Sabhāvattā dhātuyā sādhanappayogasamavāyī. Khaddati.",
  "anya-e0804n0:741_0": "Adi bandhane. Andati. Andu.",
  "anya-e0804n0:741_1": "Andusaddopanettha itthiliṅgo gahetabbo pāḷiyaṁ itthiliṅgappayogadassanato ‘‘seyyathāpi vāseṭṭha ayaṁ aciravatī nadī pūrā udakassa samatittikā kākapeyyā, atha puriso āgaccheyya pāratthiko pāragavesī pāragāmī pāraṁ taritukāmo, so orimatīre daḷhāya anduyā pacchābāhaṁ gāḷhabandhanabandho’’ti.",
  "anya-e0804n0:741_2": "Tatra andūti yaṁ kiñci bandhanaṁ vā.",
  "anya-e0804n0:741_3": "‘‘Yathā andughare puriso’’ti hi vuttaṁ.",
  "anya-e0804n0:741_4": "Bandhanaviseso vā, ‘‘andubandhanādīni chinditvā palāyiṁsū’’ti hi vuttaṁ.",
  "anya-e0804n0:741_5": "Apica andanaṭṭhena bandhanaṭṭhena andu viyātipi andu, pañca kāmaguṇā.",
  "anya-e0804n0:741_6": "Vuttañhetaṁ bhagavatā ‘‘ime kho vāseṭṭha pañca kāmaguṇā ariyassa vinaye andūtipi bandhanantipi vuccantī’’ti.",
  "anya-e0804n0:741_7": "Niggahītāgamavasenāyaṁ dhātu vuttā.",
  "anya-e0804n0:741_8": "Katthaci pana vigataniggahītāgamopi hoti, taṁ yathā?",
  "anya-e0804n0:741_9": "‘‘Avijjā bhikkhave pubbaṅgamā akusalānaṁ dhammānaṁ samāpattiyā anvadeva ahirika’’nti pāḷi.",
  "anya-e0804n0:741_10": "Ettha anuandati anubandhatīti anvadi.",
  "anya-e0804n0:741_11": "Anvadi eva anvadevāti kitaviggaho sandhiviggaho ca veditabbo.",
  "anya-e0804n0:741_12": "Tathā hi aṭṭhakathāyaṁ ‘‘anvadevāti anubandhamānamevā’’ti vuttaṁ, taṁ avijjamahirikaṁ anubandhamānameva hotīti attho.",
  "anya-e0804n0:742_0": "Idi paramissariye indati. Indanaṁ, indo.",
  "anya-e0804n0:743_0": "Ettha indoti adhipatibhūto yo koci.",
  "anya-e0804n0:743_1": "So hi indati paresu issariyaṁ pāpuṇātīti indoti vuccati.",
  "anya-e0804n0:743_2": "Apica indoti sakko.",
  "anya-e0804n0:743_3": "Sakkassa hi anekāni nāmāni –",
  "anya-e0804n0:744_0": "Sakko purindado indo, vatrabhū pākasāsano;",
  "anya-e0804n0:745_0": "Sahassanetto maghavā, devarājā sujampati.",
  "anya-e0804n0:746_0": "Sahassakkho dasasata-locano vajirāvudho;",
  "anya-e0804n0:747_0": "Hūtapati mahindo ca, kosiyo devakuñjaro.",
  "anya-e0804n0:748_0": "Surādhipo suranātho, vāsavo tidivādhibhū;",
  "anya-e0804n0:749_0": "Jambāri ceva vajira-hattho asurasāsano;",
  "anya-e0804n0:750_0": "Gandharājā devindo, surindo asurābhibhūti.",
  "anya-e0804n0:751_0": "Evaṁ anekāni nāmāni. Ekopi hi attho anekasaddappavattinimittatāya anekanāmo. Tenāha bhagavā –",
  "anya-e0804n0:752_0": "Sakko mahāli devānamindo pubbe manussabhūto samāno magho nāma māṇavo ahosi, tasmā ‘‘maghavā’’ti vuccati.",
  "anya-e0804n0:752_1": "Sakko mahāli devānamindo pubbe manussabhūto samāno pure dānaṁ adāsi, tasmā ‘‘purindado’’ti vuccati.",
  "anya-e0804n0:752_2": "Sakko mahāli devānamindo pubbe manussabhūto samāno sakkaccaṁ dānaṁ adāsi, tasmā ‘‘sakko’’ti vuccati.",
  "anya-e0804n0:752_3": "Sakko mahāli devānamindo pubbe manussabhūto samāno āvāsaṁ adāsi, tasmā ‘‘vāsavo’’ti vuccati.",
  "anya-e0804n0:752_4": "Sakko mahāli devānamindo sahassaṁ atthānaṁ muhuttena cinteti, tasmā ‘‘sahassakkho’’ti vuccati.",
  "anya-e0804n0:752_5": "Sakkassa mahāli devānamindassa sujā nāma asurakaññā pajāpati, tasmā ‘‘sujampatī’’ti vuccati.",
  "anya-e0804n0:752_6": "Sakko mahāli devānamindo devānaṁ tāvatiṁsānaṁ issariyādhipaccaṁ rajjaṁ kāreti, tasmā ‘‘devānamindo’’ti vuccatīti.",
  "anya-e0804n0:753_0": "Evamekassāpi atthassa anekāni saddappavattinimittāni dissanti.",
  "anya-e0804n0:754_0": "Tathā hi yena pavattinimittena tāvatiṁsādhipatimhi indasaddo pavatto, na tena tattha sakkādisaddā pavattā, atha kho aññena.",
  "anya-e0804n0:754_1": "Tathā yena sammādiṭṭhiyaṁ paññāsaddo pavatto, na tena tattha vijjādisaddā.",
  "anya-e0804n0:754_2": "Yena sampayuttadhammānaṁ pubbaṅgamabhāvena uppannadhammasmiṁ cittasaddo pavatto, na tena tattha viññāṇādisaddā.",
  "anya-e0804n0:754_3": "Na hi vinā kenaci pavattinimittena saddo pavattatīti.",
  "anya-e0804n0:754_4": "Ekopi attho sammutyattho ca paramattho ca anekasaddappavttinimittatāya anekanāmoti daṭṭhabbaṁ.",
  "anya-e0804n0:755_0": "Ettha siyā ‘‘nāmānīti vadatha, kiṁ nāmaṁ nāmā’’ti. Vuccate –",
  "anya-e0804n0:755_1": "īdise ṭhāne atthesu saddappavattinimittaṁ ‘‘nāma’’nti gahitaṁ, yaṁ ‘‘liṅga’’ntipi vuccati.",
  "anya-e0804n0:755_2": "Tathā hi ‘‘nāma’’nti ca ‘‘liṅga’’nti ca saddopi vuccati, ‘‘aññaṁ sobhanaṁ nāmaṁ pariyesissāmi.",
  "anya-e0804n0:755_3": "Liṅgañca nippajjate’’tiādīsu viya.",
  "anya-e0804n0:755_4": "Asabhāvadhammabhūtaṁ nāmapaññattisaṅkhātaṁ atthesu saddappavattinimittampi vuccati ‘‘nāmagottaṁ na jīrati.",
  "anya-e0804n0:755_5": "Sataliṅgo’’tiādīsu viya.",
  "anya-e0804n0:755_6": "Iti nāmasaddenapi liṅgasaddenapi saddappavattinimittassa kathanaṁ daṭṭhabbaṁ.",
  "anya-e0804n0:755_7": "Saddappavattinimittañca nāma lokasaṅketasiddho taṁtaṁvacanatthaniyato sāmaññākāravisesoti gahetabbaṁ.",
  "anya-e0804n0:755_8": "So evaṁbhūtoyeva sāmaññākāraviseso nāma paññattīti pubbācariyā vadanti .",
  "anya-e0804n0:755_9": "So hi tasmiṁ tasmiṁ atthe saddaṁ nāmeti tassa tassa atthassa nāmasaññaṁ karotīti nāmaṁ, pakārehi ñāpanato paññatti ca.",
  "anya-e0804n0:755_10": "Saviññattivikārassa pana saddassa sammutiparamatthasaccānaṁ pakārehi ñāpanato paññattibhāve vattabbameva natthi.",
  "anya-e0804n0:755_11": "Saddasseva hi ekantena paññattibhāvo icchitabbo ‘‘niruttipaṭisambhidā parittārammaṇā’’ti ca ‘‘niruttipaṭisambhidā paccuppannārammaṇā’’ti ca ‘‘niruttipaṭisambhidā bahiddhārammaṇā’’ti ca pāḷidassanato.",
  "anya-e0804n0:755_12": "Idha pana saddappavattinimittādhikārattā nāmavasena attho pakāsito.",
  "anya-e0804n0:755_13": "Evaṁ anekavidhassa sāmaññākāravisesoti pubbācariyehi gahitassa nāmapaññattisaṅkhātassa saddappavattinimittassa vasena ekopi ñeyyattho anekaliṅgoti gahetabbo.",
  "anya-e0804n0:755_14": "Tenāha āyasmā suhemanto pabhinnapaṭisambhido –",
  "anya-e0804n0:756_0": "‘‘Sataliṅgassa atthassa, satalakkhaṇadhārino;",
  "anya-e0804n0:757_0": "Ekaṅgadassī dummedho, satadassīva paṇḍito’’ti.",
  "anya-e0804n0:758_0": "Evaṁ sabbābhidhānesupi iminā nayena yathārahaṁ attho vibhāvetabbo nayaññūhi.",
  "anya-e0804n0:759_0": "Vidi avayave. Vindati. Yadi abhidhānamatthi, ‘‘vindo’’ti dissati. Yathā kaṇḍati. Kaṇḍo.",
  "anya-e0804n0:760_0": "Khidi avayaveti candaviduno vadanti. Tesaṁ mate ‘‘khindatī’’ti rūpaṁ.",
  "anya-e0804n0:761_0": "Nidi kucchāyaṁ. Kucchāsaddo garahattho. Nindati. Nindā.",
  "anya-e0804n0:762_0": "Porāṇametaṁ atula, netaṁ ajjatanāmiva;",
  "anya-e0804n0:763_0": "Nindanti tuṇhimāsīnaṁ, nindanti bahubhāṇinaṁ;",
  "anya-e0804n0:764_0": "Mitabhāṇimpi nindanti, natthi loke anindito.",
  "anya-e0804n0:765_0": "Avaṇṇo aguṇo nindā, garahā ayasopi ca;",
  "anya-e0804n0:766_0": "Asiloko akitti ca, asilāghā ca atthuti.",
  "anya-e0804n0:767_0": "Nanda samiddhiyaṁ.",
  "anya-e0804n0:767_1": "Akammikā dhātu.",
  "anya-e0804n0:767_2": "Nandati puttehi puttimā.",
  "anya-e0804n0:767_3": "Nandāya nuna maraṇena.",
  "anya-e0804n0:767_4": "Nandasi sirivāhana.",
  "anya-e0804n0:767_5": "Nandanaṁ vanaṁ.",
  "anya-e0804n0:767_6": "Abhisaddayoge panāyaṁ sakammakopi.",
  "anya-e0804n0:767_7": "Abhinandanti āgataṁ nābhinandanti maraṇaṁ.",
  "anya-e0804n0:768_0": "Sirīva rūpiniṁ disvā, nanditaṁ āsi taṁ kulaṁ;",
  "anya-e0804n0:769_0": "Tena nandāti me nāmaṁ, sundaraṁ pavaraṁ ahu.",
  "anya-e0804n0:770_0": "Rammaṁ veḷuvanaṁ yena, na diṭṭhaṁ sugatālayaṁ;",
  "anya-e0804n0:771_0": "Na tena nandanaṁ diṭṭhaṁ, iti maññe mahesayaṁ.",
  "anya-e0804n0:772_0": "Yena veḷuvanaṁ diṭṭhaṁ, naranandananandanaṁ;",
  "anya-e0804n0:773_0": "Sudiṭṭhaṁ nandanaṁ tena, amarindasunandanaṁ.",
  "anya-e0804n0:774_0": "Cadi hilādane dittiyañca. Hilādanaṁ sukhanaṁ. Ditti sobhā. Candati. Candano, cando.",
  "anya-e0804n0:775_0": "Ettha ca candanassapi anekāni nāmāni –",
  "anya-e0804n0:775_1": "candanaṁ, gandhasāro, malayajo, suvaṇṇacandanaṁ, haricandanaṁ, rattacandanaṁ, gosītacandanaṁ.",
  "anya-e0804n0:775_2": "Candayati hilādayati sītaguṇasamaṅgitāya sattānaṁ paliḷāhaṁ vūpasamentaṁ sukhaṁ uppādetīti candanaṁ.",
  "anya-e0804n0:775_3": "Candoti somo, sopi candayati hilādayati sītaguṇasampattiyā attano pabhāya sattānaṁ pariḷāhaṁ vūpasamento sukhaṁ uppādetīti candoti vuccati.",
  "anya-e0804n0:775_4": "Atha vā candati dibbati siriyā virocatīti cando.",
  "anya-e0804n0:775_5": "Āgamaṭṭhakathāsu pana ‘‘chandaṁ janetīti cando’’ti vuttaṁ.",
  "anya-e0804n0:775_6": "Tassāpi anekāni nāmāni –",
  "anya-e0804n0:776_0": "Cando nakkhattarājā ca, indu somo nisākaro;",
  "anya-e0804n0:777_0": "Candimā mā nisānātho, osadhī so nisāpati.",
  "anya-e0804n0:778_0": "Uḷurājā sasaṅko ca, himaraṁsi sasīpi ca;",
  "anya-e0804n0:779_0": "Dvijarājā sasadharo, tārāpati himaṁsu ca.",
  "anya-e0804n0:780_0": "Kumudabandhavo ceva, migaṅko ca kalānidhi;",
  "anya-e0804n0:781_0": "Sudhaṁ sudhi dhūpi yūpa-rasmi ceva khamākaro;",
  "anya-e0804n0:782_0": "Nakkhatteso ca rajanī-karo subbhaṁsu eva ca.",
  "anya-e0804n0:783_0": "Tadi cetāyaṁ. Tandati. Tandī.",
  "anya-e0804n0:784_0": "Kadi kaladi avhāne rodane ca. Kandati, pakkandati. Pakkanduṁ, kandanto, kalandako.",
  "anya-e0804n0:785_0": "Kalidi paridevane. Kalindati.",
  "anya-e0804n0:786_0": "Khoda paṭighāte. Khodati.",
  "anya-e0804n0:787_0": "Khanda gatisosanesu. Khandati. Khando. Khando nāma eko devo, yo ‘‘kumāro sattidharo’’ti ca vuccati.",
  "anya-e0804n0:788_0": "Khudi āpavane. Khundati.",
  "anya-e0804n0:789_0": "Sidi sītiye. Sītiyaṁ sītibhāvo. Sindati. Sosindo, sotatto.",
  "anya-e0804n0:790_0": "Vanda abhivādanathutīsu. Vandati, abhivandati. Abhivandanā, vandanaṁ, vandako.",
  "anya-e0804n0:791_0": "Ettha pana vandatīti padassa namassati thometi vāti attho.",
  "anya-e0804n0:791_1": "Tathā hi suttantaṭīkākāro ‘‘vandeti vandāmi thomemi vā’’ti āha.",
  "anya-e0804n0:792_0": "Bhadi kallāṇe sokhiye ca.",
  "anya-e0804n0:792_1": "Kallāṇaṁ kalyāṇaṁ, sokhiyaṁ sukhino bhāvo, sukhamiccevattho. Bhandati.",
  "anya-e0804n0:792_2": "Bhandako, bhaddo, bhadro.",
  "anya-e0804n0:793_0": "Madithutimodamadasupanagatīsu. Mandati. Mando.",
  "anya-e0804n0:794_0": "Ettha pana mandoti aññāṇīpi bāladārakopi vuccati.",
  "anya-e0804n0:794_1": "Tattha aññāṇī mandati aññāṇabhāvena appasaṁsitabbampi puggalaṁ thometīti mando.",
  "anya-e0804n0:794_2": "Mandati amoditabbaṭṭhānepi modatīti mando.",
  "anya-e0804n0:794_3": "Mandati dānasīlādipuññakriyāsu pamajjatīti mando.",
  "anya-e0804n0:794_4": "Mandati attano ca paresañca hitāhitaṁ acintento khādanīyabhojanīyādīhi attano kāyaṁ sañjātamedaṁ kurumāno supatīti mando.",
  "anya-e0804n0:794_5": "Mandati ayuttaṁ paresaṁ kriyaṁ diṭṭhānugatiāpajjanena gacchati gaṇhātīti mando.",
  "anya-e0804n0:794_6": "Atha vā mandati punappunaṁ paṭisandhiggahaṇavasena gabbhaṁ gacchatīti mando.",
  "anya-e0804n0:794_7": "Vuttañhi bhagavatā ‘‘punappunaṁ gabbhamupeti mando’’ti.",
  "anya-e0804n0:794_8": "Bāladārako pana mandati yuttāyuttamajānanto uttānaseyyaṁparivattanaseyyaṁ vā supatīti mando.",
  "anya-e0804n0:794_9": "Tathā hi –",
  "anya-e0804n0:795_0": "‘‘Nonītasukhumālaṁ maṁ, jātapallavakomalaṁ;",
  "anya-e0804n0:796_0": "Mandaṁ uttānasayanaṁ, pisācabhayatajjitā.",
  "anya-e0804n0:797_0": "Pādamūle mahesissa, sāyesuṁ dīnamānasā;",
  "anya-e0804n0:798_0": "Idaṁ dadāma te nātha, saraṇaṁ hohi nāyakā’’ti",
  "anya-e0804n0:799_0": "Vuttaṁ, iti uttānasayanato paṭṭhāya yāva mandadasakaṁ, tāva ‘‘mando’’ti ‘‘dārako’’ti daṭṭhabbo.",
  "anya-e0804n0:799_1": "Appatthavācakopi pana mandasaddo hoti, so pāṭipadikattā idha nādhippeto, atha vā mandati appabhāvena gacchati pavattatīti nipphannapāṭipadikavasenapi gahetabbo.",
  "anya-e0804n0:800_0": "Muda hāse.",
  "anya-e0804n0:800_1": "Hasanaṁ hāso tuṭṭhi.",
  "anya-e0804n0:800_2": "Modati, pamodati.",
  "anya-e0804n0:800_3": "Sammodati.",
  "anya-e0804n0:800_4": "Sammodako.",
  "anya-e0804n0:800_5": "Sammodamānā gacchanti muditā. Mudā.",
  "anya-e0804n0:801_0": "Hadakarīsossagge. Karīsossaggo nāma karīsassa ossajjanaṁ vissajjanaṁ. Hadati. Uhadati. Hadano.",
  "anya-e0804n0:802_0": "Ettha ca ‘‘yesaṁ no santhate dārakā uhadantipi ummihantipī’’ti ayaṁ pāḷi nidassanaṁ, tatra uhadantipīti vaccampi karonti.",
  "anya-e0804n0:802_1": "Ummihantipīti passāvampi karonti.",
  "anya-e0804n0:802_2": "Pacchimapadassattho miha secaneti dhātuvasena daṭṭhabbo.",
  "anya-e0804n0:802_3": "Ayaṁ pana curādigaṇepi vattati dvigaṇikattā.",
  "anya-e0804n0:802_4": "Imasmiñhi ṭhāne ‘‘mutteti ohadeti cā’’ti cariyāpiṭakapāḷippadeso nidassanaṁ.",
  "anya-e0804n0:802_5": "Tattha muttetīti passāvaṁ karoti.",
  "anya-e0804n0:802_6": "Ohadetīti karīsaṁ vissajjeti.",
  "anya-e0804n0:803_0": "Uda mode kīḷāyañca. Udati. Udānaṁ. Udaggo.",
  "anya-e0804n0:804_0": "Tattha udānanti kenaṭṭhena udānaṁ?",
  "anya-e0804n0:804_1": "Udānanaṭṭhena.",
  "anya-e0804n0:804_2": "Kimidaṁ udānanaṁ nāma?",
  "anya-e0804n0:804_3": "Pībhivegasamuṭṭhāpito udāhāro.",
  "anya-e0804n0:804_4": "Yathā hi yaṁ telādi minitabbavatthu mānaṁgahetuṁ na sakkoti, vissanditvā gacchati, taṁ ‘‘avaseko’’ti vuccati.",
  "anya-e0804n0:804_5": "Yañca jalaṁ taḷākaṁ gahetuṁ na sakkoti, ajjhottharitvā gacchati, taṁ ‘‘ogho’’ti vuccati, evameva yaṁ pītivegasamuṭṭhāpitaṁ vitakkavipphāraṁ hadayaṁ sandhāretuṁ na sakkoti, so adhiko hutvā anto asaṇṭhahitvā vacīdvārena nikkhamanto paṭiggāhakanirapekkho udāhāraviseso ‘‘udāna’’nti vuccati.",
  "anya-e0804n0:804_6": "Udaggoti sañjātasomanasso.",
  "anya-e0804n0:805_0": "Kuda khuda guda kīḷāyameva. Kodati. Khodati. Godati.",
  "anya-e0804n0:806_0": "Sūda paggharaṇe. Sūdati. Suttaṁ. Sūdo. Rañño sūdā mahānase.",
  "anya-e0804n0:807_0": "Ettha ca suttanti sūdati dhenu viya khīraṁ atthe paggharāpetīti suttaṁ, tepiṭakaṁ buddhavacanaṁ.",
  "anya-e0804n0:807_1": "Sakammikadhātuttā pana ‘‘paggharāpetī’’ti kāritavasena attho kathetuṁ labbhati.",
  "anya-e0804n0:807_2": "Tathā hi ‘‘karotī’’ti padassa ‘‘nipphādetī’’ti attho kathetuṁ labbhati.",
  "anya-e0804n0:807_3": "Sūdoti bhattakāro.",
  "anya-e0804n0:807_4": "Yo ‘‘āḷāriko, odaniko, sūpakāro, rasako’’ti ca vuccati.",
  "anya-e0804n0:807_5": "Sūdati ‘‘evañcevañca kate khādanīyaṁ vā bhojanīyaṁ vā sugandhaṁ manāpaṁ surasañca bhavissatī’’ti randhanakriyāya sukusalatāya rasaṁ paggharāpeti abhinibbattetīti sūdo.",
  "anya-e0804n0:808_0": "Rahada abyattasadde. Rahadati. Rahado.",
  "anya-e0804n0:809_0": "Hilādi sukhe ca.",
  "anya-e0804n0:809_1": "Cakāro pubbatthāpekkhako. Hilādati.",
  "anya-e0804n0:809_2": "Hilādanaṁ, hilādo, mettāsahāyakatasattamahāhilādo.",
  "anya-e0804n0:810_0": "Sadda kucchite sadde. Saddati.",
  "anya-e0804n0:811_0": "Mida snehe.",
  "anya-e0804n0:811_1": "Sneho nāma vasāsaṅkhāto sneho pītisnehoti duvidho.",
  "anya-e0804n0:811_2": "Idha pana vasāsaṅkhāto sneho adhippeto, medati medo.",
  "anya-e0804n0:812_0": "Ettha ca medatīti medasahito bhavati ayaṁ purisoti attho.",
  "anya-e0804n0:812_1": "Medo nāma thūlassa sakalasarīraṁ pharitvā kisassa jaṅghamaṁsādīni nissāya ṭhito patthinnasineho, so vaṇṇena haliddivaṇṇo hoti.",
  "anya-e0804n0:812_2": "Kārite ‘‘medeti medayatī’’ti rūpāni.",
  "anya-e0804n0:812_3": "Tathā hi ‘‘te imaṁ kāyaṁ balaṁ gāhenti nāma brūhenti nāma medenti nāmā’’ti pāḷi dissati.",
  "anya-e0804n0:812_4": "Tattha medentīti sañjātamedaṁ karontīti attho.",
  "anya-e0804n0:812_5": "Imissā pana dhātuyā divādigaṇaṁ pattāya pītisinehatthe ‘‘mejjatī’’ti suddhakatturūpaṁ bhavati.",
  "anya-e0804n0:812_6": "Curādigaṇaṁ pana pattāya ‘‘medeti medayatī’’ti suddhakatturūpāni bhavantīti daṭṭhabbaṁ.",
  "anya-e0804n0:813_0": "Sida mocane. Sidati. Sedo.",
  "anya-e0804n0:814_0": "Sanda pasavane. Pasavanaṁ sandanaṁ avicchedappavatti. Sandati udakaṁ. Mahanto puññābhisando.",
  "anya-e0804n0:815_0": "Ettha ca puññābhisandoti puññappavāho, puññanadītipi vattuṁ yujjati.",
  "anya-e0804n0:816_0": "Madda maddane. Maddabhi, pamaddati. Mārasenappamaddano. Kaṇṭakaṁ maddati.",
  "anya-e0804n0:817_0": "Kadi velambe. Vilambabhāvo velambo. Kandati.",
  "anya-e0804n0:818_0": "Kada avhāne rodane ca. Kadati.",
  "anya-e0804n0:819_0": "Khadi ujjhane. Chandati.",
  "anya-e0804n0:820_0": "Sada sādane. Sadati. Assādo.",
  "anya-e0804n0:821_0": "Sīda visaraṇagatyāvasānesu.",
  "anya-e0804n0:821_1": "Visaraṇaṁ vippharaṇaṁ.",
  "anya-e0804n0:821_2": "Gatyāvasānaṁ gamanassa avasānaṁ osānaṁ abhāvakaraṇaṁ, nisīdananti attho.",
  "anya-e0804n0:821_3": "Sīdati, lābūni sīdanti.",
  "anya-e0804n0:821_4": "Saṁsīdati, osīdati, pasīdati, vippasīdati. Pasādo. Pasanno.",
  "anya-e0804n0:821_5": "Vippasanno. Pasādako. Pasādito. Pāsādo.",
  "anya-e0804n0:821_6": "Osīdāpako. Kusīto. Āsīno. Nisinno.",
  "anya-e0804n0:821_7": "Nisinnako.",
  "anya-e0804n0:821_8": "Sannisīvesu pakkhisu.",
  "anya-e0804n0:821_9": "Nisīdanaṁ, nisinnaṁ. Nisajjā.",
  "anya-e0804n0:821_10": "Gonisādo, upanisā. Sīdeti. Sīdayati. Sīdāpeti.",
  "anya-e0804n0:821_11": "Sīdāpayati. Pasādeti.",
  "anya-e0804n0:821_12": "Nisīdituṁ.",
  "anya-e0804n0:821_13": "Nisīdāpetuṁ, nisādetuṁ, nisīdāpeti, nisīdāpetvā.",
  "anya-e0804n0:821_14": "Ucchaṅge maṁ nisādetvā, pitā atthānusāsati.",
  "anya-e0804n0:821_15": "Nisīditvātipi pāṭho.",
  "anya-e0804n0:821_16": "Nisīditvā.",
  "anya-e0804n0:821_17": "Nisīditvāna.",
  "anya-e0804n0:821_18": "Nisīdituna . Nisīdiya.",
  "anya-e0804n0:821_19": "Nisīdiyāna.",
  "anya-e0804n0:821_20": "Saṁsīditvā.",
  "anya-e0804n0:821_21": "Avasīditvā. Osīditvā.",
  "anya-e0804n0:822_0": "Tattha kusītoti vīriyenādhigantabbassa atthassa alābhato kucchitenākārena sīdatīti kusīto.",
  "anya-e0804n0:822_1": "Atha vā sayampi kucchitenākārena sīdati aññepi sīdāpeti taṁ nissāya aññesaṁ sīdanassa sambhavatoti kusīto.",
  "anya-e0804n0:822_2": "Tathā hi vuttaṁ –",
  "anya-e0804n0:823_0": "‘‘Parittaṁ kaṭṭhamārūyha, yathā sīde mahaṇṇave;",
  "anya-e0804n0:824_0": "Evaṁ kusītamāgamma, sādhajīvīpi sīdatī’’ti;",
  "anya-e0804n0:825_0": "Kusītoti cettha dassa tattaṁ ‘‘sugato’’ti ettha viya ‘‘satasmīti hotī’’ti ettha viya ca.",
  "anya-e0804n0:825_1": "Tathā hi sīdatīti sataṁ, aniccassetaṁ adhivacanaṁ.",
  "anya-e0804n0:825_2": "Iminā ucchedadiṭṭhi vuttā.",
  "anya-e0804n0:825_3": "Sataiti cettha avibhattiko niddeso.",
  "anya-e0804n0:825_4": "Sannisīvesūti parissamavinodanatthaṁ sabbaso nisīdantesu, vissamamānesūti attho, dakārassa vakāraṁ katvā niddeso.",
  "anya-e0804n0:825_5": "Nisīdananti nisīdanakriyā.",
  "anya-e0804n0:825_6": "Mañcapīṭhādikaṁ vā āsanaṁ.",
  "anya-e0804n0:825_7": "Tañhi nisīdanti etthāti nisīdananti vuccati.",
  "anya-e0804n0:825_8": "Nisinnanti nisīdanakriyā eva.",
  "anya-e0804n0:825_9": "Ettha pana ‘‘gate ṭhite nisinne sutte jāgarite bhāsite tuṇhībhāve sampajānakārī hoti.",
  "anya-e0804n0:825_10": "Mātugāmena saddhiṁ raho maññe tayā nisinnanti kukkuccaṁ upadahatītiādīsu cassa payogo veditabbo.",
  "anya-e0804n0:825_11": "Ettha hi gamanaṁ gabhaṁ, ṭhānaṁ ṭhitaṁ, nisīdanaṁ nisannaṁ, supanaṁ suttaṁ, jāgaraṇaṁ jāgaritaṁ, bhāsanaṁ bhāsitanti vuccati.",
  "anya-e0804n0:825_12": "Nisajjāti nisīdanā.",
  "anya-e0804n0:825_13": "Gonisādoti gonisajjanā.",
  "anya-e0804n0:825_14": "Upanisāti upanisīdati phalaṁ etthāti upanisā, kāraṇaṁ.",
  "anya-e0804n0:825_15": "Nisādetunti nisīdāpetuṁ.",
  "anya-e0804n0:825_16": "Nisādetvāti nisīdāpetvā.",
  "anya-e0804n0:826_0": "Bhāve napuṁsako ñeyyo, nisinnanti ravo pana;",
  "anya-e0804n0:827_0": "Vāccaliṅgo tiliṅgo so, gatādīsupyayaṁ nayo.",
  "anya-e0804n0:828_0": "Cada yācane. Yācanaṁ ajjhesanaṁ. Cadati.",
  "anya-e0804n0:829_0": "Mida meda medhāhiṁsāsu. Midati. Medati.",
  "anya-e0804n0:830_0": "Nida neda kucchāsannikarisesu. Kucchā garahā. Sannikarisaṁ vohāraviseso. Nidati. Nedati.",
  "anya-e0804n0:831_0": "Bundi nisāne. Nisānaṁ tejanaṁ tikkhatā. Bundati. Bondi.",
  "anya-e0804n0:832_0": "Ettha ca bondīti sarīraṁ.",
  "anya-e0804n0:832_1": "Tañhi bundāni tikkhāni pisuṇapharusavācādīni vā paññāvīriyādīni vā ettha santīti bondīti vuccati, saññogaparattepi ukārassokārādeso, pāpakalyāṇajanavasenesa attho daṭṭhabbo.",
  "anya-e0804n0:832_2": "Bondisaddassa sarīravācakatā pana –",
  "anya-e0804n0:833_0": "‘‘Nāhaṁ puna na ca puna, na cāpi apunappunaṁ;",
  "anya-e0804n0:834_0": "Hatthibondiṁ pavekkhāmi, tathā hi bhayatajjito’’tiādīsu",
  "anya-e0804n0:835_0": "Daṭṭhabbā. Imānissa nāmāni –",
  "anya-e0804n0:836_0": "Kāyo dehaṁ sarīrañca, vapu bimbañca viggahaṁ;",
  "anya-e0804n0:837_0": "Bondi gattaṁ tanu ceva, attabhāvo tathūpadhi;",
  "anya-e0804n0:838_0": "Samussayoti cetāni, dehanāmāni honti hi.",
  "anya-e0804n0:839_0": "Vada viyattiyaṁ vācāyaṁ.",
  "anya-e0804n0:839_1": "Vadati, vajjati.",
  "anya-e0804n0:839_2": "Vadeti, ovadati, ovadeti, paṭivadati.",
  "anya-e0804n0:839_3": "Abhivadati, anuvadati, upavadati, apavadati. Nivadati.",
  "anya-e0804n0:839_4": "Aññānipi yojetabbāni.",
  "anya-e0804n0:839_5": "Tattha ‘‘vajjantu bhonto amma’’nti pāḷidassanato vajjatīti padaṁ vuttaṁ.",
  "anya-e0804n0:839_6": "Keci pana garū ‘‘vajjetī’’ti rūpaṁ icchanti, taṁ upaparikkhitvā yuttañce gahetabbaṁ, ‘‘upāsako bhikkhuṁ vadeti.",
  "anya-e0804n0:839_7": "Tena yogena janakāyaṁ, ovadeti mahāmunī’’ti ca dassanato vadeti ovadetīti ca vuttaṁ.",
  "anya-e0804n0:839_8": "Sabbānetāni suddhakattupadāni.",
  "anya-e0804n0:840_0": "Ovādeti , vādayati, vādāpeti, vādāpayati. Vajjento, vajjayanto, imāni hetukattupadāni.",
  "anya-e0804n0:841_0": "Kamme ‘‘vadiyati, ovadiyati, vajjiyati.",
  "anya-e0804n0:841_1": "Vadiyamāno, vajjamāno, ovadiyamāno, ovajjamāno na karoti sāsanaṁ’’ iccādīni bhavanti.",
  "anya-e0804n0:841_2": "‘‘Vādo, ovādo, paṭivādo, pavādo, abhivādanaṁ, anuvādo, upavādo, apavādo, vivādo, nivādanaṁ, vajjaṁ, vadanaṁ’’ iccevamādīni nāmikapadāni yojetabbāni.",
  "anya-e0804n0:842_0": "‘‘Vadituṁ, vaditvā, vivaditvā’’ iccevamādīni ca tumantādīni padāni.",
  "anya-e0804n0:843_0": "Tattha vādoti kathā.",
  "anya-e0804n0:843_1": "Vaditabbaṁ vattabbanti vajjaṁ, kiṁ taṁ? Vacanaṁ.",
  "anya-e0804n0:843_2": "Etena saccavajjena, samaṅginī sāmikena homīti ettha hi vacanaṁ ‘‘vajja’’nti vuccati.",
  "anya-e0804n0:843_3": "Vadanti etenāti vadanaṁ, mukhaṁ.",
  "anya-e0804n0:843_4": "Mukhassa hi imāni nāmāni –",
  "anya-e0804n0:844_0": "Vadanaṁ lapanaṁ tuṇḍaṁ, mukha massañca ānanaṁ;",
  "anya-e0804n0:845_0": "Sūkarādimukhaṁ tuṇḍa-miti ñeyyaṁ visesato.",
  "anya-e0804n0:846_0": "Tatra vadatīti pitā puttaṁ vadati.",
  "anya-e0804n0:846_1": "Apica vadatīti bherī vadati, nādaṁ muñcatīti attho.",
  "anya-e0804n0:846_2": "Esa nayo vajjatīti etthāpi.",
  "anya-e0804n0:847_0": "Tatrāyaṁ padamālā, vadati, vadanti.",
  "anya-e0804n0:847_1": "Vadasi, vadatha.",
  "anya-e0804n0:847_2": "Vadāmi, vadāma.",
  "anya-e0804n0:847_3": "Vadate, vadante.",
  "anya-e0804n0:847_4": "Vadase, vadavhe.",
  "anya-e0804n0:847_5": "Vade, vadamhe.",
  "anya-e0804n0:848_0": "Vadatu, vadantu.",
  "anya-e0804n0:848_1": "Vadāhi, vada, vadatha.",
  "anya-e0804n0:848_2": "Vadāmi, vadāma.",
  "anya-e0804n0:848_3": "Vadataṁ, vadantaṁ.",
  "anya-e0804n0:848_4": "Vadassu, vadavho.",
  "anya-e0804n0:848_5": "Vade, vadāmase.",
  "anya-e0804n0:849_0": "Vajjati, vajjanti.",
  "anya-e0804n0:849_1": "Vajjasi, vajjatha.",
  "anya-e0804n0:849_2": "Vajjāmi, vajjāma.",
  "anya-e0804n0:849_3": "Vajjate, vajjante.",
  "anya-e0804n0:849_4": "Vajjase, vajjavhe.",
  "anya-e0804n0:849_5": "Vajje, vajjamhe.",
  "anya-e0804n0:850_0": "Vajjatu , vajjantu.",
  "anya-e0804n0:850_1": "Vajjāhi, vajja, vajjatha.",
  "anya-e0804n0:850_2": "Vajjāmi, vajjāma.",
  "anya-e0804n0:850_3": "Vajjataṁ, vajjantaṁ.",
  "anya-e0804n0:850_4": "Vajjassu, vajjavho.",
  "anya-e0804n0:850_5": "Vajje, vajjāmhase.",
  "anya-e0804n0:850_6": "Imā dve padamālā vadadhātussa vajjādesavasena vuttāti daṭṭhabbaṁ.",
  "anya-e0804n0:850_7": "Atrāyaṁ sukhumatthavinicchayo, ‘‘mānussakā ca dibbā ca, tūriyā vajjanti tāvade’’ti pāḷi.",
  "anya-e0804n0:850_8": "Ettha vajjantīti idaṁ suddhakattupadaṁ taddīpakattā. Kiṁ viya?",
  "anya-e0804n0:851_0": "‘‘Udīrayantu saṅkhapaṇavā, vadantu ekapokkharā;",
  "anya-e0804n0:852_0": "Nadantu bheī sannaddhā, vaggū vadantu dundubhī’’ti",
  "anya-e0804n0:853_0": "Ettha ‘‘udīrayantu vadantu’’ādīni viya.",
  "anya-e0804n0:853_1": "Tathā hi aṭṭhakathāyaṁ ‘‘vajjantīti vajjiṁsūti atītavacane vattamānavacanaṁ veditabba’’nti suddhakattuvasena vivaraṇaṁ kataṁ, tasmā īdisesu ṭhānesu vadadhātussa vajjādeso daṭṭhabbo.",
  "anya-e0804n0:854_0": "‘‘Saṅkhā ca paṇavā ceva, athopi diṇḍimā bahū;",
  "anya-e0804n0:855_0": "Antalikkhamhi vajjanti, disvānaccherakaṁ nabhe’’ti",
  "anya-e0804n0:856_0": "Ettha pana vajjantīti hetukattupadaṁ taddīpakattā.",
  "anya-e0804n0:856_1": "Tañca kho vaṇṇasandhivisayattā vādayantīti kāritapadarūpena siddhaṁ.",
  "anya-e0804n0:856_2": "Tathā hi ‘‘vādayantī’’ti padarūpaṁ patiṭṭhapetvā yakāre pare saralopo kato, dyakārasaññogassa jjakāradvayaṁ pubbakkharassa rassattañca bhavati.",
  "anya-e0804n0:856_3": "Tenāha aṭṭhakathāyaṁ ‘‘vajjantīti vādayantī’’ti hetukattuvasena vivaraṇaṁ.",
  "anya-e0804n0:856_4": "Tathā hi ‘‘devatā nabhe accherakaṁ bhagavato yamakapāṭihāriyaṁ disvā antalikkhe etāni saṅkhapaṇavādīni tūriyāni vādayantī’’ti hetukattuvasena attho gahetabbo bhavati, tasmā īdisesu ṭhānesu vadassa vajjādeso na bhavati.",
  "anya-e0804n0:857_0": "Kecettha vadeyyuṁ ‘‘antalikkhamhi vajjanti, disvānaccherakaṁ nabhe’’ti etthāpi ‘‘vajjantī’’ti padaṁ suddhakattupadameva, na hetukattupadaṁ ‘‘vajjantīti vādayantī’’ti vivaraṇe katepi, tathā hi ‘‘ye kecime diṭṭhiparibbasānā, ‘‘idameva sacca’nti vivādayantī’’ti ca ‘‘evampi viggayha vivādayantī’’ti ca evamādīsu vadantipadena samānatthaṁ ‘‘vādayantī’’ti padañca sāsane diṭṭha’’nti?",
  "anya-e0804n0:857_1": "Tanna, ‘‘disvā’’ti dassanakriyāvacanato.",
  "anya-e0804n0:857_2": "Na hi saṅkhapaṇavādīnaṁ pāṭihāriyādidassanaṁ upapajjati dassanacittassa abhāvatoti.",
  "anya-e0804n0:857_3": "Saccaṁ, tathāpi –",
  "anya-e0804n0:858_0": "‘‘Rādante dārake disvā, ubbiddhā vipulā dumā;",
  "anya-e0804n0:859_0": "Sayamevonamitvāna, upagacchanti dārake’’ti",
  "anya-e0804n0:860_0": "Ettha viya upacaritattā upapajjateva dassanavacanaṁ.",
  "anya-e0804n0:860_1": "Tasmā ‘‘vajjantīti vādayantī’’ti vivaraṇaṁ suddhakattuvasena katanti?",
  "anya-e0804n0:860_2": "Tanna, heṭṭhā –",
  "anya-e0804n0:861_0": "‘‘Saṅgītiyo ca vattanti, ambare anilañjase;",
  "anya-e0804n0:862_0": "Cammanaddhāni vādenti, disvānaccherakaṁ nabhe’’ti",
  "anya-e0804n0:863_0": "Iminnā gāthāya ‘‘vādentīti vādayanti devatā’’ti sapāṭhasesassa atthavivaraṇassa hetukattuvasena katattā.",
  "anya-e0804n0:863_1": "Athāpi vadeyyuṁ ‘‘saṅkhā ca paṇavā ceva, athopi diṇḍimā bahū’ti paccattavacanavasena vuttattā vajjantīti padaṁ kammavācakapada’’nti ce?",
  "anya-e0804n0:863_2": "Tampi na, kammavasena vivaraṇassa akatattā, kattuvasena pana katattāti niṭṭhamettha gantabbaṁ.",
  "anya-e0804n0:864_0": "Ayamettha vinicchayo veditabbo.",
  "anya-e0804n0:864_1": "Dvigaṇiko vadadhātu bhūvādigaṇiko ca curādigaṇiko ca.",
  "anya-e0804n0:864_2": "So hi bhūvādigaṇe vattanto ‘‘vadati vajjatī’’ti suddhakatturūpāni janetvā ‘‘vādeti, vādayati, vādāpeti, vādāpayatī’’ti cattāri hetukatturūpāni janeti, curādigaṇe pana ‘‘vādeti, vādayatī’’ti suddhakatturūpāni janetvā ‘‘vādāpeti, vādāpayatī’’ti ca dve hetukatturūpāni janeti, tasmā sāsane ‘‘vādenti vādayantī’’ti suddhakattupadāni dissanti.",
  "anya-e0804n0:864_3": "‘‘Vadeyya, vadeyyuṁ’’ iccādi sabbaṁ neyyaṁ.",
  "anya-e0804n0:864_4": "‘‘Vajjeyya, vajjeyyuṁ’’ iccādi ca sabbaṁ neyyaṁ vajjādesavasena.",
  "anya-e0804n0:865_0": "Atha vā vadeyya, vadeyyuṁ, vajjuṁ.",
  "anya-e0804n0:865_1": "Pitā mātā ca te dajjunti padamiva.",
  "anya-e0804n0:865_2": "Ettha ca ‘‘vajjuṁ vā te na vā vajjuṁ, natthi nāsāya rūhanā’’ti pāḷi nidassanaṁ.",
  "anya-e0804n0:865_3": "Vadeyyuṁ vāna vadeyyuṁvāti attho.",
  "anya-e0804n0:865_4": "Vadeyyāsi, vajjāsi, vajjesi iccapi.",
  "anya-e0804n0:865_5": "Vutto vajjāsi vandanaṁ.",
  "anya-e0804n0:865_6": "Vajjesi kho tvaṁ vāmūraṁ.",
  "anya-e0804n0:865_7": "Vadeyyātha, vajjātha.",
  "anya-e0804n0:865_8": "Ammaṁ arogaṁ vajjātha.",
  "anya-e0804n0:865_9": "Vadeyyāmi, vajjāmi, vadeyyāma, vajjāma.",
  "anya-e0804n0:865_10": "Vadetha, vaderaṁ.",
  "anya-e0804n0:865_11": "Vadetho, vadeyyāvho, vajjāvho.",
  "anya-e0804n0:865_12": "Vadeyyaṁ, vajjaṁ, vadeyyāmhe, vajjāmhe.",
  "anya-e0804n0:865_13": "Pubbe viya idhāpi yakāre pare saralopo daṭṭhabbo.",
  "anya-e0804n0:865_14": "Aññānipi upaparikkhitvā gahetabbāni.",
  "anya-e0804n0:866_0": "Idāni parokkhādirūpāni kathayāma.",
  "anya-e0804n0:866_1": "Vada, pāvada, yathā babhuva.",
  "anya-e0804n0:866_2": "Dakāralope ‘‘pāva’’ itipi rūpaṁ bhavati, ‘‘paṭipaṁ vadehi bhaddante’’ti ettha ‘‘paṭipa’’nti padaṁ viya.",
  "anya-e0804n0:866_3": "Tathā hi ‘‘yo ātumānaṁ sayameva pāva’’ iti pāḷi dissati.",
  "anya-e0804n0:866_4": "Ettha pasaddo upasaggo dīghaṁ katvā vutto ‘‘pāvadati pāvacana’’ntiādīsu viya, pāvāti ca idaṁ atītavacanaṁ, aṭṭhakathāyaṁ pana atītavacanaṁ idanti jānantopi garu vattamānavacanavasena ‘‘pāvāti vadatī’’ti vivaraṇamakāsi īdisesu ṭhānesu kālavipallāsavasena atthassa vattabbattā.",
  "anya-e0804n0:867_0": "Āyasmāpi ca sāriputto niddese ‘‘yo ātumānaṁ sayameva pāvā’’ti padaṁ nikkhipitvā ātumā vuccati attā, sayameva pāvāti sayameva attānaṁ pāvadati, ‘‘ahamasmi sīlasampanno’’ti vā ‘‘vatasampanno’’ti vāti vattamānavacanena atthaṁ niddisi.",
  "anya-e0804n0:867_1": "Atha vā pāvāti idaṁ na kevalaṁ vadadhātuvaseneva nipphannaṁ, atha kho udhātuvasenapi.",
  "anya-e0804n0:867_2": "Tathā hi idaṁ papubbassa usadde iti dhātussa payoge ukārassa okārādesaṁ katvā tato parokkhābhūte akāre pare okārassa āvādesaṁ tato ca sandhikiccaṁ katvā sijjhati, tasmā udhātussa vadadhātuyā samānatthattā tannipphannarūpassa ca vadadhātuyā nipphannarūpena samānarūpattā ‘‘sayameva attānaṁ pāvadatī’’ti vadadhātuvasena niddisīti daṭṭhabbaṁ.",
  "anya-e0804n0:868_0": "Idāni vicchinnā padamālā ghaṭīyati.",
  "anya-e0804n0:868_1": "Vada, vaduṁ.",
  "anya-e0804n0:868_2": "Vade, vadittha, vadaṁ, vadimha.",
  "anya-e0804n0:868_3": "Vadittha, vadire.",
  "anya-e0804n0:868_4": "Vadittho, vadivho.",
  "anya-e0804n0:868_5": "Vadiṁ, vadimhe.",
  "anya-e0804n0:868_6": "Pāvada, pāva iccapi. Pāvadu.",
  "anya-e0804n0:868_7": "Pāvade, pāvadittha.",
  "anya-e0804n0:868_8": "Pāvadaṁ, pāvadimha.",
  "anya-e0804n0:868_9": "Pāvadittha, pāvadire.",
  "anya-e0804n0:868_10": "Pāvadittho, pāvadivho.",
  "anya-e0804n0:868_11": "Pāvadiṁ, pāvadimhe.",
  "anya-e0804n0:868_12": "Tathā ‘‘vajja, vajju’’ iccādīni parokkhārūpāni.",
  "anya-e0804n0:869_0": "‘‘Avadā, avadū. Avajjā, avajjū’’ iccādīni hiyyattanīrūpāni.",
  "anya-e0804n0:870_0": "‘‘Avadi, vadi, avaduṁ, vaduṁ, avadiṁsu, vadiṁsu. Avajji, vajji’’ iccādīni ajjatanīrūpāni.",
  "anya-e0804n0:871_0": "‘‘Vadissati, vadissanti. Vajjissati, vajjissanti’’ iccādīni bhavissantīrūpāni.",
  "anya-e0804n0:872_0": "‘‘Avadissā, vadissā, avajjissā, vajjissā’’ iccādīni kālātipattirūpāni.",
  "anya-e0804n0:872_1": "Sesāni sabbānipi yathāsambhavaṁ vitthāretabbāni.",
  "anya-e0804n0:872_2": "Yā panettha vadadhātu viyattiyaṁ vācāyaṁ vuttā, sā katthaci ‘‘vadantaṁ ekapokkharā.",
  "anya-e0804n0:872_3": "Bherivādako’’tiādīsu abyattasaddepi vattati upacaritavasenāti daṭṭhabbaṁ.",
  "anya-e0804n0:873_0": "Vidañāṇe.",
  "anya-e0804n0:873_1": "Ñāṇaṁ jānanaṁ. Vidati. Vedo. Vidū.",
  "anya-e0804n0:873_2": "Kārite ‘‘vedeti. Vedayati.",
  "anya-e0804n0:873_3": "Sayaṁ abhiññā sacchikatvā pavedeti.",
  "anya-e0804n0:873_4": "Vedayanti ca te tuṭṭhiṁ, devā mānusakā ubho’’ti payogā.",
  "anya-e0804n0:873_5": "Tattha pavedetīti bodheti ñāpeti pakāseti.",
  "anya-e0804n0:873_6": "Vedoti vidati sukhumampi kāraṇaṁ ājānātīti vedo, paññāyetaṁ nāmaṁ.",
  "anya-e0804n0:873_7": "‘‘Vedehamunī’’ti ettha hi ñāṇaṁ vedoti vuccati.",
  "anya-e0804n0:873_8": "Vedoti vā vedaganthassapi nāmaṁ vidanti jānanti etena uccāritamattena tadādhāraṁ puggalaṁ ‘‘brāhmaṇo aya’’nti, vidanti vā etena brāhmaṇā attanā kattabbakiccanti vedo.",
  "anya-e0804n0:873_9": "So pana iruvedayajuvedasāmavedavasena tividho.",
  "anya-e0804n0:873_10": "Āthabbaṇavedaṁ pana paṇītajjhāsayā na sikkhanti parūpaghātasahitattā.",
  "anya-e0804n0:873_11": "Tasmā pāḷiyaṁ ‘‘tiṇṇaṁ vedānaṁ pāragū’’ti vuttaṁ.",
  "anya-e0804n0:873_12": "Eteyeva ‘‘chando, manto, sutī’’ti ca vuccanti.",
  "anya-e0804n0:874_0": "Paññāyaṁ tuṭṭhiyaṁ vede, vedasaddo pavattati;",
  "anya-e0804n0:875_0": "Pāvakepi ca so diṭṭho, jātasaddapurecaro;",
  "anya-e0804n0:876_0": "Pacchānuge jātasadde, sati tuṭṭhajanepi ca;",
  "anya-e0804n0:877_0": "‘‘Vedagū sabbadhamme’’ti etthāpi viditesu ca.",
  "anya-e0804n0:878_0": "Vidūti paṇḍitamanusso.",
  "anya-e0804n0:878_1": "So hi yathāsabhāvato kammañca phalañca kusalādibhede ca dhamme vidatīti ‘‘vidū’’ti vuccati.",
  "anya-e0804n0:879_0": "Ruda assuvimocane, sakammikavasenimissā attho gahetabbo.",
  "anya-e0804n0:879_1": "Rodati, rudati iccapi. Ruṇṇaṁ. Ruditaṁ. Rodanaṁ. Rodanto. Rodamāno. Rodantī. Rodamānā.",
  "anya-e0804n0:879_2": "Rudamukhā. Rudaṁ. Rudanto.",
  "anya-e0804n0:880_0": "Tattha rodatīti kiṁ rodati?",
  "anya-e0804n0:880_1": "Mataṁ puttaṁ vā bhātaraṁ vā rodati.",
  "anya-e0804n0:880_2": "Tatrāyaṁ pāḷi ‘‘nāhaṁ bhante etaṁ rodāmi, yaṁ maṁ bhante bhagavā evamāha’’.",
  "anya-e0804n0:880_3": "Ayaṁ panettha attho –",
  "anya-e0804n0:880_4": "‘‘yaṁ maṁ bhante bhagavā evamāha, ahaṁ etaṁ bhagavato byākaraṇaṁ na parodāmi na paridevāmi na anutthunāmī’ti evaṁ sakammikavasenattho veditabbo, na assumuñcanamattena.",
  "anya-e0804n0:881_0": "‘Mataṁ vā amma rodanti, yo vā jīvaṁ na dissati;",
  "anya-e0804n0:882_0": "Jīvantaṁ amma passanti, kasmā maṁ amma rodasī’ti",
  "anya-e0804n0:883_0": "Ayañcettha payogo’’ti idamaṭṭhakathāvacanaṁ.",
  "anya-e0804n0:883_1": "Idaṁ pana ṭīkāvacanaṁ –",
  "anya-e0804n0:883_2": "‘‘yathā sakammakā dhātusaddā atthavisesavasena akammakā honti ‘vibuddho puriso vibuddho kamalasaṇḍo’ti, evaṁ atthavisesavasena akammakāpi sakammakā hontīti dassetuṁ ‘na paridevāmi na anutthunāmī’ti āha.",
  "anya-e0804n0:883_3": "Anutthunasaddo sakammakavasena payujjati ‘purāṇāni anutthuna’ntiādīsu.",
  "anya-e0804n0:883_4": "Ayañcettha payogoti iminā gāthāya anutthunanaṁ rudanaṁ adhippetanti dassetī’’ti.",
  "anya-e0804n0:884_0": "Dalidda duggatiyaṁ.",
  "anya-e0804n0:884_1": "Dukkhassa gati patiṭṭhāti duggatīti ayaṁ attho ‘‘apāyaṁ duggatiṁvinipātaṁ nirayaṁ upapajjatī’’tiādīsu yujjati, idha pana idaṁ atthaṁ aggahetvā añño attho gahetabbo.",
  "anya-e0804n0:884_2": "Kathaṁ duggatīti?",
  "anya-e0804n0:884_3": "Dukkhena kicchena gati gamanaṁ annapānādilābho duggatīti.",
  "anya-e0804n0:884_4": "Daliddati.",
  "anya-e0804n0:884_5": "Daliddo, daliddī, dāliddiyaṁ.",
  "anya-e0804n0:884_6": "Tattha daliddatīti sabbaṁ icchiticchitaṁ paraṁ yācitvā eva dukkhena adhigacchati, na ayācitvāti attho.",
  "anya-e0804n0:884_7": "Duliddoti duggatamanusso.",
  "anya-e0804n0:884_8": "Daliddīti duggatā nārī.",
  "anya-e0804n0:884_9": "Daliddassa bhāvo dāliddiyaṁ.",
  "anya-e0804n0:884_10": "Ettha ca sabbameva ‘‘daliddatī’’ti lokikappayogadassanato ‘‘daliddatī’’ti kriyāpadaṁ vibhāvitaṁ.",
  "anya-e0804n0:884_11": "Sāsane pana taṁ kriyāpadaṁ na āgataṁ, ‘‘daliddo daliddī’’ti nāmapadāniyeva āgatāni.",
  "anya-e0804n0:884_12": "Anāgatampi taṁ ‘‘nāthatī’’ti padamiva sāsanānulomattā gahetabbameva.",
  "anya-e0804n0:884_13": "Garū pana kaccāyanamatavasena dala duggatimhīti duggativācakadaladhātuto iddapaccayaṁ katvā ‘‘daliddo’’ti nāmapadaṁ dassesuṁ.",
  "anya-e0804n0:885_0": "Tuda byathane. Tudati, vitudati. Kammani ‘‘tujjati, vitujjamāno, vedanābhibhunno’’ti rūpāni.",
  "anya-e0804n0:886_0": "Tudanti vācāhi janā asaññatā,",
  "anya-e0804n0:887_0": "Sarehi saṅgāmagataṁva kuñjaraṁ;",
  "anya-e0804n0:888_0": "Sutvāna vākyaṁ pharusaṁ udīritaṁ,",
  "anya-e0804n0:889_0": "Adhivāsaye bhikkhu aduṭṭhacitto;",
  "anya-e0804n0:890_0": "Nuda peraṇe. Peraṇaṁ cuṇṇikaraṇaṁ pisanaṁ, nudati, panudati. Panudanaṁ.",
  "anya-e0804n0:891_0": "Vidi lābhe. Vindati. Uṭṭhātā vindate dhanaṁ. Govindo.",
  "anya-e0804n0:892_0": "Khadi parighāte. Parighātaṁ samantato hananaṁ. Khandati.",
  "anya-e0804n0:893_0": "Dakārantadhāturūpāni.",
  "anya-e0804n0:894_0": "Dhakārantadhātu",
  "anya-e0804n0:895_0": "Dhā dhāraṇe.",
  "anya-e0804n0:895_1": "Dadhāti, vidadhāti.",
  "anya-e0804n0:895_2": "Yaṁ paṇḍito nipuṇaṁ saṁvidheti.",
  "anya-e0804n0:895_3": "Nidhiṁ nidheti.",
  "anya-e0804n0:895_4": "Nidhi nāma nidhīyati.",
  "anya-e0804n0:895_5": "Tāva sunihito santo.",
  "anya-e0804n0:895_6": "Yato nidhiṁ parihari. Nidahati.",
  "anya-e0804n0:895_7": "Kuhiṁ deva nidahāmi.",
  "anya-e0804n0:895_8": "Paridahati.",
  "anya-e0804n0:895_9": "Yo vattaṁ paridahissati. Dhassati.",
  "anya-e0804n0:895_10": "Paridhassati.",
  "anya-e0804n0:895_11": "Bāloti paraṁ padahati.",
  "anya-e0804n0:895_12": "Sakyā kho ambaṭṭha rājānaṁ ukkākaṁ pitāmahaṁ dahanti.",
  "anya-e0804n0:895_13": "Saddahati tathāgatassa bodhiṁ.",
  "anya-e0804n0:895_14": "Saddhā, saddahanā, saddhātabbaṁ, saddahitabbaṁ, saddhāyiko, paccayiko.",
  "anya-e0804n0:895_15": "Saddheyyavacasā upāsikā.",
  "anya-e0804n0:895_16": "Saddahituṁ, saddahitvā.",
  "anya-e0804n0:895_17": "Visesādhānaṁ.",
  "anya-e0804n0:895_18": "Sotāvadhānaṁ.",
  "anya-e0804n0:895_19": "Sotaṁ odahati.",
  "anya-e0804n0:895_20": "Ohitasoto.",
  "anya-e0804n0:895_21": "Sotaṁ odahitvā.",
  "anya-e0804n0:895_22": "Maccudheyyaṁ, māradheyyaṁ, nāmadheyyaṁ, dhātu, dhātā, vidhātā. Vidhi.",
  "anya-e0804n0:895_23": "Abhidhānaṁ, abhidheyyaṁ, nidhānavatī vācā, ādhānagāhī, sandhi.",
  "anya-e0804n0:895_24": "Aññānipi yojetabbāni.",
  "anya-e0804n0:896_0": "Vipubbo dhā karotyatthe, abhipubbo tu bhāsane;",
  "anya-e0804n0:897_0": "Nyāsaṁpubbo yathāyogaṁ, nyāsāropanasandhisu.",
  "anya-e0804n0:898_0": "Imasmā pana dhādhātuto pubbassa api iccupasaggassa akāro kvaci niccaṁ lopaṁ pappoti, kvaci niccaṁ lopaṁ na pappoti.",
  "anya-e0804n0:898_1": "Atra lopo vuccate, dvāraṁ pidahati, dvāraṁ pidahanto, pidahituṁ, pidahitvā, evaṁ akāralopo bhavati.",
  "anya-e0804n0:898_2": "Dvāraṁ apidahitvā, evaṁ akāralopo na bhavati.",
  "anya-e0804n0:898_3": "Ettha hi akāro apiupasaggassa avayavo na hoti. Kinti ce?",
  "anya-e0804n0:898_4": "Paṭisedhatthavācako nipātoyeva, upasaggāvayavo pana adassanaṁ gato, ayaṁ niccālopo.",
  "anya-e0804n0:898_5": "Evaṁ dhādhātuto pubbassa api iccupasaggassa akāro kvaci niccaṁ lopaṁ pappoti, kvaci niccaṁ lopaṁ na pappoti.",
  "anya-e0804n0:898_6": "Idaṁ acchariyaṁ idaṁ abbhutaṁ.",
  "anya-e0804n0:898_7": "Yatra hi nāma bhagavato pāvacane evarūpapopi nayo sandissati viññūnaṁ hadayavimhāpanakaro, yo ekasmiṁyeva dhātumhi ekasmiṁyeva upasagge ekasmiṁyevatthe kvaci lopālopavasena vibhajituṁ labbhati.",
  "anya-e0804n0:898_8": "Idāni mayaṁ sotūnaṁ paramakosallajananatthaṁ tadubhayampi ākāraṁ ekajjhaṁ karontā tadākāravatiṁ jinavarapāḷiṁ ānayāma –",
  "anya-e0804n0:899_0": "‘‘Gaṅgaṁ me pidahissanti, na taṁ sakkomi brāhmaṇa;",
  "anya-e0804n0:900_0": "Apidhetuṁ mahāsindhuṁ, taṁ kathaṁ so bhavissati;",
  "anya-e0804n0:901_0": "Na te sakkomi akkhātuṁ, atthaṁ dhammañca pucchito.",
  "anya-e0804n0:902_0": "Cittatthasādhaniṁ etaṁ, gāthaṁ sambhavajātake;",
  "anya-e0804n0:903_0": "Paññāsambhavamicchanto, kare citte sumedhaso’’ti.",
  "anya-e0804n0:904_0": "Dhu gatitheriyesu. Gati gamanaṁ, theriyaṁ thirabhāvo. Dhavati. Dhuvaṁ.",
  "anya-e0804n0:905_0": "Ettha ca dhuvanti thiraṁ.",
  "anya-e0804n0:905_1": "‘‘Nicco dhuvo sassato avipariṇāmadhammo’’tiādīsu viya, tasmā dhuvanti thiraṁ kiñci dhammajātaṁ.",
  "anya-e0804n0:905_2": "Atha vā dhuvanti idaṁ gatitheriyatthavasena nibbānasseva adhivacanaṁ bhavitumarahati.",
  "anya-e0804n0:905_3": "Tañhi jātijarābyādhimaraṇasokādito muccitukāmehi dhavitabbaṁ gantabbanti dhuvaṁ, uppādavayābhāvena vā niccasabhāvattā dhavati thiraṁ sassataṁ bhavatīti dhuvaṁ.",
  "anya-e0804n0:905_4": "Yañhi sandhāya bhagavatā ‘‘dhuvañca vo bhikkhave desessāmi dhuvagāminiñca paṭipada’’nti vuttaṁ.",
  "anya-e0804n0:905_5": "Dhuvasaddo ‘‘vacanaṁ dhuvasassata’’nti ettha thire vattati.",
  "anya-e0804n0:905_6": "‘‘Dhuvañca bhikkhave desessāmī’’ti ettha nibbāne.",
  "anya-e0804n0:905_7": "‘‘Dhuvaṁ buddho bhavissasī’’ti ettha pana ekaṁse nipātapadabhāvena vattatīti daṭṭhabbaṁ.",
  "anya-e0804n0:906_0": "Dhū vidhūnane.",
  "anya-e0804n0:906_1": "Ūkārassa ūvattaṁ. Dhūvati.",
  "anya-e0804n0:906_2": "Dhūvitā, dhūvitabbaṁ.",
  "anya-e0804n0:906_3": "Rassatte ‘‘dhuto, dhutavā’’ iccapi rūpāni bhavanti.",
  "anya-e0804n0:907_0": "Dhe pāne. Dhayati, dhīyati. Dhena.",
  "anya-e0804n0:908_0": "Ettha ca dhenūti dhayati pivati ito khīraṁ potakoti dhenu, ‘‘godhenu, assadhenu, migadhenū’’ti dhenusaddo sāmaññavasena sapotikāsu tiracchānagatitthīsu vattati, evaṁ santepi yebhuyyena gāviyaṁ vattati.",
  "anya-e0804n0:908_1": "Tathā hi ‘‘satta dhenusate datvā’’ti pāḷi dissati.",
  "anya-e0804n0:909_0": "Sidhugatiyaṁ sedhati, nisedhati, paṭisedhati.",
  "anya-e0804n0:909_1": "Siddho, pasiddho, nisiddho, paṭisiddho, paṭisedhito, paṭisedhako, paṭisedho, paṭisedhituṁ, paṭisedhitvā.",
  "anya-e0804n0:909_2": "Idha acinteyyabalattā upasaggānaṁ taṁyoge sidhudhātussa nānappakārā atthā sambhavanti, aññesampi evameva.",
  "anya-e0804n0:910_0": "Sidhu satthe maṅgalye ca.",
  "anya-e0804n0:910_1": "Satthaṁ sāsanaṁ, maṅgalyaṁ pāpavināsanaṁ vuddhikāraṇaṁ vā. Sedhati.",
  "anya-e0804n0:910_2": "Siddho, pasiddho, pasiddhi.",
  "anya-e0804n0:911_0": "Dadha dhāraṇe.",
  "anya-e0804n0:911_1": "Janassa tuṭṭhiṁ dadhateti dadhi.",
  "anya-e0804n0:911_2": "Dhakārassa hakāratte ‘‘dahatī’’ti rūpaṁ.",
  "anya-e0804n0:911_3": "Ayaṁ itthī imaṁ itthiṁ ayyikaṁ dahati.",
  "anya-e0804n0:911_4": "Ime purisā imaṁ purisaṁ pitāmahaṁ dahanti.",
  "anya-e0804n0:911_5": "Cittaṁ samādahātabbaṁ.",
  "anya-e0804n0:911_6": "Samādahaṁ cittaṁ.",
  "anya-e0804n0:912_0": "Edha vuddhiyaṁ lābhe ca. Edhati. Edho, sukhedhito. Gambhīre gādhamedhati.",
  "anya-e0804n0:913_0": "Ettha ca edhoti edhati.",
  "anya-e0804n0:913_1": "Vaḍḍhati etena pāvakoti edho.",
  "anya-e0804n0:913_2": "Indanaṁ, upādānaṁ.",
  "anya-e0804n0:913_3": "Sukhedhitoti sukhena edhito, sukhasaṁvaḍḍhitoti attho.",
  "anya-e0804n0:913_4": "Gādhamedhatīti gādhaṁ patiṭṭhitaṁ edhati labhati.",
  "anya-e0804n0:914_0": "Baddha saṁharise. Saṁhariso vinibaddhakriyā. Baddhati, vinibaddhati. Vinibaddhā.",
  "anya-e0804n0:915_0": "Gādha patiṭṭhānissayagandhesu. Gādhati. Gādhaṁ kattā. Gambhīrato agādhaṁ.",
  "anya-e0804n0:916_0": "Bādha viloḷane bādhati, vibādhati. Ābādho. Ābādhati cittaṁ viloḷetīti ābādho.",
  "anya-e0804n0:917_0": "Nādhayācanādīsu. Nādhati. Nādhanaṁ.",
  "anya-e0804n0:918_0": "Bandha bandhane bandhati.",
  "anya-e0804n0:918_1": "Bandhanako, bandho, bandhāpito, paṭibandho, bandhanaṁ, bandho, sambandhanaṁ, sambandho, pabandho, bandhu.",
  "anya-e0804n0:919_0": "Tattha bandhananti bandhanti satte etenāti bandhanaṁ, saṅkhalikādi.",
  "anya-e0804n0:919_1": "‘‘Ayaṁ amhākaṁ vaṁso’’ti sambandhitabbaṭṭhena bandhu, theragāthāsaṁvaṇṇanāyaṁ pana ‘‘pemabandhanena bandhū’’ti vuttaṁ.",
  "anya-e0804n0:920_0": "Dadhi asīghacāre.",
  "anya-e0804n0:920_1": "Asīghacāro asīghappavatti. Dandhati.",
  "anya-e0804n0:920_2": "Dandho, dandhapañño.",
  "anya-e0804n0:920_3": "Yo dandhakāle tarati, taraṇīye ca dandhati.",
  "anya-e0804n0:921_0": "Vaddha vaddhane. Vaddhati. Vaddhi, vuddhi, vaddho, vuddho, jātivuddho, guṇavuddho, vayovuddho.",
  "anya-e0804n0:922_0": "Ye vuddhamapacāyanti, narā dhammassa kovidā;",
  "anya-e0804n0:923_0": "Diṭṭheva dhamme pāsaṁsā, samparāye ca suggatiṁ.",
  "anya-e0804n0:924_0": "Sadhu saddakucchiyaṁ. Sadhati.",
  "anya-e0804n0:925_0": "Piḷadhi alaṅkāre. Piḷandhati. Piḷandhanaṁ.",
  "anya-e0804n0:926_0": "Piḷandhanamalaṅkāro, maṇḍanañca vibhūsanaṁ;",
  "anya-e0804n0:927_0": "Pasādhanañcābharaṇaṁ, pariyāyā ime matā.",
  "anya-e0804n0:928_0": "Medha hiṁsāyaṁ saṅgame ca. Medhati.",
  "anya-e0804n0:928_1": "Medhā, medhāvī.",
  "anya-e0804n0:928_2": "Atra medhāti asani viya siluccaye kilese medhati hiṁsatīti medhā.",
  "anya-e0804n0:928_3": "Medhati vā siriyā sīlādīhi ca sappurisadhammehi saha gacchati na ekikā hutvā tiṭṭhatīti medhā, paññāyetaṁ nāmaṁ.",
  "anya-e0804n0:928_4": "Tathā hi –",
  "anya-e0804n0:929_0": "‘‘Paññā hi seṭṭhā kusalā vadanti,",
  "anya-e0804n0:930_0": "Nakkhattarājāriva tārakānaṁ;",
  "anya-e0804n0:931_0": "Sīlaṁ sirī cāpi satañca dhammo,",
  "anya-e0804n0:932_0": "Anvāyikā paññavato bhavantī’’ti",
  "anya-e0804n0:933_0": "Vuttaṁ. Medhāvīti dhammojapaññāya ca samannāgato puggalo.",
  "anya-e0804n0:934_0": "Sadhu madhu unde. Sadhati. Madhati. Madhu.",
  "anya-e0804n0:935_0": "Budha bodhane. Bodhati. Buddho.",
  "anya-e0804n0:935_1": "Abhisambuddhāno.",
  "anya-e0804n0:935_2": "Sambuddhaṁ.",
  "anya-e0804n0:935_3": "Asambuddhaṁ. Bodhi.",
  "anya-e0804n0:935_4": "Divādigaṇepi ayaṁ dissati.",
  "anya-e0804n0:935_5": "Tatrahi ‘‘bujjhatī’’ti rūpaṁ, idha pana ‘‘bodhatī’’ti rūpaṁ.",
  "anya-e0804n0:935_6": "‘‘Yo nindaṁ apabodhatī’’ti pāḷi dissati.",
  "anya-e0804n0:935_7": "Kārite pana ‘‘bodheti’’ iccādīni.",
  "anya-e0804n0:936_0": "Yudha sampahāre. Yodhati. Yodho.",
  "anya-e0804n0:936_1": "Yodhetha māraṁ paññāvudhena. Yuddhaṁ.",
  "anya-e0804n0:936_2": "Caraṇāyudho, caraṇāvudho vā. Āvudhaṁ.",
  "anya-e0804n0:936_3": "Divādigaṇikassa panassa ‘‘yujjhatī’’ti rūpaṁ.",
  "anya-e0804n0:937_0": "Dīdhi dittivedhanesu. Dīdhati. Dīdhiti. Ettha ca dīdhitīti rasmi. Anekāni hi rasmināmāni.",
  "anya-e0804n0:938_0": "Rasmi ābhā pabhā raṁsi, ditti bhā ruci dīdhiti;",
  "anya-e0804n0:939_0": "Marīci juti bhāṇva’su, mayūkho kiraṇo karo;",
  "anya-e0804n0:940_0": "Nāgadhāmo ca āloko, iccete rasmivācakā.",
  "anya-e0804n0:941_0": "Cakārantarūpāni.",
  "anya-e0804n0:942_0": "Nakārantadhātu",
  "anya-e0804n0:943_0": "Nī naye.",
  "anya-e0804n0:943_1": "Neti, nayati, vineti.",
  "anya-e0804n0:943_2": "Vineyya hadaye daraṁ. Āneti. Ānayati. Netā. Vinetā. Nāyako. Neyyo . Veneyyo. Venayiko.",
  "anya-e0804n0:943_3": "Vinīto puriso.",
  "anya-e0804n0:943_4": "Nīyamāne pisācena, kinnu tāta udikkhati. Nīyanto. Nettaṁ. Netti.",
  "anya-e0804n0:943_5": "Bhavanetti samūhatā. Nettiko.",
  "anya-e0804n0:943_6": "Udakañhi nayanti nettikā. Nettā.",
  "anya-e0804n0:943_7": "Nette ujuṁ gate sati. Nayo. Vinayo. Āyatanaṁ. Netuṁ. Vinetuṁ. Netvā.",
  "anya-e0804n0:943_8": "Vinetvā iccādīni.",
  "anya-e0804n0:944_0": "Tattha nettanti samavisamaṁ dassentaṁ attabhāvaṁ netīti nettaṁ, cakkhu.",
  "anya-e0804n0:944_1": "Nettīti nenti etāya satteti netti, rajju.",
  "anya-e0804n0:944_2": "Bhavanettīti bhavarajju, taṇhāyetaṁ nāmaṁ.",
  "anya-e0804n0:944_3": "Tāya hi sattā goṇā viya gīvāya bandhitvā taṁ taṁ bhavaṁ niyyanti, tasmā bhavanettīti vuccati.",
  "anya-e0804n0:944_4": "Nettikāti kassakā.",
  "anya-e0804n0:944_5": "Nettāti gavajeṭṭhako yūthapati.",
  "anya-e0804n0:944_6": "Nayoti nayanaṁ gamanaṁ nayo, pāḷigati.",
  "anya-e0804n0:944_7": "Atha vā tattha tattha netabboti nayo, sadisabhāvena netabbākāro.",
  "anya-e0804n0:944_8": "Nīyatīti nayo, tathattanayādi.",
  "anya-e0804n0:944_9": "Nīyati etenāti nayo, antadvayavivajjananayādi.",
  "anya-e0804n0:945_0": "Tathā hi chabbidho nayo tathattanayo pattinayo desanānayo antadvayavivajjananayo acinteyyanayo adhippāyanayoti.",
  "anya-e0804n0:945_1": "Tesu tathattanayo antadvayavivajjananayena nīyati, pattinayo acinteyyanayena, desanānayo adhippāyanayena nīyati.",
  "anya-e0804n0:945_2": "Etthādimhi tividho nayo kammasādhanena nīyatīti ‘‘nayo’’ti vuccati, pacchimo pana tividho nayo karaṇasādhanena nīyati etena tathattādinayattayamiti ‘‘nayo’’ti vuccati.",
  "anya-e0804n0:945_3": "Imasmiṁ atthe papañciyamāne ganthavitthāro siyāti vitthāro na dassito.",
  "anya-e0804n0:946_0": "Aparopi catubbidho nayo ekattanayo nānattanayo abyāpāranayo evaṁdhammatānayoti.",
  "anya-e0804n0:947_0": "Vineti satte ettha, etenāti vā vinayo.",
  "anya-e0804n0:947_1": "Kāyavācānaṁ vinayanatopi vinayo.",
  "anya-e0804n0:947_2": "Āyatananti anamatagge saṁsāre pavattaṁ atīva āyataṁ saṁsāradukkhaṁ yāva na nivattati, tāva nayateva pavattatevāti āyatanaṁ.",
  "anya-e0804n0:948_0": "Ayaṁ panettha atthuddhāro.",
  "anya-e0804n0:948_1": "‘‘Āyatananti assānaṁ kambojo āyatanaṁ, gunnaṁ dakkhiṇāpatho āyatana’’nti ettha sañjātiṭṭhānaṁ āyaanaṁ nāma.",
  "anya-e0804n0:948_2": "‘‘Manorame āyatane, sevanti naṁ vihaṅgamā.",
  "anya-e0804n0:949_0": "Chāyaṁ chāyatthino yanti, phalatthaṁ phalabhojino’’ti ettha samosaraṇaṭṭhānaṁ.",
  "anya-e0804n0:949_1": "‘‘Pañcimāni bhikkhave vimuttāyatanānī’’ti ettha kāraṇaṁ.",
  "anya-e0804n0:949_2": "Aññepi pana payogā yata patiyataneti ettha pakāsitā.",
  "anya-e0804n0:950_0": "Nī pāpane. Neti, nayati. Nayanaṁ.",
  "anya-e0804n0:951_0": "Nu thutiyaṁ. Noti, navati. Nuto.",
  "anya-e0804n0:952_0": "Thana pana dhana sadde. Thanati. Panati. Dhanati.",
  "anya-e0804n0:953_0": "Kana dittikantīsu. Kanati. Kaññā. Kanakaṁ.",
  "anya-e0804n0:954_0": "Ettha ca yobbanibhāve ṭhitattā rūpavilāsena kanati dippati virocatīti kaññā.",
  "anya-e0804n0:954_1": "Atha vā kaniyati kāmiyabhi abhipatthiyati purisehītipi kaññā, yobbanitthī.",
  "anya-e0804n0:954_2": "Kanakanti kanati, kanīyatīti vā kanakaṁ, suvaṇṇaṁ.",
  "anya-e0804n0:954_3": "Suvaṇṇassa hi anekāni nāmāni.",
  "anya-e0804n0:955_0": "Suvaṇṇaṁ kanakaṁ hemaṁ, kañcanaṁ haṭakampi ca;",
  "anya-e0804n0:956_0": "Jātarūpaṁ tapanīyaṁ, vaṇṇaṁ tabbhedakā pana;",
  "anya-e0804n0:957_0": "Jambunadaṁ siṅgikañca, cāmikaranti bhāsitā.",
  "anya-e0804n0:958_0": "Vanasana sambhattiyaṁ. Vanati. Vanaṁ. Sanati.",
  "anya-e0804n0:959_0": "Tattha vananti.",
  "anya-e0804n0:959_1": "Taṁ sambhajanti mayūrakokilādayo sattāti vanaṁ, araññaṁ.",
  "anya-e0804n0:959_2": "Vanati sambhajati saṁkilesapuggalanti vanaṁ, taṇhā.",
  "anya-e0804n0:960_0": "Mana abbhāse. Manati. Mano.",
  "anya-e0804n0:961_0": "Māna vīmaṁsāyaṁ, vīmaṁsati. Vīmaṁsā.",
  "anya-e0804n0:962_0": "Jana suna sadde. Janati. Sunati.",
  "anya-e0804n0:963_0": "Ettha ca ‘‘kasmā te eko bhujo janati, eko te na janatī bhujo’’ti pāḷi nidassanaṁ.",
  "anya-e0804n0:963_1": "Tattha janatīti sunati saddaṁ karoti.",
  "anya-e0804n0:964_0": "Khanu avadāraṇe khanati. Sukhaṁ. Dukkhaṁ. Khato āvāṭo.",
  "anya-e0804n0:965_0": "Tattha sukhanti suṭṭhu dukkhaṁ khanatīti sukhaṁ.",
  "anya-e0804n0:965_1": "Duṭṭhu khanati kāyikacetasikasukhanti dukkhaṁ.",
  "anya-e0804n0:965_2": "Aññamaññapaṭipakkhā hi ete dhammā.",
  "anya-e0804n0:965_3": "Dvidhā cittaṁ khanatīti vā dukkhaṁ.",
  "anya-e0804n0:965_4": "Curādigaṇavasena pana ‘‘sukhayatīti sukhaṁ, dukkhayatīti dukkha’’nti nibbacanāni gahetabbāni.",
  "anya-e0804n0:965_5": "Samāsapaavasena ‘‘sukaraṁ khamassāti sukhaṁ, dukkaraṁ khamassāti dukkha’’nti nibbacanānipi vividhā hi saddānaṁ byuppatti pavatti nimittañca.",
  "anya-e0804n0:966_0": "Dāna avakhaṇḍane. Dānati. Apadānaṁ.",
  "anya-e0804n0:967_0": "Sāna tejane. Tejanaṁ nisānaṁ. Sānati.",
  "anya-e0804n0:968_0": "Hana hiṁsāgatīsu.",
  "anya-e0804n0:968_1": "Ettha pana hiṁsāvacanena pharusāya vācāya pīḷanañca daṇḍādīhi paharaṇañca gahitaṁ, tasmā hana hiṁsāpaharaṇagatīsūti attho gahetabbo.",
  "anya-e0804n0:968_2": "Tathā hi ‘‘rājāno coraṁ gahetvā haneyyuṁ vā bandheyyuṁ vā’’ti.",
  "anya-e0804n0:968_3": "Pāṭhassa atthaṁ saṁvaṇṇentehi ‘‘haneyyunti potheyyuñceva chindeyyuñcā’’ti vuttaṁ.",
  "anya-e0804n0:968_4": "Ettha ca chedanaṁ nāma hatthapādādichedanaṁ vā sīsacchedavasena māraṇaṁ vā.",
  "anya-e0804n0:968_5": "Hanassa vadhādeso ghātādeso ca bhavati, hanti hanati, hananti.",
  "anya-e0804n0:968_6": "Hanasi, hanatha.",
  "anya-e0804n0:968_7": "Sesaṁ sabbaṁ neyyaṁ.",
  "anya-e0804n0:969_0": "Hiṁsādayo cattāro atthā labbhanti.",
  "anya-e0804n0:969_1": "‘‘Hanti hatthehi pādehī’’ti ettha pana hantīti paharatīti attho.",
  "anya-e0804n0:969_2": "‘‘Kuddho hi pitaraṁ hanti.",
  "anya-e0804n0:969_3": "Vikkosamānā tibbāhi, hanti nesaṁ varaṁ vara’’nti.",
  "anya-e0804n0:969_4": "Ettha hantīti mārentīti attho.",
  "anya-e0804n0:969_5": "‘‘Vadhati, vadheti, ghāteti’’ iccapi rūpāni bhavanti.",
  "anya-e0804n0:969_6": "Tattha ‘‘vadhati na rodati, āpatti dukkaṭassa.",
  "anya-e0804n0:969_7": "Attānaṁ vadhitvā vadhitvā rodatī’’tiādīsu vadho paharaṇaṁ.",
  "anya-e0804n0:969_8": "Pāṇaṁ vadheti.",
  "anya-e0804n0:969_9": "Pāṇavadho.",
  "anya-e0804n0:969_10": "‘‘Esa vadho khaṇḍahālassa.",
  "anya-e0804n0:969_11": "Satte ghātetī’’ti ca ādīsu vadho māraṇaṁ.",
  "anya-e0804n0:970_0": "‘‘Upāhanaṁ, vadhū’’ti ca ettha hanavadhasaddatthogamanaṁ.",
  "anya-e0804n0:970_1": "‘‘Purisaṁ hanati.",
  "anya-e0804n0:970_2": "Sītaṁ uṇhaṁ paṭihanati’’ iccādīni kattupadāni.",
  "anya-e0804n0:970_3": "Devadatto yaññadattena haññati.",
  "anya-e0804n0:970_4": "Tato vātātape ghore, sañjāte paṭihaññati.",
  "anya-e0804n0:970_5": "Paccattavacanassekārattaṁ, yathā ‘‘vanappagumbe’’ti.",
  "anya-e0804n0:970_6": "Vihārenāti padaṁ sambandhitabbaṁ, iccādīni kammapadāni. Hantā. Hato. Vadhako. Vadhū. Āghāto. Upaghāto. Ghātako. Paṭigho. Saṅgho. Byaggho.",
  "anya-e0804n0:970_7": "Sakuṇagghi.",
  "anya-e0804n0:970_8": "Hantuṁ, hanituṁ, hantvā, hanitvā.",
  "anya-e0804n0:970_9": "Vajjhetvā, vadhitvā iccādīni sanāmikāni tumantādipadāni.",
  "anya-e0804n0:971_0": "Tattha upāhananti taṁ taṁ ṭhānaṁ upahananti upagacchanti tato ca āhananti āgacchanti etenāti upāhanaṁ.",
  "anya-e0804n0:971_1": "Vadhūti kilesavasena sunakhampi upagamanasīlāti vadhū, sabbāsaṁ itthīnaṁ sādhāraṇametaṁ.",
  "anya-e0804n0:971_2": "Atha vā vadhūti suṇisā.",
  "anya-e0804n0:971_3": "Tathā hi ‘‘tena hi vadhu yadā utunī ahosi, pupphaṁ te uppannaṁ, atha me āroceyyāsī’’ti ettha vadhūti suṇisā vuccati.",
  "anya-e0804n0:971_4": "Sā pana ‘‘ayaṁ no puttassa bhariyā’’ti sassusasurehi adhigantabbā jānitabbāti vadhūti vuccati.",
  "anya-e0804n0:971_5": "Gatyatthānaṁ katthaci buddhiyatthakathanato ayamattho labbhateva.",
  "anya-e0804n0:971_6": "‘‘Suṇhā, suṇisā, vadhū’’ iccete pariyāyā.",
  "anya-e0804n0:971_7": "Saṅghoti bhikkhusamūho.",
  "anya-e0804n0:971_8": "Samaggaṁ kammaṁ samupagacchatīti saṅgho, suṭṭhu vā kilese hanti tena tena maggāsinā māretītipi saṅgho, puthujjanāriyavasena vuttānetāni.",
  "anya-e0804n0:971_9": "Vividhe satte āhanati bhuso ghātetīti byaggho.",
  "anya-e0804n0:971_10": "So eva ‘‘viyaggho, vaggho’’ti ca vuccati.",
  "anya-e0804n0:971_11": "Aparampi puṇḍarīkoti tassa nāmaṁ.",
  "anya-e0804n0:971_12": "Dubbale sakuṇe hantīti sakuṇagghi, seno, ayaṁ pana hanadhātu divādigaṇe ‘‘paṭihaññatī’’ti akammakaṁ kattupadaṁ janeti.",
  "anya-e0804n0:971_13": "Tathā hi ‘‘buddhassa bhagavato vohāro lokiye sote paṭihaññatī’’tiādikā pāḷiyo dissanti.",
  "anya-e0804n0:972_0": "Ana pāṇane.",
  "anya-e0804n0:972_1": "Pāṇanaṁ sasanaṁ. Anati.",
  "anya-e0804n0:972_2": "Ānaṁ, pānaṁ.",
  "anya-e0804n0:972_3": "‘‘Tattha ānanti assāso.",
  "anya-e0804n0:972_4": "Pānanti passāso.",
  "anya-e0804n0:972_5": "Etesu assāsoti bahi nikkhamanavāto.",
  "anya-e0804n0:972_6": "Passāsoti anto pavisanavāto’’ti vinayaṭṭhakathāyaṁ vuttaṁ, suttantaṭṭhakathāsu pana uppaṭipāṭiyā āgataṁ.",
  "anya-e0804n0:972_7": "Tattha yasmā sabbesampi gabbhaseyyakānaṁ mātukucchito nikkhamanakāle paṭhamaṁ abbhantaravāto bahi nikkhamati, pacchā bāhiravāto sukhumaṁ rajaṁ gahetvā abbhantaraṁ pavisanto tāluṁ āhacca nibbāyati, tasmā vinayaṭṭhakathāyaṁ ‘‘assāsoti bahi nikkhamanavāto, passāsoti anto pavisanavāto’’ti vuttaṁ.",
  "anya-e0804n0:972_8": "Etesu dvīsu nayesu vinayanayena anto uṭṭhitasasanaṁ assāso, bahi uṭṭhitasasanaṁ passāso.",
  "anya-e0804n0:972_9": "Suttantanayena pana bahi uṭṭhahitvāpi anto sasanato assāso.",
  "anya-e0804n0:972_10": "Anto uṭṭhahitvāpi bahi sasanato passāso.",
  "anya-e0804n0:972_11": "Ayameva ca nayo ‘‘assāsādimajjhapariyosānaṁ satiyā anugacchato ajjhattaṁ vikkhepagatena cittena kāyopi cittampi sāraddhā ca honti iñjitā ca phanditā cā’’ti, ‘‘passāsādimajjhapariyosānaṁ satiyā anugacchato bahiddhā vikkhepagatena cittena kāyopi cittampi sāraddhā ca honti iñjitā ca phanditā cā’’ti imāya pāḷiyā sametīti veditabbaṁ.",
  "anya-e0804n0:973_0": "Dhana dhaññe.",
  "anya-e0804n0:973_1": "Dhananaṁ dhaññaṁ, siripuññapaññānaṁ sampadāti attho.",
  "anya-e0804n0:973_2": "Dhātuattho hi yebhuyyena bhāvavasena kathiyati ṭhapetvā vakkarukkhataceti evamādippabhedaṁ.",
  "anya-e0804n0:973_3": "Yathā bhāvatthe vattamānena yapaccayena saddhiṁ nakārassa yyakāraṁ katvā thenanaṁ theyyanti vuccati, evamidha yapaccayena saddhiṁ nakārassa ññakāraṁ katvā dhananaṁ dhaññanti vuccati.",
  "anya-e0804n0:973_4": "Dhanino vā bhāvo dhaññaṁ, tasmiṁ dhaññe.",
  "anya-e0804n0:973_5": "Dhanti, dhanati. Dhanitaṁ. Dhaññaṁ.",
  "anya-e0804n0:973_6": "Yasmā pana dhaññasaddena siripuññapaññāsampadā gahitā, tasmā ‘‘dhaññapuññalakkhaṇasampannaṁ puttaṁ vijāyī’’tiādīsu dhaññasaddena siripaññāva gahetabbā puññassa visuṁ vacanato.",
  "anya-e0804n0:974_0": "‘‘Nadato parisāyante, vāditabbapahārino;",
  "anya-e0804n0:975_0": "Ye te dakkhanti vadanaṁ, dhaññā te narapuṅgava.",
  "anya-e0804n0:976_0": "Dīghaṅgulī tambanakhe, subhe āyatapaṇhike;",
  "anya-e0804n0:977_0": "Ye pāde paṇamissanti, tepi dhaññā guṇandhara.",
  "anya-e0804n0:978_0": "Madhurāni pahaṭṭhāni, dosagghāni hitāni ca;",
  "anya-e0804n0:979_0": "Yetevākyāni sossanti, tepi dhaññānaruttamā’’ti",
  "anya-e0804n0:980_0": "Evamādīsu pana dhaññasaddena puññasampadā gahetabbā, puññasampadāya vā saddhiṁ siripaññāsampadāpi gahetabbā.",
  "anya-e0804n0:980_1": "Idamettha nibbacanaṁ ‘‘dhaññaṁ siripuññapaññāsampadā etesaṁ atthīti dhaññā’’ti.",
  "anya-e0804n0:980_2": "‘‘Dhaññaṁ maṅgalasammata’’nti ettha tu ‘‘uttamaratanaṁ ida’’nti dhanāyitabbaṁ saddhāyitabbanti dhaññaṁ, sirisampannaṁ puññasampannaṁ paññāsampannantipi attho yujjati.",
  "anya-e0804n0:980_3": "‘‘Dhaññaṁ dhanaṁ rajataṁ jātarūpa’’nti ca ādīsu ‘‘natthi dhaññasamaṁ dhana’’nti vacanato dhanāyitabbanti dhaññaṁ, kiṁ taṁ?",
  "anya-e0804n0:980_4": "Pubbaṇṇaṁ.",
  "anya-e0804n0:980_5": "Apica osadhivisesopi dhaññanti vuccati.",
  "anya-e0804n0:980_6": "Dhanasaddassa ca pana samāsavasena ‘‘adhano, niddhano’’ti ca natthi dhanaṁ etassāti atthena daliddapuggalo vuccati.",
  "anya-e0804n0:980_7": "‘‘Nidhanaṁ yātī’’tiettha tu kampanatthavācakassa dhūdhātussa vasena vināso nidhananti vuccatīti.",
  "anya-e0804n0:981_0": "Muna gatiyaṁ. Munati.",
  "anya-e0804n0:982_0": "Cine maññanāyaṁ.",
  "anya-e0804n0:982_1": "Aluttantoyaṁ dhātu, yathā gile, yathā ca mile.",
  "anya-e0804n0:982_2": "Cināyati, ocināyati.",
  "anya-e0804n0:982_3": "‘‘Sabbo taṁ jano ocināyatū’’ti idamettha pāḷi nidassanaṁ.",
  "anya-e0804n0:982_4": "Ocināyatati avamaññatūti.",
  "anya-e0804n0:983_0": "Iti bhūvādigaṇe tavaggantadhāturūpāni",
  "anya-e0804n0:984_0": "Samattāni.",
  "anya-e0804n0:985_0": "Pakārantadhātu",
  "anya-e0804n0:986_0": "Idāni pavaggantadhāturūpāni vuccante –",
  "anya-e0804n0:987_0": "Pā pāne. Pānaṁ pivanaṁ. ‘‘Pāti, pānti. Pātu, pāntu’’ iccādi yathārahaṁ yojetabbaṁ.",
  "anya-e0804n0:988_0": "Khippaṁ gīvaṁ pasārehi, na te dassāmi jīvitaṁ;",
  "anya-e0804n0:989_0": "Ayañhite mayā rūḷho, saro pāssati lohitanti.",
  "anya-e0804n0:990_0": "Atra hi pāssatīti pivissati.",
  "anya-e0804n0:990_1": "‘‘Pāssati, pāssanti.",
  "anya-e0804n0:990_2": "Pāssasi, pāssatha.",
  "anya-e0804n0:990_3": "Pāssāmi, pāssāma’’ iccādinā, ‘‘apassā, apassaṁsu’’ iccādinā ca nayena sesaṁ sabbaṁ yojetabbaṁ nayaññūhi.",
  "anya-e0804n0:990_4": "Ko hi samattho sabbāni buddhavacanasāgare vicitrāni vippakiṇṇarūpantararatanāni uddharitvā dassetuṁ, tasmā sabbāsupi dhātūsu saṅkhepena gahaṇūpāyamattameva dassitaṁ.",
  "anya-e0804n0:990_5": "Pivati, pivanti.",
  "anya-e0804n0:990_6": "Pivaṁ, pivanto, pivamāno, pivaṁ bhāgirasodakaṁ.",
  "anya-e0804n0:990_7": "Kārite kumāraṁ khīraṁ pāyeti.",
  "anya-e0804n0:990_8": "Muhuttaṁ taṇhāsamanaṁ, khīraṁ tvaṁ pāyito mayā.",
  "anya-e0804n0:990_9": "Kamme pīyati, pītaṁ.",
  "anya-e0804n0:990_10": "Tumādīsu ‘‘pātuṁ, pivituṁ, pitvā, pivitvā, pāyetvā’’ iccādīni yojetabbāni.",
  "anya-e0804n0:990_11": "Aññesupi ṭhānesu pāḷinayānurūpena saddarūpāni evameva yojetabbāni.",
  "anya-e0804n0:991_0": "Pā rakkhaṇe. Pāti. Nipāti. Pitā, gopo.",
  "anya-e0804n0:992_0": "Pā pūraṇe. Pāti, vippāti. Vippo.",
  "anya-e0804n0:993_0": "Vippoti brāhmaṇo.",
  "anya-e0804n0:993_1": "So hi vippeti pūreti visiṭṭhena veduccāraṇādinā attano brāhmaṇakammena lokassa ajjhāsayaṁ attano ca hadaye vedānīti vippoti vuccati.",
  "anya-e0804n0:993_2": "‘‘Jāto vippakule aha’’nti ettha hi brāhmaṇo ‘‘vippo’’ti vuccati.",
  "anya-e0804n0:993_3": "Tassa kulaṁ vippakulanti.",
  "anya-e0804n0:994_0": "Pū pavane. Pavati.",
  "anya-e0804n0:994_1": "Putto, puññaṁ.",
  "anya-e0804n0:994_2": "Ettha puttoti attano kulaṁ pavati sodhetīti putto.",
  "anya-e0804n0:994_3": "Kiyādigaṇaṁ pana patvā ‘‘punātī’’ti vattabbaṁ.",
  "anya-e0804n0:995_0": "Putto’trajo suto sūnu,",
  "anya-e0804n0:996_0": "Tanujo tanayo’raso;",
  "anya-e0804n0:997_0": "Puttanattādayo cātha,",
  "anya-e0804n0:998_0": "Apaccanti pavuccare.",
  "anya-e0804n0:999_0": "Itthiliṅgamhi vattabbe, puttīti atrajāti ca;",
  "anya-e0804n0:1000_0": "Vattabbaṁ sesaṭṭhānesu, yathārahamudīraye;",
  "anya-e0804n0:1001_0": "Pāḷiyañhi atrajāti, itthī puttī kathiyati;",
  "anya-e0804n0:1002_0": "Ettha pana –",
  "anya-e0804n0:1003_0": "‘‘Tato dve sattarattassa, vedehassatrajā piyā;",
  "anya-e0804n0:1004_0": "Rājakaññā rucā nāma, dhātimātaramabravī’’ti",
  "anya-e0804n0:1005_0": "Ayaṁ pāḷi nidassanaṁ.",
  "anya-e0804n0:1005_1": "‘‘Puttī, dhītā, duhitā, attajā’’ti iccete pariyāyā.",
  "anya-e0804n0:1005_2": "Evaṁ atrajāti itthivācakassa itthiliṅgassa dassanato sutasaddādīsupi itthiliṅganayo labbhamānālabbhamānavasena upaparikkhitabbo.",
  "anya-e0804n0:1005_3": "Tathā hi loke ‘‘vesso, suddo, naro, kiṁpuriso’’ iccādīnaṁ yugaḷabhāvena ‘‘vessī, suddī, nārī, kiṁpurisī’’tiādīni itthivācakāni liṅgāni dissanti.",
  "anya-e0804n0:1005_4": "‘‘Puriso pumā’’ iccādīnaṁ pana yugaḷabhāvena itthivācakāni itthiliṅgāni na dissanti.",
  "anya-e0804n0:1005_5": "Puññanti ettha pana attano kārakaṁ pavati sodhetīti puññaṁ.",
  "anya-e0804n0:1005_6": "Kiyādigaṇaṁ pana patvā punātīti puññanti vattabbaṁ.",
  "anya-e0804n0:1006_0": "Añño atthopi vattabbo, niruttilakkhaṇassito;",
  "anya-e0804n0:1007_0": "Tasmā nibbacanaṁ ñeyyaṁ, janapūjādito idha.",
  "anya-e0804n0:1008_0": "Paraṁ pujjabhavaṁ janetīti puññaṁ.",
  "anya-e0804n0:1008_1": "Sadā pūjitaṁ vā janetīti puññaṁ.",
  "anya-e0804n0:1008_2": "Janaṁ attakāraṁ punātīti puññaṁ.",
  "anya-e0804n0:1008_3": "Asesaṁ apuññaṁ punātīti puññaṁ.",
  "anya-e0804n0:1009_0": "Kalyāṇaṁ kusalaṁ puññaṁ, subhamicceva niddise;",
  "anya-e0804n0:1010_0": "Kammassa kusalassādhi-vacanaṁ vacane paṭu.",
  "anya-e0804n0:1011_0": "Pe gatiyaṁ.",
  "anya-e0804n0:1011_1": "Peti, penti.",
  "anya-e0804n0:1011_2": "Pesi, petha.",
  "anya-e0804n0:1011_3": "Idha bhikkhave ekacco assakhaḷuṅko pehīti vutto viddho samāno codito sārathinā pacchato paṭisakkati, piṭṭhito rathaṁ paṭivatteti.",
  "anya-e0804n0:1011_4": "Ummaggaṁ gaṇhāti, ubbaṭumaṁ rathaṁ karoti.",
  "anya-e0804n0:1012_0": "Pevuddhiyaṁ payati.",
  "anya-e0804n0:1012_1": "Pāyo, apāyo.",
  "anya-e0804n0:1012_2": "Ettha apāyoti natthi pāyo vuddhi etthāti apāyo.",
  "anya-e0804n0:1012_3": "Ayadhātuvasenapi attho netabbo, ayato vuddhito, sukhato vā apetoti apāyo, nirayatiracchānayonipettivisayaasurakāyā.",
  "anya-e0804n0:1013_0": "Pe sosane.",
  "anya-e0804n0:1013_1": "Pāyati, payati vā. Nipako.",
  "anya-e0804n0:1013_2": "Ettha nipako nipayati visoseti paṭipakkhaṁ, tato vā attānaṁ nipāti rakkhatīti nipako, sampajāno.",
  "anya-e0804n0:1014_0": "Gupa rakkhaṇe. Gopati. Gopako.",
  "anya-e0804n0:1015_0": "Nagaraṁ yathā paccantaṁ, guttaṁ sāntarabāhiraṁ.",
  "anya-e0804n0:1016_0": "Evaṁ gopetha attānaṁ, khaṇo ve mā upaccagā.",
  "anya-e0804n0:1017_0": "Gopethāti gopeyya rakkheyya.",
  "anya-e0804n0:1018_0": "Vapa santāne. Vapati.",
  "anya-e0804n0:1019_0": "Sapa samavāye. Sapati.",
  "anya-e0804n0:1020_0": "Cupa mandagatiyaṁ. Copati.",
  "anya-e0804n0:1021_0": "Tupa hiṁsāyaṁ. Topati. Tuppati.",
  "anya-e0804n0:1022_0": "Gupa gopanajigucchanesu.",
  "anya-e0804n0:1022_1": "Gopati, jigucchati.",
  "anya-e0804n0:1022_2": "Jigucchaṁ, jigucchamāno. Jegucchī.",
  "anya-e0804n0:1022_3": "Jigucchitvā iccādīni.",
  "anya-e0804n0:1023_0": "Kapu hiṁsātakkalagandhesu. Kappati. Kappūro.",
  "anya-e0804n0:1024_0": "Kapu sāmatthiye. Idaṁ amhākaṁ kappati. Netaṁ amhesu kappati.",
  "anya-e0804n0:1025_0": "Kapa karuṇāyaṁ. Kapati. Kapaṇo, kāpaññaṁ. Tattha kapatīti karuṇāyati, kāpaññanti kapaṇabhāvo.",
  "anya-e0804n0:1026_0": "Sapaakkose. Sapati. Sapatho, abhisapatho, abhisapito, sapanako.",
  "anya-e0804n0:1027_0": "Vapa bījanikkhepe.",
  "anya-e0804n0:1027_1": "Bījaṁ vapati. Vāpako.",
  "anya-e0804n0:1027_2": "Vāpitaṁ dhaññaṁ.",
  "anya-e0804n0:1027_3": "Vuttaṁ bījaṁ purisena.",
  "anya-e0804n0:1027_4": "Bījaṁ vappati.",
  "anya-e0804n0:1027_5": "Vappamaṅgalaṁ.",
  "anya-e0804n0:1028_0": "Supa sayane. Supati. Sukhaṁ supanti munayo, ye itthīsu na bajjhare. Sutto puriso, supanaṁ, suttaṁ.",
  "anya-e0804n0:1029_0": "Khipa peraṇe. Peraṇaṁ cuṇṇikaraṇaṁ pisanaṁ. Khepati. Khepako.",
  "anya-e0804n0:1030_0": "Khipa abyattasadde. Khipati. Khipitasaddo. Yadā ca dhammaṁ desento, khipi lokagganāyako.",
  "anya-e0804n0:1031_0": "Khipa chaḍḍano.",
  "anya-e0804n0:1031_1": "Khipati, ukkhipati, vikkhipati, avakhipati, saṁkhipati.",
  "anya-e0804n0:1031_2": "Khittaṁ, ukkhittaṁ, pakkhittaṁ, vikkhittaṁ iccādīni.",
  "anya-e0804n0:1032_0": "Opa niṭṭhubhane. Niṭṭhubhanaṁ kheḷapātanaṁ. Opati. Osadhaṁ saṅkharitvā mukhe kheḷaṁ opi.",
  "anya-e0804n0:1033_0": "Lipi upalepe. Lepati. Littaṁ paramena tejasā.",
  "anya-e0804n0:1034_0": "Khipi gatiyaṁ. Khimpati.",
  "anya-e0804n0:1035_0": "Ḍipa khepe. Ḍepati.",
  "anya-e0804n0:1036_0": "Nidapi nidampane.",
  "anya-e0804n0:1036_1": "Nidampanaṁ nāma sassarukkhādīsu vīhisīsaṁ vā varakasīsaṁ vā acchinditvā khuddakasākhaṁ vā abhañjitvā yathāṭhitameva hatthena gahetvā ākaḍḍhitvā bījamattasseva vā paṇṇamattasseva vā gahaṇaṁ.",
  "anya-e0804n0:1036_2": "Puriso vīhisīsaṁ nidampati, rukkhapattaṁ nidampati.",
  "anya-e0804n0:1036_3": "Nidampako, nidampitaṁ, nidampituṁ, nidampitvā.",
  "anya-e0804n0:1037_0": "Tapadittiyaṁ. Ditti virocanaṁ. Divā tapatiādicco.",
  "anya-e0804n0:1038_0": "Tapa ubbege. Ubbego utrāso bhīrutā. Tapati, uttapati. Ottappaṁ, ottappiyaṁ dhanaṁ.",
  "anya-e0804n0:1039_0": "Tapa dhūpa santāpe. Tapati.",
  "anya-e0804n0:1039_1": "Tapodhanaṁ, ātāpo. Ātāpī. Ātapaṁ.",
  "anya-e0804n0:1039_2": "Dhūpati, sandhūpano, kamme tāpiyati.",
  "anya-e0804n0:1039_3": "Dhūpiyati.",
  "anya-e0804n0:1039_4": "Bhāve tāpanaṁ, tāpo, paritāpo, santāpo. Dhūpanaṁ.",
  "anya-e0804n0:1040_0": "Pakārantadhāturūpāni.",
  "anya-e0804n0:1041_0": "Phakārantadhātu",
  "anya-e0804n0:1042_0": "Puppha vikasane.",
  "anya-e0804n0:1042_1": "Akammako cāyaṁ sakammako ca. Pupphati.",
  "anya-e0804n0:1042_2": "Pupphaṁ, pupphanaṁ, pupphito, pupphituṁ, pupphitvā.",
  "anya-e0804n0:1042_3": "Pupphanti pupphino dumā.",
  "anya-e0804n0:1042_4": "Thalajā dakajā pupphā, sabbe pupphanti tāvade.",
  "anya-e0804n0:1042_5": "Mañjūsako nāma rukkho yattakāni udake vā thale vā pupphāni, sabbāni pupphati.",
  "anya-e0804n0:1043_0": "Tupha hiṁsāyaṁ. Tophati.",
  "anya-e0804n0:1044_0": "Dapha daphi vappha gatiyaṁ. Daphati. Damphati. Vapphati.",
  "anya-e0804n0:1045_0": "Dipha kathanayuddhanindāhiṁsādānesu. Dephati. Depho.",
  "anya-e0804n0:1046_0": "Tapha tittiyaṁ. Titti tappanaṁ, taphati.",
  "anya-e0804n0:1047_0": "Dupha upakkilese. Upakkilissanaṁ upakkileso. Dophati.",
  "anya-e0804n0:1048_0": "Gupha ganthe. Gantho ganthikaraṇaṁ. Gophati.",
  "anya-e0804n0:1049_0": "Phakārantadhāturūpāni.",
  "anya-e0804n0:1050_0": "Bakārantadhātu",
  "anya-e0804n0:1051_0": "Bhabbahiṁsāyaṁ. Bhabbati. Bhabbo.",
  "anya-e0804n0:1052_0": "Pabba vabba mabba kabba khabba gabba sabba cabba gatiyaṁ. Pabbati. Vabbati. Mabbati. Kabbati. Khabbati. Gabbati. Sabbati. Cabbati.",
  "anya-e0804n0:1053_0": "Abba sabba hiṁsāyañca. Gatyāpekkhāya cakāro. Abbati. Sabbati.",
  "anya-e0804n0:1054_0": "Kubi acchādane. Kubbati.",
  "anya-e0804n0:1055_0": "Lubi tubi addane. Lumbati. Tumbati. Lumbinīvanaṁ. Udakatumbo. Athopi dve ca tumbāni.",
  "anya-e0804n0:1056_0": "Cubi vadanasaṁyoge.",
  "anya-e0804n0:1056_1": "Puttaṁ muddhani cumbati.",
  "anya-e0804n0:1056_2": "Mukhe cumbati.",
  "anya-e0804n0:1056_3": "Ettha siyā ‘‘yadi vadanasaṁyoge cubidhātu vattati, kathaṁ ambudharabinducumbitakūṭoti ettha avadane aviññāṇake pabbatakūṭe ambudharabindūnaṁ cumbanaṁ vutta’’nti?",
  "anya-e0804n0:1056_4": "Saccaṁ, taṁ pana cumbanākārasadisenākārena sambhavaṁ cetasi ṭhapetvā vuttaṁ, yathā adassanasambhavepi dassanasadisenākārena sambhūtattā ‘‘rodante dārake disvā, ubbiddhā vipulā dumā’’ti acakkhukānampi rukkhānaṁ dassanaṁ vuttaṁ, evamidhāpi cumbanākārasadisenākārena sambhūtattā avadanānampi ambudharabindūnaṁ cumbanaṁ vuttaṁ.",
  "anya-e0804n0:1056_5": "Sabhāvato pana aviññāṇakānaṁ dassanacumbanādīni ca natthi, saviññāṇakānaṁyeva tāni hontīti.",
  "anya-e0804n0:1056_6": "Ayaṁ nayo kamu padavikkhepetiādīsupi netabbo.",
  "anya-e0804n0:1057_0": "Ubbi tubbi thubbi dubbi dhubbi hiṁsatthā. Ubbati. Tubbati. Thubbati. Dubbati. Dubbā. Dhubbati.",
  "anya-e0804n0:1057_1": "Ettha dubbāti dabbatiṇaṁ, yaṁ ‘‘tiriyā nāma tiṇajātī’’ti pāḷiyaṁ āgataṁ.",
  "anya-e0804n0:1057_2": "Ettha ca dubbāti itthiliṅgaṁ, dabbanti napuṁsakaliṅganti daṭṭhabbaṁ.",
  "anya-e0804n0:1058_0": "Mubbibandhane. Mubbati.",
  "anya-e0804n0:1059_0": "Kubbi uggame. Kubbati.",
  "anya-e0804n0:1060_0": "Pubba pabba sabba pūraṇe. Pubbati. Pabbati. Sabbati.",
  "anya-e0804n0:1060_1": "Etta siyā ‘‘nanu bho pubbasabbasaddā sabbanāmāni, kasmā panete dhātucintāyaṁ gahitā’’ti? Vuccate –",
  "anya-e0804n0:1060_2": "sabbanāmesu ca tumantādivirahitesu ca nipātesu upasaggesu ca dhātucintā nāma natthi, imāni pana sabbanāmāni na honti.",
  "anya-e0804n0:1060_3": "Kevalaṁ sutisāmaññena sabbanāmāni viya upaṭṭhahanti, tena te tabbhāvamuttattā dhātucintāyaṁ pubbācariyehi gahitā ‘‘pubbati sabbatī’’ti payogadassanatoti.",
  "anya-e0804n0:1060_4": "Yadi evaṁ kasmā buddhavacane etāni rūpāni na santīti?",
  "anya-e0804n0:1060_5": "Anāgamanabhāvena na santi, na avijjamānabhāvena.",
  "anya-e0804n0:1060_6": "Kiñcāpi buddhavacanesu etāni rūpāni na santi, tathāpi porāṇehi anumatā purāṇabhāsāti gahetabbāni, yathā ‘‘nāthatīti nātho’’ti ettha ‘‘nāthatī’’ti rūpaṁ buddhavacane avijjamānampi gahetabbaṁ hoti, evaṁ imānipi.",
  "anya-e0804n0:1060_7": "Tasmā vohāresu viññūnaṁ kosallatthāya sāsane avijjamānāpi sāsanānurūpā lokikappayogā gahetabbāti ‘‘pubbati sabbatī’’ti rūpāni gahitāni.",
  "anya-e0804n0:1060_8": "Esa nayo aññesupi ṭhānesu veditabbo.",
  "anya-e0804n0:1061_0": "Camba adane. Cambati.",
  "anya-e0804n0:1062_0": "Kabba khabba gabba dabbe. Dabbo ahaṅkāro. Kabbati. Khabbati. Gabbati.",
  "anya-e0804n0:1063_0": "Abi dabi sadde. Ambati. Ambā, ambu. Dambati.",
  "anya-e0804n0:1064_0": "Labi avasaṁsane.",
  "anya-e0804n0:1064_1": "Avasaṁsanaṁ avalambanaṁ.",
  "anya-e0804n0:1064_2": "Lambati, vilambati, byālambati.",
  "anya-e0804n0:1064_3": "Nīce co’lambate sūriyo.",
  "anya-e0804n0:1064_4": "Ālambati .",
  "anya-e0804n0:1064_5": "Ālambanaṁ, tadālambanaṁ, tadālambaṇaṁ, tadālambaṁ vā. Lābu.",
  "anya-e0804n0:1064_6": "Alābu vā, akāro hi tabbhāve.",
  "anya-e0804n0:1065_0": "Bakārantadhāturūpāni.",
  "anya-e0804n0:1066_0": "Bhakārantadhātu",
  "anya-e0804n0:1067_0": "Bhā dittiyaṁ. Cando bhāti, pañhā maṁ paṭibhāti. Ratti vibhāti. Bhāṇu, paṭibhānaṁ. Vibhātā ratti.",
  "anya-e0804n0:1068_0": "Bhī bhaye. Bhāyati.",
  "anya-e0804n0:1068_1": "Bhayaṁ, bhayānako, bhīmo, bhīmaseno, bhīru, bhīruko, bhīrukajātiko.",
  "anya-e0804n0:1068_2": "Kārite ‘‘bhāyeti, bhāyayati, bhāyāpeti, bhāyāpayatī’’ti rūpāni.",
  "anya-e0804n0:1069_0": "Sabhu sambhu hiṁsāyaṁ. Sabhati. Sambhati.",
  "anya-e0804n0:1070_0": "Sumbha bhāsane ca. Cakāro hiṁsāpekkhako. Sumbhati. Sumbho. Kusumbho.",
  "anya-e0804n0:1071_0": "Ettha sumbhoti āvāṭo.",
  "anya-e0804n0:1071_1": "‘‘Sumbhaṁ nikkhanāhī’’ti idamettha nidassanaṁ.",
  "anya-e0804n0:1071_2": "Kusumbhoti khuddakaāvāṭo, ‘‘pabbatakandarapadarasākhāparipūrā kusumbhe paripūrentī’’ti idamettha nidassanaṁ.",
  "anya-e0804n0:1072_0": "Abbha vabbha mabbha gatiyaṁ. Abbhati. Abbho. Vabbhati. Mabbhati.",
  "anya-e0804n0:1073_0": "Ettha abbhoti megho.",
  "anya-e0804n0:1073_1": "So hi abbhati anekasatapaṭalo hutvā gacchatīti ‘‘abbho’’ti vuccati.",
  "anya-e0804n0:1073_2": "‘‘Vijjumālī satakkakū’’ti vuttaṁ.",
  "anya-e0804n0:1073_3": "Satakkakūti ca anekasatapaṭalo.",
  "anya-e0804n0:1073_4": "Ettha ca abbhasaddo tiliṅgiko daṭṭhabbo.",
  "anya-e0804n0:1073_5": "Tathā hi ayaṁ ‘‘abbhuṭṭhitova sa yāti, sa gacchaṁ na nivattatī’’ti ettha pulliṅgo.",
  "anya-e0804n0:1073_6": "‘‘Abbhā, mahikā, dhūmo, rajo, rāhū’’ti ettha itthiliṅgo.",
  "anya-e0804n0:1073_7": "‘‘Abbhāni candamaṇḍalaṁ chādentī’’ti ettha napuṁsakaliṅgo.",
  "anya-e0804n0:1074_0": "Imāni pana meghassa nāmāni –",
  "anya-e0804n0:1075_0": "Megho valāhako laṅghi, jīmūto ambudo ghano;",
  "anya-e0804n0:1076_0": "Dhārādharo ambudharo, pajjunno himagabbhako.",
  "anya-e0804n0:1077_0": "Yabha methune.",
  "anya-e0804n0:1077_1": "Mithunassa janadvayassa idaṁ kammaṁ methūnaṁ, tasmiṁ methune yabhadhātu vattati. Yabhati.",
  "anya-e0804n0:1077_2": "Yābhassaṁ.",
  "anya-e0804n0:1078_0": "Ettha ca ‘‘methuna’’nti esā sabbhivācā, lajjāsampannehi puggalehi vattabbabhāsābhāvato.",
  "anya-e0804n0:1078_1": "Tathā hi ‘‘methuno dhammo na paṭisevitabbo’’ti ca ‘‘na me rājā sakhā hoti, na rājā hoti methuno’’ti ca sobhane vācāvisaye ayaṁ bhāsā āgatā.",
  "anya-e0804n0:1078_2": "‘‘Yabhatī’’tiādikā pana bhāsā ‘‘sikharaṇī’’tiādikā bhāsā viya asambhivācā.",
  "anya-e0804n0:1078_3": "Na hi hirottappasampanno lokiyajanopi īdisiṁ vācaṁ bhāsati.",
  "anya-e0804n0:1078_4": "Evaṁ santepi adhimattukkaṁsagatahirottappopi bhagavā mahākaruṇāya sañcoditahadayo lokānukampāya parisamajjhe abhāsi.",
  "anya-e0804n0:1078_5": "Aho tathāgatassa mahākaruṇāti.",
  "anya-e0804n0:1079_0": "Imāni pana methunadhammassa nāmāni –",
  "anya-e0804n0:1080_0": "Saṁvesanaṁ niddhuvanaṁ, methunaṁ sūrataṁ rataṁ;",
  "anya-e0804n0:1081_0": "Byathayo gāmadhammo ca, yābhassaṁ mohanaṁ rati.",
  "anya-e0804n0:1082_0": "Asaddhammo ca vasala-dhammo mīḷhasukhampi ca;",
  "anya-e0804n0:1083_0": "Dvayaṁdvayasamāpatti, dvando gammo’dakantiko.",
  "anya-e0804n0:1084_0": "Sibha vibha katthane. Sibhati. Vibhati.",
  "anya-e0804n0:1085_0": "Debhaabhi dabhi sadde. Debhati. Ambhati. Ambho. Dambhati.",
  "anya-e0804n0:1086_0": "Ettha ca ambho vuccati udakaṁ.",
  "anya-e0804n0:1086_1": "Tañhi nijjīvampi samānaṁ oghakālādīsu vissandamānaṁ ambhati saddaṁ karotīti ambhoti vuccati.",
  "anya-e0804n0:1087_0": "Imānissa nāmāni –",
  "anya-e0804n0:1088_0": "Pānīyaṁ udakaṁ toyaṁ, jalaṁ pāto ca ambu ca;",
  "anya-e0804n0:1089_0": "Dakaṁ kaṁ salilaṁ vāri, āpo ambho papampi ca.",
  "anya-e0804n0:1090_0": "Nīrañca kepukaṁ pāni, amataṁ elameva ca,",
  "anya-e0804n0:1091_0": "Āponāmāni etāni, āgatāni tato tato.",
  "anya-e0804n0:1092_0": "Ettha ca ‘‘vālaggesu ca kepuke. Pivitañca tesaṁ bhusaṁ hoti pānī’’tiādayo payogā dassetabbā.",
  "anya-e0804n0:1093_0": "Thabhi khabhi paṭibaddhe thambhati, vitthambhati.",
  "anya-e0804n0:1093_1": "Khambhati, vikkhambhati. Thambho.",
  "anya-e0804n0:1093_2": "Thaddho, upatthambho.",
  "anya-e0804n0:1093_3": "Upatthambhinī.",
  "anya-e0804n0:1093_4": "Vikkhambho.",
  "anya-e0804n0:1093_5": "Vikkhambhitakileso.",
  "anya-e0804n0:1094_0": "Jabha jabhi gattavināme. Jabhati.",
  "anya-e0804n0:1094_1": "Jambhati, vijambhati.",
  "anya-e0804n0:1094_2": "Vijambhanaṁ, vijambhitā.",
  "anya-e0804n0:1094_3": "Vijambhanto, vijambhamāno, vijambhito.",
  "anya-e0804n0:1095_0": "Sabbha kathane. Sabbhati.",
  "anya-e0804n0:1096_0": "Vabbha bhojane. Vabbhati.",
  "anya-e0804n0:1097_0": "Gabbha dhāraṇe. Gabbhati. Gabbho.",
  "anya-e0804n0:1098_0": "Ettha gabbhoti mātukucchipi vuccati kucchigataputtopi.",
  "anya-e0804n0:1098_1": "Tathā hi ‘‘yamekarattiṁ paṭhamaṁ, gabbhe vasati māṇavo’’ti ettha mātukucchi ‘‘gabbho’’ti vuccati.",
  "anya-e0804n0:1098_2": "‘‘Gabbho me deva patiṭṭhito.",
  "anya-e0804n0:1098_3": "Gabbho ca patito chamā’’ti ca ettha pana kucchigataputto.",
  "anya-e0804n0:1098_4": "Apica gabbhoti āvāsaviseso.",
  "anya-e0804n0:1098_5": "‘‘Gabbhaṁ paviṭṭho’’tiādīsu hi ovarako ‘‘gabbho’’ti vuccati.",
  "anya-e0804n0:1099_0": "Rabha rābhasse.",
  "anya-e0804n0:1099_1": "Āpubbo rabha hiṁsākaraṇavāyamanesu.",
  "anya-e0804n0:1099_2": "Rābhassaṁ rābhasabhāvo.",
  "anya-e0804n0:1099_3": "Taṁsamaṅgino pana pāḷiyaṁ ‘‘caṇḍā ruddhā rabhasā’’ti evaṁ āgatā.",
  "anya-e0804n0:1100_0": "Tattha rabhasāti karaṇuttariyā.",
  "anya-e0804n0:1100_1": "Rabhati, ārabhati, samārabhati, ārambhati. Rabhaso. Ārambho.",
  "anya-e0804n0:1100_2": "Samārambho, ārabhanto.",
  "anya-e0804n0:1100_3": "Samārabhanto.",
  "anya-e0804n0:1100_4": "Āraddhaṁ me vīriyaṁ.",
  "anya-e0804n0:1100_5": "Sārambhaṁ.",
  "anya-e0804n0:1100_6": "Anārambhaṁ.",
  "anya-e0804n0:1100_7": "Sārambho te na vijjati.",
  "anya-e0804n0:1100_8": "Pakāraṇārambho.",
  "anya-e0804n0:1100_9": "Vīriyārambho.",
  "anya-e0804n0:1100_10": "Ārabhituṁ.",
  "anya-e0804n0:1100_11": "Ārabhitvā. Ārabbha.",
  "anya-e0804n0:1101_0": "Ettha vīriyārambhoti vīriyasaṅkhāto ārambho.",
  "anya-e0804n0:1101_1": "Ārambhasaddo kamme āpattiyaṁ kriyāya vīriye hiṁsāya vikopaneti anekesu atthesu āgato.",
  "anya-e0804n0:1102_0": "‘‘Yaṁ kiñci dukkhaṁ sambhobhi, sabbaṁ ārambhapaccayā;",
  "anya-e0804n0:1103_0": "Ārambhānaṁ nirodhena, natthi dukkhassa sambhavo’’ti",
  "anya-e0804n0:1104_0": "Ettha hi kammaṁ ārambhoti āgataṁ.",
  "anya-e0804n0:1104_1": "‘‘Ārambhati ca vippaṭisārī ca hotī’’ti ettha āpatti.",
  "anya-e0804n0:1104_2": "‘‘Mahāyaññā mahārambhā, na te honti mahapphallā’’ti ettha yūpussāpanādikriyā.",
  "anya-e0804n0:1104_3": "‘‘Ārambhatha nikkamatha, yuñjatha buddhasāsane’’ti ettha vīriyaṁ.",
  "anya-e0804n0:1104_4": "‘‘Samaṇaṁ gotamaṁ uddissa pāṇaṁ ārambhantī’’ti ettha hiṁsā.",
  "anya-e0804n0:1104_5": "‘‘Bījagāmabhūtagāmasamārambhā paṭivirato hotī’’ti ettha chedanabhañjanādikaṁ vikopanaṁ. Iccevaṁ –",
  "anya-e0804n0:1105_0": "Kamme āpattiyañceva, vīriye hiṁsākriyāsu ca;",
  "anya-e0804n0:1106_0": "Vikopane ca ārambha-saddo hotīti niddise;",
  "anya-e0804n0:1107_0": "Labha lābhe. Labhati, labbhati. Lābho, laddhaṁ, alattha, alatthuṁ.",
  "anya-e0804n0:1108_0": "Subha dittiyaṁ. Sobhati. Sobhā, sobhanaṁ, sobhito.",
  "anya-e0804n0:1109_0": "Khubha sañcalane.",
  "anya-e0804n0:1109_1": "Khobhati, saṅkhobhati.",
  "anya-e0804n0:1109_2": "Hatthināge padinnamhi, khubbhittha nagaraṁ tadā.",
  "anya-e0804n0:1109_3": "Khobhā, saṅkhobho.",
  "anya-e0804n0:1110_0": "Nabha tubha hiṁsāyaṁ. Nabhati. Tubhati.",
  "anya-e0804n0:1111_0": "Sambha vissāse. Sambhati. Sambhatti, sambhatto.",
  "anya-e0804n0:1112_0": "Lubha vimohane.",
  "anya-e0804n0:1112_1": "Lobhati, palobhati.",
  "anya-e0804n0:1112_2": "Thullakumārīpalobhanaṁ.",
  "anya-e0804n0:1112_3": "Kārite pana ‘‘lobheti, palobheti, palobhetvā’’ti rūpāni bhavanti.",
  "anya-e0804n0:1112_4": "Divādigaṇaṁ pana patvā giddhiyatthe ‘‘lubbhatī’’ti rūpaṁ bhavati.",
  "anya-e0804n0:1113_0": "Dabhi ganthane. Dambhati. Dambhanaṁ.",
  "anya-e0804n0:1114_0": "Rubhi nivāraṇe. Rumbhati, sannirumbhati. Sannirumbho, sannirumbhitvā.",
  "anya-e0804n0:1115_0": "Ubha ubbha umbha pūraṇe. Ubhati. Ubbhati. Umbhati. Ubhanā. Ubbhanā. Umbhanā. Obho. Keṭubhaṁ. Ubbhaṁ. Kumbho. Kumbhī.",
  "anya-e0804n0:1115_1": "Kārite ‘‘obheti. Ubbheti.",
  "anya-e0804n0:1115_2": "Umbhetī’’ti rūpāni bhavanti.",
  "anya-e0804n0:1116_0": "Tattha keṭubhanti kriyākappavikappo kavīnaṁ upakāriyasatthaṁ.",
  "anya-e0804n0:1116_1": "Idaṁ panettha nibbacanaṁ kiṭeti gameti kriyādivibhāgaṁ, taṁ vā anavasesapariyādānato keṭento gamento obheti pūretīti keṭutaṁ kiṭaubhadhātuvasena.",
  "anya-e0804n0:1116_2": "Ubbhati ubbheti pūretīti ubbhaṁ, pūraṇanti attho.",
  "anya-e0804n0:1116_3": "Cariyāpiṭakepi hi īdisī saddagati dissati, taṁ yathā?",
  "anya-e0804n0:1116_4": "‘‘Mahādānaṁ pavattesi, accubbhaṁ sāgarūpama’’nti.",
  "anya-e0804n0:1116_5": "Tattha ca accubbhanti ativiya yācakānaṁ ajjhāsayaṁ pūraṇaṁ.",
  "anya-e0804n0:1116_6": "Akkhumbhantipi pāṭho.",
  "anya-e0804n0:1116_7": "Kumbhoti kaṁ vuccati udakaṁ, tena ubbhetabboti kumbho, so eva itthiliṅgavasena kumbhī.",
  "anya-e0804n0:1116_8": "Ettha ca ‘‘kumbhī dhovati onato’’ti payogo.",
  "anya-e0804n0:1117_0": "Kumbhasaddo ghaṭe hatthi-siropiṇḍe dasambaṇe;",
  "anya-e0804n0:1118_0": "Pavattatīti viññeyyo, viññunā nayadassinā.",
  "anya-e0804n0:1119_0": "Bhakārantadhāturūpāni.",
  "anya-e0804n0:1120_0": "Makārantadhātu",
  "anya-e0804n0:1121_0": "Mā māne sadde ca. Māti. Mātā. Ettha mātāti janikā vā cūḷamātā vā mahāmātā vā.",
  "anya-e0804n0:1122_0": "Mū bandhane. Mavati. Kiyādigaṇassa panassa ‘‘munātī’’ti rūpaṁ.",
  "anya-e0804n0:1123_0": "Me paṭidānaādānesu. Meti, mayati. Medhā.",
  "anya-e0804n0:1124_0": "Ettha medhāti paññā.",
  "anya-e0804n0:1124_1": "Sā hi sukhumampi atthaṁ dhammañca khippameva meti ca dhāreti cāti medhāti vuccati.",
  "anya-e0804n0:1124_2": "Ettha pana metīti gaṇhāti.",
  "anya-e0804n0:1124_3": "Tathā hi aṭṭhasāliniyaṁ vuttaṁ ‘‘asani viya siluccaye kilese medhati hiṁsatīti medhā, khippaṁ gahaṇadhāraṇaṭṭhena vā medhā’’ti.",
  "anya-e0804n0:1124_4": "Saṅgamatthavācakassa pana medhadhātussa vasena medhati sīlasamādhiādīhi saddhammehi siriyā ca saṅgacchatīti medhāti attho gahetabbo.",
  "anya-e0804n0:1124_5": "Etthetaṁ vuccati –",
  "anya-e0804n0:1125_0": "‘‘Dvidhātuyekadhātuyā , dviratthavatiyāpi ca;",
  "anya-e0804n0:1126_0": "Medhāsaddassa nipphattiṁ, jaññā sugatasāsane’’ti.",
  "anya-e0804n0:1127_0": "Omā sāmatthiye. Sāmatthiyaṁ samatthabhāvo. Aluttantoyaṁ dhātu, omāti, omanti.",
  "anya-e0804n0:1128_0": "Atrāyaṁ pāḷi ‘‘omāti bhante bhagavā iddhiyā manomayena kāyena brahmalokaṁ upasaṅkamitu’’nti.",
  "anya-e0804n0:1128_1": "Tattha omātīti pahoti sakkoti.",
  "anya-e0804n0:1129_0": "Timu addabhāve. Addabhāvo tintabhāvo. Temati. Tinto, temiyo. Temitukāmā temiṁsu.",
  "anya-e0804n0:1130_0": "Ettha temiyoti evaṁnāmako kāsirañño putto bodhisatto.",
  "anya-e0804n0:1130_1": "So hi rañño ceva mahājanassa ca hadayaṁ temento addabhāvaṁ pāpento sītalabhāvaṁ janento jātoti ‘‘temiyo’’ti vuccati.",
  "anya-e0804n0:1131_0": "Nitami kilamane. Nitammati. Hadayaṁ dayhate nitammāmi.",
  "anya-e0804n0:1132_0": "Camu chamu japu jhamu umu jimu adane. Camati. Camū.",
  "anya-e0804n0:1132_1": "Camūti senā. Chamati. Jamati. Jhamati. Umati. Jemati.",
  "anya-e0804n0:1133_0": "Kamu padavikkhepe.",
  "anya-e0804n0:1133_1": "Padavikkhepo padasā gamanaṁ.",
  "anya-e0804n0:1133_2": "Idaṁ pana vohārasīsamattaṁ vacanaṁ, tasmā ‘‘nāssa kāye aggi vā visaṁ vā satthaṁ vā kamatī’’tiādīsu apadavikkhepatthopi gahetabbo. Kamati.",
  "anya-e0804n0:1133_3": "Caṅkamati, atikkamati.",
  "anya-e0804n0:1133_4": "Abhikkamati.",
  "anya-e0804n0:1133_5": "Paṭikkamati.",
  "anya-e0804n0:1133_6": "Pakkamati.",
  "anya-e0804n0:1133_7": "Parakkamati.",
  "anya-e0804n0:1133_8": "Vikkamati.",
  "anya-e0804n0:1133_9": "Nikkamati.",
  "anya-e0804n0:1133_10": "Saṅkamati.",
  "anya-e0804n0:1133_11": "Saṅkamanaṁ. Saṅkanti. Kamanaṁ.",
  "anya-e0804n0:1133_12": "Caṅkamanaṁ. Atikkamo.",
  "anya-e0804n0:1133_13": "Abhikkamo.",
  "anya-e0804n0:1133_14": "Paṭikkamo. Pakkamo. Vikkamo. Nikkamo.",
  "anya-e0804n0:1133_15": "Atikkanto puriso.",
  "anya-e0804n0:1133_16": "Abhikkantā ratti.",
  "anya-e0804n0:1133_17": "Nikkhamati.",
  "anya-e0804n0:1133_18": "Abhinikkhamati.",
  "anya-e0804n0:1133_19": "Kārite nikkhāmeti.",
  "anya-e0804n0:1133_20": "Aññānipi yojetabbāni.",
  "anya-e0804n0:1133_21": "Yasmā panāyaṁ dhātu curādigaṇaṁ patvā icchākanti yatthesu vattati, tasmā tepi atthe upasaggavisesite katvā idha abhikkantasaddassa atthuddhāraṁ vattabbampi avatvā upari curādigaṇeyeva kathessāma.",
  "anya-e0804n0:1134_0": "Yamu uparame.",
  "anya-e0804n0:1134_1": "Uparamo viramanaṁ. Yamabhi. Yamo.",
  "anya-e0804n0:1134_2": "‘‘Pare ca na vijānanti, mayamettha yamāmase’’ti idamettha nidassanaṁ.",
  "anya-e0804n0:1134_3": "Tattha yamāmaseti uparamāma, nassāma, marāmāti attho.",
  "anya-e0804n0:1135_0": "Nama bahutte sadde. Bahutto saddo nāma uggatasaddo. Namati.",
  "anya-e0804n0:1136_0": "Ama dama hamma mima chama gatimhi. Amati. Damati. Hammati. Mimati. Chamati. Chamā.",
  "anya-e0804n0:1137_0": "Chamāti pathavī.",
  "anya-e0804n0:1137_1": "Chamāsaddo itthiliṅgo daṭṭhabbo, ‘‘na chamāyaṁ nisīditvā āsane nisinnassa agilānassa dhammaṁ desessāmīti sikkhā karaṇīyā’’ti ca ‘‘chamāyaṁ parivattāmi vāricarova ghamme’’ti ca payogadassanato.",
  "anya-e0804n0:1137_2": "So ca kho sattahi aṭṭhahi vā vibhattīhi dvīsu ca vacanesu yojetabbo.",
  "anya-e0804n0:1137_3": "Chamanti gacchanti etthāti chamā.",
  "anya-e0804n0:1138_0": "Dhama saddaggisaṁ yogesu.",
  "anya-e0804n0:1138_1": "Dhamadhātu sadde ca mukhavātena saddhiṁ aggisaṁyoge ca vattati.",
  "anya-e0804n0:1138_2": "Tattha paṭhamatthe ‘‘saṅkhaṁ dhamati.",
  "anya-e0804n0:1138_3": "Saṅkhadhamako.",
  "anya-e0804n0:1138_4": "Bheriṁ dhamati.",
  "anya-e0804n0:1138_5": "Bheridhamako.",
  "anya-e0804n0:1138_6": "Dhame dhame nātidhame’’ti payogo.",
  "anya-e0804n0:1138_7": "Dutiyatthe ‘‘aggiṁ dhamati.",
  "anya-e0804n0:1138_8": "Samuṭṭhāpeti attānaṁ, aṇuṁ aggiṁva sandhama’’nti payogo.",
  "anya-e0804n0:1139_0": "Bhāma kodhe. Bhāmati.",
  "anya-e0804n0:1140_0": "Namunamane. Namati. Namo.",
  "anya-e0804n0:1140_1": "Nataṁ, namanaṁ. Nati. Namaṁ. Namamāno. Namanto. Namito. Nāmaṁ. Nāmitaṁ. Namituṁ.",
  "anya-e0804n0:1140_2": "Natvā, natvāna.",
  "anya-e0804n0:1140_3": "Namitvā, namitvāna, namituna.",
  "anya-e0804n0:1140_4": "Kārite ‘‘nāmeti, nāmayati. Nāmetvā.",
  "anya-e0804n0:1140_5": "Nāmayitvā’’ti rūpāni bhavanti.",
  "anya-e0804n0:1140_6": "Tatra hi ‘‘namati namitvā’’ti evaṁpakārāni padāni namanatthe vandanāyañca daṭṭhabbāni, ‘‘namo natvā’’ti evaṁpakārāni pana vandanāyameva.",
  "anya-e0804n0:1140_7": "Atrāyamupalakkhaṇamattā payogaracanā –",
  "anya-e0804n0:1141_0": "Rukkho phalī phalabhāragarutāya namitvāna bhijjati;",
  "anya-e0804n0:1142_0": "Vuddho jarājajjaratāya namati namitvā gacchati;",
  "anya-e0804n0:1143_0": "Saddho buddhaṁ namati namitvā gacchati;",
  "anya-e0804n0:1144_0": "Namo buddhassa satthāraṁ natvāna agamāsīti;",
  "anya-e0804n0:1145_0": "Ettha namoti padaṁ nipātesupi labbhati.",
  "anya-e0804n0:1145_1": "Tena hi paccattopayogavacanāni abhinnarūpāni dissanti ‘‘devarāja namo tyatthu.",
  "anya-e0804n0:1145_2": "Namo katvā mahesino’’ti.",
  "anya-e0804n0:1145_3": "Upasaggehipi ayaṁ yojetabbā ‘‘paṇamati, paṇāmo, uṇṇamati, uṇṇati’’ iccādinā.",
  "anya-e0804n0:1146_0": "Khamu sahane. Khamati. Khanti.",
  "anya-e0804n0:1146_1": "Khamo, khamanaṁ, evaṁ bhāve.",
  "anya-e0804n0:1146_2": "Kattari pana ‘‘khantā. Khamitā.",
  "anya-e0804n0:1146_3": "Khamo hoti sītassapi uṇhassapī’’ti payogā.",
  "anya-e0804n0:1147_0": "Sama adassane. Samati, vūpasamati aggi.",
  "anya-e0804n0:1148_0": "Yama parivesane. Yamati. Yamo. Yamarājā.",
  "anya-e0804n0:1149_0": "Sama sadde. Samati.",
  "anya-e0804n0:1150_0": "Sama thama velambe. Samati. Thamati.",
  "anya-e0804n0:1151_0": "Vāyama īhāyaṁ. Vāyamati. Vāyāmo.",
  "anya-e0804n0:1152_0": "Gamugatiyaṁ. Gacchati. Gamako. Gato. Gati. Gamanaṁ.",
  "anya-e0804n0:1152_1": "Kārite ‘‘gameti, gamayati, gacchāpetī’’tiādīni bhavanti.",
  "anya-e0804n0:1153_0": "Ramu kīḷāyaṁ. Ramati. Viramati.",
  "anya-e0804n0:1153_1": "Paṭiviramati.",
  "anya-e0804n0:1153_2": "Uparamati. Ārati. Virati.",
  "anya-e0804n0:1153_3": "Paṭivirati. Uparati. Veramaṇi.",
  "anya-e0804n0:1153_4": "Viramaṇaṁ. Rati. Ramaṇaṁ. Rato.",
  "anya-e0804n0:1153_5": "Ārato virato paṭivirato.",
  "anya-e0804n0:1153_6": "Uparato, uparamo. Ārāmo.",
  "anya-e0804n0:1154_0": "Vamu uggiraṇe. Vamati. Vamathu. Vammiko.",
  "anya-e0804n0:1155_0": "Dhīratthu taṁ visaṁ vantaṁ, yamahaṁ jīvitakāraṇā;",
  "anya-e0804n0:1156_0": "Vantaṁ paccāvamissāmi, mataṁ me jīvitā varaṁ.",
  "anya-e0804n0:1157_0": "Tattha vammikoti vamatīti, vantakoti, vantussayoti, vantasinehasambandhoti vammiko.",
  "anya-e0804n0:1157_1": "So hi ahinakulaundūragharagoḷikādayo nānappakāre pāṇake vamatīti vammiko.",
  "anya-e0804n0:1157_2": "Upacikāhi vantakoti vammiko.",
  "anya-e0804n0:1157_3": "Upacikāhi vamitvā mukhatuṇḍakena ukkhittapaṁsucuṇṇena kaṭippamāṇenapi porisappamāṇenapi ussitoti vammiko.",
  "anya-e0804n0:1157_4": "Upacikāhi vantakheḷasinehena ābaddhatāya sattasattāhaṁ deve vassantepi na vippakirayati, nidāghepi tato paṁsumuṭṭhiṁ gahetvā tasmiṁ muṭṭhinā pīḷiyamāne sinehova nikkhamati, evaṁ vantasinehasambandhoti vammiko.",
  "anya-e0804n0:1158_0": "Ettha pana ‘‘bhagavā, himavā’’tiādīni padāni na kevalaṁ vantupaccayavaseneva nipphādetabbāni, atha kho vamudhātuvasenapi nipphādetabbāni, tenāha visuddhimaggakārako ‘‘yasmā pana tīsu bhavesu taṇhāsaṅkhātaṁ gamanamanena vantaṁ, tasmā ‘‘bhavesu vantagamano’ti vattabbe bhavasaddato bhakāraṁ, gamanasaddato gakāraṁ, vantasaddato vakārañca dīghaṁ katvā ādāya bhagavāti vuccati, yathā loke ‘mehanassa khassa mālā’ti vattabbe mekhalā’’ti vadatā niruttinayena saddasiddhi dassitā.",
  "anya-e0804n0:1159_0": "Ettha, siyā ‘‘visamamidaṁ nidassanaṁ, yena ‘mehanassa khassa mālā’ti ettha mekārakhakāralākārānaṁ kamato gahaṇaṁ dissati, ‘‘bhavesu vantagamano’ti ettha pana bhakāravakāragakārānaṁ kamato gahaṇaṁ na dissatī’’ti?",
  "anya-e0804n0:1159_1": "Saccaṁ, idha pana ‘‘aggāhito, vijjācaraṇasampanno’’tiādīsu viya guṇasaddassa paranipātavasena ‘‘bhavesu gamanavanto’’ti vattabbepi evamavatvā saddasatthe yebhuyyena guṇasaddānaṁ pubbanipātabhvassa icchitattā saddasatthavidūnaṁ kesañca viññūnaṁ manaṁ tosetuṁ ‘‘bhagavā’’ti pade akkharakkamaṁ anapekkhitvā atthamattanidassanavasena ‘‘āhitaggi, sampannavijjācaraṇo’’tiādīni viya pubbanipātavasena ‘‘bhavesu vantagamano’’ti vuttaṁ.",
  "anya-e0804n0:1159_2": "Īdisasmiñhi ṭhāne ‘‘āhitaggī’’ti vā ‘‘aggāhito’’ti vā ‘‘chinnahattho’’ti vā ‘‘hatthacchinno’’ti vā padesu yathā tathā ṭhitesupi atthassa ayutti nāma natthi aññamaññaṁ samānatthattā tesaṁ saddānaṁ.",
  "anya-e0804n0:1160_0": "Vedajātotiādīsu pana ṭhānesu atthevāti daṭṭhabbaṁ.",
  "anya-e0804n0:1160_1": "Evaṁ visuddhimagge ‘‘bhagavā’’ti padassa vamudhātuvasenapi nipphatti dassitā, taṭṭīkāyampi ca dassitā ‘‘bhage vamīti bhagavā.",
  "anya-e0804n0:1160_2": "Bhāge vamīti bhagavā’’ti.",
  "anya-e0804n0:1160_3": "Nibbacanaṁ pana evaṁ veditabbaṁ –",
  "anya-e0804n0:1160_4": "bhagasaṅkhātaṁ siriṁ issariyaṁ yasañca vami uggiri kheḷapiṇḍaṁ viya anapekkho chaḍḍayīti bhagavā.",
  "anya-e0804n0:1160_5": "Atha vā bhāni nāma nakkhattāni, tehi samaṁ gacchanti pavattantīti bhagā, sineruyugandharauttarakuruhimavantādibhājanalokā, visesasannissayasobhākappaṭṭhiyabhāvato.",
  "anya-e0804n0:1160_6": "Tepi bhagavā vami tannivāsisattāvāsasamatikkamanato tappaṭibaddhachandarāgappahānena pajahīti bhagavā.",
  "anya-e0804n0:1161_0": "Cakkavattisiriṁ yasmā, yasaṁ issariyaṁ sukhaṁ;",
  "anya-e0804n0:1162_0": "Pahāsi lokacittañca, sugato bhagavā tato.",
  "anya-e0804n0:1163_0": "Tathā khandhāyatanadhātādibhede dhammakoṭṭhāse sabbaṁ papañca sabbaṁ yogaṁ sabbaṁ ganthaṁ sabbaṁ saṁyojanaṁ samucchinditvā amataṁ dhātuṁ samadhigacchanto vami uggiri anapekkho chaḍḍayi na paccāvamīti bhagavā.",
  "anya-e0804n0:1163_1": "Atha vā sabbepi kusalākusale sāvajjānavajje hīnappaṇīte kaṇhasukkasappaṭibhāge dhamme ariyamaggañāṇamukhena vami uggiri anapekkho pariccaji pajahīti bhagavā.",
  "anya-e0804n0:1164_0": "Khandhāyatanadhātādī, dhammabhedā mahesinā;",
  "anya-e0804n0:1165_0": "Kaṇhasukkā yato vantā, tatopi bagavā mato.",
  "anya-e0804n0:1166_0": "Jātakaṭṭhakathāyaṁ pana himavāti padassa vamudhātuvasenapi nipphatti dassitā.",
  "anya-e0804n0:1166_1": "Tathā hi sambhavajātakaṭṭhakathāyaṁ ‘‘himavāti himapātasamaye himayuttoti himavā.",
  "anya-e0804n0:1166_2": "Gimhakāle himaṁ vamatīti himavā’’ti vuttaṁ.",
  "anya-e0804n0:1166_3": "Evaṁ jātakaṭṭhakathāyaṁ ‘‘himavā’’ti padassa vamudhātuvasenapi nipphatti dassitā, ayaṁ nayo īdisesu ṭhānesupi netabbo.",
  "anya-e0804n0:1166_4": "‘‘Guṇavāgaṇavā’’tiādīsu pana na netabbo.",
  "anya-e0804n0:1166_5": "Yadi nayeyya, ‘‘guṇavā gaṇavā’’ti padānaṁ ‘‘nigguṇo parihīnaguṇo’’ti evamādiattho bhaveyya, tasmā ayaṁ nayo sabbatthapi na netabbo.",
  "anya-e0804n0:1166_6": "Ettha siyā ‘‘yadi ‘‘bhagavā’tiādipadānaṁ vamudhātuvasena nipphatti hoti, kathaṁ ‘‘bhagavanto, bhagavanta’’ntiādīni sijjhantī’’ti?",
  "anya-e0804n0:1166_7": "Yathā ‘‘bhagavā’’ti padaṁ niruttinayena sijjhati, tathā tānipi teneva sijjhanti.",
  "anya-e0804n0:1166_8": "Acinteyyo hi niruttinayo kevalaṁ atthayuttipaṭibandhamattova, atthayuttiyaṁ sati nipphādetumasakkuṇeyyānipi rūpāni aneneva sijjhanti.",
  "anya-e0804n0:1166_9": "Ettha ca yaṁ niruttilakkhaṇaṁ āharitvā dassetabbaṁ siyā, taṁ upari rūpanipphādanādhikāre udāharaṇehi saddhiṁ pakāsessāma.",
  "anya-e0804n0:1167_0": "Idha sāramate munirājamate,",
  "anya-e0804n0:1168_0": "Paramaṁ paṭutaṁ sujano pihayaṁ;",
  "anya-e0804n0:1169_0": "Vipulatthadharaṁ dhaninītimimaṁ,",
  "anya-e0804n0:1170_0": "Satataṁ bhajataṁ matisuddhakaraṁ.",
  "anya-e0804n0:1171_0": "Iti navaṅge sāṭṭhakathe piṭakattaye byappathagatīsu viññunaṁ",
  "anya-e0804n0:1172_0": "Kosallatthāya kate saddanītippakaraṇe",
  "anya-e0804n0:1173_0": "Saravaggapañcakantiko nāma dhātuvibhāgo",
  "anya-e0804n0:1174_0": "Pannarasamo paricchedo."
}