{
  "tika-vin11t2:0.1_0": "Bhikkhuvibhaṅgo",
  "tika-vin11t2:0.2_0": "Pārājikakathā",
  "tika-vin11t2:1_0": "Paṭhamapārājikakathāvaṇṇanā",
  "tika-vin11t2:2_0": "6.",
  "tika-vin11t2:2_1": "Evaṁ pañcahi gāthāhi ratanattayapaṇāmādiṁ dassetvā idāni yathāpaṭiññātavinicchayaṁ dassetumāha ‘‘tividhe’’tiādi.",
  "tika-vin11t2:2_2": "Tattha ‘‘tividhe’’tiādinā paṭhamapārājikasikkhāpadavinicchayaṁ dasseti.",
  "tika-vin11t2:2_3": "Tividheti vaccapassāvamukhamaggānaṁ vasena tippakāre maggeti iminā sambandho.",
  "tika-vin11t2:2_4": "Tilamattampīti tilabījamattampi aṅgajātanti sambandho.",
  "tika-vin11t2:2_5": "Maggeti vaccapassāvānaṁ nikkhamanadvāratāya, annapānapittasemhādīnaṁ pavesananikkhamanadvāratāya ca maggavohāragate sarīrappadese, allokāseti sambandho.",
  "tika-vin11t2:2_6": "‘‘Maggesu tilamattampi, tīsu sevanacetano’’ti vattabbepi ‘‘tividhe’’ti pakāravācividhasaddopādānena sajātisaṅgahavasena tīhi rāsīhi saṅgahetvā pabhedavasena tiṁsavidho maggo dassito hoti.",
  "tika-vin11t2:3_0": "Seyyathidaṁ?",
  "tika-vin11t2:3_1": "Pārājikavatthubhūtamukhādimaggānaṁ nissayabhūte satte dassetuṁ ‘‘tisso itthiyo manussitthī amanussitthī tiracchānagatitthī’’tiādinā (pārā.",
  "tika-vin11t2:3_2": "56) nayena pāḷiyaṁ dassitamanussāmanussatiracchānagatitthīnaṁ paccekaṁ tiṇṇaṁ maggānaṁ vasena nava maggā, tatheva dassitānaṁ tiṇṇaṁ ubhatobyañjanakānaṁ vasena nava maggā, tiṇṇaṁ pana paṇḍakānaṁ mukhamaggavaccamaggānaṁ vasena paccekaṁ dve dve maggāti cha maggā, tathā tiṇṇaṁ pana purisānanti evaṁ tiṁsavidho hoti.",
  "tika-vin11t2:4_0": "Sevanacetanoti sevane methunapayoge cetanā assāti viggaho, methunarāgūpasaṁhitāya cetanāya samannāgatoti attho.",
  "tika-vin11t2:4_1": "Allokāseti tiṁsamaggānamaññatare magge pakativātena asaṁphuṭṭhe allapadese, iminā bāhiraṁ pārājikakkhettaṁ na hotīti dīpeti.",
  "tika-vin11t2:4_2": "Visesanassa visesāpekkhattā dutiyagāthāya ‘‘sasikkho so’’ti padadvayaṁ āharitvā ‘‘sevanacetano sasikkho so bhikkhū’’ti yojetabbaṁ.",
  "tika-vin11t2:5_0": "Aṅge sarīre jātanti aṅgajātaṁ, purisanimittaṁ.",
  "tika-vin11t2:5_1": "Satipi avasesasarīrāvayavānaṁ tathābhāve ruḷhivasena tadeva tathā vuttaṁ.",
  "tika-vin11t2:5_2": "Pavesentoti dvayaṁdvayasamāpattisaṅkhātakāyikakiriyaṁ nipphādento.",
  "tika-vin11t2:5_3": "Parājitoti dullabhāya khaṇasampattiyā laddhabbato dullabhā lokiyalokuttaraguṇasampattisukhato parihāpetvā kilesasapattehi parājayamāpāditoti attho.",
  "tika-vin11t2:6_0": "Ayamettha yojanā – sasikkho sevanacetano tividhe magge allokāse aṅgajātaṁ tilamattampi pavesento so bhikkhu parājito hotīti. Ettāvatā –",
  "tika-vin11t2:7_0": "‘‘Yo pana bhikkhu bhikkhūnaṁ sikkhāsājīvasamāpanno sikkhaṁ apaccakkhāya dubbalyaṁ anāvikatvā methunaṁ dhammaṁ paṭiseveyya, antamaso tiracchānagatāyapi, pārājiko hoti asaṁvāso’’ti (pārā. 44) –",
  "tika-vin11t2:8_0": "Bhagavatā paññattasikkhāpadaṁ saṅgahitanti daṭṭhabbaṁ.",
  "tika-vin11t2:9_0": "7.",
  "tika-vin11t2:9_1": "Evaṁ imissā gāthāya attūpakkamamūlakaṁ pārājikaṁ dassetvā idāni ‘‘bhikkhupaccatthikā manussitthiṁ bhikkhussa santike ānetvā vaccamaggena (pārā.",
  "tika-vin11t2:9_2": "58) aṅgajāte abhinisīdentī’’tiādinayappavattaṁ paropakkamamūlakaṁ pārājikañca dassetumāha ‘‘pavesana’’ntiādi.",
  "tika-vin11t2:9_3": "Tattha pavesananti bhikkhupaccatthikehi suttapamattādimanussitthiādīnamaññataraṁ ānetvā yathāvuttamaggānamaññataraṁ maggaṁ yathā pavisati, tathā bhikkhuno aṅgajāte abhinisīdāpane sambhavantaṁ maggappavesanamāha.",
  "tika-vin11t2:9_4": "Pavesanaṁ sādiyanto sasikkho soti yojanā.",
  "tika-vin11t2:9_5": "Ettha ‘‘pavesanaṁ sādiyati adhivāseti, tasmiṁ khaṇe sevanacittaṁ upaṭṭhāpetī’’ti (pārā. aṭṭha.",
  "tika-vin11t2:9_6": "1.58) aṭṭhakathāvacanato aggato yāva mūlaṁ pavesentesu assādacittaṁ upaṭṭhāpento taṅkhaṇeyeva sāsanato cutoti attho.",
  "tika-vin11t2:9_7": "Paviṭṭhantiādīsu padesupi evameva yojanā.",
  "tika-vin11t2:10_0": "Paviṭṭhanti paviṭṭhakkhaṇo.",
  "tika-vin11t2:10_1": "‘‘Paviṭṭha’’ntiādinā tāya tāya kiriyāya upalakkhito khaṇo gahetabbo.",
  "tika-vin11t2:10_2": "Tenevettha accantasaṁyoge upayogavacanaṁ kataṁ.",
  "tika-vin11t2:10_3": "Ṭhitanti ettha ‘‘sukkavissaṭṭhisamaye’’ti aṭṭhakathāvacanassa sabbathā byāpārarahitaṁ kālaṁ sandhāya vuttattā sukkavissaṭṭhisamayopi gahetabbo.",
  "tika-vin11t2:10_4": "Teneva gaṇṭhipade vuttanayena paviṭṭhassa ca yāva uddharaṇārambho, tāva sambhavanto ṭhitakālopi gahetabbo. Uddharaṇanti nīharaṇakālo.",
  "tika-vin11t2:11_0": "Vāti vikappe, apīti samuccaye, so vā-saddena vikappitānaṁ pakkhānaṁ tulyabalataṁ joteti.",
  "tika-vin11t2:11_1": "Iti imehi dvīhipi ‘‘so ce pavesanaṁ sādiyati, paviṭṭhaṁ sādiyatī’’tiādinā (pārā.",
  "tika-vin11t2:11_2": "58) pāḷiyaṁ āgatanayena labbhamānaṁ pavesanādiekakkhaṇampi sādiyanapaccayā āpajjamānaṁ pārājikaṁ dasseti.",
  "tika-vin11t2:11_3": "Sasikkhoti sikkhāya saha vattatīti sasikkho, apaccakkhātasikkhoti attho.",
  "tika-vin11t2:11_4": "Sādiyantoti sevanacittaṁ upaṭṭhāpento. So bhikkhu.",
  "tika-vin11t2:11_5": "Ṭhapetvā kiriyanti attūpakkamanaṁ vinā.",
  "tika-vin11t2:11_6": "Cutoti ‘‘bhikkhupaccatthikehi katamidaṁ, na mayā’’ti lesena na muccati, sādiyanacitte sati sāsanato cutoyeva hotīti adhippāyo.",
  "tika-vin11t2:12_0": "Ettha ca sasikkhoti idaṁ ‘‘sikkhaṁ apaccakkhāya dubbalyaṁ anāvikatvā’’ti (pārā.",
  "tika-vin11t2:12_1": "44) sikkhāpadapāṭhassa atthadassanavasena niddiṭṭhaṁ. Tassa padabhājane (pārā.",
  "tika-vin11t2:12_2": "45), tadaṭṭhakathāya ca vibhattaṁ sikkhāpaccakkhānaṁ saṅkhepato evaṁ veditabbaṁ – cittakhettakālapayogapuggalavijānanavasena sikkhāpaccakkhānaṁ hoti, na tadabhāvena.",
  "tika-vin11t2:12_3": "Upasampannabhāvato cavitukāmatācitteneva hi sikkhāpaccakkhānaṁ hoti, na davā vā ravā vā vadantassa.",
  "tika-vin11t2:12_4": "Evaṁ cittavasena sikkhāpaccakkhānaṁ hoti, na tadabhāvena.",
  "tika-vin11t2:13_0": "Tathā ‘‘buddhaṁ paccakkhāmi, dhammaṁ paccakkhāmi, saṅghaṁ paccakkhāmi, sikkhaṁ, vinayaṁ, pātimokkhaṁ, uddesaṁ, upajjhāyaṁ, ācariyaṁ, saddhivihārikaṁ, antevāsikaṁ, samānupajjhāyakaṁ, samānācariyakaṁ, sabrahmacāriṁ paccakkhāmī’’ti evaṁ vuttānaṁ buddhādīnaṁ catuddasannaṁ, ‘‘gihīti maṁ dhārehi, upāsako, ārāmiko, sāmaṇero, titthiyo, titthiyasāvako, assamaṇo, asakyaputtiyoti maṁ dhārehī’’ti evaṁ vuttānaṁ gihiādīnaṁ aṭṭhannañcāti imesaṁ bāvīsatiyā khettapadānaṁ yassa kassaci savevacanassa vasena tesu yaṁ kiñci vattukāmassa yaṁ kiñci vadato sikkhāpaccakkhānaṁ hoti, na rukkhādīnaṁ aññatarassa nāmaṁ gahetvā sikkhaṁ paccakkhantassa.",
  "tika-vin11t2:13_1": "Evaṁ khettavasena sikkhāpaccakkhānaṁ hoti, na tadabhāvena.",
  "tika-vin11t2:14_0": "Tattha yadetaṁ ‘‘paccakkhāmī’’ti ca ‘‘maṁ dhārehī’’ti cāti vuttaṁ vattamānakālavacanaṁ, yāni ca ‘‘alaṁ me buddhena, kiṁ nu me buddhena, na mamattho buddhena, sumuttāhaṁ buddhenā’’tiādinā nayena ākhyātavasena kālaṁ anāmasitvā purimehi cuddasahi padehi saddhiṁ yojetvā vuttāni ‘‘alaṁ me’’tiādīni cattāri padāni, tesaṁyeva savevacanānaṁ vasena paccakkhānaṁ hoti, na ‘‘paccakkhāsi’’nti vā ‘‘paccakkhissa’’nti vā ‘‘maṁ dhāresī’’ti vā ‘‘maṁ dhāressatī’’ti vā ‘‘yaṁ nūnāhaṁ paccakkheyya’’nti vātiādīni atītānāgataparikappavacanāni bhaṇantassa.",
  "tika-vin11t2:14_1": "Evaṁ vattamānakālavasena ceva anāmaṭṭhakālavasena ca paccakkhānaṁ hoti, na tadabhāvena.",
  "tika-vin11t2:15_0": "Payogo pana duvidho kāyiko ca vācasiko ca.",
  "tika-vin11t2:15_1": "Tattha ‘‘buddhaṁ paccakkhāmī’’tiādinā nayena yāya kāyaci bhāsāya vacībhedaṁ katvā vācasikapayogeneva paccakkhānaṁ hoti, na akkharalikhanaṁ vā hatthamuddādidassanaṁ vā kāyapayogaṁ karontassa.",
  "tika-vin11t2:15_2": "Evaṁ vācasikapayogeneva paccakkhānaṁ hoti, na tadabhāvena.",
  "tika-vin11t2:16_0": "Puggalo pana duvidho yo ca paccakkhāti, yassa ca paccakkhāti.",
  "tika-vin11t2:16_1": "Tattha yo paccakkhāti, so sace ummattakakhittacittavedanaṭṭānaṁ aññataro na hoti.",
  "tika-vin11t2:16_2": "Yassa pana paccakkhāti, so sace manussajātiko hoti, na ca ummattakādīnaṁ aññataro, sammukhībhūto ca sikkhāpaccakkhānaṁ hoti.",
  "tika-vin11t2:16_3": "Na hi asammukhībhūtassa dūtena vā paṇṇena vā ārocanaṁ ruhati.",
  "tika-vin11t2:16_4": "Evaṁ yathāvuttassa puggalassa vasena paccakkhānaṁ hoti, na tadabhāvena.",
  "tika-vin11t2:17_0": "Vijānanampi niyamitāniyamitavasena duvidhaṁ.",
  "tika-vin11t2:17_1": "Tattha yassa, yesaṁ vā niyametvā ‘‘imassa, imesaṁ vā ārocemī’’ti vadati.",
  "tika-vin11t2:17_2": "Sace te yathā pakatiyā loke manussā vacanaṁ sutvā āvajjanasamaye jānanti, evaṁ tassa vacanānantarameva tassa ‘‘ayaṁ ukkaṇṭhito’’ti vā ‘‘gihibhāvaṁ patthayatī’’ti vā yena kenaci ākārena sikkhāpaccakkhānabhāvaṁ jānanti, paccakkhātāva hoti sikkhā.",
  "tika-vin11t2:17_3": "Atha aparabhāge ‘‘kiṁ iminā vutta’’nti cintetvā jānanti, aññe vā jānanti, apaccakkhātāva hoti sikkhā.",
  "tika-vin11t2:17_4": "Aniyametvā ārocentassa pana sace vuttanayena yo koci manussajātiko vacanatthaṁ jānāti, paccakkhātāva hoti sikkhā.",
  "tika-vin11t2:17_5": "Evaṁ vijānanavasena paccakkhānaṁ hoti, na tadabhāvena.",
  "tika-vin11t2:17_6": "Yo pana antamaso davāyapi paccakkhāti, tena apaccakkhātāva hoti sikkhā.",
  "tika-vin11t2:18_0": "Iti imesaṁ vuttappakārānaṁ cittādīnaṁ vasena apaccakkhātasikkho ‘‘sasikkho’’ti vutto.",
  "tika-vin11t2:19_0": "8-10.",
  "tika-vin11t2:19_1": "‘‘Idāni santhatena santhatassa ghaṭṭane upādinnakaghaṭṭanābhāvato doso natthī’’ti pāpabhikkhūnaṁ lesakappanaṁ paṭikkhipituṁ ‘‘bhikkhupaccatthikā manussitthiṁ bhikkhussa santike ānetvā vaccamaggena, passāvamaggena, mukhena aṅgajātaṁ abhinisīdenti santhatāya asanthatassā’’tiādinā (pārā.",
  "tika-vin11t2:19_2": "61) nayena pāḷiyaṁ vuttasanthatavārānamatthaṁ saṅgaṇhanto āha ‘‘santhatenā’’tiādi.",
  "tika-vin11t2:19_3": "Tattha santhatenāti cammacoḷatipupaṭṭādīhi paṭicchāditena.",
  "tika-vin11t2:19_4": "‘‘Pavesento’’ti iminā santhatavārassa paropakkamaṁ nissāya dassanamupalakkhaṇanti attūpakkamepi yojetabbataṁ dasseti, tassa vakkhamānena ‘‘parājito’’ti iminā sambandho.",
  "tika-vin11t2:19_5": "‘‘Tathevā’’ti iminā pavesentotiādippakāraṁ parāmasati.",
  "tika-vin11t2:20_0": "Evaṁ pavesento kadā parājito hotīti āha ‘‘upādinnenā’’tiādi.",
  "tika-vin11t2:20_1": "Ettha upādinnenāti taṇhādiṭṭhīhi upetena kammunā attano phalabhāveneva ādinnaṁ gahitanti upādinnaṁ, etena attano aṅgajātassa, vatthupuggalānaṁ maggassa ca ghaṭṭanaṭṭhānagataṁ kāyappasādaṁ dasseti.",
  "tika-vin11t2:20_2": "Imināva aṅgajātagataṁ anaṭṭhakāyappasādaṁ cammakhilaṁ, piḷakādi ca gahetabbaṁ.",
  "tika-vin11t2:20_3": "‘‘Upādinnakaṁ nāma kāyindriya’’nti gaṇṭhipade vuttaṁ.",
  "tika-vin11t2:20_4": "Tabbipariyāyena ‘‘anupādinnaka’’nti tappaṭicchādakaṁ coḷādi vuttaṁ.",
  "tika-vin11t2:20_5": "Upādinnena upādinne, anupādinne vā pārājikakkhette ghaṭṭite, anupādinnakena vā upādinne anupādinne vā pārājikakkhette ghaṭṭiteti yojanā.",
  "tika-vin11t2:20_6": "Ettha ca karaṇavacanantāni padāni ‘‘aṅgajātenā’’ti imassa visesanāni.",
  "tika-vin11t2:21_0": "Ettāvatā santhatacatukkavasena attūpakkame sati pārājikakkhette pārājikaṁ dassetvā idāni parūpakkamepi dassetumāha ‘‘sace’’tiādi.",
  "tika-vin11t2:21_1": "Etthāti etesu catūsu vikappesu.",
  "tika-vin11t2:21_2": "Pārājikakkhette paviṭṭhe tūti ettha tu-saddena pavesanaṭṭhituddhārakkhaṇattayaṁ samuccinoti.",
  "tika-vin11t2:21_3": "Yaṁtaṁ-saddānaṁ niccasambandhattā hi ‘‘so’’ti taṁ-saddopādāne ‘‘yo’’ti yaṁ-saddopi ajjhāharitabbo, sāmatthiyena sampiṇḍanattho apisaddo ca.",
  "tika-vin11t2:21_4": "Ayamettha atthayojanā – bhikkhupaccatthikehi ānetvā bhikkhuno aṅgajāte abhinisīdāpitamanussitthiādīnaṁ tīsu maggesu aññataramaggasaṅkhātaṁ pārājikakkhettaṁ paviṭṭhe vā tu-saddena sampiṇḍitapavesanaṭṭhituddhārānamaññatarakkhaṇe vā sace yo sādiyati, sappamukhādippavesanakāle viya anuttasitvā kāmarāgapipāsābhibhūto yadi sādiyati, sopi bhikkhu parājito hotīti yojanā.",
  "tika-vin11t2:21_5": "‘‘Sace sādiyatī’’ti iminā sāsaṅkavacanena na sādiyati, anāpattīti sūcitaṁ hoti.",
  "tika-vin11t2:22_0": "‘‘Pārājikakkhette’’ti iminā byavacchinne aññasmiṁ ṭhāne vītikkamantassa imasmiṁyeva vikappe sambhavantiyo itarāpattiyo dassetumāha ‘‘khette’’tiādi.",
  "tika-vin11t2:22_1": "‘‘Etthā’’ti ānetvā sambandhanīyaṁ.",
  "tika-vin11t2:22_2": "‘‘Khette’’ti sāmaññaniddesepi heṭṭhā ‘‘pārājikakkhette’’ti visesitattā, uparithullaccayādīnañca vidhīyamānattā aññathānupapattilakkhaṇāya sāmatthiyā thullaccayadukkaṭānaṁ khetteti ayamattho labbhati.",
  "tika-vin11t2:22_3": "‘‘Kaṇṇacchiddakkhināsāsū’’tiādinā nayena vakkhamānesu jīvamānakasarīragatathullaccayadukkaṭakkhettesūti vuttaṁ hoti.",
  "tika-vin11t2:23_0": "Imesu dvīsu khettesu ‘‘santhatādinā santhatādiṁ pavesentassa upādinnādīhi upādinnādīnaṁ ghaṭṭane adhivāsentassa anāpattī’’ti vattumasakkuṇeyyatāya pārājikakkhette vuttasabbavikappe ettha yojentehi evaṁ yojetabbaṁ – thullaccayakkhette santhate vā asanthate vā santhatena vā asanthatena vā aṅgajātena sevantassa upādinne vā anupādinne vā upādinnena, tathā anupādinnena vā ghaṭṭite thullaccayaṁ tassa viniddiseti.",
  "tika-vin11t2:23_1": "Evaṁ dukkaṭakkhette santhate vā…pe… ghaṭṭite dukkaṭañca tassa viniddiseti yojetabbaṁ.",
  "tika-vin11t2:24_0": "Iha sabbattha tīsupi khettesu upādinna-saddena anaṭṭhakāyappasādaṁ aṅgajātañca tatthajātacammakhilapiḷakā ca gayhanti, dukkaṭakkhette pana aṅguliādiitarāvayavāpi.",
  "tika-vin11t2:24_1": "Tīsupi khettesu anupādinna-saddena aṅgajātādipaṭicchāditavatthādayo ca gayhanti, dukkaṭakkhette pana nimitte naṭṭhakāyappasādacammakhilapiḷakaromādīni. Imāni ca anupādinnāni.",
  "tika-vin11t2:24_2": "Aṅgajātetaropādinnāvayave ca tīsupi khettesu pavesentassa dukkaṭameva.",
  "tika-vin11t2:25_0": "11.",
  "tika-vin11t2:25_1": "Ettāvatā jīvamānasarīre santhatāsanthatavasena paccekaṁ tividhesupi pārājikathullaccayadukkaṭakkhettesu santhatāsanthatavaseneva duvidhena nimittena sevantassa paropakkame sati sādiyantassa labbhamānapārājikathullaccayadukkaṭāpattiyo yathāsambhavaṁ dassetvā idāni ‘‘matasarīre pana tathā tathā sevantānaṁ doso natthī’’ti pāpabhikkhūnaṁ lesokāsapaṭibāhanatthaṁ pāḷiyaṁ dassitesu yathāvuttesu tīsu khettesu labbhamānā tisso āpattiyo dassetumāha ‘‘mate’’tiādi.",
  "tika-vin11t2:26_0": "Tattha ‘‘mate’’ti etassa ‘‘manussitthiādīnaṁ sarīre’’ti ajjhāharitvā atthayojanā kātabbā.",
  "tika-vin11t2:26_1": "Iminā ‘‘akkhāyite’’tiādinā dassitānaṁ nimittānaṁ nissayaṁ dassitaṁ hoti.",
  "tika-vin11t2:26_2": "‘‘Nimittamattaṁ sesetvā’’tiādinā nayena vakkhamānagāthāyaṁ viya sakalasarīre khāditepi nimittassa vijjamānāvijjamānabhāvoyeva āpattiyābhāvābhāvassa pamāṇanti ‘‘akkhāyite’’ti etena ‘‘mate’’ti etaṁ avisesetvā ‘‘nimitte’’ti ajjhāharitvā taṁ tena visesitabbaṁ.",
  "tika-vin11t2:26_3": "Atha vā ‘‘nimittamatta’’ntiādinā vakkhamānagāthāya ‘‘nimitte’’ti padaṁ ānetvā yojetabbaṁ.",
  "tika-vin11t2:27_0": "Akkhāyiteti sabbathā akkhāyite pārājikavatthubhūte nimitte.",
  "tika-vin11t2:27_1": "Yebhuyyakkhāyitepi cāti kiñci kiñci khāditvā bahukāvasiṭṭhe nimitte.",
  "tika-vin11t2:27_2": "‘‘Yassa catūsu bhāgesu tibhāgamattaṁ khāditaṁ, taṁ nimittaṁ yebhuyyakkhāyitaṁ nāmā’’ti vadanti.",
  "tika-vin11t2:27_3": "Methunanti rāgapariyuṭṭhānena sadisabhāvāpattiyā mithunānaṁ idaṁ methunaṁ, matitthiādīnaṁ rāgapariyuṭṭhānena sadisattābhāvepi tattha vītikkamo ruḷhiyā ‘‘methuna’’nti vuccati.",
  "tika-vin11t2:28_0": "Pārājikotiparājito, parājayamāpannoti attho.",
  "tika-vin11t2:28_1": "Ayañhi pārājika-saddo sikkhāpadāpattipuggalesu vattati.",
  "tika-vin11t2:28_2": "Tattha ‘‘aṭṭhānametaṁ ānanda anavakāso, yaṁ tathāgato vajjīnaṁ vā vajjiputtakānaṁ vā kāraṇā sāvakānaṁ pārājikaṁ sikkhāpadaṁ paññattaṁ samūhaneyyā’’ti (pārā.",
  "tika-vin11t2:28_3": "43) evaṁ sikkhāpade vattamāno veditabbo.",
  "tika-vin11t2:28_4": "‘‘Āpatti tvaṁ bhikkhu āpanno pārājika’’nti (pārā. 67) āpattiyā.",
  "tika-vin11t2:28_5": "‘‘Na mayaṁ pārājikā, yo avahaṭo, so pārājiko’’ti (pārā. 155) evaṁ puggale.",
  "tika-vin11t2:28_6": "‘‘Pārājikena dhammena anuddhaṁseyyā’’tiādīsu (pārā.",
  "tika-vin11t2:28_7": "384) pana dhamme vattatīti vadanti.",
  "tika-vin11t2:28_8": "Yasmā pana tattha dhammoti katthaci āpatti, katthaci sikkhāpadameva adhippetaṁ, tasmā so visuṁ na vattabbo.",
  "tika-vin11t2:29_0": "Tattha sikkhāpadaṁ yo taṁ atikkamati taṁ parājeti, tasmā ‘‘pārājika’’nti vuccati.",
  "tika-vin11t2:29_1": "Āpatti pana yo naṁ ajjhāpajjati taṁ parājeti, tasmā ‘‘pārājikā’’ti vuccati.",
  "tika-vin11t2:29_2": "Puggalo yasmā parājito parājayamāpanno, tasmā ‘‘pārājiko’’ti vuccati.",
  "tika-vin11t2:29_3": "Sikkhāpadāpattīsu pārājika-saddo parājetīti ‘‘pārājiko’’ti kattusādhano, puggale pana parājīyatīti kammasādhanoti veditabbo.",
  "tika-vin11t2:29_4": "‘‘Naro’’ti iminā pubbe vuttabhikkhuyeva adhippeto.",
  "tika-vin11t2:29_5": "Sāmaññajotanā visese avatiṭṭhatīti.",
  "tika-vin11t2:30_0": "12.Yebhuyyakkhāyiteti catūsu koṭṭhāsesu ekakoṭṭhāsāvasesaṁ katvā khādite.",
  "tika-vin11t2:30_1": "Upaḍḍhakkhāyiteti samabhāgāvasesaṁ khādite.",
  "tika-vin11t2:30_2": "Thūlo accayo thullaccayo, soyeva āpajjīyatīti āpattīti thullaccayāpatti.",
  "tika-vin11t2:30_3": "Pācittiyādayo sandhāyettha thullaccayavohāro, na pārājikasaṅghādiseseti daṭṭhabbaṁ.",
  "tika-vin11t2:30_4": "Seseti avasese upakacchakādīsu.",
  "tika-vin11t2:30_5": "Vuttañhi aṭṭhakathāyaṁ ‘‘avasesasarīre upakacchakādīsu dukkaṭa’’nti (pārā. aṭṭha. 1.59-60).",
  "tika-vin11t2:30_6": "Duṭṭhu katanti dukkaṭaṁ, dukkaṭa-saddo niyatanapuṁsakattā itthiliṅgassāpi āpatti-saddassa saliṅgena visesanaṁ hoti.",
  "tika-vin11t2:31_0": "13.Nimittamattaṁ sesetvā khāyitepīti ettha tiṇṇamaññataraṁ nimittaṁ sesetvā sakalasarīre khāditepi.",
  "tika-vin11t2:31_1": "Pi-saddo byatireke, pageva itareti dīpeti.",
  "tika-vin11t2:31_2": "Tasmiṁ nimitte akkhāyite vā yebhuyyakkhāyite vāti dvidhā vuttesu tīsu nimittesu aññatarasmiṁ nimitte methunaṁ sevatopi parājayo pārājikāpatti hotīti adhippāyo .",
  "tika-vin11t2:31_3": "Sevatopīti ettha pi-saddo apekkhāyaṁ.",
  "tika-vin11t2:31_4": "Tasmā na kevalaṁ heṭṭhā vuttānamevāti apekkhati.",
  "tika-vin11t2:31_5": "Santhatādayo vikappā yathāvuttanayena etthāpi yojetabbā.",
  "tika-vin11t2:32_0": "14.",
  "tika-vin11t2:32_1": "‘‘Uddhumātādisampatte’’ti ettha ‘‘yadā pana sarīraṁ uddhumātakaṁ hoti kuthitaṁ nīlamakkhikāsamākiṇṇaṁ kimikulasamākulaṁ navahi vaṇamukhehi paggharitapubbakuṇapabhāvena upagantumpi asakkuṇeyyaṁ, tadā pārājikavatthuñca thullaccayavatthuñca jahati, tādise sarīre yattha katthaci upakkamato dukkaṭamevā’’ti (pārā. aṭṭha.",
  "tika-vin11t2:32_2": "1.59-60) aṭṭhakathāvacanato sabbatthāpi cāti akkhāyitādisabbavikappopagatāni pārājikathullaccayadukkaṭakkhettāni gahitānīti daṭṭhabbaṁ.",
  "tika-vin11t2:32_3": "Tatthāpi vītikkamo anāpatti na hotīti dassetumāha ‘‘dukkaṭa’’nti.",
  "tika-vin11t2:32_4": "‘‘Khāyitakkhāyita’’ntiādīsu khāyitakkhāyitañca nāmetaṁ sabbaṁ matasarīrakeyeva veditabbaṁ, na jīvamāneti yojetabbaṁ.",
  "tika-vin11t2:33_0": "15.",
  "tika-vin11t2:33_1": "Jīvamāne kathanti āha ‘‘chinditvā panā’’tiādi.",
  "tika-vin11t2:33_2": "Tattha vaṇasaṅkhepatoti vaṇasaṅgahato.",
  "tika-vin11t2:33_3": "Tasminti yattha ṭhitaṁ nimittaṁ uppāṭitaṁ, tasmiṁ padese.",
  "tika-vin11t2:33_4": "Ettha dutiyo pana-saddo idha adassitaṁ aṭṭhakathāyaṁ āgatanayena viññāyamānaṁ atthavisesaṁ joteti.",
  "tika-vin11t2:33_5": "Aṭṭhakathāyahi ‘‘yadipi nimittaṁ sabbaso khāyitaṁ, chavicammampi natthi, nimittasaṇṭhānaṁ paññāyati, pavesanaṁ jāyati, pārājikamevā’’ti evaṁ ajīvamāne vuttavinicchayānusārena jīvamānepi chavicammamattaṁ ce sabbaso uppāṭitaṁ, nimittasaṇṭhānaṁ paññāyati, pavesanakkhamaṁ hoti, tattha sevantassa pārājikamevāti viññāyamānamatthaṁ jotetīti vuttaṁ hoti.",
  "tika-vin11t2:34_0": "16. Tato nimittatoti sambandho.",
  "tika-vin11t2:34_1": "Patitāyāti patitāyaṁ, ayameva vā pāṭho.",
  "tika-vin11t2:34_2": "Nimittatoti nimittappadesato patitāyaṁ maṁsapesiyanti sambandho.",
  "tika-vin11t2:34_3": "Chinditvā vā tacchetvā vā patitāyaṁ tassaṁ nimittamaṁsapesiyanti attho.",
  "tika-vin11t2:34_4": "Methunarāgena upakkamantassa dukkaṭaṁ viniddiseti yojanā.",
  "tika-vin11t2:35_0": "17.‘‘Nakhapiṭṭhippamāṇepī’’tiādigāthāya ‘‘chinditvā’’tiādikā aṭṭhakathā ānetvā sambandhitabbā.",
  "tika-vin11t2:35_1": "Satīti ettha ‘‘avasiṭṭhe’’ti pāṭhaseso.",
  "tika-vin11t2:35_2": "Jīvamāneti ettha ‘‘sarīre’’ti pāṭhaseso.",
  "tika-vin11t2:35_3": "Jīvamānasarīre pana chinditvā tacchetvā nimitte uppāṭite nakhapiṭṭhippamāṇepi maṁse, nhārumhi vā avasiṭṭhe sati methunaṁ paṭisevanto parājitoti yojanā.",
  "tika-vin11t2:36_0": "18.",
  "tika-vin11t2:36_1": "‘‘Kaṇṇacchiddakkhī’’ti gāthāya ‘‘jīvamāne’’ti ānetvā sambandhitabbaṁ, ‘‘sarīre’’ti pāṭhaseso.",
  "tika-vin11t2:36_2": "‘‘Assagomahisādīna’’ntiādinā assādīnaṁ vakkhamānattā pārisesato ‘‘manussāna’’nti labbhati.",
  "tika-vin11t2:36_3": "Manussānaṁ jīvamānasarīre kaṇṇa…pe… vaṇesu vāti yojanā.",
  "tika-vin11t2:36_4": "Vatthikoseti muttapathabbhantare.",
  "tika-vin11t2:36_5": "Vaṇesu vāti satthakādīhi katavaṇesu.",
  "tika-vin11t2:36_6": "Aṅgajātanti tilamattampi aṅgajātekadesaṁ. Rāgāti methunarāgena.",
  "tika-vin11t2:37_0": "19.Avasesasarīrasminti kaṇṇacchiddādiyathāvuttasarīrāvayavavajjitasarīrappadese.",
  "tika-vin11t2:37_1": "Tenāha ‘‘upakacchūrukādisū’’ti upakacchaṁ nāma bāhumūlantaraṁ. Ūrukādisūti ūruvemajjhādīsu.",
  "tika-vin11t2:37_2": "Ādi-saddena vuttāvasesaṁ sarīrappadesaṁ saṅgaṇhāti.",
  "tika-vin11t2:37_3": "‘‘Aṅgajāta’’nti ānetvā sambandhitabbaṁ.",
  "tika-vin11t2:37_4": "‘‘Pavesetvā’’ti sāmatthiyā labbhati, aṅgajātaṁ tilabījamattaṁ pavesetvāti vuttaṁ hoti.",
  "tika-vin11t2:37_5": "Vasā methunarāgassa sevamānassāti methunarāgena vītikkamantassāti attho.",
  "tika-vin11t2:37_6": "‘‘Santhatenā’’tiādinā vuttappakāro etthāpi yojetabbo.",
  "tika-vin11t2:38_0": "20.Assagomahisādīnanti ādi-saddena gokaṇṇagavajādayo saṅgahitā. Assādayo pākaṭāyeva.",
  "tika-vin11t2:38_1": "‘‘Matāna’’nti vakkhamānattā ‘‘jīvamānāna’’nti sāmatthiyā labbhati.",
  "tika-vin11t2:38_2": "Sevanti ‘‘vasā methunarāgassā’’ti anuvattamānattā methunarāgavasena tilabījamattampi aṅgajātappadesaṁ pavesento thullaccayaṁ phuseti yojanā.",
  "tika-vin11t2:38_3": "Ettha ca ‘‘oṭṭhagadrabhadantīnaṁ, assagomahisādina’’nti pāṭhena bhavitabbaṁ.",
  "tika-vin11t2:38_4": "Evañhi sati aṭṭhakathāvasāne niddiṭṭhena pakāratthavācinā ādi-saddena thullaccayavītikkamārahanāsāvatthikosavanto avuttā sabbepi sattā gayhanti.",
  "tika-vin11t2:38_5": "‘‘Assagomahisādīna’’nti paṭhamapādāvasāne niddiṭṭhena ādi-saddena oṭṭhagadrabhadantīnampi saṅgaho hotīti tesaṁ punavacanaṁ niratthakaṁ siyāti.",
  "tika-vin11t2:39_0": "21.",
  "tika-vin11t2:39_1": "Tathā sevamānassa dukkaṭanti sambandho.",
  "tika-vin11t2:39_2": "Sabbatiracchānanti tiriyaṁ añcanti vaḍḍhantīti tiracchā, sabbe ca te tiracchācāti sabbatiracchā, tesaṁ sabbatiracchānaṁ.",
  "tika-vin11t2:39_3": "‘‘Tathā’’ti iminā ‘‘vasā methunarāgassā’’tiādīnaṁ parāmaṭṭhattā sabbatiracchānānaṁ akkhiādīsu tilabījamattampi aṅgajātappadesaṁ methunarāgena pavesentassa dukkaṭanti vuttaṁ hoti.",
  "tika-vin11t2:39_4": "Etthāpi santhatādivikappe niddosabhāvo na sakkā vattunti tampi yojetabbaṁ.",
  "tika-vin11t2:40_0": "22.",
  "tika-vin11t2:40_1": "Evaṁ tiracchānānaṁ jīvamānakasarīre labbhamānā āpattiyo dassetvā tesaṁyeva matasarīrepi sambhavanakaāpattiyo dassetumāha ‘‘tesa’’ntiādi.",
  "tika-vin11t2:40_2": "‘‘Tesa’’nti iminā manussatiracchānagatānaṁ gahaṇanti vadanti.",
  "tika-vin11t2:40_3": "Manussānaṁ matāmatasarīre pārājikathullaccayadukkaṭakkhettesu tissannaṁ āpattīnaṁ dassitattā, puna gahaṇe payojanābhāvā te vajjetvā anuvattamānasabbatiracchānanti iminā yojetabbaṁ, tesaṁ sabbatiracchānagatānanti attho.",
  "tika-vin11t2:40_4": "Allasarīresūti uddhumātakādibhāvamasampattesu allamatasarīresu tividhe khettasmiṁ asanthate, santhate vā sati methunarāgassa vasā sevato tividhāpi āpatti siyāti anuvattamānapadehi saha yojanā.",
  "tika-vin11t2:41_0": "Tividhe khettasminti matamanussasarīre vuttanayena akkhāyitayebhuyyakkhāyitabhede maggattayasaṅkhāte pārājikakkhette ca yebhuyyakkhāyitaupaḍḍhakkhāyitabhede tasmiṁyeva maggattayasaṅkhāte ca, akkhāyitayebhuyyakkhāyitabhede kaṇṇacchiddakkhināsāvatthikosavaṇasaṅkhāte ca thullaccayakkhette upaḍḍhakkhāyitayebhuyyakkhāyitabhede tasmiṁyeva kaṇṇacchiddakkhināsāvatthikosavaṇasaṅkhāte ca, akkhāyitayebhuyyakkhāyitaupaḍḍhakkhāyita yebhuyyakkhāyitabhede avasesasarīrasaṅkhāte dukkaṭakkhette cāti tividhepi khette. Satīti vijjamāne.",
  "tika-vin11t2:41_1": "Santhate vā asanthate vā methunarāgassa vasā sevato yathārahaṁ pārājikathullaccayadukkaṭasaṅkhātā tividhā āpatti bhaveyyāti attho.",
  "tika-vin11t2:42_0": "Etesameva ca uddhumātādibhāvaṁ sampatte sarīre santhatādivuttavikappayuttesu tīsu maggesu yattha katthaci methunarāgena sevato āpajjitabbadukkaṭañca uddhumātādisampatte sabbatthāpi ca dukkaṭanti manussasarīre vuttanayena viññātuṁ sakkāti imasmiṁ tiracchānagatasarīre visesamattaṁ dassetuṁ ‘‘tesaṁ allasarīresū’’tiādīnaṁ vuttattā dukkaṭaṁ pubbe vuttanayena veditabbaṁ.",
  "tika-vin11t2:42_1": "Yathāha aṭṭhakathāyaṁ ‘‘kuthitakuṇape pana pubbe vuttanayeneva sabbattha dukkaṭa’’nti.",
  "tika-vin11t2:43_0": "23. Bahi chupantassāti yojanā. Nimittaṁ muttakaraṇaṁ.",
  "tika-vin11t2:43_1": "‘‘Itthiyā’’ti sāmaññena vuttepi catutthagāthāya ‘‘tiracchānagatitthiyā’’ti vakkhamānattā pārisesato iminā manussāmanussitthīnameva gahaṇaṁ, iminā amanussitthiyāpi gahaṇassa.",
  "tika-vin11t2:43_2": "Imissānantaragāthāya ito ‘‘itthiyā’’ti anuvattite tatrāpi amanussitthiyāpi gahaṇaṁ siyāti tampi vajjetvā kāyasaṁsaggasaṅghādisesassa vatthubhūtaṁ manussitthimeva dassetuṁ tattha vuttaṁ ‘‘itthiyā’’tiadhikavacanameva ñāpakanti veditabbaṁ.",
  "tika-vin11t2:44_0": "Mahāaṭṭhakathāyaṁ (pārā. aṭṭha.",
  "tika-vin11t2:44_1": "1.59-60) ‘‘itthinimittaṁ methunarāgena mukhena chupati, thullaccaya’’nti sāmaññena vuttattā ca dhammakkhandhake ‘‘na ca bhikkhave rattacittena aṅgajātaṁ chupitabbaṁ, yo chupeyya, āpatti thullaccayassā’’ti (mahāva.",
  "tika-vin11t2:44_2": "252) sāmaññavacanato ca uddhumātādibhāvamasampattāya allamatamanussitthiyā ca akkhāyite vā yebhuyyakkhāyite vā nimitte sati pārājikavatthubhāvato tatthāpi bahi chupantassa thullaccayanti ayamatthopi matāmatavisesaṁ akatvā ‘‘itthiyā’’ti imināva sāmaññavacanena gahetabbo.",
  "tika-vin11t2:45_0": "24.Nimittenāti attano aṅgajātena. Mukhenāti pakatimukhena.",
  "tika-vin11t2:45_1": "Nimittaṁ itthiyāti jīvamānakamanussitthiyā aṅgajātaṁ.",
  "tika-vin11t2:45_2": "Yasmā pana kāyasaṁsaggasikkhāpadavinītavatthūsu matitthivatthumhi matitthiyā sarīre kāyasaṁsaggarāgena yo chupati, tassa ‘‘anāpatti bhikkhu saṅghādisesassa, āpatti thullaccayassā’’ti (pārā.",
  "tika-vin11t2:45_3": "281) vuttattā matamanussitthī na gahetabbā.",
  "tika-vin11t2:45_4": "Tatheva yakkhivatthumhi kāyasaṁsaggarāgena yakkhiniyā sarīraṁ yena phuṭṭhaṁ, tassa ‘‘anāpatti bhikkhu saṅghādisesassa, āpatti thullaccayassā’’ti vuttattā, idheva upari dutiyasaṅghādisese ‘‘paṇḍake yakkhipetīsu, tassa thullaccayaṁ siyā’’ti (vi. vi.",
  "tika-vin11t2:45_5": "341) vakkhamānattā ca amanussitthīpi na gahetabbā.",
  "tika-vin11t2:45_6": "Tena vuttaṁ ‘‘jīvamānakamanussitthiyā aṅgajāta’’nti.",
  "tika-vin11t2:45_7": "Anto pavesetukāmatāya sati kāyasaṁsaggarāgāsambhavato ‘‘kāyasaṁsaggarāgenā’’ti iminā ca bahi chupitukāmatā viññāyatīti ‘‘bahī’’ti anuvattanaṁ vināpi tadattho labbhati. Garukanti saṅghādiseso.",
  "tika-vin11t2:46_0": "25.",
  "tika-vin11t2:46_1": "Tatheva bahi chupantassāti yojanā, anto appavesetvā bahiyeva chupantassāti vuttaṁ hoti.",
  "tika-vin11t2:46_2": "Ubhayarāgenāti kāyasaṁsaggarāgena, methunarāgena vā.",
  "tika-vin11t2:46_3": "Purisassāpīti jīvamānakapurisassapi.",
  "tika-vin11t2:46_4": "Pi-saddo na kevalaṁ vuttanayena itthiyā nimittaṁ phusantasseva āpatti, atha kho purisassāpīti dīpeti.",
  "tika-vin11t2:46_5": "‘‘Nimitta’’nti muttakaraṇameva vuccati.",
  "tika-vin11t2:46_6": "‘‘Jīvamānakapurisassā’’ti ayaṁ viseso kuto labbhatīti ce?",
  "tika-vin11t2:46_7": "‘‘Kāyasaṁsaggarāgena vā methunarāgena vā jīvamānakapurisassa vatthikosaṁ appavesento nimittena nimittaṁ chupati, dukkaṭa’’nti ito aṭṭhakathāvacanato (pārā. aṭṭha. 1.59-60) labbhati.",
  "tika-vin11t2:47_0": "26.",
  "tika-vin11t2:47_1": "Aciravatitarantānaṁ gunnaṁ piṭṭhiṁ abhiruhantā chabbaggiyā bhikkhū methunarāgena aṅgajātena aṅgajātaṁ chupiṁsūti imasmiṁ vatthumhi ‘‘na ca bhikkhave rattacittena aṅgajātaṁ chupitabbaṁ, yo chupeyya, āpatti thullaccayassā’’ti (mahāva.",
  "tika-vin11t2:47_2": "252) āgatanayaṁ dassetumāha ‘‘nimittenā’’tiādi.",
  "tika-vin11t2:47_3": "Etthāpi ‘‘tathā’’ti imassānuvattanato ‘‘bahī’’ti labbhati.",
  "tika-vin11t2:47_4": "Attano nimittena tiracchānagatitthiyā nimittaṁ methunarāgato bahi chupantassa thullaccayaṁ hotīti yojanā.",
  "tika-vin11t2:48_0": "27.",
  "tika-vin11t2:48_1": "‘‘Methunarāgato’’ti iminā byavacchinnamatthaṁ dassetumāha ‘‘kāyasaṁsaggarāgenā’’tiādi.",
  "tika-vin11t2:48_2": "Etthāpi ‘‘kāyasaṁsaggarāgenā’’tivacanasāmatthiyā bahi chupanaṁ veditabbaṁ. Nimittassāti passāvamaggassa. Chupaneti phusane.",
  "tika-vin11t2:49_0": "28.Tamāvaṭṭakateti ettha ‘‘taṁ āvaṭṭakate’’ti padacchedo. Āvaṭṭakateti vivaṭe.",
  "tika-vin11t2:49_1": "‘‘Mukhe’’ti sambandhisaddattā, aññassa sambandhino ca aniddiṭṭhattā sutānulomikānaṁ sutasambandhasseva balavattā ca purimānantaragāthāya ‘‘tiracchānagatitthiyā mukhe’’ti kiñcāpi sutasseva sambandho viññāyati, tathāpi imāya gāthāya vinītavatthumhi (pārā.",
  "tika-vin11t2:49_2": "73) ‘‘aññataro bhikkhu sivathikaṁ gantvā chinnasīsaṁ passitvā vaṭṭakate mukhe acchupantaṁ aṅgajātaṁ pavesesī’’ti dassitachinnasīsavatthussa saṅgahitattā manussamukhameva gahetabbaṁ siyā.",
  "tika-vin11t2:49_3": "Tiracchānagatānaṁ, pana amanussānañca mukhe tathā paveso niddosoti vattumasakkuṇeyyattā tatthāpi idameva upalakkhaṇanti pārājikappahonakānaṁ sabbesaṁ mukheti daṭṭhabbaṁ. Taṁ aṅgajātaṁ.",
  "tika-vin11t2:49_4": "Tattha āvaṭṭakate pārājikappahonakānaṁ mukhe ākāsagataṁ katvā katthaci aphusāpetvā nīharantassa ukkhipantassa dukkaṭanti yojanā.",
  "tika-vin11t2:49_5": "Atha vā tiracchānānaṁ āvaṭṭakate mukheti yojetvā tadaññasaṅgaho upalakkhaṇavasena kātabbo.",
  "tika-vin11t2:50_0": "29.Tathāti ‘‘ākāsagataṁ katvā’’ti yathāvuttappakāraṁ parāmasati.",
  "tika-vin11t2:50_1": "Catūhi passehīti sahatthe karaṇavacanaṁ.",
  "tika-vin11t2:50_2": "‘‘Passehī’’ti sambandhisaddattā ‘‘nimittassā’’ti sāmatthiyā labbhati.",
  "tika-vin11t2:50_3": "‘‘Itthiyā’’ti sāmaññasaddattā ‘‘sabbassā’’ti pāṭhaseso. Jātivācakattā ekavacanaṁ.",
  "tika-vin11t2:50_4": "‘‘Catūhi passehi, heṭṭhimattala’’nti ca imesaṁ sambandhipadassa aniddesepi methunapārājikādhikārattā ca santhatacatukkassa aṭṭhakathāvasāne imāya gāthāya saṅgahitassa imassa vinicchayassa pariyosāne ‘‘yathā ca itthinimitte vuttaṁ, evaṁ sabbattha lakkhaṇaṁ veditabba’’nti (pārā. aṭṭha.",
  "tika-vin11t2:50_5": "1.61-62) nimittavinicchayassātidesassa katattā ca sāmatthiyena ‘‘nimittassā’’ti labbhati.",
  "tika-vin11t2:50_6": "Idameva ‘‘pavesetvā’’ti etassa ādhāravasena gahetabbaṁ. ‘‘Aṅgajāta’’nti anuvattati.",
  "tika-vin11t2:51_0": "Evaṁ vākyaṁ pūretvā ‘‘yathā āvaṭṭakate mukhe aṅgajātaṁ pavesetvā tamākāsagataṁ katvā nīharantassa dukkaṭaṁ, tathā sabbassā itthiyā nimitte passāvamaggasaṅkhāte aṅgajātaṁ pavesetvā tassa catūhi passehi saha heṭṭhimattalaṁ cattāro passe, heṭṭhimattalañca acchupantaṁ ākāsagataṁ katvā nīharantassa dukkaṭa’’nti yojetvā attho vattabbo.",
  "tika-vin11t2:52_0": "30.Uppāṭitoṭṭhamaṁsesūti uppāṭitaṁ oṭṭhamaṁsaṁ yesanti viggaho. Tesu dantesu.",
  "tika-vin11t2:52_1": "Bahinikkhantakesu vāti pakatiyā oṭṭhamaṁsato bahi nikkhamitvā ṭhitesu vā dantesu.",
  "tika-vin11t2:52_2": "Vāyamantassāti aṅgajātena chupantassa.",
  "tika-vin11t2:53_0": "31.Aṭṭhisaṅghaṭṭanaṁ katvāti nimittamaṁsasannissayāni aṭṭhīni saṅghaṭṭetvā.",
  "tika-vin11t2:53_1": "Maggeti aṭṭhisaṅghātamaye magge.",
  "tika-vin11t2:53_2": "Duvidharāgatoti methunarāgena vā kāyasaṁsaggarāgena vā.",
  "tika-vin11t2:53_3": "Vāyamantassāti aṅgajātaṁ pavesetvā cārentassa.",
  "tika-vin11t2:54_0": "32.Āliṅgantassāti parissajantassa.",
  "tika-vin11t2:54_1": "Hatthagāhādīsu hattho nāma kapparato paṭṭhāya yāva agganakhā.",
  "tika-vin11t2:54_2": "Hatthassa, tappaṭibandhassa ca gahaṇaṁ hatthaggāho.",
  "tika-vin11t2:54_3": "Avasesasarīrassa, tappaṭibandhassa ca parāmasanaṁ parāmāso.",
  "tika-vin11t2:54_4": "Nissandehe pana ‘‘mātugāmassa sarīrassa vā tappaṭibandhassa vā hatthena gahaṇaṁ hatthaggāho’’ti vuttaṁ, taṁ aṭṭhakathāya na sameti.",
  "tika-vin11t2:54_5": "Tasmā yathāvuttanayasseva aṭṭhakathāsu āgatattā soyeva sārato paccetabbo.",
  "tika-vin11t2:54_6": "Parāmasepi ‘‘hatthena sarīrassa, tappaṭibandhassa ca parāmasana’’nti yaṁ tattha vuttaṁ, tampi na yujjati.",
  "tika-vin11t2:54_7": "Avasesasarīrāvayavenāpi parāmasato dukkaṭameva hotīti.",
  "tika-vin11t2:54_8": "Cumbanādīsūti ādi-saddena veṇiggāhādiṁ saṅgaṇhāti.",
  "tika-vin11t2:54_9": "‘‘Ayaṁ nayo’’ti etena ‘‘itthiyā methunarāgena hatthaggāhādīsu dukkaṭa’’nti imamatthaṁ atidisati.",
  "tika-vin11t2:55_0": "33.",
  "tika-vin11t2:55_1": "Manussāmanussehi aññesu tiracchānagatesu heṭṭhimaparicchedena methunadhammapārājikavatthubhūte satte dassetumāha ‘‘apade’’tiādi.",
  "tika-vin11t2:55_2": "‘‘Apade, dvipade, catuppade’’ti imehi visesanehi visesitabbaṁ ‘‘sattanikāye’’ti idaṁ vattabbaṁ. Apade sattanikāye.",
  "tika-vin11t2:55_3": "Ahayoti thalacaresu ukkaṭṭhaparicchedato hatthigilanake ajagare upādāya heṭṭhimaparicchedena nāgā ca.",
  "tika-vin11t2:55_4": "Macchāti jalajesu uparimakoṭiyā pañcasatayojanikāni timirapiṅgalādimacche upādāya heṭṭhimantato pāṭhīnapāvusādayo macchā ca. Dvipade sattanikāye.",
  "tika-vin11t2:55_5": "Kapotāti uparimakoṭiyā garuḷe upādāya heṭṭhimantato kapotākapotapakkhī ca. Pārāvatāti keci. Catuppade sattanikāye.",
  "tika-vin11t2:55_6": "Godhāti uparimakoṭiyā hatthiṁ upādāya heṭṭhimantato godhā cāti ime sattā.",
  "tika-vin11t2:55_7": "Heṭṭhāti heṭṭhimaparicchedato.",
  "tika-vin11t2:55_8": "Pārājikassavatthūti methunadhammapārājikassa vatthūnīti pāṭhaseso.",
  "tika-vin11t2:56_0": "34.Sevetukāmatā methunasevāya taṇhā, tāya methunarāgasaṅkhātāya sampayuttaṁ cittaṁ sevetukāmatācittaṁ.",
  "tika-vin11t2:56_1": "Maggeti vaccamaggādīnaṁ aññatare magge.",
  "tika-vin11t2:56_2": "Maggassa attano muttakaraṇassa pavesanaṁ.",
  "tika-vin11t2:56_3": "Pabbajjāya, pātimokkhasaṁvarasīlassa vā ante vināse bhavoti antimo, pārājikāpanno puggalo, tassa vatthu antimabhāvassa kāraṇattā pārājikāpatti antimavatthūti vuccati, tadeva paṭhamaṁ catunnaṁ pārājikānaṁ ādimhi desitattā paṭhamantimavatthu, tassa paṭhamantimavatthuno, paṭhamapārājikassāti vuttaṁ hoti.",
  "tika-vin11t2:57_0": "35.",
  "tika-vin11t2:57_1": "Sāmantā āpattisamīpe bhavaṁ sāmantaṁ, pārājikāpattiyā samīpe pubbabhāge bhavanti attho.",
  "tika-vin11t2:57_2": "Sesānaṁ pana tiṇṇampīti avasesānaṁ adinnādānādīnaṁ tiṇṇaṁ pārājikadhammānaṁ.",
  "tika-vin11t2:57_3": "Thullaccayaṁ sāmantamiti udīritanti sambandho. Kathamudīritaṁ?",
  "tika-vin11t2:57_4": "‘‘Phandāpeti, āpatti thullaccayassā’’ti (pārā.",
  "tika-vin11t2:57_5": "94) dutiye, ‘‘manussaṁ uddissa opātaṁ khaṇati, patitvā dukkhavedanaṁ uppādeti, āpatti thullaccayassā’’ti, tatiye, ‘‘paṭivijānantassa āpatti pārājikassa, appaṭivijānantassa āpatti thullaccayassā’’ti (pārā. 215) catutthe samudīritaṁ.",
  "tika-vin11t2:58_0": "Ettha ca catutthapārājikassa thullaccayāpattiyā sāmantāpattibhāvo yassa uttarimanussadhammaṁ samullapati, so yāva na paṭivijānāti, tāva samullapanapaccayā thullaccayāpattisambhāve, samullapite tasmiṁ samullapitamatthe paṭivijānante pārājikāpattisambhāve ca yujjati.",
  "tika-vin11t2:58_1": "So ca ‘‘appaṭivijānantassa vutte thullaccaya’’nti imināva saṅgahitoti daṭṭhabbaṁ.",
  "tika-vin11t2:59_0": "36.Ajānantassa vātūpatthaddhaṁ aṅgajātaṁ disvā attano ruciyā vītikkamaṁ katvā mātugāmesu gacchantesu ajānamānassa, mahāvane divā niddupagatabhikkhuno viya parehi kiriyamānaṁ ajānantassāti vuttaṁ hoti.",
  "tika-vin11t2:59_1": "Tathevāti iminā ‘‘anāpattīti ñātabba’’nti idamākaḍḍhati.",
  "tika-vin11t2:59_2": "Assādiyantassāti bhikkhupaccatthikesu abhibhavitvā vītikkamaṁ karontesu ca kārāpentesu ca, sappamukhaṁ paviṭṭhakāle viya uttasitvā anadhivāsentassa ca, mahāvane divāvihāropagatabhikkhuno viya paropakkamaṁ ñatvāpi kāye ādittaagginā viya uttasitvā anadhivāsentassāti attho.",
  "tika-vin11t2:59_3": "‘‘Ajānantassā’’ti ettha api-saddo yojetabbo.",
  "tika-vin11t2:59_4": "Buddhasāsane khīrasāgarasalilanimmale sabbapaṭhamaṁ pātubhūtattā ādi ca taṁ vītikkamasaṅkhātaṁ kammañcāti ādikammaṁ, taṁ etassa atthīti ādikammī, ettha sudinno bhikkhu, tassa ādikamminoti gahetabbo.",
  "tika-vin11t2:59_5": "Uparipi imesaṁ padānaṁ āgatāgataṭṭhāne imināva nayena attho veditabbo.",
  "tika-vin11t2:59_6": "Idha ca upari sabbasikkhāpadesu ca nidānādivasena sattarasavidho sādhāraṇavinicchayo pakiṇṇake saṅkhepato, uttare vitthārato ca āvi bhavissati.",
  "tika-vin11t2:59_7": "Tasmā ettha na dassitoti veditabbaṁ.",
  "tika-vin11t2:60_0": "37-38.Vinayeti vinayapiṭake.",
  "tika-vin11t2:60_1": "Anayūparameti neti pāpeti sīlasampadaṁ samādhisampadaṁ paññāsampadañcāti nayo, kāyavacīdvārehi avītikkamasaṅkhāto saṁvaro, tappaṭipakkho asaṁvaro anayo nāma, tassa uparamo nivatti etthāti anayūparamo, vinayo, tattha anayūparame vinaye.",
  "tika-vin11t2:61_0": "Tato eva parame ukkaṭṭhe.",
  "tika-vin11t2:61_1": "Anayassa vā uparame nivattane parame ukkaṭṭheti gahetabbaṁ.",
  "tika-vin11t2:61_2": "Parā uttamā mā sāsanasirī etthāti paramo, vinayoti evampi gahetabbaṁ.",
  "tika-vin11t2:61_3": "‘‘Vinayo nāma sāsanassa āyū’’ti (dī. ni. aṭṭha. 1.paṭhamasaṅgītikathā; pārā. aṭṭha. 1.paṭhamasaṅgītikathā; khu. pā. aṭṭha. 5.mahāsaṅgītikathā; theragā. aṭṭha.",
  "tika-vin11t2:61_4": "1.251) vacanato uttamasāsanasampattiyutteti attho.",
  "tika-vin11t2:62_0": "Sujanassāti sobhaṇo jano sujano, sikkhākāmo adhisīlasikkhāya sobhamāno piyasīlo kulaputto, tassa nayane nayanūpame vinayeti sambandho.",
  "tika-vin11t2:62_1": "Anayūparamattā, paramattā ca sujanassa kulaputtassa nayane nayanūpame.",
  "tika-vin11t2:62_2": "Sukhānayaneti lokiyalokuttarabhedaṁ sukhaṁ ānetīti sukhānayanaṁ, tasmiṁ.",
  "tika-vin11t2:62_3": "Idañca ‘‘nayane’’ti etassa visesanaṁ.",
  "tika-vin11t2:63_0": "Etaṁ visesanaṁ kimatthanti ce?",
  "tika-vin11t2:63_1": "Upamābhāvena gahitapakatinayanato idha sambhavantaṁ visesaṁ dassetunti veditabbaṁ. Kataro so visesoti ce?",
  "tika-vin11t2:63_2": "Pakatinayanaṁ rāgadosādikilesūpanissayo hutvā diṭṭhadhammikasamparāyikadukkhassa ca paccayo hoti.",
  "tika-vin11t2:63_3": "Idaṁ pana vinayanayanaṁ imassa kulaputtassa evaṁ ahutvā ekaṁsena mokkhāvahanasukhasseva paccayo hotīti imassa visesassa dassanatthaṁ.",
  "tika-vin11t2:63_4": "Yathā vinayamavirādhetvā paṭipajjanena sijjhanakasīlasaṁvaramūlakaavippaṭisārādianupādisesaparinibbānāvasā- naphalasampattivasena uppajjanakalokiyalokuttarasukhāvahane vinayeti vuttaṁ hoti.",
  "tika-vin11t2:64_0": "Padhānaratoti ettha ‘‘apī’’ti pāṭhaseso.",
  "tika-vin11t2:64_1": "Padhāne vinayābhiyoge ratopi, vinaye ajjhāyanasavanacintanādivasena vāyamantopīti attho.",
  "tika-vin11t2:64_2": "Atha vā ‘‘virāgo seṭṭho dhammāna’’nti (dha. pa. 273; netti. 170; kathā.",
  "tika-vin11t2:64_3": "872) vacanato padhānaṁ nibbānaṁ, tasmiṁ ratoti attho .",
  "tika-vin11t2:64_4": "Sāramateti ‘‘sāra’’nti adhimate.",
  "tika-vin11t2:64_5": "Atha vā sāraṁ apheggumataṁ mahāvihāravāsīnaṁ ācariyamataṁ etthāti ‘‘sāramato’’ti vinayavinicchayo vutto, tasmiṁ.",
  "tika-vin11t2:64_6": "Idhāti imasmiṁ vinayavinicchaye. Ratoti accantābhirato.",
  "tika-vin11t2:64_7": "‘‘Na rato’’ti ettha na-kāraṁ ‘‘ramate’’ti osānapadena yojetvā yo pana na ramateti sambandho.",
  "tika-vin11t2:65_0": "Theranavamajjhimabhikkhubhikkhunīnaṁ antare yo pana puggalo niccaparivattanasavanānussaraṇacintanavasena na ramate na kīḷati, so puggalo vinaye padhānaratopi vinayapiṭake ajjhayanasavanādivasena yuttapayuttopi paṭu hoti kiṁ, na hotevāti dasseti.",
  "tika-vin11t2:65_1": "Vinayapiṭake pāṭavamākaṅkhantehi paṭhamaṁ tāvettha sakkaccaṁ abhiyogo kātabboti adhippāyo.",
  "tika-vin11t2:66_0": "Imamevatthaṁ ānisaṁsapāraṁpariyapayojanena saha dassetumāha ‘‘ima’’ntiādi.",
  "tika-vin11t2:66_1": "Imanti vuccamānaṁ vinayavinicchayaṁ, ‘‘avedī’’ti iminā sambandho. ‘‘Yo’’ti pāṭhaseso.",
  "tika-vin11t2:66_2": "Yo kulaputto satisampajaññasaddhāsampanno imaṁ vinayavinicchayaṁ sammā avedi aññāsi.",
  "tika-vin11t2:66_3": "Kiṁ bhūtanti āha ‘‘hitavibhāvana’’nti.",
  "tika-vin11t2:66_4": "Lokiyalokuttarasampattiyā mūlasādhanattā sīlamidha hitaṁ nāma, taṁ vibhāveti pakāsetīti hitavibhāvanoti viggaho.",
  "tika-vin11t2:66_5": "‘‘Sīle patiṭṭhāya…pe… vijaṭaye jaṭa’’nti (saṁ. ni. 1.23, 192; mi. pa.",
  "tika-vin11t2:66_6": "2.1.9) vuttattā sabbakilesajaṭāvijaṭanalokuttarañāṇassa padaṭṭhānasopacārasābhiññārūpārūpaaṭṭhasamādhīnaṁ padaṭṭhānatāya sabbalokiyalokuttaraguṇasampadānaṁ mūlabhūtesu catupārisuddhisīlesu padhānaṁ pātimokkhasaṁvarasīlaṁ, tappakāsakattā ayaṁ vinayavinicchayo ‘‘hitavibhāvano’’ti vutto.",
  "tika-vin11t2:67_0": "Bhāvananti bhāvīyati punappunaṁ cetasi nivesīyatīti bhāvano, bhāvanīyoti vuttaṁ hoti.",
  "tika-vin11t2:67_1": "Hitavibhāvakattāyeva hitatthīhi punappunaṁ citte vāsetabboti vuttaṁ hoti, taṁ evaṁvidhaṁ vinayavinicchayaṁ.",
  "tika-vin11t2:67_2": "Surasambhavanti rasīyati assādīyatīti raso, saddaraso attharaso karuṇādiraso vimuttiraso ca, sobhaṇo raso etassāti suraso, vinayavinicchayo, taṁ surasaṁ.",
  "tika-vin11t2:67_3": "Bhavaṁ bhavantaṁ, santanti vuttaṁ hoti, surasaṁ samānaṁ, surasaṁ bhūtanti attho. Kiṁ vuttaṁ hoti?",
  "tika-vin11t2:67_4": "‘‘Sileso pasādo samatā madhuratā sukhumālatā atthabyatti udāratā ojo kanti samādhī’’ti evaṁ vuttehi kavijanehi assādetabbasilesādidasavidhasaddajīvitaguṇasaṅkhātasaddarasasampattīhi ca sabhāvākhyānaṁ upamā rūpakaṁ dīpakaṁ āvuttīti evamādikkamaniddiṭṭhapañcatiṁsaatthālaṅkāresu anurūpasabhāvākhyānādippadhānaatthālaṅkārasaṅkhātaattharasasampattīhi ca yathāsambhavaṁ pakāsitabbakaruṇārasaabbhutarasasantarasādīhi ca yuttattā surasaṁ imaṁ vinayavinicchayanti vuttaṁ hoti.",
  "tika-vin11t2:68_0": "Atha vā iminā pakaraṇena padhānato vidhīyamānapātimokkhasaṁvarasīlassa ekantena samādhisaṁvattanikattā samādhissa ca paññāya padaṭṭhānattā paññāya ca nibbānapāpanato mūlakāraṇaṁ hutvā kamena nibbānāmataphalarasasampadāyakaṁ imaṁ vinayavinicchayaṁ paramassādanīyarūpena dhitivimuttirasena surasabhūtanti vuttaṁ hotīti ca veditabbaṁ.",
  "tika-vin11t2:68_1": "Sambhavanti ettha saṁ vuccati sukhaṁ kāyikaṁ cetasikañca, taṁ bhavati etasmāti sambhavo, vinayavinicchayo, taṁ, kāyacittasukhānaṁ mūlakāraṇabhūtaṁ, vuttanayena surasattā ca yathāvuttarasasampadasāramahussavena sambhūtamānasikasukhassa, taṁsamuṭṭhānarūpanissayakāyikasukhassa ca pabhavabhūtanti attho.",
  "tika-vin11t2:68_2": "Ettāvatā imassa vinayavinicchayassa sammā viññātabbatāya kāraṇaṁ dassitaṁ hoti.",
  "tika-vin11t2:69_0": "Evaṁ nānāguṇaratanākaraṁ imaṁ vinayavinicchayaṁ sampajānanto so kulaputto kiṁ hotīti ce? Pālinā upālinā samo bhavati.",
  "tika-vin11t2:69_1": "Pālināti sāsanaṁ pāletīti ‘‘pālo’’ti vinayo vuccati, vuttañhi ‘‘vinayo nāma sāsanassa āyū’’ti (dī. ni. aṭṭha. 1.paṭhamasaṅgītikathā; pārā. aṭṭha. 1.paṭhamasaṅgītikathā; khu. pā. aṭṭha. 5.mahāsaṅgītikathā; theragā. aṭṭha.",
  "tika-vin11t2:69_2": "1.251) so assa atthīti pālī, pariyattipaṭipattipaṭivedhavasena tividhasāsanassa jīvitabhūtavinayapaññattisaṅkhātasāsanadharattā ‘‘pālī’’ti laddhanāmena upālinā, ‘‘etadaggaṁ bhikkhave mama sāvakānaṁ bhikkhūnaṁ vinayadharānaṁ yadidaṁ upālī’’ti (a. ni.",
  "tika-vin11t2:69_3": "1.219, 228) catuparisamajjhe nisinnena saddhammavaracakkavattinā sammāsambuddhena mukhapadumaṁ vikāsetvā pakāsitaetadaggaṭṭhānena visesato sāyanarakkhanakabhāvena paṭiladdhapālītināmadheyyena upālimahātherena samo hotīti vuttaṁ hoti.",
  "tika-vin11t2:70_0": "Kasmiṁ visaye samo bhavatīti ce? Sāsane.",
  "tika-vin11t2:70_1": "Sāsaneti yathāvutte tividhe sāsane, tatrāpi thāvarajaṅgamasakalavatthuvitthārādharamaṇḍalasadise paṭipattipaṭivedhadvayadhāre pariyattisāsane, tatthāpi vinayakathādhikārattā labbhamāne vinayapiṭakasaṅkhātapariyattisāsanekadese samo bhavatīti attho.",
  "tika-vin11t2:71_0": "Kiṁbhūte sāsane? Mārabalisāsane.",
  "tika-vin11t2:71_1": "Mārassa bali mārabali, māragocaro, tassa sāsanaṁ hiṁsakaṁ mārabalisāsanaṁ, tasmiṁ.",
  "tika-vin11t2:71_2": "Khandhādīsu pañcasu māresu padhānabhūtakāmarāgādipabhavakilesamārassa gocarabhāvena balisaṅkhātaitthisarīrādinissayaphoṭṭhabbādivisayassa pariccajāpanatthaṁ ‘‘yo pana bhikkhu…pe… asaṁvāso’’tiādinā (pārā.",
  "tika-vin11t2:71_3": "44) nayena vuttattā tassa mārabalissa hiṁsakaṁ hotīti mārabalisāsananāmadheyyavinayapaññattisaṅkhātasāsaneti attho.",
  "tika-vin11t2:72_0": "Atha vā ‘‘baḷisenapi jālena, hatthena kuminena vā’’ti udakaṭṭhakathāya vakkhamānattā baḷisa-saddena macchamāraṇakaṇṭakamāha, taṁ mārassa baḷisaṁ asati khipati vajjetīti mārabaḷisāsanaṁ, tasmiṁ, ‘‘samantapāso mārassā’’ti vuttattā saṁsārasāgare parivattamānakasaṁkilesadāsaputhujjanasaṅkhātamacche gaṇhituṁ māramahākevaṭṭena pakkhittabaḷisasaṅkhātaitthirūpasaddādipañcakāmaguṇā- misāvutakāmarāgādikilesamahābaḷisaṁ tadaṅgappahānavītikkamappahānādivasena pajahante vinayapaññattisaṅkhāte sāsaneti adhippāyo.",
  "tika-vin11t2:73_0": "Ettha ca sāramate idha imasmiṁ vinayavinicchaye yo pana na ramate, so puggalo anayūparame tato eva parame uttame sujanassa sukhānayane nayane nayanupame vinaye rato abhirato padhānaratopi vinaye ajjhāyanādīsu yogamāpajjantopi paṭu hoti paṭutaro hoti kiṁ, na hoteva.",
  "tika-vin11t2:73_1": "Tasmā vinaye pāṭavatthinā ettheva sakkaccābhiyogo kātabboti saṅkhepato sādhippāyā atthayojanā veditabbā.",
  "tika-vin11t2:73_2": "Atha vā padhāne catubbidhe sammappadhāne vīriye rato abhirato yo pana naro sāramate idha imasmiṁ vinayavinicchaye yato ramate, ato tasmā so anayūparame sujanassa sukhānayane vinaye paṭu hoti kusalo hotīti yojanāti no khanti.",
  "tika-vin11t2:74_0": "Hitavibhāvanaṁ hitappakāsakaṁ bhāvanaṁ bhāvanīyaṁ āsevitabbaṁ surasambhavaṁ surasaṁ samānaṁ surasaṁ bhūtaṁ sambhavaṁ sukhahetukaṁ imaṁ vinayavinicchayaṁ yo avedi aññāsi, so puggalo mārabaḷisāsane māravisayappahānakare, atha vā mārabaḷisassa mārassa vatthukāmāmisāvutakilesakāmabaḷisassa asane vajjamāne sāsane tividhepi jinasāsane, tatthāpi paṭipattipaṭivedhānaṁ patiṭṭhānabhūte pariyattisāsane, tatrāpi sakalasāsanassa jīvitasamāne vinayapaññattisaṅkhātapariyattisāsanekadese pālinā vinayapariyattiyaṁ etadagge ṭhapanena sāsanapālane taṁmūlabhāvato pālasaṅkhātavinayapariyattiyā pasatthatarena upālinā upālimahātherena samo bhavatīti yojanā.",
  "tika-vin11t2:75_0": "Iti vinayatthasārasandīpaniyā",
  "tika-vin11t2:76_0": "Vinayavinicchayavaṇṇanāya",
  "tika-vin11t2:77_0": "Paṭhamapārājikakathāvaṇṇanā niṭṭhitā.",
  "tika-vin11t2:78_0": "Dutiyapārājikakathāvaṇṇanā",
  "tika-vin11t2:79_0": "39.",
  "tika-vin11t2:79_1": "Idāni dutiyaṁ pārājikavinicchayaṁ dassetumāha ‘‘ādiyanto’’tiādi.",
  "tika-vin11t2:79_2": "Tattha ‘‘theyyacittenā’’ti pāṭhaseso.",
  "tika-vin11t2:79_3": "So ca paccattekavacanantehi sabbapadehi yojetabbo, theyyacittena ādiyanto parājitoti sambandho.",
  "tika-vin11t2:79_4": "Parasantakaṁ ārāmādiṁ abhiyuñjitvā sāmikaṁ parājetvā theyyacittena gaṇhanto tadatthāya kate pubbapayoge dukkaṭaṁ, sāmikassa vimatuppādane thullaccayañca āpajjitvā tassa ca attano ca dhuranikkhepena pātimokkhasaṁvarasīlasampattiyā adāyādo hutvā parājito hotīti vuttaṁ hoti.",
  "tika-vin11t2:80_0": "‘‘Tathā’’ti ca ‘‘apī’’ti ca ‘‘parājito’’ti ca ‘‘theyyacittenā’’ti iminā saha ekato katvā ‘‘haranto’’tiādīhi catūhipi padehi yojetabbaṁ.",
  "tika-vin11t2:80_1": "Theyyacittena harantopi tathā parājitoti yojanā sīsādīhi parasantakaṁ bhaṇḍaṁ haranto theyyacittena bhaṇḍassa āmasane dukkaṭañca phandāpane thullaccayañca āpajjitvā sīsato khandhoharaṇādipayogaṁ karontopi tathā parājito hotīti attho.",
  "tika-vin11t2:81_0": "Theyyacittena avaharantopi tathā parājitoti yojanā.",
  "tika-vin11t2:81_1": "Ayaṁ panettha attho – aññehi saṅgopanādiṁ sandhāya attani upanikkhittabhaṇḍaṁ ‘‘dehi me bhaṇḍa’’nti codiyamāno ‘‘na mayā gahita’’ntiādinā musā vatvā theyyacittena gaṇhantopi tassa vimatuppādane thullaccayamāpajjitvā tatheva dhuranikkhepena parājito hotīti.",
  "tika-vin11t2:81_2": "‘‘Nāhaṁ aggahesi’’ntiādinā avajānitvā paṭikkhipitvā haranto ‘‘avaharanto’’ti vutto.",
  "tika-vin11t2:82_0": "Theyyacittena iriyāpathaṁ vikopentopi tathā parājitoti yojanā.",
  "tika-vin11t2:82_1": "Yaṁ pana aññesaṁ bhaṇḍaharaṇakamanussādīnamaññataraṁ ‘‘tena bhaṇḍena saha gaṇhāmī’’ti bhaṇḍaṁ harantaṁ theyyacittena nivāretvā attanā icchitadisābhimukhaṁ katvā tassa pakatiiriyāpathaṁ vikopentopi paṭhamapāduddhārena thullaccayamāpajjitvā dutiyapadavārātikkamena tatheva parājito hotīti attho.",
  "tika-vin11t2:83_0": "Theyyacittena ṭhānā cāventopi tathā parājitoti yojanā.",
  "tika-vin11t2:83_1": "Thalādīsu ṭhitaṁ bhaṇḍaṁ theyyacittena avaharitukāmatāya ṭhitaṭṭhānato apanentopi dutiyapariyesanādīsu āmasanāvasānesu sabbesupi payogesu dukkaṭāni ca phandāpane thullaccayañca āpajjitvā upari vakkhamānappakāresu viya ṭhitaṭṭhānato kesaggamattampi apanento tatheva parājito hotīti attho.",
  "tika-vin11t2:84_0": "Evametāya gāthāya ‘‘ādiyeyya hareyya avahareyya iriyāpathaṁ vikopeyya ṭhānācāveyya saṅketaṁ vītināmeyyā’’ti (pārā.",
  "tika-vin11t2:84_1": "92) padabhājanāgatesu chasu padesu ādo pañca padāni saṅgahetvā chaṭṭhaṁ padaṁ kasmā na saṅgahitanti ce?",
  "tika-vin11t2:84_2": "Ayaṁ gāthā na taṁpadabhājanaṁ dassetuṁ vuttā, atha kho tesaṁ padānaṁ vinicchayaṁ sandhāya aṭṭhakathāsu (pārā. aṭṭha.",
  "tika-vin11t2:84_3": "1.92) vuttapañcavīsatiavahāre dassetuṁ tadavayavabhūtapañcapañcakāni dassetukāmena vuttā, tasmā ettha chaṭṭhaṁ padaṁ na vuttanti daṭṭhabbaṁ.",
  "tika-vin11t2:84_4": "Atha vā vakkhamāne tatiyapañcake nissaggiyāvahārapadena, pañcamapañcake parikappāvahārapadena ca saṅgayhamānattā ettha nānekabhaṇḍapañcakadvayaṁ asaṅkarato dassetuṁ chaṭṭhaṁ padaṁ na gahitanti veditabbaṁ.",
  "tika-vin11t2:85_0": "40.",
  "tika-vin11t2:85_1": "Imasmiṁ adinnādānapārājike vatthumhi otiṇṇe kattabbavinicchayassa pañcavīsatiavahārānaṁ aṅgāni honti, te ca nānābhaṇḍapañcakaṁ ekabhaṇḍapañcakaṁ sāhatthikapañcakaṁ pubbapayogapañcakaṁ theyyāvahārapañcakanti niddiṭṭhā pañcapañcakabhedā, tattha imāya gāthāya nānekabhaṇḍapañcakadvayappabhede dasa avahāre saṅgahetvā avasesapañcakattayaṁ dassetuṁ ‘‘tatthā’’ti āraddhaṁ.",
  "tika-vin11t2:85_2": "Tattha tatthāti tissaṁ gāthāyaṁ.",
  "tika-vin11t2:85_3": "Nānekabhaṇḍānanti nānā, eko ca bhaṇḍo yesanti viggaho.",
  "tika-vin11t2:85_4": "Saviññāṇakaaviññāṇakabhaṇḍavasena nānābhaṇḍapañcakañca saviññāṇakabhaṇḍavaseneva ekabhaṇḍapañcakañca veditabbaṁ.",
  "tika-vin11t2:85_5": "Pañca parimāṇā yesante pañcakā, tesaṁ.",
  "tika-vin11t2:85_6": "Avahārāti avaharaṇāni, corakammānīti vuttaṁ hoti.",
  "tika-vin11t2:85_7": "Eteti anantaragāthāya ‘‘ādiyanto’’tiādinā niddiṭṭhā ādiyantādayo.",
  "tika-vin11t2:85_8": "Paṭipattisantāne visesaṁ vinicchayaṁ bhāveti uppādetīti vibhāvī, vinayadharo, tena vibhāvinā.",
  "tika-vin11t2:85_9": "Viññātabbāti paresaṁ ārāmādisaviññāṇakavatthūni vā dāsamayūrādiṁ kevalaṁ saviññāṇakavatthumattaṁ vā avaharituṁ katā yathāvuttasarūpā ādiyanādayo ṭhānācāvanapariyosānā pañca avahārā yathāvuttanānābhaṇḍaekabhaṇḍavisayā hutvā pavattantīti nānābhaṇḍapañcakaṁ ekabhaṇḍapañcakanti dasa avahārā bhavantīti vinayadharena otiṇṇassa vatthuno vinicchayopakārakattā tathato ñātabbāti attho.",
  "tika-vin11t2:86_0": "41.",
  "tika-vin11t2:86_1": "Evaṁ pañcavīsati avahāre dassetuṁ vattabbesu pañcasu pañcakesu nānekabhaṇḍapañcakāni dve dassetvā idāni avasesapañcakattayaṁ dassetumāha ‘‘sāhatthā’’tiādi.",
  "tika-vin11t2:86_2": "Tattha sāhatthoti sako hattho, tena nibbatto, tassa vā sambandhīti sāhattho, avahāro, corena sahatthā kato avahāroti attho.",
  "tika-vin11t2:86_3": "Āṇattiko cevāti āṇattiyā nibbatto āṇattiko, avahāro, corassa ‘‘imaṁ nāma bhaṇḍaṁ gaṇhā’’ti yassa kassaci āṇāpanena siddho avahāro ca.",
  "tika-vin11t2:86_4": "Nissaggoti nissajjanaṁ nissaggo, avahāro, suṅkaghātaṭṭhāne, parikappitokāse vā ṭhatvā bhaṇḍassa bahi pātananti vuttaṁ hoti.",
  "tika-vin11t2:87_0": "Atthasādhakoti pārājikāpattisaṅkhātaṁ atthaṁ sādhetīti atthasādhako, so avahāro ca yathāṇattikaṁ avirādhetvā ekaṁsena avaharantassa ‘‘asukassa bhaṇḍaṁ avaharā’’ti avisesena vā avaharitabbavatthuviseso gahaṇakālo gahaṇadeso gahaṇākāro cāti evamādivisesānamaññatarena visesetvā vā āṇāpanañca ekaṁsena pādagghanakatelapivanakaṁ upāhanādikiñcivatthuṁ telabhājanādīsu pātanādippayogo cāti evamādippayogo ca kiriyāsiddhiyā puretarameva pārājikasaṅkhātassa atthassa sādhanato atthasādhako avahāro cāti vuttaṁ hoti.",
  "tika-vin11t2:88_0": "Dhuranikkhepanañcāti dhurassa nikkhepanaṁ dhuranikkhepanaṁ, tañca avahāro, parasantakānaṁ ārāmādīnaṁ abhiyogavisaye ca upanikkhittassa bhaṇḍādino visaye ca corassa sāmino vissajjane ca sāmino ca, yadā kadāci yathākathañci gaṇhissāmīti gahaṇe nirussāhabhāvasaṅkhāto dhuranikkhepāvahāro cāti vuttaṁ hoti.",
  "tika-vin11t2:88_1": "Iti idaṁ dhuranikkhepanañca yathāvuttappakāraṁ sāhatthādicatukkañca pañcannaṁ avahārānaṁ samūho pañcakaṁ, sāhatthādipañcakaṁ ‘‘sāhatthapañcaka’’nti vuccati.",
  "tika-vin11t2:88_2": "Ādi-saddo luttaniddiṭṭhoti veditabbaṁ.",
  "tika-vin11t2:89_0": "42.Pubbasahapayogā cāti ettha ‘‘pubbapayogo sahapayogo’’ti payoga-saddo paccekaṁ yojetabbo.",
  "tika-vin11t2:89_1": "‘‘Āṇattivasena pubbapayogo veditabbo’’ti aṭṭhakathāvacanato (pārā. aṭṭha.",
  "tika-vin11t2:89_2": "1.92) yathāṇattikamavirādhetvā gaṇhato ‘‘asukassa itthannāmaṁ bhaṇḍaṁ avaharā’’ti āṇāpanaṁ pubbapayogo nāma avahāro.",
  "tika-vin11t2:89_3": "Kāyena, vācāya vā payujjanaṁ āṇāpanaṁ payogo, āṇattassa bhaṇḍaggahaṇato pubbattā pubbo ca so payogo cāti pubbapayogo avahāroti daṭṭhabbaṁ.",
  "tika-vin11t2:89_4": "‘‘Ṭhānācāvanavasena sahapayogo veditabbo’’ti aṭṭhakathāvacanassa upalakkhaṇapadattā ṭhānācāvanañca parāyattabhūmigahaṇe khīlasaṅkamanādikañca sahapayogo avahāroti veditabbo.",
  "tika-vin11t2:90_0": "Saṁvidāharaṇanti bahūhi ekato hutvā ‘‘idaṁ nāma bhaṇḍaṁ avaharissāmā’’ti saṁvidahitvā sabbehi, ekato vā sabbesaṁ anumatiyā ekena vā gantvā parasantakassa theyyacittena haraṇasaṅkhāto saṁvidāvahāro ca.",
  "tika-vin11t2:90_1": "Samaṁ ekī hutvā visuṁ ekenāpi theyyacittena pāde vā pādārahe vā gahite katamantanānaṁ sabbesampi pārājikaṁ hotīti daṭṭhabbaṁ .",
  "tika-vin11t2:90_2": "Saṁvidahitvā mantetvā avaharaṇaṁ saṁvidāharaṇaṁ.",
  "tika-vin11t2:90_3": "Niruttinayena saddasiddhi veditabbā.",
  "tika-vin11t2:90_4": "‘‘Saṁvidāharaṇa’’nti ‘‘saṁvidāvahāro’’ti imassa vevacanaṁ.",
  "tika-vin11t2:90_5": "‘‘Sambahulā saṁvidahitvā eko bhaṇḍaṁ avaharati, āpatti sabbesaṁ pārājikassā’’ti (pārā.",
  "tika-vin11t2:90_6": "118) vacanato evaṁ sahakatamantanesu ekenāpi theyyacittena pāde vā pādārahe vā gahite katamantanānaṁ sabbesaṁ pārājikaṁ hotīti daṭṭhabbaṁ.",
  "tika-vin11t2:91_0": "Saṅketakammanti pubbaṇhādikālaparicchedena sañjānanaṁ saṅketo, tena kataṁ kammaṁ avaharaṇaṁ saṅketakammaṁ nāma.",
  "tika-vin11t2:91_1": "Taṁ pana purebhattādīsu kañci kālaṁ paricchinditvā ‘‘imasmiṁ kāle itthannāmaṁ bhaṇḍaṁ avaharā’’ti vutte tasmiṁyeva kāle taṁyeva yathāvuttaṁ bhaṇḍaṁ avaharati ce, saṅketakārakassa saṅketakkhaṇeyeva pārājikanti saṅkhepato veditabbaṁ.",
  "tika-vin11t2:92_0": "Nemittanti parabhaṇḍāvahārassa hetuttā akkhinikhaṇanādi nimittaṁ nāma, tena nibbattaṁ nemittaṁ, avaharaṇasaṅkhātakammaṁ avahāro.",
  "tika-vin11t2:92_1": "‘‘Mayā akkhimhi nikhaṇite vā bhamumhi ukkhitte vā itthannāmaṁ bhaṇḍaṁ avaharā’’ti āṇattena taṁ nimittaṁ disvā vuttameva bhaṇḍaṁ vuttaniyāmamavirādhetvā gahitaṁ ce, nimittakārakassa nimittakaraṇakkhaṇeyeva pārājikaṁ hoti.",
  "tika-vin11t2:92_2": "Vuttaniyāmaṁ virādhetvā gahitaṁ ce, nimittakārako muccati, avahārakasseva pārājikaṁ.",
  "tika-vin11t2:92_3": "Pubbapayogo ādi yassa taṁ pubbapayogādi, pubbapayogādi ca taṁ pañcakañcāti viggaho.",
  "tika-vin11t2:93_0": "43.",
  "tika-vin11t2:93_1": "Theyyañca pasayhañca parikappo ca paṭicchanno ca kuso ca theyyapasayhaparikappapaṭicchannakusā, te ādī upapadabhūtā yesaṁ avahārānaṁ te theyya…pe… kusādikā, avahārā, iminā theyyāvahāro ca…pe… kusāvahāro cāti vuttaṁ hoti.",
  "tika-vin11t2:93_2": "Tattha theyyāvahāroti theno vuccati coro, tassa bhāvo theyyaṁ, ettha na-kāralopo niruttinayena daṭṭhabbo, tena avaharaṇaṁ theyyāvahāro, sandhicchedādivasena adissamānena gahaṇañca kūṭamānakūṭakahāpaṇādīhi vañcetvā gahaṇañca theyyāvahāro.",
  "tika-vin11t2:94_0": "Pasayha abhibhavitvā avaharaṇaṁ pasayhāvahāro, gāmavilopakā viya sāmike abhibhavitvā gahaṇañca rājabhaṭādayo viya abhibhavitvā nibaddhakaraggahaṇe adhikaggahaṇañca pasayhāvahāro.",
  "tika-vin11t2:95_0": "Vatthasuttādikaṁ paricchijja kappetvā avaharaṇaṁ parikappāvahāro, so ca bhaṇḍokāsaparikappavasena duvidho hoti.",
  "tika-vin11t2:95_1": "Tattha nikkhittabhaṇḍaṁ andhakārappadesaṁ pavisitvā suttādibhaṇḍāni tattha nikkhittāni, te peḷādayo gaṇhantassa ‘‘vatthāni ce gaṇhissāmi, suttāni ce na gaṇhissāmī’’tiādinā nayena parikappetvā ukkhipanaṁ bhaṇḍaparikappapubbakattā bhaṇḍaparikappāvahāro nāma.",
  "tika-vin11t2:95_2": "Ārāmapariveṇādīni pavisitvā lobhanīyaṁ bhaṇḍaṁ disvā gabbhapāsādatalapamukhamāḷakapākāradvārakoṭṭhakādiṁ yaṁ kiñci ṭhānaṁ parikappetvā ‘‘etthantare diṭṭho ce, oloketuṁ gahitaṁ viya dassāmi, no ce, harissāmī’’ti parikappetvā ādāya gantvā parikappitaṭṭhānātikkamo okāsaparikappapubbakattā okāsaparikappāvahāro nāmāti saṅkhepato veditabbo.",
  "tika-vin11t2:96_0": "Tiṇapaṇṇādīhi paṭicchannassa bhaṇḍassa avaharaṇaṁ paṭicchannāvahāro, uyyānādīsu kīḷamānehi vā saṅghaparivisantehi vā manussehi omuñcitvā ṭhapitaṁ alaṅkārādikaṁ yaṁ kiñci bhaṇḍaṁ disvā ‘‘oṇamitvā gaṇhante āsaṅkantī’’ti ṭhatvā tiṇapaṇṇapaṁsuvālukādīhi paṭicchādetvā sāmikesu pariyesitvā adisvā sālayesu gatesu pacchā theyyacittena gahaṇañca tadeva bhaṇḍaṁ kaddamādīsu theyyacittena aṅguṭṭhādīhi pīḷetvā osīdāpetvā heṭṭhābhāgena phuṭṭhaṭṭhānaṁ uparibhāgena atikkamanañca paṭicchannāvahāroti vuttaṁ hoti.",
  "tika-vin11t2:97_0": "Kusena avahāro kusāvahāro, theyyacittena kusaṁ saṅkāmetvā parakoṭṭhāsassa agghena mahantassa vā samasamassa vā gahaṇanti attho.",
  "tika-vin11t2:97_1": "Yo pana bhikkhu kusapātanena saṅghassa cīvaresu bhājiyamānesu attano koṭṭhāsena samaṁ vā adhikaṁ vā ūnakaṁ vā agghena pañcamāsakaṁ vā atirekapañcamāsakaṁ vā agghanakaṁ aññassa koṭṭhāsaṁ avaharitukāmo attano koṭṭhāse patitaṁ kusaṁ parakoṭṭhāse pātetukāmo uddharati, taṅkhaṇe ca parassa koṭṭhāse pātitakkhaṇe ca na pārājikaṁ anāpajjitvā parakoṭṭhāsato paranāmalikhitaṁ kusaṁ ukkhipento tato kesaggamattampi apanāmeti, pārājiko hoti.",
  "tika-vin11t2:97_2": "Yadi paṭhamaṁ parakoṭṭhāsato kusaṁ uddharati, uddhaṭakkhaṇe ca attano koṭṭhāse pātitakkhaṇe ca sakanāmalikhitaṁ kusaṁ uddharaṇakkhaṇe ca pārājikaṁ anāpajjitvā parakoṭṭhāse pātanakkhaṇe hatthato kesaggamattampi mutte pārājiko hoti.",
  "tika-vin11t2:98_0": "Yadi dvepi kuse paṭicchādetvā sabbesu bhikkhūsu sakasakakoṭṭhāsaṁ ādāya gatesu yasmiṁ kusaṁ paṭicchādesi, tassa sāmikena āgantvā ‘‘mayhaṁ kuso kasmā na dissatī’’ti vutte coro ‘‘mayhampi kuso na dissatī’’ti vatvā attano koṭṭhāsaṁ tassa santakaṁ viya dassetvā tasmiṁ vivaditvā vā avivaditvā vā gahetvā gate itaraṁ koṭṭhāsaṁ uddharati ce, uddhaṭakkhaṇeyeva pārājiko hoti.",
  "tika-vin11t2:98_1": "Yadi paro ‘‘mayhaṁ koṭṭhāsaṁ tuyhaṁ na demi, tvaṁ tuyhaṁ koṭṭhāsaṁ vicinitvā gaṇhāhī’’ti vadati, evaṁ vutte so attano assāmikabhāvaṁ jānantopi parassa koṭṭhāsaṁ uddharati, uddhaṭakkhaṇe pārājiko hoti.",
  "tika-vin11t2:98_2": "Yadi paro vivādabhīrukattā ‘‘kiṁ vivādenā’’ti cintetvā ‘‘mayhaṁ vā pattaṁ hotu tuyhaṁ vā, varakoṭṭhāsaṁ tvaṁ gaṇhāhī’’ti vadeyya, dinnakaṁ nāma gahitaṁ hotīti pārājikaṁ na hotīti.",
  "tika-vin11t2:98_3": "Yadi ‘‘tava ruccanakaṁ gaṇhāhī’’ti vutto vivādabhayena attano pattaṁ varabhāgaṁ ṭhapetvā lāmakabhāgaṁ gahetvā gato, coro pacchā gaṇhanto vicitāvasesaṁ nāma aggahesīti pārājiko na hoti.",
  "tika-vin11t2:98_4": "Evaṁ kusāvahāravinicchayo veditabbo.",
  "tika-vin11t2:98_5": "Ayamettha pañcavīsatiyā avahāresu saṅkhepo, vitthāro pana samantapāsādikāya vinayasaṁvaṇṇanāya vuttanayeneva veditabbo.",
  "tika-vin11t2:99_0": "44.",
  "tika-vin11t2:99_1": "Ettāvatā adinnādānapārājikassa vinicchayāvayavarūpena uggahetabbe pañcavīsati avahāre dassetvā idāni adinnādānavinicchaye sampatte sahasā āpattiṁ anāropetvā paṭhamaṁ oloketabbāni pañca ṭhānāni dassetuṁ ‘‘vatthukālagghadese cā’’tiādi āraddhaṁ.",
  "tika-vin11t2:100_0": "Tattha vatthu nāma avahaṭabhaṇḍaṁ. Kiṁ vuttaṁ hoti?",
  "tika-vin11t2:100_1": "Avahārakena ‘‘mayā itthannāmaṁ bhaṇḍaṁ avahaṭa’’nti vuttepi tassa bhaṇḍassa sassāmikaassāmikabhāvaṁ upaparikkhitvā sassāmikaṁ ce, avahārakāle tesaṁ sālayabhāvaṁ vā nirālayabhāvaṁ vā niyametvā sālayakāle ce gahitaṁ, bhaṇḍaṁ agghāpetvā māsakaṁ vā ūnamāsakaṁ vā hoti, dukkaṭena, atirekamāsakaṁ vā ūnapañcamāsakaṁ vā hoti, thullaccayena, pañcamāsakaṁ vā atirekapañcamāsakaṁ vā hoti, pārājikena kātabbo.",
  "tika-vin11t2:100_2": "Sāmikānaṁ nirālayakāle ce gahitaṁ, natthi pārājikaṁ.",
  "tika-vin11t2:100_3": "Bhaṇḍasāmike pana bhaṇḍaṁ āharāpente taṁ vā bhaṇḍaṁ tadagghanakaṁ vā dātabbanti.",
  "tika-vin11t2:101_0": "Kālo nāma avahārakālo.",
  "tika-vin11t2:101_1": "Bhaṇḍaṁ nāmetaṁ kadāci mahagghaṁ hoti, kadāci samagghaṁ.",
  "tika-vin11t2:101_2": "Tasmā avahaṭabhaṇḍassa agghaṁ paricchindantehi avahaṭakālānurūpaṁ katvā paricchindanatthaṁ kālavinicchayo kātabboti vuttaṁ hoti.",
  "tika-vin11t2:102_0": "Aggho nāma avahaṭabhaṇḍassa aggho.",
  "tika-vin11t2:102_1": "Ettha ca sabbadā bhaṇḍānaṁ aggho samānarūpo na hoti, navabhaṇḍaṁ mahagghaṁ hoti, purāṇaṁ ce samagghaṁ.",
  "tika-vin11t2:102_2": "Tasmā avahārakāle bhaṇḍassa navabhāvaṁ vā purāṇabhāvaṁ vā niyametvā aggho paricchinditabboti adhippāyo.",
  "tika-vin11t2:103_0": "Deso cāti bhaṇḍāvahāradeso.",
  "tika-vin11t2:103_1": "Ettha ca sabbassāpi bhaṇḍassa uṭṭhānadese samagghaṁ hutvā aññattha mahagghattā avahaṭabhaṇḍe agghaṁ paricchinditvā tadanurūpā āpattiyo niyamantehi agghaṁ paricchindanatthāya avahāradesaṁ niyametvā tasmiṁ dese agghavasena tadanurūpā āpattiyo kāretabbāti adhippāyo.",
  "tika-vin11t2:104_0": "Paribhogo nāma avahaṭabhaṇḍe avahārato pubbe parehi kataparibhogo.",
  "tika-vin11t2:104_1": "Ettha ca yassa kassaci bhaṇḍassa paribhogena aggho parihāyatīti bhaṇḍasāmikaṁ pucchitvā tasmiṁ bhaṇḍe navepi ekavārampi yena kenaci pakārena paribhutte parihāpetvā aggho paricchinditabboti vuttaṁ hoti.",
  "tika-vin11t2:105_0": "Evamādinā nayena etāni pañca ṭhānāni upaparikkhitvāva vinicchayo kātabboti dassetumāha ‘‘pañcapi ñatvā etāni kattabbo paṇḍitena vinicchayo’’ti.",
  "tika-vin11t2:106_0": "45.",
  "tika-vin11t2:106_1": "Ettāvatā adinnādānavinicchayāvayavabhūte pañcavīsati avahāre ca pañcaṭṭhānāvalokanañca dassetvā idāni anāgate pāpabhikkhūnaṁ lesokāsapidahanatthaṁ parasantakaṁ yaṁ kiñci vatthuṁ yattha katthaci ṭhitaṁ yena kenaci pakārena gaṇhato mokkhābhāvaṁ dassetukāmena tathāgatena yā panetā –",
  "tika-vin11t2:107_0": "Bhūmaṭṭhañca thalaṭṭhañca;",
  "tika-vin11t2:108_0": "Ākāsaṭṭha mathāparaṁ;",
  "tika-vin11t2:109_0": "Vehāsaṭṭho dakaṭṭhañca;",
  "tika-vin11t2:110_0": "Nāvā yānaṭṭhameva ca.",
  "tika-vin11t2:111_0": "Bhārā rāma vihāraṭṭhaṁ;",
  "tika-vin11t2:112_0": "Khetta vatthuṭṭhameva ca;",
  "tika-vin11t2:113_0": "Gāmā raññaṭṭha mudakaṁ;",
  "tika-vin11t2:114_0": "Dantapono vanappati.",
  "tika-vin11t2:115_0": "Haraṇako panidhi ceva;",
  "tika-vin11t2:116_0": "Suṅkaghātakaṁ pāṇakā;",
  "tika-vin11t2:117_0": "Apadaṁ dvipadañceva;",
  "tika-vin11t2:118_0": "Catuppadaṁ bahuppadaṁ.",
  "tika-vin11t2:119_0": "Ocarakoṇirakkho ca;",
  "tika-vin11t2:120_0": "Saṁvidāharaṇampi ca;",
  "tika-vin11t2:121_0": "Saṅketakammaṁ nimitta-",
  "tika-vin11t2:122_0": "Miti tiṁ settha mātikā. –",
  "tika-vin11t2:123_0": "Nikkhittā , tāsaṁ yathākkamaṁ padabhājane, tadaṭṭhakathāya ca āgatanayena vinicchayaṁ dassetukāmo paṭhamaṁ tāva bhūmaṭṭhe vinicchayaṁ dassetumāha ‘‘dutiyaṁ vāpī’’tiādi.",
  "tika-vin11t2:124_0": "Tattha dutiyaṁ theyyacittena pariyesato dukkaṭanti sambandho. Evaṁ sabbapadesu.",
  "tika-vin11t2:124_1": "Upari sañjātāhi rukkhalatāhi, iṭṭhakapāsāṇādīhi ca sañchannaṁ mahānidhiṁ uddharitukāmena ‘‘mayā ekeneva na sakkā’’ti attano aññaṁ sahāyaṁ pariyesituṁ theyyacittena sayitaṭṭhānā uṭṭhānādīsu sabbapayogesu dukkaṭaṁ hotīti attho.",
  "tika-vin11t2:124_2": "Kudālaṁ bhūmikhaṇanatthāya piṭakaṁ vāpi paṁsuuddharaṇatthāya yaṁ kiñci bhājanaṁ.",
  "tika-vin11t2:124_3": "Imesu dvīsu kudālassa ce daṇḍo natthi, daṇḍatthāya rukkhato daṇḍaṁ chindato ca kudālo ce na hoti, kudālakaraṇatthāya ayobījaṁ uddharaṇatthāya akappiyapathaviṁ khaṇantassapi pacchikaraṇatthāya paṇṇāni chindatopi piṭakavāyanatthāya valliṁ chindatopi ubhayatthāpi pariyesane musā bhaṇatopi dukkaṭañceva pācittiyañca, itarapayogesu dukkaṭamevāti veditabbaṁ.",
  "tika-vin11t2:125_0": "Gacchatoti dutiyādiṁ pariyesitvā laddhā vā aladdhā vā nidhiṭṭhānaṁ gacchantassa pade pade dukkaṭanti attho.",
  "tika-vin11t2:125_1": "Ettha ca ‘‘theyyacitto dutiyaṁ vā pariyesatī’’tiādi pāḷiyaṁ (pārā.",
  "tika-vin11t2:125_2": "94) ‘‘theyyacitto’’ti vuttattā, idha ‘‘theyyacittenā’’ti vacanato ‘‘imaṁ nidhiṁ labhitvā buddhapūjaṁ vā karissāmi, saṅghabhattaṁ vā karissāmī’’ti evamādinā nayena kusalacittappavattiyā sati anāpattīti daṭṭhabbaṁ.",
  "tika-vin11t2:125_3": "Pubbayogatoti adinnādānassa pubbapayogabhāvato, dutiyapariyesanādīsu pubbapayogesu dukkaṭanti attho.",
  "tika-vin11t2:126_0": "Dukkaṭañca aṭṭhavidhaṁ hoti pubbapayogadukkaṭaṁ sahapayogadukkaṭaṁ anāmāsadukkaṭaṁ durupaciṇṇadukkaṭaṁ vinayadukkaṭaṁ ñātadukkaṭaṁ ñattidukkaṭaṁ paṭissavadukkaṭanti.",
  "tika-vin11t2:126_1": "Tattha ‘‘theyyacitto dutiyaṁ vā kudālaṁ vā piṭakaṁ vā pariyesati gacchati vā, āpatti dukkaṭassā’’ti vuttaṁ pubbapayogadukkaṭaṁ nāma.",
  "tika-vin11t2:126_2": "Idha pācittiyaṭṭhāne pācittiyaṁ, itaresu pubbapayogesu dukkaṭaṁ.",
  "tika-vin11t2:126_3": "‘‘Tatthajātakaṁ kaṭṭhaṁ vā lataṁ vā chindati, āpatti dukkaṭassā’’ti vuttaṁ sahapayogadukkaṭaṁ.",
  "tika-vin11t2:126_4": "Idha adinnādānasahitapayogattā pācittiyavatthumhi, itaratra ca dukkaṭamevāti ayamettha viseso.",
  "tika-vin11t2:126_5": "Muttāmaṇiādīsu dasasu ratanesu, sāliādīsu sattasu dhaññesu, sabbesu ca āvudhabhaṇḍādīsu āmasanapaccayā dukkaṭaṁ anāmāsadukkaṭaṁ.",
  "tika-vin11t2:126_6": "Kadalināḷikerapanasādirukkhaṭṭhameva phalaṁ āmasantassa vuttaṁ dukkaṭaṁ durupaciṇṇadukkaṭaṁ.",
  "tika-vin11t2:126_7": "Upacaraṇaṁ upaciṇṇaṁ, parāmasananti attho.",
  "tika-vin11t2:126_8": "Duṭṭhu upaciṇṇaṁ durupaciṇṇaṁ, durupaciṇṇe dukkaṭaṁ durupaciṇṇadukkaṭaṁ.",
  "tika-vin11t2:126_9": "Bhikkhācārakāle patte rajasmiṁ patite pattaṁ appaṭiggahetvā vā adhovitvā vā bhikkhāpaṭiggahaṇena dukkaṭaṁ vinayadukkaṭaṁ, vinaye paññattaṁ dukkaṭaṁ vinayadukkaṭaṁ.",
  "tika-vin11t2:126_10": "Kiñcāpi avasesadukkaṭānipi vinaye paññattāneva, tathāpi ruḷhiyā mayūrādisaddehi morādayo viya idameva tathā vuccati.",
  "tika-vin11t2:126_11": "‘‘Sutvā na vadanti, āpatti dukkaṭassā’’ti vuttaṁ ñātadukkaṭaṁ nāma.",
  "tika-vin11t2:126_12": "Ekādasasu samanubhāsanāsu ‘‘ñattiyā dukkaṭa’’nti vuttaṁ ñattidukkaṭaṁ.",
  "tika-vin11t2:126_13": "‘‘Tassa bhikkhave bhikkhuno purimikā ca na paññāyati, paṭissave ca āpatti dukkaṭassā’’ti (mahāva.",
  "tika-vin11t2:126_14": "207) vuttaṁ paṭissavadukkaṭaṁ nāma.",
  "tika-vin11t2:126_15": "Imesu aṭṭhasu dukkaṭesu idha āpajjitabbaṁ dukkaṭaṁ pubbapayogadukkaṭaṁ nāma. Tenāha ‘‘pubbayogato’’ti.",
  "tika-vin11t2:126_16": "Gāthābandhasukhatthaṁ upasaggaṁ anādiyitvā ‘‘pubbapayogato’’ti vattabbe ‘‘pubbayogato’’ti vuttanti gahetabbaṁ.",
  "tika-vin11t2:127_0": "Ettha ca kiñcāpi imesu dukkaṭesu asaṅgahitāni ubhatovibhaṅgāgatāni divāseyyādidukkaṭāni ceva khandhakāgatāni ca bahūni dukkaṭāni santi, tāni panettha vinayadukkaṭeyeva saṅgahitabbāni.",
  "tika-vin11t2:127_1": "‘‘Vinaye paññattaṁ dukkaṭaṁ vinayadukkaṭa’’nti hi sāratthadīpaniyaṁ (sārattha. ṭī. 2.94) vuttanti. Aṭṭhakathāyaṁ (pārā. aṭṭha.",
  "tika-vin11t2:127_2": "1.94) pana rajokiṇṇadukkaṭasseva ‘‘vinayadukkaṭa’’nti gahaṇaṁ upalakkhaṇamattaṁ.",
  "tika-vin11t2:127_3": "Itarathā aṭṭha dukkaṭānīti gaṇanāparicchedoyeva niratthako siyāti pubbapayoge dukkaṭādīnampi vinayadukkaṭeyeva saṅgahetabbabhāvepi katipayāni dassetvā itaresamekato dassanatthaṁ tesaṁ visuṁ gahaṇaṁ suttaṅgasaṅgahitattepi geyyagāthādīnaṁ aṭṭhannaṁ visuṁ dassanaṁ viyāti veditabbaṁ.",
  "tika-vin11t2:128_0": "46.Tatthajātakaṁ kaṭṭhaṁ vāti tasmiṁ ciranihitanidhūpari jātaṁ allaṁ sukkhaṁ kaṭṭhaṁ vā. Lataṁ vāti tādisaṁ valliṁ vā.",
  "tika-vin11t2:128_1": "Idaṁ upalakkhaṇaṁ tiṇādīnaṁ khuddakagacchānañca gahetabbattā.",
  "tika-vin11t2:128_2": "Ubhayatthāpīti alle ca sukkhe cāti vuttaṁ hoti.",
  "tika-vin11t2:128_3": "Allarukkhādīni chindato pācittiyaṁ ahutvā dukkaṭamattassa bhavane kāraṇaṁ dasseti ‘‘sahapayogato’’ti.",
  "tika-vin11t2:128_4": "Avahārena sahitapayogattā pācittiyaṭṭhānepi dukkaṭamevāti vuttaṁ hoti.",
  "tika-vin11t2:128_5": "‘‘Sahapayogato ubhayatthāpi dukkaṭa’’nti vadanto paṭhamagāthāya dassitapubbapayogato imāya dassitasahapayogassa visesaṁ dasseti.",
  "tika-vin11t2:129_0": "47.Pathavinti kappiyaṁ vā akappiyaṁ vā pathaviṁ.",
  "tika-vin11t2:129_1": "Akappiyapathaviṁ khaṇato sahapayogattā dukkaṭameva.",
  "tika-vin11t2:129_2": "Byūhatoti paṁsuṁ ekato rāsiṁ karontassa.",
  "tika-vin11t2:129_3": "‘‘Viyūhati ekapasse rāsiṁ karotī’’ti aṭṭhakathāvacanato ūha-iccetassa dhātuno vitakke uppannattepi dhātūnamanekatthattā vi-upasaggavasena idha rāsikaraṇe vattatīti gahetabbaṁ.",
  "tika-vin11t2:129_4": "Rāsibhūtaṁ paṁsuṁ kudālena vā hatthena vā pacchiyā vā uddharantassa ca apanentassa ca payogagaṇanāya dukkaṭaṁ paṁsumeva vāti ettha avuttasamuccayatthena vā-saddena saṅgahitanti daṭṭhabbaṁ.",
  "tika-vin11t2:129_5": "Āmasantassāti nidhikumbhiṁ hatthena parāmasantassa. Vāti samuccaye.",
  "tika-vin11t2:129_6": "Dukkaṭanti duṭṭhu kataṁ kiriyaṁ satthārā vuttaṁ virādhetvā khalitvā katattāti dukkaṭaṁ. Vuttañcetaṁ parivāre (pari. 339) –",
  "tika-vin11t2:130_0": "‘‘Dukkaṭanti hi yaṁ vuttaṁ, taṁ suṇohi yathātathaṁ;",
  "tika-vin11t2:131_0": "Aparaddhaṁ viraddhañca, khalitaṁ yañca dukkaṭa’’nti.",
  "tika-vin11t2:132_0": "Duṭṭhu vā virūpaṁ kataṁ kiriyāti dukkaṭaṁ.",
  "tika-vin11t2:132_1": "Vuttampi cetaṁ parivāre (pari. 339) –",
  "tika-vin11t2:133_0": "‘‘Yaṁ manusso kare pāpaṁ, āvi vā yadi vā raho;",
  "tika-vin11t2:134_0": "‘Dukkaṭa’nti pavedenti, tenetaṁ iti vuccatī’’ti.",
  "tika-vin11t2:135_0": "Evaṁ ‘‘tatthajātaka’’ntiādigāthādvayāgataṁ chedanadukkaṭaṁ khaṇanadukkaṭaṁ byūhanadukkaṭaṁ uddharaṇadukkaṭaṁ āmasanadukkaṭanti pañcasu sahapayogadukkaṭesu purimapurimapayogehi āpannā dukkaṭāpattiyo pacchimaṁ pacchimaṁ dukkaṭaṁ patvā paṭipassambhanti, taṁtaṁpayogāvasāne lajjidhammaṁ okkamitvā oramati ce, taṁtaṁdukkaṭamattaṁ desetvā parisuddho hoti.",
  "tika-vin11t2:135_1": "Dhuranikkhepamakatvā phandāpentassa thullaccayaṁ patvā āmasanadukkaṭaṁ paṭipassambhatīti mahāaṭṭhakathāyaṁ (pārā. aṭṭha. 1.94) vuttaṁ.",
  "tika-vin11t2:135_2": "Yathāpāḷiyā gayhamāne purimapurimāpattīnaṁ paṭipassaddhi ‘‘ñattiyā dukkaṭaṁ, dvīhi kammavācāhi thullaccayā paṭipassambhantī’’ti pāḷiyaṁ (pārā.",
  "tika-vin11t2:135_3": "414, 421, 428, 439) āgatattā anussāvanāya eva labbhatīti daṭṭhabbaṁ.",
  "tika-vin11t2:135_4": "Imassa pana suttassa anulomavasena mahāaṭṭhakathāyaṁ vuttā imasmiṁ adinnādānasikkhāpadepi āpattipaṭipassaddhi pamāṇanti niṭṭhamettha gantabbaṁ.",
  "tika-vin11t2:136_0": "48.",
  "tika-vin11t2:136_1": "‘‘Phandāpeti, āpatti thullaccayassa.",
  "tika-vin11t2:136_2": "Ṭhānā cāveti, āpatti pārājikassā’’ti (pārā.",
  "tika-vin11t2:136_3": "94) vuttaṁ ṭhānācāvane pārājikañca tassa sāmantāpattibhūtaṁ thullaccayañca ṭhānabhedaviññāpanamukhena vattabbanti idāni taṁ dassetumāha ‘‘mukhepāsa’’ntiādi.",
  "tika-vin11t2:136_4": "Tattha mukhe kumbhimukhavaṭṭiyaṁ.",
  "tika-vin11t2:136_5": "Pāsaṁ pavesetvāti bandhanaṁ pāsaṁ pakkhipitvā.",
  "tika-vin11t2:136_6": "Khāṇuketi ayokhāṇumhi, khadirakhāṇuke vā.",
  "tika-vin11t2:136_7": "Baddhakumbhiyā ṭhānabhedo bandhanānaṁ vasā ñeyyoti sambandho.",
  "tika-vin11t2:137_0": "49.",
  "tika-vin11t2:137_1": "Idāni ṭhānabhedaṁ dasseti ‘‘dve’’tiādinā.",
  "tika-vin11t2:137_2": "‘‘Ekasmiṁ khāṇuke’’ti iminā dvīsu disāsu vā tīsu catūsu vā disāsu khāṇuke khaṇitvā baddhakhāṇugaṇanāya sambhavanto ṭhānabhedo upalakkhito hoti.",
  "tika-vin11t2:137_3": "Valayaṁ…pe… katāya vā dve ṭhānānīti yojanā.",
  "tika-vin11t2:137_4": "Vāti samuccaye upalakkhito hoti.",
  "tika-vin11t2:138_0": "50.",
  "tika-vin11t2:138_1": "Evaṁ ṭhānabhedaṁ dassetvā idāni ṭhānavasena āpajjitabbā āpattiyo dassetumāha ‘‘uddharantassā’’tiādi. Saṅkhalinti dāmaṁ.",
  "tika-vin11t2:138_2": "Thullaccayanti ekassa santike desetabbāsu āpattīsu thūlattā, accayattā ca thullaccayaṁ nāma. Vuttañhetaṁ parivāre –",
  "tika-vin11t2:139_0": "‘‘Thullaccayanti yaṁ vuttaṁ;",
  "tika-vin11t2:140_0": "Taṁ suṇohi yathātathaṁ;",
  "tika-vin11t2:141_0": "Ekassa mūle yo deseti;",
  "tika-vin11t2:142_0": "Yo ca taṁ paṭigaṇhati;",
  "tika-vin11t2:143_0": "Accayo tena samo natthi;",
  "tika-vin11t2:144_0": "Tenetaṁ iti vuccatī’’ti. (pari. 339);",
  "tika-vin11t2:145_0": "Ettha ca thūlaccayanti vattabbe ‘‘samparāye ca (saṁ. ni.",
  "tika-vin11t2:145_1": "1.49) suggati, taṁ hoti kaṭukapphala’’ntiādīsu (dha. pa.",
  "tika-vin11t2:145_2": "66) viya lakārassa dvittaṁ, saṁyoge ūkārassa rasso ca veditabbo. Tato saṅkhalikabhedato paraṁ.",
  "tika-vin11t2:145_3": "Ṭhānā cāvetīti ṭhitaṭṭhānato kesaggamattampi apaneti.",
  "tika-vin11t2:145_4": "Ettha ca nāvaṭṭhakathāyaṁ ‘‘uddhaṁ vā adho vā tiriyaṁ vā antamaso kesaggamattampi saṅkāmeti, āpatti pārājikassā’’ti (pārā.",
  "tika-vin11t2:145_5": "99) vuttanayena ‘‘tiriya’’nti vuttā catasso disā, uddhamadho cāti chaṭṭhānāni.",
  "tika-vin11t2:145_6": "Tāsu ekaṁ disaṁ apanīyamānāya kumbhiyā taṁdisābhimukhaṁ itaradisāyaṁ ṭhitapasse orimadisāya ṭhitapassena phuṭṭhokāsassa kesaggamattampi anatikkante phandāpanavasena thullaccayaṁ hoti, atikkante ṭhānā cāvitattā pārājikaṁ hotīti veditabbo.",
  "tika-vin11t2:145_7": "Imameva sandhāyāha ‘‘ṭhānā cāveti ce cuto’’ti.",
  "tika-vin11t2:145_8": "Eseva nayo phandanarahitāya nidhikumbhiyā ṭhānācāvanepi.",
  "tika-vin11t2:146_0": "51.",
  "tika-vin11t2:146_1": "Evaṁ paṭhamaṁ bandhanaṁ chinditvā pacchā kumbhiggahaṇe nayaṁ dassetvā idāni paṭhamaṁ kumbhiṁ apanetvā pacchā bandhanāpanayane nayaṁ dassetumāha ‘‘paṭhama’’ntiādi.",
  "tika-vin11t2:146_2": "So nayoti ‘‘paṭhamuddhāre thullaccayaṁ, dutiyuddhāre pārājika’’nti tamevatthamatidisati.",
  "tika-vin11t2:147_0": "52.Valayanti kumbhiyā baddhasaṅkhalikāya mūle pavesitaṁ valayaṁ.",
  "tika-vin11t2:147_1": "Mūle ghaṁsanto ito cito ca sāretīti yojanā. Ghaṁsantoti phusāpento.",
  "tika-vin11t2:147_2": "Ito cito ca sāretīti orato ca pārato ca sañcāleti.",
  "tika-vin11t2:147_3": "Rakkhatīti ettha ‘‘sīlaṁ bhikkhu’’nti pāṭhaseso, pārājikaṁ nāpajjatīti vuttaṁ hoti. Tatthāti tasmiṁ mūle.",
  "tika-vin11t2:147_4": "Khegataṁ karontovāti sabbapassato mūlaṁ aphusāpetvā ākāsagataṁ karontova.",
  "tika-vin11t2:147_5": "Parājitoti ṭhānācāvanassa katattā parājayamāpanno hoti.",
  "tika-vin11t2:148_0": "53.",
  "tika-vin11t2:148_1": "Kumbhimatthake jātanti yojanā.",
  "tika-vin11t2:148_2": "Cirakālaṁ nihitattā mūlehi kumbhiṁ vinandhitvā ṭhitanti attho.",
  "tika-vin11t2:148_3": "Samīpe jātaṁ rukkhaṁ chindatoti yojanā.",
  "tika-vin11t2:148_4": "Ettha ca ‘‘tatthajātakaṁ kaṭṭhaṁ vā’’tiādikāya gāthāya nidhimatthake bhūmiyaṁ ṭhitarukkhalatādiṁ chindantassa āpatti vuttā, imāya pana gāthāya bhūmiṁ nikhaṇitvā otiṇṇakāle nidhiṁ vinandhitvā ṭhitamūlaṁ allarukkhaṁ, khāṇukaṁ vā gahetvā āhāti punaruttidosābhāvo veditabbo.",
  "tika-vin11t2:148_5": "‘‘Atatthaja’’nti iminā sahapayogābhāvamāha.",
  "tika-vin11t2:148_6": "Imināva purimagāthāya vuttaṁ kaṭṭhalatādīni nidhisambandhāni ce, yathāvuttadukkaṭassa vatthūni, samīpāni ce, pācittiyasseva vatthūnīti dīpeti.",
  "tika-vin11t2:149_0": "54.",
  "tika-vin11t2:149_1": "Idāni evaṁ pariyesitvā diṭṭhanidhibhājanaṁ ṭhitaṭṭhānato acāletvā antoṭhitaṁ bhaṇḍamattaṁ gaṇhato vinicchayaṁ dassetumāha ‘‘antokumbhigata’’ntiādi.",
  "tika-vin11t2:149_2": "Tattha phandāpetīti antocāṭiyā pakkhitte attano bhājane pakkhipituṁ rāsikaraṇādivasena phandāpeti.",
  "tika-vin11t2:149_3": "Apabyūhati vāti heṭṭhā ṭhitaṁ gaṇhituṁ upari ṭhitāni apanento viyūhati vā. Atha vā apabyūhantoti (pārā. aṭṭha.",
  "tika-vin11t2:149_4": "1.94) aṭṭhakathāvacanassa dvidhā karontoti gaṇṭhipade attho vuttoti attano bhājane pakkhipituṁ ito cito ca rāsiṁ karontoti attho veditabbo. Tatthevāti antokumbhiyameva.",
  "tika-vin11t2:150_0": "55.Harantoti avaharanto.",
  "tika-vin11t2:150_1": "Muṭṭhiṁ chindatīti attano bhājanaṁ pakkhipitvā gaṇhituṁ asakkuṇeyyo antokumbhimhi hatthaṁ otāretvā kumbhigatabhaṇḍena yathā abaddhaṁ hoti, tathā muṭṭhiyā paricchindati, kumbhigataṁ muṭṭhiyā gaṇhanto kumbhigatena muṭṭhigataṁ yathā asammissaṁ hoti, tathā paricchinditvā pādagghanakaṁ vā atirekapādagghanakaṁ vā gaṇhātīti vuttaṁ hoti.",
  "tika-vin11t2:150_2": "Attano bhājane gataṁ katvā vā chindatīti yojanā.",
  "tika-vin11t2:150_3": "Attano bhājanagataṁ katvā kumbhigatena yathā asammissaṁ hoti, tathā paricchindatīti attho, sace attano bhājanagataṁ hutvā kumbhigatena asammissaṁ bhaṇḍaṁ pañcamāsakaṁ vā atirekapañcamāsakaṁ vā agghati, pārājikoti vuttaṁ hoti.",
  "tika-vin11t2:151_0": "56.Hāraṁ vāti muttāhāraṁ vā.",
  "tika-vin11t2:151_1": "Pāmaṅgaṁ vāti suvaṇṇamayaṁ, rajatamayaṁ vā pāmaṅgaṁ dāmaṁ.",
  "tika-vin11t2:151_2": "Suttāruḷhanti sutte āruḷhaṁ suttāruḷhaṁ, suttañca suttāruḷhañca suttāruḷhanti ekadesasarūpekaseso daṭṭhabbo.",
  "tika-vin11t2:151_3": "‘‘Suttena āvutassāpi suttamayassāpi etaṁ adhivacana’’nti aṭṭhakathāvacanato (pārā. aṭṭha.",
  "tika-vin11t2:151_4": "1.94) paṭhamamuttāhāraṁ vinā suvaṇṇarajatapavāḷādimaṇikaṁ vā suttesu āvuṇitvā katā nānāvaliyo ceva suttamayāni ca bhaṇḍāni gahetabbāni. Kumbhiyā ṭhitanti pāṭhaseso.",
  "tika-vin11t2:151_5": "Phandāpetīti theyyacittena gaṇhitukāmatāya cāleti.",
  "tika-vin11t2:151_6": "Yathāvatthunti vītikkamānurūpaṁ thullaccayaṁ hotīti adhippāyo.",
  "tika-vin11t2:151_7": "Ṭhānā cāvetīti ṭhitaṭṭhānato kesaggamattampi atikkāmeti .",
  "tika-vin11t2:151_8": "Cutoti pātimokkhasaṁvarasīlā parihīnoti attho.",
  "tika-vin11t2:152_0": "Aparipuṇṇāya kumbhiyāekadesaṭṭhaṁ bhaṇḍaṁ tato tato kesaggamattampi ṭhānaṁ apanetvā tattheva antokumbhiyā aññaṁ ṭhānaṁ nentassa ca tattheva ākāsagataṁ karontassa ca ‘‘attano bhājanagataṁ vā karoti, muṭṭhiṁ vā chindatī’’ti (pārā.",
  "tika-vin11t2:152_1": "94) etehi sadisattā vatthumhi pādaṁ agghante pārājikā hotīti mahāaṭṭhakathāyaṁ (pārā. aṭṭha. 1.94) idaṁ sanniṭṭhānaṁ.",
  "tika-vin11t2:152_2": "Bhājanatale koṭiṁ ṭhapetvā kamena sakalabhājanakucchiṁ teneva pūretvā mukhavaṭṭiyā ekā koṭi nikkhittā ce, tathāṭhapitassa hārādino sakalabhājanaṁ aṭṭhānanti koṭiṁ gahetvā ujukaṁ ukkhipantassa osānakoṭi bhājanatalato kesaggamattampi ākāsagataṁ karoto ca mukhavaṭṭiyaṁ ghaṁsitvā ākaḍḍhantassa sakalabhājanodaraṁ khepetvā mukhavaṭṭiyā ṭhapitakoṭiyā phuṭṭhaṭṭhānaṁ aparāya koṭiyā kesaggamattampi atikkāmayato ca bhājanakucchiyā upaḍḍhaṁ vatthādinā kenaci pūretvā tassopari ṭhapitahārādisuttāruḷhassa ṭhitokāsameva ṭhānanti tato kesaggamattaṁ apanentassapi pārājikaṁ hotīti vuttaṁ hoti.",
  "tika-vin11t2:153_0": "57.Sappiādīsūti bhājanagatesu sappiādidravavatthūsu yaṁ kiñci.",
  "tika-vin11t2:153_1": "Pādapūraṇanti pādaṁ pūretīti pādapūraṇaṁ, pādagghanakanti attho. Pivato parājayoti sambandho. Kadāti ce?",
  "tika-vin11t2:153_2": "Ekeneva payogena pītamatte pādapūraṇeti yojanā.",
  "tika-vin11t2:153_3": "‘‘Mukhagataṁ vinā’’ti pāṭhaseso.",
  "tika-vin11t2:153_4": "Tattha ekeneva payogenāti dhuranikkhepamakatvā ekābaddhaṁ katvā ākaḍḍhetvā pivanapayogena.",
  "tika-vin11t2:153_5": "‘‘Mukhagataṁ vinā’’ti iminā sace galagateneva pādo pūrati, antogalaṁ paviṭṭheti vuttaṁ hoti.",
  "tika-vin11t2:153_6": "Mukhagatena pūrati, mukhagataṁ bhājanagatena viyojetvā oṭṭhesu pihitesūti vuttaṁ hoti.",
  "tika-vin11t2:153_7": "Veḷunaḷādīhi ākaḍḍhetvā pivantassa nāḷagatena pūrati, nāḷagataṁ bhājanagatena viyojetvā nāḷikoṭiyaṁ aṅguliyā pihitāyanti vuttaṁ hoti.",
  "tika-vin11t2:153_8": "Idaṁ ‘‘attano bhājanagataṁ vā karoti, muṭṭhiṁ vā chindatī’’ti (pārā.",
  "tika-vin11t2:153_9": "94) vuttanayassa anulomavasena mahāpaccariyādīsu (pārā. aṭṭha.",
  "tika-vin11t2:153_10": "1.94) aṭṭhakathāsu vuttanayena gahetabbanti adhippāyo.",
  "tika-vin11t2:154_0": "‘‘Ekeneva payogena pītamatte parājayo’’ti iminā sappiādīsu mahagghesu tattakeneva pādapūraṇañce hoti, ekavārameva mukhena vā sappiādinā vā bhājanagatena ekābaddhabhāve chinnamattepi attano bhājane kumbhiṁ paṇāmetvā pakkhittena kumbhigate chinnamattepi pārājiko hotīti gahetabbaṁ.",
  "tika-vin11t2:155_0": "58.",
  "tika-vin11t2:155_1": "‘‘Dhuranikkhepaṁ katvā punappunaṁ pivantassa na parājayo’’ti iminā dhuranikkhepamakatvā punappunaṁ pivato parājayoti sāmatthiyā vuttaṁ hoti.",
  "tika-vin11t2:155_2": "Dhuranikkhepaṁ akatvā punappunaṁ mukhena gahetvā vā puṭādīhi vā gahetvā pādapūraṇamattaṁ pivantassa parājayo hotīti gahetabbaṁ.",
  "tika-vin11t2:156_0": "59-60.",
  "tika-vin11t2:156_1": "Sace khipati theyyacittoti sambandho.",
  "tika-vin11t2:156_2": "Yaṁ kiñci bhaṇḍakanti telapivanārahaṁ dukūlasāṭakacammakhaṇḍādikaṁ bhaṇḍaṁ.",
  "tika-vin11t2:156_3": "Telakumbhiyaṁ parassāti labbhati. Taṁ nikkhittabhaṇḍaṁ. Dhuvanti ekaṁsena. Tāvade vinassatīti sambandho. Tāvadeti tasmiṁ khaṇeyeva.",
  "tika-vin11t2:156_4": "Katarasmiṁ khaṇeti āha ‘‘hatthato muttamatte’’ti, telassa pītakālaṁ anāgamma pubbapayogattā paṭhamameva hotīti adhippāyo.",
  "tika-vin11t2:156_5": "Vinassatīti sīlavināsaṁ pāpuṇāti. Āviñjetvāti paṇāmetvā. Gāḷetīti paggharāpeti.",
  "tika-vin11t2:156_6": "‘‘Sāḷetī’’tipi paṭhanti, soyeva attho. Sāḷa savaneti dhātu.",
  "tika-vin11t2:156_7": "Tathāti ‘‘theyyacitto vinassatī’’ti ākaḍḍhati, theyyacittena evaṁ karontassa pārājiko hotīti vuttaṁ hoti.",
  "tika-vin11t2:157_0": "61.Tanti telassa okiraṇabhāvaṁ ñatvā paṭhamameva tucchabhājane theyyacittena nikkhittaṁ pādagghanakatelapivanakaṁ taṁ vatthādibhaṇḍaṁ.",
  "tika-vin11t2:157_1": "‘‘Uddharantovā’’ti sāvadhāraṇavacanena ‘‘pītamatte parājayo’’ti dassitaṁ mahāaṭṭhakathāmataṁ paṭikkhittaṁ hoti.",
  "tika-vin11t2:157_2": "Dhaṁsitoti ‘‘sāsanakapparukkhā pātito, pārājikāpannoti adhippāyo.",
  "tika-vin11t2:157_3": "‘‘Theyyacitto’’ti ākaḍḍhanatthaṁ ‘‘tathā’’ti ānetvā sambandhanīyaṁ.",
  "tika-vin11t2:157_4": "Iminā suddhacittena gopanatthāya tucchabhājane vatthādiṁ nikkhipitvā aññena taṁ anoloketvā tele āsitte pacchā suddhacitteneva uddharato na dosoti dīpitaṁ hoti.",
  "tika-vin11t2:158_0": "62.Tatthevāti ṭhitaṭṭhāneyeva.",
  "tika-vin11t2:158_1": "Bhindatoti ṭhānā acāvetvā tiṇajjhāpakassa viya bhikkhuno ṭhānācāvanādhippāyaṁ vinā pāsāṇādinā kenaci paharitvā bhindato.",
  "tika-vin11t2:158_2": "‘‘Mantosadhānubhāvena bhindato’’ti ca vadanti.",
  "tika-vin11t2:158_3": "Chaḍḍentassāti achaḍḍetukāmassāpi sato paripuṇṇatelaghaṭādīsu cāpallena vālukaṁ vā udakaṁ vā okiritvā uttarāpentassāti attho.",
  "tika-vin11t2:158_4": "‘‘Udakamātikaṁ ghaṭābhimukhaṁ katvā opilāpentassā’’ti vadanti.",
  "tika-vin11t2:158_5": "Ṭhānācāvanādhippāye satipi theyyacittābhāvena pārājikā na vijjati, bhaṇḍadeyyaṁ pana hotīti sanniṭṭhānaṁ.",
  "tika-vin11t2:158_6": "Jhāpentassāti kaṭṭhāni pakkhipitvā jhāpentassa.",
  "tika-vin11t2:158_7": "Aparibhogaṁ karontassāti uccārapassāvādimokiritvā aparibhogaṁ karontassa.",
  "tika-vin11t2:158_8": "Dukkaṭanti etesu bhindanādīsu catūsupi ṭhānesu padabhājaniyaṁ dukkaṭameva āgatattā vuttaṁ.",
  "tika-vin11t2:159_0": "Bhūmaṭṭhakathāvaṇṇanā.",
  "tika-vin11t2:160_0": "63.",
  "tika-vin11t2:160_1": "Idāni thalaṭṭhe vinicchayaṁ dassetumāha ‘‘ṭhapita’’ntiādi.",
  "tika-vin11t2:160_2": "Tattha pattharitvāti attharitvā.",
  "tika-vin11t2:160_3": "Ettha ca-saddo avuttasampiṇḍanattho, tena thale rāsikatadhaññādīsu vinicchayo nimikumbhiyā vuttavinicchayānusārena viññātuṁ sakkāti taṁ sarūpato avuttaṁ samuccinoti.",
  "tika-vin11t2:160_4": "Attharaṇādikanti paccattharaṇādikaṁ.",
  "tika-vin11t2:160_5": "Veṭhetvā uddharantassāti kilañjasaṁharaṇaniyāmena vaṭṭetvā saṁharitvā uddharantassa.",
  "tika-vin11t2:160_6": "Mutte ṭhānāti kamena saṁharitvā ṭhitaṭṭhānato kesaggamattampi mutte sati.",
  "tika-vin11t2:160_7": "Parābhavoti sāsanato parihīno.",
  "tika-vin11t2:161_0": "64.",
  "tika-vin11t2:161_1": "Evaṁ attharitvā ṭhapitavatthādīnaṁ saṁharitvā gahaṇe vinicchayaṁ dassetvā tiriyato ākaḍḍhane vinicchayaṁ dassetumāha ‘‘orimantenā’’tiādi.",
  "tika-vin11t2:161_2": "Pi, vāti pakārantarameva samuccinoti.",
  "tika-vin11t2:161_3": "Ujukaṁ kaḍḍhatopi vāti attharitvā ṭhapitavatthādikaṁ catūsu disāsu ekaṁ disaṁ ujukamākaḍḍhato ca pārājikaṁ hoti. Kadāti ce?",
  "tika-vin11t2:161_4": "Etthāpi orimantena phuṭṭhamokāsaṁ pārimantato atikkante pārājikanti yojanā.",
  "tika-vin11t2:161_5": "Orimantena phuṭṭhamokāsanti gahetvā ākaḍḍhantassa attano ṭhitadisāgatapariyantena phusitvā ṭhitaṭṭhānaṁ.",
  "tika-vin11t2:161_6": "Pārimantatoti pārimantena, karaṇatthe to-paccayo.",
  "tika-vin11t2:162_0": "Thalaṁ nāma paṭicchannāpaṭicchannabhūmipāsādapabbatatalādīni, tatraṭṭhaṁ dhaññādibhaṇḍaṁ thalaṭṭhaṁ nāma hoti.",
  "tika-vin11t2:162_1": "Tattha sabbattha vinicchayo vuttanayena veditabbo.",
  "tika-vin11t2:163_0": "Thalaṭṭhakathāvaṇṇanā.",
  "tika-vin11t2:164_0": "65-6.Paricchedāti ṭhānaparicchedā. Sesaṁ suviññeyyameva.",
  "tika-vin11t2:165_0": "67-8.Khegatanti ākāsagataṁ. Assāti morassa. Tanti moraṁ.",
  "tika-vin11t2:166_0": "69.Ṭhānāti yathāparicchinnā chabbidhā ṭhānā.",
  "tika-vin11t2:166_1": "Tassāti morassa phandāpaneti yojanā.",
  "tika-vin11t2:166_2": "Tassāti vā bhikkhussa thullaccayamudīritaṁ.",
  "tika-vin11t2:167_0": "70.",
  "tika-vin11t2:167_1": "Aggahetvā hatthena leḍḍukhipanādipayogena moraṁ tāsetvā ṭhitaṭṭhānato apaneti.",
  "tika-vin11t2:167_2": "Attano ṭhānāti morassa attano chappakāraṭṭhānā.",
  "tika-vin11t2:167_3": "Sayaṁ ṭhānāti bhikkhu sakaṭṭhānā, samaṇabhāvatoti vuttaṁ hoti.",
  "tika-vin11t2:168_0": "71-2.",
  "tika-vin11t2:168_1": "Idāni ‘‘ṭhānā cāveti ce mora’’nti dassitaṁ ṭhānācāvanaṁ vibhāvetumāha ‘‘phuṭṭhokāsa’’ntiādi.",
  "tika-vin11t2:169_0": "73.Kare nilīyatīti pasāritahatthatale nisīdati.",
  "tika-vin11t2:170_0": "75.Uḍḍetvāti ākāsaṁ uppatitvā.",
  "tika-vin11t2:171_0": "76.Aṅgenilīnanti aṁsakūṭādisarīrāvayave nilīnaṁ.",
  "tika-vin11t2:171_1": "Pādeti attano paṭhamuddhārapāde. Dutiye pāde.",
  "tika-vin11t2:172_0": "77.Pādānanti dvinnaṁ pādānaṁ.",
  "tika-vin11t2:172_1": "Kalāpassāti bhūmiyaṁ phusiyamānassa kalāpaggassa.",
  "tika-vin11t2:173_0": "78.Tato pathavitoti tīhi avayavehi patiṭṭhitapathavippadesato, na paṭhamato tattha dukkaṭattā, na dutiyato tattha thullaccayattā, tatiyā pana ṭhānā kesaggamattampi cāvayato pārājikanti vuttaṁ hoti.",
  "tika-vin11t2:174_0": "Ettāvatā –",
  "tika-vin11t2:175_0": "‘‘Pañjare ṭhitaṁ moraṁ saha pañjarena uddharati, pārājikaṁ.",
  "tika-vin11t2:175_1": "Yadi pana pādaṁ nagghati, sabbattha agghavasena kattabbaṁ.",
  "tika-vin11t2:175_2": "Antovatthumhi carantaṁ moraṁ theyyacitto padasā bahivatthuṁ nīharanto dvāraparicchedaṁ atikkāmeti, pārājikaṁ.",
  "tika-vin11t2:175_3": "Vaje ṭhitabalibaddassa hi vajo viya antovatthu tassa ṭhānaṁ.",
  "tika-vin11t2:175_4": "Hatthena pana gahetvā antovatthusmimpi ākāsagataṁ karontassa pārājikameva.",
  "tika-vin11t2:175_5": "Antogāme carantampi gāmaparicchedaṁ atikkāmentassa pārājikaṁ.",
  "tika-vin11t2:175_6": "Sayameva nikkhamitvā gāmūpacāre vā vatthūpacāre vā carantaṁ pana theyyacitto kaṭṭhena vā kathalāya vā utrāsetvā aṭavībhimukhaṁ karoti, moro uḍḍetvā antogāme vā antovatthumhi vā chadanapiṭṭhe vā nilīyati, rakkhati.",
  "tika-vin11t2:175_7": "Sace pana aṭavībhimukho uḍḍeti vā gacchati vā, ‘aṭaviṁ pavesetvā gahessāmī’ti parikappe asati pathavito kesaggamattampi uppatitamatte vā dutiyapadavāre vā pārājikaṁ. Kasmā?",
  "tika-vin11t2:175_8": "Yasmā gāmato nikkhamantassa ṭhitaṭṭhānameva ṭhānaṁ hotī’’ti (pārā. aṭṭha. 1.96) –",
  "tika-vin11t2:176_0": "Aṭṭhakathāgato vinicchayo upalakkhitoti veditabbaṁ.",
  "tika-vin11t2:176_1": "Kapiñjarādiparasantakasakuṇesu ca eseva vinicchayo daṭṭhabbo.",
  "tika-vin11t2:177_0": "79.Patteti dvāre bhikkhāya ṭhitaṁ bhikkhuno hatthagate patte. Tassa theyyacittassa.",
  "tika-vin11t2:178_0": "80.Anuddharitvāvāti patte patitaṁ suvaṇṇādiṁ hatthena anukkhipitvāva paṭhamapadavāre thullaccayaṁ gammamānattā na vuttaṁ.",
  "tika-vin11t2:179_0": "81.Hattheti hatthatale. Vattheti cīvare. Matthaketi sirasi.",
  "tika-vin11t2:179_1": "Gāthāchandavasena vā-sadde ākārassa rassattaṁ. Patiṭṭhitanti patitaṁ.",
  "tika-vin11t2:179_2": "Tanti chijjamānaṁ taṁ suvaṇṇakhaṇḍādi.",
  "tika-vin11t2:179_3": "Yadi ākāse gacchantaṁ, patantaṁ vā hatthena gaṇhāti.",
  "tika-vin11t2:179_4": "Gahitahatthe ṭhitaṭṭhānameva ṭhānaṁ, tato kesaggamattampi apanentassa pārājikaṁ.",
  "tika-vin11t2:179_5": "Tathā gahetvā theyyacittena gacchato dutiyapāduddhāre.",
  "tika-vin11t2:179_6": "Vatthādīsu patitepi eseva nayo.",
  "tika-vin11t2:180_0": "Ākāsaṭṭhakathāvaṇṇanā.",
  "tika-vin11t2:181_0": "82.Mañcapīṭhādīsūti ettha ādi-saddena mañcapīṭhasadise vehāsabhūte aṭṭavitānādayo saṅgaṇhāti.",
  "tika-vin11t2:181_1": "Āmāsampīti hatthena vā kāyena vā āmasitabbaṁ vatthādiñca.",
  "tika-vin11t2:181_2": "Anāmāsampīti tathā aparāmasitabbaṁ suvaṇṇādiṁ.",
  "tika-vin11t2:181_3": "Āmasantassāti hatthādīhi parāmasantassa.",
  "tika-vin11t2:181_4": "‘‘Dukkaṭa’’nti iminā phandāpane thullaccayañca ṭhānācāvane pārājikañca heṭṭhā thalaṭṭhe vuttanayena viññātuṁ sakkāti atidisati.",
  "tika-vin11t2:181_5": "Ṭhānaparicchedo pana mañcādīhi eva ukkhipantassa catunnaṁ pādānaṁ vasena, tatraṭṭhameva gaṇhantassa mañcassa catūsu pādasīsesu phusitvā majjhe aphusitvā ṭhitassa khalimakkhitathaddhasāṭakassa catunnaṁ pādasīsānaṁ vasena, aṭanīsu phusitvā ṭhitassa aṭanīnaṁ vasena vā veditabbo.",
  "tika-vin11t2:182_0": "83.Vaṁseti cīvaravaṁse, iminā cīvaranikkhepanatthāya ṭhapitarukkhadaṇḍasalākārajjuādayo upalakkhitā.",
  "tika-vin11t2:182_1": "Oratoti attano ṭhitadisābhimukhato.",
  "tika-vin11t2:182_2": "Bhoganti saṁharitvā cīvaraṁ tassa nāmetvā ṭhapitamajjhaṭṭhānaṁ.",
  "tika-vin11t2:182_3": "Antanti nāmetvā ekato kataṁ, ubhayānaṁ vā antaṁ.",
  "tika-vin11t2:182_4": "Pārato katvāti vaṁsato parabhāge katvā.",
  "tika-vin11t2:183_0": "84.Cīvarena phuṭṭhokāsoti cīvarena phuṭṭhaṭṭhānaṁ.",
  "tika-vin11t2:183_1": "Tassāti tathā ṭhapitassa cīvarassa.",
  "tika-vin11t2:183_2": "So sakalo cīvaravaṁso ṭhānaṁ na tu hotīti matoti sambandho.",
  "tika-vin11t2:184_0": "85-6.",
  "tika-vin11t2:184_1": "Orimantena phuṭṭhaṁ vā taṁ okāsanti sambandho.",
  "tika-vin11t2:184_2": "Cīvarabhogaṁ gahetvā theyyacittena attano abhimukhaṁ ākaḍḍhato attano ṭhitadisāya cīvaravaṁse cīvarena phusitvā ṭhitaṭṭhānapariyantaṁ itarena atikkāmayato cutīti sambandho.",
  "tika-vin11t2:184_3": "Itarena pārimantena bhittidisāya cīvarassa phuṭṭhokāsapariyantaṁ itarena phuṭṭhaṁ taṁ okāsaṁ orimantena atikkāmayato vā cutīti yojanā.",
  "tika-vin11t2:184_4": "Itarenāti pārimantena bhittipasse cīvaravaṁse phusitvā ṭhitacīvarapariyantena. Phuṭṭhaṁ cīvaravaṁsokāsaṁ.",
  "tika-vin11t2:184_5": "Orimantenāti attano ṭhitadisāya cīvaravaṁse phusitvā ṭhapitacīvarappadesena.",
  "tika-vin11t2:184_6": "Atikkāmayatoti kesaggamattampi atikkāmentassa.",
  "tika-vin11t2:185_0": "Evaṁ dīghantākaḍḍhane sambhavantaṁ vikappaṁ dassetvā idāni tiriyantena atikkamanavidhiṁ dassetumāha ‘‘dakkhiṇantenā’’tiādi. Punāti atha vā.",
  "tika-vin11t2:185_1": "Dakkhiṇantena phuṭṭhaṭṭhānaṁ vāmantena atikkāmayato cutīti yojanā.",
  "tika-vin11t2:185_2": "Cīvaraṁ harituṁ cīvarābhimukhaṁ ṭhitassa attano dakkhiṇapasse cīvarakoṭiyā phuṭṭhaṁ cīvaraṭṭhitappadesaṁ vāmapasse cīvarantena atikkāmayato pārājikamevāti attho.",
  "tika-vin11t2:185_3": "Vāmantena phuṭṭhaṭṭhānaṁ itarena atikkāmayato vā cutīti yojanā.",
  "tika-vin11t2:185_4": "Vāmantena phuṭṭhaṭṭhānanti cīvarābhimukhaṁ ṭhitassa vāmapasse cīvarantena phuṭṭhaṁ cīvaraṭṭhitappadesaṁ.",
  "tika-vin11t2:185_5": "Itarena dakkhiṇapasse cīvarantena atikkāmayato vā cuti pārājikā hotīti attho.",
  "tika-vin11t2:186_0": "87.Vaṁsatoti cīvarena phusitvā ṭhitacīvaravaṁsappadesato.",
  "tika-vin11t2:186_1": "‘‘Kesaggamatta’’nti katthaci potthake likhanti, taṁ na gahetabbaṁ.",
  "tika-vin11t2:186_2": "‘‘Ukkhitte’’ti bhummekavacanantena samānādhikaraṇattā paccattekavacanantatā na yujjatīti.",
  "tika-vin11t2:186_3": "‘‘Kesaggamatte ukkhitte’’ti katthaci pāṭho dissati, so ca pamāṇaṁ.",
  "tika-vin11t2:187_0": "88.",
  "tika-vin11t2:187_1": "Vimocento thullaccayaṁ phuseti yojanā.",
  "tika-vin11t2:187_2": "Cīvaravaṁse phusāpetvā, aphusāpetvā vā rajjuyā bandhitvā ṭhapitacīvaraṁ gaṇhitukāmo theyyacittena bandhanaṁ mocento thullaccayaṁ āpajjatīti attho. Mutteti muttamatte.",
  "tika-vin11t2:187_3": "Pārājiko hoti ṭhānā cutabhāvatoti adhippāyo.",
  "tika-vin11t2:188_0": "89.Veṭhetvāti ettha ‘‘vaṁsamevā’’ti sāmatthiyato labbhati.",
  "tika-vin11t2:188_1": "Cīvaravaṁsaṁ paliveṭhetvā tattheva ṭhapitacīvaraṁ nibbeṭhentassa bhikkhunopi ayaṁ nayoti sambandho.",
  "tika-vin11t2:188_2": "Nibbeṭhentassāti viniveṭhentassa.",
  "tika-vin11t2:188_3": "Ayaṁ nayoti ‘‘nibbeṭhentassa thullaccayaṁ, nibbeṭhite pārājika’’nti yathāvuttanayamatidisati .",
  "tika-vin11t2:188_4": "Valayaṁ chindato vāpi ayaṁ nayoti sambandho.",
  "tika-vin11t2:188_5": "‘‘Bhikkhuno, vaṁse, ṭhapitaṁ, cīvara’’nti ca ānetvā yojetabbaṁ.",
  "tika-vin11t2:188_6": "Cīvaravaṁse pavesetvā ṭhapitaṁ cīvaravalayaṁ yathā chinnamatte ṭhānā cavati, tathā chindantassa bhikkhuno chedane thullaccayaṁ, chinne pārājikanti attho.",
  "tika-vin11t2:188_7": "Mocentassāpyayaṁ nayoti etthāpi ‘‘valaya’’nti iminā saddhiṁ ‘‘bhikkhuno’’tiādipadāni yojetabbāni.",
  "tika-vin11t2:188_8": "Cīvaravaṁse ṭhapitaṁ cīvaraṁ valayaṁ mocentassāpi thullaccayapārājikāni pubbe vuttanayāneva.",
  "tika-vin11t2:189_0": "Iha purimena api-saddena yathāvuttapakāradvaye sampiṇḍite itarena api-saddena avuttasampiṇḍanamantarena atthavisesābhāvato avuttamatthaṁ sampiṇḍeti, tena ‘‘ākāsagataṁ vā karoti, nīharati vā’’ti pakāradvayaṁ saṅgaṇhāti.",
  "tika-vin11t2:189_1": "Tena rukkhamūle pavesetvā ṭhapitanidhisaṅkhalikavalayamiva cīvaravaṁse sabbaṭṭhānehipi aphusāpetvā cīvaravalayaṁ ākāsagataṁ karontassāpi cīvaravaṁsakoṭiyā bahi nīharantassāpi thullaccayapārājikāni vuttanayeneva ñātabbānīti eteyeva saṅgaṇhāti.",
  "tika-vin11t2:189_2": "‘‘Valayaṁ chindato vāpi, mocentassa vāpi, valayaṁ ākāsagataṁ vā karoti, nīharati vā’’ti imesu catūsu vikappesu ekampi tathā akatvā cīvaravalayaṁ cīvaravaṁse ghaṁsetvā ito cito ca sañcārentassa cīvaravalayassa sabbopi cīvaravaṁso ṭhānanti ‘‘ṭhānācāvanaṁ natthī’’ti vuttabyatirekavasena dassitabbanti gahetabbaṁ.",
  "tika-vin11t2:190_0": "90.Ṭhapitassa hīti ettha pasiddhisūcakaṁ hi-saddaṁ ānetvā ‘‘cīvare viya hī’’ti yojetvā visesatthajotakaṁ tu-saddaṁ ānetvā ‘‘ṭhapitassa tū’’ti yojetabbaṁ.",
  "tika-vin11t2:190_1": "Atha vā nipātānamanekatthattā yathāṭhāne ṭhitānameva visesatthe hi-saddo, pasiddhiyaṁ tu-saddo ca yojetabbo.",
  "tika-vin11t2:190_2": "Vinicchayo veditabboti yojanā.",
  "tika-vin11t2:190_3": "Dīghato vā tiriyato vā pasāretvā cīvaravaṁse nikkhittassa cīvarassa vinicchayo pana saṁharitvā cīvaravaṁse ṭhapitacīvaravinicchayo viya vutto, ‘‘orimantena…pe… pārājikaṁ bhave’’ti gāthāttaye vuttanayena veditabboti attho.",
  "tika-vin11t2:191_0": "91.Sikkāyāti olambikādhāre. Yaṁ bhaṇḍakanti sambandho. Pakkhipitvāti nivesetvā.",
  "tika-vin11t2:191_1": "Laggitaṁ hotīti olambitaṁ hoti.",
  "tika-vin11t2:191_2": "‘‘Sikkāto taṁ haranto vā cuto’’ti etasmiṁ vikappe sikkāya phuṭṭhaṭṭhānavasena ṭhānācāvanaṁ veditabbaṁ.",
  "tika-vin11t2:191_3": "Dutiyavikappe sikkāya, bandhanaṭṭhānassa ca bhittipasse phuṭṭhaṭṭhānaṁ yadi siyā, tassa ca vasena ṭhānācāvanaṁ veditabbaṁ.",
  "tika-vin11t2:192_0": "92-3.Kuntādīti ādi-saddena bhindivālādi dīghavatthu gahetabbaṁ.",
  "tika-vin11t2:192_1": "Taṭṭikākhāṇukā viya bhittiyaṁ paṭipāṭiyā nivesitāni migasiṅgāni vā sūlāni vā nāgadantā nāma.",
  "tika-vin11t2:192_2": "Agge vāti kuntaphalakoṭiyaṁ vā. Bunde vāti kuntadantamūle vā.",
  "tika-vin11t2:192_3": "Parikaḍḍhatoti ujukaṁ ākaḍḍhato.",
  "tika-vin11t2:193_0": "Phuṭṭhokāsanti tasmiṁ tasmiṁ nāgadante phuṭṭhaṭṭhānaṁ atikkāmayato kesaggamattena parājayo siyāti sambandho, ṭhapitaṭṭhapitaṭṭhānaṁ vihāya kesaggamattampi atikkāmayato pārājikanti attho.",
  "tika-vin11t2:193_1": "Kesaggena antarena hetunā parājayoti gahetabbaṁ, kesaggamattampi apanayanahetu pārājikaṁ hotīti attho.",
  "tika-vin11t2:194_0": "94-5.",
  "tika-vin11t2:194_1": "Evaṁ dīghato ākaḍḍhane, ukkhipane ca vinicchayaṁ dassetvā tiriyaṁ ākaḍḍhane, parato nayane ca vinicchayaṁ dassetumāha ‘‘pākārābhimukho’’tiādi.",
  "tika-vin11t2:194_2": "Ākaḍḍhatīti attano ṭhitaṭṭhānābhimukhaṁ āviñchati.",
  "tika-vin11t2:194_3": "Orimantaphuṭṭhokāsanti orimantena phuṭṭhokāsaṁ, attano disāya kuntadaṇḍena phuṭṭhokāsanti attho.",
  "tika-vin11t2:194_4": "Ettha accayanakiriyāsambandhe sāmivacanappasaṅge upayogavacanaṁ.",
  "tika-vin11t2:194_5": "‘‘Sakammakadhātuppayoge upayogavacanassa māgadhikavohāre dassanato kammattheyeva upayogavacana’’nti eke vadanti, etaṁ kaccāyanalakkhaṇena samānaṁ.",
  "tika-vin11t2:194_6": "Itarantaccayeti itarantena kato accayoti itarantaccayo, majjhepadalopasamāso, pārimantena kattabbātikkame kateti attho. Kesaggena cutoti yojanā. Yathāvuttoyeva attho.",
  "tika-vin11t2:195_0": "Parato pellantassāti parato katvā pellantassa, bhittipassābhimukhaṁ katvā nippīḷentassāti attho.",
  "tika-vin11t2:195_1": "Tathevāti ‘‘kesaggena cuto’’ti ākaḍḍhati.",
  "tika-vin11t2:195_2": "Ṭhapitepi ca kuntādimhi ayaṁ nayoti yojanā.",
  "tika-vin11t2:195_3": "‘‘Kesaggenā’’tiādinā ayameva vinicchayanayo vattabboti attho.",
  "tika-vin11t2:196_0": "96.",
  "tika-vin11t2:196_1": "Tālassa phalaṁ cālentassa assa bhikkhuno yena phalena vatthu pañcamāsakaṁ pūrati, tasmiṁ phale bandhanā mutte pārājikaṁ bhaveti yojanā.",
  "tika-vin11t2:197_0": "97.Tālassapiṇḍiṁ chindatīti tālaphalakaṇṇikaṁ chindati.",
  "tika-vin11t2:197_1": "Yāya vatthu pūrati, tassā chinnamattāya ‘‘assa pārājikaṁ siyā’’ti heṭṭhā vuttanayo idhāpi yojetabbo.",
  "tika-vin11t2:197_2": "Tālapiṇḍi sace ākāsagatā hoti, piṇḍimūlameva ṭhānaṁ.",
  "tika-vin11t2:197_3": "Paṇṇadaṇḍe vā paṇṇe vā apassāya ṭhitā ce, ṭhitaṭṭhānehi saha piṇḍimūlaṁ gahetvā ṭhānabhedaṁ ñatvā ṭhānācāvanena pārājikampi daṭṭhabbaṁ.",
  "tika-vin11t2:197_4": "Eseva nayoti ‘‘yena vatthu pūrati, tasmiṁ bandhanā mutte assa pārājikaṁ siyā’’ti yathāvutto eva nayo.",
  "tika-vin11t2:197_5": "Etesu sabbesu ṭhānesu pārājikavītikkamato pubbabhāgānantarappayoge thullaccayañca sahapayoge pācittiyaṭṭhāne dukkaṭañca tatopi pubbapayoge pācittiyaṭṭhāne pācittiyañca dukkaṭañca gamanadutiyapariyesanādiavasesapayogesu adinnādānapubbakattā dukkaṭañca asammuyhantehi veditabbaṁ.",
  "tika-vin11t2:198_0": "Vehāsaṭṭhakathāvaṇṇanā.",
  "tika-vin11t2:199_0": "98.",
  "tika-vin11t2:199_1": "Udake nidhiṭṭhānaṁ gacchatoti sambandho.",
  "tika-vin11t2:199_2": "Agambhīrodake nidhiṭṭhānaṁ padavārena gacchato pade pade pubbapayoge dukkaṭaṁ hotīti yojanā.",
  "tika-vin11t2:199_3": "Gambhīre pana tathāti ‘‘padavārena gacchato dukkaṭa’’nti yathāvuttamatidisati.",
  "tika-vin11t2:199_4": "Gacchatoti tarato, hatthaṁ acāletvā tarantassa padavāragaṇanāya, hatthena ca vāyamantassa ‘‘padavārenā’’ti idaṁ upalakkhaṇanti katvā hatthavāragaṇanāya padavāragaṇanāya dukkaṭāni veditabbāni.",
  "tika-vin11t2:199_5": "Tena vuttaṁ aṭṭhakathāyaṁ ‘‘gambhīre hatthehi vā pādehi vā payogaṁ karontassa hatthavārehi vā padavārehi vā payoge payoge dukkaṭa’’nti (pārā. aṭṭha. 1.98).",
  "tika-vin11t2:200_0": "Ummujjanādisūti ettha ādi-saddena nimujjanaṁ saṅgaṇhāti.",
  "tika-vin11t2:200_1": "Etthāpi ‘‘tathā’’ti anuvattamānattā payoge payoge dukkaṭanti ayamattho veditabbo.",
  "tika-vin11t2:200_2": "Nihitakumbhiyā gahaṇatthaṁ nimujjanummujjanesupi hatthavārena, padavārena, hatthapadavārehi ca dukkaṭamevāti vuttaṁ hoti.",
  "tika-vin11t2:200_3": "Tenāha aṭṭhakathāyaṁ ‘‘eseva nayo kumbhigahaṇatthaṁ nimujjanummujjanesū’’ti (pārā. aṭṭha. 1.98).",
  "tika-vin11t2:201_0": "Imissā gāthāya ‘‘nidhiṭṭhānaṁ gacchato dukkaṭa’’nti vacanato tathā gacchantassa udakasappacaṇḍamacchadassanena bhāyitvā palāyantassa gamanassa atadatthattā anāpattīti byatirekena viññāyati.",
  "tika-vin11t2:201_1": "Ettha dutiyapariyesanādisabbapayogesu pācittiyaṭṭhāne pācittiyañca pācittiyena saha dukkaṭañca avasesapayogesu suddhadukkaṭañca sahapayoge bhājanāmasane anāmāsadukkaṭañca phandāpane thullaccayañca ṭhānācāvane pārājikañca nidhikumbhiyā vuttanayena viññātuṁ sakkāti na vuttanti daṭṭhabbaṁ.",
  "tika-vin11t2:201_2": "Tattha ṭhānabhedo pañcadhā hoti, idha pīḷetvā osāretuṁ sakkuṇeyyattā adhodisāya saha chabbidhaṁ hotīti ayametesaṁ viseso.",
  "tika-vin11t2:202_0": "99.Tattha jātakapupphesūti tasmiṁ jale ruḷhesu uppalādikusumesu, niddhāraṇe bhummaṁ.",
  "tika-vin11t2:202_1": "Yena pupphenāti niddhāritabbaṁ.",
  "tika-vin11t2:202_2": "Chindatoti ettha vattamānakālavasena atthaṁ aggahetvā ‘‘chinnavato’’ti bhūtavasena attho gahetabbo.",
  "tika-vin11t2:202_3": "Evaṁ aggahite antimassa payogassa yāva anuparamo, thullaccayārahattā pārājikavacanassa vatthuvirodhitāya ca imasseva pacchimakusumassa kantanakāle pupphanāḷapasse tacamattepi acchinne pārājikaṁ natthīti dassetuṁ ‘‘ekanāḷa…pe… parirakkhatī’’ti ettheva anantare vuccamānanayassa viruddhattā ca imaṁ vinicchayaṁ dassetuṁ likhitassa ‘‘yasmiṁ pupphe vatthu pūrati, tasmiṁ chinnamatte pārājika’’nti (pārā. aṭṭha.",
  "tika-vin11t2:202_4": "1.98) aṭṭhakathāvacanassa viruddhattā ca vattamānakālamagahetvā bhūtakālasseva gahetabbattā ‘‘kadā devadatta āgatosī’’ti pañhassa ‘‘esohamāgacchāmi, āgacchantaṁ mā maṁ vijjhā’’ti uttare viya vattamānasamīpe vattamānevāti bhūte vattamānabyapadesato vuttanti daṭṭhabbaṁ.",
  "tika-vin11t2:203_0": "100.‘‘Uppalajātiyā’’ti iminā ‘‘padumajātiyā’’ti byatirekato vuttattā ‘‘padumajātikānaṁ pana daṇḍe chinne abbhantare suttaṁ acchinnampi rakkhatī’’ti (pārā. aṭṭha.",
  "tika-vin11t2:203_1": "1.98) aṭṭhakathānayo saṅgahitoti daṭṭhabbaṁ.",
  "tika-vin11t2:203_2": "Ekanāḷassa vā passeti ‘‘nāḷassa ekapasse’’ti vattabbe gāthābandhasukhatthaṁ vuttanti veditabbaṁ. Tatoti nāḷato.",
  "tika-vin11t2:204_0": "101.",
  "tika-vin11t2:204_1": "Bhārabaddhakusumesu vinicchayassa vakkhamānattā chinditvā ṭhapitesūti abaddhakusumavasena gahetabbaṁ.",
  "tika-vin11t2:204_2": "Pubbe vuttanayenāti tatrajātakakusumesu vuttavinicchayānusārena.",
  "tika-vin11t2:204_3": "‘‘Yena pupphena pūrati, tasmiṁ chinnamatte’’ti avatvā gahitamatte pārājikanti yojanā cettha viseso.",
  "tika-vin11t2:205_0": "102.",
  "tika-vin11t2:205_1": "Bhāraṁ katvā baddhāni bhārabaddhānīti majjhapadalopīsamāso.",
  "tika-vin11t2:205_2": "Pupphānīti pādagghanakāni uppalādikusumāni.",
  "tika-vin11t2:205_3": "Chasvākāresūti udake osīdāpetuṁ sakkuṇeyyattā adhodisāya saha catasso disā, uddhanti imāsu chasu disāsu, niddhāraṇe bhummaṁ.",
  "tika-vin11t2:205_4": "Kenaci ākārenāti niddhāretabbadassanaṁ.",
  "tika-vin11t2:205_5": "Ṭhānācāvanassa sādhakatamattā karaṇeyeva karaṇavacanaṁ.",
  "tika-vin11t2:205_6": "Nassatīti pādagghanakapupphānaṁ ṭhānācāvanena pārājikamāpajjitvā lokiyalokuttarānaṁ anavasesaguṇānaṁ patiṭṭhānabhūtaṁ pātimokkhasaṁvarasīlaṁ nāsetvā sayaṁ guṇamaraṇena mīyatīti attho.",
  "tika-vin11t2:206_0": "103.Pupphānaṁ kalāpanti pādagghanakauppalādikusumakalāpaṁ.",
  "tika-vin11t2:206_1": "Udakaṁ cāletvāti yathā vīci uṭṭhāti, tathā cāletvā.",
  "tika-vin11t2:206_2": "Pupphaṭṭhānāti pupphānaṁ ṭhitaṭṭhānā.",
  "tika-vin11t2:206_3": "Cāvetīti kalāpaṁ kesaggamattampi apaneti.",
  "tika-vin11t2:206_4": "‘‘Pupphaṁ ṭhānā cāvetī’’ti katthaci potthakesu pāṭho dissati.",
  "tika-vin11t2:206_5": "Pupphakalāpasseva gahitattā purimoyeva gahetabbo.",
  "tika-vin11t2:207_0": "104.‘‘Ettha gataṁ gahessāmī’’ti saha pāṭhasesena yojanā.",
  "tika-vin11t2:207_1": "Parikappetīti ‘‘ettha gataṁ gahessāmī’’ti ṭhānaṁ paricchinditvā takketi.",
  "tika-vin11t2:207_2": "Rakkhatīti ṭhānācāvanepi sati so parikappo pārājikāpattito taṁ bhikkhuṁ rakkhati.",
  "tika-vin11t2:207_3": "Gataṭṭhānāti pupphakalāpena gataṁ sampattañca taṁ ṭhānañcāti viggaho.",
  "tika-vin11t2:207_4": "‘‘Uddharanto’’ti etena ‘‘pupphānaṁ kalāpa’’nti ānetvā sambandhitabbaṁ.",
  "tika-vin11t2:207_5": "‘‘Kataṭṭhānā’’tipi pāṭho, katā pupphānaṁ ṭhānā uddharantoti sambandho.",
  "tika-vin11t2:207_6": "Udakaṁ cāletvā vīciyo uṭṭhāpetvā vīcippahārena udakapiṭṭhena parikappitaṭṭhānaṁ sampattaṁ pupphakalāpaṁ ṭhitaṭṭhānā uddharanto kesaggamattampi ṭhānā cāventoti attho.",
  "tika-vin11t2:207_7": "‘‘Ṭhānā’’ti idaṁ ‘‘bhaṭṭho’’ti iminā sambandhanīyaṁ.",
  "tika-vin11t2:207_8": "Bhaṭṭho nāma pavuccatīti attanā samādāya rakkhiyamānā pātimokkhasaṁvarasīlasaṅkhātasabbaguṇaratanaṅkurābhinibbattaṭṭhānā patito nāma hotīti pavuccati.",
  "tika-vin11t2:208_0": "105.Jalato accuggatassāti ettha ‘‘pupphassā’’ti sāmatthiyā labbhati.",
  "tika-vin11t2:208_1": "Jalapiṭṭhito accuggatassa pupphassa sakalajalaṁ ṭhānaṁ, kaddamapiṭṭhito paṭṭhāya udakapiṭṭhipariyantaṁ pupphadaṇḍena pharitvā ṭhitaṁ sabbamudakaṁ ṭhānanti vuttaṁ hoti.",
  "tika-vin11t2:208_2": "Uppāṭetvāti pupphaggaṁ ākaḍḍhitvā uppīḷetvā.",
  "tika-vin11t2:208_3": "Tatoti tasmā pupphaṭṭhānabhūtasakalajalarāsito. Ujunti ujuṁ katvā. Uddharatoti uppāṭentassa.",
  "tika-vin11t2:209_0": "106.Nāḷanteti uppāṭitapupphanāḷassa mūlakoṭiyā. Jalatoti udakapiṭṭhito.",
  "tika-vin11t2:209_1": "Muttamatte kesaggamattaṁ dūraṁ katvāti pāṭhasesayojanā kātabbā.",
  "tika-vin11t2:209_2": "‘‘Jalato’’ti paṭhamatatiyapādesu dvikkhattuṁ vacanaṁ atthāvisesepi padāvuttialaṅkāre aḍḍhayamakavasena vuttattā punaruttidoso na hotīti veditabbaṁ.",
  "tika-vin11t2:209_3": "‘‘Muttamatte, amutte’’ti ca sambandhitabbaṁ, atthānaṁ vā visesato ubhayattha vuttanti veditabbaṁ. Tasmiṁ nāḷanteti sambandho.",
  "tika-vin11t2:210_0": "107.Tassa nāmetvā uppāṭitassa.",
  "tika-vin11t2:210_1": "Saha gacchena uppāṭitassāpi ayameva vinicchayo.",
  "tika-vin11t2:210_2": "Idha pana sabbapupphapaṇṇanāḷāni mūlato pabhuti paṭhamaṁ ṭhitaṭṭhānato apanāmanavasena ṭhānācāvanaṁ veditabbaṁ.",
  "tika-vin11t2:210_3": "Evaṁ pupphādīni uppāṭentassa bhūtagāmavikopanāpattiyā ṭhāne sahapayogadukkaṭaṁ hotīti veditabbaṁ.",
  "tika-vin11t2:211_0": "108-9.",
  "tika-vin11t2:211_1": "Baḷisādimacchaggahaṇopakaraṇānaṁ vacanato, jale ṭhitamatamacchānaṁ vinicchayassa ca vakkhamānattā maccheti jīvamānakamacchānaṁ gahaṇaṁ.",
  "tika-vin11t2:211_2": "Upalakkhaṇavasena vā avuttasamuccayattha vā-saddena vā khipakādīni macchavadhopakaraṇāni vuttānevāti daṭṭhabbaṁ. Vatthūti pādo. Tasmiṁ macche.",
  "tika-vin11t2:211_3": "Uddhaṭoyeva uddhaṭamatto, maccho, tasmiṁ.",
  "tika-vin11t2:211_4": "Jalāti udakato kesaggamattampi apanetvā ukkhittamatteti vuttaṁ hoti.",
  "tika-vin11t2:212_0": "110.",
  "tika-vin11t2:212_1": "Pupphānaṁ viya macchānampi ṭhitaṭṭhānameva ṭhānanti aggahetvā sakalajalaṁ ṭhānaṁ katvā kasmā vuttanti āha ‘‘ṭhānaṁ salilajānaṁ hī’’tiādi.",
  "tika-vin11t2:212_2": "Salile jātā salilajā, iti pakaraṇato macchāyeva vuccanti.",
  "tika-vin11t2:212_3": "Atthappakaraṇasaddantarasannidhānādīhi saddā visesatthaṁ vadantīti. Hīti pasiddhiyaṁ.",
  "tika-vin11t2:212_4": "Kevalanti avadhāraṇe, jalamevāti vuttaṁ hoti.",
  "tika-vin11t2:212_5": "Iminā bahiudakaṁ nivattitaṁ hoti.",
  "tika-vin11t2:212_6": "Sakalaṁ jalameva ṭhānaṁ yasmā, tasmā salilaṭṭhaṁ jalā vimocento pārājiko hotīti hetuhetumantabhāvena yojanā veditabbā.",
  "tika-vin11t2:212_7": "Āpannaṁ parājetīti pārājikā, āpatti, sā etassa atthīti pārājiko, puggalo.",
  "tika-vin11t2:213_0": "111.Nīraṁ udakaṁ.",
  "tika-vin11t2:213_1": "Vārimhi jale jāto vārijo, iti pakaraṇato macchova gayhati.",
  "tika-vin11t2:213_2": "Eteneva ākāse uppatitamaccho , gocaratthāya ca thalamuggatakummādayo upalakkhitāti veditabbaṁ.",
  "tika-vin11t2:213_3": "Tesaṁ gahaṇe vinicchayo ākāsaṭṭhathalaṭṭhakathāya vuttanayena veditabbo.",
  "tika-vin11t2:213_4": "Bhaṇḍagghena viniddiseti dukkaṭādivatthuno bhaṇḍassa agghavasena dukkaṭathullaccayapārājikāpattiyo vadeyyāti attho.",
  "tika-vin11t2:214_0": "112.Taḷāketi sarasmiṁ, iminā ca vāpipokkharaṇisobbhādijalāsayā saṅgayhanti.",
  "tika-vin11t2:214_1": "Nadiyāti ninnagāya, iminā ca kandarādayo saṅgayhanti. Ninneti āvāṭe.",
  "tika-vin11t2:214_2": "Macchavisaṁ nāmāti ettha nāma-saddo saññāyaṁ.",
  "tika-vin11t2:214_3": "Macchavisanāmakaṁ madanaphalādikaṁ daṭṭhabbaṁ.",
  "tika-vin11t2:214_4": "Gateti visapakkhipake macchaghātake gate.",
  "tika-vin11t2:215_0": "114.Sāmikesūti visaṁ yojetvā gatesu macchasāmikesu. Āharantesūti āharāpentesu.",
  "tika-vin11t2:215_1": "Bhaṇḍadeyyanti bhaṇḍañca taṁ deyyañcāti viggaho, attanā gahitavatthuṁ vā tadagghanakaṁ vā bhaṇḍaṁ dātabbanti attho.",
  "tika-vin11t2:216_0": "115.Maccheti matamacche. Seseti namatamacche.",
  "tika-vin11t2:217_0": "116.Amatesu gahitesūti pakaraṇato labbhati, nimittatthe cetaṁ bhummaṁ.",
  "tika-vin11t2:217_1": "Anāpattiṁ vadantīti adinnādānāpattiyā anāpattiṁ vadanti, māraṇappattiyā pācittiyaṁ hoteva.",
  "tika-vin11t2:217_2": "Ayañca vinicchayo arakkhitaagopitesu assāmikataḷākādīsu veditabbo.",
  "tika-vin11t2:218_0": "Udakaṭṭhakathāvaṇṇanā.",
  "tika-vin11t2:219_0": "117.Nāvanti ettha ‘‘nāvā nāma yāya taratī’’ti (pārā.",
  "tika-vin11t2:219_1": "99) vacanato jalatāraṇārahaṁ antamaso ekampi vahantaṁ rajanadoṇiveṇukalāpādikaṁ veditabbaṁ.",
  "tika-vin11t2:219_2": "Nāvaṭṭhaṁ nāma bhaṇḍaṁ yaṁ kiñci indriyabaddhaṁ vā anindriyabaddhaṁ vā.",
  "tika-vin11t2:219_3": "‘‘Thenetvā gaṇhissāmī’’ti iminā ‘‘theyyacittassā’’ti imamatthaṁ viññāpeti.",
  "tika-vin11t2:219_4": "Pāduddhāreti dutiyapariyesanādiatthaṁ gacchantassa pade pade. Dosāti dukkaṭāpattiyo.",
  "tika-vin11t2:219_5": "Vuttāti ‘‘nāvaṭṭhaṁ bhaṇḍaṁ avaharissāmī’ti theyyacitto dutiyaṁ vā pariyesati gacchati vā, āpatti dukkaṭassā’’ti (pārā.",
  "tika-vin11t2:219_6": "99) padabhājaniyaṁ bhagavatā vuttā, iminā pubbapayogasahapayogadukkaṭāni, phandāpane thullaccayaṁ, ṭhānācāvane pārājikañca upalakkhaṇavasena dassitanti veditabbaṁ.",
  "tika-vin11t2:220_0": "118.Caṇḍasoteti vegena gacchante udakappavāhe, ‘‘caṇḍasote’’ti iminā bandhanaṁ vinā sabhāvena aṭṭhitabhāvassa sūcanato ‘‘bandhanameva ṭhāna’’nti vuttaṭṭhānaparicchedassa kāraṇaṁ dassitanti veditabbaṁ.",
  "tika-vin11t2:220_1": "Yasmā caṇḍasote baddhā, tasmā bandhanamekameva ṭhānaṁ matanti vuttaṁ hoti. Tasminti bandhane. Dhīrā vinayadharā.",
  "tika-vin11t2:221_0": "119-120.‘‘Niccale udake nāva-mabandhanamavaṭṭhita’’nti iminā chadhā ṭhānaparicchedassa labbhamānatte kāraṇaṁ dasseti.",
  "tika-vin11t2:221_1": "Nāvaṁ kaḍḍhato tassa pārājikanti sambandho.",
  "tika-vin11t2:221_2": "Punapi kiṁ karontoti āha ‘‘ekenantena samphuṭṭha’’ntiādi.",
  "tika-vin11t2:221_3": "Taṁ nāvaṁ atikkāmayatoti sambandho.",
  "tika-vin11t2:221_4": "Etthāpi ‘‘kaḍḍhitavato atikkamitavato’’ti bhūtavasena attho yojetabbo.",
  "tika-vin11t2:221_5": "Yamettha vattabbaṁ, taṁ heṭṭhā vuttanayameva.",
  "tika-vin11t2:222_0": "121.",
  "tika-vin11t2:222_1": "Evaṁ catupassākaḍḍhane vinicchayaṁ dassetvā idāni uddhaṁ, adho ca ukkhipanaosīdāpanesu vinicchayaṁ dassetumāha ‘‘tathā’’tiādi.",
  "tika-vin11t2:222_2": "Tathāti ‘‘tassa pārājika’’nti ākaḍḍhati.",
  "tika-vin11t2:222_3": "Kasmiṁ kāleti āha ‘‘uddhaṁ kesaggamattampī’’tiādi.",
  "tika-vin11t2:222_4": "Adhonāvātalanti nāvātalassa adho adhonāvātalaṁ, tasmiṁ uddhaṁ kesaggamattampi udakamhā vimociteti iminā sambandho.",
  "tika-vin11t2:222_5": "Tena phuṭṭhaṁ kesaggamattampi mukhavaṭṭiyā vimociteti yojanā.",
  "tika-vin11t2:222_6": "Tenāti adhonāvātalena phuṭṭhe udake mukhavaṭṭiyā karaṇabhūtāya kesaggamattampi vimociteti gahetabbaṁ.",
  "tika-vin11t2:223_0": "122.",
  "tika-vin11t2:223_1": "Tīre bandhitvā pana niccale jale ṭhapitā yā nāvā, tassā nāvāya ṭhānaṁ bandhanañca ṭhitokāso cāti dvidhā matanti yojanā.",
  "tika-vin11t2:224_0": "123.Pubbaṁ paṭhamaṁ bandhanassa vimocane thullaccayaṁ hotīti yojanā.",
  "tika-vin11t2:224_1": "Kenacupāyenāti ‘‘purato pacchato vāpī’’tiādikkamena yathāvuttopāyachakkesu yena kenaci upāyenāti attho. Ṭhānā cāveti nāvaṁ.",
  "tika-vin11t2:225_0": "124.Paṭhamaṁ ṭhānā cāvetvāti ‘‘purato pacchato vā’’tiādinā yathāvuttesu chasu ākāresu aññatarena ākārena nāvaṁ ṭhapitaṭṭhānato paṭhamaṁ cāvetvā.",
  "tika-vin11t2:225_1": "Eseva ca nayoti nāvāya paṭhamaṁ ṭhitaṭṭhānato cāvane thullaccayaṁ, pacchā bandhanamocane pārājikanti eseva nayo netabboti attho.",
  "tika-vin11t2:225_2": "Ettha ca ‘‘tīre bandhitvā niccale udake ṭhapitanāvāya bandhanañca ṭhitokāso cāti dve ṭhānāni, taṁ paṭhamaṁ bandhanā moceti, thullaccayaṁ.",
  "tika-vin11t2:225_3": "Pacchā channaṁ ākārānaṁ aññatarena ṭhānā cāveti, pārājikaṁ.",
  "tika-vin11t2:225_4": "Paṭhamaṁ ṭhānā cāvetvā pacchā bandhanamocanepi eseva nayo’’ti (pārā.",
  "tika-vin11t2:225_5": "99) aṭṭhakathāyaṁ vuttavinicchayo saṅgahito.",
  "tika-vin11t2:225_6": "Āmasanaphandāpanesu dukkaṭathullaccayāni heṭṭhā kumbhiyaṁ vuttanayeneva ñātuṁ sakkuṇeyyattā na vuttānīti veditabbaṁ. Evamuparipi.",
  "tika-vin11t2:226_0": "125.Ussāretvāti udakato thalaṁ āropetvā.",
  "tika-vin11t2:226_1": "Nikujjitvāti adhomukhaṁ katvā.",
  "tika-vin11t2:226_2": "Thale ṭhapitāya nāvāya mukhavaṭṭiyā phuṭṭhokāso eva ṭhānanti yojanā.",
  "tika-vin11t2:226_3": "Hīti viseso, tena jalaṭṭhato thalaṭṭhāya nāvāya vuttaṁ visesaṁ joteti.",
  "tika-vin11t2:227_0": "126.",
  "tika-vin11t2:227_1": "Ettha adho osīdāpanassa alabbhamānatāya taṁ vinā itaresaṁ pañcannaṁ ākārānaṁ vasena ṭhānācāvanaṁ dassetumāha ‘‘ñeyyo’’tiādi.",
  "tika-vin11t2:227_2": "Yato kutocīti tiriyaṁ catassannaṁ, uparidisāya ca vasena yaṁ kiñci disābhimukhaṁ kesaggamattampi atikkamento.",
  "tika-vin11t2:228_0": "127.Ukkujjitāyapīti uddhaṁmukhaṁ ṭhapitāyapi. Ghaṭikānanti dārukhaṇḍānaṁ.",
  "tika-vin11t2:228_1": "‘‘Tathā’’ti iminā ‘‘ñeyyo ṭhānaparicchedo’’tiādinā vuttanayaṁ atidisati.",
  "tika-vin11t2:228_2": "So pana ukkujjitvā bhūmiyaṁ ṭhapitanāvāya yujjati.",
  "tika-vin11t2:228_3": "Ghaṭikānaṁ upari ṭhapitāya pana nāgadantesu ṭhapitakunte vuttavinicchayo yujjati.",
  "tika-vin11t2:229_0": "128.‘‘Theyyā’’ti idaṁ ‘‘pājentassā’’ti visesanaṁ. Tittheti titthāsannajale. Arittenāti kenipātena. Phiyenāti pājanaphalakena. Pājentassāti pesentassa.",
  "tika-vin11t2:229_1": "‘‘Taṁ pājetī’’tipi pāṭho dissati, taṁ nāvaṁ yo pājeti, tassa parājayoti attho.",
  "tika-vin11t2:230_0": "129-30.Chattanti ātapavāraṇaṁ.",
  "tika-vin11t2:230_1": "Paṇāmetvāti yathā vātaṁ gaṇhāti, tathā paṇāmetvā.",
  "tika-vin11t2:230_2": "Ussāpetvāva cīvaranti cīvaraṁ uddhaṁ uccāretvā vā.",
  "tika-vin11t2:230_3": "Gāthāchandavasena ‘va’iti rassattaṁ.",
  "tika-vin11t2:230_4": "Laṅkārasadisanti pasāritapaṭasarikkhakaṁ. Samīraṇanti mālutaṁ.",
  "tika-vin11t2:230_5": "Na doso tassa vijjatīti idaṁ vātassa avijjamānakkhaṇe evaṁ karoto pacchā āgatena vātena nītanāvāya vasena vuttaṁ.",
  "tika-vin11t2:230_6": "Vāyamāne pana vāte evaṁ karontassa āpattiyevāti daṭṭhabbaṁ.",
  "tika-vin11t2:231_0": "131-2.",
  "tika-vin11t2:231_1": "Sayameva upāgatanti sambandho.",
  "tika-vin11t2:231_2": "Gāmasamīpe titthaṁ gāmatitthaṁ. Tanti nāvaṁ.",
  "tika-vin11t2:231_3": "Ṭhānāti chattena vā cīvarena vā gahitavātena gantvā gāmatitthe ṭhitaṭṭhānā.",
  "tika-vin11t2:231_4": "Acālentoti phandāpanampi akaronto, iminā thullaccayassāpi abhāvaṁ dasseti.",
  "tika-vin11t2:231_5": "‘‘Acāvento’’tipi pāṭho, ṭhitaṭṭhānato kesaggamattampi anapanentoti attho, iminā pārājikābhāvaṁ dasseti. Kiṇitvāti mūlena vikkiṇitvā.",
  "tika-vin11t2:231_6": "Sayameva ca gacchantinti ettha ca-kāro vattabbantarasamuccaye.",
  "tika-vin11t2:231_7": "Tathā paṇāmitachattena vā ussāpitacīvarena vā gahitavātena attanā gacchantiṁ.",
  "tika-vin11t2:231_8": "Ṭhānā cāvetīti attanā icchitadisābhimukhaṁ katvā pājanavasena gamanaṭṭhānā cāveti.",
  "tika-vin11t2:232_0": "Nāvaṭṭhakathāvaṇṇanā.",
  "tika-vin11t2:233_0": "133-4. Yanti etenāti yānaṁ. Ramayatīti ratho.",
  "tika-vin11t2:233_1": "Vahati, vuyhati, vahanti etenāti vā vayhaṁ.",
  "tika-vin11t2:233_2": "‘‘Upari maṇḍapasadisaṁ padaracchannaṁ, sabbapāliguṇṭhimaṁ vā chādetvā’’ti (pārā. aṭṭha.",
  "tika-vin11t2:233_3": "1.100) aṭṭhakathāyaṁ vuttanayena kataṁ sakaṭaṁ vayhaṁ nāma.",
  "tika-vin11t2:233_4": "Sandamānikāti ‘‘ubhosu passesu suvaṇṇarajatādimayā gopānasiyo datvā garuḷapakkhakanayena katā sandamānikā’’ti (pārā. aṭṭha.",
  "tika-vin11t2:233_5": "1.100) aṭṭhakathāyaṁ vuttanayena katayānaviseso.",
  "tika-vin11t2:233_6": "Ṭhānā cāvanayogasminti ṭhānā cāvanappayoge.",
  "tika-vin11t2:234_0": "135-6.",
  "tika-vin11t2:234_1": "Dasaṭṭhānācāvanavasena pārājikaṁ vadantehi paṭhamaṁ ṭhānabhedassa ñātabbattā taṁ dassetvā āpattibhedaṁ dassetumāha ‘‘yānassa dukayuttassā’’tiādi.",
  "tika-vin11t2:234_2": "Dukayuttassāti dukaṁ goyugaṁ yuttassa yassāti, yutte yasminti vā viggaho.",
  "tika-vin11t2:234_3": "Dasa ṭhānānīti dvinnaṁ goṇānaṁ aṭṭha pādā, dve ca cakkānīti etesaṁ dasannaṁ patiṭṭhitaṭṭhānānaṁ vasena dasa ṭhānāni vadeyyāti attho.",
  "tika-vin11t2:234_4": "Eteneva nayena catuyuttādiyāne aṭṭhārasāti ṭhānabhedassa nayo dassito hoti.",
  "tika-vin11t2:234_5": "Yānaṁ pājayatoti sakaṭādiyānaṁ pesayato.",
  "tika-vin11t2:234_6": "‘‘Dhureti yugāsanne’’ti aṭṭhakathāya gaṇṭhipade vuttaṁ.",
  "tika-vin11t2:234_7": "Rathīsāya yugena saddhiṁ bandhanaṭṭhānāsanneti vuttaṁ hoti.",
  "tika-vin11t2:234_8": "‘‘Dhura’’nti ca yugasseva nāmaṁ.",
  "tika-vin11t2:234_9": "‘‘Dhuraṁ chaḍḍetvā, dhuraṁ āropetvā’’ti (pārā. aṭṭha.",
  "tika-vin11t2:234_10": "1.100) aṭṭhakathāvacanato taṁsahacariyāya sambandhanaṭṭhānampi dhuraṁ nāma.",
  "tika-vin11t2:234_11": "Idha pana gaṅgā-saddo viya gaṅgāsamīpe dhurasamīpe pājakassa nisajjārahaṭṭhāne dhurassa vattamānatā labbhati.",
  "tika-vin11t2:235_0": "Goṇānaṁ pāduddhāre tassa thullaccayaṁ viniddiseti yojanā.",
  "tika-vin11t2:235_1": "Idañca goṇānaṁ avilomakālaṁ sandhāya vuttaṁ.",
  "tika-vin11t2:235_2": "Vilomakāle sambhavantaṁ visesaṁ jotetuṁ ‘‘thullaccayaṁ tu’’ iccatra tu-saddena aṭṭhakathāyaṁ ‘‘sace pana goṇā ‘nāyaṁ amhākaṁ sāmiko’ti ñatvā dhuraṁ chaḍḍetvā ākaḍḍhantā tiṭṭhanti vā phandanti vā, rakkhati tāva.",
  "tika-vin11t2:235_3": "Goṇe puna ujukaṁ paṭipādetvā dhuraṁ āropetvā daḷhaṁ yojetvā pācanena vijjhitvā pājentassa vuttanayeneva tesaṁ pāduddhārena thullaccaya’’nti vuttaviseso saṅgahitoti daṭṭhabbo.",
  "tika-vin11t2:235_4": "Cakkānaṁ hīti ettha adhikena hi-saddena ‘‘sacepi sakaddame magge ekaṁ cakkaṁ kaddame laggaṁ hoti, dutiyaṁ cakkaṁ goṇā parivattentā pavattenti, ekassa pana ṭhitattā na tāva avahāro hoti.",
  "tika-vin11t2:235_5": "Goṇe pana puna ujukaṁ paṭipādetvā pājentassa ṭhitacakke kesaggamattaṁ phuṭṭhokāsaṁ atikkante pārājika’’nti (pārā. aṭṭha.",
  "tika-vin11t2:235_6": "1.100) aṭṭhakathāyaṁ vuttaviseso dassito hotīti daṭṭhabbaṁ.",
  "tika-vin11t2:236_0": "137-9.",
  "tika-vin11t2:236_1": "Ettāvatā yuttayānavinicchayaṁ dassetvā idāni ayuttayānavinicchayaṁ dassetumāha ‘‘ayuttakassā’’tiādi.",
  "tika-vin11t2:236_2": "Dhurena upatthambhaniyaṁ ṭhitassa tassa ayuttakassāpi ca yānakassa upatthambhanicakkakānaṁ vasena tīṇeva ṭhānāni bhavantīti yojanā.",
  "tika-vin11t2:236_3": "Tattha ayuttakassāti goṇehi ayuttakassa.",
  "tika-vin11t2:236_4": "Dhurenāti yathāvuttanayena dhurayuttaṭṭhānasamīpadesena, sakaṭasīsenāti vuttaṁ hoti.",
  "tika-vin11t2:236_5": "Upatthambhaniyanti sakaṭasīsopatthambhaniyā upari ṭhitassa.",
  "tika-vin11t2:236_6": "Upatthambhayati dhuranti upatthambhanī.",
  "tika-vin11t2:236_7": "Sakaṭassa pacchimabhāgopatthambhanatthaṁ dīyamānaṁ daṇḍadvayaṁ pacchimopatthambhanī nāma, purimabhāgassa dīyamānassa upatthambhanī purimopatthambhanī nāmāti ayamupatthambhanīnaṁ viseso.",
  "tika-vin11t2:236_8": "Idha purimopatthambhanī adhippetā.",
  "tika-vin11t2:236_9": "‘‘Upatthambhanicakkakānaṁ vasena tīṇeva ṭhānānī’’ti idaṁ heṭṭhā akappakatāya upatthambhaniyā vasena vuttaṁ, kappakatāya pana vasena ‘‘cattārī’’ti vattabbaṁ.",
  "tika-vin11t2:237_0": "‘‘Tathā’’ti iminā ‘‘ṭhānāni tīṇevā’’ti ākaḍḍhati, dārucakkadvayavasena tīṇi ṭhānānīti attho.",
  "tika-vin11t2:237_1": "‘‘Dārūna’’nti iminā bahuvacananiddesena rāsikatadārūnaṁ dārukassa ekassāpi phalakassāpi gahaṇaṁ veditabbaṁ.",
  "tika-vin11t2:237_2": "‘‘Bhūmiyampi dhureneva, tatheva ṭhapitassa cā’’ti iminā tīṇiyeva ṭhānānīti atidisati.",
  "tika-vin11t2:237_3": "Ettha dhuracakkānaṁ patiṭṭhitokāsavasena tīṇi ṭhānāni.",
  "tika-vin11t2:237_4": "Ettha ca upariṭṭhapitassa cāti ca-kāraṁ ‘‘bhūmiyaṁ ṭhapitassā’’ti etthāpi yojetvā samuccayaṁ kātuṁ sakkāti.",
  "tika-vin11t2:237_5": "Tattha adhikavacanena ca-kārena aṭṭhakathāyaṁ ‘‘yaṁ pana ayuttakaṁ dhure ekāya, pacchato ca dvīhi upatthambhanīhi upatthambhetvā ṭhapitaṁ, tassa tiṇṇaṁ upatthambhanīnaṁ, cakkānañca vasena pañca ṭhānāni.",
  "tika-vin11t2:237_6": "Sace dhure upatthambhanī heṭṭhābhāge kappakatā hoti, cha ṭhānānī’’ti (pārā. aṭṭha.",
  "tika-vin11t2:237_7": "1.100) vuttavinicchayaṁ saṅgaṇhāti.",
  "tika-vin11t2:238_0": "Purato pacchato vāpīti ettha ‘‘kaḍḍhitvā’’ti pāṭhaseso.",
  "tika-vin11t2:238_1": "Api-saddena ‘‘ukkhipitvāpī’’ti avuttaṁ samuccinoti.",
  "tika-vin11t2:238_2": "Yo pana purato kaḍḍhitvā ṭhānā cāveti, yo vā pana pacchato kaḍḍhitvā ṭhānā cāveti, yo vā pana ukkhipitvā ṭhānā cāvetīti yojanā.",
  "tika-vin11t2:238_3": "Tiṇṇanti ime tayo gahitā, ‘‘tesa’’nti sāmatthiyā labbhati, tesaṁ tiṇṇaṁ puggalānanti vuttaṁ hoti.",
  "tika-vin11t2:238_4": "Kadā kiṁ hotīti āha ‘‘thullaccayaṁ tu…pe… parājayo’’ti.",
  "tika-vin11t2:238_5": "‘‘Ṭhānā cāve’’ti idaṁ ‘‘thullaccaya’’nti imināpi sambandhanīyaṁ.",
  "tika-vin11t2:238_6": "Tu-saddassa visesajotanatthaṁ upāttattā sāvasesaṭṭhānācāvane phandāpanathullaccayaṁ, niravasesaṭṭhānācāvane pana kate ṭhānācāvanapārājikā vuttā hotīti daṭṭhabbaṁ.",
  "tika-vin11t2:239_0": "140.Akkhānaṁ sīsakehīti akkhassa ubhayakoṭīhi.",
  "tika-vin11t2:239_1": "‘‘Jātyākhyāyamekasmiṁ bahuvacanamaññatarāya’’miti vacanato ekasmiṁ atthe bahuvacanaṁ yujjati.",
  "tika-vin11t2:239_2": "‘‘Ṭhitassā’’ti etassa visesanassa ‘‘yānassā’’ti visesitabbaṁ sāmatthiyā labbhati.",
  "tika-vin11t2:239_3": "‘‘Ṭhānāni dve’’ti vuttattā yathā sakaṭadhuraṁ bhūmiṁ na phusati, evaṁ uccataresu dvīsu tulādidārūsu dve akkhasīse āropetvā ṭhapitaṁ yānameva gayhati.",
  "tika-vin11t2:240_0": "141.Kaḍḍhantoti dvinnaṁ akkhasīsānaṁ ādhārabhūtesu dārūsu ghaṁsitvā ito cito ca kaḍḍhanto.",
  "tika-vin11t2:240_1": "Ukkhipantoti ujuṁ ṭhitaṭṭhānato uccārento.",
  "tika-vin11t2:240_2": "Phuṭṭhokāsaccayeti phuṭṭhokāsato kesaggamattātikkame.",
  "tika-vin11t2:240_3": "Aññassāti yathāvuttappakārato itarassa.",
  "tika-vin11t2:240_4": "Yassa kassaci rathādikassa yānassa.",
  "tika-vin11t2:241_0": "142.Akkhuddhīnanti catunnaṁ akkharuddhanakaāṇīnaṁ.",
  "tika-vin11t2:241_1": "Akkhassa ubhayakoṭīsu cakkāvuṇanaṭṭhānato anto dvīsu sakaṭabāhāsu akkharuddhanatthāya dve aṅguliyo viya ākoṭitā catasso āṇiyo akkhuddhi nāma.",
  "tika-vin11t2:241_2": "Dhurassāti dhurabandhanaṭṭhānāsannassa rathasīsaggassa. Taṁ yānaṁ.",
  "tika-vin11t2:241_3": "Vā-saddena passe vā gahetvā kaḍḍhanto, majjhe vā gahetvā ukkhipentoti kiriyantaraṁ vikappeti.",
  "tika-vin11t2:241_4": "Gahetvāti ettha ‘‘kaḍḍhanto’’ti pāṭhaseso.",
  "tika-vin11t2:241_5": "Ṭhānā cāvetīti uddhīsu gahetvā kaḍḍhanto attano disāya uddhiantena phuṭṭhaṭṭhānaṁ itarena uddhipariyantena kesaggamattampi atikkāmeti.",
  "tika-vin11t2:242_0": "‘‘Uddhīsu vā’’ti sāsaṅkavacanena anuddhikayānassāpi vijjamānattaṁ sūcitaṁ hoti.",
  "tika-vin11t2:242_1": "Aṭṭhakathāyaṁ ‘‘atha uddhikhāṇukā na honti, samameva bāhaṁ katvā majjhe vijjhitvā akkhasīsāni pavesitāni honti, taṁ heṭṭhimatalassa samantā sabbaṁ pathaviṁ phusitvā tiṭṭhati, tattha catūsu disāsu, uddhañca phuṭṭhaṭṭhānātikkamavasena pārājikaṁ veditabba’’nti (pārā. aṭṭha.",
  "tika-vin11t2:242_2": "1.100) vuttavinicchayañca byatirekavasena saṅgaṇhāti.",
  "tika-vin11t2:243_0": "143.Nābhiyāti nābhimukhena.",
  "tika-vin11t2:243_1": "Ekameva siyā ṭhānanti ekaṁ nābhiyā phuṭṭhaṭṭhānameva ṭhānaṁ bhavatīti attho.",
  "tika-vin11t2:243_2": "‘‘Ekamassa siyā ṭhāna’’nti potthakesu dissati, tato purimapāṭhova sundarataro.",
  "tika-vin11t2:243_3": "Paricchedopīti ettha pi-saddo visesatthajotako, paricchedo panāti attho.",
  "tika-vin11t2:243_4": "Pañcadhāti nābhiyā catupassapariyantaṁ, uddhañca pañcadhā, ṭhānācāvanākāro hotīti attho.",
  "tika-vin11t2:244_0": "144.Ṭhānānidveti nemiyā, nābhiyā ca phuṭṭhaṭṭhānavasena dve ṭhānāni. Assāti cakkassa. Tesaṁ dvinnaṁ ṭhānānaṁ.",
  "tika-vin11t2:244_1": "Bhittiādiṁ apassāya ṭhapitacakkassāpi hi aṭṭhakathāyaṁ vutto ayampi vinicchayo vutto, yopi iminā ca pāṭhena dassito hoti.",
  "tika-vin11t2:245_0": "145.Anārakkhanti sāmikena asaṁvihitārakkhaṁ. Adhodetvāti goṇe apesetvā.",
  "tika-vin11t2:245_1": "Vaṭṭati, pārājikaṁ na hotīti adhippāyo.",
  "tika-vin11t2:245_2": "Sāmike āharāpente pana bhaṇḍadeyyaṁ hoti.",
  "tika-vin11t2:246_0": "Yānaṭṭhakathāvaṇṇanā.",
  "tika-vin11t2:247_0": "146.",
  "tika-vin11t2:247_1": "Bhāraṭṭhakathāya sīsakkhandhakaṭolambavasāti evaṁnāmakānaṁ sarīrāvayavānaṁ vasena bhāro catubbidho hoti.",
  "tika-vin11t2:247_2": "Tattha sīsabhārādīsu asammohatthaṁ sīsādīnaṁ paricchedo veditabbo – sīsassa tāva purimagale galavāṭako piṭṭhigale kesañci kesante āvaṭṭo hoti, galasseva ubhosu passesu kesañci kesāvaṭṭā oruyha jāyanti, ye ‘‘kaṇṇacūḷikā’’ti vuccanti, tesaṁ adhobhāgo cāti ayaṁ heṭṭhimaparicchedo, tato upari sīsaṁ, etthantare ṭhitabhāro sīsabhāro nāma.",
  "tika-vin11t2:248_0": "Ubhosu passesu kaṇṇacūḷikāhi paṭṭhāya heṭṭhā, kapparehi paṭṭhāya upari, piṭṭhigalāvaṭṭato ca galavāṭakato ca paṭṭhāya heṭṭhā, piṭṭhivemajjhāvaṭṭato ca uraparicchedamajjhe hadayaāvāṭato ca paṭṭhāya upari khandho, etthantare ṭhitabhāro khandhabhāro nāma.",
  "tika-vin11t2:249_0": "Piṭṭhivemajjhāvaṭṭato , pana hadayaāvāṭato ca paṭṭhāya heṭṭhā yāva pādanakhasikhā, ayaṁ kaṭiparicchedo, etthantare samantato sarīre ṭhitabhāro kaṭibhāro nāma.",
  "tika-vin11t2:250_0": "Kapparato paṭṭhāya pana heṭṭhā yāva hatthanakhasikhā, ayaṁ olambakaparicchedo, etthantare ṭhitabhāro olambako nāma.",
  "tika-vin11t2:251_0": "Bharatīti bhāro, bharati etena, etasminti vā bhāro, iti yathāvuttasīsādayo avayavā vuccanti. Bhāre tiṭṭhatīti bhāraṭṭhaṁ.",
  "tika-vin11t2:251_1": "Iti sīsādīsu ṭhitaṁ bhaṇḍaṁ vuccati.",
  "tika-vin11t2:251_2": "‘‘Bhāroyeva bhāraṭṭha’’nti (pārā. aṭṭha.",
  "tika-vin11t2:251_3": "1.101) aṭṭhakathāvacanato bharīyatīti bhāro, kammani siddhena bhāra-saddena bhaṇḍameva vuccati.",
  "tika-vin11t2:252_0": "147.Sirasmiṁyevāti yathāparicchinne sirasi eva.",
  "tika-vin11t2:252_1": "Sāretīti anukkhipanto ito cito ca sāreti.",
  "tika-vin11t2:252_2": "Thullaccayaṁ siyāti phandāpanathullaccayaṁ bhaveyya.",
  "tika-vin11t2:253_0": "148.Khandhanti yathāparicchinnameva khandhaṁ. Oropiteti ohārite.",
  "tika-vin11t2:253_1": "Sīsatoti ettha ‘‘uddha’’nti pāṭhaseso, yathāparicchinnasīsato uparīti attho.",
  "tika-vin11t2:253_2": "Kesaggamattampīti kesaggamattaṁ dūraṁ katvā.",
  "tika-vin11t2:253_3": "Pi-saddo pageva tato adhikanti dīpeti.",
  "tika-vin11t2:253_4": "Mocentopīti kesaggena aphusantaṁ apanento.",
  "tika-vin11t2:253_5": "Etthāpi pi-saddena na kevalaṁ khandhaṁ oropentasseva pārājikaṁ, apica kho mocentopi parājitoti heṭṭhā vuttamapekkhati.",
  "tika-vin11t2:253_6": "Pasibbakādiyamakabhāraṁ pana sīse ca piṭṭhiyañcāti dvīsu ṭhānesu ṭhitattā dvīhi ṭhānehi apanayanena pārājikaṁ hoti, tañca ‘‘sīsato mocento’’ti imināva ekadesavasena saṅgahitanti daṭṭhabbaṁ.",
  "tika-vin11t2:254_0": "149-50.",
  "tika-vin11t2:254_1": "Evaṁ sīsabhāre vinicchayaṁ dassetvā tadanantaraṁ uddesakkamesu khandhabhārādīsu vinicchaye dassetabbepi avasāne vuttaolambakabhāre vinicchayaṁ dassetvā ādyantabhārānaṁ vuttanayānusārena sesesupi vinicchayaṁ atidisitumāha ‘‘bhāra’’ntiādi.",
  "tika-vin11t2:254_2": "Suddhamānasoti pātarāsādikāraṇena atheyyacitto, hatthagatabhāraṁ theyyacittena bhūmiyaṁ ṭhapananissajjanādiṁ karontassa hatthato muttamatte pārājikanti idametena upalakkhitanti daṭṭhabbaṁ.",
  "tika-vin11t2:255_0": "Ettha vuttanayenevāti sīsabhāraolambakabhāresu vuttānusārena.",
  "tika-vin11t2:255_1": "Sesesupi bhāresūti khandhabhārādikesupi. Matisārena sāramatinā.",
  "tika-vin11t2:255_2": "Veditabbo vinicchayoti yathāparicchinnesu ṭhānesu ṭhitaṁ pādagghanakaṁ yaṁ kiñci vatthuṁ theyyacittena ‘‘gaṇhissāmī’’ti āmasantassa dukkaṭaṁ, ṭhānā acāvetvā phandāpentassa thullaccayaṁ, yathāparicchinnaṭṭhānātikkamanavasena vā uddhaṁukkhipanavasena vā ṭhānā cāventassa pārājikaṁ hotīti ayaṁ vinicchayo veditabboti attho.",
  "tika-vin11t2:256_0": "Bhāraṭṭhakathāvaṇṇanā.",
  "tika-vin11t2:257_0": "151-3.",
  "tika-vin11t2:257_1": "Idāni ārāmaṭṭhavinicchayaṁ dassetumāha ‘‘dukkaṭa’’ntiādi.",
  "tika-vin11t2:257_2": "Ārāmanti campakādipupphārāmañca ambādiphalārāmañcāti dvīsu ārāmesu yaṁ kañci ārāmaṁ.",
  "tika-vin11t2:257_3": "Āramanti ettha pupphādikāminoti viggaho, taṁ ārāmaṁ, abhi-saddayoge upayogavacanaṁ.",
  "tika-vin11t2:257_4": "Abhiyuñjatoti parāyattabhāvaṁ jānanto ‘‘mama santaka’’nti aṭṭaṁ katvā gaṇhituṁ theyyacittena sahāyādibhāvatthaṁ dutiyakapariyesanādivasena abhiyuñjantassa dukkaṭaṁ muninā vuttanti iminā sambandhanīyaṁ, adinnādānassa pubbapayogattā sahapayogagaṇanāya dukkaṭanti bhagavatā vuttanti attho.",
  "tika-vin11t2:257_5": "Dhammaṁ carantoti aṭṭaṁ karonto.",
  "tika-vin11t2:257_6": "Paraṁ sāmikaṁ parājeti ce, sayaṁ sāsanato parājitoti yojanā.",
  "tika-vin11t2:258_0": "Tassāti bhaṇḍasāmino.",
  "tika-vin11t2:258_1": "Vimatiṁ janayantassāti ‘‘iminā saha aṭṭaṁ katvā mama santakaṁ labhissāmi vā, na vā’’ti saṁsayaṁ uppādentassa corassa.",
  "tika-vin11t2:258_2": "Yopi dhammaṁ caranto sayaṁ parajjati, tassa ca thullaccayanti yojanā.",
  "tika-vin11t2:259_0": "Sāmino dhuranikkhepeti ‘‘ayaṁ thaddho kakkhaḷo jīvitabrahmacariyantarāyampi me kareyya, alaṁ dāni mayhaṁ iminā ārāmenā’’ti sāmino dhuranikkhepe sati, attano ‘‘na dassāmī’’ti dhuranikkhepe cāti yojanā.",
  "tika-vin11t2:259_1": "Evaṁ ubhinnaṁ dhuranikkhepe pārājikaṁ. Tassāti abhiyuñjantassa.",
  "tika-vin11t2:259_2": "Sabbesaṁ kūṭasakkhīnañcāti ca-kāro luttaniddiṭṭhoti veditabbo.",
  "tika-vin11t2:259_3": "Corassa assāmikabhāvaṁ ñatvāpi tadāyattakaraṇatthaṁ yaṁ kiñci vadantā kūṭasakkhino, tesaṁ sabbesampi bhikkhūnaṁ pārājikaṁ hotīti attho.",
  "tika-vin11t2:260_0": "Ārāmaṭṭhakathāvaṇṇanā.",
  "tika-vin11t2:261_0": "154.",
  "tika-vin11t2:261_1": "Vihāraṭṭhakathāyaṁ vihāranti upalakkhaṇattā ‘‘pariveṇaṁ vā, āvāsaṁ vā’’ti ca gahetabbaṁ.",
  "tika-vin11t2:261_2": "Saṅghikanti cātuddisaṁ saṅghaṁ uddissa bhikkhūnaṁ dinnattā saṅghasantakaṁ.",
  "tika-vin11t2:261_3": "Kañcīti khuddakaṁ, mahantaṁ vāti attho.",
  "tika-vin11t2:261_4": "Acchinditvāna gaṇhituṁ abhiyuñjantassa pārājikā na sijjhatītipi pāṭhasesayojanā.",
  "tika-vin11t2:261_5": "Hetuṁ dasseti ‘‘sabbesaṁ dhuranikkhepābhāvato’’ti, sabbasseva cātuddisikasaṅghassa dhuranikkhepassa asambhavatoti attho.",
  "tika-vin11t2:261_6": "‘‘Vihāra’’nti ettakameva avatvā ‘‘saṅghika’’nti visesanena dīghabhāṇakādibhedassa gaṇassa, ekapuggalassa vā dinnavihārādiṁ acchinditvā gaṇhante dhuranikkhepasambhavā pārājikanti vuttaṁ hoti.",
  "tika-vin11t2:261_7": "Ettha vinicchayo ārāme viya veditabbo.",
  "tika-vin11t2:261_8": "Imesu tatraṭṭhabhaṇḍe vinicchayo bhūmaṭṭhathalaṭṭhaākāsaṭṭhavehāsaṭṭhesu vuttanayena ñātuṁ sakkāti na vuttoti veditabbo.",
  "tika-vin11t2:262_0": "Vihāraṭṭhakathāvaṇṇanā.",
  "tika-vin11t2:263_0": "155-6. Khettaṭṭhe sīsānīti valliyo.",
  "tika-vin11t2:263_1": "Nidampitvānāti yathā dhaññamattaṁ hatthagataṁ hoti, tathā katvā. Asitenāti dāttena. Lāyitvāti dāyitvā.",
  "tika-vin11t2:263_2": "Sabbakiriyāpadesu ‘‘sāliādīnaṁ sīsānī’’ti sambandhanīyaṁ.",
  "tika-vin11t2:263_3": "Sāliādīnaṁ sīsāni nidampitvā gaṇhato yasmiṁ bīje gahite vatthu pūrati, tasmiṁ bandhanā mocite tassa pārājikaṁ bhaveti yojanā.",
  "tika-vin11t2:263_4": "Asitena lāyitvā gaṇhato yasmiṁ sīse gahite…pe… bhave, karena chinditvā gaṇhato yassaṁ muṭṭhiyaṁ gahitāyaṁ…pe… bhaveti yojanā. Bījeti vīhādiphale.",
  "tika-vin11t2:263_5": "Vatthu pūratīti pādagghanakaṁ hotīti.",
  "tika-vin11t2:263_6": "Muṭṭhiyanti sīsamuṭṭhiyaṁ, bījamuṭṭhiyaṁ vā.",
  "tika-vin11t2:263_7": "Bandhanā mociteti bandhanaṭṭhānato mocite.",
  "tika-vin11t2:264_0": "157.Daṇḍo vāti vatthupūrakavīhidaṇḍo vā.",
  "tika-vin11t2:264_1": "Acchinno rakkhatīti sambandho.",
  "tika-vin11t2:264_2": "Taco vāti tassa daṇḍassa ekapasse challi vā acchinno rakkhaticceva sambandho.",
  "tika-vin11t2:264_3": "Vā-ggahaṇena idhāvuttaṁ aṭṭhakathāgataṁ (pārā. aṭṭha.",
  "tika-vin11t2:264_4": "1.104) ‘‘vāko’’ti idaṁ saṅgaṇhāti.",
  "tika-vin11t2:264_5": "Vāko nāma daṇḍe vā tace vā bāhiraṁ.",
  "tika-vin11t2:264_6": "Idhāpi taco vā acchinno rakkhatīti yojanā.",
  "tika-vin11t2:264_7": "Vīhināḷampi vāti gahitadhaññasālisīsena patiṭṭhitaṁ vīhikudrūsādigacchānaṁ nāḷaṁ, tacagabbhoti vuttaṁ hoti. Dīghanti dīghaṁ ce hoti.",
  "tika-vin11t2:264_8": "‘‘Anikkhantovā’’ti iminā ‘‘daṇḍo’’ti sambandho. ‘‘Tato’’ti pāṭhaseso.",
  "tika-vin11t2:264_9": "Tato dīghavīhināḷato sabījavīhisīsadaṇḍo sabbaso chinno chinnakoṭiyā kesaggamattampi bahi anikkhantoti attho.",
  "tika-vin11t2:264_10": "Rakkhatīti taṁ bhikkhuṁ dukkaṭathullaccayapārājikavatthūnaṁ anurūpāpattito pāleti.",
  "tika-vin11t2:264_11": "Mutto ce, na rakkhatīti attho.",
  "tika-vin11t2:265_0": "Vuttañcetaṁ aṭṭhakathāyaṁ ‘‘vīhināḷaṁ dīghampi hoti, yāva antonāḷato vīhisīsadaṇḍako na nikkhamati, tāva rakkhati.",
  "tika-vin11t2:265_1": "Kesaggamattampi nāḷato daṇḍakassa heṭṭhimatale nikkhantamatte bhaṇḍagghavasena kāretabbo’’ti (pārā. 1.104).",
  "tika-vin11t2:265_2": "Tathā imināva vinicchayena aṭṭhakathāyaṁ ‘‘lāyitabbavatthupūrakavīhisīsamuṭṭhiyā mūle chinnepi sīsesu acchinnavīhisīsaggehi saddhiṁ jaṭetvā ṭhitesu rakkhati, jaṭaṁ vijaṭetvā viyojitesu yathāvuttapārājikādiāpattiyo hontī’’ti evamādiko vinicchayo ca sūcitoti gahetabbo.",
  "tika-vin11t2:266_0": "158.Madditvāti vīhisīsāni madditvā.",
  "tika-vin11t2:266_1": "Papphoṭetvāti bhusādīni ophunitvā.",
  "tika-vin11t2:266_2": "Ito sāraṁ gaṇhissāmīti parikappetīti yojanā. Itoti vīhisīsato.",
  "tika-vin11t2:266_3": "Sāraṁ gaṇhissāmīti sārabhāgaṁ ādiyissāmi. Sace parikappetīti yojanā.",
  "tika-vin11t2:266_4": "Rakkhatīti vatthupahonakappamāṇaṁ dāttena lāyitvā vā hatthena chinditvā vā ṭhānā cāvetvā gahitampi yāva parikappo na niṭṭhāti, tāva āpattito rakkhatīti attho.",
  "tika-vin11t2:267_0": "159.Maddanepīti vīhisīsamaddanepi.",
  "tika-vin11t2:267_1": "Uddharaṇepīti palālāpanayanepi.",
  "tika-vin11t2:267_2": "Papphoṭanepīti bhusādikacavarāpanayanepi .",
  "tika-vin11t2:267_3": "Doso natthīti agghavasena pārājikādiāpattiyo na bhavanti, sahapayogadukkaṭaṁ pana hoteva.",
  "tika-vin11t2:267_4": "Attano…pe… parājayoti attano paṭhamaṁ parikappitākārena sabbaṁ katvā sārabhāgaṁ gaṇhituṁ attano bhājane pakkhittamatte yathāvuttapārājikādayo hontīti attho.",
  "tika-vin11t2:268_0": "160.",
  "tika-vin11t2:268_1": "Ettāvatā ‘‘khettaṭṭhaṁ nāma bhaṇḍaṁ khette catūhi ṭhānehi nikkhittaṁ hoti bhūmaṭṭhaṁ thalaṭṭhaṁ ākāsaṭṭhaṁ vehāsaṭṭha’’nti (pārā.",
  "tika-vin11t2:268_2": "104) vuttāni khettaṭṭhāni cattāri yathāvuttasadisānīti tāni pahāya ‘‘tatthajātaka’’ntiādi pāḷiyaṁ āgate tatrajāte vinicchayaṁ dassetvā idāni ‘‘khettaṁ nāma yattha pubbaṇṇaṁ vā aparaṇṇaṁ vā jāyatī’’ti (pārā.",
  "tika-vin11t2:268_3": "104) evamāgate khettepi vinicchayaṁ dassetumāha ‘‘jāna’’ntiādi.",
  "tika-vin11t2:268_4": "Jānanti parasantakabhāvaṁ jānanto.",
  "tika-vin11t2:268_5": "Khīlanti appitakkharaṁ vā itaraṁ vā pāsāṇādikhīlaṁ.",
  "tika-vin11t2:268_6": "Saṅkāmetīti parāyattabhūmiṁ sāmikā yathā passanti, tathā vā aññathā vā attano santakaṁ kātukāmatāya kesaggamattampi ṭhānaṁ yathā sasantakaṁ hoti, tathā theyyacittena nikhaṇatīti attho.",
  "tika-vin11t2:269_0": "161.",
  "tika-vin11t2:269_1": "Taṁ pārājikattaṁ tassa kadā hotīti āha ‘‘sāmikānaṁ tu dhuranikkhepane satī’’ti. ‘‘Hotī’’ti pāṭhaseso.",
  "tika-vin11t2:269_2": "Tu-saddena ‘‘attano vā’’ti visesassa saṅgahitattā sāmino nirālayabhāvasaṅkhātadhuranikkhepe ca ‘‘sāmikassa na dassāmī’’ti attano dhuranikkhepe ca tassa pārājikattaṁ hotīti attho.",
  "tika-vin11t2:269_3": "Evamudīritanti ‘‘kesaggamattampī’’ti evaṁ niyamitaṁ kathitaṁ.",
  "tika-vin11t2:270_0": "162.Yā panāti yā bhūmi pana. Tesu dvīsu khīlesu.",
  "tika-vin11t2:270_1": "Ādo thullaccayanti paṭhame khīle saṅkāmite so bhikkhu thullaccayaṁ āpajjati.",
  "tika-vin11t2:270_2": "Dutiyeti dutiye khīle saṅkāmite parājayo hotīti yojanā.",
  "tika-vin11t2:270_3": "Bahūhi khīlehi gahetabbaṭṭhāne pariyantakhīlesu dvīsu vinicchayo ca eteneva vutto hoti.",
  "tika-vin11t2:270_4": "Ettha pana ante khīladvayaṁ vinā avasesakhīlanikhaṇane ca itaresu tadatthesu sabbapayogesu ca dukkaṭaṁ hotīti viseso.",
  "tika-vin11t2:271_0": "163-4.",
  "tika-vin11t2:271_1": "‘‘Mamedaṁ santaka’’nti ñāpetukāmoti sambandho.",
  "tika-vin11t2:271_2": "Parasantakāya bhūmiyā parāyattabhāvaṁ ñatvāva theyyacittena kesaggamattampi ṭhānaṁ gaṇhitukāmatāya ‘‘ettakaṁ ṭhānaṁ mama santaka’’nti rajjuyā vā yaṭṭhiyā vā minitvā parassa ñāpetukāmoti attho.",
  "tika-vin11t2:271_3": "Yehi dvīhi payogehīti sabbapacchimakehi rajjupasāraṇayaṭṭhipātanānamaññatarehi dvīhi payogehi. Tesūti niddhāraṇe bhummaṁ.",
  "tika-vin11t2:272_0": "Idha rajjuṁ vāpīti vikappatthavā-saddena ‘‘yaṭṭhiṁ vā’’ti yojetabbepi avuttasamuccayatthaṁ adhikavacanabhāvena vuttapi-saddena idhāvuttamariyādavatīnaṁ vinicchayassa ñāpitattā yathāvuttarajjuyaṭṭhivinicchayesu viya parasantakāya bhūmiyā kesaggamattampi ṭhānaṁ theyyacittena gaṇhitukāmatāya vatipāde nikhaṇitvā vā sākhāmattena vā vatiṁ karontassa mariyādaṁ vā bandhantassa pākāraṁ vā cinantassa paṁsumattikā vā vaḍḍhentassa pubbapayoge pācittiyaṭṭhāne pācittiyañca dukkaṭañca sahapayoge kevaladukkaṭañca pacchimapayogesu dvīsu paṭhamapayoge thullaccayañca avasānapayoge pārājikañca hotīti vinicchayopi saṅgahitoti daṭṭhabbaṁ.",
  "tika-vin11t2:273_0": "Khettaṭṭhakathāvaṇṇanā.",
  "tika-vin11t2:274_0": "165.",
  "tika-vin11t2:274_1": "Vatthaṭṭhādīsu vatthaṭṭhassāti ettha ‘‘vatthu nāma ārāmavatthu vihāravatthū’’ti (pārā.",
  "tika-vin11t2:274_2": "105) padabhājane vuttattā pupphādiārāme kātuṁ saṅkharitvā ṭhapitabhūmi ca pubbakatārāmānaṁ vināse tucchabhūmi ca vihāraṁ kātuṁ abhisaṅkhatā bhūmi ca naṭṭhavihārabhūmi cāti evaṁ vibhāgavati vasati ettha uparopo vā vihāro vāti ‘‘vatthū’’ti vuccati iccevaṁ duvidhaṁ vatthuñca ‘‘vatthuṭṭhaṁ nāma bhaṇḍaṁ vatthusmiṁ catūhi ṭhānehi nikkhittaṁ hoti bhūmaṭṭhaṁ thalaṭṭhaṁ ākāsaṭṭhaṁ vehāsaṭṭha’’nti (pārā.",
  "tika-vin11t2:274_3": "105) vacanato evaṁ catubbidhaṁ bhaṇḍañcāti idaṁ dvayaṁ vatthu ca vatthuṭṭhañca vatthuvatthuṭṭhanti vattabbe ekadesasarūpekasesavasena samāsetvā, u-kārassa ca akāraṁ katvā ‘‘vatthaṭṭhassā’’ti dassitanti gahetabbaṁ.",
  "tika-vin11t2:274_4": "Yathāvuttaduvidhavatthuno, vatthaṭṭhassa ca bhaṇḍassāti attho.",
  "tika-vin11t2:274_5": "Khettaṭṭheti etthāpi ayameva samāsoti khette ca khettaṭṭhe cāti gahetabbaṁ.",
  "tika-vin11t2:274_6": "Nāvaṭṭhādivohārepi eseva nayo.",
  "tika-vin11t2:274_7": "Gāmaṭṭhepi cāti ‘‘gāmaṭṭhaṁ nāma bhaṇḍaṁ gāme catūhi ṭhānehi nikkhittaṁ hoti bhūmaṭṭhaṁ…pe… vehāsaṭṭha’’nti (pārā.",
  "tika-vin11t2:274_8": "106) vutte catubbidhe gāmaṭṭhabhaṇḍepīti attho.",
  "tika-vin11t2:275_0": "Vatthaṭṭhagāmaṭṭhakathāvaṇṇanā.",
  "tika-vin11t2:276_0": "166.",
  "tika-vin11t2:276_1": "Araññaṭṭhakathāyaṁ ‘‘tiṇaṁ vā’’tiādipadānaṁ ‘‘tatthajātaka’’nti padena sambandho.",
  "tika-vin11t2:276_2": "Tatthajātakanti ‘‘araññaṁ nāma yaṁ manussānaṁ pariggahitaṁ hotī’’ti (pārā. aṭṭha.",
  "tika-vin11t2:276_3": "1.107) vacanato tatthajātaṁ yaṁ kiñci manussasantakaṁ sāmikānaṁ akāmā agahetabbato sārakkhe araññe uppannanti attho.",
  "tika-vin11t2:276_4": "Tiṇaṁ vāti parehi lāyitvā ṭhapitaṁ vā attanā lāyitabbaṁ vā gehacchādanārahaṁ tiṇaṁ vā.",
  "tika-vin11t2:276_5": "Paṇṇaṁ vāti evarūpameva gehacchādanārahaṁ tālapaṇṇādipaṇṇaṁ vā.",
  "tika-vin11t2:276_6": "Lataṁ vāti tathārūpameva vettalatādikaṁ valliṁ vā.",
  "tika-vin11t2:276_7": "Yā pana dīghā hoti , mahārukkhe ca gacche ca vinivijjhitvā vā veṭhetvā vā gatā, sā mūle chinnāpi avahāraṁ na janeti, agge chinnāpi.",
  "tika-vin11t2:276_8": "Yadā pana aggepi mūlepi chinnā hoti, tadā avahāraṁ janeti.",
  "tika-vin11t2:276_9": "Sace pana veṭhetvā ṭhitā hoti, veṭhetvā ṭhitā pana rukkhato mocitamattā avahāraṁ janetīti ayamettha viseso.",
  "tika-vin11t2:276_10": "Sāmikena avissajjitālayaṁ challivākādiavasesabhaṇḍañca imināva upalakkhitvā saṅgahitanti veditabbaṁ. Kaṭṭhameva vāti dāruṁ vā.",
  "tika-vin11t2:276_11": "Bhaṇḍaggheneva kātabboti ettha antobhūtahetutthavasena kāretabboti attho gahetabbo.",
  "tika-vin11t2:276_12": "Tenāha aṭṭhakathāyaṁ ‘‘bhaṇḍagghena kāretabbo’’ti.",
  "tika-vin11t2:276_13": "Avahaṭatiṇādibhaṇḍesu agghavasena māsakaṁ vā ūnamāsakaṁ vā hoti, dukkaṭaṁ.",
  "tika-vin11t2:276_14": "Atirekamāsakaṁ vā ūnapañcamāsakaṁ vā hoti, thullaccayaṁ.",
  "tika-vin11t2:276_15": "Pañcamāsakaṁ vā atirekapañcamāsakaṁ vā hoti, pārājikaṁ.",
  "tika-vin11t2:276_16": "Pārājikaṁ ce anāpanno, āmasanadukkaṭaṁ, phandāpanathullaccayañca kāretabboti attho. Gaṇhantoti avaharanto.",
  "tika-vin11t2:277_0": "167-74.",
  "tika-vin11t2:277_1": "Idāni ‘‘kaṭṭhameva vā’’ti vuttarukkhadārūsu vinicchayaṁ dassetumāha ‘‘mahagghe’’tiādi.",
  "tika-vin11t2:277_2": "Mahaggheti pañcamāsakaṁ vā atirekapañcamāsakaṁ vā agghakaṁ hutvā mahagghe.",
  "tika-vin11t2:277_3": "Nassatīti theyyacittasamaṅgī hutvā chinnamattepi pārājikaṁ āpajjati. Pi-saddo avadhāraṇe.",
  "tika-vin11t2:277_4": "‘‘Kocipī’’ti iminā addhagatopi allaṁ vā hotu purāṇaṁ vā, tacchetvā ṭhapitaṁ na gahetabbamevāti attho.",
  "tika-vin11t2:278_0": "Mūleti upalakkhaṇamattaṁ.",
  "tika-vin11t2:278_1": "‘‘Agge ca mūle ca chinno hotī’’ti (pārā. aṭṭha.",
  "tika-vin11t2:278_2": "1.107) aṭṭhakathāvacanato mūlañca aggañca chinditvāti gahetabbo.",
  "tika-vin11t2:278_3": "Addhagatanti jiṇṇagaḷitapatitatacaṁ, cirakālaṁ ṭhitanti vuttaṁ hoti.",
  "tika-vin11t2:279_0": "Lakkhaṇeti attano santakaṁ ñāpetuṁ rukkhakkhandhe tacaṁ chinditvā katasallakkhaṇe.",
  "tika-vin11t2:279_1": "Challiyonaddheti samantato abhinavuppannāhi challīhi pariyonandhitvā adassanaṁ gamite.",
  "tika-vin11t2:279_2": "Ajjhāvutthañcāti ettha ‘‘geha’’nti pāṭhaseso.",
  "tika-vin11t2:279_3": "Gehaṁ katañca ajjhāvutthañcāti yojanā.",
  "tika-vin11t2:279_4": "Gehaṁ kātuṁ araññasāmikānaṁ mūlaṁ datvā rukkhe kiṇitvā chinnadārūhi taṁ gehaṁ katañca paribhuttañcāti attho.",
  "tika-vin11t2:279_5": "Vinassantañcāti etthāpi ‘‘avasiṭṭhaṁ dāru’’nti pāṭhaseso.",
  "tika-vin11t2:279_6": "Taṁ gehaṁ katvā avasiṭṭhaṁ vassātapādīhi vividhā jīritvā vinassamānaṁ, vipannadārunti vuttaṁ hoti.",
  "tika-vin11t2:279_7": "Gaṇhato na doso kocīti sambandho.",
  "tika-vin11t2:279_8": "‘‘Sāmikā nirālayā’’ti gaṇhato kācipi āpatti natthīti attho. Kiṁkāraṇanti ce?",
  "tika-vin11t2:279_9": "Araññasāmikehi mūlaṁ gahetvā aññesaṁ dinnattā, tesañca nirālayaṁ chaḍḍitattāti idamettha kāraṇaṁ.",
  "tika-vin11t2:280_0": "Vuttañhetaṁ aṭṭhakathāyaṁ ‘‘gehādīnaṁ atthāya rukkhe chinditvā yadā tāni katāni, ajjhāvutthāni ca honti, dārūnipi araññe vassena ca ātapena ca vinassanti, īdisānipi disvā ‘chaḍḍitānī’ti gahetuṁ vaṭṭati. Kasmā?",
  "tika-vin11t2:280_1": "Yasmā araññasāmikā etesaṁ anissarā.",
  "tika-vin11t2:280_2": "Yehi araññasāmikānaṁ deyyadhammaṁ datvā chinnāni, te eva issarā, tehi ca tāni chaḍḍitāni, nirālayā tattha jātā’’ti (pārā. aṭṭha. 1.107).",
  "tika-vin11t2:280_3": "Evampi sati pacchā sāmikesu āharāpentesu bhaṇḍadeyyaṁ hotīti daṭṭhabbaṁ.",
  "tika-vin11t2:281_0": "Yo cāti araññasāmikānaṁ deyyadhammaṁ pavisanto adatvā ‘‘nikkhamanto dassāmī’’ti rukkhe gāhāpetvā nikkhamanto yo ca bhikkhu.",
  "tika-vin11t2:281_1": "Ārakkhaṭṭhānaṁ patvāti araññapālakā yattha nisinnā araññaṁ rakkhanti, taṁ ṭhānaṁ patvā.",
  "tika-vin11t2:281_2": "‘‘Cintento’’ti kiriyantarasāpekkhattā ‘‘atikkameyyā’’ti sāmatthiyato labbhati.",
  "tika-vin11t2:281_3": "Tasmā citte kammaṭṭhānādīni katvāti ettha ādi-saddena pakāratthena kusalapakkhiyā vitakkā saṅgayhanti.",
  "tika-vin11t2:281_4": "Aññaṁ cintento vā ārakkhanaṭṭhānaṁ patvāyeva atikkāmeyyāti yojetvā attho vattabbo.",
  "tika-vin11t2:281_5": "Tattha aññaṁ cintento vāti aññaṁ vihito vā, iminā yathāvuttavitakkānaṁ saṅgaho.",
  "tika-vin11t2:281_6": "Assāti ettha ‘‘deyya’’nti kitayoge kattari sāmivacanattā anenāti attho.",
  "tika-vin11t2:282_0": "‘‘Yocā’’ti ettha avuttasamuccayatthena ca-saddena araññapavisanakāle yathāvuttanayena mūlaṁ adatvā araññaṁ pavisitvā dārūni gahetvā gamanakāle ‘‘araññapālakā sace yācanti, dassāmī’’ti parikappetvā gantvā tehi ayācitattā adatvā gacchantopi tatheva āgantvā ārakkhakesu kīḷāpasutesu vā niddāyantesu vā bahi nikkhantesu vā tattha ṭhatvā ārakkhake pariyesitvā adisvā gacchantopi tatheva āgantvā tattha niyuttaissarajanehi attano hatthato dātabbaṁ datvā vā attānaṁ sammānaṁ katvā vā pālake saññāpetvā vā pālake okāsaṁ yācitvā tehi dinnokāso vā gacchantopīti ettakā vuttena sadisattā saṅgahitāti daṭṭhabbā.",
  "tika-vin11t2:283_0": "Varāhāti sūkarā. Vagghāti byagghā. Acchāti issā. Taracchāti kāḷasīhā.",
  "tika-vin11t2:283_1": "Ādi-saddena dīpimattahatthisīhādayo vāḷamigā saṅgayhanti.",
  "tika-vin11t2:283_2": "Eteyeva varāhādayo samāgamavasena maraṇādianiṭṭhasamīpacāritāya upa aniṭṭhasamīpe davanti pavattantīti ‘‘upaddavā’’ti vuccanti.",
  "tika-vin11t2:283_3": "Ārakkhaṭṭhānaṁ āgatakāle diṭṭhavarāhādiupaddavatoti vuttaṁ hoti.",
  "tika-vin11t2:283_4": "Muccitukāmatāyāti mokkhādhippāyena.",
  "tika-vin11t2:283_5": "‘‘Tathevā’’ti iminā pavisanakāle deyyadhammaṁ adatvā ‘‘nikkhamanakāle dassāmī’’ti pavisitvā dāruṁ gahetvā ārakkhaṭṭhānaṁ pattoti purimagāthāya sāmatthiyato labbhamānoyevattho dassito.",
  "tika-vin11t2:283_6": "Taṁ ṭhānanti taṁ ārakkhaṭṭhānaṁ.",
  "tika-vin11t2:283_7": "Atikkāmetīti ‘‘idaṁ taṁ ṭhāna’’ntipi asallakkhaṇamattabhayupaddavo hutvā palāyanto atikkamati, bhaṇḍadeyyaṁ pana hotīti yojanā.",
  "tika-vin11t2:284_0": "Suṅkaghātatoti etthāpi pi-saddo luttaniddiṭṭhoti veditabbo, suṅkagahaṇaṭṭhānatopīti attho.",
  "tika-vin11t2:284_1": "Suṅkassa rañño dātabbabhāgassa ghāto musitvā gahaṇamatto, suṅko haññati etthāti vā suṅkaghātoti viggaho.",
  "tika-vin11t2:284_2": "Suṅkaghātasarūpaṁ parato āvi bhavissati.",
  "tika-vin11t2:284_3": "Tasmāti suṅkaghātato tassa garukattā eva. Tanti taṁ suṅkaghātaṭṭhānaṁ.",
  "tika-vin11t2:284_4": "Anokkamma gacchatoti apavisitvā gacchantassa.",
  "tika-vin11t2:284_5": "Dukkaṭaṁ uddiṭṭhaṁ ‘‘suṅkaṁ pariharati, āpatti dukkaṭassā’’ti (pārā. 113).",
  "tika-vin11t2:285_0": "Etanti yathāvuttaārakkhaṭṭhānaṁ.",
  "tika-vin11t2:285_1": "Theyyacittena pariharantassāti theyyacittena pariharitvā dūrato gacchantassa.",
  "tika-vin11t2:285_2": "Ākāsenapi gacchato pārājikamanuddiṭṭhaṁ satthunāti sambandho.",
  "tika-vin11t2:286_0": "Nanu ca ‘‘idaṁ pana theyyacittena pariharantassa ākāsena gacchatopi pārājikamevā’’ti (pārā. aṭṭha.",
  "tika-vin11t2:286_1": "1.107) aṭṭhakathāyaṁ vuttavacanaṁ vinā pāḷiyaṁ ‘‘araññaṭṭha’’nti mātikāpadassa vibhaṅge ‘‘tatthajātakaṁ kaṭṭhaṁ vā lataṁ vā tiṇaṁ vā pañcamāsakaṁ vā atirekapañcamāsakaṁ vā agghanakaṁ theyyacitto āmasati, āpatti dukkaṭassa.",
  "tika-vin11t2:286_2": "Phandāpeti, āpatti thullaccayassa.",
  "tika-vin11t2:286_3": "Ṭhānā cāveti, āpatti pārājikassā’’ti (pārā.",
  "tika-vin11t2:286_4": "106) sāmaññavacanato suṅkaghāte ‘‘suṅkaṁ pariharati, āpatti dukkaṭassā’’ti vacanaṁ viya ettha ārakkhaṭṭhānaṁ pariharantassa visuṁ vuttapārājikāpattivacane asatipi ‘‘aṭṭhakathāya’’nti avatvā ‘‘satthunā’’ti kasmā āhāti?",
  "tika-vin11t2:286_5": "Vuccate – aṭṭhakathācariyena tatheva vuttattā āha.",
  "tika-vin11t2:286_6": "Kasmā pana aṭṭhakathācariyena ‘‘apaññattaṁ na paññapessāma, paññattaṁ na samucchindissāmā’’ti (pārā.",
  "tika-vin11t2:286_7": "565) pāḷipāṭhaṁ jānantenapi pāḷiyaṁ avuttapārājikaṁ niddiṭṭhanti?",
  "tika-vin11t2:286_8": "Ettha vinicchayaṁ bhikkhūhi puṭṭhena bhagavatā vuttanayassa mahāaṭṭhakathāya āgatattā tasseva nayassa samantapāsādikāyaṁ niddiṭṭhabhāvaṁ jānantena imināpi ācariyena idha ‘‘satthunā’’ti vuttanti gahetabbaṁ.",
  "tika-vin11t2:287_0": "Atha vā ‘‘suṅkaṁ pariharati, āpatti dukkaṭassā’’ti vatvā ārakkhaṭṭhānavinicchaye avacanaṁ yathāvuttavisayassa adiṭṭhabhāvena vā siyā, imassa tathā anavajjatā vā siyā, vuttānusārena suviññeyyatā vā siyāti tayo vikappā.",
  "tika-vin11t2:287_1": "Tesu paṭhamavikappo sabbaññubhāvabādhanato dubbikappamattaṁ hoti.",
  "tika-vin11t2:287_2": "Dutiyavikappo lokavajjassa imassa anavajjabhāvo nāma anupapannoti anādātabbo.",
  "tika-vin11t2:287_3": "Pārisesato tatiyavikappo yujjati.",
  "tika-vin11t2:288_0": "Tattha ‘‘vuttānusārenā’’ti kimettha vuttaṁ nāma, tadanusārena imassāpi suviññeyyatā kathanti ce?",
  "tika-vin11t2:288_1": "Paṭhamaniddiṭṭhe araññaṭṭhaniddese sāmaññena ‘‘ṭhānā cāveti, āpatti pārājikassā’’ti (pārā.",
  "tika-vin11t2:288_2": "106) idaṁ vuttaṁ, na pana theyyacittena ārakkhaṭṭhānapariharaṇañca.",
  "tika-vin11t2:288_3": "‘‘Gamanakāle ‘mūlaṁ datvā gamissāmī’ti pubbaparikappitaniyāmena adatvā gacchato parikappāvahārova hotī’’ti ca ‘‘taṁ pana yena kenaci ākārena parikappitaṭṭhānaṁ pahāya gamanaṁ ṭhānācāvanaṁ nāma hotevāti tena vatthunā pārājikameva hotī’’ti ca ‘‘ṭhānā cāveti, āpatti pārājikassā’ti iminā ca viññātatthameva hotī’’ti ca visuṁ na vuttaṁ.",
  "tika-vin11t2:288_4": "Suṅkaṭṭhānapariharaṇaṁ pana ṭhānapariharaṇasabhāvattā sabhāvato īdisaṁva santampi idaṁ viya parikappitaṭṭhānaṁ na hotīti vakkhamānarājasammataṭṭhānato aññaṁ parikappitaṭṭhānaṁ samānampi theyyacittuppattimattena taṁ pariharitvā gacchantassa theyyacittena attano pattaṁ gaṇhantassa viya pārājikāya avatthutañca dukkaṭasseva vatthubhāvañca viññāpetuṁ ‘‘suṅkaṁ pariharati, āpatti dukkaṭassā’’ti vuttanti bhagavato adhippāyaññunā aṭṭhakathācariyena ‘‘pārājikamevā’’ti (pārā. aṭṭha.",
  "tika-vin11t2:288_5": "1.107) vuttattā tena aṭṭhakathāyaṁ vuttanīhārameva dassetuṁ ayamācariyopi ‘‘satthunā pārājikamanuddiṭṭha’’nti āhāti niṭṭhamettha gantabbaṁ.",
  "tika-vin11t2:289_0": "Tasmāti yasmā evaṁ pariharitvā theyyacittena dūrato vajjetvā gacchantassāpi pārājikappahonakatāya accantabhāriyaṁ hoti, tasmā.",
  "tika-vin11t2:289_1": "Etthāti imasmiṁ araññārakkhaṭṭhāne.",
  "tika-vin11t2:289_2": "‘‘Visesenā’’ti idaṁ ‘‘appamattena hotabba’’nti iminā hetubhāvena sambandhanīyaṁ.",
  "tika-vin11t2:289_3": "Satisampannacetasāti ca piyasīlenāti ca ‘‘bhikkhunā’’ti etassa visesanaṁ.",
  "tika-vin11t2:289_4": "Asikkhākāmassa bhikkhuno imassa ovādassa abhājanatāya taṁ parivajjetumāha ‘‘piyasīlenā’’ti.",
  "tika-vin11t2:289_5": "Piyasīlassāpi sativirahitassa pamattaṭṭhāne saraṇāsambhavā imassa abhājanatāya taṁ vajjetumāha ‘‘satisampannacetasā’’ti.",
  "tika-vin11t2:290_0": "Araññaṭṭhakathāvaṇṇanā.",
  "tika-vin11t2:291_0": "175-6.Toyadullabhakālasminti toyaṁ dullabhaṁ yasmiṁ so toyadullabho, toyadullabho ca so kālo cāti toyadullabhakālo, tasmiṁ.",
  "tika-vin11t2:291_1": "Āvajjetvā vāti udakabhājanaṁ nāmetvā vā.",
  "tika-vin11t2:291_2": "Pavesetvā vāti attano bhājanaṁ tasmiṁ pakkhipitvā vā.",
  "tika-vin11t2:291_3": "Chiddaṁ katvāpi vāti udakabhājane omaṭṭhādibhedaṁ chiddaṁ katvā vā gaṇhantassa bhaṇḍagghena viniddiseti vakkhamānena sambandhanīyaṁ.",
  "tika-vin11t2:292_0": "Tathāti yathā toyadullabhakālasmiṁ bhājane rakkhitagopitaṁ udakaṁ avaharantassa pārājikaṁ vuttaṁ, teneva nīhārena.",
  "tika-vin11t2:292_1": "Vāpiyaṁ vāti parasantakāya sārakkhāya vāpiyaṁ vā.",
  "tika-vin11t2:292_2": "Taḷāke vāti tādise jātassare vā.",
  "tika-vin11t2:292_3": "Evaṁ sārakkhānaṁ pokkharaṇiādīnaṁ etehi vā avuttasamuccayena vā-saddena vā gahaṇaṁ veditabbaṁ.",
  "tika-vin11t2:292_4": "Attano bhājanaṁ pavesetvā gaṇhantassāti upalakkhaṇapadanti bhājanagatajale ca idha ca telabhājane viya mukhena vā vaṁsādīhi vā ākaḍḍhitvā theyyacittena pivantassa yathāvatthukamāpattividhānaṁ veditabbaṁ.",
  "tika-vin11t2:293_0": "177.Mariyādanti vāpiādīnaṁ pāḷivaṭṭabandhaṁ.",
  "tika-vin11t2:293_1": "Chindatoti kudālādīhi paṁsuādīni uddharitvā dvidhā karontassa.",
  "tika-vin11t2:293_2": "Visesatthāvajotakena tu-saddena ‘‘mariyādaṁ chinditvā dubbalaṁ katvā tassa chindanatthāya vīciyo uṭṭhāpetuṁ udakaṁ sayaṁ otaritvā vā gomahiṁse vā aññe manusse vā kīḷante dārake vā otāretvā vā attano dhammatāya otiṇṇe tāsetvā vā udake ṭhitaṁ rukkhaṁ chinditvā vā chedāpetvā vā pātetvā vā pātāpetvā vā jalaṁ khobheti, tato uṭṭhitāhi vīcīhi mariyāde chinnepi teneva chinno hoti.",
  "tika-vin11t2:293_3": "Evameva gomahiṁsādayo mariyādaṁ ārohantenāpi aññehi ārohāpentenāpi tesaṁ khurehi mariyāde chinnepi, udakaniddhamanādiṁ pidahitvā vā pidahāpetvā vā vāpimariyādāya nīcaṭṭhānaṁ bandhitvā vā bandhāpetvā vā atirekajalāpagamanamaggato nīharitabbodakaṁ vāretvā vā bāhirato udakaṁ pavesetvā vā pūreti, oghena mariyāde chinnepi teneva chinnaṁ hotī’’ti (pārā. aṭṭha.",
  "tika-vin11t2:293_4": "1.108 atthato samānaṁ) evamādikaṁ aṭṭhakathāgatavisesaṁ saṅgaṇhāti.",
  "tika-vin11t2:293_5": "Adinnādānapubbatoti adinnādānassa pubbapayogattā.",
  "tika-vin11t2:293_6": "Bhūtagāmena saddhimpīti bhūtagāmenapi saddhiṁ.",
  "tika-vin11t2:293_7": "Api-saddena pathavikhaṇanaṁ sampiṇḍeti.",
  "tika-vin11t2:293_8": "Mariyādaṁ chindanto tatthajātaṁ tiṇādiṁ chindati, bhūtagāmapācittiyena saddhiṁ dukkaṭaṁ.",
  "tika-vin11t2:293_9": "Jātapathaviṁ chindati, pathavikhaṇanapācittiyena saddhiṁ dukkaṭaṁ āpajjatīti adhippāyo.",
  "tika-vin11t2:294_0": "178.Kātabboti ettha ‘‘bhaṇḍagghena āpattiyā’’ti pāṭhaseso.",
  "tika-vin11t2:294_1": "Antobhūtahetvatthavasena kāretabboti gahetabbo.",
  "tika-vin11t2:294_2": "Anto ṭhatvā chindanto bahiantena, bahi ṭhatvā chindanto antoantena, ubhayatthāpi ṭhatvā chindanto majjhato bhaṇḍagghena āpattiyā kāretabboti yojanā.",
  "tika-vin11t2:294_3": "Ayaṁ panettha attho – antovāpiyaṁ ṭhatvā mariyādaṁ chinditvā udake bahi nikkhamite nikkhantaudakagghena dukkaṭathullaccayapārājikāsu yathāpannāya āpattiyā kāretabbo.",
  "tika-vin11t2:294_4": "Bahi ṭhatvā mariyādaṁ chinditvā antovāpiyaṁ pavisantodakassa ṭhitaṭṭhānato cāvitakkhaṇe nikkhantaudakagghena āpattiyā kāretabbo.",
  "tika-vin11t2:294_5": "Kadāci anto kadāci bahi ṭhatvā mariyādaṁ majjhe ṭhapetvā chindanto majjhe ṭhitaṭṭhānaṁ chinditvā udakassa nīhaṭakkhaṇe nīhaṭaudakassa agghena āpattiyā kāretabboti.",
  "tika-vin11t2:295_0": "Udakaṭṭhakathāvaṇṇanā.",
  "tika-vin11t2:296_0": "179-80.Vārenāti vārena vārena sāmaṇerā araññato yaṁ dantakaṭṭhaṁ saṅghassatthāya ānetvā sace ācariyānampi āharanti, yāva te dantakaṭṭhaṁ pamāṇena chinditvā saṅghassa ca ācariyānañca na niyyādenti, tāva araññato ābhatattā taṁ sabbaṁ saṅghassa ca sakasakaācariyānañca ābhataṁ dantakaṭṭhaṁ tesameva ca dantakaṭṭhahārakānaṁ sāmaṇerānaṁ santakaṁ hotīti atthayojanā.",
  "tika-vin11t2:297_0": "181.Tasmāti yasmā tesameva sāmaṇerānaṁ santakaṁ hoti, tasmā.",
  "tika-vin11t2:297_1": "Taṁ araññato ābhataṁ dantakaṭṭhañca saṅghassa garubhaṇḍañca dantakaṭṭhanti sambandho.",
  "tika-vin11t2:297_2": "Saṅghikāya bhūmiyaṁ uppannaṁ saṅghena rakkhitagopitattā garubhaṇḍabhūtaṁ dantakaṭṭhañcāti vuttaṁ hoti.",
  "tika-vin11t2:297_3": "Gaṇhantassa cāti adhikaca-kārena ihāvuttassa aṭṭhakathāgatassa gaṇapuggalagihiparibaddha ārāmuyyānasañjātachinnāchinnarakkhitagopitadantakaṭṭhassa samuccitattā tañca theyyacittena gaṇhantassa avahaṭadantakaṭṭhassa agghavasena āpattiyo vattabbāti ayamattho dīpito hoti.",
  "tika-vin11t2:298_0": "182.Tehi dantakaṭṭhahārakehi sāmaṇerehi.",
  "tika-vin11t2:298_1": "Niyyāditanti mahāsaṅghassa paṭipāditaṁ.",
  "tika-vin11t2:299_0": "183.",
  "tika-vin11t2:299_1": "Saṅghikakālato paṭṭhāya theyyacittena gaṇhatopi avahārābhāve kāraṇaṁ dassetumāha ‘‘arakkhattā’’tiādi.",
  "tika-vin11t2:299_2": "Tattha arakkhattāti saṅghikabhāvena laddhepi rakkhitagopitadantakaṭṭhe viya saṅghena katārakkhāyābhāvā.",
  "tika-vin11t2:299_3": "Yathāvuḍḍhamabhājetabbatoti saṅghikattassāpi sato yathāvuḍḍhaṁ paṭipāṭimanatikkamma bhājetabbaphalapupphādīnaṁ viya bhājetabbatābhāvato.",
  "tika-vin11t2:299_4": "Sabbasādhāraṇattā cāti saṅghapariyāpannānaṁ sabbesameva sādhāraṇattā.",
  "tika-vin11t2:300_0": "Idanti saṅghassa niyyāditadantakaṭṭhaṁ.",
  "tika-vin11t2:300_1": "Aññaṁ viyāti aññaṁ gaṇapuggalādisantakaṁ rakkhitagopitadantakaṭṭhaṁ viya.",
  "tika-vin11t2:300_2": "Evaṁ corikāya gaṇhato avahārābhāve kāraṇena sādhitepi theyyacittena sakaparikkhārampi gaṇhato dukkaṭassa vuttattā tathā gaṇhanto dukkaṭā na muccatīti daṭṭhabbaṁ.",
  "tika-vin11t2:300_3": "Vattaṁ pana jānitabbaṁ – saṅghikadantakaṭṭhaṁ gaṇhantena padhānagharādīsu pavisitvā cirena osarantena bahi vītināmetabbadivase gaṇetvā taṁpamāṇena gahetabbaṁ, maggaṁ gacchantena ekaṁ dve dantakaṭṭhāni thavikāya pakkhipitvā gantabbaṁ, tattheva vasantena divase khāditabbadantakaṭṭhaṁ gahetabbanti.",
  "tika-vin11t2:301_0": "Dantakaṭṭhakathāvaṇṇanā.",
  "tika-vin11t2:302_0": "184.‘‘Aggiṁvā detī’’tiādīsu ‘‘rukkhe’’ti pakaraṇato labbhati ‘‘rukkho vinassatī’’ti vakkhamānattā, rukkho ca ‘‘vanappati nāma yo manussānaṁ pariggahito hoti rukkho paribhogo’’ti (pārā.",
  "tika-vin11t2:302_1": "110) pāḷiyaṁ āgatattā ca aṭṭhakathāya (pārā. aṭṭha.",
  "tika-vin11t2:302_2": "1.110) ca vuttanayena ambalabujapanasādiko manussānaṁ paribhogāraho manussāyatto rakkhitagopitoyeva gahetabbo.",
  "tika-vin11t2:302_3": "Aggiṁ vā detīti corikāya aggiṁ ālimpeti vā.",
  "tika-vin11t2:302_4": "Satthena rukkhe samantato ākoṭetīti vāsipharasuādisatthena rukkhatacaṁ chindanto samantato āvāṭaṁ dasseti.",
  "tika-vin11t2:302_5": "Maṇḍūkakaṇṭakanāmakaṁ visaṁ vā rukkhe ākoṭetīti corikāya rukkhaṁ nāsetukāmo rukkhe maṇḍūkakaṇṭakanāmakaṁ visaṁ paveseti.",
  "tika-vin11t2:303_0": "185.Yena vā tena vāti yathāvuttena vā avuttena vā yena kenaci upāyena.",
  "tika-vin11t2:303_1": "Rukkho vinassatīti aggiṁ datvā jhāpito dhaññakalāpo viya, telakumbhī viya ca vināva ṭhānācāvanena yathāṭṭhitamevanassati.",
  "tika-vin11t2:303_2": "‘‘Ḍayhatī’’ti idaṁ ‘‘aggiṁ detī’’ti idaṁ sandhāya vuttaṁ.",
  "tika-vin11t2:303_3": "Vinassatīti maṇḍūkakaṇṭakākoṭanādiavasesapayogaṁ sandhāya vuttanti daṭṭhabbaṁ ‘‘theyyacitto chindati, pahāre pahāre āpatti dukkaṭassa, ekaṁ pahāraṁ anāgate āpatti thullaccayassa, tasmiṁ pahāre āgate āpatti pārājikassā’’ti (pārā.",
  "tika-vin11t2:303_4": "110) ṭhānācāvanena pārājikassa āgatattā.",
  "tika-vin11t2:303_5": "Pakāsitanti ettha ‘‘aṭṭhakathāya’’nti labbhati.",
  "tika-vin11t2:303_6": "Pāṭhāgataṁ pārājikaṁ pana pārisesato ca sūcīyatīti tabbācakassa vā saṅgāhakassa vā vacanassa ihāvijjamānattā tattha vinicchayo pāsaṁsikopi ihāvutto.",
  "tika-vin11t2:304_0": "Vanappatikathāvaṇṇanā.",
  "tika-vin11t2:305_0": "186-7.",
  "tika-vin11t2:305_1": "‘‘Haraṇakaṁ nāma aññassa haraṇakaṁ bhaṇḍaṁ.",
  "tika-vin11t2:305_2": "Theyyacitto āmasati, āpatti dukkaṭassa.",
  "tika-vin11t2:305_3": "Phandāpeti, āpatti thullaccayassa.",
  "tika-vin11t2:305_4": "Ṭhānā cāveti, āpatti pārājikassā’’ti (pārā.",
  "tika-vin11t2:305_5": "111) vuttaharaṇakaniddese ‘‘ṭhānā cāveti, āpatti pārājikassā’’ti (pārā.",
  "tika-vin11t2:305_6": "111) pāṭhe ‘‘ṭhāna’’nti gahitasīsādiṭṭhānappabhedavasena aṭṭhakathāya (pārā. aṭṭha.",
  "tika-vin11t2:305_7": "1.110) āgatavinicchayaṁ dassetumāha ‘‘chinditvā mocetvā gaṇhato’’ti.",
  "tika-vin11t2:305_8": "Kiriyānaṁ sakammakattā ‘‘alaṅkāra’’nti pāṭhaseso. Chinditvāti gīveyyakādiṁ. Mocetvāti kaṇṇapiḷandhanādiṁ.",
  "tika-vin11t2:306_0": "Sīsādīhimocitamattasminti etthāpi visesitabbadassanatthaṁ ‘‘alaṅkārasmi’’nti tameva bhummekavacanantavasena gahetabbaṁ.",
  "tika-vin11t2:306_1": "Ākaḍḍhanavikaḍḍhananti ettha abhimukhaṁ kaḍḍhanaṁ ākaḍḍhananti katvā attano samīpamāviñchanaṁ ākaḍḍhanaṁ, viparītaṁ kaḍḍhanaṁ vikaḍḍhananti katvā tabbiparītaṁ vikaḍḍhanaṁ.",
  "tika-vin11t2:307_0": "188-9.Valayanti avaṅkaṁ maṭṭhahatthūpagaṁ.",
  "tika-vin11t2:307_1": "Kaṭakampi vāti anekavaṅke yojetvā bubbuḷādīni dassetvā vā adassetvā vā kataṁ hatthūpagaṁ.",
  "tika-vin11t2:307_2": "Aggabāhunti kapparato paṭṭhāya aggahatthaṁ.",
  "tika-vin11t2:307_3": "Aparāparaṁ cāretīti ito cito ca sañcāreti.",
  "tika-vin11t2:307_4": "‘‘Sāretī’’ti vā pāṭho, soyeva attho. Taṁ valayaṁ vā kaṭakaṁ vā.",
  "tika-vin11t2:307_5": "Ākāsagataṁ karotīti sabbadisāhi yathā hatthaṁ na phusati, tathā ākāsagataṁ karoti.",
  "tika-vin11t2:307_6": "Nidhivalayassa pavesitarukkhamūle sabbadisāhi aphusantaṁ ākāsagatakaraṇe pārājikaṁ hoti, idha ‘‘rakkhatī’’ti kasmā vuttanti āha ‘‘saviññāṇakato’’tiādi. Idanti valayaṁ kaṭakañca.",
  "tika-vin11t2:308_0": "190.‘‘Nivatthaṁ vattha’’nti iminā cīvarampi gayhati. Parassa vatthasāmikassa. Paropīti vatthasāmikopi.",
  "tika-vin11t2:308_1": "Tanti corena acchijjamānaṁ attanā nivatthavatthaṁ.",
  "tika-vin11t2:308_2": "Lajjāya sahasā na muñcatīti lajjāya sīghataraṁ na pariccajati.",
  "tika-vin11t2:309_0": "191.",
  "tika-vin11t2:309_1": "Coropi ākaḍḍhati, so paropi ākaḍḍhatīti yojanā.",
  "tika-vin11t2:309_2": "So paro corato añño, vatthasāmikoti attho. Parassāti vatthasāmikassa.",
  "tika-vin11t2:310_0": "192.",
  "tika-vin11t2:310_1": "‘‘Ṭhānā cāveyyā’’ti pāṭhe ṭhāna-saddena saṅgahitasīsādiṭṭhānato harīyateti haraṇakanti vuttālaṅkārādibhaṇḍassa cāvanena pārājikaṁ dassetvā idāni tadeva haraṇakaṁ hārakena saha harantassa hārakassa ṭhitaṭṭhānato apanayanena ṭhānācāvanañca ‘‘ṭhānā cāveyyā’’ti imināva saṅgayhatīti tatthāpi vinicchayaṁ dassetumāha ‘‘sabhaṇḍahāraka’’ntiādi.",
  "tika-vin11t2:310_2": "Bhaṇḍaṁ harati netīti bhaṇḍahārako, purisādiko, tena sahāti sabhaṇḍahārakaṁ, alaṅkāravatthādīni ādāya gacchantehi itthipurisādipāṇehi saheva.",
  "tika-vin11t2:310_3": "Bhaṇḍanti tehi hariyamānattā haraṇakasaṅkhātavatthābharaṇādibhaṇḍaṁ .",
  "tika-vin11t2:310_4": "Nentassāti ‘‘nento assā’’ti padacchedo.",
  "tika-vin11t2:310_5": "Nentoti ṭhitaṭṭhānato cāvetvā attanā icchitadisābhimukhaṁ pāpento.",
  "tika-vin11t2:310_6": "Assa paṭhame pāde atikkante thullaccayaṁ āpajjitvāti pāṭhasesayojanā.",
  "tika-vin11t2:310_7": "Assāti imassa bhaṇḍahārakassa.",
  "tika-vin11t2:310_8": "Paṭhamapāde atikkante attanā paṭhamaṁ gantabbadisato corassābhimatadisaṁ gate thullaccayaṁ āpajjitvā dutiye atikkante cuto siyāti yojanā.",
  "tika-vin11t2:311_0": "193.",
  "tika-vin11t2:311_1": "Theyyacetano sace tajjetvā parassa hatthato bhaṇḍaṁ pātāpeti, parassa hatthato bhaṇḍe muttamatte tajjetvā pātāpakassa parājayoti yojanā.",
  "tika-vin11t2:311_2": "Bhaṇḍe muttamatteti bhaṇḍe hatthato kesaggamattampi muttakkhaṇe.",
  "tika-vin11t2:312_0": "194.Athāpīti atha vā.",
  "tika-vin11t2:312_1": "Parikappetvā pātāpeti vāti ettha ‘‘yaṁ mayhaṁ ruccati, taṁ gaṇhissāmī’’ti vā ‘‘evarūpaṁ ce hoti, gaṇhissāmī’’ti visesetvā vā parikappetvā tajjetvā pāteti, dukkaṭaṁ.",
  "tika-vin11t2:312_2": "Evaṁ pātitaṁ bhaṇḍaṁ tassa corassa āmasane dukkaṭaṁ vuttanti yojanā.",
  "tika-vin11t2:313_0": "195.Yathāvatthunti bhaṇḍassa agghānurūpaṁ, thullaccayaṁ hotīti adhippāyo.",
  "tika-vin11t2:313_1": "Chaḍḍitepīti tassa corabhāvaṁ jānitvā bhītatasitena attanā nīyamāne bhaṇḍe chaḍḍitepi sati.",
  "tika-vin11t2:313_2": "Teneva ṭhānācāvanaṁ kārāpitanti pārājikanti na gahetabbanti āha ‘‘na doso’’ti.",
  "tika-vin11t2:313_3": "‘‘Tiṭṭha tiṭṭhā’’ti vutte pana uttasitvā chaḍḍanaṁ tassa āṇattiyā vinā hotīti tattha tassa anāpattīti adhippāyo.",
  "tika-vin11t2:313_4": "Tathā vadato pana adinnādānapubbapayogattā dukkaṭameva.",
  "tika-vin11t2:314_0": "196.Tanti taṁ chaḍḍitaṁ bhaṇḍaṁ.",
  "tika-vin11t2:314_1": "Taduddhāreti tassa chaḍḍitassa bhaṇḍassa uddhāre pārājikaṁ.",
  "tika-vin11t2:314_2": "Pārājikaṁ kadā siyāti āha ‘‘sāmike sālaye gate’’ti.",
  "tika-vin11t2:314_3": "Nirālayaṁ chaḍḍitaṁ pana gaṇhato asati theyyacitte na dosoti byatirekato dasseti.",
  "tika-vin11t2:315_0": "197.",
  "tika-vin11t2:315_1": "Sāmikassa sālayakāle gaṇhantassāpi pārājikābhāvappakāraṁ dassetumāha ‘‘gaṇhato’’ti.",
  "tika-vin11t2:315_2": "Pubbagāthāya ‘‘ta’’nti idhānuvattate.",
  "tika-vin11t2:315_3": "Sakasaññāyagaṇhatoti ‘‘tiṭṭha tiṭṭhā’’ti vacanato uttasitvā sālayaṁ chaḍḍitaṁ taṁ vatthuṁ sakasaññāya gaṇhantassa.",
  "tika-vin11t2:315_4": "Gahaṇeti sakasaññāya gahaṇahetu, sakasaññāya gahitabhaṇḍaṁ attano gahaṇakāraṇā bhikkhuṁ avahārāpattito rakkhatīti adhippāyo .",
  "tika-vin11t2:315_5": "Tenāha ‘‘gahaṇe pana rakkhatī’’ti.",
  "tika-vin11t2:315_6": "Bhaṇḍadeyyaṁ pana hotīti yojanā.",
  "tika-vin11t2:315_7": "‘‘Tathā’’ti iminā gahaṇe rakkhatīti atidisati.",
  "tika-vin11t2:316_0": "198-9.Dhuranikkhepaṁ katvāti ‘‘mayhaṁ kimetena bhaṇḍena, jīvitarakkhanameva varatara’’nti nirālayo hutvā.",
  "tika-vin11t2:316_1": "Tenāha ‘‘bhīto corā palāyatī’’ti.",
  "tika-vin11t2:316_2": "Corāti ettha ca hetumhi nissakkaṁ.",
  "tika-vin11t2:316_3": "Gaṇhatoti ettha ‘‘ta’’nti pāṭhaseso, tathā chaḍḍitaṁ taṁ bhaṇḍanti attho.",
  "tika-vin11t2:316_4": "Uddhāre dukkaṭanti vatthumhi anavajjepi theyyacittavasena dukkaṭaṁ hoti, asati theyyacitte dukkaṭampi na hotīti vuttaṁ hoti.",
  "tika-vin11t2:316_5": "Āharāpenteti ettha bhāvalakkhaṇe bhummaṁ, tasmiṁ bhaṇḍasāmini āharāpente satīti attho.",
  "tika-vin11t2:317_0": "200.",
  "tika-vin11t2:317_1": "Nirālayena chaḍḍitavatthuno gahaṇe bhaṇḍadeyyañca adentassa parājayo ca kasmāti āha ‘‘tassā’’tiādi.",
  "tika-vin11t2:317_2": "Aññāsūti mahāpaccariyādīsu itarāsu aṭṭhakathāsu.",
  "tika-vin11t2:318_0": "Haraṇakakathāvaṇṇanā.",
  "tika-vin11t2:319_0": "201.",
  "tika-vin11t2:319_1": "Upanidhikathāya ‘‘na gaṇhāmī’’ti sampajānamusāvādaṁ bhāsatoti yojanā.",
  "tika-vin11t2:319_2": "Yena kenaci rahasi ‘‘idaṁ mayhaṁ bhaṇḍaṁ paṭisāmetvā dehī’’ti niyyāditaṁ bhaṇḍaṁ pacchā sāmikena ‘‘dehi me taṁ bhaṇḍa’’nti vutte accantamupagantuṁ ‘‘nāhaṁ gaṇhāmī’’ti sampajānamusāvādaṁ bhāsatoti attho. Gaṇhāmīti aggahesiṁ.",
  "tika-vin11t2:319_3": "Accantā heso atīte vattamānappayogoyaṁ.",
  "tika-vin11t2:319_4": "‘‘Sampajānamusāvāde pācittiya’’nti (pāci.",
  "tika-vin11t2:319_5": "2) imassa sikkhāpadassa visaye kasmā dukkaṭaṁ vuttanti āha ‘‘adinnādānapubbakattā’’tiādi.",
  "tika-vin11t2:319_6": "Tattha adinnādānapubbakattāti adinnādānassa sahapayogavasena pubbaṅgamattā, na pubbapayogattā.",
  "tika-vin11t2:319_7": "Na hi adinnādānassa pubbapayoge pācittiyaṭṭhāne dukkaṭamatthīti.",
  "tika-vin11t2:319_8": "Tenevāha aṭṭhakathāyaṁ ‘‘adinnādānassa payogattā’’ti.",
  "tika-vin11t2:320_0": "202.Etassāti etassa samīpe.",
  "tika-vin11t2:320_1": "Kiṁ nu dassatīti dassati kiṁ nu.",
  "tika-vin11t2:320_2": "Vimatuppādeti hetumhi bhummaṁ.",
  "tika-vin11t2:320_3": "Tassāti yassa bhikkhuno santike upanikkhittaṁ, tassa.",
  "tika-vin11t2:321_0": "203.Tasminti yasmiṁ upanikkhittaṁ, tasmiṁ bhikkhumhi.",
  "tika-vin11t2:321_1": "Dāne nirussāheti attani nikkhittassa bhaṇḍassa sāmikassa dānavisaye ussāharahite sati, ‘‘na dāni taṁ dassāmī’’ti dhuranikkhepe kateti adhippāyo.",
  "tika-vin11t2:321_2": "Tenevāha ‘‘ubhinnaṁ dhuranikkhepe’’ti. Paroti bhaṇḍasāmiko.",
  "tika-vin11t2:321_3": "Dhuranti ‘‘yena kenaci ākārena gaṇhissāmī’’ti ussāhaṁ. Nikkhipeti nikkhipeyya.",
  "tika-vin11t2:322_0": "204.Cittenādātukāmovāti ettha ‘‘yo tassā’’ti pāṭhaseso. Ceti api-saddatthe.",
  "tika-vin11t2:322_1": "Yo coro cittena adātukāmova, tassa corassa ‘‘dassāmī’’ti mukhena vadatopīti yojanā.",
  "tika-vin11t2:322_2": "Atha vā adātukāmoti ettha ‘‘hutvā’’ti pāṭhaseso. Ceti vuttattho.",
  "tika-vin11t2:322_3": "Evāti ‘‘parājayo’’ti iminā yujjati.",
  "tika-vin11t2:322_4": "Cittena adātukāmo hutvā mukhena ‘‘dassāmī’’ti vadatopi sāmino dhuranikkhepe sati parājayo hotevāti yojanā.",
  "tika-vin11t2:323_0": "Upanidhikathāvaṇṇanā.",
  "tika-vin11t2:324_0": "205.Suṅkaghātassāti ‘‘suṅkaghātaṁ nāma raññā ṭhapitaṁ hoti pabbatakhaṇḍe vā nadītitthe vā gāmadvāre vā’’ti (pārā.",
  "tika-vin11t2:324_1": "113) pāḷiyaṁ āgatassa ‘‘suṅkaṁ tato hananti…pe… vināsentī’’ti (pārā. aṭṭha.",
  "tika-vin11t2:324_2": "1.113) aṭṭhakathāyaṁ niruttassa ‘‘ito paṭṭhāya nīyamāne bhaṇḍe ettakato ettakaṁ rājabhāgaṁ gahetabba’’nti rājādīhi taṁtaṁpadesasāmikehi niyamitassa pabbatakhaṇḍādiṭṭhānassa.",
  "tika-vin11t2:324_3": "Bahīti suṅkagahaṇatthāya parikappitasīmato bahi.",
  "tika-vin11t2:324_4": "Pātetīti ettha ‘‘theyyacitto’’ti pakaraṇato labbhati.",
  "tika-vin11t2:324_5": "‘‘Rājārahaṁ bhaṇḍa’’nti pāṭhaseso.",
  "tika-vin11t2:324_6": "Yato kutoci bhaṇḍato pañcamāsakaṁ vā atirekapañcamāsakaṁ vā agghanako bhāgo rājādidesasāmikassa dātabbo hoti, tādisaṁ bhaṇḍaṁ theyyacitto yathā bahi patati, evaṁ khipatīti attho.",
  "tika-vin11t2:324_7": "Dhuvaṁ patatīti etthāpi ‘‘ta’’nti pāṭhaseso, ‘‘bhaṇḍa’’nti pakaraṇato labbhati.",
  "tika-vin11t2:324_8": "Yathā khittaṁ taṁ bhaṇḍaṁ ekantena bahi patatīti.",
  "tika-vin11t2:324_9": "Hatthato muttamatte tasmiṁ bhaṇḍe.",
  "tika-vin11t2:325_0": "206.",
  "tika-vin11t2:325_1": "‘‘Dhuvaṁ patatī’’ti ettha byatirekaṁ dassetumāha ‘‘taṁ rukkhe’’tiādi.",
  "tika-vin11t2:325_2": "Tanti theyyāya bahi pātetuṁ khittaṁ bhaṇḍaṁ paṭihataṁ hutvāti yojanā.",
  "tika-vin11t2:325_3": "Vātakkhittampi vāti pāṭho gahetabbo.",
  "tika-vin11t2:325_4": "‘‘Vātakkhitto’’ti liṅgavipallāso vā daṭṭhabbo.",
  "tika-vin11t2:326_0": "207.Pacchāti patitaṭṭhāne thokaṁ cirāyitvā, iminā thokampi cirāyitamatte payogasādhiyaṁ kāriyaṁ siddhamevāti pārājikassa kāraṇaṁ sampannamevāti dasseti. Tenāha ‘‘pārājikaṁ siyā’’ti.",
  "tika-vin11t2:327_0": "208.‘‘Ṭhatvā’’tiādinā patitaṭṭhāne acirāyitvā gatepi tasmiṁ bahi patitaṭṭhānato itaratrāpi cirāyitena bahi pātanappayogena sādhiyaṁ kāriyaṁ siddhamevāti pārājikakāraṇassa siddhataṁ dasseti. Tenevāha ‘‘parājayo’’ti.",
  "tika-vin11t2:327_1": "‘‘Atiṭṭhamāna’’ntiādinā yattha katthaci acirāyanena payogassa niratthakataṁ dasseti. Tenevāha ‘‘rakkhatī’’ti.",
  "tika-vin11t2:328_0": "209.Tanti aṭṭhakathāvacanaṁ.",
  "tika-vin11t2:329_0": "210.Sayaṁ vā vaṭṭetīti anto ṭhito sayaṁ vā hatthena vā pādena vā yaṭṭhiyā vā bahisīmāya ninnaṭṭhānaṁ parivaṭṭeti.",
  "tika-vin11t2:329_1": "Aṭṭhatvāti pavaṭṭitamatte anto katthacipi aṭṭhatvā. Vaṭṭamānanti pavaṭṭantaṁ.",
  "tika-vin11t2:329_2": "Gatanti bahisīmaṁ kesaggamattaṭṭhānampi antosīmamatikkamamattaṁ.",
  "tika-vin11t2:330_0": "211.",
  "tika-vin11t2:330_1": "Taṁ bhaṇḍaṁ sace anto ṭhatvā ṭhatvā bahi gacchatīti yojanā.",
  "tika-vin11t2:330_2": "Yadi antosīmāya ṭhatvā ṭhatvā bahisīmaṁ gacchatīti attho.",
  "tika-vin11t2:330_3": "Rakkhatīti antosīmāya paṭhamagatinivattaneneva etassa bhikkhuno payogavegassa nivattattā, tato upari nivattanārahakāraṇassa aladdhabhāvena attanā ca gatattā tathā bahisīmappattaṁ taṁ bhaṇḍaṁ taṁmūlakapayojakaṁ bhikkhuṁ āpattiyā rakkhatīti adhippāyo.",
  "tika-vin11t2:330_4": "Suddhacittena ṭhapiteti ‘‘evaṁ ṭhapite vaṭṭitvā gamissatī’’ti theyyacittena vinā ‘‘kevalaṁ ṭhapessāmī’’ti cittena bahisīmābhimukhaṁ ninnaṭṭhānaṁ otāretvā ṭhapite.",
  "tika-vin11t2:330_5": "Sayaṁ vaṭṭatīti bhaṇḍaṁ sayameva ninnaṭṭhānaṁ ninnaṁ hutvā bahisīmaṁ ce pavaṭṭantaṁ gacchati.",
  "tika-vin11t2:330_6": "Vaṭṭatīti āpattiyā akaraṇato vaṭṭati.",
  "tika-vin11t2:331_0": "212.Gacchanteti corassa payogaṁ vinā attanāva gacchante.",
  "tika-vin11t2:331_1": "Tanti rājadeyyapañcamāsakaatirekapañcamāsakamattaṁ suṅkavantaṁ bhaṇḍaṁ. Nīhaṭepi nāvahāroti yojanā.",
  "tika-vin11t2:331_2": "Kevalaṁ theyyacittassa āpattiyā anaṅgabhāvato, yānādipayojakakāyavacīpayogassa abhāvato, bhaṇḍaṭṭhapitayānādino attanāva bahisīmappattattā, teneva bhaṇḍassāpi gatattā ca bhikkhuno avahāro natthīti attho.",
  "tika-vin11t2:332_0": "213.Payogena vināti corassa sakapayogamantarena.",
  "tika-vin11t2:332_1": "Avahāro na vijjatīti ettha yutti vuttanayāva.",
  "tika-vin11t2:333_0": "214.Maṇinti pādārahaṁ suṅkadātabbamaṇiratanaṁ, eteneva upalakkhaṇapadattā yaṁkiñci bhaṇḍaṁ saṅgahitameva.",
  "tika-vin11t2:333_1": "Pārājikaṁ siyāti yānassa attanā pājitattāti adhippāyo.",
  "tika-vin11t2:333_2": "Sīmātikkamaneti suṅkaggahaṇassa niyamitaṭṭhānātikkamane.",
  "tika-vin11t2:334_0": "215.Matanti ‘‘ettakabhaṇḍato ettakaṁ gahetabba’’nti rājūhi anumataṁ.",
  "tika-vin11t2:334_1": "Seso kathāmaggoti ‘‘suṅkaṭṭhānaṁ patvā suṅkikesu niddāyamānesu, kīḷantesu, bahigatesu vā pariyesitvā adisvā gacchato na doso, bhaṇḍadeyyaṁ hotī’’ti evamādiko vinicchayakathāmaggo.",
  "tika-vin11t2:334_2": "Araññaṭṭhakathāsamoti ‘‘yo cārakkhaṭṭhānaṁ patvā’’tiādinā (vi. vi.",
  "tika-vin11t2:334_3": "170) yathāvuttaaraññaṭṭhakathāya sadiso,",
  "tika-vin11t2:335_0": "‘‘Kammaṭṭhānaṁ citte katvā;",
  "tika-vin11t2:336_0": "Cintento aññavihito;",
  "tika-vin11t2:337_0": "Suṅkaṭṭhānaṁ patvā gacche;",
  "tika-vin11t2:338_0": "Bhaṇḍadeyyaṁ hotevassā’’ti. –",
  "tika-vin11t2:339_0": "Ādinā nayena vuccamānasadisoyeva.",
  "tika-vin11t2:339_1": "Teneva gatatthatāya idāni na vicārīyatīti adhippāyo.",
  "tika-vin11t2:340_0": "Suṅkaghātakathāvaṇṇanā.",
  "tika-vin11t2:341_0": "216.",
  "tika-vin11t2:341_1": "‘‘Pāṇo nāma manussapāṇo vuccatī’’ti (pārā.",
  "tika-vin11t2:341_2": "114) pāḷito ca ‘‘tampi bhujissaṁ harantassa avahāro natthī’’ti (pārā. aṭṭha.",
  "tika-vin11t2:341_3": "1.114) aṭṭhakathāvacanato ca paradāsamanussoyeva adhippetoti tameva dassetumāha ‘‘antojāta’’ntiādi.",
  "tika-vin11t2:341_4": "Gehadāsiyā kucchimhi dāsassa jāto antojāto nāma, taṁ vā.",
  "tika-vin11t2:341_5": "Dhanena kīto dhanakkīto, taṁ vā.",
  "tika-vin11t2:341_6": "Dinnaṁ vā pana kenacīti mātulaayyakādīsu yena kenaci dāsaṁ katvā dinnaṁ vā.",
  "tika-vin11t2:341_7": "Dāsanti paccekaṁ sambandhanīyaṁ.",
  "tika-vin11t2:341_8": "Karamarānītaṁ vā dāsanti paravisayaṁ vilumpitvā ānetvā dāsabhāvāya gahitasaṅkhātaṁ karamarānītadāsaṁ vā.",
  "tika-vin11t2:341_9": "Harantassa parājayoti ettha ‘‘corikāya harissāmī’’ti āmasane dukkaṭaṁ, phandāpane thullaccayaṁ āpajjitvā ṭhitaṭṭhānato kesaggamattampi atikkāmayato pārājikaṁ hotīti adhippāyo.",
  "tika-vin11t2:342_0": "217.Bhujissaṁ vāti yassa kassaci manussassa adāsabhūtaṁ.",
  "tika-vin11t2:342_1": "Mānusanti manussajātikaṁ sattaṁ. Āṭhapitanti upanikkhittaṁ.",
  "tika-vin11t2:343_0": "218.Tanti antojātādīsu dāsesu yaṁ kañci dāsaṁ.",
  "tika-vin11t2:343_1": "Palāyitukāmovāti palāpetukāmo nīharitukāmo.",
  "tika-vin11t2:343_2": "Atha vā taṁ dāsaṁ bhujehi ukkhipitvā ayaṁ palāyitukāmotipi attho gahetabbo. Bhujehīti ubhohi hatthehi.",
  "tika-vin11t2:343_3": "Taṁ ṭhitaṭṭhānatoti tassa ṭhitaṭṭhānaṁ taṁṭhitaṭṭhānaṁ, tato taṁṭhitaṭṭhānato, corena attanā ṭhitaṭṭhānatoti attho na gahetabboti dassetumevaṁ vuttaṁ.",
  "tika-vin11t2:343_4": "Kiñci saṅkāmetīti kesaggamattampi tato aññaṁ ṭhānaṁ pāpeti.",
  "tika-vin11t2:343_5": "Bhujehi vāti ettha vā-saddo vakkhamānapakārantarāpekkho, ‘‘saṅkāmeti vā’’ti yojetabbaṁ.",
  "tika-vin11t2:344_0": "219.Tajjetvāti bhayakarena vacanena lesena, iṅgitena vā tāsetvā nentassa tassāti sambandho.",
  "tika-vin11t2:344_1": "Padavāratoti padavārena yuttā thullaccayādayo āpattiyo hontīti yojanā.",
  "tika-vin11t2:344_2": "Paṭhamapadavārayuttā thullaccayāpatti, dutiyapadavārayuttā pārājikāpatti hotīti attho.",
  "tika-vin11t2:345_0": "220.Hatthādīsūti ādi-saddena kesavatthādiṁ saṅgaṇhāti. Tanti dāsaṁ. Kaḍḍhatopīti ākaḍḍhatopi.",
  "tika-vin11t2:345_1": "Parājayoti ‘‘padavārato’’ti anuvattamānattā paṭhamapadavāre thullaccayaṁ, dutiyapadavāre atikkante pārājikanti attho.",
  "tika-vin11t2:345_2": "Ayaṁ nayoti ‘‘padavārato yuttā thullaccayādayo āpattiyo hontī’’ti vuttanayo.",
  "tika-vin11t2:346_0": "221.Vegasāvāti vegeneva, corassa vacanena kātabbavisesarahitena balavagamanavegenāti vuttaṁ hoti.",
  "tika-vin11t2:346_1": "Iminā anāpattibhāvassa kāraṇaṁ dasseti.",
  "tika-vin11t2:347_0": "222.Saṇikanti mandagatiyā.",
  "tika-vin11t2:347_1": "Vadatīti ‘‘gaccha, yāhi, palāyā’’tiādikaṁ vacanaṁ katheti.",
  "tika-vin11t2:347_2": "Sopi cāti yo mandagatiyā gacchanto evaṁ vutto, sopi ca.",
  "tika-vin11t2:348_0": "223.Palāyitvāti sāmikaṁ pahāya gantvā.",
  "tika-vin11t2:348_1": "Aññanti sāmikāyattaṭṭhānato aññaṁ ṭhānaṁ.",
  "tika-vin11t2:348_2": "Sāpaṇaṁ vīthisannivesayuttaṁ nigamampi vā.",
  "tika-vin11t2:348_3": "Tatoti palāyitvā paviṭṭhagāmādito.",
  "tika-vin11t2:348_4": "Tanti palāyitvā paviṭṭhaṁ taṁ dāsaṁ.",
  "tika-vin11t2:349_0": "Pāṇakathāvaṇṇanā.",
  "tika-vin11t2:350_0": "224.Theyyāti theyyacittena.",
  "tika-vin11t2:350_1": "Sappakaraṇḍanti sappasayanapeḷaṁ.",
  "tika-vin11t2:350_2": "Yathāvatthunti thullaccayamāha.",
  "tika-vin11t2:350_3": "Ṭhānatoti sappapeḷāya ṭhitaṭṭhānato. Cāvaneti kesaggamattātikkame.",
  "tika-vin11t2:351_0": "225.Karaṇḍanti sappapeḷaṁ. Ugghāṭetvāti vivaritvā.",
  "tika-vin11t2:351_1": "Karaṇḍatalatoti antopeḷāya talato.",
  "tika-vin11t2:351_2": "Naṅguṭṭheti naṅguṭṭhapariyante.",
  "tika-vin11t2:352_0": "226.Ghaṁsitvāti peḷāpasse phusāpetvā.",
  "tika-vin11t2:352_1": "Sappakaraṇḍassa mukhavaṭṭitoti karaṇḍapuṭamukhavaṭṭito.",
  "tika-vin11t2:352_2": "Tassa naṅguṭṭhe muttamatteti yojanā.",
  "tika-vin11t2:353_0": "227.Nāmatoti nāmena, nāmaṁ vatvāti vuttaṁ hoti. Pakkosantassāti avhāyantassa. Tassāti pakkosakassa.",
  "tika-vin11t2:354_0": "228.Tathāti karaṇḍaṁ vivaritvā.",
  "tika-vin11t2:354_1": "Maṇḍūkamūsikānaṁ ravaṁ katvā nāmena pakkosantassāti yojanā.",
  "tika-vin11t2:354_2": "Vā-saddena lājāvikiraṇaaccharapahārādikaṁ saṅgaṇhāti.",
  "tika-vin11t2:355_0": "229.Mukhanti sappakaraṇḍassa mukhaṁ.",
  "tika-vin11t2:355_1": "Evameva ca karontassāti maṇḍūkasaññaṁ, mūsikasaññaṁ katvā vā lājā vikiritvā vā accharaṁ paharitvā vā nāmaṁ vatvā pakkosantassa.",
  "tika-vin11t2:355_2": "Yena kenacīti vuttanīhārato yena vā tena vā.",
  "tika-vin11t2:356_0": "230.Na pakkosati ceti yathāvuttanayena yojetvā nāmaṁ vatvā na pakkosati.",
  "tika-vin11t2:356_1": "Tassāti karaṇḍamukhavivarakassa bhikkhussa.",
  "tika-vin11t2:357_0": "Apadakathāvaṇṇanā.",
  "tika-vin11t2:358_0": "231.Hatthinti hatthimhi, bhummatthe eva upayogavacanaṁ.",
  "tika-vin11t2:359_0": "232.Sālāyanti hatthisālāyaṁ.",
  "tika-vin11t2:359_1": "Vasati etthāti vatthu, rājāgāraṁ, tassa anto antovatthu, antorājagehanti attho. Aṅgaṇeti antorājaṅgaṇe.",
  "tika-vin11t2:359_2": "Pi-saddo ‘‘antonagare’’ti avuttampi sampiṇḍeti.",
  "tika-vin11t2:359_3": "Vatthu cāti ca-saddena aṅgaṇaṁ samuccinoti.",
  "tika-vin11t2:359_4": "Sakalaṁ aṅgaṇaṁ ṭhānanti hatthino vicaraṇayoggaṁ aṅgaṇaṭṭhānaṁ sandhāyāha, sakalasālāti gahetabbaṁ.",
  "tika-vin11t2:360_0": "233.Abaddhassāti yathāvuttasālārājavatthaṅgaṇāpekkhāya vuttaṁ.",
  "tika-vin11t2:360_1": "Abaddhassa hi hatthino sakalasālādayo ṭhānaṁ, tadatikkame ṭhānācāvanaṁ hotīti attho. Hīti avadhāraṇe vā.",
  "tika-vin11t2:360_2": "‘‘Baddhassa hī’’ti yojanāya visesatthova daṭṭhabbo, baddhassa panāti vuttaṁ hoti.",
  "tika-vin11t2:360_3": "Baddhassa panāti sālādīsu sannihitassa pana.",
  "tika-vin11t2:360_4": "Ṭhitaṭṭhānañcāti sālādīsu ṭhitaṭṭhānañca, catūhi pādehi akkantaṭṭhānanti vuttaṁ hoti.",
  "tika-vin11t2:360_5": "Bandhanañcāti gīvāya vā pacchā pādadvayabandhanavalaye vā ubhayattha vā bandhanaṭṭhānañca.",
  "tika-vin11t2:360_6": "Tasmāti yasmā ṭhitaṭṭhānañca bandhanañca ṭhānanti cha vā pañca vā ṭhānāni labbhanti, tasmā. Tesaṁ ṭhānānaṁ.",
  "tika-vin11t2:360_7": "Kārayeti ettha ‘‘āpatti’’nti sāmatthiyā labbhatīti.",
  "tika-vin11t2:360_8": "Haratoti hatthisālādito corikāya harantassa .",
  "tika-vin11t2:360_9": "Kārayeti āmasane dukkaṭaṁ, ṭhānabhedagaṇanāya yāva pacchimaṭṭhānā purimesu thullaccayāni, antimaṭṭhānā kesaggamattampi cāvane pārājikaṁ kāreyyāti attho.",
  "tika-vin11t2:361_0": "234.Ṭhitaṭṭhānanti catūhi pādehi akkantaṭṭhānaṁ, idañca abaddhahatthiṁ sandhāya vuttaṁ.",
  "tika-vin11t2:361_1": "Baddhassa vinicchayo sālādīsu baddhassa vuttavinicchayasadisoti gatatthatāya na vutto.",
  "tika-vin11t2:362_0": "235.Ekaṁ ṭhānanti sayitaṭṭhānamattaṁ. Tasminti gaje. Tassāti bhikkhussa.",
  "tika-vin11t2:362_1": "Turaṅgamahisādīsu dvipade ca bahuppade ca.",
  "tika-vin11t2:363_0": "236.",
  "tika-vin11t2:363_1": "Eseva nayo ñeyyo, vattabbaṁ kiñcipi natthīti yojanā. Tattha turaṅgā assā. Mahisā lulāyā.",
  "tika-vin11t2:363_2": "Ādi-saddena gogadrabhaoṭṭhādicatuppadānaṁ saṅgaho.",
  "tika-vin11t2:363_3": "Natthi kiñcipi vattabbanti assasālārājāgāraṅgaṇabahinagarādīsu abandhitasayanaassādīnaṁ ṭhānabhedo yathāvuttasadisattā na vutto.",
  "tika-vin11t2:364_0": "Bandhitvā ṭhapitaassassa pana sace so catūsu pādesu baddho hoti, bandhanānaṁ, khurānañca gaṇanāya aṭṭha ṭhānāni, sace mukhe ca baddho hoti, nava ṭhānāni, mukheyeva baddho, pañca ṭhānānīti ṭhānabhedo ca tatheva sasamigasūkarādicatuppadesu bandhitvā ṭhapitesu baddhabaddhaṭṭhānehi saha catūhi pādehi akkantaṭṭhānavasena labbhamāno ṭhānabhedo ca gomahisesu baddhesu evameva labbhamāno ṭhānabhedo ca vajādīsu padesesu pavesitesu dvāresu rukkhasūciyo apanetvā vā anapanetvā vā nāmaṁ vatvā vā avatvā vā pakkosantassa, sākhābhaṅgatiṇādīni dassetvā pakkositvā vā apakkositvā vā palobhentassa tāsetvā nikkhamantassa sappakaraṇḍake sappassa vuttanayena labbhamāno viseso ca netabbo.",
  "tika-vin11t2:364_1": "Iha sabbattha ṭhānabhedesu bahukesupi upantaṭṭhānesu thullaccayaṁ, antaṭṭhāne pārājikaṁ vuttasadisanti imassa sabbassa vinicchayassa ‘‘eseva nayo’’ti imināva gatattā, āhaṭato aviññāyamānassa kassaci visesassābhāvā ca vuttaṁ ‘‘natthi kiñcipi vattabba’’nti.",
  "tika-vin11t2:365_0": "Dvipadepīti ‘‘dvipadaṁ nāma manussā pakkhajātā’’ti (pārā.",
  "tika-vin11t2:365_1": "115) pāḷiyaṁ vuttā manussā ca mayūrādilomapakkhā ca vagguliādicammapakkhā ca bhamarādiaṭṭhipakkhā cāti evamādike satte ca.",
  "tika-vin11t2:365_2": "Bahuppadeti ‘‘bahuppadaṁ nāma vicchikā satapadī uccāliṅgapāṇakā’’ti (pārā.",
  "tika-vin11t2:365_3": "117) pāḷiyaṁ vuttabahuppadasatte cāti attho.",
  "tika-vin11t2:366_0": "Ettāvatā pāpabhikkhūnaṁ lesokāsapidahanatthaṁ padabhājane vuttabhūmaṭṭhāditiṁsavinicchayamātikākathāsu pañcavīsati mātikākathā dassetvā avasiṭṭhāsu pañcamātikākathāsu saṁvidāvahāro, saṅketakammaṁ, nimittakammanti mātikattayakathā paṭhamameva adinnādānavinicchayasambhārabhūtānaṁ pañcavīsatiyā avahārānaṁ dassanaṭṭhāne ṭhatvā –",
  "tika-vin11t2:367_0": "‘‘Pubbasahapayogo ca, saṁvidāharaṇampi ca;",
  "tika-vin11t2:368_0": "Saṅketakammaṁ nemittaṁ, pubbayogādipañcaka’’nti. (vi. vi. 42) –",
  "tika-vin11t2:369_0": "Iminā saṅgahitāti taṁ pahāya avasese ocarako, oṇirakkhakoti kathādvaye ocaraṇakakathāya āṇattikappayogattā, tañca oṇirakkhakena kariyamānaṁ ṭhānācāvanaṁ sāhatthikena vā āṇattikena vā payogena hotīti tassāpi ‘‘sāhatthāṇattiko cevā’’ti sāhatthikapañcake paṭhamameva saṅgahitattā ca thalaṭṭhavehāsaṭṭhakathādīsu saṅgahitattā ca tañca dvayaṁ na vuttanti veditabbaṁ.",
  "tika-vin11t2:370_0": "Tattha ‘‘ocarako nāma bhaṇḍaṁ ocaritvā ācikkhatī’’ti (pārā.",
  "tika-vin11t2:370_1": "118) pāḷiyaṁ vutto corāpanapuriso ‘‘ocarako’’ti veditabbo.",
  "tika-vin11t2:370_2": "Ocaratīti ocarako, tattha tattha gantvā anto anupavisatīti vuttaṁ hotīti.",
  "tika-vin11t2:370_3": "‘‘Oṇirakkho nāma āhaṭaṁ bhaṇḍaṁ gopento’’ti (pārā.",
  "tika-vin11t2:370_4": "118) pāḷiyaṁ vutto muhuttaṁ attani ṭhapitassa parabhaṇḍassa rakkhako ‘‘oṇirakkho’’ti veditabbo.",
  "tika-vin11t2:370_5": "Oṇitaṁ rakkhatīti oṇirakkho, yo parena attano vasanaṭṭhāne ābhataṁ bhaṇḍaṁ ‘‘idaṁ tāva bhante muhuttaṁ oloketha, yāvāhaṁ idaṁ nāma kiccaṁ katvā āgacchāmī’’ti vutto rakkhati, tassetaṁ adhivacanaṁ.",
  "tika-vin11t2:371_0": "Dvicatubahuppadakathāvaṇṇanā.",
  "tika-vin11t2:372_0": "237.",
  "tika-vin11t2:372_1": "‘‘Pañcahi ākārehi adinnaṁ ādiyantassa āpatti pārājikassā’’tiādinā (pārā.",
  "tika-vin11t2:372_2": "122) nayena pāḷiyaṁ āgatāni pañcaṅgāni saṅgahetumāha ‘‘paresa’’ntiādi.",
  "tika-vin11t2:372_3": "Tattha ‘‘paresaṁ santakaṁ dhana’’nti iminā paramanussasantakatā, ‘‘paresanti vijānitvā’’ti iminā parāyattabhāvassa jānanaṁ, ‘‘garuka’’nti iminā pādaṁ vā atirekapādaṁ vā agghanakatā, ‘‘theyyacittenā’’ti iminā theyyacittatā, ‘‘ṭhānā cāvetī’’ti iminā pañcavīsatiyā avahārānaṁ aññatarassa samaṅgitāti evamettha pañcaṅgasaṅgaho veditabbo.",
  "tika-vin11t2:373_0": "238.",
  "tika-vin11t2:373_1": "Ettāvatā tiṁsamātikākathāvinicchayaṁ saṅgahetvā idāni ‘‘anāpatti sasaññissa vissāsaggāhe tāvakālike petapariggahe tiracchānagatapariggahe paṁsukūlasaññissā’’tiādinā (pārā.",
  "tika-vin11t2:373_2": "131) nayena pāḷiyaṁ āgataṁ anāpattivāraṁ saṅgahetumāha ‘‘anāpattī’’tiādi.",
  "tika-vin11t2:373_3": "Tattha sasaññissāti parasantakampi ‘‘sasantaka’’nti suddhasaññāya gaṇhantassa anāpattīti sabbattha yojetabbaṁ.",
  "tika-vin11t2:373_4": "Evaṁ gahitaṁ sāmikehi disvā yācite adentassa ubhinnaṁ dhuranikkhepena pārājikaṁ.",
  "tika-vin11t2:374_0": "Tiracchānapariggaheti tiracchānehi pariggahitavatthumhi.",
  "tika-vin11t2:374_1": "Sacepi hi nāgagaruḷamāṇavakamāṇavikāpi manussavesena āpaṇaṁ pasāretvā nisinnā honti, bhikkhu ca theyyacittena tesaṁ santakaṁ gaṇhāti, anāpattīti vuttaṁ hoti.",
  "tika-vin11t2:374_2": "Sīhabyagghadīpipabhutīhi vāḷamigehi gahitagocaraṁ paṭhamaṁ mocāpentassa taṁ muñcitvā attanopi hiṁsanato thokaṁ khāyite vārentassa doso natthi.",
  "tika-vin11t2:374_3": "Senādīsu tiracchānesu yena kenaci gahitaṁ gocaraṁ mocāpetuṁ vaṭṭati.",
  "tika-vin11t2:374_4": "Vuttañhetaṁ aṭṭhakathāyaṁ ‘‘senādayopi āmisaṁ gahetvā gacchante pātāpetvā gaṇhituṁ vaṭṭatī’’ti (pārā. aṭṭha. 1.131).",
  "tika-vin11t2:374_5": "Evameva dhammanideḍḍubhādīhi gahitamaṇḍūkādayo jīvitarakkhanatthāya mocāpetuṁ vaṭṭatīti veditabbaṁ.",
  "tika-vin11t2:375_0": "Tāvakālikaggāheti ‘‘paṭikarissāmī’’ti tāvakālikaṁ gaṇhantassa evaṁ gahitaṁ sace bhaṇḍasāmiko puggalo vā gaṇo vā ‘‘tumheva gaṇhathā’’ti anujāneyya, vaṭṭati.",
  "tika-vin11t2:375_1": "Nānujāneyya, na gaṇheyya, dātabbaṁ.",
  "tika-vin11t2:375_2": "Adentassa ubhinnaṁ dhuranikkhepena pārājikaṁ.",
  "tika-vin11t2:375_3": "‘‘Saṅghasantakaṁ pana paṭidātumeva vaṭṭatī’’ti aṭṭhakathāyaṁ vuttaṁ.",
  "tika-vin11t2:376_0": "Vissāsaggāheti ‘‘anujānāmi bhikkhave pañcahaṅgehi samannāgatassa vissāsaṁ gahetuṁ, sandiṭṭho ca hoti, sambhatto ca, ālapito ca, jīvati ca, gahite ca attamano hotī’’ti (mahāva.",
  "tika-vin11t2:376_1": "356) pāḷiyaṁ āgataṁ pañcahaṅgehi samannāgatassa santakaṁ vissāsena gaṇhantassa gahaṇe vinicchayo yathāvuttasuttavaṇṇanāyaṁ veditabbo. Yathāha samantapāsādikāyaṁ –",
  "tika-vin11t2:377_0": "Tattha sandiṭṭhoti diṭṭhamattakamitto. Sambhattoti daḷhamitto.",
  "tika-vin11t2:377_1": "Ālapitoti ‘‘mama santakaṁ yaṁ icchasi, taṁ gaṇheyyāsi, āpucchitvā gahaṇe kāraṇaṁ natthī’’ti vutto.",
  "tika-vin11t2:377_2": "Jīvatīti anuṭṭhānaseyyāya sayitopi yāva jīvitindriyupacchedaṁ na pāpuṇāti.",
  "tika-vin11t2:377_3": "Gahite ca attamanoti gahite tuṭṭhacitto hoti, evarūpassa santakaṁ ‘‘gahite me attamano bhavissatī’’ti jānantena gahetuṁ vaṭṭati.",
  "tika-vin11t2:377_4": "Anavasesapariyādānavasena cetāni pañcaṅgāni vuttāni, vissāsaggāho pana tīhaṅgehi ruhati – sandiṭṭho, jīvati, gahite attamano, sambhatto, jīvati, gahite attamano, ālapito, jīvati, gahite attamanoti.",
  "tika-vin11t2:378_0": "Yo pana jīvati, na ca gahite attamano hoti, tassa santakaṁ vissāsaggāhena gahitampi puna dātabbaṁ.",
  "tika-vin11t2:378_1": "Dadamānena ca matakadhanaṁ tāva ye tassa dhane issarā gahaṭṭhā vā pabbajitā vā, tesaṁ dātabbaṁ.",
  "tika-vin11t2:378_2": "Anattamanassa santakaṁ tasseva dātabbaṁ.",
  "tika-vin11t2:378_3": "Yo pana paṭhamaṁyeva ‘‘suṭṭhu kataṁ tayā mama santakaṁ gaṇhantenā’’ti vacībhedena vā cittuppādamattena vā anumoditvā pacchā kenaci kāraṇena kupito paccāharāpetuṁ na labhati.",
  "tika-vin11t2:378_4": "Yopi adātukāmova, cittena pana adhivāseti, na kiñci vadati, sopi puna paccāharāpetuṁ na labhati.",
  "tika-vin11t2:378_5": "Yo pana ‘‘mayā tumhākaṁ santakaṁ gahitaṁ vā paribhuttaṁ vā’’ti vutte ‘‘gahitaṁ vā hotu paribhuttaṁ vā, mayā pana taṁ kenacideva karaṇīyena ṭhapitaṁ, taṁ pākatikaṁ kātuṁ vaṭṭatī’’ti vadati, ayaṁ paccāharāpetuṁ labhatīti (pārā. aṭṭha. 1.131).",
  "tika-vin11t2:379_0": "Petapariggaheti pettivisayuppannā ca maritvā tasmiṁyeva attabhāve nibbattā ca cātumahārājikādayo devā ca imasmiṁ atthe petā nāma, tesaṁ santakaṁ gaṇhantassa ca anāpattīti attho.",
  "tika-vin11t2:379_1": "Sacepi hi sakko devarājā āpaṇaṁ pasāretvā nisinno hoti, dibbacakkhuko ca bhikkhu taṁ ñatvā satasahassagghanakampi vatthaṁ tassa viravantasseva acchinditvā gaṇhituṁ vaṭṭati.",
  "tika-vin11t2:379_2": "Devapūjatthaṁ rukkhādīsu maṭṭhavatthādīni gaṇhato niddosatāya kimeva vattabbaṁ.",
  "tika-vin11t2:379_3": "Paṁsukūlasaññāya gaṇhatopi anāpatti.",
  "tika-vin11t2:379_4": "Tathā gahitampi sace sassāmikaṁ hoti, sāmike āharāpente dātabbanti upalakkhaṇato veditabbaṁ.",
  "tika-vin11t2:380_0": "239.Etthāti dutiyapārājikavinicchaye.",
  "tika-vin11t2:380_1": "Ca-saddena avuttasamuccayatthena avasesasikkhāpadavinicchaye saṅgaṇhāti.",
  "tika-vin11t2:380_2": "Vattabboti mātikaṭṭhakathādīsu viya avasāne kathetabbo.",
  "tika-vin11t2:380_3": "Pāḷimuttavinicchayoti samuṭṭhānādiko taṁtaṁsikkhāpadapāḷiyaṁ anāgato upālittherādīhi ṭhapito vinicchayo.",
  "tika-vin11t2:381_0": "240.Parājitānekamalenāti aparimeyyakappakoṭisatasahassopacitapāramitāsambhūtena sabbaññutaññāṇapadaṭṭhānena āsavakkhayañāṇena saha vāsanāya samucchedappahānena parājitā rāgādayo anekakilesamalā yena so parājitānekamalo, tena parājitānekamalena .",
  "tika-vin11t2:381_1": "Jinena yaṁ dutiyaṁ pārājikaṁ vuttaṁ, assa dutiyapārājikassa ca attho mayā samāsena vutto.",
  "tika-vin11t2:381_2": "Asesena ativitthāranayena vattuṁ tassa atthaṁ kathetuṁ ko hi samatthoti yojanā.",
  "tika-vin11t2:381_3": "Ettha ca-saddo paṭhamapārājikasamuccayattho.",
  "tika-vin11t2:381_4": "Hi-saddo avadhāraṇe, tena asesena tadatthaṁ vattuṁ samattho nattheva aññatra tathāgatāti dīpeti.",
  "tika-vin11t2:382_0": "Iti vinayatthasārasandīpaniyā",
  "tika-vin11t2:383_0": "Vinayavinicchayavaṇṇanāya",
  "tika-vin11t2:384_0": "Dutiyapārājikakathāvaṇṇanā niṭṭhitā.",
  "tika-vin11t2:385_0": "Tatiyapārājikakathāvaṇṇanā",
  "tika-vin11t2:386_0": "241-2.",
  "tika-vin11t2:386_1": "Evamatisukhumanayasamākulaṁ dutiyapārājikaṁ dassetvā idāni tatiyapārājikaṁ dassetumāha ‘‘manussajāti’’ntiādi.",
  "tika-vin11t2:386_2": "Tattha manussajātinti jāyatīti jāti, rūpārūpapaṭisandhi, manussesu jāti yassa so manussajāti, manussajātiko manussaviggahoti vuttaṁ hoti, taṁ manussajātiṁ.",
  "tika-vin11t2:387_0": "Ettha ca manussesūti kusalākusalamanassa ussannattā manussasaṅkhātesu naresu.",
  "tika-vin11t2:387_1": "‘‘Yaṁ mātukucchismiṁ paṭhamaṁ cittaṁ uppanna’’nti (pārā.",
  "tika-vin11t2:387_2": "172) padabhājane vuttanayena mātukucchimhi paṭhamaṁ uppajjamānapaṭisandhicittañca taṁsampayuttavedanāsaññāsaṅkhārasaṅkhātakhandhattayañca taṁsahajātāni –",
  "tika-vin11t2:388_0": "‘‘Tilatelassa yathā bindu, sappimaṇḍo anāvilo;",
  "tika-vin11t2:389_0": "Evaṁ vaṇṇappaṭibhāgaṁ, ‘kalala’nti pavuccatī’’ti. (pārā. aṭṭha. 2.172; vibha. aṭṭha. 26) –",
  "tika-vin11t2:390_0": "Vuttāni jātiuṇṇaṁsumhi pasannatilatele vā sappimaṇḍe vā otāretvā ukkhipitvā vidhunite agge lambamānabinduppamāṇakalalasaṅkhātāni sabhāvakānaṁ kāyabhāvavatthudasakavasena tiṁsa rūpāni ca abhāvakānaṁ kāyavatthudasakavasena vīsati rūpāni cāti ayaṁ nāmarūpapaṭisandhi idha ‘‘jātī’’ti gahitā.",
  "tika-vin11t2:390_1": "‘‘Yassā’’ti iminā aññapadena ‘‘yāva maraṇakālā etthantare eso manussaviggaho nāmā’’ti (pārā.",
  "tika-vin11t2:390_2": "172) padabhājane vuttanayena paṭhamabhavaṅgato paṭṭhāya cuticittāsannabhavaṅgapariyantasantānasaṅkhātasatto gahito.",
  "tika-vin11t2:390_3": "Iminā manussaviggahassa paṭisandhito paṭṭhāya pārājikavatthubhāvaṁ dasseti.",
  "tika-vin11t2:391_0": "Jānantoti ‘‘satto aya’’nti jānanto.",
  "tika-vin11t2:391_1": "Jīvitā yo viyojayeti yo bhikkhu jīvitindriyā viyojeyya voropeyya, tassa jīvitindriyaṁ upacchindeyya uparodheyyāti vuttaṁ hoti.",
  "tika-vin11t2:391_2": "Tenāha padabhājane ‘‘jīvitā voropeyyāti jīvitindriyaṁ upacchindati uparodhetī’’ti (pārā. 172).",
  "tika-vin11t2:392_0": "Tañca jīvitindriyaṁ rūpārūpavasena duvidhaṁ hoti.",
  "tika-vin11t2:392_1": "Tattha arūpajīvitindriyaṁ aviggahattā upakkamavisayaṁ na hoti.",
  "tika-vin11t2:392_2": "Rūpajīvitindriyupacchedena pana tadāyattavuttitāya taṁsamakālameva occhijjamānatāya ettha sāmaññena ubhayampi gahetabbaṁ.",
  "tika-vin11t2:392_3": "Idañca atītānāgataṁ na gahetabbaṁ tassa avijjamānattā.",
  "tika-vin11t2:392_4": "Upakkamavisayārahaṁ pana paccuppannameva gahetabbaṁ.",
  "tika-vin11t2:392_5": "Tañca khaṇasantatiaddhāvasena tividhaṁ hoti.",
  "tika-vin11t2:393_0": "Tattha uppādaṭṭhitibhaṅgavasena khaṇattayapariyāpanno bhāvo khaṇapaccuppannaṁ nāma.",
  "tika-vin11t2:393_1": "Taṁ sarasabhaṅgabhūtattā sayaṁ bhijjamānaṁ upakkamasādhiyaṁ vināsavantaṁ na hoti.",
  "tika-vin11t2:393_2": "Ātape ṭhatvā gabbhaṁ paviṭṭhassa andhakāravigamantarañca sītena ovarakaṁ paviṭṭhassa visabhāgautusamuṭṭhānena sītapanūdantarañca rūpasantati santatipaccuppannaṁ nāma.",
  "tika-vin11t2:393_3": "Paṭisandhicutīnamantarāḷappavatti khandhasantati addhāpaccuppannaṁ nāma.",
  "tika-vin11t2:393_4": "Imasmiṁ dvaye upakkamasambhavo, taṁvasena upacchijjamānaṁ jīvitaṁ santānaparihānipaccayabhāvato santatiaddhāpaccuppannadvayaṁ yathāparicchinnakālamappatvā upakkamavasena antarāyeva nirujjhati, tasmā santatiaddhāpaccuppannarūpajīvitindriyañca taṁnirodhena nirujjhamānaarūpajīvitindriyañcāti ubhayaṁ ettha ‘‘jīvitā’’ti gahitanti veditabbaṁ.",
  "tika-vin11t2:393_5": "Idameva sandhāyāha padabhājane ‘‘santatiṁ vikopetī’’ti (pārā. 172).",
  "tika-vin11t2:394_0": "Imissāva pāṇātipātabhāve āpattibhāvato ettha ṭhatvā aṭṭhakathāyaṁ (pārā. aṭṭha.",
  "tika-vin11t2:394_1": "2.172) pāṇapāṇātipātapāṇātipātīpāṇātipātappayogānaṁ vibhāgo dassito.",
  "tika-vin11t2:394_2": "Tattha pāṇoti vohārato satto, paramatthato upacchijjamānaṁ jīvitindriyaṁ, taṁ ‘‘jīvitā’’ti iminā vuttaṁ.",
  "tika-vin11t2:394_3": "Pāṇātipāto nāma vadhakacetanā, so ca ‘‘viyojaye’’ti iminā sandassito.",
  "tika-vin11t2:394_4": "Pāṇātipātī nāma puggalo, so ca ‘‘yo’’ti iminā sandassito. Pāṇātipātappayogo pana –",
  "tika-vin11t2:395_0": "‘‘Vuttā pāṇātipātassa;",
  "tika-vin11t2:396_0": "Payogā cha mahesinā’’ti –",
  "tika-vin11t2:397_0": "Ādinā nayena idheva vakkhamānavibhāgattā vakkhamānanayeneva daṭṭhabbo.",
  "tika-vin11t2:398_0": "Assa satthaṁ nikkhipeyya vāti yojanā. Assāti manussajātikassa. ‘‘Hatthapāse’’ti pāṭhaseso. Hatthapāso nāma samīpoti.",
  "tika-vin11t2:398_1": "Assāti samīpasambandhe sāmivacanaṁ.",
  "tika-vin11t2:398_2": "Satthanti ettha jīvitavihiṁ sanupakaraṇabhāvena sammatā dhārāvantaasiādi ca dhārārahitayaṭṭhibhindivālalaguḷādi ca upalakkhaṇavasena gahetabbā. Sasati hiṁsatīti satthaṁ.",
  "tika-vin11t2:398_3": "Tenevāha padabhājane ‘‘asiṁ vā sattiṁ vā bhindivālaṁ vā laguḷaṁ vā pāsāṇaṁ vā satthaṁ vā visaṁ vā rajjuṁ vā’’ti.",
  "tika-vin11t2:398_4": "Idhāvuttaṁ karapālikāchurikādi samukhaṁ ‘‘satthaṁ vā’’ti iminā saṅgahitaṁ.",
  "tika-vin11t2:398_5": "Nikkhipeyyāti yathā bhogahetuṁ labhati, tathā upanikkhipeyya, attavadhāya icchitakkhaṇe yathā gaṇhāti, tathā samīpe teneva cittena ṭhapeyyāti vuttaṁ hoti.",
  "tika-vin11t2:398_6": "Iminā thāvarappayogo sandassito.",
  "tika-vin11t2:399_0": "Maraṇe guṇaṁ vā vadeyyāti yojanā, maraṇatthāya maraṇe guṇaṁ vaṇṇetīti attho.",
  "tika-vin11t2:399_1": "‘‘Jīvite ādīnavaṁ dasseti, maraṇe guṇaṁ bhaṇatī’’ti (pārā.",
  "tika-vin11t2:399_2": "172) padabhājane vuttattā ‘‘kiṁ tuyhiminā pāpakena dujjīvitena, yo tvaṁ na labhasi paṇītabhojanāni bhuñjitu’’miccādinā nayena maraṇatthāya jīvite avaṇṇaṁ vadanto ca ‘‘tvaṁ khosi upāsaka katakalyāṇo akatapāpo, mataṁ te jīvitā seyyo, ito tvaṁ kālakato vividhavihaṅgamavikūjite paramasurabhikusumabhūsitataruvaranicite paramaratikaralaḷitagatibhāsitavilapitasurayuvatigaṇavicarite varanandane accharāsaṅghaparivārito vicarissasī’’tiādinā nayena maraṇatthāya maraṇānisaṁsaṁ dassento ca ‘‘maraṇe guṇaṁ vadeyya’’icceva vuccati.",
  "tika-vin11t2:400_0": "Maraṇūpāyaṁ deseyyāti yojanā.",
  "tika-vin11t2:400_1": "Maraṇādhippāyeneva ‘‘satthaṁ vā āhara, visaṁ vā khāda, rajjuyā vā ubbandhitvā kālaṅkarohī’’ti padabhājane vuttasatthaharaṇāni ca avuttampi sobbhanarakapapātādīsu papatanañcāti evamādikaṁ maraṇūpāyaṁ ācikkheyya.",
  "tika-vin11t2:400_2": "‘‘Hoti ayampī’’ti padacchedo, apīti pubbe vuttadvayaṁ samuccinoti.",
  "tika-vin11t2:400_3": "Dvedhā bhinnasilā viya asandheyyovaso ñeyyoti dvidhā bhinnapāsāṇo viya bhagavato paṭipattipaṭivedhasāsanadvayena so paccuppanne attabhāve sandhātumasakkuṇeyyovāti ñātabboti attho.",
  "tika-vin11t2:401_0": "243.Thāvarādayoti ādi-saddena vijjāmayaiddhimayapayogadvayaṁ saṅgahitaṁ.",
  "tika-vin11t2:402_0": "244.Tatthāti tesu chasu payogesu.",
  "tika-vin11t2:402_1": "Sako hattho sahattho, tena nibbatto sāhatthiko, payogo.",
  "tika-vin11t2:402_2": "Idha hatthaggahaṇaṁ upalakkhaṇaṁ, tasmā hatthādinā attano aṅgapaccaṅgena nipphādito vadhappayogo sāhatthikoti veditabbo.",
  "tika-vin11t2:403_0": "245.",
  "tika-vin11t2:403_1": "‘‘Tvaṁ taṁ evaṁ paharitvā mārehī’’ti bhikkhuno parassa yaṁ āṇāpanaṁ, ayamāṇattiko nayoti yojanā.",
  "tika-vin11t2:403_2": "Āṇattiko nayoti āṇattiyeva āṇattiko.",
  "tika-vin11t2:403_3": "Neti pavattetīti nayo, payogassetaṁ nāmaṁ.",
  "tika-vin11t2:404_0": "246.Dūranti dūraṭṭhaṁ.",
  "tika-vin11t2:404_1": "Kāyena paṭibaddhenāti ettha kāyekadeso hatthādi kāyo avayave samudāyopacārato ‘‘gāmo daḍḍho’’ti yathā.",
  "tika-vin11t2:404_2": "Kāyapaṭibaddhaṁ cāpādikaṁ paṭibaddhaṁ nāma pubbapadalopena ‘‘devadatto datto’’ti yathā.",
  "tika-vin11t2:404_3": "Vā-saddo luttaniddiṭṭho, kāyena vā kāyapaṭibaddhena vāti vuttaṁ hoti, ‘‘usuādinipātana’’nti iminā sambandho.",
  "tika-vin11t2:404_4": "Vidhānaṁ vidhi, payogoti attho.",
  "tika-vin11t2:405_0": "247.Asañcārimupāyenāti asañcārimena niccalena upāyena.",
  "tika-vin11t2:405_1": "Opatanti etthāti opāto, so ādi yesaṁ apassenavisabhesajjasaṁvidhānādīnaṁ te opātādayo, tesaṁ vidhānaṁ opātādividhānaṁ, opātakkhaṇanādikiriyā.",
  "tika-vin11t2:406_0": "248.Vijjāyāti āthabbanavedāgatamaraṇamantasaṅkhātavijjāya.",
  "tika-vin11t2:406_1": "Jappananti yathā paro na suṇāti, tathā punappunaṁ vacanaṁ.",
  "tika-vin11t2:407_0": "249.",
  "tika-vin11t2:407_1": "Māraṇe samatthā yā kammavipākajā iddhi, ayaṁ iddhimayo payogo nāmāti samudīritoti yojanā.",
  "tika-vin11t2:407_2": "Kammavipāke jātā kammavipākajā, iddhi, yā ‘‘nāgānaṁ nāgiddhi supaṇṇānaṁ supaṇṇiddhi yakkhānaṁ yakkhiddhī’’tiādinā (pārā. aṭṭha.",
  "tika-vin11t2:407_3": "2.172) bahudhā aṭṭhakathāyaṁ vuttā.",
  "tika-vin11t2:407_4": "Tattha diṭṭhadaṭṭhaphuṭṭhavisānaṁ nāgānaṁ disvā, ḍaṁsitvā, phusitvā ca parūpaghātakaraṇe nāgiddhi veditabbā. Evaṁ sesānampi.",
  "tika-vin11t2:407_5": "Iddhiyeva iddhimayo, bhāvanāmayo iddhippayogo panettha na gahetabbo. Vuttañhetaṁ aṭṭhakathāyaṁ –",
  "tika-vin11t2:408_0": "‘‘Keci pana bhāvanāmayiddhiyāpi parūpaghātakaraṇaṁ vadanti.",
  "tika-vin11t2:408_1": "Saha parūpaghātakaraṇena ca ādittagharūpari khittassa udakaghaṭassa bhedanaṁ viya iddhivināsañca icchanti, taṁ tesaṁ icchāmattameva. Kasmā?",
  "tika-vin11t2:408_2": "Yasmā taṁ kusalavedanāvitakkaparittattikādīhi na sameti. Kathaṁ?",
  "tika-vin11t2:408_3": "Ayañhi bhāvanāmayiddhi nāma catutthajjhānamayā kusalattike kusalā ceva abyākatā ca, pāṇātipāto akusalo.",
  "tika-vin11t2:408_4": "Vedanāttike adukkhamasukhasampayuttā, pāṇātipāto dukkhasampayutto.",
  "tika-vin11t2:408_5": "Vitakkattike avitakkaavicārā, pāṇātipāto savitakkasavicāro.",
  "tika-vin11t2:408_6": "Parittattike mahaggatā, pāṇātipāto parittoyevā’’ti (pārā. aṭṭha. 2.172).",
  "tika-vin11t2:409_0": "250.Tatthāti tesu chabbidhesu payogesu.",
  "tika-vin11t2:409_1": "Uddesopīti uddisanaṁ uddeso, taṁsahito payogopi uddesoti vuttaṁ hoti ‘‘kunte pavesehī’’ti yathā.",
  "tika-vin11t2:409_2": "Evaṁ vattabbatāya ca anuddesoti tabbiparītavacanameva ñāpakanti veditabbaṁ.",
  "tika-vin11t2:409_3": "Ettha ekeko uddesopi anuddesopi hotīti tesamayaṁ bhedo pana duvidho hotīti paridīpitoti yojanā.",
  "tika-vin11t2:409_4": "Imesu chasu payogesveva ekekasseva uddissānuddissakiriyamānatāya duvidhabhāvato tesaṁ dvādasavidho bhedo padabhājane ca aṭṭhakathāya ca dīpito, tattha vinicchayamidāni dassayissāmīti adhippāyo.",
  "tika-vin11t2:410_0": "251.Bahūsupīti manussesu bahūsupi.",
  "tika-vin11t2:410_1": "Tena kammenāti pahāradānasaṅkhātena kammena.",
  "tika-vin11t2:410_2": "Bajjhatīti apāyaṁ netuṁ kammapāsena kammantaraṁ nivāretvā bajjhatīti attho.",
  "tika-vin11t2:411_0": "252.Pahārepīti paharaṇepi. Dehinoti manussaviggahassa. Tassāti pahaṭassa.",
  "tika-vin11t2:412_0": "253.Pahaṭamatte vāti pahaṭakkhaṇe vā.",
  "tika-vin11t2:412_1": "Pacchāti tappaccayā kālantare vā.",
  "tika-vin11t2:412_2": "Ubhayathāpi ca mateti dvinnaṁ ākārānamaññatarena matepi. Hantā vadhako.",
  "tika-vin11t2:412_3": "Pahaṭamattasminti tasmiṁ maraṇārahapahārassa laddhakkhaṇeyeva, maraṇato pubbabhāgeyevāti mattasaddena dīpeti.",
  "tika-vin11t2:412_4": "Maraṇatthāya ca aññatthāya ca dinnesu anekesu pahāresu maraṇatthāya dinnappahāreneva yadā kadāci marissati, pahāradānakkhaṇeyeva pārājikaṁ hoti.",
  "tika-vin11t2:412_5": "Amaraṇādhippāyena dinnappahārabalena ce mareyya, na hotīti vuttaṁ hotīti.",
  "tika-vin11t2:413_0": "254.Dve payogāti uddissānuddissakiriyābhedabhinnā sāhatthikāṇattikā dve payogā.",
  "tika-vin11t2:414_0": "255.Karaṇassāti kiriyāya. Visesoti nānattaṁ.",
  "tika-vin11t2:414_1": "Āṇattiniyāmakāti āṇattiṁ niyāmenti vavatthāpentīti āṇattiniyāmakā.",
  "tika-vin11t2:415_0": "256.Tatthāti tesu āṇattiniyāmakesu chasu ākāresu.",
  "tika-vin11t2:415_1": "Yobbanādi cāti ādi-saddena thāvariyamandakhiḍḍavuddhādiavatthāviseso saṅgahito.",
  "tika-vin11t2:416_0": "257.",
  "tika-vin11t2:416_1": "Yaṁ mātikāya niddiṭṭhaṁ satthaṁ, taṁ katamaṁ?.",
  "tika-vin11t2:416_2": "Sattamāraṇanti satte mārenti etenāti sattamāraṇaṁ, asiādivadhopakaraṇaṁ.",
  "tika-vin11t2:417_0": "258.Vijjhananti usuādīhi vijjhanaṁ.",
  "tika-vin11t2:417_1": "Bhedananti kakacādīhi dvidhākaraṇaṁ.",
  "tika-vin11t2:417_2": "Chedananti khaggādīhi dvidhākaraṇaṁ.",
  "tika-vin11t2:417_3": "Tāḷananti muggarādīhi āghātanaṁ.",
  "tika-vin11t2:417_4": "Evamādividhoti evamādippakāro. Anekoti bahuko bhedo.",
  "tika-vin11t2:417_5": "Karaṇassa viseso kiriyāvisesoti attho.",
  "tika-vin11t2:418_0": "259-60.",
  "tika-vin11t2:418_1": "‘‘Purato paharitvāna mārehī’’ti yo bhāsito āṇāpakena, tena āṇattena pacchato…pe… māriteti yojanā.",
  "tika-vin11t2:418_2": "Vatthāṇatti visaṅketāti ettha ‘‘yaṁ ‘mārehī’ti…pe… tato’’ti vatthuvisaṅketo dassito.",
  "tika-vin11t2:418_3": "‘‘Purato…pe… mārite’’ti āṇattivisaṅketo dassito. Mūlaṭṭhoti āṇāpako.",
  "tika-vin11t2:418_4": "Mūlanti hi pubbakiriyānurūpaṁ āṇāpanaṁ, tattha ṭhitoti mūlaṭṭho.",
  "tika-vin11t2:419_0": "261.",
  "tika-vin11t2:419_1": "Iminā visaṅkete āṇāpakassa anāpattiṁ dassetvā saṅkete avirādhite ubhinnampi pārājikaṁ dassetumāha ‘‘vatthu’’ntiādi.",
  "tika-vin11t2:419_2": "Taṁ vatthuṁ avirajjhitvā mārite ubhayesaṁ…pe… udīrito, yathāṇatti ca mārite…pe… udīritoti yojanā.",
  "tika-vin11t2:419_3": "Mārite vatthusminti sāmatthiyā labbhati. Ubhayesanti āṇāpakaāṇattānaṁ.",
  "tika-vin11t2:419_4": "Yathākālanti āṇāpakassa āṇattikkhaṇaṁ, āṇattassa māraṇakkhaṇañca anatikkamitvā.",
  "tika-vin11t2:419_5": "Bandhanaṁ bandho, kammunā bandho kammabandho.",
  "tika-vin11t2:419_6": "Atha vā bajjhati etenāti bandho, kammameva bandho kammabandho.",
  "tika-vin11t2:420_0": "264.Visaṅketo nāti visaṅketo natthi, dvinnampi yathākālaparicchedaṁ kammabandhoyevāti attho.",
  "tika-vin11t2:421_0": "265.Sabbasoti sabbesu kālabhedesu, sabbaso veditabboti vā sambandho. Sabbasoti sabbappakārena. Vibhāvināti paṇḍitena.",
  "tika-vin11t2:421_1": "So hi atthaṁ vibhāvetīti tathā vutto.",
  "tika-vin11t2:422_0": "266-7-8.‘‘Imaṁ gāme ṭhita’’nti idaṁ taṁ sañjānituṁ vuttaṁ, na māraṇakkhaṇaṭṭhānaniyamatthāyāti ‘‘yattha katthaci ṭhita’’nti vatvāpi ‘‘natthi tassa visaṅketo’’ti āha. Tassāti āṇāpakassa.",
  "tika-vin11t2:422_1": "‘‘Tatthā’’ti vā pāṭho, tassaṁ āṇattiyanti attho.",
  "tika-vin11t2:422_2": "‘‘Gāmeyeva ṭhitaṁ veriṁ mārehī’’ti sāvadhāraṇaṁ āṇatto vane ce ṭhitaṁ māreti vā ‘‘vaneyeva ṭhitaṁ veriṁ mārehī’’ti sāvadhāraṇaṁ vutto gāme ṭhitaṁ ce māreti vāti yojanā.",
  "tika-vin11t2:422_3": "‘‘Bhikkhunā sāvadhāraṇa’’nti ca potthakesu likhanti, taṁ aggahetvā ‘‘vane vāsāvadhāraṇa’’nti pāṭhoyeva gahetabbo.",
  "tika-vin11t2:422_4": "Vigato saṅketo āṇattiniyāmo etthāti visaṅketo.",
  "tika-vin11t2:423_0": "269.Sabbadesesūti gāmavanaaṅgaṇagehādīsu sabbesu ṭhānesu. Bhedatoti nānattato.",
  "tika-vin11t2:424_0": "270.",
  "tika-vin11t2:424_1": "‘‘Satthena pana mārehī’’ti yena kenaci yo āṇatto, tena yena kenaci satthena mārite visaṅketo natthīti yojanā.",
  "tika-vin11t2:425_0": "271-2.Iminā vāsinā hīti ettha hīti padapūraṇe.",
  "tika-vin11t2:425_1": "‘‘Iminā asinā māreyyā’’ti vutto aññena asinā māreti vā ‘‘tvaṁ imassa asissa etāya dhārāya māraya’’ iti vutto taṁ veriṁ sace itarāya dhārāya māreti vā tharunā māreti vā tuṇḍena māreti vā, tathā mārite visaṅketoyeva hotīti yojanā. Tharunāti khaggamuṭṭhinā. Tuṇḍenāti khaggatuṇḍena.",
  "tika-vin11t2:425_2": "‘‘Visaṅketovā’’ti saṅketavirādheneva pārājikaṁ na hotīti dassanapadametaṁ.",
  "tika-vin11t2:426_0": "273.Sabbāvudhakajātisūti idhāvuttakarapālikāchurikādisabbapaharaṇasāmaññesu. Visesatoti bhedato.",
  "tika-vin11t2:427_0": "274.Parenāti bhikkhunā. Soti āṇatto.",
  "tika-vin11t2:427_1": "Nisinnaṁ naṁ māreti, visaṅketo na vijjatīti ‘‘gacchantameva mārehī’’ti sāvadhāraṇaṁ avuttattā ‘‘nisinnopi soyevā’’ti taṁ mārentassa visaṅketo na hoti, avadhāraṇaṁ antarena kathanaṁ taṁ sañjānāpetuṁ vuccatīti iriyāpathaniyāmakaṁ na hotīti adhippāyo.",
  "tika-vin11t2:428_0": "275-6.",
  "tika-vin11t2:428_1": "Asati sāvadhāraṇe visaṅketābhāvaṁ dassetvā idāni sāvadhāraṇe iriyāpathantaresu visaṅketaṁ dassetumāha ‘‘nisinnaṁyevā’’tiādi.",
  "tika-vin11t2:428_2": "‘‘Nisinnaṁyeva mārehī’’ti vutto gacchantaṁ māreti, visaṅketanti ñātabbaṁ.",
  "tika-vin11t2:428_3": "‘‘Gacchantaṁyeva mārehī’’ti vutto nisinnaṁ māreti, visaṅketanti ñātabbanti yojanā.",
  "tika-vin11t2:428_4": "Imameva yojanākkamaṁ sandhāyāha ‘‘yathākkama’’nti.",
  "tika-vin11t2:429_0": "277.Vijjhitvāti sarādīhi vijjhitvā.",
  "tika-vin11t2:430_0": "278.Chinditvāti asiādīhi chinditvā. Puna soti payogo.",
  "tika-vin11t2:431_0": "279.Karaṇesūti vijjhanādikiriyāvisesesu.",
  "tika-vin11t2:432_0": "280-1.",
  "tika-vin11t2:432_1": "Ettāvatā āṇattiniyāmakaniddesaṁ dassetvā idāni dīghādiliṅgavasenāpi sambhavantaṁ visaṅketaṁ dassetumāha ‘‘dīgha’’ntiādi.",
  "tika-vin11t2:432_2": "‘‘Dīghaṁ…pe… thūlaṁ mārehīti aniyametvā āṇāpetī’’ti (pārā. aṭṭha.",
  "tika-vin11t2:432_3": "2.174) aṭṭhakathāvacanato eva-kāraṁ vinā ‘‘dīghaṁ mārehī’’ti aniyametvā kenaci yo āṇatto hoti, sopi āṇatto yaṁ kiñci tādisaṁ sace māreti, natthi tattha visaṅketo, ubhinnampi parājayoti yojanā.",
  "tika-vin11t2:432_4": "Evaṁ ‘‘rassa’’ntiādisabbapadehipi paccekaṁ yojanā kātabbā.",
  "tika-vin11t2:432_5": "Aniyametvāti visaṅketābhāvassa hetudassanaṁ. Evakāro vākyālaṅkāro. Tatthāti āṇattikappayoge.",
  "tika-vin11t2:432_6": "‘‘Ubhinnampi parājayo’’ti vuttattā āṇāpakaṁ vinā aññaṁ yathāvuttakkhaṇaṁ manussaviggahaṁ ‘‘yaṁ kiñci tādisa’’nti iminā dasseti.",
  "tika-vin11t2:433_0": "Sace āṇāpako āṇāpetvā attānameva māreti, āṇāpako dukkaṭaṁ āpajjitvā marati, āṇattassa pārājikaṁ.",
  "tika-vin11t2:433_1": "Āṇāpakena attānamuddissa āṇattiyā katāya āṇatto ajānitvā tādisaṁ aññaṁ māreti, okāsassa aniyamitattā āṇāpako muccati, itaro kammunā bajjhati.",
  "tika-vin11t2:433_2": "Yadi ‘‘amukasmiṁ rattiṭṭhāne vā divāṭṭhāne vā nisinnaṁ īdisaṁ mārehī’’ti okāsaṁ niyametvā āṇāpeti, tattha āṇāpakato aññasmiṁ mārite ubhinnampi pārājikaṁ.",
  "tika-vin11t2:433_3": "Tato bahi mārite vadhakasseva kammabandho.",
  "tika-vin11t2:433_4": "Āṇāpako attānameva uddissa āṇāpeti, itaro ca tameva tattha māreti, āṇāpakassa dukkaṭaṁ, āṇattassa pārājikaṁ.",
  "tika-vin11t2:433_5": "Sace aññattha māreti, mūlaṭṭho muccati.",
  "tika-vin11t2:433_6": "Ajānitvā aññaṁ tattha vā aññattha vā māreti, vadhako pārājikaṁ āpajjati, mūlaṭṭho muccati.",
  "tika-vin11t2:433_7": "Ānantariyavatthumhi ānantariyena saddhiṁ yojetabbaṁ.",
  "tika-vin11t2:434_0": "282.",
  "tika-vin11t2:434_1": "Yo manussaṁ kañci uddissa sace opātaṁ khaṇati, tathā opātaṁ khaṇantassa tassa dukkaṭaṁ nāma āpatti hotīti ajjhāhārayojanā.",
  "tika-vin11t2:434_2": "Yojanā ca nāmesā yathārutayojanā, ajjhāhārayojanāti duvidhā.",
  "tika-vin11t2:434_3": "Tattha pāṭhāgatapadānameva yojanā yathārutayojanā, ūnapūraṇatthamajjhāhārapadehi saha pāṭhāgatapadānaṁ yojanā ajjhāhārayojanāti veditabbā.",
  "tika-vin11t2:434_4": "‘‘Khaṇantassaca opāta’’nti potthakesu pāṭho dissati.",
  "tika-vin11t2:434_5": "‘‘Khaṇantassa tathopāta’nti pāṭho sundaro’’ti nissandehe vuttaṁ.",
  "tika-vin11t2:434_6": "‘‘Āvāṭanti etassa ‘opāta’nti pariyāyo’’ti ca vuttaṁ. Tatopi –",
  "tika-vin11t2:435_0": "‘‘Manussaṁ kañci uddissa;",
  "tika-vin11t2:436_0": "Yo ce khaṇativāṭakaṁ;",
  "tika-vin11t2:437_0": "Khaṇato taṁ tathā tassa;",
  "tika-vin11t2:438_0": "Hoti āpatti dukkaṭa’’nti. –",
  "tika-vin11t2:439_0": "Pāṭho sundarataro.",
  "tika-vin11t2:439_1": "Jātapathaviṁ khaṇantassa pārājikapayogattā payogagaṇanāya dukkaṭaṁ.",
  "tika-vin11t2:440_0": "283.Tatthāti tasmiṁ āvāṭe.",
  "tika-vin11t2:440_1": "Tassāti patitassa manussaviggahassa.",
  "tika-vin11t2:440_2": "Dukkhassuppattiyāti dukkhuppattihetu.",
  "tika-vin11t2:440_3": "Tassāti yena āvāṭo khato, tassa bhikkhuno.",
  "tika-vin11t2:440_4": "Patitvā so ce marati, tasmiṁ mate tassa bhikkhuno pārājikaṁ bhaveti yojanā.",
  "tika-vin11t2:441_0": "284.Aññasminti yaṁ samuddissa āvāṭo khato, tato aññasmiṁ.",
  "tika-vin11t2:441_1": "Anuddissakanti kiriyāvisesanaṁ, anuddissakaṁ katvāti attho.",
  "tika-vin11t2:441_2": "Opātavisesanaṁ ce, ‘‘anuddissako opāto’’ti padacchedo.",
  "tika-vin11t2:441_3": "‘‘Aggamakkhāyatī’’tiādīsu (saṁ. ni. 5.139; a. ni. 4.34; 10.15; itivu. 90; netti.",
  "tika-vin11t2:441_4": "170) viya o-kāraṭṭhāne a-kāro, ma-kārāgamo ca daṭṭhabbo, anodissako opāto khato hotīti attho.",
  "tika-vin11t2:442_0": "285.",
  "tika-vin11t2:442_1": "‘‘Ettha patitvā yo koci maratū’’ti anodissako opāto sace khato hoti, yattakā nipatitvā maranti ce, assa tattakā dosā hontīti yojanā.",
  "tika-vin11t2:442_2": "‘‘Yo kocī’’ti iminā attano mātāpitaro ca saṅgahitā.",
  "tika-vin11t2:442_3": "Dosāti kammabandhadosā, pārājikaṁ pana ekameva.",
  "tika-vin11t2:442_4": "Assāti yena anodissa opāto khato, tassa.",
  "tika-vin11t2:443_0": "286.Ānantariyavatthusmiṁ mateti pāṭhaseso, ‘‘tattha patitvā’’ti adhikāro, arahante, mātari, pitari ca tasmiṁ patitvā mate kālakateti attho.",
  "tika-vin11t2:443_1": "Ānantariyakanti ettha sakatthe, kucchite , saññāyaṁ vā ka-paccayo daṭṭhabbo.",
  "tika-vin11t2:443_2": "‘‘Tathā’’ti iminā ‘‘ānantariyavatthusmi’’nti imasmiṁ samāsapade avayavabhūtampi ‘‘vatthusmi’’nti idañca ‘‘tattha patitvā mate’’ti idañca ākaḍḍhati.",
  "tika-vin11t2:443_3": "Thullaccayādīnaṁ vatthusmiṁ tattha patitvā mate thullaccayādayo hontīti yojanā.",
  "tika-vin11t2:443_4": "Tasmiṁ āvāṭe patitvā yakkhādīsu matesu, pārājikavatthuno dukkhuppattiyañca thullaccayaṁ, manussaviggahe mate pārājikaṁ, tiracchāne mate pācittiyanti vuttaṁ hoti.",
  "tika-vin11t2:444_0": "287.Pāṇātipātā dveti dvinnaṁ matattā dve pāṇātipātā, ekena pārājikaṁ, itarena kammabandhoyeva.",
  "tika-vin11t2:444_1": "Ekovekekadhaṁsaneti mātu vā dārakassa vā maraṇe eko pāṇātipātova.",
  "tika-vin11t2:445_0": "288.",
  "tika-vin11t2:445_1": "Corehi anubaddho ettha āvāṭe patitvā marissati ce, opātakhaṇakasseva pārājikaṁ hoti kirāti yojanā.",
  "tika-vin11t2:445_2": "Kirāti anussavane arucisūcakaṁ.",
  "tika-vin11t2:446_0": "289-90.Verino bhikkhuto aññe veripuggalā.",
  "tika-vin11t2:446_1": "Tattha tasmiṁ opāte sace manussaṁ pātetvā mārenti, tathā verino tattha sayameva patitaṁ manussaṁ bahi nīharitvā sace mārenti, tattha opapātikā manussā opāte nibbattitvā tato nikkhantuṁ asakkontā matā ce siyuṁ, sabbattha ca yathāvuttasabbavāresu opātakhaṇakasseva parājayoti yojanā.",
  "tika-vin11t2:446_2": "Nibbattitvā hīti ettha hīti padapūraṇe.",
  "tika-vin11t2:446_3": "Yattha yattha nipātasaddānaṁ attho na dassito, tattha tattha padapūraṇamattatā veditabbā.",
  "tika-vin11t2:447_0": "291.Yakkhādayoti ādi-saddena tiracchānānaṁ saṅgaho.",
  "tika-vin11t2:447_1": "Vatthuvasāti thullaccayapācittiyānaṁ vatthubhūtayakkhatiracchānānaṁ vasā.",
  "tika-vin11t2:447_2": "Thullaccayādayoti ādi-saddena pācittiyasaṅgaho.",
  "tika-vin11t2:448_0": "293.Ayaṁnayoti ‘‘anāpattī’’ti yathāvutto nayo.",
  "tika-vin11t2:449_0": "294-5.Bajjhantīti sace avassaṁ bajjhanti. Tatthāti tasmiṁ pāse.",
  "tika-vin11t2:449_1": "‘‘Hatthato muttamattasmi’’nti iminā payogassa atthasādhakataṁ dīpeti.",
  "tika-vin11t2:450_0": "296.",
  "tika-vin11t2:450_1": "Yaṁ pana uddissa pāso oḍḍito, tato aññassa bandhane tu anāpatti pakāsitāti yojanā.",
  "tika-vin11t2:451_0": "297.Mudhā vāpīti amūlena vāpi.",
  "tika-vin11t2:451_1": "Mūlaṭṭhassevāti pāsakārakasseva. Kammabandhoti pāṇātipāto.",
  "tika-vin11t2:451_2": "Bajjhati etenāti bandho, kammameva bandho kammabandho.",
  "tika-vin11t2:451_3": "Pārājikamatte vattabbepi yāva so vattati, tāva tattha bajjhitvā matasattesu paṭhamamatassa vasena pārājikaṁ, avasesānaṁ pāṇātipātasaṅkhātassa akusalarāsino sambhavato taṁ sabbaṁ saṅgahetvā sāmaññena dvayampi dassetumāha ‘‘kammabandho’’ti.",
  "tika-vin11t2:452_0": "298.",
  "tika-vin11t2:452_1": "‘‘Sace yena laddho, so uggaḷitaṁ vā pāsaṁ saṇṭhapeti, tassa passena vā gacchante disvā vatiṁ katvā sammukhe paveseti, thaddhataraṁ vā pāsayaṭṭhiṁ ṭhapeti, daḷhataraṁ vā pāsarajjuṁ bandhati, thirataraṁ vā khāṇukaṁ ākoṭetī’’ti (pārā. aṭṭha.",
  "tika-vin11t2:452_2": "2.176) aṭṭhakathāgataṁ vinicchayaṁ saṅgahitumāha ‘‘pāsamuggaḷitampi vā’’ti.",
  "tika-vin11t2:452_3": "Ettha avuttasamuccayatthena pi-saddena ‘‘saṇṭhapetī’’tiādikā ‘‘bandhatī’’ti dassitakiriyāvasānā payogā dassitā.",
  "tika-vin11t2:452_4": "Thiraṁ vāpīti ettha api-saddo aṭṭhakathāya avasiṭṭhaṁ ‘‘khāṇukaṁ ākoṭetī’’ti kiriyaṁ samuccinoti ubhayatthapi pakārantaravikappatthattāti gahetabbā. Evanti evaṁ sati.",
  "tika-vin11t2:452_5": "Yena pāso laddho, tenāpi evaṁ pāse katavisese satīti vuttaṁ hoti.",
  "tika-vin11t2:452_6": "Ubhinnanti pāsakārakassa ca idāni labhitvā paṭijaggantassa cāti ubhayesaṁ.",
  "tika-vin11t2:453_0": "299-300.Yoti pāsakārako, laddhapāsakoti imesaṁ yo koci.",
  "tika-vin11t2:453_1": "Uggaḷāpetvāti vighāṭetvā, yathā tattha pāṇino na bajjhanti, evaṁ katvāti attho.",
  "tika-vin11t2:453_2": "Tattha cāti puna saṇṭhapite pāse ca. Ko vimuccati? Yena laddho, so.",
  "tika-vin11t2:454_0": "301-2.Gopetvāti gopanahetu mokkho na hotīti yojanā.",
  "tika-vin11t2:454_1": "‘‘Sīhaṁ disvā bhayaṁ hotī’’tiādīsu viya hetumhi tvā-paccayo daṭṭhabbo.",
  "tika-vin11t2:454_2": "Tamañño…pe… na ca muccatīti ettha na cāti neva.",
  "tika-vin11t2:454_3": "Nāsetvā sabbaso vāti so yathā yassa kassaci sattassa vināsopakaraṇaṁ na hoti, tathā chindanādīhi nāsetvā. Taṁ pāsayaṭṭhiṁ. Ko vimuccati? Pāsakārako.",
  "tika-vin11t2:455_0": "303.Sūlaṁropentassāti sūlaṁ nikhaṇantassa. Sajjentassāti saṇṭhapentassa.",
  "tika-vin11t2:456_0": "304.Asañciccāti ettha ‘‘katena payogenā’’ti pāṭhaseso, ‘‘matepi anāpattī’’ti etehi sambandho.",
  "tika-vin11t2:456_1": "‘‘Imināhaṁ upakkamena imaṁ māressāmī’’ti acetetvā apakappetvā avadhakacetano hutvā katena aññatthikenapi upakkamena pare matepi āpatti natthīti attho, musalussāpanādivatthūsu (pārā.",
  "tika-vin11t2:456_2": "180) viya ayaṁ sattotisaññī hutvā ‘‘iminā upakkamena imaṁ māressāmī’’ti vītikkamasamuṭṭhāpakacetanāsampayuttavikapparahito hutvā aññatthikena payogena manusse matepi pārājikaṁ natthīti vuttaṁ hoti.",
  "tika-vin11t2:457_0": "Ajānantassāti ‘‘iminā ayaṁ marissatī’’ti ajānantassa upakkamena pare matepi anāpatti, visagatapiṇḍapātavatthumhi (pārā.",
  "tika-vin11t2:457_1": "181) viya ‘‘idaṁ kāraṇa’’nti ajānitvā katena manusse matepi anāpattīti vuttaṁ hoti.",
  "tika-vin11t2:457_2": "‘‘Tathā’’ti iminā ‘‘anāpattī’’ti ākaḍḍhati.",
  "tika-vin11t2:457_3": "Amaraṇacittassa amaraṇicchāsahitacittassa upakkamena pare matepi anāpatti vuddhapabbajitādivatthūsu (pārā. 180) viyāti attho.",
  "tika-vin11t2:457_4": "Ummattakādayo vuttasarūpāyeva.",
  "tika-vin11t2:458_0": "305.‘‘Manussapāṇimhī’’ti iminā manussabhāvo aṅgabhāvena dassito.",
  "tika-vin11t2:458_1": "‘‘Sacassa cittaṁ maraṇūpasaṁhita’’nti iminā maraṇūpasaṁhitacittatā dassitā.",
  "tika-vin11t2:459_0": "Iti vinayatthasārasandīpaniyā",
  "tika-vin11t2:460_0": "Vinayavinicchayavaṇṇanāya",
  "tika-vin11t2:461_0": "Tatiyapārājikakathāvaṇṇanā niṭṭhitā.",
  "tika-vin11t2:462_0": "Catutthapārājikakathāvaṇṇanā",
  "tika-vin11t2:463_0": "306-7.",
  "tika-vin11t2:463_1": "Evaṁ nātisaṅkhepavitthāranayena tatiyapārājikavinicchayaṁ dassetvā idāni catutthapārājikavinicchayaṁ dassetumāha ‘‘asanta’’ntiādi.",
  "tika-vin11t2:463_2": "Tattha ‘‘asanta’’nti apekkhitvā ‘‘attanī’’ti ca ‘‘jhānādibheda’’nti apekkhitvā ‘‘uttarimanussadhamma’’nti ca ‘‘samudācareyyā’’ti apekkhitvā ‘‘yo bhikkhū’’ti ca sāmatthiyā labbhatīti ajjhāharitvā ‘‘attani asanta’’ntiādinā nayena yojetabbaṁ.",
  "tika-vin11t2:464_0": "Attaniasantanti tasmiṁ attabhāve attano santāne anuppāditatāya avijjamānaṁ.",
  "tika-vin11t2:464_1": "Attassitameva katvāti attupanāyikaṁ katvā attani vijjamānaṁ viya katvā taṁ upanetvā .",
  "tika-vin11t2:464_2": "Bhavaṁ adhiṭṭhāya ca vattamānanti paṭisandhito paṭṭhāya ca vattantaṁ bhavaṁ cittena adhiṭṭhahitvā takketvā, citte ṭhapetvāti vuttaṁ hoti.",
  "tika-vin11t2:464_3": "Aññāpadesañca vināti ‘‘yo te vihāre vasatīdha bhikkhū’’tiādinā nayena vakkhamānaṁ pariyāyakathaṁ ṭhapetvā.",
  "tika-vin11t2:464_4": "Adhimānañca vināti adiṭṭhe diṭṭhasaññitādisabhāvaṁ adhigatamānasaṅkhātaṁ ‘‘adhigatauttarimanussadhammo ahamhī’’ti adhimānañca ṭhapetvā.",
  "tika-vin11t2:464_5": "Jhānādibhedanti jhānādayo bhedā visesā yassa taṁ jhānādibhedaṁ, ‘‘uttarimanussadhammo nāma jhānaṁ vimokkho samādhi samāpatti ñāṇadassanaṁ maggabhāvanā phalasacchi kiriyā kilesappahānaṁ vinīvaraṇatā cittassa suññāgāre abhiratī’’ti (pārā.",
  "tika-vin11t2:464_6": "198, 199) padabhājane vuttaṁ jhānādidhammavisesanti attho.",
  "tika-vin11t2:464_7": "‘‘Uttarimanussadhammanti uttarimanussānaṁ jhāyīnañceva ariyānañca dhamma’’nti (pārā. aṭṭha.",
  "tika-vin11t2:464_8": "2.197) aṭṭhakathāya vuttaṁ jhānalābhīhi ceva aṭṭhahi ariyapuggalehi ca adhigatattā tesaṁ santakanti saṅkhyaṁ gataṁ uttarimanussadhammaṁ.",
  "tika-vin11t2:465_0": "Viññattipathe ṭhitassa kāyena vā vācāya vā yo bhikkhu samudācareyyāti ajjhāharitvā yojetabbaṁ.",
  "tika-vin11t2:465_1": "Viññattipathe ṭhitassāti dvādasahatthabbhantare padese ṭhitassa ‘‘itthiyā vā purisassa vā gahaṭṭhassa vā pabbajitassa vā’’ti (pārā.",
  "tika-vin11t2:465_2": "198) padabhājane vuttassa yassa kassaci.",
  "tika-vin11t2:465_3": "Kāyena vāti hatthamuddādivasena kāyena vā.",
  "tika-vin11t2:465_4": "‘‘Sikkhāpaccakkhānaṁ hatthamuddāya sīsaṁ na otarati, idaṁ abhūtārocanaṁ hatthamuddāyapi otaratī’’ti (pārā. aṭṭha.",
  "tika-vin11t2:465_5": "2.215) aṭṭhakathāyaṁ vuttattā idha hatthamuddādihatthavikāro ca aṅgapaccaṅgacopanañca ‘‘kāyenā’’ti iminā gahetabbaṁ.",
  "tika-vin11t2:465_6": "Vācāya vāti yo savanūpacāre ṭhito tena viññātuṁ sakkuṇeyyena yena kenaci vohārena vā.",
  "tika-vin11t2:465_7": "Yo bhikkhūti yo upasampanno thero vā navo vā majjhimo vā.",
  "tika-vin11t2:465_8": "Samudācareyyāti ‘‘paṭhamaṁ jhānaṁ samāpajjāmī’’tiādivacanappakāresu yaṁ kañci pakāraṁ vadeyya.",
  "tika-vin11t2:465_9": "Tadattheti tena vuttavākyassa atthe. Ñātevāti ñāte eva.",
  "tika-vin11t2:465_10": "Mātugāmaṁ vā purisaṁ vā yaṁ kiñci uddissa vutte, teneva vā anuddissa vutte savanūpacāre ṭhitena yena kenaci manussabhūtena vacanasamanantarameva ‘‘ayaṁ paṭhamajjhānalābhī’’tiādike yathāvutte atthappakāre ñāteyeva.",
  "tika-vin11t2:465_11": "‘‘So’’ti ajjhāharitvā ‘‘so puna ruḷhibhāve abhabbo’’ti yojetabbaṁ, attani avijjamānaguṇaṁ santaṁ viya katvā icchācāre ṭhatvā evaṁ kathitapuggalo sīle patiṭṭhāya uparūpari labbhamānalokiyalokuttaraguṇehi buddhisaṅkhātaṁ sāsane buddhimadhigantuṁ anarahoti attho .",
  "tika-vin11t2:465_12": "Kiṁ viyāti āha ‘‘yatheva…pe… ruḷibhāve’’ti.",
  "tika-vin11t2:465_13": "‘‘Yathā’’ti etena sambandho ‘‘tathā’’ti, yathā tālo matthakacchinno abhabbo puna viruḷhiyā, sopi pārājikaṁ āpanno tatheva daṭṭhabboti attho.",
  "tika-vin11t2:466_0": "308-9.",
  "tika-vin11t2:466_1": "Idāni ‘‘ñāteva abhabbo’’ti ca ‘‘aññāpadesañca vinā’’ti ca etasmiṁ vākyadvaye byatirekatthavasena sambhavantaṁ āpattibhedaṁ dassetumāha ‘‘asantamevā’’tiādi.",
  "tika-vin11t2:467_0": "Anantaranti ‘‘paṭhamaṁ jhānaṁ samāpajjāmī’’tiādivacanasamanantarameva.",
  "tika-vin11t2:467_1": "Soti dvādasahatthabbhantare ṭhatvā yena taṁ vacanaṁ sutaṁ, so paro puggalo.",
  "tika-vin11t2:467_2": "Jānāti ceti ‘‘ayaṁ paṭhamajjhānalābhī’’tiādivasena tena vuttavacanappakārena atthaṁ avirādhetvā acireneva sace jānātīti attho.",
  "tika-vin11t2:467_3": "Yo pana jhānādīnaṁ attanā aladdhabhāvena vā āgame uggahaparipucchādivasena aparicitattā vā jhānādisarūpaṁ ajānantopi kevalaṁ ‘‘jhānaṁ vimokkho samādhi samāpattī’’tiādivacanānaṁ sutapubbattā tena ‘‘paṭhamaṁ jhānaṁ samāpajjāmī’’tiādivacane vutte ‘‘jhānaṁ kira esa samāpajjatī’’ti yadi ettakamatthampi jānāti, sopi ‘‘jānāti’’cceva aṭṭhakathāyaṁ (pārā. aṭṭha. 2.215) vuttoti gahetabbo.",
  "tika-vin11t2:467_4": "Cuto hīti hi-saddo avadhāraṇe, attanā vutte tena tattakeyeva ñāte so asantaguṇadīpako pāpapuggalo phalasampattisampannaṁ imaṁ sāsanāmatamahāpādapaṁ āruyhāpi phalaṁ aparibhuñjitvā virādhetvā patitvā mato nāma hotīti vuttaṁ hoti.",
  "tika-vin11t2:467_5": "Imassevatthassa ‘‘asanta’’miccādinā paṭhamaṁ vuttassapi byatirekatthaṁ dassetuṁ anuvādavasena vuttattā punaruttidoso na hotīti daṭṭhabbaṁ.",
  "tika-vin11t2:468_0": "Idāni taṁ byatirekatthaṁ dassetumāha ‘‘no ce…pe… hotī’’ti.",
  "tika-vin11t2:468_1": "Yassa so āroceti, so ce na jānāti, assa asantaguṇadīpakassa musāvādino.",
  "tika-vin11t2:469_0": "‘‘Aññāpadesañca vinā’’ti iminā dassitabyatirekatthassa bhāvābhāve sambhavantaṁ āpattibhedaṁ dassetumāha ‘‘yo te’’tiādi.",
  "tika-vin11t2:469_1": "Yo bhikkhu te tava idha imasmiṁ vihāre vasatīti yojanā.",
  "tika-vin11t2:469_2": "Dīpiteti attano adhippāye pakāsite.",
  "tika-vin11t2:469_3": "Jānāti ceti yo tathā vuttavacanaṁ assosi, so ‘‘esa aññāpadesena attano jhānalābhitaṁ dīpetī’’ti vā ‘‘eso jhānalābhī’’ti vā vacanasamanantarameva sace jānāti.",
  "tika-vin11t2:469_4": "Assāti evaṁ kathitavacanavato tassa bhikkhuno. Taṁ tena vuttavacanaṁ.",
  "tika-vin11t2:469_5": "Dukkaṭameva hoti, na thullaccayanti attho.",
  "tika-vin11t2:469_6": "Attano āvāsakārānaṁ dāyakānaṁ aññassa pavattiṁ kathentassa viya attanoyeva asantaguṇaṁ santamiva katvā kathanākāro imāya gāthāya atthato vuttoti daṭṭhabbo.",
  "tika-vin11t2:470_0": "Ettha ca jhānalābhīti cāti avuttasamuccayatthena ca-saddena pāḷiyaṁ (pārā.",
  "tika-vin11t2:470_1": "220) āgatā avasesapariyāyavārā ca saṅgahitāti daṭṭhabbaṁ.",
  "tika-vin11t2:470_2": "Tathā jhānalābhīti ettha jhānaggahaṇena vimokkhādīnañca upalakkhitattā jhānādidasavidhauttarimanussadhammavisayapariyāyakathaṁ sutavatā taṅkhaṇe tadatthe ñāte pariyāyasamullāpakena āpajjitabbaṁ thullaccayañca aviññāte vā cirena viññāte vā āpajjitabbaṁ dukkaṭañca imāya gāthāya atthato dassitamevāti daṭṭhabbaṁ.",
  "tika-vin11t2:471_0": "310.Etanti yathāvuttappakāraṁ jhānādibhedaṁ uttarimanussadhammaṁ.",
  "tika-vin11t2:471_1": "Adhimānāti ‘‘adhigatoha’’nti evaṁ uppannamānā, adhikamānāti attho, ‘‘ayaṁ dhammo mayā adhigato’’ti daḷhamuppannena mānena kathentassāti vuttaṁ hoti.",
  "tika-vin11t2:471_2": "Vutto anāpattinayoti āpattiyā abhāvo anāpatti, sā eva nayo netabbo bujjhitabboti katvā, anāpattīti vuttaṁ hoti.",
  "tika-vin11t2:471_3": "‘‘Adhimānenā’’ti evaṁ vutto bhagavatāti attho, ‘‘adhigatadhammoha’’nti adhimānena ‘‘ahaṁ paṭhamajjhānalābhī’’tiādīni vadantassa anāpattīti vuttaṁ hoti.",
  "tika-vin11t2:472_0": "Ayamadhimāno kassa hoti, kassa na hotīti ce?",
  "tika-vin11t2:472_1": "Ariyānaṁ na hoti maggapaccavekkhaṇādīhi pañcahi paccavekkhaṇāhi sañjātasomanassānaṁ vitiṇṇakaṅkhattā.",
  "tika-vin11t2:472_2": "Dussīlassāpi na hoti tassa ariyaguṇādhigame nirussāhattā.",
  "tika-vin11t2:472_3": "Susīlassāpi kammaṭṭhānānuyogarahitassa niddārāmatādimanuyuttassa na hoti vissaṭṭhabhāvanābhiyogattā.",
  "tika-vin11t2:472_4": "Suparisuddhāya sīlasampattiyā patiṭṭhāya samathabhāvanāmanuyuttassa rūpārūpasamāpattiyaṁ pattāsino vā vipassanābhiyuttassa sopakkilesodayabbayañāṇalābhino vā uppajjati.",
  "tika-vin11t2:472_5": "So samathavipassanābhāvanāhi kilesasamudācārassa abhāve uppanne te visesabhāgino bhavituṁ adatvā ṭhitibhāgino katvā ṭhapetīti veditabbo.",
  "tika-vin11t2:473_0": "Panāti api-saddattho.",
  "tika-vin11t2:473_1": "‘‘Eva’’nti iminā ‘‘anāpattinayo vutto’’ti paccāmasati.",
  "tika-vin11t2:473_2": "‘‘Avattukāmassā’’ti idañca pāḷiyaṁ āgataṁ ‘‘anullapanādhippāyassā’’ti (pārā.",
  "tika-vin11t2:473_3": "222, 225) idañca anatthantaraṁ.",
  "tika-vin11t2:473_4": "Avattukāmassāti evaṁ vuttoti yojanā.",
  "tika-vin11t2:473_5": "Kohaññena pāpicchāpakatassa ‘‘jhānādīnaṁ lābhimhī’’ti vadantassa ajjhāsayo ullapanādhippāyo nāma, tathā ahutvā sabrahmacārīsu aññaṁ byākarontassa evameva anāpattibhāvo vutto bhagavatāti attho.",
  "tika-vin11t2:473_6": "Ādikassāpi evaṁ vuttoti yojanā.",
  "tika-vin11t2:473_7": "‘‘Anāpatti ādikammikassā’’ti (pārā.",
  "tika-vin11t2:473_8": "222) ādikammikassāpi anāpattibhāvo vutto bhagavatāti attho.",
  "tika-vin11t2:473_9": "Imasmiṁ sikkhāpade vaggumudātīriyā bhikkhū ādikammikā.",
  "tika-vin11t2:473_10": "Avuttasamuccayatthena tathā-saddena idha avuttaummattakakhittacittavedanaṭṭā gahitā.",
  "tika-vin11t2:474_0": "311.Pāpicchatāti ‘‘evaṁ maṁ jano sambhāvessatī’’ti jhānalābhitādihetukāya sambhāvanāya sambhāvanānimittassa paccayapaṭilābhassa patthanāsaṅkhātāya pāpikāya lāmikāya icchāya samannāgatabhāvo ca.",
  "tika-vin11t2:474_1": "Tassāti yaṁ jhānādibhedabhinnaṁ uttarimanussadhammaṁ samullapi, tassa dhammassa.",
  "tika-vin11t2:474_2": "Asantabhāvoti attasantāne paccuppannajātiyaṁ anuppāditabhāvena avijjamānabhāvo.",
  "tika-vin11t2:474_3": "Manussakassa ārocanañcevāti vuttavacanassa atthaṁ taṅkhaṇe jānanakassa manussajātikassa ‘‘paṭhamaṁ jhānaṁ samāpajji’’ntiādinā nayena savanūpacāre ṭhatvā ārocanañca.",
  "tika-vin11t2:474_4": "Naññāpadesena ārocanañcāti sambandho.",
  "tika-vin11t2:474_5": "‘‘Yo te vihāre vasati, so bhikkhu paṭhamaṁ jhānaṁ samāpajjī’’tiādinā (pārā.",
  "tika-vin11t2:474_6": "220) nayena pavattaaññāpadesaṁ vinā ujukameva ārocanañca.",
  "tika-vin11t2:474_7": "Tadeva ñāṇanti tadā eva ñāṇaṁ, acirāyitvā vuttakkhaṇeyeva jānananti attho.",
  "tika-vin11t2:474_8": "Etthāti imasmiṁ catutthapārājikāpattiyaṁ. Dhīrā vinayadharā.",
  "tika-vin11t2:475_0": "312.Paṭhame dutiye canteti manussaviggahapārājikavajjite yathāvuttapārājikattaye.",
  "tika-vin11t2:475_1": "Pariyāyo na vijjatīti pārājikāpattipathaṁ pariyāyavacanaṁ na labhati.",
  "tika-vin11t2:475_2": "‘‘Na panetare’’ti idaṁ etthāpi yojetabbaṁ, itare pana tatiyapārājike pariyāyo na vijjatīti attho.",
  "tika-vin11t2:475_3": "‘‘Maraṇavaṇṇaṁ vā saṁvaṇṇeyyā’’ti (pārā.",
  "tika-vin11t2:475_4": "172) ca ‘‘ambho purisa kiṁ tuyhiminā’’tiādinā (pārā.",
  "tika-vin11t2:475_5": "171) ca ‘‘yo evaṁ marati, so dhanaṁ vā labhatī’’tiādinā (pārā.",
  "tika-vin11t2:475_6": "175) ca pariyāyena vadantassa pārājikamevāti vuttaṁ hoti.",
  "tika-vin11t2:475_7": "Āṇatti pārājikahetuāṇattikappayogo.",
  "tika-vin11t2:475_8": "Na panetareti paṭhamacatutthapārājikadvaye pana pārājikahetubhūtā āṇatti na labhatīti attho.",
  "tika-vin11t2:476_0": "313.Ādīti paṭhamapārājikaṁ. Ekasamuṭṭhānanti ekakāraṇaṁ.",
  "tika-vin11t2:476_1": "Samuṭṭhāti āpatti etasmāti samuṭṭhānaṁ, kāraṇaṁ kāyādi.",
  "tika-vin11t2:476_2": "Taṁ pana chabbidhaṁ kāyo, vācā, kāyavācā, kāyacittaṁ, vācācittaṁ, kāyavācācittanti. Tesaṁ vinicchayaṁ uttare (u. vi.",
  "tika-vin11t2:476_3": "325 ādayo) yathāgataṭṭhāneyeva ca vaṇṇayissāma.",
  "tika-vin11t2:476_4": "Tatridaṁ ekasamuṭṭhānaṁ ekaṁ kāyacittaṁ samuṭṭhānaṁ etassāti katvā.",
  "tika-vin11t2:476_5": "Tenāha ‘‘duvaṅgaṁ kāyacittato’’ti.",
  "tika-vin11t2:476_6": "‘‘Taṁ samuṭṭhāna’’nti ajjhāhāro.",
  "tika-vin11t2:476_7": "Yena samuṭṭhānena paṭhamapārājikāpatti uppajjati, taṁsamuṭṭhānasaṅkhātaṁ kāraṇaṁ.",
  "tika-vin11t2:476_8": "Aṅgajātasaṅkhātaṁ kāyañca sevanacittañcāti dvayaṁ aṅgaṁ avayavaṁ etassāti duvaṅgaṁ, tadubhayasabhāvanti attho yathā ‘‘duvaṅgaṁ catutthajjhāna’’nti.",
  "tika-vin11t2:476_9": "Sesāti avasiṭṭhāni tīṇi pārājikāni.",
  "tika-vin11t2:476_10": "Tisamuṭṭhānāti kāyacittaṁ, vācācittaṁ, kāyavācācittanti tisamuṭṭhānā tīṇi samuṭṭhānāni etesanti katvā.",
  "tika-vin11t2:476_11": "Tesanti tesaṁ tiṇṇaṁ samuṭṭhānānaṁ. Aṅgānīti avayavāni.",
  "tika-vin11t2:476_12": "Satta kāyo, cittaṁ, vācā, cittaṁ, kāyo, vācā, cittanti, taṁsabhāvāti vuttaṁ hoti.",
  "tika-vin11t2:477_0": "314.Ādīti methunadhammapaṭisevanacittasampayuttacetanāsabhāvaṁ paṭhamapārājikaṁ.",
  "tika-vin11t2:477_1": "Sukhopekkhāyutaṁ udīritanti yojanā.",
  "tika-vin11t2:477_2": "Iṭṭhālambaṇapaṭilābhādisomanassahetumhi sati sukhavedanāsampayuttaṁ hoti, tasmiṁ asati upekkhāvedanāya sampayuttaṁ hotīti vuttanti attho.",
  "tika-vin11t2:478_0": "Tatiyaṁ dukkhavedananti tatiyaṁ manussaviggahapārājikaṁ dosacittasampayuttacetanāsabhāvattā dukkhavedanāya sampayuttanti attho.",
  "tika-vin11t2:479_0": "Dutiyanti adinnādānacetanālakkhaṇaṁ dutiyapārājikaṁ.",
  "tika-vin11t2:479_1": "Lobhena parasantakaṁ corikāya gaṇhantassa somanassasampayuttaṁ hoti, kodhena abhibhūtassa vilumpitvā vā vilumpāpetvā vā gaṇhato domanassasampayuttaṁ hoti, somanassaṁ, domanassañca vinā aggahetukāmo viya hutvā udāsīnassa gaṇhato upekkhāsampayuttaṁ hotīti ‘‘tivedanamudīrita’’nti āha.",
  "tika-vin11t2:480_0": "Catutthañcāti uttarimanussadhammasamullapanacetanālakkhaṇaṁ catutthapārājikañca.",
  "tika-vin11t2:480_1": "Sambhāvanicchāya paccayāsāya vā tuṭṭhatuṭṭhasseva ‘‘ahaṁ paṭhamaṁ jhānaṁ samāpajjāmī’’tiādinā nayena attano uttarimanussadhammalābhitaṁ vadantassa somanassasampayuttaṁ hoti, aññapuggalesu paṭihatacittassa kalahapurekkhāratāya vadato domanassasampayuttaṁ hoti, paccayālābhena jighacchādidukkhaṁ sahitumasakkuṇeyyatāya udāsīnassa vadato upekkhāsampayuttaṁ hotīti ‘‘tivedanamudīrita’’nti āha.",
  "tika-vin11t2:481_0": "315.Aṭṭha cittānīti lobhasahagatāni aṭṭha cittāni labbhareti yojanā, labbhantīti attho, cetanāsabhāvena paṭhamapārājikena sampayuttānīti vuttaṁ hoti. Evamuparipi.",
  "tika-vin11t2:481_1": "Duveti paṭighasampayuttāni dve cittāni.",
  "tika-vin11t2:481_2": "Dasa cittānīti lobhasahagatāni aṭṭha, dve paṭighasampayuttānīti.",
  "tika-vin11t2:481_3": "Labbhareti sampayuttabhāvena labbhanti.",
  "tika-vin11t2:482_0": "316.Tasmāti yasmā yathāvuttacittehi sampayuttaṁ, tena hetunā.",
  "tika-vin11t2:482_1": "Kriyāti karaṇena āpajjitabbattā kiriyā.",
  "tika-vin11t2:482_2": "Vītikkamasaññāya abhāvena muccanato saññāya vimokkho etassāti saññāvimokkhaṁ.",
  "tika-vin11t2:482_3": "Lokavajjanti lokena akusalabhāvato vajjanīyanti dīpitaṁ pakāsitaṁ.",
  "tika-vin11t2:483_0": "317.Āpattiyaṁyevāti evakārena na sikkhāpadeti dasseti.",
  "tika-vin11t2:483_1": "Idaṁ vidhānanti samuṭṭhānādikaṁ idaṁ yathāvuttaṁ vidhānaṁ.",
  "tika-vin11t2:483_2": "Vibhāvināti paññavatā vinayadharena.",
  "tika-vin11t2:484_0": "318-9.Mudupiṭṭhi cāti latā viya namitvā karaṇaṁ dassetvā naccituṁ samavāhitvā mudukatapiṭṭhiko ca.",
  "tika-vin11t2:484_1": "Lambī cāti palambamānena dīghena aṅgajātena yutto.",
  "tika-vin11t2:484_2": "Lambatīti lambaṁ, aṅgajātaṁ, taṁ yassa atthi so lambī.",
  "tika-vin11t2:484_3": "Ime dvepi kāmapariḷāhāturabhāve sati attano aṅgajātaṁ attano mukhaṁ, vaccamaggañca pavesetvā vītikkamitumarahattā pārājikāpannasadisattā parivajjitā.",
  "tika-vin11t2:484_4": "Mukhaggāhīti mukhena gahaṇaṁ mukhaggāho, so etassa atthīti mukhaggāhī, parassa aṅgajātaṁ mukhena gaṇhantoti attho.",
  "tika-vin11t2:484_5": "Nisīdakoti parassa aṅgajāte attano vaccamaggena nisīdanto.",
  "tika-vin11t2:484_6": "Ime dve sahavāsikānaṁ sīlavināsanato aññehi saṁvasituṁ anarahāti pārājikāpannasadisattā vivajjitā.",
  "tika-vin11t2:484_7": "Tesanti asaṁvāsatāsāmaññena cattāro pārājikāpanne saṅgaṇhāti.",
  "tika-vin11t2:484_8": "‘‘Tesañca maggenamaggapaṭipattisāmaññena paṭhamapārājikāpannasseva anulomikāti gahetabbā’’ iccevaṁ nissandehe vuttaṁ.",
  "tika-vin11t2:484_9": "Iminā ca akatavītikkamānampi mudupiṭṭhiādīnaṁ catunnaṁ anulomapārājikabhāvo vuttoti viññāyati.",
  "tika-vin11t2:485_0": "Samantapāsādikāyaṁ pana –",
  "tika-vin11t2:486_0": "‘‘Aparānipi lambī, mudupiṭṭhiko, parassa aṅgajātaṁ mukhena gaṇhāti, parassa aṅgajāte abhinisīdatīti imesaṁ catunnaṁ vasena cattāri anulomapārājikānīti vadanti.",
  "tika-vin11t2:486_1": "Etāni hi yasmā ubhinnaṁ rāgavasena sadisabhāvūpagatānaṁ dhammo ‘methunadhammo’ti vuccati, tasmā etena pariyāyena methunaṁ dhammaṁ appaṭisevitvāyeva kevalaṁ maggena maggappavesanavasena āpajjitabbattā methunadhammapārājikassa anulomentīti ‘anulomapārājikānī’ti vuccantī’’ti (pārā. aṭṭha. 2.233) –",
  "tika-vin11t2:487_0": "Vuttattā ca tabbaṇṇanāya ca sāratthadīpaniyaṁ –",
  "tika-vin11t2:488_0": "‘‘Lambaṁdīghatāya palambamānaṁ aṅgajātametassāti lambī.",
  "tika-vin11t2:488_1": "So ettāvatā na pārājiko, atha kho yadā anabhiratiyā pīḷito attano aṅgajātaṁ mukhe vā vaccamagge vā paveseti, tadā pārājiko hoti.",
  "tika-vin11t2:488_2": "Mudukā piṭṭhi etassāti mudupiṭṭhiko, kataparikammāya mudukāya piṭṭhiyā samannāgato.",
  "tika-vin11t2:488_3": "Sopi yadā anabhiratiyā pīḷito attano aṅgajātaṁ attano mukhe paveseti tadā pārājiko hoti.",
  "tika-vin11t2:488_4": "Parassa aṅgajātaṁ mukhena gaṇhātīti yo anabhiratiyā pīḷito parassa suttassa vā pamattassa vā aṅgajātaṁ attano mukhena gaṇhāti.",
  "tika-vin11t2:488_5": "Parassa aṅgajāte abhinisīdatīti yo anabhiratiyā pīḷito parassa aṅgajātaṁ kammaniyaṁ disvā attano vaccamaggena tassūpari abhinisīdati, taṁ attano vaccamaggaṁ pavesetīti attho.",
  "tika-vin11t2:488_6": "Lambīādayo cattāro kiñcāpi paṭhamapārājikena saṅgahitā, yasmā pana ubhinnaṁ rāgapariyuṭṭhānasaṅkhātena pariyāyena methunaṁ dhammaṁ appaṭisevino honti, tasmā visuṁ vuttā’’ti (sārattha. ṭī. 2.233) –",
  "tika-vin11t2:489_0": "Vuttattā ca katavītikkamāyevete ‘‘pārājikā’’ti gahetabbā.",
  "tika-vin11t2:490_0": "Bhikkhunīnañca cattārīti ettha ‘‘asādhāraṇānī’’ti pāṭhaseso, bhikkhūhi asādhāraṇāni bhikkhunīnameva niyatāni ubbhajāṇumaṇḍalikā, vajjapaṭicchādikā, ukkhittānuvattikā, aṭṭhavatthukāti cattāri pārājikāni ca.",
  "tika-vin11t2:490_1": "Vibbhantā bhikkhunī sayanti ettha ‘‘tesaṁ anulomikā’’ti ānetvā sambandhitabbaṁ.",
  "tika-vin11t2:490_2": "Tesaṁ catunnaṁ pārājikānaṁ anulomikā sayaṁ vibbhantā bhikkhunī cāti yojanā.",
  "tika-vin11t2:490_3": "Cittavasikā hutvā attanā nivatthacīvarampi hi mātugāmānaṁ nivāsananīhārena sayameva nivāsetvā gihivesaṁ rocetvā gahitamatte sāsanato cutā bhikkhunī cāti vuttaṁ hoti.",
  "tika-vin11t2:490_4": "Evaṁkaraṇena gihibhāvāpannatāsāmaññena saṁvāsārahā na hontīti imesaṁ catunnaṁ pārājikānaṁ anulomikā jātā.",
  "tika-vin11t2:491_0": "Tathāti yathā ime dassitā tena asaṁvāsārahatāya, bhikkhubhāvāya abhabbatāya ca pārājikāva, tathā ekādasa abhabbapuggalāpi hontīti attho.",
  "tika-vin11t2:491_1": "Ekādasābhabbāti mātughātako, pitughātako, arahantaghātako, saṅghabhedako, lohituppādako, paṇḍako, tiracchānagato, ubhatobyañjanako, theyyasaṁvāsako, bhikkhunidūsako, titthiyapakkantakoti ekādasa.",
  "tika-vin11t2:491_2": "Sabbete catuvīsati ete sabbe catuvīsati puggalā samodhānato veditabbāti adhippāyo.",
  "tika-vin11t2:492_0": "320.",
  "tika-vin11t2:492_1": "Ime catuvīsati pārājikā puggalā sīsacchinnova jīvituṁ idha bhikkhubhāvāya abhabbāti vuttāti yojanā.",
  "tika-vin11t2:493_0": "321.",
  "tika-vin11t2:493_1": "Imesaṁ ekādasannaṁ abhabbatāya hetudassanatthamāha ‘‘paṇḍako cā’’tiādi.",
  "tika-vin11t2:493_2": "Paṇḍako cāti āsittapaṇḍako, usūyapaṇḍako, pakkhapaṇḍako, opakkamikapaṇḍako, napuṁsakapaṇḍakoti vutto pañcavidho paṇḍako ca.",
  "tika-vin11t2:493_3": "Tiracchānoti tiriyaṁ añchati gacchatīti ‘‘tiracchāno’’ti gahito nāgasupaṇṇādiko sabbatiracchānayoniko ca.",
  "tika-vin11t2:493_4": "Yakkhādayo sabbe amanussāpi idha tiracchāneyeva saṅgahitāti veditabbā.",
  "tika-vin11t2:493_5": "Ubhatobyañjanopi cāti itthipurisabyañjanasādhakehi ubhato kammato jātāni thanādikāni byañjanāni yassāti nirutto itthiubhatobyañjano , purisaubhatobyañjanoti duvidho ubhatobyañjano ca.",
  "tika-vin11t2:493_6": "Vatthuvipannāti tabbhāvabhāvitāya bhikkhubhāvo vasati etthāti vatthu, puggalānaṁ bhikkhubhāvārahatā, sā pana pabbajjākkhandhakāgatasabbadosavirahitaguṇasampayuttatā, taṁ vipannaṁ paṇḍakabhāvādiyogena yesaṁ te ‘‘vatthuvipannā’’ti gahetabbā. Hi-saddo hetumhi.",
  "tika-vin11t2:493_7": "Yasmā vatthuvipannā, tasmā idha attabhāve pabbajjāya abhabbāti vuttaṁ hoti.",
  "tika-vin11t2:493_8": "‘‘Ahetupaṭisandhikā’’ti vacanena imesaṁ vipākāvaraṇayuttabhāvamāha, iminā etesaṁ maggādhigamassa vāritabhāvo dassitoti veditabbaṁ.",
  "tika-vin11t2:494_0": "322.Pañcānantarikāti kammāvaraṇena yuttatāya saggamokkhasampattito parihāyitvā maraṇānantaraṁ apāyapaṭisandhiyaṁ niyatā mātughātakādayo pañcānantarikā ca.",
  "tika-vin11t2:494_1": "Theyyasaṁvāsopi cāti liṅgatthenako, saṁvāsatthenako, ubhayatthenakoti tividho theyyasaṁvāsako ca.",
  "tika-vin11t2:494_2": "Dūsakoti pakatattāya bhikkhuniyā methunaṁ paṭisevitvā tassā dūsitattā bhikkhuniṁ dūsetīti ‘‘bhikkhunidūsako’’ti vutto ca.",
  "tika-vin11t2:494_3": "Titthipakkantako cāti titthiyānaṁ laddhiṁ, vesañca rocetvā taṁ gahetvā tesamantaraṁ paviṭṭho ca.",
  "tika-vin11t2:494_4": "Iti aṭṭha pana kiriyānaṭṭhāti yojanā.",
  "tika-vin11t2:494_5": "Itīti idamatthattā imeti vuttaṁ hoti. Te imeti sambandho.",
  "tika-vin11t2:494_6": "Te ime aṭṭha pana mātuvadhādikiriyāya ihattabhāve bhikkhubhāvāya anarahā hutvā naṭṭhāti attho.",
  "tika-vin11t2:494_7": "Ettāvatā ekādasaabhabbānaṁ abhabbatāya kāraṇaṁ dassitaṁ hoti.",
  "tika-vin11t2:495_0": "323.",
  "tika-vin11t2:495_1": "Mayā pārājikānaṁ sārabhūto yo ayaṁ vinicchayo vutto, tassa vinicchayassa anusārena anugamanena sesopi vinicchayo budhena paṇḍitena asesatova viññātuṁ sakkāti yojanā.",
  "tika-vin11t2:496_0": "324.",
  "tika-vin11t2:496_1": "Paṭubhāvakare parame vividhehi nayehi yutte vinayapiṭake paramatthanayaṁ abhipatthayatā ayaṁ satataṁ pariyāpuṇitabboti yojanā.",
  "tika-vin11t2:496_2": "Tattha vividhehi nānappakārehi.",
  "tika-vin11t2:496_3": "Nayehīti nīyanti vuttānusārena udīriyantīti ‘‘nayā’’ti vuttehi cakkapeyyālādīhi nayehi.",
  "tika-vin11t2:496_4": "Paramatthanayanti paramo ca so attho cāti paramattho, paramo vā visesena nicchitabbo attho paramattho, soyeva vinicchayatthikānaṁ buddhiyā netabboti paramatthanayo, vinicchayūpāyo nīyati etenāti katvā ‘‘paramatthanayo’’ti vuccati, taṁ paramatthanayaṁ.",
  "tika-vin11t2:496_5": "Abhipatthayatāti vinayapiṭake vinicchayaṁ vā tadupāyaṁ vā patthayatā, icchantenāti attho.",
  "tika-vin11t2:496_6": "‘‘Pariyāpuṇitabbo aya’’nti padacchedo.",
  "tika-vin11t2:496_7": "Ma-kāro āgamasandhijo, o-kārassa a-kārādeso.",
  "tika-vin11t2:496_8": "Pariyāpuṇitabboti paṭhitabbo, sotabbo cintetabbo dhāretabboti vuttaṁ hoti. Ayanti vinayavinicchayo.",
  "tika-vin11t2:497_0": "Iti vinayatthasārasandīpaniyā",
  "tika-vin11t2:498_0": "Vinayavinicchayavaṇṇanāya",
  "tika-vin11t2:499_0": "Catutthapārājikakathāvaṇṇanā niṭṭhitā."
}