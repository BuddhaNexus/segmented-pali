{
  "anya-e0201n2:0_0": "3. Kārakakaṇḍa",
  "anya-e0201n2:1_0": "Paṭhamāvibhattirāsi",
  "anya-e0201n2:2_0": "Atha nāmavibhattīnaṁ atthabhedā vuccante.",
  "anya-e0201n2:3_0": "Kasmiṁ atthe paṭhamā?",
  "anya-e0201n2:4_0": "289.Paṭhamatthamattecaṁ. 2.1.93; pā. 2.3.46.",
  "anya-e0201n2:5_0": "Nāmassa abhidheyyamatte paṭhamāvibhatti hoti.",
  "anya-e0201n2:6_0": "Rukkho, mālā, dhanaṁ.",
  "anya-e0201n2:7_0": "Ettha ca mattasaddena kattu, kammādike vibhatyatthe nivatteti.",
  "anya-e0201n2:7_1": "Tasmā atthamattanti liṅgatthoyeva vuccati.",
  "anya-e0201n2:8_0": "Tattha anuccārite sati suṇantassa avidito attho līnattho nāma.",
  "anya-e0201n2:8_1": "Taṁ līnamatthaṁ gameti bodhetīti liṅgaṁ, uccāritapadaṁ.",
  "anya-e0201n2:9_0": "Taṁ pana pakatiliṅgaṁ, nipphannaliṅganti duvidhaṁ.",
  "anya-e0201n2:9_1": "Tattha vibhattirahitaṁ pakatiliṅgaṁ idhādhippetaṁ liṅga, vibhattīnaṁ visuṁ visuṁ vibhāgaṭṭhānattā.",
  "anya-e0201n2:10_0": "Līnaṁ aṅganti liṅgaṁ. Tattha ‘līna’nti apākaṭaṁ. ‘Aṅga’nti avayavo.",
  "anya-e0201n2:10_1": "Liṅgaṁ, nāmaṁ, pāṭipadikanti atthato ekaṁ.",
  "anya-e0201n2:11_0": "Liṅgassa attho paramattho, paññattiatthoti duvidho.",
  "anya-e0201n2:11_1": "Tathā visesanattho, visesyatthoti.",
  "anya-e0201n2:12_0": "Tattha visesanattho nāma sakattho, tassa tassa saddassa paṭiniyato pāṭipuggalikatthoti vuttaṁ hoti.",
  "anya-e0201n2:12_1": "Soyeva tasmiṁ tasmiṁ atthe ādimhi sadduppattiyā cirakālañca saddapavattiyā nibaddhakāraṇattā nimittatthoti ca vuccati .",
  "anya-e0201n2:12_2": "So suti, jāti, guṇa, dabba, kriyā, nāma, sambandhavasena sattavidho hoti.",
  "anya-e0201n2:13_0": "Visesyattho nāma sāmaññattho, bahunimittānaṁ sādhāraṇatthoti vuttaṁ hoti, soyeva taṁtaṁnimittayogā nemittakatthoti ca vuccati, so jāti, guṇa, dabba, kriyā, nāmavasena pañcavidho.",
  "anya-e0201n2:13_1": "Go, sukko, daṇḍī, pācako, tissoti.",
  "anya-e0201n2:14_0": "Tattha gosaddo yadā jātimattaṁ vadati go jātīti, tadā suti visesanaṁ.",
  "anya-e0201n2:14_1": "Yadā dabbaṁ vadati go gacchatīti, tadā suti ca jāti ca visesanaṁ.",
  "anya-e0201n2:15_0": "Sukkasaddo yadā guṇamattaṁ vadati sukko guṇoti, tadā suti visesanaṁ.",
  "anya-e0201n2:15_1": "Yadā guṇavisesaṁ vadati gossa sukkoti, tadā suti ca guṇajāti ca visesanaṁ.",
  "anya-e0201n2:15_2": "Yadā guṇavantaṁ dabbaṁ vadati sukko goti, tadā suti ca guṇajāti ca guṇaviseso ca sambandho ca visesanaṁ.",
  "anya-e0201n2:16_0": "Daṇḍīsaddo yadā jātimattaṁ vadati daṇḍī jātīti, tadā suti ca dabbañca visesanaṁ.",
  "anya-e0201n2:16_1": "Yadā dabbavantaṁ dabbaṁ vadati daṇḍī purisoti, tadā suti ca dabbañca jāti ca sambandho ca visesanaṁ.",
  "anya-e0201n2:17_0": "Pācakasaddo yadā jātimattaṁ vadati pācako jātīti, tadā suti ca kriyā ca visesanaṁ.",
  "anya-e0201n2:17_1": "Yadā kriyānipphādakaṁ dabbaṁ vadati pācako purisoti, tadā suti ca kriyā ca jāti ca kriyākārakasambandho ca visesanaṁ.",
  "anya-e0201n2:18_0": "Tissasaddo yadā nāmamattaṁ vadati tisso nāmanti, tadā suti visesanaṁ.",
  "anya-e0201n2:18_1": "Yadā nāmavantaṁ dabbaṁ vadati, tisso bhikkhūti, tadā suti ca nāmajāti ca sambandho ca visesanaṁ.",
  "anya-e0201n2:19_0": "Sabbattha yaṁ yaṁ vadatīti vuttaṁ, taṁ taṁ visesyanti ca dabbanti ca veditabbaṁ.",
  "anya-e0201n2:19_1": "Ettha ca suti nāma saddasabhāvā eva hoti, saddapakkhikā eva.",
  "anya-e0201n2:19_2": "Sabbo saddo paṭhamaṁ sattābhidhāyakoti ca ñāse vuttaṁ.",
  "anya-e0201n2:19_3": "Tasmā sabbattha sutiṭṭhāne sattā eva yuttā vattunti.",
  "anya-e0201n2:19_4": "Sattāti ca tassa tassa atthassa vohāramattenapi loke vijjamānatā vuccati, taṁ taṁ saddaṁ suṇantassa ca ñāṇaṁ taṁtadatthassa atthitāmattaṁ sabbapaṭhamaṁ jānāti, tato paraṁ jātisadde jātiṁ jānāti.",
  "anya-e0201n2:19_5": "Guṇasadde guṇanti evamādi sabbaṁ vattabbaṁ.",
  "anya-e0201n2:19_6": "Liṅga, saṅkhyā, parimāṇānipi visesanatthe saṅgayhanti.",
  "anya-e0201n2:20_0": "Tattha liṅgaṁ nāma ye itthi, purisānaṁ liṅga, nimitta, kuttā’kappā nāma abhidhamme vuttā, ye ca napuṁsakānaṁ liṅga, nimitta, kuttā’kappā nāma avuttasiddhā, ye ca saddesu ceva atthesu ca visadā’visadākāra, majjhimākārā sandissanti, sabbametaṁ liṅgaṁ nāma.",
  "anya-e0201n2:21_0": "Evaṁ visesana, visesyavasena duvidho attho pubbe vuttassa saddaliṅgassa attho nāma, so saliṅgo, sasaṅkhyo, saparimāṇo cāti tividho hoti.",
  "anya-e0201n2:22_0": "Tattha saliṅgo yathā? Saññā, phasso, cittaṁ. Kaññā, puriso, kulaṁ. Mālā, rukkho, dhananti.",
  "anya-e0201n2:23_0": "Sasaṅkhyo yathā? Eko, dve, tayo, bahū iccādi.",
  "anya-e0201n2:24_0": "Saparimāṇo yathā?",
  "anya-e0201n2:24_1": "Vidatthi, hattho, doṇo, āḷhakaṁ iccādi.",
  "anya-e0201n2:25_0": "Api ca suddho, saṁsaṭṭhoti duvidho liṅgattho.",
  "anya-e0201n2:25_1": "Tattha kammādisaṁsaggarahito suddho nāma.",
  "anya-e0201n2:25_2": "So saliṅgo, sasaṅkhyo, saparimāṇo, upasaggattho, nipātattho, pāṭi-padikatthoti chabbidho.",
  "anya-e0201n2:25_3": "Atthi, sakkā, labbhāiccādi idha pāṭipadikaṁ nāma.",
  "anya-e0201n2:25_4": "Tuna, tvāna, tvā, tave, tuṁ, khattuṁpaccayantāpi nipātesu gayhanti.",
  "anya-e0201n2:26_0": "Saṁsaṭṭho vuttasaṁsaṭṭho, avuttasaṁsaṭṭhoti duvidho.",
  "anya-e0201n2:26_1": "Tattha vuttasaṁsaṭṭho catubbidho samāsena vuttasaṁsaṭṭho, taddhitena, ākhyātena, kitenāti.",
  "anya-e0201n2:26_2": "Tattha samāsena vutto chakārakasambandhavasena sattavidho, bhāvena saddhiṁ aṭṭhavidho vā, tathā taddhitena vutto.",
  "anya-e0201n2:26_3": "Ākhyātena vutto kattu, kamma, bhāvavasena tividho.",
  "anya-e0201n2:26_4": "Kitena vutto chakāraka, bhāvavasena sattavidho.",
  "anya-e0201n2:26_5": "Sabbo suddho ceva vuttasaṁsaṭṭho ca paṭhamāya visayo.",
  "anya-e0201n2:27_0": "Avuttasaṁsaṭṭhopi kattusaṁsaṭṭho, kammasaṁsaṭṭhotiādinā anekavidho. So dutiyādīnaṁ eva visayoti.",
  "anya-e0201n2:27_1": "Ettha ca vibhattiyā vinā kevalo saddo payogaṁ nārahatīti katvā payogārahatthameva chabbidhe suddhe catubbidhe ca vuttasaṁsaṭṭhe paṭhamā payujjati, na atthajotanatthaṁ.",
  "anya-e0201n2:28_0": "Kenaci vācakena avuttāni pana kammādīni vibhattīhi vinā viditāni na hontītikatvā atthajotanatthampi kammādīsu dutiyādayo payujjanti.",
  "anya-e0201n2:28_1": "Tasmā atthamatteti idha desantarāvacchedake visayamatte bhummaṁ.",
  "anya-e0201n2:28_2": "Kamme dutiyāiccādīsu pana nipphādetabbe payojane bhummanti evaṁ dvinnaṁ bhummānaṁ nānattaṁ veditabbanti.",
  "anya-e0201n2:29_0": "290.Āmantaneka. 285; rū. 70; nī. 578; caṁ. 2.1.94; pā. 2.3.47; āmantaṇe (bahūsu).",
  "anya-e0201n2:30_0": "Pageva siddhassa vatthuno nāmena vā nipātena vā attano abhimukhīkaraṇaṁ āmantanaṁ nāma.",
  "anya-e0201n2:30_1": "Adhikāmantane atthamatte paṭhamā hoti.",
  "anya-e0201n2:30_2": "Ettha ca āmantanapadaṁ nāma kriyāpekkhaṁ na hoti, tasmā kārakasaññaṁ na labhati.",
  "anya-e0201n2:31_0": "Taṁ pana duvidhaṁ sādarā’nādaravasena. Ehi samma, ehi jeti.",
  "anya-e0201n2:32_0": "Tathā sajīva, nijjīvavasena, bho purisa, vadehi bho saṅkha, vadehi bho saṅkha dī. ni. 2.426.",
  "anya-e0201n2:32_1": "Ummujja bho puthusile, ummujja bho puthusileti saṁ. ni. 4.358.",
  "anya-e0201n2:33_0": "Tathā paccakkhā’paccakkhavasena, bho purisa, kahaṁ ekaputtaka, kahaṁ ekaputtakāti saṁ. ni. 2.63; dha. pa. aṭṭha. 1.2.",
  "anya-e0201n2:34_0": "Tathā niyamā’niyamavasena, bho purisa, acchariyaṁ vata bho abbhutaṁ vata bho dī. ni. 2.192.",
  "anya-e0201n2:34_1": "Yatra hi nāma saññī samānotiādi dī. ni. 2.192.",
  "anya-e0201n2:34_2": "Idaṁ āmantanaṁ nāma pageva siddhe eva hoti, na vidhātabbe, na hi pageva rājabhāvaṁ vā bhikkhubhāvaṁ vā appattaṁ janaṁ ‘‘bho rājā’’ti vā ‘‘bho bhikkhū’’ti vā āmantentīti.",
  "anya-e0201n2:35_0": "Paṭhamāvibhattirāsi niṭṭhito.",
  "anya-e0201n2:36_0": "Dutiyāvibhattirāsi",
  "anya-e0201n2:37_0": "Kasmiṁ atthe dutiyā?",
  "anya-e0201n2:38_0": "291.Kamme dutiyāka. 297; rū. 284; nī. 580; caṁ. 2.1.43; pā. 1.4.49-51.",
  "anya-e0201n2:39_0": "Kammatthe dutiyā hoti.",
  "anya-e0201n2:39_1": "Kariyateti kammaṁ, taṁ nibbattikammaṁ, vikatikammaṁ, pattikammanti tividhaṁ hoti.",
  "anya-e0201n2:40_0": "Tattha nibbattikammaṁ yathā?",
  "anya-e0201n2:40_1": "Iddhimā hatthivaṇṇaṁ māpeti, rājā nagaraṁ māpeti, mātā puttaṁ vijāyati, bījaṁ rukkhaṁ janeti, kammaṁ vipākaṁ janeti, āhāro balaṁ janeti, jano puññaṁ karoti, pāpaṁ karoti, buddho dhammaṁ desesi, vinayaṁ paññapesi, bhikkhu jhānaṁ uppādeti, maggaṁ uppādeti iccādi.",
  "anya-e0201n2:41_0": "Vikatikammaṁ yathā?",
  "anya-e0201n2:41_1": "Gehaṁ karoti, rathaṁ karoti, ghaṭaṁ karoti, paṭaṁ vāyati, odanaṁ pacati, bhattaṁ pacati, kaṭṭhaṁ aṅgāraṁ karoti, suvaṇṇaṁ kaṭakaṁ karoti, gehaṁ jhāpeti, rukkhaṁ chindati, pākāraṁ bhindati, vihayo lunāti, pāṇaṁ hanati, bhattaṁ bhuñjati iccādi.",
  "anya-e0201n2:42_0": "Pattikammaṁ yathā?",
  "anya-e0201n2:42_1": "Gāmaṁ gacchati, gehaṁ pavisati, rukkhaṁ ārohati, nadiṁ tarati, ādiccaṁ passati, dhammaṁ suṇāti, buddhaṁ vandati payirupāsati iccādi.",
  "anya-e0201n2:43_0": "Pakatikammaṁ, vikatikammanti duvidhaṁ.",
  "anya-e0201n2:43_1": "Suvaṇṇaṁ kaṭakaṁ karoti, kaṭṭhaṁ aṅgāraṁ karoti, purisaṁ ṭhitaṁ passati, purisaṁ gacchantaṁ passati, bhikkhuṁ passati sataṁ, sampajānaṁ, abhikkamantaṁ, paṭikkamantaṁ, ālokentaṁ, vilokentaṁ, samiñjentaṁ, pasārentaṁ.",
  "anya-e0201n2:44_0": "Ettha ‘purisaṁ, bhikkhu’nti pakatikammaṁ, ‘ṭhitaṁ, sataṁ’iccādīni vikatikammāni.",
  "anya-e0201n2:45_0": "Dhātukammaṁ, kāritakammanti duvidhaṁ.",
  "anya-e0201n2:45_1": "Gāmaṁ gacchati, purisaṁ gāmaṁ gameti.",
  "anya-e0201n2:46_0": "Dhātukammañca dvikammikadhātūnaṁ duvidhaṁ padhānakammaṁ, appadhānakammanti.",
  "anya-e0201n2:46_1": "Ajapālo ajaṁ gāmaṁ neti, puriso bhāraṁ gāmaṁ vahati, harati, gāmaṁ sākhaṁ kaḍḍhati, gāviṁ khīraṁ dohati, brāhmaṇaṁ kambalaṁ yācati, brāhmaṇaṁ bhattaṁ bhikkhati, gāviyo vajaṁ avarundhati, bhagavantaṁ pañhaṁ pucchati, rukkhaṁ phalāni ocināti, sissaṁ dhammaṁ bravīti, bhagavā bhikkhū etadavoca udā.",
  "anya-e0201n2:46_2": "23 (thokaṁ visadisaṁ), sissaṁ dhammaṁ anusāsati iccādi.",
  "anya-e0201n2:47_0": "Ettha ca ‘ajaṁ, khīraṁ’ iccādi padhānakammaṁ nāma kattārā pariggahetuṁ iṭṭhatarattā.",
  "anya-e0201n2:47_1": "‘Gāmaṁ, gāviṁ’iccādi appadhānakammaṁ nāma tathā aniṭṭhatarattā.",
  "anya-e0201n2:48_0": "Tattha padhānakammaṁ kathinakammaṁ nāma, kammabhāve thirakammanti vuttaṁ hoti.",
  "anya-e0201n2:48_1": "Appadhānakammaṁ akathinakammaṁ nāma, athirakammanti vuttaṁ hoti.",
  "anya-e0201n2:48_2": "Tañhi kadāci sampadānaṁ hoti, kadāci apādānaṁ, kadāci sāmi, kadāci okāso.",
  "anya-e0201n2:48_3": "Yathā – so maṁ dakāya neti, gāvito khīraṁ dohati, gāviyā khīraṁ dohahi, gāviyaṁ khīraṁ dohati iccādi.",
  "anya-e0201n2:49_0": "Kamme dutiyāti vattate.",
  "anya-e0201n2:50_0": "292.Gatibodhāhārasaddatthā kammaka bhajjādīnaṁ payojjeka. 300; rū. 286; nī. 587; caṁ. 2.1.44; pā. 1.4.52.",
  "anya-e0201n2:51_0": "Niccavidhisuttamidaṁ.",
  "anya-e0201n2:51_1": "Gamanatthānaṁ bodhanatthānaṁ āhāratthānaṁ saddatthānaṁ akammakānaṁ bhajjādīnañca dhātūnaṁ payojje kammani dutiyā hoti.",
  "anya-e0201n2:51_2": "Ettha ca payojjakammaṁ nāma kāritakammaṁ vuccati.",
  "anya-e0201n2:52_0": "Puriso purisaṁ gāmaṁ gamayati, sāmiko ajapālaṁ ajaṁ gāmaṁ nayāpeti, ācariyo sissaṁ dhammaṁ bodheti, puriso purisaṁ bhattaṁ bhojeti, ācariyo sissaṁ dhammaṁ pāṭheti, puriso purisaṁ sayāpeti, acchāpeti, uṭṭhāpeti, puriso purisaṁ dhaññaṁ bhajjāpeti, koṭṭāpeti, uddharāpeti.",
  "anya-e0201n2:53_0": "Etesamīti kiṁ? Puriso purisena odanaṁ pāceti.",
  "anya-e0201n2:54_0": "Ettha ca gamanatthādīnaṁ payojje tatiyāpi rūpasiddhiyaṁ 141 piṭṭhe saddanītiyañca sutta-148 piṭṭhe vuttā.",
  "anya-e0201n2:54_1": "Saddanītiyaṁ tatiyāpayogepi kammatthameva icchati. Ñāsādīsu katvatthaṁ icchanti.",
  "anya-e0201n2:55_0": "Yadā pana paṭhamaṁ payojakaṁ añño dutiyo payojeti, tadā paṭhamo payojjo nāma.",
  "anya-e0201n2:55_1": "Tasmiṁ tatiyāevāti vuttiyaṁ vuttaṁ.",
  "anya-e0201n2:55_2": "Attanā vippakataṁ kuṭiṁ parehi pariyosāpeti pārā. 363.",
  "anya-e0201n2:56_0": "293.Harādīnaṁ vāka. 300; rū. 286; nī. 587; caṁ. 2.1.45; pā. 1.4.53.",
  "anya-e0201n2:57_0": "Harādīnaṁ payojje kammani vikappena dutiyā hoti.",
  "anya-e0201n2:58_0": "Sāmiko purisaṁ bhāraṁ hāreti purisena vā, purisaṁ āhāraṁ ajjhohāreti purisena vā, purisaṁ kammaṁ kāreti purisena vā, rājā purisaṁ attānaṁ dasseti purisena vā, purisaṁ buddhaṁ vandāpeti purisena vā.",
  "anya-e0201n2:59_0": "194.Na khādādīnaṁka. 300; rū. 286; nī. 587; caṁ. 2.1.47; pā. 1.4.57.",
  "anya-e0201n2:60_0": "Khādādīnaṁ payojje kammani na dutiyā hoti.",
  "anya-e0201n2:61_0": "Sāmiko purisena khajjaṁ khādāpeti, ada-bhakkhane, bhattaṁ ādeti, sāmiko dāsena purisaṁ avhāpeti, saddāyāpeti, kandayati, nādayati.",
  "anya-e0201n2:61_1": "Ettha ca ‘saddāyāpetī’ti saddaṁ kārāpeti, nāmadhātu cesā. Kanda, nadāpi saddatthāyeva.",
  "anya-e0201n2:62_0": "295.Vahissāniyantukeka. 300; rū. 286; nī. 587; caṁ. 2.1.48; pā. 1.4.52.",
  "anya-e0201n2:63_0": "Vahissāti dhātuniddeso i-kāro, niyāmeti payojetīti niyantā, natthi niyantā etassāti aniyantuko.",
  "anya-e0201n2:63_1": "Yassa aññena payojakena kiccaṁ natthi, sayameva ñatvā vahati, so aniyantuko nāma, vahadhātussa tādise aniyantuke payojje kammani dutiyā na hoti.",
  "anya-e0201n2:64_0": "Sāmiko dāsena bhāraṁ vāheti.",
  "anya-e0201n2:65_0": "Aniyantuketi kiṁ? Balībadde bhāraṁ vāheti.",
  "anya-e0201n2:66_0": "296.Bhakkhissāhiṁsāyaṁka. 300; rū. 286; nī. 587; caṁ. 2.1.49; pā. 1.4.5.",
  "anya-e0201n2:67_0": "Bhakkhituṁ icchantassa bhakkhāpanaṁ hiṁsā nāma na hoti, anicchantassa bhakkhāpanaṁ hiṁsā nāma, bhakkhadhātussa payojje kammani ahiṁsāvisaye dutiyā na hoti.",
  "anya-e0201n2:68_0": "Sāmiko purisena modake bhakkhāpeti.",
  "anya-e0201n2:69_0": "Ahiṁsāyanti kiṁ? Balībadde sassaṁ bhakkhāpeti.",
  "anya-e0201n2:69_1": "Ettha ‘sassa’nti thūlataraṁ sassanti vadanti.",
  "anya-e0201n2:70_0": "Pāḷiyaṁ ‘‘sabbesaṁ viññāpetvāna apa.",
  "anya-e0201n2:70_1": "thera 1.1.438, tosenti sabbapāṇinaṁ apa. thera 1.1.300.",
  "anya-e0201n2:70_2": "Therassa patto dutiyassa gāhetabbo’’ iccādinā pārā.",
  "anya-e0201n2:70_3": "615 payojje chaṭṭhīpi dissati.",
  "anya-e0201n2:71_0": "297.Jhādīhi yuttāka. 299; rū. 288; nī. 582, 586; caṁ. 2.1.50; pā. 2.3.2.",
  "anya-e0201n2:72_0": "Dhīiccādīhi nipātopasaggehi yuttā liṅgamhā dutiyā hoti.",
  "anya-e0201n2:73_0": "Dhī brāhmaṇassa hantāraṁ dha. pa.",
  "anya-e0201n2:73_1": "389, dhīratthu’maṁ pūtikāyaṁ jā.",
  "anya-e0201n2:73_2": "1.3.129, dhīratthu taṁ dhanalābhaṁ jā.",
  "anya-e0201n2:73_3": "1.4.36, dhīratthu bahuke kāme.",
  "anya-e0201n2:73_4": "Tatiyāpi dissati, dhīratthu jīvitena me jā. 2.17.135.",
  "anya-e0201n2:73_5": "Antarā ca rājagahaṁ antarā ca nāḷandaṁ dī. ni.",
  "anya-e0201n2:73_6": "1.1, abhito gāmaṁ vasati, paritogāmaṁ vasati, nadiṁ nerañjaraṁ pati su. ni.",
  "anya-e0201n2:73_7": "427, etesu chaṭṭhyatthe dutiyā.",
  "anya-e0201n2:74_0": "Tathā paṭibhāti maṁ bhagavā udā. 45; saṁ. ni.",
  "anya-e0201n2:74_1": "1.217, apissu maṁ tisso upamāyo paṭibhaṁsu ma. ni.",
  "anya-e0201n2:74_2": "1.374, paṭibhātu taṁ bhikkhu dhammo bhāsituṁ mahāva. 258.",
  "anya-e0201n2:74_3": "Paṭibhantu taṁ cunda bojjhaṅgā saṁ. ni.",
  "anya-e0201n2:74_4": "3.79 – ‘ma’nti mama, ‘ta’nti tava, sampadānatthe dutiyā.",
  "anya-e0201n2:74_5": "‘Ma’nti mamañāṇe, ‘ta’nti tavañāṇetipi vaṇṇesuṁ.",
  "anya-e0201n2:74_6": "Na upāyamantarena atthassa siddhi, natthi samādānamantarena sikkhāpaṭilābho, nevidha na huraṁ na ubhayamantarena, esevanto dukkhassa ma. ni. 3.393; udā. 74.",
  "anya-e0201n2:74_7": "Tattha ‘antarenā’ti nipātapadametaṁ, vajjetvātyattho.",
  "anya-e0201n2:74_8": "Pubbena gāmaṁ, dakkhiṇena gāmaṁ, uttarena gāmaṁ, gāmassa pubbeti attho.",
  "anya-e0201n2:75_0": "Upasaggapubbānaṁ akammakadhātūnaṁ payoge ādhāre dutiyā, pathaviṁ adhisessati, gāmaṁ adhitiṭṭhati, rukkhaṁ ajjhāvasati, mañcaṁ vā pīṭhaṁ vā abhinisīdeyya vā abhinipajjeyya vā pāci.",
  "anya-e0201n2:75_1": "130, gāmaṁ upavasati, gāmaṁ anuvasati, pabbataṁ adhivasati, gharaṁ āvasati, agāraṁ ajjhāvasati dī. ni. 1.258; pārā.",
  "anya-e0201n2:75_2": "519, uposathaṁ upavasati, kāmāvacaraṁ upapajjati, rūpāvacaraṁ upapajjati, arūpāvacaraṁ upapajjati, sakkassa sahabyataṁ upapajjati, nipannaṁ vā upanipajjeyya dī. ni.",
  "anya-e0201n2:75_3": "3.282, nisinnaṁ vā upanisīdeyya dī. ni.",
  "anya-e0201n2:75_4": "3.282, ṭhitaṁ vā upatiṭṭheyya dī. ni. 3.282 iccādi.",
  "anya-e0201n2:76_0": "Tappāna, cārepi dutiyā, nadiṁ pivati, samuddaṁ pivati, gāmaṁ carati, araññaṁ carati, nadiyaṁ, gāmeti attho.",
  "anya-e0201n2:77_0": "Kāla, disāsupi ādhāre eva dutiyā, taṁ khaṇaṁ, taṁ muhuttaṁ, taṁ kālaṁ, ekamantaṁ khu. pā. 5.1, ekaṁ samayaṁ khu. pā. 5.1; dī. ni. 1.1, pubbaṇhasamayaṁ pārā.",
  "anya-e0201n2:77_1": "16, sāyanhasamayaṁ, taṁ divasaṁ, imaṁ rattiṁ dī. ni.",
  "anya-e0201n2:77_2": "3.285, dutiyampi, tatiyampi, catutthaṁ vā pañcamaṁ vā appeti, tato pubbaṁ, tato paraṁ, purimaṁ disaṁ dī. ni. 2.336, dakkhiṇaṁ disaṁ dī. ni. 2.336, pacchimaṁ disaṁ dī. ni. 2.336, uttaraṁ disaṁ dī. ni.",
  "anya-e0201n2:77_3": "2.336, imā dasa disāyo, katamaṁ disaṁ tiṭṭhati nāgarājā jā.",
  "anya-e0201n2:77_4": "1.16.104, imāsu disāsu katamāya disāya tiṭṭhati chaddantanāgarājāti atthoiccādi.",
  "anya-e0201n2:78_0": "298.Lakkhaṇitthambhūtavicchāsvabhināka. 299; rū. 288; nī. 582, 586; caṁ. 2.1.54; pā. 1.4.90, 91; 2.3.8.",
  "anya-e0201n2:79_0": "Lakkhaṇādīsu atthesu pavattena abhinā yuttā liṅgamhā dutiyā hoti.",
  "anya-e0201n2:80_0": "Lakkhīyati lakkhitabbaṁ anenāti lakkhaṇaṁ.",
  "anya-e0201n2:80_1": "Ayaṁ pakāro itthaṁ, īdiso visesoti attho.",
  "anya-e0201n2:80_2": "Itthaṁ bhūto pattoti itthambhūto.",
  "anya-e0201n2:80_3": "Bhinne atthe byāpituṁ icchā vicchā.",
  "anya-e0201n2:81_0": "Tattha lakkhaṇe –",
  "anya-e0201n2:82_0": "Rukkhamabhi vijjotate vijju, rukkhaṁ abhi byāpetvā vijjotateti attho, vijjobhāsena byāpito rukkho vijjuppādassa lakkhaṇaṁ saññāṇaṁ hoti.",
  "anya-e0201n2:83_0": "Itthambhūte –",
  "anya-e0201n2:84_0": "Sādhu devadatto mātaramabhi, mātaraṁ abhi visiṭṭhaṁ katvā sādhūti attho, devadatto sakkaccaṁ mātupaṭṭhāne aggapurisoti vuttaṁ hoti.",
  "anya-e0201n2:84_1": "Taṁ kho pana bhavantaṁ gotamaṁ evaṁ kalyāṇo kittisaddo abbhuggato pārā. 1.",
  "anya-e0201n2:84_2": "Ettha ca ‘abbhuggato’ti abhi visiṭṭhaṁ katvā uggatoti attho, ayaṁ kittisaddo bhoto gotamassa sakalalokaggabhāvaṁ pakāsetvā uggatoti vuttaṁ hoti, kittisaddasambandhe pana tassa kho pana bhoto gotamassāti attho.",
  "anya-e0201n2:85_0": "Vicchāyaṁ –",
  "anya-e0201n2:86_0": "Rukkhaṁ rukkhaṁ abhi vijjotate cando, byāpetvā vijjotatetyattho.",
  "anya-e0201n2:87_0": "Ettha ca lakkhaṇādiatthā abhisaddena jotanīyā piṇḍatthā eva, na vacanīyatthā, byāpanādiatthā eva vacanīyatthāti.",
  "anya-e0201n2:88_0": "299.Patiparīhi bhāge caka. 299; rū. 288; nī. 582, 586; caṁ. 2.1.55; pā. 1.4.90.",
  "anya-e0201n2:89_0": "Lakkhaṇi’tthambhūta, vicchāsu ca bhāge ca pavattehi pati, parīhi yuttā liṅgamhā dutiyā hoti.",
  "anya-e0201n2:90_0": "Lakkhaṇe –",
  "anya-e0201n2:91_0": "Rukkhaṁ pati vijjotate vijju, rukkhaṁ pari vijjotate vijju.",
  "anya-e0201n2:91_1": "Tattha ‘patī’ti paṭicca, ‘parī’ti pharitvā.",
  "anya-e0201n2:92_0": "Itthambhūte –",
  "anya-e0201n2:93_0": "Sādhu devadatto mātaraṁ pati, sādhu devadatto mātaraṁ pari.",
  "anya-e0201n2:94_0": "Vicchāyaṁ –",
  "anya-e0201n2:95_0": "Rukkhaṁ rukkhaṁ pati vijjotate cando, rukkhaṁ rukkhaṁ pari vijjotate cando.",
  "anya-e0201n2:96_0": "Bhāge –",
  "anya-e0201n2:97_0": "Taṁ dīyatu, yadettha maṁ pati siyā, taṁ dīyatu, yadettha maṁ pari siyā.",
  "anya-e0201n2:97_1": "Tattha ‘patī’ti paṭicca, ‘parī’ti paricca, uddissāti attho, ‘ṭhapita’nti pāṭhaseso.",
  "anya-e0201n2:97_2": "Ettha maṁ uddissa yaṁ vatthu ṭhapitaṁ siyā, taṁ me dīyatūtyattho, etesu bahūsu bhāgesu yo mama bhāgo, so mayhaṁ dīyatūti vuttaṁ hotīti.",
  "anya-e0201n2:98_0": "300.Anunāka. 299; rū. 288; nī. 582, 586; caṁ. 2.1.56; pā. 1.4.84, 90.",
  "anya-e0201n2:99_0": "Lakkhaṇi’tthambhūta, vicchāsu ca bhāge ca pavattena anunā yuttā liṅgamhā dutiyā hoti.",
  "anya-e0201n2:100_0": "Lakkhaṇe –",
  "anya-e0201n2:101_0": "Rukkhaṁ anu vijjotate vijju, rukkhaṁ anu pharitvāti attho.",
  "anya-e0201n2:101_1": "Caturāsītisahassāni, sambuddhamanupabbajuṁ bu. vaṁ.",
  "anya-e0201n2:101_2": "21.5, ‘sambuddha’nti bodhisattaṁ, anu gantvā pabbajiṁsūti attho, vipassibodhisatte pabbajite sati tānipi caturāsītikulaputtasahassāni pabbajiṁsūti vuttaṁ hoti.",
  "anya-e0201n2:101_3": "Saccakriyamanu vuṭṭhi pāvassi, ‘anū’ti anvāya, paṭiccāti attho, saccakriyāya sati saccakriyahetu devo pāvassīti vuttaṁ hoti.",
  "anya-e0201n2:101_4": "‘‘Hetu ca lakkhaṇaṁ bhavatī’’ti vuttiyaṁ vuttaṁ.",
  "anya-e0201n2:101_5": "Saccakriyāya sahevātipi yujjati.",
  "anya-e0201n2:101_6": "‘‘Saha sacce kate mayha’’nti cariyā. 3.82 hi vuttaṁ.",
  "anya-e0201n2:102_0": "Itthambhūte –",
  "anya-e0201n2:103_0": "Sādhu devadatto mātaramanu.",
  "anya-e0201n2:103_1": "Tattha ‘anū’ti anvāya paṭicca.",
  "anya-e0201n2:104_0": "Vicchāyaṁ –",
  "anya-e0201n2:105_0": "Rukkhaṁ rukkhaṁ anu vijjotate cando. Tattha ‘anū’ti anu pharitvā.",
  "anya-e0201n2:106_0": "Bhāge –",
  "anya-e0201n2:107_0": "Yadettha maṁ anu siyā, taṁ dīyatu. Tattha ‘anū’ti anvāya. Sesaṁ vuttanayameva.",
  "anya-e0201n2:108_0": "301.Sahattheka. 299; rū. 288; nī. 582, 586; caṁ. 2.1.57; pā. 1.4.85.",
  "anya-e0201n2:109_0": "Sahatthe anunā yuttā liṅgamhā dutiyā hoti.",
  "anya-e0201n2:110_0": "Pabbataṁ anu tiṭṭhati pabbatamanusenā tiṭṭhati (moggallānavuttiyaṁ). Nadiṁ anvāvasitā bārāṇasī.",
  "anya-e0201n2:110_1": "‘Anū’ti anugantvā, nadiyā saha ābaddhā tiṭṭhatīti vuttaṁ hoti.",
  "anya-e0201n2:111_0": "302.Hīneka. 299; rū. 288; nī. 582, 586; caṁ. 2.1.58; pā. 1.4.86.",
  "anya-e0201n2:112_0": "Hīne pavattena anunā yuttā liṅgamhā dutiyā hoti.",
  "anya-e0201n2:113_0": "Anu sāriputtaṁ paññavanto, anugatā pacchato gatāti attho, sabbe paññavanto sāriputtato hīnāti vuttaṁ hoti.",
  "anya-e0201n2:114_0": "303.Upenaka. 299; rū. 288; nī. 582, 586; caṁ. 2.1.59; pā. 1.4.87.",
  "anya-e0201n2:115_0": "Hīne upena yuttā liṅgamhā dutiyā hoti.",
  "anya-e0201n2:116_0": "Upa sāriputtaṁ paññavanto, upecca gatā samīpe gatāti attho, hīnātveva vuttaṁ hoti.",
  "anya-e0201n2:117_0": "Ettha ca abhiiccādayo kammappavacanīyāti saddasatthesu vuttā.",
  "anya-e0201n2:117_1": "Tattha pakārena vuccatīti pavacanīyaṁ, pakāro ca lakkhaṇi’tthambhūta, vicchādiko piṇḍattho vuccati, kammanti byāpanādikriyā, kammaṁ pavacanīyaṁ yehi te kammappavacanīyā.",
  "anya-e0201n2:118_0": "Tattha byāpanādikriyāvisesavācīhi upasaggehi sambandhesati kammatthe dutiyā hoti, asambandhe pana ādhāra, sāmyādiatthesu hoti, lakkhaṇādayo pana sāmatthiyasiddhā piṇḍatthā evāti.",
  "anya-e0201n2:119_0": "304.Kāladdhānamaccantasaṁyogeka. 298; rū. 287; nī. 581; pā. 2.3.5",
  "anya-e0201n2:120_0": "Kālassa vā addhuno vā dabba, guṇa, kriyāhi accantaṁ nirantaraṁ saṁyoge kāla’ddhānavācīhi liṅgehi paraṁ dutiyā hoti.",
  "anya-e0201n2:121_0": "Kāle –",
  "anya-e0201n2:122_0": "Sattāhaṁ gavapānaṁ, māsaṁ maṁsodanaṁ, saradaṁ ramaṇīyā nadī, sabbakālaṁ ramaṇīyaṁ nandanaṁ, māsaṁ sajjhāyati, vassasataṁ jīvati, tayo māse abhidhammaṁ deseti.",
  "anya-e0201n2:123_0": "Addhāne –",
  "anya-e0201n2:124_0": "Yojanaṁ vanarāji, yojanaṁ dīgho pabbato, kosaṁ sajjhāyati.",
  "anya-e0201n2:125_0": "Accantasaṁyogeti kiṁ?",
  "anya-e0201n2:125_1": "Māse māse bhuñjati, yojane yojane vihāro.",
  "anya-e0201n2:126_0": "Ettha ca kriyāvisesanampi kattārā sādhetabbattā kammagatikaṁ hoti, tasmā tampi ‘kamme dutiyā’ti ettha kammasaddena gayhati.",
  "anya-e0201n2:127_0": "Sukhaṁ seti, dukkhaṁ seti, sīghaṁ gacchati, khippaṁ gacchati, dandhaṁ gacchati, muduṁ pacati, garuṁ essati, lahuṁ essati, sannidhikārakaṁ bhuñjati, samparivattakaṁ otāpeti, kāyappacālakaṁ gacchati pāci.",
  "anya-e0201n2:127_1": "590, hatthappacālakaṁ gacchati, sīsappacālakaṁ gacchati pāci.",
  "anya-e0201n2:127_2": "594-595, surusurukārakaṁ bhuñjati pāci.",
  "anya-e0201n2:127_3": "627, avagaṇḍakārakaṁ bhuñjati pāci.",
  "anya-e0201n2:127_4": "622, piṇḍukkhepakaṁ bhuñjati pāci.",
  "anya-e0201n2:127_5": "620, hatthaniddhunakaṁ bhuñjati pāci.",
  "anya-e0201n2:127_6": "623, hatthanillehakaṁ bhuñjati pāci.",
  "anya-e0201n2:127_7": "628, candimasūriyā samaṁ pariyāyanti, visamaṁ pariyāyanti iccādi.",
  "anya-e0201n2:128_0": "Dutiyāvibhattirāsi niṭṭhito.",
  "anya-e0201n2:129_0": "Tatiyāvibhattirāsi",
  "anya-e0201n2:130_0": "Kasmiṁ atthe tatiyā?",
  "anya-e0201n2:131_0": "305.Kattukaraṇesu tatiyāka. 286, 288; rū. 291, 293; nī. 591, 594; caṁ. 2.1.62-3; pā. 2.3.18.",
  "anya-e0201n2:132_0": "Kattari karaṇe ca tatiyā hoti.",
  "anya-e0201n2:132_1": "Kattāti ca kārakoti ca atthato ekaṁ ‘‘karotīti kattā, karotīti kārako’’ti, tasmā ‘‘kattukārako’’ti vutte dvinnaṁ pariyāyasaddānaṁ vasena ayameva kriyaṁ ekantaṁ karoti, sāmī hutvā karoti, attappadhāno hutvā karotīti viññāyati, tato kriyā nāma kattuno eva byāpāro, na aññesanti ca, aññe pana kriyāsādhane kattuno upakārakattā kārakā nāmāti ca, tathā anupakārakattā akārakā nāmāti ca viññāyantīti.",
  "anya-e0201n2:133_0": "Tattha kattā tividho sayaṁkattā, payojakakattā, kammakattāti.",
  "anya-e0201n2:134_0": "Tattha dhātvatthaṁ sayaṁ karonto sayaṁkattā nāma, puriso kammaṁ karoti.",
  "anya-e0201n2:135_0": "Paraṁ niyojento payojakakattā nāma, puriso dāsaṁ kammaṁ kāreti.",
  "anya-e0201n2:136_0": "Kammakattā nāma payojjakakattāpi vuccati, puriso dāsena kammaṁ kāreti dāsassa vā, yo ca aññena kataṁ payogaṁ paṭicca kammabhūtopi sukarattā vā kammabhāvena avattukāmatāya vā ajānanatāya vā vañcetukāmatāya vā kattubhāvena voharīyati, so kammakattā nāma, kusūlo sayameva bhijjati, ghaṭo sayameva bhijjati.",
  "anya-e0201n2:136_1": "Apica sukaro vā hotu dukkaro vā, yo kammarūpakriyāpade paṭhamanto kattā, so kammakattāti vuccati.",
  "anya-e0201n2:136_2": "Saddarūpena kammañca taṁ attharūpena kattā cāti kammakattā, kusūlo bhijjati, ghaṭo bhijjati, paccati munino bhattaṁ, thokaṁ thokaṁ ghare ghare iccādi.",
  "anya-e0201n2:137_0": "Ettha ca saddattho duvidho paramattho, paññattatthoti.",
  "anya-e0201n2:137_1": "Tattha paramattho ekantena vijjamānoyeva.",
  "anya-e0201n2:137_2": "Paññattattho pana koci vijjamānoti sammato. Yathā?",
  "anya-e0201n2:137_3": "Rājaputto, govisāṇaṁ, campakapupphanti. Koci avijjamānoti sammato. Yathā?",
  "anya-e0201n2:137_4": "Vañjhāputto, sasavisāṇaṁ, udumbarapupphanti.",
  "anya-e0201n2:137_5": "Saddo ca nāma vatticchāpaṭibaddhavuttī hoti, vattamāno ca saddo atthaṁ na dīpetīti natthi, saṅkete sati suṇantassa atthavisayaṁ buddhiṁ na janetīti natthīti adhippāyo.",
  "anya-e0201n2:137_6": "Iti avijjamānasammatopi attho saddabuddhīnaṁ visayabhāvena vijjamāno eva hoti.",
  "anya-e0201n2:137_7": "Itarathā ‘vañjhāputto’ti padaṁ suṇantassa tadatthavisayaṁ cittaṁ nāma na pavatteyyāti, saddabuddhīnañca visayabhāvena vijjamāno nāma attho saddanānātte buddhinānātte ca sati nānā hoti, visuṁ visuṁ vijjamāno nāma hotīti adhippāyo.",
  "anya-e0201n2:137_8": "Evaṁ saddabuddhivisayabhāvena vijjamānañca nānābhūtañca atthaṁ paṭicca kārakanānāttaṁ kriyākārakanānāttañca hoti , na pana sabhāvato vijjamānameva nānābhūtameva ca atthanti niṭṭhamettha gantabbaṁ.",
  "anya-e0201n2:137_9": "Tasmā ‘‘saṁyogo jāyate’’ iccādīsu saddabuddhīnaṁ nānāttasiddhena atthanānāttena dvinnaṁ saddānaṁ dvinnaṁ atthānañca kriyākārakatāsiddhi veditabbāti.",
  "anya-e0201n2:138_0": "Kayirate anenāti karaṇaṁ, kriyāsādhane kattuno sahakārīkāraṇanti vuttaṁ hoti.",
  "anya-e0201n2:138_1": "Taṁ duvidhaṁ ajjhattikakaraṇaṁ, bāhirakaraṇanti.",
  "anya-e0201n2:139_0": "Tattha kattuno aṅgabhūtaṁ karaṇaṁ ajjhattikaṁ nāma, puriso cakkhunā rūpaṁ passati, manasā dhammaṁ vijānāti, hatthena kammaṁ karoti, pādena maggaṁ gacchati, rukkho phalabhārena oṇamati.",
  "anya-e0201n2:140_0": "Kattuno bahibhūtaṁ bāhiraṁ nāma, puriso yānena gacchati, pharasunā parasunā (sakkataganthesu) chindati, rukkho vātena oṇamati.",
  "anya-e0201n2:141_0": "306.Sahatthenaka. 287; rū. 296; nī. 592; caṁ. 2.1.65; pā. 2.3.19.",
  "anya-e0201n2:142_0": "Sahasaddassa attho yassa soti sahattho, sahatthena saddena yuttā liṅgamhā tatiyā hoti.",
  "anya-e0201n2:142_1": "Sahasaddassa attho nāma samavāyattho.",
  "anya-e0201n2:143_0": "So tividho dabbasamavāyo, guṇasamavāyo, kriyāsamavāyoti.",
  "anya-e0201n2:143_1": "Puttena saha dhanavā pitā, puttena saha thūlo pitā, puttena saha āgato pitā.",
  "anya-e0201n2:143_2": "Saha, saddhiṁ, samaṁ, nānā, vināiccādiko sahatthasaddo nāma.",
  "anya-e0201n2:144_0": "Nisīdi bhagavā saddhiṁ bhikkhusaṅghena mahāva. 59, sahassena samaṁ mitā saṁ. ni.",
  "anya-e0201n2:144_1": "1.32, piyehi nānābhāvo vinābhāvo dī. ni.",
  "anya-e0201n2:144_2": "2.183, 207, saṅgho saha vā gaggena vinā vā gaggena uposathaṁ kareyya mahāva. 167.",
  "anya-e0201n2:145_0": "307.Lakkhaṇerū. 147 piṭṭhe; nī. 598; caṁ. 2.1.66; pā. 2.3.21.",
  "anya-e0201n2:146_0": "Lakkhaṇaṁ vuccati itthambhūtalakkhaṇaṁ, tasmiṁ tatiyā hoti.",
  "anya-e0201n2:147_0": "Assupuṇṇehi nettehi, pitaraṁ so udikkhati jā. 2.22.2123.",
  "anya-e0201n2:147_1": "Brahmabhūtena attanā viharati a. ni.",
  "anya-e0201n2:147_2": "3.67, asambhinnena vilepanena rājānamadakkhi, tidaṇḍakena paribbājakamadakkhi, ūnapañcabandhanena pattena aññaṁ pattaṁ cetāpeti pārā.",
  "anya-e0201n2:147_3": "612 (thokaṁ visadisaṁ), bhikkhu pāsādikena abhikkantena paṭikkantena ālokitena vilokitena samiñjitena pasāritena gāmaṁ piṇḍāya pāvisi, sā kāḷī dāsī bhinnena sīsena lohitena galantena pativissakānaṁ ujjhāpesi ma. ni.",
  "anya-e0201n2:147_4": "1.226, ukkhittakāya antaraghare gacchanti pāci.",
  "anya-e0201n2:147_5": "584, pallatthikāya antaraghare nisīdanti pāci. 599.",
  "anya-e0201n2:148_0": "Aṅgavikāropi idha saṅgayhati ka. 291; rū. 299; nī.",
  "anya-e0201n2:148_1": "603, akkhinā kāṇaṁ passati, ‘akkhī’ti idaṁ ‘kāṇa’nti pade visesanaṁ, vikalena cakkhuaṅgena so kāṇo nāma hoti.",
  "anya-e0201n2:148_2": "Hatthena kuṇiṁ passati, pādena khañjaṁ passati.",
  "anya-e0201n2:149_0": "308.Hetumhika. 289; rū. 297; nī. 601.",
  "anya-e0201n2:150_0": "Hinoti pavattati phalaṁ etenāti hetu, tasmiṁ tatiyā hoti.",
  "anya-e0201n2:151_0": "Annena vasati, vijjāya sādhu, kammunā vattati loko, kammunā vattati pajā ma. ni. 2.460; su. ni. 659 (vattatī pajā).",
  "anya-e0201n2:151_1": "Kammunā vasalo hoti, kammunā hoti brāhmaṇo su. ni. 136. Kenaṭṭhena dha. sa. aṭṭha.",
  "anya-e0201n2:151_2": "nidānakathā, kena nimittena, kena vaṇṇena saṁ. ni.",
  "anya-e0201n2:151_3": "1.234 kena paccayena, kena hetunā jā. 2.22.2097, kena kāraṇena jā. aṭṭha.",
  "anya-e0201n2:151_4": "4.15 mātaṅgajātakavaṇṇanā iccādi.",
  "anya-e0201n2:152_0": "Ettha ca karaṇaṁ tividhaṁ kriyāsādhakakaraṇaṁ, visesanakaraṇaṁ, nānāttakaraṇanti.",
  "anya-e0201n2:153_0": "Tattha kriyāsādhakaṁ pubbe vuttameva.",
  "anya-e0201n2:154_0": "Visesanakaraṇaṁ yathā?",
  "anya-e0201n2:154_1": "Ādicco nāma gottena, sākiyo nāma jātiyā su. ni. 425. Gottena gotamo nātho apa.",
  "anya-e0201n2:154_2": "thera 1.1.253 (visadisaṁ), sāriputtoti nāmena apa.",
  "anya-e0201n2:154_3": "thera 1.1.251, vissuto paññavā ca so, jātiyā khattiyo buddho dī. ni. 2.92, jātiyā sattavassiko mi. pa.",
  "anya-e0201n2:154_4": "6.4.8, sippena naḷakāro so, ekūnatiṁso vayasā dī. ni.",
  "anya-e0201n2:154_5": "2.214, vijjāya sādhu, tapasā uttamo, suvaṇṇena abhirūpo, pakatiyā abhirūpo, pakatiyā bhaddako, yebhuyyena mattikā pāci.",
  "anya-e0201n2:154_6": "86, dhammena samena rajjaṁ kāreti, samena dhāvati, visamena dhāvati, sukhena sukhito homi, pāmojjena pamudito bu. vaṁ. 2.78.",
  "anya-e0201n2:154_7": "Dvidoṇena dhaññaṁ kiṇāti, sahassena asse vikkiṇāti, attanāva attānaṁ sammannati pārā. aṭṭha.",
  "anya-e0201n2:154_8": "1.paṭhamamahāsaṅgītikathā (sammanni) iccādi.",
  "anya-e0201n2:155_0": "Nānāttakaraṇaṁ yathā?",
  "anya-e0201n2:155_1": "Kiṁ me ekena tiṇṇena, purisena thāmadassinā bu. vaṁ. 2.56.",
  "anya-e0201n2:155_2": "Kiṁ te jaṭāhi dummedha, kiṁ te ajinasāṭiyā dha. pa. 394. Alaṁ te idha vāsena pārā. 436, alaṁ me buddhena pārā. 52, kinnumebuddhena pārā.",
  "anya-e0201n2:155_3": "52, na mamattho buddhena pārā. 52, maṇinā me attho pārā.",
  "anya-e0201n2:155_4": "344, vadeyyātha bhante yenattho, pānīyena pāṇiyena (mū.) attho, mūlehi bhesajjehi attho mahāva.",
  "anya-e0201n2:155_5": "263, seyyena atthiko, mahagghena atthiko, māsena pubbo, pitarā sadiso, mātarā samo, kahāpaṇena ūno, dhanena vikalo, asinā kalaho, vācāya kalaho, ācārena nipuṇo, vācāya nipuṇo, guḷena missako, tilena missako, vācāya sakhilo iccādi.",
  "anya-e0201n2:156_0": "Tathā kammā’vadhi, ādhāra’ccantasaṁyoga, kriyāpavaggāpi nānāttakaraṇe saṅgayhanti.",
  "anya-e0201n2:157_0": "Kamme tāva –",
  "anya-e0201n2:158_0": "Tilehi khette vappati, tantavāyehi cīvaraṁ vāyāpeti, sunakhehi khādāpenti iccādi.",
  "anya-e0201n2:159_0": "Avadhimhi –",
  "anya-e0201n2:160_0": "Sumuttā mayaṁ tena mahāsamaṇena cūḷava.",
  "anya-e0201n2:160_1": "437, muttomhi kāsirājena, cakkhu suññaṁ attena vā attaniyena vā saṁ. ni.",
  "anya-e0201n2:160_2": "4.85, ottappati kāyaduccaritena a. ni.",
  "anya-e0201n2:160_3": "5.2, hirīyati kāyaduccaritena a. ni.",
  "anya-e0201n2:160_4": "5.2, jigucchati sakena kāyena, pathabyā ekarajjena, saggassa gamanena vā.",
  "anya-e0201n2:160_5": "Sabbalokādhipaccena, sotāpattiphalaṁ varaṁ dha. pa. 178 iccādi.",
  "anya-e0201n2:161_0": "Ādhāre –",
  "anya-e0201n2:162_0": "Tena khaṇena tena layena tena muhuttena mahāva. 17, tena samayena pārā. 1, kālena dhammassavanaṁ khu. pā. 5.9. So vo mamaccayena satthā dī. ni.",
  "anya-e0201n2:162_1": "2.216, tiṇṇaṁ māsānaṁ accayena dī. ni. 2.168; udā.",
  "anya-e0201n2:162_2": "51, pubbena gāmaṁ, dakkhiṇena gāmaṁ, puratthimena dhataraṭṭho, dakkhiṇena virūḷhako pacchimena virūpakkho dī. ni.",
  "anya-e0201n2:162_3": "2.336, yena bhagavā tenupasaṅkami khu. pā. 5.1 iccādi.",
  "anya-e0201n2:163_0": "Accantasaṁyoge –",
  "anya-e0201n2:164_0": "Māsena bhuñjati, yojanena dhāvati iccādi.",
  "anya-e0201n2:165_0": "Kriyāpavaggo nāma kriyāya sīghataraṁ niṭṭhāpanaṁ, tasmiṁ jotetabbe tatiyā, ekāheneva bārāṇasiṁ pāpuṇi, tīhi māsehi abhidhammaṁ desesi, navahi māsehi vihāraṁ niṭṭhāpesi, gamanamattena labhati, oṭṭhapahaṭamattena paguṇaṁ akāsi.",
  "anya-e0201n2:166_0": "Tatiyāvibhattirāsi niṭṭhito.",
  "anya-e0201n2:167_0": "Catutthīvibhattirāsi",
  "anya-e0201n2:168_0": "Kasmiṁ atthe catutthī?",
  "anya-e0201n2:169_0": "309.Sampadāne catutthīka. 293; rū. 301; nī. 605;",
  "anya-e0201n2:169_1": "catutthī sampadāne (bahūsu), caṁ. 2.1.73; pā. 2.3.13.",
  "anya-e0201n2:170_0": "Sampadāne catutthī hoti.",
  "anya-e0201n2:170_1": "Sammā padīyate assāti sampadānaṁ, sampaṭicchakanti vuttaṁ hoti.",
  "anya-e0201n2:171_0": "Taṁ vatthusampaṭicchakaṁ, kriyāsampaṭicchakanti duvidhaṁ.",
  "anya-e0201n2:171_1": "Bhikkhussa cīvaraṁ deti, buddhassa silāghate.",
  "anya-e0201n2:172_0": "Puna anirākaraṇaṁ, anumati, ārādhananti tividhaṁ hoti.",
  "anya-e0201n2:172_1": "Tattha na nirākaroti na nivāretīti anirākaraṇaṁ, diyyamānaṁ na paṭikkhipatīti attho.",
  "anya-e0201n2:172_2": "Asati hi paṭikkhipane sampaṭicchanaṁ nāma hotīti.",
  "anya-e0201n2:172_3": "Kāyacittehi sampaṭicchanākāraṁ dassetvā paṭiggaṇhantaṁ sampadānaṁ anumati nāma.",
  "anya-e0201n2:172_4": "Vividhehi āyācanavacanehi parassa cittaṁ ārādhetvā sampaṭicchantaṁ ārādhanaṁ nāma.",
  "anya-e0201n2:172_5": "Bodhirukkhassa jalaṁ deti, bhikkhussa annaṁ deti, yācakassa annaṁ deti.",
  "anya-e0201n2:173_0": "Kriyāsampaṭicchakaṁ nānākriyāvasena bahuvidhaṁ.",
  "anya-e0201n2:174_0": "Tattha rocanakriyāyoge –",
  "anya-e0201n2:175_0": "Tañca amhākaṁ ruccati ceva khamati ca ma. ni. 1.179; ma. ni.",
  "anya-e0201n2:175_1": "2.435, pabbajjā mama ruccati jā.",
  "anya-e0201n2:175_2": "2.22.43, kassa sāduṁ na ruccati, na me ruccati bhaddante, ulūkassābhisecanaṁ jā. 1.3.60.",
  "anya-e0201n2:175_3": "Gamanaṁ mayhaṁ ruccati, māyasmantānampi saṅghabhedo ruccittha pārā.",
  "anya-e0201n2:175_4": "418, yassāyasmato na khamati, khamati saṅghassa pārā.",
  "anya-e0201n2:175_5": "438, bhattaṁ mayhaṁ chādeti, bhattamassa nacchādeti cūḷava.",
  "anya-e0201n2:175_6": "282, tesaṁ bhikkhūnaṁ lūkhāni bhojanāni nacchādenti mahāva. 261 (thokaṁ visadisaṁ).",
  "anya-e0201n2:175_7": "Tattha ‘chādetī’ti icchaṁ uppādetīti attho.",
  "anya-e0201n2:176_0": "Dhāraṇappayoge –",
  "anya-e0201n2:177_0": "Chattaggāho rañño chattaṁ dhāreti, sampatijātassa bodhisattassa devā chattaṁ dhārayiṁsu.",
  "anya-e0201n2:178_0": "Buddhassa silāghate, thometīti attho, tuyhaṁ hanute, tuṇhibhāvena vañcetīti attho, bhikkhunī bhikkhussa bhuñjamānassa pānīyena vā vidhūpanena vā upaṭṭhāti pāci. 816 (visadisaṁ).",
  "anya-e0201n2:178_1": "Dutiyāpi hoti, rañño upaṭṭhāti, rājānaṁ upaṭṭhāti, ahaṁ bhotiṁ upaṭṭhissaṁ jā.",
  "anya-e0201n2:178_2": "2.22.1934, ahaṁ taṁ upaṭṭhissāmi, mātāpituupaṭṭhānaṁ khu. pā.",
  "anya-e0201n2:178_3": "5.6, tuyhaṁ sapate, sapassu me vepacitti saṁ. ni.",
  "anya-e0201n2:178_4": "1.253, sapathampi te samma ahaṁ karomi jā.",
  "anya-e0201n2:178_5": "2.21.407, tava mayi saddahanatthaṁ saccaṁ karomīti attho, rañño sataṁ dhāreti, idha kulaputto na kassaci kiñci dhāreti a. ni.",
  "anya-e0201n2:178_6": "4.62, tassa rañño mayaṁ nāgaṁ dhārayāma.",
  "anya-e0201n2:178_7": "Tattha ‘rañño sataṁ dhāretī’ti sataṁ balidhanaṁ vā daṇḍadhanaṁ vā nidetīti nidhetīti, nidhema (keci) attho, ‘‘iṇaṁ katvā gaṇhātī’’ti ca vadanti.",
  "anya-e0201n2:178_8": "‘Dhārayāmā’ti puna nidema nidhetīti, nidhema (keci), tuyhaṁ saddahati, mayhaṁ saddahati, saddahāsi siṅgālassa, surāpītassa brāhmaṇa jā. 1.1.113.",
  "anya-e0201n2:179_0": "Devāpi te pihayanti tādino dha. pa.",
  "anya-e0201n2:179_1": "94 (tassa pihayanti), devāpi tesaṁ pihayanti, sambuddhānaṁ satīmataṁ dha. pa.",
  "anya-e0201n2:179_2": "181, ‘pihayantī’ti punappunaṁ daṭṭhuṁ patthentīti attho.",
  "anya-e0201n2:179_3": "Dutiyāpi hoti, sace maṁ pihayasi, dhanaṁ piheti, hiraññaṁ piheti, suvaṇṇaṁ piheti.",
  "anya-e0201n2:179_4": "Tatiyāpi dissati, rūpena piheti, saddena piheti iccādi.",
  "anya-e0201n2:180_0": "Tassa kujjha mahāvīra jā.",
  "anya-e0201n2:180_1": "1.4.49, mā me kujjha rathesabha jā.",
  "anya-e0201n2:180_2": "2.22.1696 (kujjhi), yadihaṁ tassa kuppeyyaṁ, mātu kuppati, pitu kuppati, yo appaduṭṭhassa narassa dussati dha. pa. 125; su. ni. 667; jā.",
  "anya-e0201n2:180_3": "1.5.94, duhayati disānaṁ megho, pūreti vināseti vāti attho, akāle vassanto hi vināseti nāma, yo mittānaṁ na dubbhati jā.",
  "anya-e0201n2:180_4": "2.22.19, aduṭṭhassa tuvaṁ dubbhi jā.",
  "anya-e0201n2:180_5": "1.16.295, mittānaṁ na dubbheyya, titthiyā issanti samaṇānaṁ, ussūyanti dujjanā guṇavantānaṁ, pativissakānaṁ ujjhāpesi ma. ni.",
  "anya-e0201n2:180_6": "1.226 (ujjhāpesi), mā tumhe tassa ujjhāyittha udā.",
  "anya-e0201n2:180_7": "26 (visadisaṁ), mahārājānaṁ ujjhāpetabbaṁ viravitabbaṁ vikkanditabbaṁ, kyāhaṁ ayyānaṁ aparajjhāmi pārā.",
  "anya-e0201n2:180_8": "383 ayye vā, rañño aparajjhati rājānaṁ vā, ārādho me rājā hoti.",
  "anya-e0201n2:181_0": "Pati, āpubbassa su-dhātussa anu, patipubbassa ca gī-dhātussa yoge sampadāne catutthī.",
  "anya-e0201n2:181_1": "Tatra kho bhagavā bhikkhū āmantesi ‘‘bhikkhavo’’ti, ‘‘bhaddante’’ti te bhikkhū bhagavato paccassosuṁ a. ni. 1.1.",
  "anya-e0201n2:181_2": "Ettha ca pubbavākye āmantanakriyāya kattā bhagavā, so paravākye paccāsuyoge sampadānaṁ hoti, ‘paccassosu’nti bhaddanteti paṭivacanaṁ adaṁsūti attho.",
  "anya-e0201n2:181_3": "Bhikkhū buddhassa āsuṇanti, rājā bimbisāro pilindavacchattherassa ārāmikaṁ paṭissutvā mahāva.",
  "anya-e0201n2:181_4": "270, amacco rañño bimbisārassa paṭissutvā mahāva.",
  "anya-e0201n2:181_5": "270, sampaṭicchitvāti attho, bhikkhu janaṁ dhammaṁ sāveti , jano tassa bhikkhuno anugiṇāti paṭigiṇāti, sādhukāraṁ detīti attho.",
  "anya-e0201n2:182_0": "Ārocanatthayoge –",
  "anya-e0201n2:183_0": "Ārocayāmi vo bhikkhave ma. ni.",
  "anya-e0201n2:183_1": "1.416, paṭivedayāmi vo bhikkhave ma. ni.",
  "anya-e0201n2:183_2": "1.416, āmantayāmi vo bhikkhave dī. ni.",
  "anya-e0201n2:183_3": "2.218 (visadisaṁ), dhammaṁ vo desessāmi ma. ni.",
  "anya-e0201n2:183_4": "3.105, bhikkhūnaṁ dhammaṁ deseti, yathā no bhagavā byākareyya, niruttiṁ te pavakkhāmi, ahaṁ te ācikkhissāmi, ahaṁ te kittayissāmi, bhikkhūnaṁ etadavoca.",
  "anya-e0201n2:184_0": "310.Tadattheka. 277; rū. 303; nī. 554.",
  "anya-e0201n2:185_0": "Tassā tassā kriyāya atthoti tadattho, tadatthe sampadāne catutthī hoti.",
  "anya-e0201n2:186_0": "311.Sassāya catutthiyāka. 109; rū. 304; nī. 279-80.",
  "anya-e0201n2:187_0": "Akārantato catutthībhūtassa sassa āyo hoti vā.",
  "anya-e0201n2:188_0": "Vinayo saṁvaratthāya, saṁvaro avippaṭisāratthāya, avippaṭisāro pāmujjatthāya, pāmujjaṁ pītatthāya, pīti passaddhatthāya, passaddhi sukhatthāya, sukhaṁ samādhatthāya, samādhi yathābhūtañāṇadassanatthāya, yathābhūtañāṇadassanaṁ nibbidatthāya, nibbidā virāgatthāya, virāgo vimuttatthāya, vimutti vimuttiñāṇadassanatthāya, vimuttiñāṇadassanaṁ anupādāparinibbānatthāya pari.",
  "anya-e0201n2:188_1": "366, atthāya hitāya sukhāya devamanussānaṁ ma. ni. 1.50, alaṁ kukkuccāya pārā.",
  "anya-e0201n2:188_2": "38, alaṁ sammohāya, pākāya vajati, yuddhāya gacchati, gāmaṁ piṇḍāya pāvisiṁ pāci. 902.",
  "anya-e0201n2:189_0": "Tumatthopi tadatthe saṅgayhati, alaṁ mitte sukhāpetuṁ, amittānaṁ dukhāya ca jā. 2.17.13.",
  "anya-e0201n2:189_1": "Lokānukampāya buddho loke uppajjati, alaṁ phāsuvihārāya, abhiññāya sambodhāya nibbānāya saṁvattati mahāva. 13.",
  "anya-e0201n2:190_0": "Alamatthayoge –",
  "anya-e0201n2:191_0": "Alaṁ mallo mallassa, arahati mallo mallassa, alaṁ te idha vāsena pārā.",
  "anya-e0201n2:191_1": "436, alaṁ te hiraññasuvaṇṇena, kiṁ me ekena tiṇṇena bu. vaṁ.",
  "anya-e0201n2:191_2": "2.56, kiṁ te jaṭāhi dummedha, kiṁ te ajinasāṭiyā dha. pa. 394.",
  "anya-e0201n2:192_0": "Maññanāpayoge anādare apāṇismimeva catutthī, kaṭṭhassa tuvaṁ maññe, kaliṅgarassa kaḷiṅgarassa, kaḷaṅgarassa (ka.) tuvaṁ maññe, jīvitaṁ tiṇāyapi na maññati.",
  "anya-e0201n2:193_0": "Anādareti kiṁ? Suvaṇṇaṁ taṁ maññe.",
  "anya-e0201n2:194_0": "Apāṇisminti kiṁ? Gadrabhaṁ tuvaṁ maññe.",
  "anya-e0201n2:195_0": "Gatyatthānaṁ nayanatthānañca dhātūnaṁ kammani catutthī, appo saggāya gacchati dha. pa. 174, yo maṁ dakāya neti jā.",
  "anya-e0201n2:195_1": "1.6.97, nirayāyupakaḍḍhati dha. pa.",
  "anya-e0201n2:195_2": "311, mūlāya paṭikasseyya cūḷava. 111.",
  "anya-e0201n2:196_0": "Āsīsanakriyāyoge –",
  "anya-e0201n2:197_0": "Āyu bhavato hotu, bhaddaṁ te hotu, bhaddamatthu te jā. 1.8.15; jā.",
  "anya-e0201n2:197_1": "2.17.1, kusalaṁ te hotu, anāmayaṁ te hotu, sukhaṁ te hotu, atthaṁ te hotu, hitaṁ te hotu, kalyāṇaṁ te hotu, svāgataṁ te hotu, sotthi te hotu sotthi gabbhassa ma. ni. 2.351, maṅgalaṁ te hotu.",
  "anya-e0201n2:198_0": "Sammutiyoge kammatthe [chaṭṭhī], itthannāmassa bhikkhuno rūpiyachaḍḍakassa sammuti pārā.",
  "anya-e0201n2:198_1": "590, pattagāhāpakassa sammutiiccādi pārā. 614.",
  "anya-e0201n2:199_0": "Āvikaraṇādiyoge –",
  "anya-e0201n2:200_0": "Tuyhañcassa āvi karomi, tassa me sakko pāturahosi, tassa pahiṇeyya, bhikkhūnaṁ dūtaṁ pāhesi, kappati bhikkhūnaṁ āyogo, vaṭṭati bhikkhūnaṁ āyogo, patthodano dvinnaṁ tiṇṇaṁ nappahoti, ekassa pahoti, ekassa pariyatto, upamaṁ te karissāmi ma. ni. 1.258; jā.",
  "anya-e0201n2:200_1": "2.19.24, añjaliṁ te paggaṇhāmi jā.",
  "anya-e0201n2:200_2": "2.22.327, tathāgatassa phāsu hoti, āvikatā hissa phāsu mahāva.",
  "anya-e0201n2:200_3": "134, lokassa attho, lokassa hitaṁ, maṇinā me attho pārā.",
  "anya-e0201n2:200_4": "344, na mamattho buddhena pārā.",
  "anya-e0201n2:200_5": "52, namatthu buddhānaṁ namatthu bodhiyā jā.",
  "anya-e0201n2:200_6": "1.2.17, vipassissa ca namatthu dī. ni.",
  "anya-e0201n2:200_7": "3.277, namo karohi nāgassa ma. ni.",
  "anya-e0201n2:200_8": "1.249, namo te purisājañña, namo te purisuttama apa. thera 1.2.129. Sotthi pajānaṁ dī. ni.",
  "anya-e0201n2:200_9": "1.274, suvatthi pajānaṁ iccādi.",
  "anya-e0201n2:201_0": "Catutthīvibhattirāsi niṭṭhito.",
  "anya-e0201n2:202_0": "Pañcamīvibhattirāsi",
  "anya-e0201n2:203_0": "Kasmiṁ atthe pañcamī?",
  "anya-e0201n2:204_0": "312.Pañcamyāvadhismiṁka. 295; rū. 307; nī. 607; caṁ. 2.1.81; pā. 2.3.28; 1.4.24.",
  "anya-e0201n2:205_0": "Avadhiyati vavatthiyati padattho etasmāti avadhi, tasmiṁ pañcamī hoti, avadhīti ca apādānaṁ vuccati.",
  "anya-e0201n2:206_0": "Apanetvā ito aññaṁ ādadāti gaṇhātīti apādānaṁ.",
  "anya-e0201n2:206_1": "Taṁ tividhaṁ niddiṭṭhavisayaṁ, uppāṭavisayaṁ, anumeyyavisayanti.",
  "anya-e0201n2:207_0": "Tattha yasmiṁ apādānavisayabhūto kriyāviseso sarūpato niddiṭṭho hoti, taṁ niddiṭṭhavisayaṁ. Yathā?",
  "anya-e0201n2:207_1": "Gāmā apenti munayo, nagarā niggato rājā.",
  "anya-e0201n2:208_0": "Yasmiṁ pana so pāṭhasesaṁ katvā ajjhāharitabbo hoti, taṁ uppāṭavisayaṁ. Yathā?",
  "anya-e0201n2:208_1": "Valāhakā vijjotate vijju, agārasmā anagāriyaṁ pabbajitoti mahāva. 30.",
  "anya-e0201n2:208_2": "Ettha hi ‘nikkhamitvā’ti padaṁ ajjhāharitabbaṁ.",
  "anya-e0201n2:209_0": "Yasmiṁ pana so niddiṭṭho ca na hoti, ajjhāharituñca na sakkā, atha kho atthato anumānavasena so viññeyyo hoti, taṁ anumeyyavisayaṁ. Yathā?",
  "anya-e0201n2:209_1": "Māthurā pāṭaliputtakehi abhirūpatarā, sīlameva sutā seyyo jā.",
  "anya-e0201n2:209_2": "1.5.65, mayā bhiyyo na vijjati, aggohamasmi lokassa, jeṭṭhohamasmi lokassa, seṭṭhohamasmi lokassa iccādi ma. ni. 3.207.",
  "anya-e0201n2:209_3": "Kriyaṁ vinā kārakaṁ nāma na sijjhatītikatvā ukkaṁsanakriyā ettha anumetabbā hoti.",
  "anya-e0201n2:209_4": "Evaṁ kriyāpadarahitesu dūrayogādīsupi avinābhāvikriyānumānaṁ veditabbaṁ.",
  "anya-e0201n2:210_0": "Puna calā’calavasena duvidhaṁ.",
  "anya-e0201n2:211_0": "Calaṁ yathā?",
  "anya-e0201n2:211_1": "Puriso dhāvatā assā patati, dve meṇḍā yujjhitvā aññamaññato apasakkanti.",
  "anya-e0201n2:211_2": "Ettha ca yadi calaṁ siyā, kathaṁ avadhi nāma bhaveyya. Accutilakkhaṇo hi avadhīti?",
  "anya-e0201n2:211_3": "Vuccate-dve meṇḍā sakasakakriyāya calanti, itarītarakriyāya avadhī hontīti natthi ettha avadhilakkhaṇavirodhoti.",
  "anya-e0201n2:212_0": "Acalaṁ yathā?",
  "anya-e0201n2:212_1": "Gāmā apenti munayo, nagarā niggato rājā.",
  "anya-e0201n2:213_0": "Puna kāyasaṁsaggapubbakaṁ, cittasaṁsaggapubbakanti duvidhaṁ hoti, gāmā apenti munayo, corā bhayaṁ jāyate.",
  "anya-e0201n2:213_1": "Ettha ca ‘‘kiṁva dūro ito gāmo, ito sā dakkhiṇā disā dī. ni. 3.279. Ito ekanavutikappe’’ti dī. ni.",
  "anya-e0201n2:213_2": "2.4 ādīsu vadantassa cittasaṁsaggapubbakampi veditabbaṁ.",
  "anya-e0201n2:213_3": "‘‘Na mātā puttato bhāyati, na ca putto mātito bhāyati, bhayā bhīto na bhāsasī’’ti jā. 2.21.138 pāḷi. Atthi te ito bhayaṁ ma. ni.",
  "anya-e0201n2:213_4": "2.350, natthi te ito bhayaṁ, yato khemaṁ tato bhayaṁ jā.",
  "anya-e0201n2:213_5": "1.9.58, corā bhāyati, corā bhīto.",
  "anya-e0201n2:213_6": "Chaṭṭhī ca, corassa bhāyati, corassa bhīto.",
  "anya-e0201n2:213_7": "Dutiyā ca, ‘‘kathaṁ paralokaṁ na bhāyeyya, evaṁ paralokaṁ na bhāyeyya, bhāyasi maṁ samaṇa su. ni.",
  "anya-e0201n2:213_8": "sūcilomasutta, nāhaṁ taṁ bhāyāmi su. ni.",
  "anya-e0201n2:213_9": "sūcilomasutta, bhāyitabbaṁ na bhāyati, nāhaṁ bhāyāmi bhoginaṁ jā.",
  "anya-e0201n2:213_10": "2.22.835, na maṁ migā uttasantī’’ti jā. 2.22.307 pāḷipadāni dissanti.",
  "anya-e0201n2:213_11": "Tattha ‘‘bhogina’nti nāgaṁ, corā tasati uttasati corassa vā, sabbe tasanti daṇḍassa dha. pa.",
  "anya-e0201n2:213_12": "129, pāpato ottappati jigucchati harāyati pāpena vā.",
  "anya-e0201n2:214_0": "Yato kiñci sippaṁ vā vijjaṁ vā dhammaṁ vā gaṇhāti, tasmiṁ akkhātari pañcamī, upajjhāyā adhīte, upajjhāyā sippaṁ gaṇhāti, dvāsīti buddhato gaṇhiṁ, dve sahassāni bhikkhuto.",
  "anya-e0201n2:214_1": "Caturāsītisahassāni, yeme dhammā pavattino theragā. 1027.",
  "anya-e0201n2:215_0": "Yato suṇāti, tasmiṁ pañcamī, chaṭṭhī ca, ito sutvā, imassa sutvā vā, yamhā dhammaṁ vijāneyya, sammāsambuddhadesitaṁ dha. pa. 392.",
  "anya-e0201n2:216_0": "Yato labhati, tasmiṁ pañcamī, saṅghato labhati, gaṇato labhati.",
  "anya-e0201n2:217_0": "Yato parājayati, yato pabhavati, yato jāyati, tasmiṁ pañcamī, buddhasmā parājayanti aññatitthiyā, pāḷiyaṁ pana parājiyoge apādānaṁ pāṭhasesavasena labbhati, tasmiṁ kho pana saṅgāme devā jiniṁsu, asurā parājiniṁsu.",
  "anya-e0201n2:217_1": "Ettha devehi parājiniṁsūti pāṭhaseso. ‘‘Mayaṁ jitāmhā ambakāya.",
  "anya-e0201n2:217_2": "Himavantā pabhavanti pañca mahānadiyo a. ni. aṭṭha.",
  "anya-e0201n2:217_3": "3.8.19, ayaṁ bhāgīrathī gaṅgā, himavantā pabhāvitā’’ti pāḷi apa.",
  "anya-e0201n2:217_4": "thera 1.1.255, corā bhayaṁ jāyate, kāmato jāyate bhayaṁ dha. pa.",
  "anya-e0201n2:217_5": "215, jātaṁ saraṇato bhayaṁ jā. 1.1.36; 1.2.13;",
  "anya-e0201n2:217_6": "1.9.56, 57, 59, yaṁkiñci bhayaṁ vā veraṁ vā upaddavo vā upasaggo vā jāyati, sabbaṁ taṁ bālato jāyati, no paṇḍitato, kāmato jāyatī soko dha. pa. 214, ubhato sujāto putto dī. ni.",
  "anya-e0201n2:217_7": "1.311, urasmā jāto, ure jāto vā, cīvaraṁ uppajjeyya saṅghato vā gaṇato vā ñātimittato vā pārā. 500 (thokaṁ visadisaṁ).",
  "anya-e0201n2:218_0": "Aññatthānaṁ yoge pañcamī, tato aññaṁ, tato paraṁ mahāva.",
  "anya-e0201n2:218_1": "346, tato aparena samayena pārā. 195.",
  "anya-e0201n2:219_0": "Upasaggānaṁ yoge pana –",
  "anya-e0201n2:220_0": "313.Apaparīhi vajjaneka. 272; rū. 309; nī. 558, 568; caṁ. 2.1.82; pā. 1.4.88; 2.3.10.",
  "anya-e0201n2:221_0": "Vajjane pavattehi apa, parīhi yoge pañcamī hoti.",
  "anya-e0201n2:222_0": "Apapabbatā vassati devo, paripabbatā vassati devo, apasālāya āyanti vāṇijā, parisālāya āyanti vāṇijā, pabbataṁ sālaṁ vajjetvāti attho.",
  "anya-e0201n2:222_1": "Kaccāyane pana ‘‘uparipabbatā devo vassatī’’ti pāṭho porāṇapāṭho, paripabbatāti yutto.",
  "anya-e0201n2:222_2": "Upariyoge pana sattamīyeva dissati – ‘‘tasmiṁ uparipabbate ma. ni. 3.216; jā. 1.8.16, uparipāsāde dī. ni.",
  "anya-e0201n2:222_3": "2.408, uparivehāse, uparivehāsakuṭiyā’’ti, pāci.",
  "anya-e0201n2:222_4": "130 tattha pabbatassa upari uparipabbatanti attho.",
  "anya-e0201n2:223_0": "314.Paṭinidhipaṭidānesu patināka. 272; rū. 309; nī. 558, 568; caṁ. 2.1.83; pā. 2.3.11; 1.4.9.2.",
  "anya-e0201n2:224_0": "Paṭinidhi nāma paṭibimbaṭṭhapanaṁ, paṭidānaṁ nāma paṭibhaṇḍadānaṁ tesu pavattena patinā yoge pañcamī hoti.",
  "anya-e0201n2:225_0": "Buddhasmā pati sāriputto dhammaṁ deseti, telasmā pati ghataṁ deti.",
  "anya-e0201n2:226_0": "315.Rite dutiyā caka. 272; rū. 309; nī. 558, 568; caṁ. 2.1.84; pā. 2.3.29.",
  "anya-e0201n2:227_0": "Ritesaddena yoge pañcamī hoti dutiyā ca.",
  "anya-e0201n2:228_0": "Rite saddhammā, rite saddhammaṁ.",
  "anya-e0201n2:229_0": "316.Vināññatrehi tatiyā caka. 272; rū. 309; nī. 558, 568; caṁ. 2.1.85; pā. 2.3.32;",
  "anya-e0201n2:229_1": "‘vināññatra tatiyāca’ (bahūsu).",
  "anya-e0201n2:230_0": "Vajjane pavattehi vinā, aññatrasaddehi yoge pañcamī, dutiyā, tatiyā ca honti.",
  "anya-e0201n2:231_0": "Vinā saddhammā, vinā saddhammaṁ, vinā saddhammena, aññatra saddhammā, aññatra saddhammaṁ, aññatra saddhammena.",
  "anya-e0201n2:232_0": "317.Puthunānāhi caka. 272; rū. 309; nī. 558, 568; caṁ. 2.1.86; pā. 2.3.32; ‘puthanānāhi ca’ (bahūsu).",
  "anya-e0201n2:233_0": "Vajjane pavattehi puthu, nānāsaddehi ca yoge pañcamī, tatiyā ca honti.",
  "anya-e0201n2:234_0": "Puthageva janasmā, puthageva janena, nānā saddhammā, nānā saddhammena, piyehi manāpehi nānābhāvo vinābhāvo dī. ni. 2.183; cūḷava. 437.",
  "anya-e0201n2:234_1": "‘‘Te bhikkhū nānākulā pabbajitā’’ti ettha pana nānāppakārattho nānāsaddo, na vajjanattho, ettha ca vajjanattho nāma viyogattho asammissattho.",
  "anya-e0201n2:235_0": "Mariyādā’bhividhīsu pavattehi āsadda, yāvasaddehi yogepi pañcamī, dutiyā ca.",
  "anya-e0201n2:236_0": "Tattha yassa avadhino sambandhinī kriyā, taṁ bahikatvā pavattati, so mariyādo. Yathā?",
  "anya-e0201n2:236_1": "Āpabbatā khettaṁ tiṭṭhati āpabbataṁ vā, yāvapabbatā khettaṁ tiṭṭhati yāvapabbataṁ vā.",
  "anya-e0201n2:237_0": "Yassa sambandhinī kriyā, taṁ antokatvā byāpetvā pavattati, so abhividhi. Yathā?",
  "anya-e0201n2:237_1": "Ābhavaggā bhagavato kittisaddo abbhuggato ābhavaggaṁ vā, bhavato ābhavaggaṁ dhammato āgotrabhuṁ savantīti āsavā, yāvabhavaggā yāvabhavaggaṁ vā, tāvadeva yāvabrahmalokā saddo abbhuggato.",
  "anya-e0201n2:238_0": "Ārabbhe, sahatthe ca pañcamī, yatohaṁ bhagini ariyāya jātiyā jāto ma. ni. 2.351, yato paṭṭhāyāti attho.",
  "anya-e0201n2:238_1": "Yato sarāmi attānaṁ, yato pattosmi viññutaṁ jā. 2.22.307. Yato paṭṭhāya, yato pabhuti.",
  "anya-e0201n2:239_0": "Sahatthe –",
  "anya-e0201n2:240_0": "Saha sabbaññutaññāṇappaṭilābhā, saha parinibbānā dī. ni. 2.220, saha dassanuppādā.",
  "anya-e0201n2:241_0": "‘‘Uppādā vā tathāgatānaṁ anuppādā vā tathāgatāna’’nti saṁ. ni.",
  "anya-e0201n2:241_1": "2.20, ettha bhāvalakkhaṇe pañcamī.",
  "anya-e0201n2:242_0": "‘‘Sahatthā dānaṁ deti, sahatthā paṭiggaṇhātī’’ti ettha karaṇe.",
  "anya-e0201n2:243_0": "‘‘Ajjatagge pāṇupetaṁ dī. ni.",
  "anya-e0201n2:243_1": "1.250, tadagge kho vāseṭṭha’’iccādīsu dī. ni. 3.130, ārabbhe sattamī.",
  "anya-e0201n2:244_0": "‘‘Yatvādhikaraṇaṁ dī. ni. 1.213, yatonidānaṁ su. ni.",
  "anya-e0201n2:244_1": "275, tatonidānaṁ’’ iccādīsu ma. ni.",
  "anya-e0201n2:244_2": "1.238 vākye icchite sati hetvatthe pañcamī, samāse icchite sati atthamatte pañcamī.",
  "anya-e0201n2:245_0": "Dvinnaṁ kārakānaṁ kriyānañca majjhe pavattakāladdhānavācīhi pañcamī, luddako pakkhasmā migaṁ vijjhati, kosā kuñjaraṁ vijjhati.",
  "anya-e0201n2:245_1": "Ettha ca luddako sakiṁ migaṁ vijjhitvā pakkhabbhantaramhi na vijjhi, pakkhe paripuṇṇe puna vijjhati, pakkhasaddo dvinnaṁ vijjhanavārānaṁ majjhe kālavācī hoti, dvepi vijjhanakriyā kārakehi saheva sijjhantīti kārakānañca majjheti vuccati.",
  "anya-e0201n2:245_2": "Vuttiyaṁ pana ‘‘ajja bhutvā devadatto dvihe bhuñjissati, dvihā bhuñjissati, atraṭṭho’yamissāso kose lakkhaṁ vijjhati, kosā lakkhaṁ vijjhatī’’ti moga.",
  "anya-e0201n2:245_3": "79 evaṁ sattamīvasena paripuṇṇavākyampi vuttaṁ.",
  "anya-e0201n2:245_4": "Pāḷiyaṁ ‘‘anāpatti chabbassā karoti pārā.",
  "anya-e0201n2:245_5": "564, atirekachabbassā karotī’’ti pārā.",
  "anya-e0201n2:245_6": "564, ‘‘chabbassānī’’tipi pāṭho.",
  "anya-e0201n2:246_0": "Rakkhanatthānaṁ yoge –",
  "anya-e0201n2:247_0": "Yañca vatthuṁ guttaṁ icchiyate, yato ca guttaṁ icchiyate, tattha pañcamī, yavehi gāvo rakkhati vāreti, taṇḍulā kāke rakkhati vāreti, taṁ maṁ puññā nivāresi, pāpā cittaṁ nivāraye dha. pa.",
  "anya-e0201n2:247_1": "116, na naṁ jāti nivāreti, duggatyā garahāya vā su. ni. 141 (na ne).",
  "anya-e0201n2:247_2": "Rājato vā corato vā ārakkhaṁ gaṇhantu.",
  "anya-e0201n2:248_0": "Antaradhānatthayoge –",
  "anya-e0201n2:249_0": "Yassa adassanaṁ icchiyati, tasmiṁ pañcamī, upajjhāyā antaradhāyati sisso, nilīyatīti attho.",
  "anya-e0201n2:249_1": "Pāḷiyaṁ pana yassa adassanaṁ icchiyati, tasmiṁ chaṭṭhī eva- ‘‘antaradhāyissāmi samaṇassa gotamassa, antaradhāyissāmi samaṇassa gotamassā’’ti.",
  "anya-e0201n2:249_2": "‘‘Na sakkhi me antaradhāyitu’’nti pāḷi, ‘antaradhāyissāmī’ti antarite acakkhuvisaye ṭhāne attānaṁ ṭhapessāmītyattho, nilīyissāmīti vuttaṁ hoti.",
  "anya-e0201n2:250_0": "Yasmiṁ ṭhāne antaradhāyati, tasmiṁ sattamī eva dissati, atikhippaṁ loke cakkhu antaradhāyissati dī. ni.",
  "anya-e0201n2:250_1": "2.224 (visadisaṁ), jetavane antaradhāyitvā, brahmaloke antaradhāyitvā, maddakucchismiṁ antaradhāyitvā, tatthevantaradhāyī saṁ. ni. 1.1 iccādi.",
  "anya-e0201n2:250_2": "‘‘Bhagavato purato antaradhāyitvā’’ti etthapi tosaddo sattamyatthe eva.",
  "anya-e0201n2:250_3": "‘‘Sakko nimissa rañño sammukhe antarahito’’ti pāḷi.",
  "anya-e0201n2:250_4": "‘Dhajatavane antaradhāyitvā’ti jetavane aññesaṁ adassanaṁ katvā, aññesaṁ acakkhuvisayaṁ katvāti attho.",
  "anya-e0201n2:250_5": "‘‘Andhakāro antaradhāyati, āloko antaradhāyati, saddhammo antaradhāyati, sāsanaṁ antaradhāyati’’ iccādīsu pana chaṭṭhī, sattamiyo yathāsambhavaṁ veditabbā.",
  "anya-e0201n2:251_0": "Dūratthayoge –",
  "anya-e0201n2:252_0": "Kiṁva dūro ito gāmo, kacci ārā pamādamhā su. ni. 156, atho ārā pamādamhā su. ni.",
  "anya-e0201n2:252_1": "157, gāmato avidūre, ārakā te moghapurisā imasmā dhammavinayā, ārakā tehi bhagavā, kilesehi ārakāti arahaṁ, ārā so āsavakkhayā dha. pa. 253.",
  "anya-e0201n2:252_2": "Dutiyā ca tatiyā ca chaṭṭhī ca, ārakā imaṁ dhammavinayaṁ iminā dhammavinayena vā, ārakā mandabuddhīnaṁ visuddhi ṭī. 1.130.",
  "anya-e0201n2:253_0": "Dūratthe –",
  "anya-e0201n2:254_0": "Dūratova namassanti, addasā kho bhagavantaṁ dūratova āgacchantaṁ dī. ni.",
  "anya-e0201n2:254_1": "1.409, kinnu tiṭṭhatha ārakā, tasmā tiṭṭhāma ārakā.",
  "anya-e0201n2:254_2": "Dutiyā ca tatiyā ca, dūraṁ gāmaṁ āgato, dūrena gāmena āgato , dūrā gāmā āgato iccevattho, dūraṁ gāmena vā.",
  "anya-e0201n2:255_0": "Antikatthayoge –",
  "anya-e0201n2:256_0": "Antikaṁ gāmā, āsannaṁ gāmā, samīpaṁ gāmā.",
  "anya-e0201n2:256_1": "Dutiyā ca tatiyā ca chaṭṭhī ca, antikaṁ gāmaṁ, antikaṁ gāmena, antikaṁ gāmassa.",
  "anya-e0201n2:257_0": "Kāladdhānaṁ parimāṇavacane –",
  "anya-e0201n2:258_0": "Ito mathurāya catūsu yojanesu saṅkassaṁ, rājagahato pañcacattālīsayojane sāvatthi, ito ekanavutikappe dī. ni. 2.4, ito ekatiṁse kappe dī. ni.",
  "anya-e0201n2:258_1": "2.4, ito sattame divase, ito tiṇṇaṁ māsānaṁ accayena parinibbāyissāmi dī. ni. 2.168; udā. 51 iccādi.",
  "anya-e0201n2:259_0": "Pamāṇatthe –",
  "anya-e0201n2:260_0": "Āyāmato ca vitthārato ca yojanaṁ, parikkhepato navayojanasataparimāṇo majjhimadeso parikkhepena vā, dīghaso navavidatthiyo pāci.",
  "anya-e0201n2:260_1": "548, yojanaṁ āyāmena yojanaṁ vitthārena yojanaṁ ubbedhena sāsaparāsi saṁ. ni. 2.129 iccādi.",
  "anya-e0201n2:261_0": "Tvālopepi pañcamī.",
  "anya-e0201n2:261_1": "Ettha ca tvālopo nāma paripuṇṇavākye laddhabbassa tvāntapadassa aparipuṇṇavākye natthi bhāvo, yañca padaṁ tvāntapade sati kammaṁ vā hoti adhikaraṇaṁ vā.",
  "anya-e0201n2:261_2": "Taṁ tvāntapade asati padantare avadhi hoti, tasmiṁ pañcamī, pāsādā vā pāsādaṁ saṅkameyya saṁ. ni.",
  "anya-e0201n2:261_3": "1.132, hatthikkhandhā vā hatthikkhandhaṁ saṅkameyya saṁ. ni. 1.132 iccādi.",
  "anya-e0201n2:261_4": "Ettha ca paṭhamaṁ ekaṁ pāsādaṁ abhirūhitvā puna aññaṁ pāsādaṁ saṅkameyyāti vā paṭhamaṁ ekasmiṁ pāsāde nisīditvā puna aññaṁ pāsādaṁ saṅkameyyāti vā evaṁ paripuṇṇavākyaṁ veditabbaṁ.",
  "anya-e0201n2:261_5": "‘‘Andhakārā vā andhakāraṁ gaccheyya, tamā vā tamaṁ gaccheyyā’’ti saṁ. ni. 1.132 pāḷi.",
  "anya-e0201n2:261_6": "Tathā raṭṭhā raṭṭhaṁ vicarati, gāmā gāmaṁ vicarati, vanā vanaṁ vicarati, vihārato vihāraṁ gacchati, pariveṇato pariveṇaṁ gacchati, bhavato bhavaṁ gacchati, kulato kulaṁ gacchati iccādi.",
  "anya-e0201n2:261_7": "Tathā vinayā vinayaṁ pucchati, abhidhammā abhidhammaṁ pucchati, vinayā vinayaṁ katheti, abhidhammā abhidhammaṁ katheti.",
  "anya-e0201n2:261_8": "Etthapi paṭhamaṁ ekaṁ vinayavacanaṁ pucchitvā vā ekasmiṁ vinayavacane ṭhatvā vā puna aññaṁ vinayavacanaṁ pucchatīti paripuṇṇavākyaṁ veditabbaṁ.",
  "anya-e0201n2:261_9": "Vuttiyaṁ pana ‘‘pāsādaṁ āruyha pekkhati, pāsādā pekkhati, āsane pavisitvā pekkhati, āsanā pekkhatī’’ti vuttaṁ.",
  "anya-e0201n2:262_0": "Disatthayoge disatthe ca pañcamī, ito sā purimā disā dī. ni.",
  "anya-e0201n2:262_1": "3.278, ito sā dakkhiṇā disā dī. ni.",
  "anya-e0201n2:262_2": "3.278, avīcito upari, uddhaṁ pādatalā, adho kesamatthakā dī. ni. 2.377; ma. ni. 1.110.",
  "anya-e0201n2:263_0": "Disatthe –",
  "anya-e0201n2:264_0": "Purimato gāmassa, dakkhiṇato gāmassa, uparito pabbatassa, heṭṭhato pāsādassa, puratthimato, dakkhiṇato, yato khemaṁ, tato bhayaṁ jā.",
  "anya-e0201n2:264_1": "1.9.58, yato yato sammasati, khandhānaṁ udayabbayaṁ dha. pa. 374 iccādi.",
  "anya-e0201n2:265_0": "Pubbādiyogepi pañcamī, pubbeva me sambodhā a. ni.",
  "anya-e0201n2:265_1": "3.104, ito pubbe, tato pubbe, ito parā paccantimā janapadā mahāva.",
  "anya-e0201n2:265_2": "259, tato pure, tato pacchā, tato uttari pārā. 499 iccādi.",
  "anya-e0201n2:266_0": "Vibhattatthe ca pañcamī chaṭṭhī ca.",
  "anya-e0201n2:266_1": "Vibhatti nāma pageva visuṁbhūtassa atthassa kenaci adhikena vā hīnena vā bhāgena tadaññato puthakkaraṇaṁ, māthurā pāṭaliputtakehi abhirūpatarā, yato paṇītataro vā visiṭṭhataro vā natthi, attadanto tato varaṁ dha. pa.",
  "anya-e0201n2:266_2": "322, channavutīnaṁ pāsaṇḍānaṁ pavaraṁ yadidaṁ sugatavinayo , sadevakassa lokassa, satthā loke anuttaro, aggohamasmi lokassa ma. ni.",
  "anya-e0201n2:266_3": "3.207, jeṭṭhohamasmi lokassa ma. ni.",
  "anya-e0201n2:266_4": "3.207, seṭṭhohamasmi lokassa ma. ni.",
  "anya-e0201n2:266_5": "3.207, paññavantā nāma sāriputtato hīnā sāriputtassa vā, tato adhikaṁ vā ūnaṁ vā na vaṭṭati iccādi.",
  "anya-e0201n2:267_0": "Viramaṇatthayoge –",
  "anya-e0201n2:268_0": "Āratī viratī pāpā khu. pā. 5.8, pāṇātipātā veramaṇi khu. pā. 2.1 iccādi.",
  "anya-e0201n2:269_0": "Suddhatthayoge –",
  "anya-e0201n2:270_0": "Lobhanīyehi dhammehi suddho iccādi.",
  "anya-e0201n2:271_0": "Mocanatthayoge pañcamī tatiyā ca, so parimuccati jātiyā jarāya maraṇena sokehi paridevehi dukkhehi domanassehi upāyāsehi, parimutto so dukkhasmāti vadāmi saṁ. ni.",
  "anya-e0201n2:271_1": "3.29, mokkhanti mārabandhanā dha. pa.",
  "anya-e0201n2:271_2": "37, na te muccanti maccunā iccādi, sabbattha avadhiattho veditabbo.",
  "anya-e0201n2:272_0": "Hetvatthe –",
  "anya-e0201n2:273_0": "Kasmā hetunā, kena hetunā, kasmā nu tumhaṁ kule daharā na miyyare jā.",
  "anya-e0201n2:273_1": "1.10.92 (mīyare), tasmātiha bhikkhave saṁ. ni. 2.157.",
  "anya-e0201n2:273_2": "Dutiyā tatiyā chaṭṭhī ca, kiṁkāraṇaṁ jā. aṭṭha.",
  "anya-e0201n2:273_3": "6.22.umaṅgajātakavaṇṇanā, yatvādhikaraṇaṁ dī. ni. 1.213, yatonidānaṁ su. ni. 275, tatonidānaṁ ma. ni. 1.238, kena kāraṇena jā. aṭṭha.",
  "anya-e0201n2:273_4": "4.20.mātaṅgajātakavaṇṇanā, taṁ kissahetu ma. ni.",
  "anya-e0201n2:273_5": "1.2, kissa tumhe kilamatha iccādi.",
  "anya-e0201n2:274_0": "Vivecanatthayoge –",
  "anya-e0201n2:275_0": "Vivicceva kāmehi vivicca akusalehi dhammehi dī. ni. 1.226, vivitto pāpakā dhammā.",
  "anya-e0201n2:276_0": "Bandhanatthayoge –",
  "anya-e0201n2:277_0": "318.Pañcamīṇe vāka. 296; rū. 314; nī. 608; caṁ. 2.1.69; pā. 2.3.24.",
  "anya-e0201n2:278_0": "Iṇabhūte hetumhi pañcamī hoti vā.",
  "anya-e0201n2:279_0": "Satasmā bandho naro satena vā.",
  "anya-e0201n2:280_0": "319.Guṇecaṁ. 2.1.70; pā. 2.3.25.",
  "anya-e0201n2:281_0": "Ajjhattabhūto hetu guṇo nāma, aguṇopi idha guṇotveva vuccati, tasmiṁ pañcamī hoti vā.",
  "anya-e0201n2:282_0": "Jaḷattā bandho naro jaḷattena vā, attano bālattāyeva bandhoti attho, paññāya bandhanā mutto, vācāya marati, vācāya muccati, vācāya piyo hoti, vācāya desso, issariyā janaṁ rakkhati rājā issariyena vā, sīlato naṁ pasaṁsanti a. ni.",
  "anya-e0201n2:282_1": "4.6 sīlena vā, hutvā abhāvato aniccā, udayabbayapīḷanato dukkhā, avijjānirodhā saṅkhāranirodho udā.",
  "anya-e0201n2:282_2": "2, saṅkhāranirodhā viññāṇanirodho udā.",
  "anya-e0201n2:282_3": "2, catunnaṁ ariyasaccānaṁ anaññā appaṭivedhā dīghamaddhānaṁ saṁsaranti dī. ni. 2.186 (visadisaṁ) iccādi.",
  "anya-e0201n2:283_0": "Pañhā, kathanesupi pañcamī, kuto bhavaṁ, ahaṁ pāṭaliputtato iccādi.",
  "anya-e0201n2:284_0": "Thokatthepi asatvavacane pañcamī, satvaṁ vuccati dabbaṁ, thokā muccati thokena vā, muccanamattaṁ hotīti vuttaṁ hoti ‘‘nadiṁ taranto manaṁ vuḷho’’ti mahāva. 148 ettha viya.",
  "anya-e0201n2:284_1": "Appamattakā muccati appamattakena vā, kicchā muccati kicchena vā, kicchā laddho piyo putto jā.",
  "anya-e0201n2:284_2": "2.22.353, kicchā muttā’mha dukkhasmā, yāma dāni mahosadha jā. 2.22.700.",
  "anya-e0201n2:285_0": "Asatvavacaneti kiṁ?",
  "anya-e0201n2:285_1": "Paccati munino bhattaṁ, thokaṁ thokaṁ ghare ghareti theragā. 248 (kule kule).",
  "anya-e0201n2:286_0": "‘‘Anupubbena medhāvī, thokaṁ thokaṁ khaṇe khaṇe dha. pa.",
  "anya-e0201n2:286_1": "239’’ iccādīsu kriyāvisesane dutiyā.",
  "anya-e0201n2:287_0": "Akattaripi pañcamī, tassa kammassa katattā upacitattā ussannattā vipulattā tathāgato suppatiṭṭhitapādo hoti dī. ni. 3.201.",
  "anya-e0201n2:287_1": "Ettha ca ‘akattarī’ti akārake ñāpakahetumhīti vadanti.",
  "anya-e0201n2:287_2": "Ñāse pana ‘‘akattarīti hetvatthe saṅgaṇhāti.",
  "anya-e0201n2:287_3": "Yattha hi kattubuddhi sañjāyate, sova kattā na hotīti vattuṁ sakkā’’ti vuttaṁ.",
  "anya-e0201n2:287_4": "Etena kattusadiso janakahetu akattā nāmāti dīpeti, kammassa katattāiccādi ca janakahetu evāti.",
  "anya-e0201n2:288_0": "Bhiyyatthayoge –",
  "anya-e0201n2:289_0": "Yodha sītañca uṇhañca, tiṇā bhiyyo na maññati dī. ni.",
  "anya-e0201n2:289_1": "3.253, sukhā bhiyyo somanassaṁ dī. ni.",
  "anya-e0201n2:289_2": "2.287, khantyā bhiyyo na vijjati saṁ. ni.",
  "anya-e0201n2:289_3": "1.250, mayā bhiyyo na vijjati, sotukāmāttha tumhe bhikkhave bhiyyosomattāya pubbenivāsakathaṁ, attamano tvaṁ hohi paraṁ viya mattāya, ahampi attamano homi paraṁ viya mattāya.",
  "anya-e0201n2:290_0": "Pañcamīvibhattirāsi niṭṭhito.",
  "anya-e0201n2:291_0": "Chaṭṭhīvibhattirāsi",
  "anya-e0201n2:292_0": "Kasmiṁ atthe chaṭṭhī?",
  "anya-e0201n2:293_0": "320.Chaṭṭhī sambandheka. 301; rū. 315; nī. 609; caṁ. 2.1.95; pā. 2.3.50.",
  "anya-e0201n2:294_0": "Dvinnaṁ sambandhīnaṁ kenaci pakārena āyattabhāvo sambandho nāma, sambandhe jotetabbe visesanasambandhimhi chaṭṭhī hoti.",
  "anya-e0201n2:295_0": "Tattha kriyākārakasañjāto assedambhāvahetuko sambandho nāmāti vuttaṁ.",
  "anya-e0201n2:295_1": "Tattha dve sambandhino aññamaññaṁ taṁtaṁkriyaṁ karonti, taṁ disvā ‘‘ime aññamaññasambandhino’’ti jānantassa dvinnaṁ kārakānaṁ dvinnaṁ kriyānañca saṁyogaṁ nissāya sambandhopi vidito hoti, evaṁ sambandho kriyākārakasañjāto, ‘imassa aya’nti evaṁ pavattabuddhiyā hetubhūtattā assedambhāvahetuko ca.",
  "anya-e0201n2:296_0": "Tattha sambandho tividho sāmisambandho, nānāttasambandho, kriyākārakasambandhoti.",
  "anya-e0201n2:297_0": "Tattha ‘sāmī’ti yassa kassaci visesanasambandhino nāmaṁ, tasmā visesyapadatthassa taṁtaṁvisesanabhāvena sambandho sāmisambandho nāma.",
  "anya-e0201n2:298_0": "So visesyapadatthabhedena anekavidho.",
  "anya-e0201n2:299_0": "Tattha tassa mātā, tassa pitāiccādi janakasambandho nāma.",
  "anya-e0201n2:300_0": "Tassā putto, tassā dhītā iccādi jaññasambandho nāma.",
  "anya-e0201n2:301_0": "Tassa bhātā, tassa bhaginī iccādi kulasambandho nāma.",
  "anya-e0201n2:302_0": "Sakko devānamindo saṁ. ni.",
  "anya-e0201n2:302_1": "1.248 iccādi sāmisambandho nāma.",
  "anya-e0201n2:303_0": "Pahūtaṁ me dhanaṁ sakka jā.",
  "anya-e0201n2:303_1": "1.15.72, bhikkhussa pattacīvaraṁ iccādi saṁsambandho nāma.",
  "anya-e0201n2:304_0": "Ambavanassa avidūre, nibbānasseva santike dha. pa.",
  "anya-e0201n2:304_1": "32 iccādi samīpasambandho nāma.",
  "anya-e0201n2:305_0": "Suvaṇṇassa rāsi, bhikkhūnaṁ samūho iccādi samūhasambandho nāma.",
  "anya-e0201n2:306_0": "Manussasseva te sīsaṁ jā.",
  "anya-e0201n2:306_1": "1.4.81, rukkhassa sākhā iccādi avayavasambandho nāma.",
  "anya-e0201n2:307_0": "Suvaṇṇassa bhājanaṁ, alābussa kaṭāhaṁ, bhaṭṭhadhaññānaṁ sattu iccādi vikārasambandho nāma.",
  "anya-e0201n2:308_0": "Yavassa aṅkuro, meghassa saddo, pupphānaṁ gandho, phalānaṁ raso, aggissa dhūmo iccādi kāriyasambandho nāma.",
  "anya-e0201n2:309_0": "Khandhānaṁ jāti, khandhānaṁ jarā, khandhānaṁ bhedo saṁ. ni.",
  "anya-e0201n2:309_1": "2.1 iccādi avatthāsambandho nāma.",
  "anya-e0201n2:310_0": "Suvaṇṇassa vaṇṇo, vaṇṇo na khīyyetha tathāgatassa dī. ni. aṭṭha.",
  "anya-e0201n2:310_1": "1.304, buddhassa kittisaddo, sippikānaṁ sataṁ natthi jā.",
  "anya-e0201n2:310_2": "1.1.113, tilānaṁ muṭṭhi iccādi guṇasambandho nāma.",
  "anya-e0201n2:311_0": "Pādassa ukkhipanaṁ, hatthassa samiñjanaṁ, dhātūnaṁ gamanaṁ ṭhānaṁ iccādi kriyāsambandho nāma.",
  "anya-e0201n2:312_0": "Cātumahārājikānaṁ ṭhānaṁ iccādi ṭhānasambandho nāma.",
  "anya-e0201n2:312_1": "Evamādinā nayena sāmisambandho anekasahassappabhedo, so ca kriyāsambandhābhāvā kārako nāma na hoti.",
  "anya-e0201n2:312_2": "Yadi evaṁ ‘‘pādassa ukkhipanaṁ’’ iccādi kriyāsambandho nāmāti idaṁ na yujjatīti?",
  "anya-e0201n2:312_3": "Vuccate – kriyāsambandhābhāvāti idaṁ sādhakabhāvena sambandhābhāvaṁ sandhāya vuttaṁ, siddhāya pana kriyāya sambandhaṁ sandhāya kriyāsambandho nāma vuttoti.",
  "anya-e0201n2:313_0": "Nānāttasambandhe pana nānāatthesu chaṭṭhī hoti.",
  "anya-e0201n2:313_1": "Tattha ṇī, āvīpaccayānaṁ kamme niccaṁ chaṭṭhī, jhānassa lābhī, cīvarassa lābhī, dhanassa lābhī, ādīnavassa dassāvī, atthi rūpānaṁ dassāvī, atthi samavisamassa dassāvī, atthi tārakarūpānaṁ dassāvī, atthi candimasūriyānaṁ dassāvī.",
  "anya-e0201n2:314_0": "Tu, aka, ana, ṇapaccayānaṁ yoge kvaci kammatthe chaṭṭhī.",
  "anya-e0201n2:315_0": "Tupaccaye tāva –",
  "anya-e0201n2:316_0": "Tassa bhavanti vattāro ma. ni.",
  "anya-e0201n2:316_1": "2.173, sahasā kammassa kattāro, amatassa dātā ma. ni. 1.203, bhinnānaṁ sandhātā dī. ni.",
  "anya-e0201n2:316_2": "1.9, 164, sahitānaṁ vā anuppadātā dī. ni. 1.9, 164 iccādi.",
  "anya-e0201n2:317_0": "Kvacīti kiṁ? Gambhīrañca kathaṁ kattā a. ni.",
  "anya-e0201n2:317_1": "7.37, gādhaṁ kattā novasitā a. ni.",
  "anya-e0201n2:317_2": "4.107, kālena dhammīkathaṁ bhāsitā, sarasi tvaṁ evarūpaṁ vācaṁ bhāsitā, paresaṁ puññaṁ anumodetā, bujjhitā saccāni mahāni. 192 iccādi.",
  "anya-e0201n2:318_0": "Akapaccaye –",
  "anya-e0201n2:319_0": "Kammassa kārako natthi, vipākassa ca vedako visuddhi 2.689, avisaṁvādako lokassa dī. ni. 1.9 iccādi.",
  "anya-e0201n2:320_0": "Kvacīti kiṁ?",
  "anya-e0201n2:320_1": "Mahatiṁ mahiṁ anusāsako, janaṁ aheṭhako, kaṭaṁ kārako, pasavo ghātako iccādi.",
  "anya-e0201n2:321_0": "Anapaccaye –",
  "anya-e0201n2:322_0": "Pāpassa akaraṇaṁ sukhaṁ dha. pa.",
  "anya-e0201n2:322_1": "61, bhārassa ukkhipanaṁ, hatthassa gahaṇaṁ, hatthassa parāmasanaṁ, aññatarassa aṅgassa parāmasanaṁ pārā. 270 iccādi.",
  "anya-e0201n2:323_0": "Kvacīti kiṁ? Bhagavantaṁ dassanāya udā. 23 iccādi.",
  "anya-e0201n2:324_0": "Ṇapaccaye –",
  "anya-e0201n2:325_0": "Acchariyo arajakena vatthānaṁ rāgo, agopālakena gāvīnaṁ doho, appapuññena lābhānaṁ lābho, hatthassa gāho, pattassa paṭiggāho iccādi.",
  "anya-e0201n2:326_0": "Tvāpaccayepi kvaci kammani chaṭṭhī, alajjīnaṁ nissāya, āyasmato nissāya vacchāmi, catunnaṁ mahābhūtānaṁ upādāya pasādo dha. sa. 596-599 (upādāya) iccādi.",
  "anya-e0201n2:327_0": "Kattari ta, tavantu, tāvī, māna’ntānaṁ yoge pana kammani dutiyā eva, sukhakāmo vihāraṁ kato, gāmaṁ gato, odanaṁ bhuttavā bhuttāvī, kammaṁ kurumāno, kammaṁ karonto iccādi.",
  "anya-e0201n2:328_0": "Kvaci chaṭṭhīpi dissati, dhammassa gutto medhāvī dha. pa. 257 iccādi.",
  "anya-e0201n2:329_0": "Sara, isu, cinta, isa, dayadhātūnaṁ kammani chaṭṭhī vā, mātussa sarati, mātaraṁ sarati, pitussa sarati, pitaraṁ sarati, na rajjassa sarissasi jā.",
  "anya-e0201n2:329_1": "2.22.1721, na tesaṁ koci sarati, sattānaṁ kammapaccayā khu. pā.",
  "anya-e0201n2:329_2": "7.2, āpattipariyantaṁ nassarati, rattipariyantaṁ nassarati cūḷava.",
  "anya-e0201n2:329_3": "157, puttassa icchati puttaṁ vā, mātussa cinteti mātaraṁ vā, therassa ajjhesati theraṁ vā, telassa dayati telaṁ vā, rakkhatīti attho.",
  "anya-e0201n2:330_0": "Karadhātussa abhisaṅkharaṇatthavācino kamme chaṭṭhī, udakassa paṭikurute udakaṁ vā, kaṇḍassa paṭikurute kaṇḍaṁ vā iccādi.",
  "anya-e0201n2:331_0": "Tapaccaye pūjanatthādidhātūnaṁ kattari chaṭṭhī vā, rañño sammato raññā vā, gāmassa pūjito gāmena vā, rañño sakkato raññā vā, rañño apacito raññā vā, rañño mānito dī. ni.",
  "anya-e0201n2:331_1": "1.303 raññā vā, tathā suppaṭividdhā buddhānaṁ dhammadhātu, amataṁ tesaṁ paribhuttaṁ, yesaṁ kāyagatāsati paribhuttā a. ni.",
  "anya-e0201n2:331_2": "1.603, amataṁ tesaṁ viraddhaṁ, yesaṁ kāyagatāsati viraddhā a. ni. 1.603.",
  "anya-e0201n2:332_0": "Tipaccayepi kvaci kattari chaṭṭhī vā, sobhaṇā kaccāyanassa pakati kaccāyanena vā, sobhaṇā buddhaghosassa pakati buddhaghosena vā iccādi.",
  "anya-e0201n2:333_0": "Pūjanatthānaṁ pūraṇatthānañca karaṇe chaṭṭhī, pupphassa buddhaṁ pūjeti pupphena vā, ghatassa aggiṁ juhoti ghatena vā, pattaṁ udakassa pūretvā, pūraṁ nānāppakārassa asucino dī. ni.",
  "anya-e0201n2:333_1": "2.377, bālo pūrati pāpassa dha. pa.",
  "anya-e0201n2:333_2": "121, dhīro pūrati puññassa dha. pa.",
  "anya-e0201n2:333_3": "121 pūrati dhaññānaṁ vā muggānaṁ vā māsānaṁ vā iccādi.",
  "anya-e0201n2:333_4": "Tatiyā vā, khemā nāma pokkharaṇī, puṇṇā haṁsehi tiṭṭhati.",
  "anya-e0201n2:334_0": "Tabba, rujādiyoge pana sampadāne catutthī eva, yakkhasenāpatīnaṁ ujjhāpetabbaṁ vikkanditabbaṁ viravitabbaṁ dī. ni.",
  "anya-e0201n2:334_1": "3.283 (visadisaṁ), devadattassa rujjati, rajakassa vatthaṁ dadāti iccādi.",
  "anya-e0201n2:335_0": "Bhayatthādīnaṁ apādāne bahulaṁ chaṭṭhī, kiṁ nu kho ahaṁ tassa sukhassa bhāyāmi, sabbe tasanti daṇḍassa, sabbe bhāyanti maccuno dha. pa.",
  "anya-e0201n2:335_1": "129, bhīto catunnaṁ āsīvisānaṁ saṁ. ni.",
  "anya-e0201n2:335_2": "4.238, mā bhikkhave puññānaṁ bhāyittha udā.",
  "anya-e0201n2:335_3": "22, saṅkhātuṁ nopi sakkomi, musāvādassa ottapaṁ saṁ. ni. 1.184 iccādi.",
  "anya-e0201n2:335_4": "Tattha ‘ottapa’nti ottappanto.",
  "anya-e0201n2:335_5": "Tathā aggohamasmi lokassa, jeṭṭhohamasmi lokassa ma. ni. 3.207 iccādi ca.",
  "anya-e0201n2:336_0": "Kusala, kovida, pasādatthānaṁ ādhāre chaṭṭhī, kusalā naccagītassa jā.",
  "anya-e0201n2:336_1": "2.22.94, kusalo tvaṁ rathassa aṅgapaccaṅgānaṁ ma. ni.",
  "anya-e0201n2:336_2": "2.87, amacce tāta jānāhi, dhīre atthassa kovide jā.",
  "anya-e0201n2:336_3": "1.17.13, narā dhammassa kovidā jā.",
  "anya-e0201n2:336_4": "1.1.37, maggāmaggassa kovidā, ‘‘keci iddhīsu kovidā’’tipi atthi, santi yakkhā buddhassa pasannā dī. ni.",
  "anya-e0201n2:336_5": "3.276 (visadisaṁ), dhammassa pasannā, saṅghassa pasannā, buddhe pasannā, dhamme pasannā, saṅghe pasannā vā.",
  "anya-e0201n2:336_6": "Tathā cetopariyañāṇassa, vasī homi mahāmuni. Jhānassa vasimhi iccādi.",
  "anya-e0201n2:337_0": "321.Chaṭṭhī hetvatthehirū. 163 piṭṭhe; nī. 650; caṁ. 2.1.71; pā. 2.3.26.",
  "anya-e0201n2:338_0": "Hetvatthehi yoge hetumhi chaṭṭhī hoti.",
  "anya-e0201n2:339_0": "Taṁ kissa hetu ma. ni. 1.2; caṁ. 2.1.96; pā.",
  "anya-e0201n2:339_1": "2.3.72, aṅgavarassa hetu, udarassa hetu, udarassa kāraṇā pārā. 228 iccādi.",
  "anya-e0201n2:340_0": "322.Tulyatthena vā tatiyānī. 638.",
  "anya-e0201n2:341_0": "Tulyatthena yoge chaṭṭhī hoti tatiyā vā.",
  "anya-e0201n2:342_0": "Tulyo pitu pitarā vā, sadiso pitu pitarā vā. Iti nānāttasambandho.",
  "anya-e0201n2:343_0": "Kriyākārakasambandho nāma kārakānaṁ kriyāya saha sādhaka, sādhyabhāvena aññamaññāpekkhatā avinābhāvitā vuccati, na hi kriyaṁ vinā kārakaṁ nāma sijjhati, na ca kārakaṁ vinā kriyā nāma sijjhatīti, sā pana chaṭṭhīvisayo na hotīti.",
  "anya-e0201n2:344_0": "Chaṭṭhīvibhattirāsi niṭṭhito.",
  "anya-e0201n2:345_0": "Sattamīvibhattirāsi",
  "anya-e0201n2:346_0": "Kasmiṁ atthe sattamī?",
  "anya-e0201n2:347_0": "323.Sattamyādhāreka. 302; rū. 313; nī. 630; caṁ. 2.1.88; pā. 1.3.45.",
  "anya-e0201n2:348_0": "Ādhāro, okāso, adhikaraṇanti atthato ekaṁ, ādhāratthe sattamī hoti.",
  "anya-e0201n2:348_1": "Kattukammaṭṭhaṁ kriyaṁ bhuso dhāretīti ādhāro.",
  "anya-e0201n2:349_0": "Kaṭe nisīdati puriso, thāliyaṁ odanaṁ pacati.",
  "anya-e0201n2:349_1": "Tattha kaṭo kattubhūte purise ṭhitaṁ nisīdanakriyaṁ dhāreti, thālī kammabhūte taṇḍule ṭhitaṁ pacanakriyaṁ dhāreti.",
  "anya-e0201n2:350_0": "So catubbidho byāpikādhāro, opasilesikādhāro, sāmīpikādhāro, vesayikādhāroti.",
  "anya-e0201n2:351_0": "Tattha yasmiṁ ādheyyavatthu sakale vā ekadese vā byāpetvā tiṭṭhati, so byāpiko. Yathā?",
  "anya-e0201n2:351_1": "Tilesu telaṁ tiṭṭhati, ucchūsu raso tiṭṭhati, jalesu khīraṁ tiṭṭhati, dadhimhi sappi tiṭṭhatīti.",
  "anya-e0201n2:352_0": "Yasmiṁ ādheyyavatthu allīyitvā vā tiṭṭhati, adhiṭṭhitamattaṁ hutvā vā tiṭṭhati, so opasilesiko. Yathā?",
  "anya-e0201n2:352_1": "Ukkhaliyaṁ ācāmo tiṭṭhati, ghaṭesu udakaṁ tiṭṭhati, āsane nisīdati bhikkhu, pariyaṅke rājā seti.",
  "anya-e0201n2:353_0": "Yo pana attho ādheyyassa avatthubhūtopi tadāyattavuttidīpanatthaṁ ādhārabhāvena vohariyati, so sāmīpiko nāma. Yathā?",
  "anya-e0201n2:353_1": "Gaṅgāyaṁ ghoso tiṭṭhati, sāvatthiyaṁ viharati bhagavāti a. ni. 1.1.",
  "anya-e0201n2:354_0": "Yo ca attho attanā vinā ādheyyassa aññatthattaṁ kriyaṁ sampādetuṁ asakkuṇeyyattā ādhārabhāvena vohariyati, yo ca ādheyyassa anaññābhimukhabhāvadīpanatthaṁ ādhārabhāvena vohariyati, so vesayiko nāma. Yathā?",
  "anya-e0201n2:354_1": "Ākāse sakuṇā pakkhanti, bhūmīsu manussā caranti , udake macchā caranti, bhagavantaṁ pādesu vandati, pādesu patitvā rodati, pāpasmiṁ ramatī mano dha. pa.",
  "anya-e0201n2:354_2": "116, pasanno buddhasāsaneti dha. pa. 368.",
  "anya-e0201n2:355_0": "324.Nimitteka. 310; rū. 324; nī. 641; caṁ. 2.1.89; pā. 2.3.36.",
  "anya-e0201n2:356_0": "Niminanti sañjānanti etenāti nimittaṁ, nemittakasahabhāvino saññāṇakāraṇassetaṁ nāmaṁ, tasmiṁ nimitte sattamī hoti.",
  "anya-e0201n2:357_0": "Dīpi cammesu haññate, kuñjaro dantesu haññate, musāvāde pācittiyaṁ pāci. 2, omasavāde pācittiyaṁ pāci. 14 iccādi.",
  "anya-e0201n2:358_0": "325.Yambhāvo bhāvalakkhaṇaṁka. 313; rū. 327; nī. 644; caṁ. 2.1.90; pā. 2.3.37; ‘yabbhā vo’ (bahūsu).",
  "anya-e0201n2:359_0": "Yādiso bhāvo yambhāvo, lakkhiyati etenāti lakkhaṇaṁ, bhāvantarassa lakkhaṇaṁ bhāvalakkhaṇaṁ, yambhāvo bhāvantarassa lakkhaṇaṁ hoti, tasmiṁ bhāve gamyamāne sattamī hoti, chaṭṭhīpi dissati.",
  "anya-e0201n2:360_0": "Acirapakkantassa sāriputtassa brāhmaṇo kālamakāsi ma. ni.",
  "anya-e0201n2:360_1": "2.452 (visadisaṁ), appamattassa te viharato itthāgāropi te appamatto viharissati saṁ. ni. 1.129 (visadisaṁ) iccādi.",
  "anya-e0201n2:361_0": "Imasmiṁ sati idaṁ hoti, imasmiṁ asati idaṁ na hoti saṁ. ni.",
  "anya-e0201n2:361_1": "2.21, acirapakkante bhagavati brāhmaṇo kālamakāsi, sabbe maggā vivajjanti, gacchante lokanāyake ma. ni. aṭṭha. 2.22.",
  "anya-e0201n2:361_2": "Gāvīsu duyhamānāsu gato, gāvīsu duddhāsu āgato iccādi.",
  "anya-e0201n2:362_0": "Kvaci paṭhamāpi bahulaṁ dissati, gacchanto so bhāradvājo, addasā accutaṁ isiṁ jā. 2.22.2007 (addassa).",
  "anya-e0201n2:362_1": "Yāyamāno mahārājā, addā sīdantare nage jā. 2.22.566 iccādi.",
  "anya-e0201n2:363_0": "Pubbaṇhasamaye gato, sāyanhasamaye āgato iccādi vesayikādhāro eva.",
  "anya-e0201n2:364_0": "Tathā akāle vassatī tassa, kāle tassa na vassati jā. 1.2.88; 1.8.48.",
  "anya-e0201n2:364_1": "Ito satasahassamhi, kappe uppajji nāyako apa. thera 2.54.28 iccādi.",
  "anya-e0201n2:365_0": "326.Chaṭṭhī cānādareka. 305; rū. 323; nī. 633; caṁ. 2.1.91; pā. 2.3.38.",
  "anya-e0201n2:366_0": "‘Anādaro’ti dvinnaṁ lakkhaṇa, lakkhitabbakriyānaṁ ekappahārena pavattiyā adhivacanaṁ, anādarabhūte bhāvalakkhaṇe gamyamāne sattamī chaṭṭhī ca hoti.",
  "anya-e0201n2:367_0": "Maccu gacchati ādāya, pekkhamāne mahājane.",
  "anya-e0201n2:367_1": "Ākoṭayanto so neti, sivirājassa pekkhato jā. 2.22.2122 (teneti).",
  "anya-e0201n2:367_2": "Akāmakānaṁ mātāpitūnaṁ rudantānaṁ pabbaji, anagāriyupetassa, vippamuttassa te sato.",
  "anya-e0201n2:367_3": "Samaṇassa na taṁ sādhu, yadaññamanusocati jā. 1.7.107 (yaṁ petamanusocasi).",
  "anya-e0201n2:368_0": "327.Yato niddhāraṇaṁka. 304; rū. 322; nī. 632; caṁ. 2.1.92; pā. 2.3.41.",
  "anya-e0201n2:369_0": "Jāti, guṇa, kriyā, nāmehi samudāyato ekadesassa puthakkaraṇaṁ niddhāraṇaṁ, yato taṁ niddhāraṇaṁ jāyati, tasmiṁ samudāye chaṭṭhī, sattamiyo honti.",
  "anya-e0201n2:370_0": "Jātiyaṁ tāva –",
  "anya-e0201n2:371_0": "Manussānaṁ khattiyo sūratamo, manussesu khattiyo sūratamo.",
  "anya-e0201n2:372_0": "Guṇe –",
  "anya-e0201n2:373_0": "Kaṇhā gāvīnaṁ sampannakhīratamā, kaṇhāgāvīsu sampannakhīratamā.",
  "anya-e0201n2:374_0": "Kriyāyaṁ –",
  "anya-e0201n2:375_0": "Addhikānaṁ dhāvanto sīghatamo, addhikesu dhāvanto sīghatamo.",
  "anya-e0201n2:376_0": "Nāme –",
  "anya-e0201n2:377_0": "Āyasmā ānando arahataṁ aññataro, arahantesu aññataro iccādi.",
  "anya-e0201n2:378_0": "Idha nānāttasattamī vuccate.",
  "anya-e0201n2:379_0": "Kammatthe sattamī, bhikkhūsu abhivādenti pārā.",
  "anya-e0201n2:379_1": "517, puttaṁ muddhani cumbitvā, purisaṁ nānābāhāsu gahetvā saṁ. ni. 2.63 iccādi.",
  "anya-e0201n2:380_0": "Atha vā ‘muddhani, bāhāsū’ti ādhāre eva bhummaṁ. Yathā?",
  "anya-e0201n2:380_1": "Rukkhaṁ mūle chindati, rukkhaṁ khandhe chindati, purisaṁ sīse paharati, bhagavantaṁ pādesu vandati.",
  "anya-e0201n2:381_0": "Karaṇe ca sattamī, hatthesu piṇḍāya caranti mahāva.",
  "anya-e0201n2:381_1": "119, pattesu piṇḍāya caranti, pathesu gacchanti, sopi maṁ anusāseyya, sampaṭicchāmi matthake mi. pa. 6.4.8.",
  "anya-e0201n2:382_0": "Sampadāne ca sattamī, saṅghe dinne mahapphalaṁ, saṅghe gotamī dadeyyāsi, saṅghe dinne ahañceva pūjito bhavissāmi ma. ni.",
  "anya-e0201n2:382_1": "3.376, viceyya dānaṁ dātabbaṁ, yattha dinnaṁ mahapphalaṁ pe. va. 329.",
  "anya-e0201n2:382_2": "Etesu pana visayasattamīpi yujjati.",
  "anya-e0201n2:383_0": "Apādāne ca sattamī, gadalīsu gaje rakkhantiiccādi.",
  "anya-e0201n2:384_0": "Sāmissarādiyoge pana chaṭṭhī sattamī ca hoti, gunnaṁ sāmi, gosu sāmi, gunnaṁ issaro, gosu issaro, gunnaṁ adhipati, gosu adhipati, gunnaṁ dāyādo, gosu dāyādo, gunnaṁ sakkhi, gosu sakkhi, gunnaṁ patibhū, gosu patibhū, gunnaṁ pasuto, gosu pasuto, āyutto kaṭakaraṇassa, āyutto kaṭakaraṇeti, etesu pana sambandhe chaṭṭhī, visayādhāre sattamī.",
  "anya-e0201n2:384_1": "Ñāṇasmiṁ pasanno, ñāṇasmiṁ ussukkoti visayādhāre sattamī.",
  "anya-e0201n2:384_2": "Ñāṇena pasanno, ñāṇena ussukkoti karaṇe tatiyā.",
  "anya-e0201n2:385_0": "328.Sattamyādhikyeka. 314; rū. 328; nī. 645; caṁ. 2.1.60; pā. 2.3.9; 1.4.87.",
  "anya-e0201n2:386_0": "Adhikabhāvatthe upena yuttā liṅgamhā sattamī hoti.",
  "anya-e0201n2:387_0": "Upa khāriyaṁ doṇo, upa nikkhe kahāpaṇaṁ, atirekadoṇā khārī, atirekakahāpaṇaṁ nikkhanti vuttaṁ hoti.",
  "anya-e0201n2:388_0": "329.Sāmittedhinācaṁ. 2.1.61; pā. 2.3.9; 1.4.97.",
  "anya-e0201n2:389_0": "Sāmibhāvatthe adhinā yuttā liṅgamhā sattamī hoti.",
  "anya-e0201n2:390_0": "Adhi brahmadatte pañcālā, adhi pañcālesu brahmadatto, adhi devesu buddho.",
  "anya-e0201n2:390_1": "Tattha ‘adhi brahmadatte pañcālā’ti brahmadattissarā pañcālaraṭṭhavāsinoti vadanti, ‘pañcālā’ti vā janapadanāmattā bahuvacanaṁ, kadāci pañcālarājā brahmadatte kāsiraññe issaro, kadāci brahmadatto pañcālaraññe issaroti attho.",
  "anya-e0201n2:391_0": "330.Sabbāditosabbācaṁ. 2.1.72; pā. 2.3.27.",
  "anya-e0201n2:392_0": "Hetvatthehi yoge sabbādīhi sabbanāmehi hetvatthe sabbā vibhattiyo honti.",
  "anya-e0201n2:393_0": "Kiṁ kāraṇaṁ, kena kāraṇena jā. aṭṭha.",
  "anya-e0201n2:393_1": "4.15 mātaṅgajātakavaṇṇanā, kiṁ nimittaṁ, kena nimittena, kiṁ payojanaṁ, kena payojanena, kenaṭṭhena dha. sa. aṭṭha.",
  "anya-e0201n2:393_2": "nidānakathā, kena vaṇṇena saṁ. ni.",
  "anya-e0201n2:393_3": "1.234, kimatthaṁ, kuto nidānaṁ pārā. 42, kissa hetu pārā.",
  "anya-e0201n2:393_4": "39, kasmiṁ nidāne, etasmiṁ nidāne pārā. 42, etasmiṁ pakaraṇe pārā. 42 iccādi.",
  "anya-e0201n2:394_0": "Sattamīvibhattirāsi niṭṭhito.",
  "anya-e0201n2:395_0": "Iti niruttidīpaniyā nāma moggallānadīpaniyā",
  "anya-e0201n2:396_0": "Kārakakaṇḍo niṭṭhito."
}