{
  "tika-abh05t4:0_0": "Yamakapakaraṇa-anuṭīkā",
  "tika-abh05t4:1_0": "Ganthārambhavaṇṇanā",
  "tika-abh05t4:2_0": "Saṅkhepenevāti uddeseneva.",
  "tika-abh05t4:2_1": "Yaṁ ‘‘mātikāṭhapana’’nti vuttaṁ.",
  "tika-abh05t4:2_2": "Dhammesūti khandhādidhammesu kusalādidhammesu ca.",
  "tika-abh05t4:2_3": "Aviparītato gahitesu dhammesu mūlayamakādivasena pavattiyamānā desanā veneyyānaṁ nānappakārakosallāvahā pariññākiccasādhanī ca hoti,",
  "tika-abh05t4:2_4": "na viparītatoti āha ‘‘viparītaggahaṇaṁ…pe… āraddha’’nti.",
  "tika-abh05t4:2_5": "Etena kathāvatthupakaraṇadesanānantaraṁ yamakapakaraṇadesanāya kāraṇamāha.",
  "tika-abh05t4:2_6": "Tattha viparītaggahaṇanti puggalapariggahaṇādimicchāgāhaṁ.",
  "tika-abh05t4:2_7": "Dhammapuggalokāsādinissayānanti ‘‘ye keci kusalā dhammā,",
  "tika-abh05t4:2_8": "sabbe te kusalamūlā’’tiādinā (yama. 1.mūlayamaka.1) dhamme,",
  "tika-abh05t4:2_9": "‘‘yassa rūpakkhandho uppajjati,",
  "tika-abh05t4:2_10": "tassa vedanākkhandho uppajjatī’’tiādinā (yama.",
  "tika-abh05t4:2_11": "1.khandhayamaka.50) puggalaṁ ‘‘yattha rūpakkhandho uppajjati,",
  "tika-abh05t4:2_12": "tattha vedanākkhandho uppajjatī’’tiādinā (yama.",
  "tika-abh05t4:2_13": "1.khandhayamaka.51) okāsaṁ nissāya ārabbha pavattānaṁ.",
  "tika-abh05t4:2_14": "Ādi-saddena puggalokāsauppādanirodhatadubhayapariññādīnaṁ saṅgaho daṭṭhabbo.",
  "tika-abh05t4:2_15": "Sanniṭṭhānasaṁsayānanti pāḷigatipaṭivacanasarūpadassanapaṭikkhipanapaṭisedhananayehi yathāpucchitassa atthassa nicchayakaraṇaṁ sanniṭṭhānaṁ,",
  "tika-abh05t4:2_16": "tadabhāvato saṁsayanaṁ saṁsayo. Tesaṁ sanniṭṭhānasaṁsayānaṁ.",
  "tika-abh05t4:3_0": "Kāmañcettha dhammapaṭiggāhakānaṁ saṁsayapubbakaṁ sanniṭṭhānanti paṭhamaṁ saṁsayo vattabbo,",
  "tika-abh05t4:3_1": "desentassa pana bhagavato sanniṭṭhānapubbako saṁsayoti dassanatthaṁ ayaṁ padānukkamo kato.",
  "tika-abh05t4:3_2": "Sabbañhi pariññeyyaṁ hatthāmalakaṁ viya paccakkhaṁ katvā ṭhitassa dhammasāmino na katthaci saṁsayo,",
  "tika-abh05t4:3_3": "vissajjetukāmatāya pana vineyyajjhāsayagataṁ saṁsayaṁ dassento saṁsayitavasena pucchaṁ karotīti evaṁ vissajjanapucchanavasena na sanniṭṭhānasaṁsayā labbhantīti ayamattho dassito,",
  "tika-abh05t4:3_4": "nicchitasaṁsayadhammavaseneva panettha sanniṭṭhānasaṁsayā veditabbā.",
  "tika-abh05t4:3_5": "Tenāha aṭṭhakathāyaṁ ‘‘kusalesu kusalā nu kho,",
  "tika-abh05t4:3_6": "na nu kho kusalāti sandehābhāvato’’tiādi.",
  "tika-abh05t4:3_7": "Teneva ca ‘‘sanniṭṭhānasaṁsayāna’’nti,",
  "tika-abh05t4:3_8": "‘‘sanniṭṭhānasaṁsayavasenā’’ti ca paṭhamaṁ sanniṭṭhānaggahaṇaṁ kataṁ.",
  "tika-abh05t4:4_0": "Tanti yamakapakaraṇaṁ.",
  "tika-abh05t4:4_1": "Tassa ye samayādayo vattabbā,",
  "tika-abh05t4:4_2": "te kathāvatthupakaraṇadesanānantaro desanāsamayo,",
  "tika-abh05t4:4_3": "tāvatiṁsabhavanameva desanādeso,",
  "tika-abh05t4:4_4": "kusalākusalamūlādiyamakākārena desanāti vibhāgato ‘‘saṅkhepenevā’’tiādigāthāhi vibhāvitā nimittena saddhiṁ saṁvaṇṇanapaṭiññā cāti imamatthaṁ dassento ‘‘samayadesadesanāvasenā’’tiādimāha.",
  "tika-abh05t4:4_5": "Nimittañhetaṁ idha saṁvaṇṇanāya,",
  "tika-abh05t4:4_6": "yadidaṁ kamānuppatti āgatabhāravāhitā ca paṇḍitānaṁ paṇḍitakiccabhāvato.",
  "tika-abh05t4:4_7": "Tattha anuppattaṁ dassetvāti sambandho.",
  "tika-abh05t4:5_0": "Tatthāti tasmiṁ samayādidassane.",
  "tika-abh05t4:5_1": "Yamanaṁ uparamananti yamo maraṇanti āha ‘‘jātiyā sati maraṇaṁ hotīti…pe… visayo’’ti.",
  "tika-abh05t4:5_2": "Tattha yathā ‘‘jātiyā sati maraṇaṁ hotī’’ti jāti yamassa visayo,",
  "tika-abh05t4:5_3": "evaṁ ‘‘upādānakkhandhesu santesu maraṇaṁ hotī’’ti upādānakkhandhā yamassa visayoti yojetabbaṁ. Te hi maraṇadhamminoti.",
  "tika-abh05t4:5_4": "Anuppattamaraṇaṁyeva kibbisakārinaṁ puggalaṁ yamapurisā vividhā kammakāraṇā karonti,",
  "tika-abh05t4:5_5": "na appattamaraṇanti maraṇaṁ yamassa visayo vutto.",
  "tika-abh05t4:5_6": "Āṇāpavattiṭṭhānanti idaṁ visaya-saddassa atthavacanaṁ.",
  "tika-abh05t4:5_7": "Desaṁ vāti kāmādidhātuttayadesaṁ sandhāyāha. Dhātuttayissaro hi maccurājā.",
  "tika-abh05t4:5_8": "Pañcānantariyāni aññasatthāruddeso ca,",
  "tika-abh05t4:5_9": "tena vā saddhiṁ pañca verāni cha abhabbaṭṭhānāni. Āvattāti padakkhiṇāvattā. Tanuruhāti lomā.",
  "tika-abh05t4:6_0": "Ganthārambhavaṇṇanā niṭṭhitā.",
  "tika-abh05t4:7_0": "1. Mūlayamakaṁ",
  "tika-abh05t4:8_0": "Uddesavāravaṇṇanā",
  "tika-abh05t4:9_0": "1.Yamakasamūhassāti mūlayamakādikassa yamakasamūhassa.",
  "tika-abh05t4:9_1": "Mūlayamakādayo hi pakaraṇāpekkhāya avayavabhūtāpi niccāvayavāpekkhāya yamakasamūhoti vutto.",
  "tika-abh05t4:9_2": "Tenāha ‘‘taṁsamūhassa ca sakalassa pakaraṇassā’’ti.",
  "tika-abh05t4:10_0": "Kusalākusalamūlavisesānanti dutiyapucchāya vuttānaṁ saṁsayapadasaṅgahitānaṁ kusalasaṅkhātānaṁ,",
  "tika-abh05t4:10_1": "tathā paṭhamapucchāya vuttānaṁ kusalamūlasaṅkhātānaṁ visesānaṁ atthayamakabhāvassa vuttattāti yojanā.",
  "tika-abh05t4:10_2": "Yathā hi paṭhamapucchāya visesavantabhāvena vuttāyeva kusaladhammā dutiyapucchāyaṁ visesabhāvena vuttā,",
  "tika-abh05t4:10_3": "evaṁ paṭhamapucchāyaṁ visesabhāvena vuttāyeva kusalamūladhammā dutiyapucchāyaṁ visesavantabhāvena vuttā.",
  "tika-abh05t4:10_4": "Vattuvacanicchāvasena hi dhammānaṁ visesavisesavantatāvibhāgā hontīti.",
  "tika-abh05t4:10_5": "Kusalamūlakusalavisesehi saṁsayitapadasaṅgahitehi kusalakusalamūlānaṁ visesavantānanti adhippāyo.",
  "tika-abh05t4:10_6": "Ettha ca visesavantāpekkhavisesavasena paṭhamo atthavikappo vutto,",
  "tika-abh05t4:10_7": "dutiyo pana visesāpekkhavisesavantavasenāti ayametesaṁ viseso.",
  "tika-abh05t4:10_8": "Tenāha ‘‘ñātuṁ icchitānaṁ hī’’tiādi.",
  "tika-abh05t4:11_0": "Tattha ñātuṁ icchitānanti pucchāya visayabhūtānanti attho.",
  "tika-abh05t4:11_1": "Visesānanti kusalakusalamūlavisesānaṁ.",
  "tika-abh05t4:11_2": "Visesavantāpekkhānanti kusalamūlakusalasaṅkhātehi visesavantehi sāpekkhānaṁ.",
  "tika-abh05t4:11_3": "Visesavatanti kusalamūlakusalānaṁ.",
  "tika-abh05t4:11_4": "Visesāpekkhānanti kusalakusalamūlavisesehi sāpekkhānaṁ. Etthāti etasmiṁ mūlayamake.",
  "tika-abh05t4:11_5": "Padhānabhāvoti paṭhamavikappe tāva saṁsayitappadhānattā pucchāya visesānaṁ padhānabhāvo veditabbo.",
  "tika-abh05t4:11_6": "Te hi saṁsayitānaṁ visesavantoti.",
  "tika-abh05t4:11_7": "Dutiyavikappe pana visesā nāma visesavantādhīnāti visesavantānaṁ tattha padhānabhāvo daṭṭhabbo.",
  "tika-abh05t4:11_8": "Dvinnaṁ pana ekajjhaṁ padhānabhāvo na yujjati.",
  "tika-abh05t4:11_9": "Sati hi appadhāne padhānaṁ nāma siyā.",
  "tika-abh05t4:11_10": "Tenāha ‘‘ekekāya pucchāya ekeko eva attho saṅgahito hotī’’ti. Evañcetaṁ sampaṭicchitabbaṁ,",
  "tika-abh05t4:11_11": "aññathā vinicchitavisesitabbabhāvehi idha padhānabhāvo na yujjatevāti.",
  "tika-abh05t4:11_12": "Na dhammavācakoti na sabhāvadhammavācako.",
  "tika-abh05t4:11_13": "Sabhāvadhammopi hi atthoti vuccati ‘‘gambhīrapaññaṁ nipuṇatthadassi’’ntiādīsu (su. ni. 178).",
  "tika-abh05t4:11_14": "‘‘Hetuphale ñāṇaṁ atthapaṭisambhidā’’tiādīsu (vibha.",
  "tika-abh05t4:11_15": "720) attha-saddassa hetuphalavācakatā daṭṭhabbā.",
  "tika-abh05t4:11_16": "Ādi-saddenassa ‘‘atthābhisamayā’’tiādīsu (saṁ. ni.",
  "tika-abh05t4:11_17": "1.129) āgatā hitādivācakatā saṅgayhati.",
  "tika-abh05t4:11_18": "Tenevāti pāḷiatthavācakattā eva.",
  "tika-abh05t4:12_0": "Tīṇipi padānīti ettha pi-saddo samuccayattho, samuccayo ca tulyayoge siyā.",
  "tika-abh05t4:12_1": "Kiṁ nāma-padena anavasesato kusalādīnaṁ saṅgahoti āsaṅkāya tadāsaṅkānivattanatthamāha ‘‘tīṇipi…pe… saṅgāhakatta’’nti.",
  "tika-abh05t4:12_2": "Tattha saṅgāhakattamattanti matta-saddo visesanivattiatthoti.",
  "tika-abh05t4:12_3": "Tena nivattitaṁ visesaṁ dassetuṁ ‘‘na niravasesasaṅgāhakatta’’nti vuttaṁ.",
  "tika-abh05t4:12_4": "Na hi rūpaṁ nāma-padena saṅgayhati.",
  "tika-abh05t4:12_5": "Kusalādiyeva nāmanti niyamo daṭṭhabbo,",
  "tika-abh05t4:12_6": "na nāmaṁyeva kusalādīti imameva ca niyamaṁ sandhāyāha ‘‘kusalādīnaṁ saṅgāhakattamattameva sandhāya vutta’’nti.",
  "tika-abh05t4:12_7": "Yadipi nāma-padaṁ na niravasesakusalādisaṅgāhakaṁ,",
  "tika-abh05t4:12_8": "kusalādisaṅgāhakaṁ pana hoti,",
  "tika-abh05t4:12_9": "tadatthameva ca taṁ gahitanti nāmassa kusalattikapariyāpannatā vuttāti dassento āha ‘‘kusalādi…pe… vutta’’nti.",
  "tika-abh05t4:13_0": "Uddesavāravaṇṇanā niṭṭhitā.",
  "tika-abh05t4:14_0": "Niddesavāravaṇṇanā",
  "tika-abh05t4:15_0": "52.Dutiyayamaketi ekamūlayamake.",
  "tika-abh05t4:15_1": "Evamidhāpīti yathā ekamūlayamake ‘‘ye keci kusalā’’icceva pucchā āraddhā,",
  "tika-abh05t4:15_2": "evaṁ idhāpi aññamaññamūlayamakepi ‘‘ye keci kusalā’’icceva pucchā ārabhitabbā siyā. Kasmā?",
  "tika-abh05t4:15_3": "Purimayamaka…pe… appavattattāti.",
  "tika-abh05t4:15_4": "Idañca dutiyayamakassa tathā appavattattā vuttaṁ,",
  "tika-abh05t4:15_5": "tatiyayamakaṁ pana tatheva pavattaṁ. Kecīti padakārā.",
  "tika-abh05t4:15_6": "Te hi yathā paṭhamadutiyayamakesu purimapucchā eva parivattanavasena pacchimapucchā katāti pacchimapucchāya purimapucchā samānā ṭhapetvā paṭilomabhāvaṁ, na tathā aññamaññayamake.",
  "tika-abh05t4:15_7": "Tattha hi dvepi pucchā aññamaññavisadisā.",
  "tika-abh05t4:15_8": "Yadi tatthāpi dvīhipi pucchāhi sadisāhi bhavitabbaṁ ,",
  "tika-abh05t4:15_9": "‘‘ye keci kusalā’’ti paṭhamapucchā ārabhitabbā,",
  "tika-abh05t4:15_10": "pacchimapucchā vā ‘‘sabbe te dhammā kusalamūlena ekamūlā’’ti vattabbā siyā.",
  "tika-abh05t4:15_11": "Evaṁ pana avatvā paṭhamadutiyayamakesu viya purimapacchimapucchā sadisā akatvā tatiyayamake tāsaṁ visadisatā ‘‘ye keci kusalā’’ti anāraddhattā,",
  "tika-abh05t4:15_12": "tasmā paṭilomapucchānurūpāya anulomapucchāya bhavitabbanti imamatthaṁ sandhāya ‘‘ye keci kusalāti apucchitvā’’ti vuttanti vadanti.",
  "tika-abh05t4:16_0": "Atthavasenāti sambhavantānaṁ nicchitasaṁsayitānaṁ atthānaṁ vasena.",
  "tika-abh05t4:16_1": "Tadanurūpāyāti tassā purimapucchāya atthato byañjanato ca anucchavikāya.",
  "tika-abh05t4:16_2": "Purimañhi apekkhitvā pacchimāya bhavitabbaṁ. Tenāti tasmā.",
  "tika-abh05t4:16_3": "Yasmā anulome saṁsayacchede jātepi paṭilome saṁsayo uppajjati, yadi na uppajjeyya,",
  "tika-abh05t4:16_4": "paṭilomapucchāya payojanameva na siyā,",
  "tika-abh05t4:16_5": "tasmā na pacchimapucchānurūpā purimapucchā,",
  "tika-abh05t4:16_6": "atha kho vuttanayena purimapucchānurūpā pacchimapucchā,",
  "tika-abh05t4:16_7": "tāya ca anurūpatāya atthādivasena dvinnaṁ padānaṁ sambandhattā atthādiyamakatā vuttā.",
  "tika-abh05t4:16_8": "Desanākkamato cettha anulomapaṭilomatā veditabbā ‘‘kusalā kusalamūlā’’ti vatvā ‘‘kusalamūlā kusalā’’ti ca vuttattā. Sesayamakesupi eseva nayo. Visesavantavisesa,",
  "tika-abh05t4:16_9": "visesavisesavantaggahaṇato vā idha anulomapaṭilomatā veditabbā.",
  "tika-abh05t4:16_10": "Paṭhamapucchāyañhi ye dhammā visesavanto,",
  "tika-abh05t4:16_11": "te nicchayādhiṭṭhāne katvā dassento ‘‘ye keci kusalā dhammā’’ti vatvā tesu yasmiṁ viseso saṁsayādhiṭṭhāno,",
  "tika-abh05t4:16_12": "taṁdassanatthaṁ ‘‘sabbe te kusalamūlā’’ti pucchā katā.",
  "tika-abh05t4:16_13": "Dutiyapucchāyaṁ pana tappaṭilomato yena visesena te visesavanto,",
  "tika-abh05t4:16_14": "taṁ visesaṁ sanniṭṭhānaṁ katvā dassento ‘‘ye vā pana kusalamūlā’’ti vatvā te visesavante saṁsayādhiṭṭhānabhūte dassetuṁ ‘‘sabbe te dhammā kusalā’’ti pucchā katā.",
  "tika-abh05t4:16_15": "Aniyatavatthukā hi sanniṭṭhānasaṁsayā anekajjhāsayattā sattānaṁ.",
  "tika-abh05t4:17_0": "Imināpi byañjanenāti ‘‘ye keci kusalamūlena ekamūlā’’ti imināpi vākyena.",
  "tika-abh05t4:17_1": "Evaṁ na sakkā vattunti yenādhippāyena vuttaṁ,",
  "tika-abh05t4:17_2": "tamevādhippāyaṁ vivarati ‘‘na hī’’tiādinā.",
  "tika-abh05t4:17_3": "Tattha tenevāti kusalabyañjanatthassa kusalamūlena ekamūlabyañjanatthassa bhinnattā eva. Vissajjananti vibhajanaṁ .",
  "tika-abh05t4:17_4": "Itarathāti kusalamūlena ekamūlabyañjanena pucchāya katāya.",
  "tika-abh05t4:17_5": "Tāni vacanānīti kusalavacanaṁ kusalamūlena ekamūlavacanañca.",
  "tika-abh05t4:17_6": "Kusalacittasamuṭṭhānarūpavasena cassa abyākatadīpanatā daṭṭhabbā.",
  "tika-abh05t4:17_7": "Etthāti ‘‘imināpi byañjanena tassevatthassa sambhavato’’ti etasmiṁ vacane.",
  "tika-abh05t4:17_8": "Ye keci kusalā…pe… sambhavatoti etena kusalānaṁ kusalamūlena ekamūlatāya byabhicārābhāvaṁ dasseti.",
  "tika-abh05t4:17_9": "Tenevāha ‘‘na hi…pe… santī’’ti.",
  "tika-abh05t4:17_10": "Vuttabyañjanatthassevasambhavatoti hi iminā avuttabyañjanatthassa sambhavābhāvavacanena svāyamadhippāyamattho vibhāvito.",
  "tika-abh05t4:17_11": "Yathā hi kusalamūlena ekamūlabyañjanattho kusalabyañjanatthaṁ byabhicarati,",
  "tika-abh05t4:17_12": "na evaṁ taṁ kusalabyañjanattho. Kathaṁ katvā codanā, kathañca katvā parihāro?",
  "tika-abh05t4:17_13": "Kusalamūlena ekamūlā kusalā evāti codanā katā,",
  "tika-abh05t4:17_14": "kusalamūlena ekamūlā eva kusalāti pana parihāro pavattoti veditabbaṁ.",
  "tika-abh05t4:17_15": "Dutiyayamake viya apucchitvāti ‘‘ye keci kusalā’’ti apucchitvā.",
  "tika-abh05t4:17_16": "Kusalamūlehīti kusalehi mūlehi. Teti kusalamūlena ekamūlā.",
  "tika-abh05t4:18_0": "Ekato uppajjantīti ettha iti-saddo ādiattho pakārattho vā.",
  "tika-abh05t4:18_1": "Tena ‘‘kusalamūlāni ekamūlāni ceva aññamaññamūlāni cā’’tiādipāḷisesaṁ dasseti.",
  "tika-abh05t4:18_2": "Yaṁ sandhāya ‘‘heṭṭhā vuttanayeneva vissajjanaṁ kātabbaṁ bhaveyyā’’ti vuttaṁ.",
  "tika-abh05t4:18_3": "Tattha heṭṭhāti anulomapucchāvissajjane.",
  "tika-abh05t4:18_4": "Vuttanayenāti ‘‘mūlāni yāni ekato uppajjantī’’tiādinā vuttanayena.",
  "tika-abh05t4:18_5": "Tampīti ‘‘kusalamūlenā’’tiādi aṭṭhakathāvacanampi. Tathāti tena pakārena,",
  "tika-abh05t4:18_6": "anulomapucchāyaṁ viya vissajjanaṁ kātabbaṁ bhaveyyāti iminā pakārenāti attho.",
  "tika-abh05t4:18_7": "Yena kāraṇena ‘‘na sakkā vattu’’nti vuttaṁ,",
  "tika-abh05t4:18_8": "taṁ kāraṇaṁ dassetuṁ ‘‘ye vā panā’’tiādimāha.",
  "tika-abh05t4:18_9": "Tattha ‘‘āmantā’’icceva vissajjanena bhavitabbanti ‘‘sabbe te dhammā kusalā’’ti pucchāyaṁ viya ‘‘sabbe te dhammā kusalamūlena ekamūlā’’ti pucchitepi paṭivacanavissajjanameva labbhati,",
  "tika-abh05t4:18_10": "na anulomapucchāyaṁ viya sarūpadassanavissajjanaṁ vibhajitvā dassetabbassa abhāvato.",
  "tika-abh05t4:18_11": "Ye hi dhammā kusalamūlena ekamūlā,",
  "tika-abh05t4:18_12": "na te dhammā kusalamūlena aññamaññamūlāva.",
  "tika-abh05t4:18_13": "Ye pana kusalamūlena aññamaññamūlā, te kusalamūlena ekamūlāva.",
  "tika-abh05t4:18_14": "Tenāha ‘‘na hi…pe… vibhāgo kātabbo bhaveyyā’’ti.",
  "tika-abh05t4:19_0": "Tattha yenāti yena aññamaññamūlesu ekamūlassa abhāvena.",
  "tika-abh05t4:19_1": "Yatthāti yasmiṁ ñāṇasampayuttacittuppāde.",
  "tika-abh05t4:19_2": "Aññamaññamūlakattā ekamūlakattā cāti adhippāyo.",
  "tika-abh05t4:19_3": "Dvinnaṁ dvinnañhi ekekena aññamaññamūlakatte vutte tesaṁ ekekena ekamūlakattampi vuttameva hoti samānattho ekasaddoti katvā.",
  "tika-abh05t4:19_4": "Tenevāha ‘‘yattha pana…pe… na ekamūlānī’’ti. Tayidaṁ micchā,",
  "tika-abh05t4:19_5": "dvīsupi ekekena itarassa ekamūlakattaṁ sambhavati evāti.",
  "tika-abh05t4:19_6": "Tenāha ‘‘etassa gahaṇassa nivāraṇattha’’ntiādi.",
  "tika-abh05t4:19_7": "‘‘Ye dhammā kusalamūlena aññamaññamūlā,",
  "tika-abh05t4:19_8": "te kusalamūlena ekamūlā’’ti imamatthaṁ vibhāventena idha ‘‘āmantā’’ti padena yattha dve mūlāni uppajjanti,",
  "tika-abh05t4:19_9": "tattha ekekena itarassa ekamūlakattaṁ pakāsitamevāti āha ‘‘āmantāti imināva vissajjanena taṁgahaṇanivāraṇato’’ti .",
  "tika-abh05t4:19_10": "Nicchitattāti ettha ekato uppajjamānānaṁ tiṇṇannaṁ tāva mūlānaṁ nicchitaṁ hotu aññamaññekamūlakattaṁ,",
  "tika-abh05t4:19_11": "dvinnaṁ pana kathanti āha ‘‘aññamaññamūlānaṁ hī’’tiādi.",
  "tika-abh05t4:19_12": "Samānamūlatā evāti avadhāraṇena nivattitatthaṁ dassetuṁ ‘‘na aññamaññasamānamūlatā’’ti vuttaṁ.",
  "tika-abh05t4:19_13": "Tena aññamaññamūlānaṁ samānamūlatāmattavacanicchāya ekamūlaggahaṇaṁ,",
  "tika-abh05t4:19_14": "na tesaṁ aññamaññapaccayatāvisiṭṭhasamānamūlatādassanatthanti imamatthaṁ dasseti.",
  "tika-abh05t4:19_15": "Dvinnaṁ mūlānanti dvinnaṁ ekamūlānaṁ ekato uppajjamānānaṁ. Yathā tesaṁ samānamūlatā,",
  "tika-abh05t4:19_16": "taṁ dassetuṁ ‘‘tesu hī’’tiādi vuttaṁ.",
  "tika-abh05t4:19_17": "Taṁmūlehi aññehīti itaramūlehi mūladvayato aññehi sahajātadhammehi.",
  "tika-abh05t4:20_0": "Idāni yena adhippāyena paṭilome ‘‘kusalā’’icceva pucchā katā,",
  "tika-abh05t4:20_1": "na ‘‘kusalamūlena ekamūlā’’ti,",
  "tika-abh05t4:20_2": "taṁ dassetuṁ ‘‘aññamaññamūlatte pana…pe… katāti daṭṭhabba’’nti āha.",
  "tika-abh05t4:20_3": "Na hi kusalamūlena aññamaññamūlesu kiñci ekamūlaṁ na hotīti vuttovāyamattho. Mūlayuttatameva vadati,",
  "tika-abh05t4:20_4": "na mūlehi ayuttanti adhippāyo.",
  "tika-abh05t4:20_5": "Aññathā pubbenāparaṁ virujjheyya.",
  "tika-abh05t4:20_6": "Tenevāti mūlayuttatāya eva vuccamānattā.",
  "tika-abh05t4:20_7": "Ubhayatthāpīti aññamaññamūlā ekamūlāti dvīsupi padesu. ‘‘Kusalamūlenā’’ti vuttaṁ,",
  "tika-abh05t4:20_8": "kusalamūlena sampayuttenāti hi attho.",
  "tika-abh05t4:20_9": "Yadi ubhayampi vacanaṁ mūlayuttatameva vadati,",
  "tika-abh05t4:20_10": "atha kasmā anulomapucchāyameva ekamūlaggahaṇaṁ kataṁ,",
  "tika-abh05t4:20_11": "na paṭilomapucchāyanti ubhayatthāpi taṁ gahetabbaṁ na vā gahetabbaṁ.",
  "tika-abh05t4:20_12": "Evañhi mūlekamūlayamakadesanāhi ayaṁ aññamaññayamakadesanā samānarasā siyāti codanaṁ manasi katvā āha ‘‘tatthā’’tiādi.",
  "tika-abh05t4:21_0": "Tattha tatthāti tasmiṁ aññamaññayamake.",
  "tika-abh05t4:21_1": "Yadipi ekamūlā aññamaññamūlāti idaṁ padadvayaṁ vuttanayena mūlayuttatameva vadati,",
  "tika-abh05t4:21_2": "tathāpi sāmaññavisesalakkhaṇe attheva bhedoti dassetuṁ ‘‘mūlayogasāmaññe’’tiādi vuttaṁ.",
  "tika-abh05t4:21_3": "Samūlakānaṁ samānamūlatā ekamūlattanti ekamūlavacanaṁ tesu avisesato mūlasabbhāvamattaṁ vadati,",
  "tika-abh05t4:21_4": "na aññamaññamūlasaddo viya mūlesu labbhamānaṁ visesaṁ,",
  "tika-abh05t4:21_5": "na ca sāmaññe nicchayo visese saṁsayaṁ vidhamatīti imamatthamāha ‘‘mūlayogasāmaññe…pe… pavattā’’ti iminā.",
  "tika-abh05t4:21_6": "Visese pana nicchayo sāmaññe saṁsayaṁ vidhamanto eva pavattatīti āha ‘‘mūlayogavisese pana…pe… nicchitameva hotī’’ti.",
  "tika-abh05t4:21_7": "Tasmāti vuttasseva tassa hetubhāvena parāmasanaṁ,",
  "tika-abh05t4:21_8": "visesanicchayeneva avinābhāvato,",
  "tika-abh05t4:21_9": "sāmaññassa nicchitattā tattha vā saṁsayābhāvatoti attho.",
  "tika-abh05t4:21_10": "Tenāha ‘‘ekamūlāti pucchaṁ akatvā’’ti.",
  "tika-abh05t4:21_11": "Kusalabhāvadīpakaṁ na hotīti kusalabhāvasseva dīpakaṁ na hoti tadaññajātikassapi dīpanato.",
  "tika-abh05t4:21_12": "Tenāha ‘‘kusalabhāve saṁsayasabbhāvā’’ti.",
  "tika-abh05t4:21_13": "Aññamaññamūlavacananti kevalaṁ aññamaññamūlavacananti adhippāyo.",
  "tika-abh05t4:21_14": "Kusalādhikārassa anuvattamānattāti iminā ‘‘sabbe te dhammā kusalā’’ti kusalaggahaṇe kāraṇamāha.",
  "tika-abh05t4:21_15": "Ekamūlaggahaṇe hi payojanābhāvo dassito,",
  "tika-abh05t4:21_16": "kusalassa vasena cāyaṁ desanāti.",
  "tika-abh05t4:22_0": "53-61.Mūlanaye vutte eva attheti mūlanaye vutte eva kusalādidhamme.",
  "tika-abh05t4:22_1": "Kusalādayo hi sabhāvadhammā idha pāḷiatthatāya atthoti vutto. Kusalamūlabhāvena, mūlassa visesanena,",
  "tika-abh05t4:22_2": "mūlayogadīpanena ca pakāsetuṁ.",
  "tika-abh05t4:22_3": "Kusalamūlabhūtā mūlā kusalamūlamūlāti samāsayojanā.",
  "tika-abh05t4:22_4": "Mūlavacanañhi nivattetabbagahetabbasādhāraṇaṁ.",
  "tika-abh05t4:22_5": "Akusalābyākatāpi mūladhammā atthīti kusalamūlabhāvena mūladhammā visesitā.",
  "tika-abh05t4:22_6": "Mūlaggahaṇena ca mūlavantānaṁ mūlayogo dīpito hoti. Samānena mūlena, mūlassa visesanena,",
  "tika-abh05t4:22_7": "mūlayogadīpanena ca pakāsetuṁ ‘‘ekamūlamūlā’’ti,",
  "tika-abh05t4:22_8": "aññamaññassa mūlena mūlabhāvena, mūlassa visesanena,",
  "tika-abh05t4:22_9": "mūlayogadīpanena ca pakāsetuṁ ‘‘aññamaññamūlamūlā’’ti mūlamūlanayo vuttoti yojanā.",
  "tika-abh05t4:22_10": "Tīsupi yamakesu yathāvuttavisesanamevettha pariyāyantaraṁ daṭṭhabbaṁ.",
  "tika-abh05t4:23_0": "Mūlayogaṁdīpetunti mūlayogameva padhānaṁ sātisayañca katvā dīpetunti adhippāyo.",
  "tika-abh05t4:23_1": "Yathā hi kusalāni mūlāni etesanti kusalamūlakānīti bāhiratthasamāse mūlayogo padhānabhāvena vutto hoti,",
  "tika-abh05t4:23_2": "na evaṁ ‘‘kusalasaṅkhātā mūlā kusalamūlā’’ti kevalaṁ,",
  "tika-abh05t4:23_3": "‘‘kusalamūlamūlā’’ti savisesanaṁ vā vutte uttarapadatthappadhānasamāse.",
  "tika-abh05t4:23_4": "Tenāha ‘‘aññapadattha…pe… dīpetu’’nti.",
  "tika-abh05t4:23_5": "Vuttappakārovāti ‘‘kusalamūlabhāvena mūlassa visesanenā’’tiādinā mūlamūlanaye ca,",
  "tika-abh05t4:23_6": "‘‘aññapadatthasamāsantena ka-kārenā’’tiādinā mūlakanaye ca vuttappakāro eva.",
  "tika-abh05t4:23_7": "Vacanapariyāyo mūlamūlakanaye ekajjhaṁ katvā yojetabbo.",
  "tika-abh05t4:24_0": "74-85.Na ekamūlabhāvaṁ labhamānehīti abyākatamūlena na ekamūlakaṁ tathāvattabbataṁ labhamānehi aṭṭhārasaahetukacittuppādāhetukasamuṭṭhānarūpanibbānehi ekato alabbhamānattā.",
  "tika-abh05t4:24_1": "Yathā hi yathāvuttacittuppādādayo hetupaccayavirahitā ahetukavohāraṁ labhanti,",
  "tika-abh05t4:24_2": "na evaṁ sahetukasamuṭṭhānaṁ rūpaṁ.",
  "tika-abh05t4:24_3": "Tenāha ‘‘ahetukavohārarahitaṁ katvā’’ti.",
  "tika-abh05t4:24_4": "Ettha ca ‘‘sabbaṁ rūpaṁ na hetukameva,",
  "tika-abh05t4:24_5": "ahetukamevā’’ti vuttattā kiñcāpi sahetukasamuṭṭhānampi rūpaṁ ahetukaṁ,",
  "tika-abh05t4:24_6": "‘‘abyākato dhammo abyākatassa dhammassa hetupaccayena paccayo,",
  "tika-abh05t4:24_7": "vipākābyākatā kiriyābyākatā hetū sampayuttakānaṁ khandhānaṁ cittasamuṭṭhānānañca rūpānaṁ hetupaccayena paccayo’’ti (paṭṭhā.",
  "tika-abh05t4:24_8": "1.1.403) pana vacanato hetupaccayayogena sahetukasamuṭṭhānassa rūpassa ahetukavohārābhāvo vutto.",
  "tika-abh05t4:24_9": "Keci pana ‘‘abbohārikaṁ katvāti sahetukavohārena abbohārikaṁ katvāti atthaṁ vatvā aññathā ‘ahetukaṁ abyākataṁ abyākatamūlena ekamūla’nti na sakkā vattu’’nti vadanti. Tattha yaṁ vattabbaṁ,",
  "tika-abh05t4:24_10": "taṁ vuttameva ahetukavohārābhāvena sahetukatāpariyāyassa atthasiddhattā.",
  "tika-abh05t4:24_11": "Apica hetupaccayasabbhāvato tassa sahetukatāpariyāyo labbhateva.",
  "tika-abh05t4:24_12": "Tenāha ‘‘na vā sahetukaduke viya…pe… abbohārikaṁ kata’’nti.",
  "tika-abh05t4:24_13": "Ettha etthāti etasmiṁ ekamūlakaduke.",
  "tika-abh05t4:24_14": "Hetupaccayayogāyogavasenāti hetupaccayena yogāyogavasena,",
  "tika-abh05t4:24_15": "hetupaccayassa sabbhāvāsabbhāvavasenāti attho.",
  "tika-abh05t4:24_16": "Sahetukavohārameva labhati paccayabhūtahetusabbhāvato.",
  "tika-abh05t4:25_0": "Apare pana bhaṇanti ‘‘sahetukacittasamuṭṭhānaṁ rūpaṁ ahetukaṁ abyākatanti iminā vacanena saṅgahaṁ gacchantampi samūlakattā ‘abyākatamūlena na ekamūla’nti na sakkā vattuṁ,",
  "tika-abh05t4:25_1": "satipi samūlakatte nippariyāyena sahetukaṁ na hotīti ‘abyākatamūlena ekamūla’nti ca na sakkā vattuṁ,",
  "tika-abh05t4:25_2": "tasmā ‘ahetukaṁ abyākataṁ abyākatamūlena na ekamūlaṁ,",
  "tika-abh05t4:25_3": "sahetukaṁ abyākataṁ abyākatamūlena ekamūla’nti dvīsupi padesu anavarodhato abbohārikaṁ katvāti vutta’’nti,",
  "tika-abh05t4:25_4": "taṁ tesaṁ matimattaṁ ‘‘sahetukaabyākatasamuṭṭhānaṁ rūpaṁ abyākatamūlena ekamūlaṁ hotī’’ti aṭṭhakathāyaṁ tassa ekamūlabhāvassa nicchitattā,",
  "tika-abh05t4:25_5": "tasmā vuttanayeneva cettha attho veditabbo.",
  "tika-abh05t4:26_0": "86-97.",
  "tika-abh05t4:26_1": "Kusalākusalābyākatarāsito namananāmanasaṅkhātena visesena arūpadhammānaṁ gahaṇaṁ niddhāraṇaṁ nāma hotīti āha ‘‘nāmānaṁ niddhāritattā’’ti.",
  "tika-abh05t4:26_2": "Tena tesaṁ adhikabhāvamāha viññāyamānameva pakaraṇena aparicchinnattā.",
  "tika-abh05t4:26_3": "Yadi evaṁ ‘‘ahetukaṁ nāmaṁ sahetukaṁ nāma’’nti pāṭhantare kasmā nāmaggahaṇaṁ katanti āha ‘‘supākaṭabhāvattha’’nti,",
  "tika-abh05t4:26_4": "paribyattaṁ katvā vutte kiṁ vattabbanti adhippāyo.",
  "tika-abh05t4:27_0": "Niddesavāravaṇṇanā niṭṭhitā.",
  "tika-abh05t4:28_0": "Mūlayamakavaṇṇanā niṭṭhitā.",
  "tika-abh05t4:29_0": "2. Khandhayamakaṁ",
  "tika-abh05t4:30_0": "1. Paṇṇattivāro",
  "tika-abh05t4:31_0": "Uddesavāravaṇṇanā",
  "tika-abh05t4:32_0": "2-3.Khandhayamake…pe… pariññā ca vattabbāti idaṁ padhānabhāvena vattabbadassanaṁ.",
  "tika-abh05t4:32_1": "Abhiññeyyakathā hi abhidhammo,",
  "tika-abh05t4:32_2": "sā ca yāvadeva pariññattāti pariññāsu ca na vinā tīraṇapariññāya pahānapariññā,",
  "tika-abh05t4:32_3": "tīraṇañca sampuṇṇaparānuggahassa adhippetattā kālapuggalokāsavibhāgamukhena khandhānaṁ visuṁ saha ca uppādanirodhalakkhaṇapariggahavasena sātisayaṁ sambhavati,",
  "tika-abh05t4:32_4": "nāññathāti imamatthaṁ dassento ‘‘chasu kālabhedesu…pe… pariññā ca vattabbā’’ti padhānaṁ vattabbaṁ uddharati.",
  "tika-abh05t4:32_5": "Tattha pana yathā na tīraṇapariññāya vinā pahānapariññā,",
  "tika-abh05t4:32_6": "evaṁ tīraṇapariññā vinā ñātapariññāya.",
  "tika-abh05t4:32_7": "Sā ca sutamayañāṇamūlikāti desanākusalo satthā anvayato byatirekato ca samudāyāvayavapadatthādivibhāgadassanamukhena khandhesu pariññāppabhedaṁ pakāsetukāmo ‘‘pañcakkhandhā’’tiādinā desanaṁ ārabhīti dassento ‘‘te pana khandhā’’tiādimāha.",
  "tika-abh05t4:32_8": "Pañcahi padehīti pañcahi samudāyapadehi.",
  "tika-abh05t4:33_0": "Tatthāti tesu samudāyāvayavapadesu.",
  "tika-abh05t4:33_1": "Dhammoti ruppanādiko ñeyyadhammo.",
  "tika-abh05t4:33_2": "Samudāyapadassāti rūpakkhandhādisamudāyapadassa.",
  "tika-abh05t4:33_3": "Yadipi avayavavinimutto paramatthato samudāyo nāma natthi,",
  "tika-abh05t4:33_4": "yathā pana avayavo samudāyo na hoti,",
  "tika-abh05t4:33_5": "evaṁ na samudāyopi avayavoti satipi samudāyāvayavānaṁ bhede dvinnaṁ padānaṁ samānādhikaraṇabhāvato atthevābhedoti padadvayassa samānatthatāya siyā āsaṅkāti āha ‘‘etasmiṁ saṁsayaṭṭhāne’’ti.",
  "tika-abh05t4:33_6": "‘‘Cakkhāyatanaṁ rūpakkhandhagaṇanaṁ gacchati,",
  "tika-abh05t4:33_7": "viññāṇakkhandho tajjā manoviññāṇadhātū’’tiādīsu ekadeso samudāyapadattho vutto,",
  "tika-abh05t4:33_8": "‘‘yaṁ kiñci rūpaṁ…pe… ayaṁ vuccati rūpakkhandho’’tiādīsu (vibha.",
  "tika-abh05t4:33_9": "2) pana sakaloti āha ‘‘rūpādi…pe… attho’’ti.",
  "tika-abh05t4:33_10": "Avayavapadānañcettha visesanavisesitabbavisayānaṁ samānādhikaraṇatāya samudāyapadatthatā vuttā,",
  "tika-abh05t4:33_11": "tato eva samudāyapadānampi avayavapadatthatā.",
  "tika-abh05t4:33_12": "Na hi visesanavisesitabbānaṁ atthānaṁ accantaṁ bhedo abhedo vā icchito, atha kho bhedābhedo,",
  "tika-abh05t4:33_13": "tasmā abhedadassanavasena paṭhamanayo vutto,",
  "tika-abh05t4:33_14": "bhedadassanavasena dutiyanayo.",
  "tika-abh05t4:33_15": "Yo hi ruppanādisaṅkhāto rāsaṭṭho avayavapadehi rūpādisaddehi ca khandhasaddena ca visesanavisesitabbabhāvena bhinditvā vutto,",
  "tika-abh05t4:33_16": "svāyaṁ atthato rāsibhāvena apekkhito ruppanādiattho evāti.",
  "tika-abh05t4:34_0": "Yathā avayavapadehi vuccamānopi samudāyapadassa attho hoti,",
  "tika-abh05t4:34_1": "evaṁ samudāyapadehi vuccamānopi avayavapadassa atthoti ‘‘rūpakkhandho rūpañceva rūpakkhandho ca, rūpakkhandho rūpanti?",
  "tika-abh05t4:34_2": "Āmantā’’tiādinā padasodhanā katāti dassento āha ‘‘rūpādiavayavapadehi…pe… padasodhanavāro vutto’’ti.",
  "tika-abh05t4:34_3": "Tattha ekaccassa avayavapadassa aññattha vuttiyā avayavapadatthassa samudāyapadatthatāya siyā anekantikatā,",
  "tika-abh05t4:34_4": "samudāyapadassa pana taṁ natthīti samudāyapadatthassa avayavapadatthatāya byabhicārābhāvo ‘‘rūpakkhandho rūpanti?",
  "tika-abh05t4:34_5": "Āmantā’’ti pāḷiyā pakāsitoti vuttaṁ ‘‘rūpādi…pe… dassetu’’nti.",
  "tika-abh05t4:35_0": "‘‘Rūpakkhandho’’tiādīsu khandhatthassa visesitabbattā vuttaṁ ‘‘padhānabhūtassa khandhapadassā’’ti.",
  "tika-abh05t4:35_1": "Vedanādiupapadatthassa ca sambhavato ‘‘vedanākkhandho’’tiādīsu.",
  "tika-abh05t4:35_2": "Rūpāvayavapadena vuttassāti rūpasaṅkhātena avayavapadena visesanabhāvena vuttassa khandhatthassa rūpakkhandhabhāvo hoti.",
  "tika-abh05t4:35_3": "Tena vuttaṁ ‘‘rūpakkhandho rūpanti? Āmantā’’ti.",
  "tika-abh05t4:35_4": "Tatthāti tasmiṁ rūpakkhandhapade.",
  "tika-abh05t4:35_5": "Padhānabhūtena visesitabbattā khandhāvayavapadena vuttassa ruppanaṭṭhassa kiṁ vedanākkhandhādibhāvo hotīti yojanā.",
  "tika-abh05t4:35_6": "Samāne avayavapadābhidheyyabhāve appadhānena padena yo attho viññāyati,",
  "tika-abh05t4:35_7": "so kasmā padhānena na viññāyatīti adhippāyo.",
  "tika-abh05t4:35_8": "Khandhāvayavapadena vutto dhammoti rāsaṭṭhamāha. Tattha kocīti ruppanaṭṭho.",
  "tika-abh05t4:35_9": "Kenaci samudāyapadenāti rūpakkhandhapadena, na vedanākkhandhādipadena.",
  "tika-abh05t4:35_10": "Tenāha ‘‘na sabbo sabbenā’’ti. Esa nayo vedanākkhandhādīsu.",
  "tika-abh05t4:35_11": "Rūparūpakkhandhādiavayavasamudāyapadasodhanamukhena tattha ca catukkhandhavasena pavattā pāḷigati padasodhanamūlacakkavāro.",
  "tika-abh05t4:35_12": "Evañca dassentenāti iminā yvāyaṁ rūpādiavayavapadehi rūpakkhandhādisamudāyapadehi ca dassitākāro atthaviseso, taṁ paccāmasati.",
  "tika-abh05t4:35_13": "Visesanabhāvo bhedakatāya sāmaññato avacchedakattā,",
  "tika-abh05t4:35_14": "visesitabbabhāvo abhedayogena bhedantarato avicchinditabbattā,",
  "tika-abh05t4:35_15": "samānādhikaraṇabhāvo tesaṁ bhedābhedānaṁ ekavatthusannissayattā.",
  "tika-abh05t4:36_0": "Tenāti yathāvuttena visesanavisesitabbabhāvena.",
  "tika-abh05t4:36_1": "Etthāti etasmiṁ samānādhikaraṇe.",
  "tika-abh05t4:36_2": "Tenāti vā samānādhikaraṇabhāvena. Etthāti rūpakkhandhapade.",
  "tika-abh05t4:36_3": "Yathā nīluppalapade uppalavisesanabhūtaṁ nīlaṁ visiṭṭhameva hoti, na yaṁ kiñci,",
  "tika-abh05t4:36_4": "evamidhāpi khandhavisesanabhūtaṁ rūpampi visiṭṭhameva siyāti dassento ‘‘kiṁ khandhato…pe… hotī’’ti āha.",
  "tika-abh05t4:36_5": "Tathā ‘‘rūpañca taṁ khandho cā’’ti samānādhikaraṇabhāveneva yaṁ rūpaṁ, so khandho. Yo khandho,",
  "tika-abh05t4:36_6": "taṁ rūpanti ayampi āpanno evāti āha ‘‘sabbeva…pe… visesitabbā’’ti.",
  "tika-abh05t4:36_7": "Visesanena ca nāma niddhāritarūpena bhavitabbaṁ avacchedakattā,",
  "tika-abh05t4:36_8": "na aniddhāritarūpenāti āha ‘‘kiṁ pana ta’’ntiādi,",
  "tika-abh05t4:36_9": "tasseva gahitattā na piyarūpasātarūpassāti adhippāyo.",
  "tika-abh05t4:36_10": "Na hi taṁ khandhavisesanabhāvena gahitaṁ,",
  "tika-abh05t4:36_11": "vissajjanaṁ kataṁ tassevāti yojanā.",
  "tika-abh05t4:36_12": "Na khandhato aññaṁ rūpaṁ atthīti idaṁ ruppanaṭṭho rūpanti katvā vuttaṁ,",
  "tika-abh05t4:36_13": "na hi so khandhavinimutto atthi.",
  "tika-abh05t4:36_14": "Tenevāti yathāvuttarūpassa khandhavinimuttassa abhāveneva. ‘‘Piyarūpaṁ sātarūpaṁ,",
  "tika-abh05t4:36_15": "dassentenappaka’’nti ca ādīsu atadatthassa rūpasaddassa labbhamānattā ‘‘tena rūpasaddenā’’ti visesetvā vuttaṁ.",
  "tika-abh05t4:36_16": "Vuccamānaṁ bhūtupādāyampi bhedaṁ dhammajātaṁ. Suddhenāti kevalena, rūpasaddena vināpīti attho.",
  "tika-abh05t4:36_17": "Tayidaṁ pakaraṇādiavacchinnataṁ sandhāya vuttaṁ, samānādhikaraṇataṁ vā.",
  "tika-abh05t4:36_18": "Yo hi rūpasaddena samānādhikaraṇo khandhasaddo,",
  "tika-abh05t4:36_19": "tena yathāvuttarūpasaddena viya tadattho vuccateva.",
  "tika-abh05t4:36_20": "Tenāha ‘‘khandhā rūpakkhandho’’ti.",
  "tika-abh05t4:36_21": "Yadipi yathāvuttaṁ rūpaṁ khandho eva ca,",
  "tika-abh05t4:36_22": "khandho pana na rūpamevāti āha ‘‘na ca sabbe…pe… visesitabbā’’ti.",
  "tika-abh05t4:36_23": "Tenevāti arūpasabhāvassa khandhassa atthibhāveneva. Teti khandhā.",
  "tika-abh05t4:36_24": "Vibhajitabbāti ‘‘khandhā rūpakkhandho’’ti padaṁ uddharitvā ‘‘rūpakkhandho khandho ceva rūpakkhandho ca,",
  "tika-abh05t4:36_25": "avasesā khandhā na rūpakkhandho’’tiādinā vibhāgena dassetabbā.",
  "tika-abh05t4:37_0": "Khandhānaṁ rūpavisesana…pe… saṁsayo hotīti ettha kiṁ khandhato aññāpi vedanā atthi,",
  "tika-abh05t4:37_1": "yato vinivattā vedanā khandhavisesanaṁ hoti,",
  "tika-abh05t4:37_2": "sabbe ca khandhā kiṁ khandhavisesanabhūtāya vedanāya visesitabbāti evaṁ yojanā veditabbā. Kecīti anubhavanādippakārā.",
  "tika-abh05t4:37_3": "Kenaci visesanenāti vedanādinā visesanena.",
  "tika-abh05t4:38_0": "Ettha ca rūpādipaṇṇatti khandhapaṇṇatti ca ‘‘rūpaṁ khandho,",
  "tika-abh05t4:38_1": "khandhā rūpakkhandho’’tiādinā visuṁ saha ca ruppanādike atthe pavattamānā kadāci avayavabhūte pavattati, kadāci samudāyabhūte,",
  "tika-abh05t4:38_2": "tassā pana tathā pavattanākāre niddhārite yasmā rūpādikkhandhā padato atthato ca visodhitā nāma honti tabbisayakaṅkhāpanodanato,",
  "tika-abh05t4:38_3": "tasmā ‘‘rūpakkhandho rūpañceva rūpakkhandho ca, rūpakkhandho rūpanti?",
  "tika-abh05t4:38_4": "Āmantā’’tiādinayappavattena paṭhamavārena rūpādiavayavapadehi avayavattho viya samudāyatthopi vuccati,",
  "tika-abh05t4:38_5": "tathā samudāyapadehipīti ayamattho dassito. ‘‘Rūpaṁ rūpakkhandho,",
  "tika-abh05t4:38_6": "khandhā vedanākkhandho’’tiādinayappavattena pana dutiyavārena visesavācī viya rūpādiavayavapadehi sāmaññabhūtenapi taṁtaṁvisiṭṭhena khandhāvayavapadena so so eva samudāyattho vuccati, na sabboti ayamattho dassito.",
  "tika-abh05t4:38_7": "Khandhavinimuttassa yathādhippetassa abhāvā yadipi khandhoyeva rūpaṁ, so pana na sabbo rūpaṁ, atha kho tadekadeso,",
  "tika-abh05t4:38_8": "tathā vedanādayopīti ayamattho ‘‘rūpaṁ khandho,",
  "tika-abh05t4:38_9": "khandhā rūpa’’ntiādinayappavattena tatiyavārena dassito. ‘‘Rūpaṁ khandho,",
  "tika-abh05t4:38_10": "khandhā vedanākkhandho’’tiādinayappavattena pana catutthavārena ‘‘rūpaṁ khandho’’ti rūpassa khandhabhāve nicchite khandho nāmāyaṁ na kevalaṁ rūpameva,",
  "tika-abh05t4:38_11": "atha kho vedanādi cāti vedanādīnampi khandhabhāvappakāsane na sabbe khandhā vedanādivisesavanto,",
  "tika-abh05t4:38_12": "kecideva pana tena tena visesena tathā vuccantīti ayamattho dassito.",
  "tika-abh05t4:38_13": "Evaṁ dassentī cesā pāḷi khandhānaṁ yathāvuttapaṇṇattisodhanamukhena sarūpāvadhāraṇāya saṁvattati,",
  "tika-abh05t4:38_14": "tañca tesaṁ yāvadeva uppādādinicchayatthanti dassento ‘‘evaṁ yesaṁ…pe… veditabbo’’ti āha.",
  "tika-abh05t4:39_0": "Ekadesepi samudāyavohāro dissati yathā paṭo daḍḍho,",
  "tika-abh05t4:39_1": "samuddo diṭṭhoti āha ‘‘cakkāvayavabhāvato cakkānīti yamakāni vuttānī’’ti.",
  "tika-abh05t4:39_2": "Bandhitvāti yamakabhāvena bandhitvā, yamakamūlabhāveneva vā.",
  "tika-abh05t4:39_3": "Mūlabhāvena gahaṇaṁ sambandhabhāvo,",
  "tika-abh05t4:39_4": "taṁsambandhatā ca mūlapadādīnaṁ nābhiādisadisatā daṭṭhabbā.",
  "tika-abh05t4:39_5": "Apubbassa vattabbassa abhāvato nayidha desanā maṇḍalabhāveneva sambajjhatīti āha ‘‘na maṇḍalabhāvena sambajjhanato’’ti.",
  "tika-abh05t4:39_6": "Yadipi rūpakkhandhamūlake apubbaṁ natthi,",
  "tika-abh05t4:39_7": "vedanākkhandhādimūlakesu pana saññādimukhena desanappavattiyaṁ apubbavaseneva gato siyā maṇḍalabhāvena sambandho,",
  "tika-abh05t4:39_8": "na tathā pāṭho pavattoti āha ‘‘vedanākkhandha…pe… sambandhenā’’ti.",
  "tika-abh05t4:39_9": "Pacchimassa purimena asambajjhanameva hi heṭṭhimasodhanaṁ.",
  "tika-abh05t4:39_10": "Suddhakkhandhalābhamattameva gahetvāti ‘‘khandhā rūpa’’nti ettha khandhāti khandhasaddena labbhamānaṁ rūpādīhi asammissaṁ khandhaṭṭhamattameva uddesavasena gahetvā.",
  "tika-abh05t4:39_11": "Yadipi uddese khandhavisesanaṁ rūpādi ‘‘khandhā rūpa’’nti suddharūpādimattameva gahitaṁ,",
  "tika-abh05t4:39_12": "tathāpi visesarahitassa sāmaññassa abhāvato tattha suddharūpādimattatāya aṭṭhatvā.",
  "tika-abh05t4:39_13": "Khandhavisesanabhāvasaṅkhātanti yathādhigataṁ khandhānaṁ visesanabhāvena kathitaṁ ruppanādikaṁ visesanatthaṁ dassetuṁ.",
  "tika-abh05t4:39_14": "Kevalameva taṁ aggaṇhanto khandhasaddena saha yojetvā…pe… vibhattattā suddhakkhandhavāroti vuttoti yojanā.",
  "tika-abh05t4:40_0": "Uddesavāravaṇṇanā niṭṭhitā.",
  "tika-abh05t4:41_0": "1. Paṇṇattivāro",
  "tika-abh05t4:42_0": "Niddesavāravaṇṇanā",
  "tika-abh05t4:43_0": "26.Evaṁvuttanti evaṁ dvārālambanehi saddhiṁ dvārappavattadhammavibhāgavasena vuttaṁ.",
  "tika-abh05t4:43_1": "Piyasabhāvaṁ piyajātikaṁ ‘‘kathaṁ rūpena kho,",
  "tika-abh05t4:43_2": "āvuso’’tiādīsu viya piyasabhāvaṭṭhena rūpaṁ,",
  "tika-abh05t4:43_3": "na ruppanaṭṭhenāti vuttaṁ ‘‘piyarūpaṁ…pe… rūpaṁ na rūpakkhandho’’ti.",
  "tika-abh05t4:43_4": "Ruppanaṭṭhena rūpakkhandhapariyāpannampi cakkhādi piyasabhāvamattavacanicchāvasena piyarūpameva anuppavisati,",
  "tika-abh05t4:43_5": "na rūpakkhandhanti āha ‘‘piyasabhāva…pe… na rūpakkhandhoti vutta’’nti.",
  "tika-abh05t4:43_6": "‘‘Yo pana yattha viseso’’ti vutto visesasaddo nānuvattatīti adhippāyenāha ‘‘vacanaseso’’ti.",
  "tika-abh05t4:43_7": "Na hi adhikārato labbhamānassa ajjhāharaṇakiccaṁ atthi.",
  "tika-abh05t4:43_8": "Diṭṭhisaññāti vā paduddhāroyaṁ veditabbo.",
  "tika-abh05t4:43_9": "Visesatā panassā ‘‘visesaṁ vaṇṇayissāmā’’ti paṭiññāya eva pākaṭā.",
  "tika-abh05t4:43_10": "‘‘Avasesā saṅkhārā’’ti etthāpi eseva nayo.",
  "tika-abh05t4:43_11": "Saṁyojanavasena jānāti abhinivisatīti saññā diṭṭhīti āha ‘‘diṭṭhi eva saññā’’ti.",
  "tika-abh05t4:43_12": "Diṭṭhi cāti ca-saddena avasiṭṭhaṁ papañcaṁ saṅgaṇhāti.",
  "tika-abh05t4:43_13": "Tathā hi ‘‘papañcasaññāsaṅkhā’’ti ettha papañcasūdaniyaṁ (ma. ni. aṭṭha.",
  "tika-abh05t4:43_14": "1.201) vuttaṁ ‘‘saññānāmena vā papañcā eva vuttā’’ti.",
  "tika-abh05t4:44_0": "28.",
  "tika-abh05t4:44_1": "‘‘Khandhā vedanākkhandho’’ti etasmiṁ anulome yathā sarūpadassanena vissajjanaṁ labbhati,",
  "tika-abh05t4:44_2": "na evaṁ ‘‘na khandhā na vedanākkhandho’’ti paṭilome,",
  "tika-abh05t4:44_3": "idha pana paṭivacanena vissajjananti tadatthaṁ vivaranto ‘‘khandhasaddappavattiyā ca abhāve vedanākkhandhasaddappavattiyā ca abhāvo’’ti āha.",
  "tika-abh05t4:44_4": "Tena sattāpaṭisedhe ayaṁ na-kāroti dasseti.",
  "tika-abh05t4:44_5": "Saddaggahaṇañcettha saddanibandhanattā paññattiyā saddasabhāgataṁ vā sandhāya kataṁ. Paṇṇattisodhanañhetaṁ.",
  "tika-abh05t4:44_6": "Tenāha ‘‘paṇṇattisodhanamattameva karotī’’ti.",
  "tika-abh05t4:44_7": "Tena niddhāretabbassa dhammantarassa abhāvaṁ dasseti.",
  "tika-abh05t4:44_8": "Yato vuttaṁ ‘‘na aññadhammasabbhāvo evettha pamāṇa’’nti.",
  "tika-abh05t4:44_9": "Evañca katvātiādinā yathāvuttamatthaṁ pāṭhantarena samattheti.",
  "tika-abh05t4:44_10": "Kāmaṁ katthaci satipi khandhe natthi vedanākkhandho,",
  "tika-abh05t4:44_11": "akhandhattasabhāvā pana natthi vedanāti ‘‘na khandhā na vedanākkhandhoti?",
  "tika-abh05t4:44_12": "Āmantā’’ti vuttanti evaṁ vā etaṁ daṭṭhabbaṁ.",
  "tika-abh05t4:44_13": "Tenāha aṭṭhakathāyaṁ ‘‘paññattinibbānasaṅkhātā’’tiādi.",
  "tika-abh05t4:45_0": "39.",
  "tika-abh05t4:45_1": "‘‘Rūpato aññe’’ti ettha bhūtupādāya dhammo viya piyasabhāvopi rūpasaddābhidheyyatāsāmaññena gahitoti āha ‘‘lokuttarā vedanādayodaṭṭhabbā’’ti.",
  "tika-abh05t4:45_2": "Appavattimattamevāti khandhasaddappavattiyā abhāve rūpasaddappavattiyā ca abhāvoti paṇṇattisodhanamattataṁyeva sandhāya vadati,",
  "tika-abh05t4:45_3": "tathā cāha ‘‘evañca katvā’’tiādi.",
  "tika-abh05t4:45_4": "Tenetaṁ dasseti – yathā cakkhuto aññassa sabbassapi sabhāvadhammassa āyatanaggahaṇena gahitattā tadubhayavinimuttaṁ kiñci natthīti kevalaṁ paññattisodhanatthaṁ tameva abhāvaṁ dassetuṁ ‘‘cakkhuñca āyatane ca ṭhapetvā avasesā na ceva cakkhu na ca āyatana’’nti vuttaṁ,",
  "tika-abh05t4:45_5": "evamidhāpi tadatthameva ubhayavinimuttassa abhāvaṁ dassetuṁ ‘‘rūpañca khandhe ca ṭhapetvā avasesā na ceva rūpaṁ na ca khandhā’’ti vuttanti. Visamopaññāso.",
  "tika-abh05t4:45_6": "‘‘Cakkhuñca āyatane ca ṭhapetvā’’ti ettha hi avasesaggahaṇena gayhamānaṁ kiñci natthīti sakkā vattuṁ āyatanavinimuttassa sabhāvadhammassa abhāvā. Tenāha ‘‘yadi siyā’’ti.",
  "tika-abh05t4:45_7": "‘‘Rūpañca khandhe ca ṭhapetvā’’ti ettha pana na tathā sakkā vattuṁ khandhavinimuttassa sabhāvadhammassa atthibhāvato.",
  "tika-abh05t4:45_8": "Yadi pana tādisaṁ khandhagataṁ dhammajātaṁ natthīti evamidaṁ vuttaṁ siyā, evaṁ sati yuttametaṁ siyā.",
  "tika-abh05t4:45_9": "Tathā hi ‘‘aṭṭhakathāyaṁ panā’’tiādinā paññattiggahaṇameva uddharīyati.",
  "tika-abh05t4:45_10": "Taṇhāvatthu ca na siyā avasesaggahaṇena gayhamānanti ānetvā sambandho. Khandho ca siyāti yojanā.",
  "tika-abh05t4:46_0": "Niddesavāravaṇṇanā niṭṭhitā.",
  "tika-abh05t4:47_0": "2. Pavattivāravaṇṇanā",
  "tika-abh05t4:48_0": "50-205.",
  "tika-abh05t4:48_1": "Missakakālabhedesu yamakesu padānaṁ bhinnakālattā siyā atthavisesoti āha ‘‘amissakakālabhedesu vāresu atthavisesābhāvato’’ti.",
  "tika-abh05t4:48_2": "Idāni tamevatthaṁ ‘‘purimassa hī’’tiādinā vivarati. Tenāti atthavisesābhāvena.",
  "tika-abh05t4:48_3": "Etthāti etasmiṁ pavattivārapāṭhe,",
  "tika-abh05t4:48_4": "etissaṁ vā pavattivāravaṇṇanāyaṁ. Cha eva vuttā, na navāti adhippāyo. Tenāha ‘‘atītenā’’tiādi.",
  "tika-abh05t4:48_5": "Ete pana tayoti attanā visuṁ anantaraṁ dassite sandhāyāha.",
  "tika-abh05t4:48_6": "Yathādassitāti aṭṭhakathāyaṁ niddhāretvā dassitabbākārā paccuppannenātītādayo ye pāḷiyaṁ ujukameva āgatā.",
  "tika-abh05t4:48_7": "‘‘Na visuṁ vijjantī’’ti vuttamevatthaṁ ‘‘tattha tattha hī’’tiādinā pākaṭataraṁ karoti.",
  "tika-abh05t4:48_8": "Tattha paṭilomapucchāhīti ‘‘yassa vā pana vedanākkhandho uppajjittha,",
  "tika-abh05t4:48_9": "tassa rūpakkhandho uppajjatī’’ti evamādikāhi paṭhamapade vuttassa paṭilomavasena pavattāhi.",
  "tika-abh05t4:48_10": "Tenevāti nayato yojetuṁ sakkuṇeyyattā eva.",
  "tika-abh05t4:48_11": "Missakakālabhedesu cāti na kevalaṁ amissakakālabhedesuyeva,",
  "tika-abh05t4:48_12": "atha kho missakakālabhedesu cāti attho.",
  "tika-abh05t4:48_13": "Na yojanāsukaratāya eva purime ayojanā,",
  "tika-abh05t4:48_14": "atha kho sukhaggahaṇatthampīti dassento āha ‘‘amissaka…pe… vuttānī’’ti.",
  "tika-abh05t4:49_0": "Yena kāraṇenāti yena ekapadadvayasaṅgahitānaṁ khandhānaṁ uppādassa nirodhassa lābhasaṅkhātena kāraṇena.",
  "tika-abh05t4:49_1": "Yathākkamaṁ purepañho pacchāpañhoti ca nāmaṁ vuttaṁ.",
  "tika-abh05t4:49_2": "Ca-saddena purepacchāpañhoti ca nāmaṁ vuttanti niddhāretvā yojetabbaṁ.",
  "tika-abh05t4:49_3": "Tattha pana ‘‘ekapadadvayasaṅgahitāna’’nti idaṁ ekajjhaṁ katvā gahetabbaṁ.",
  "tika-abh05t4:49_4": "Tamevatthampi vivarati ‘‘yassa hī’’tiādinā.",
  "tika-abh05t4:49_5": "Tattha yassāti yassa pañhassa.",
  "tika-abh05t4:49_6": "‘‘Pañho’’ti cettha pucchanavasena pavattaṁ vacanaṁ veditabbaṁ.",
  "tika-abh05t4:49_7": "Tenevāha ‘‘paripūretvā vissajjetabbatthasaṅgaṇhanato’’ti.",
  "tika-abh05t4:49_8": "Taṁ sarūpadassanena vissajjanaṁ taṁvissajjanaṁ,",
  "tika-abh05t4:49_9": "taṁ vā yathāvuttaṁ vissajjanaṁ etassāti taṁvissajjano, tassa taṁvissajjanassa.",
  "tika-abh05t4:49_10": "Purimakoṭṭhāsenāti purimena uddesapadena.",
  "tika-abh05t4:49_11": "Tena hi vissajjanapadassa samānatthatā idha sadisatthatā.",
  "tika-abh05t4:49_12": "Ekena padenāti ekena padhānāppadhānena yamakapadena, na paṭhamapadenevāti attho.",
  "tika-abh05t4:49_13": "Uppādanirodhalābhasāmaññamattenāti uppādassa vā nirodhassa vā labbhamānatāya samānatāmattena.",
  "tika-abh05t4:49_14": "Sanniṭṭhānapada…pe… yuttanti idaṁ aṭṭhakathāyaṁ ‘‘yattha rūpakkhandho nuppajjatī’’tiādinā purepañhassa dassitattā vuttaṁ.",
  "tika-abh05t4:49_15": "Yadipi tattha ‘‘uppajjatī’’ti vissajjitattā vedanākkhandhassa uppādo labbhatīti vuttaṁ,",
  "tika-abh05t4:49_16": "yo pana sanniṭṭhānapadasaṅgahito rūpakkhandhassa anuppādo pāḷiyaṁ anuññātarūpena ṭhito,",
  "tika-abh05t4:49_17": "tassa vasena purepañho yuttoti adhippāyo.",
  "tika-abh05t4:49_18": "Evañhi purimakoṭṭhāsena sadisatthatā hoti.",
  "tika-abh05t4:50_0": "‘‘Yassa rūpakkhandho nuppajjittha,",
  "tika-abh05t4:50_1": "tassa vedanākkhandho nuppajjitthā’’ti ettha rūpakkhandhassa anuppannapubbatāpaṭikkhepamukhena itarassa paṭikkhipīyatīti rūpakkhandhasseva yathāvuttapaṭikkhepo padhānabhāvena vutto.",
  "tika-abh05t4:50_2": "Eseva nayo aññesupi edisesu ṭhānesūti āha ‘‘sanniṭṭhānatthasseva paṭikkhipanaṁ paṭikkhepo’’ti .",
  "tika-abh05t4:50_3": "‘‘Yassa rūpakkhandho uppajjati,",
  "tika-abh05t4:50_4": "tassa vedanākkhandho nirujjhatī’’ti ettha pana rūpakkhandhassa uppādalakkhaṇaṁ katvā vedanākkhandhassa nirodho pucchīyatīti so eva ‘‘no’’ti paṭisedhīyati.",
  "tika-abh05t4:50_5": "Esa nayo aññesupi edisesu ṭhānesūti vuttaṁ ‘‘saṁsayatthanivāraṇaṁ paṭisedho’’ti.",
  "tika-abh05t4:50_6": "‘‘Na-kāravirahita’’nti etena paṭisedhassa paṭisedhitamāha.",
  "tika-abh05t4:50_7": "Yadi evaṁ pāḷigatipaṭisedhavissajjanānaṁ ko visesoti āha ‘‘tattha uppattī’’tiādi.",
  "tika-abh05t4:51_0": "Tadekadesapakkhepavasenāti tesaṁ catunnaṁ pañhānaṁ pañcannañca vissajjanānaṁ ekadesassa pakkhipanavasena.",
  "tika-abh05t4:51_1": "Tenāha aṭṭhakathāyaṁ ‘‘paṭhame ṭhāne paripuṇṇapañhassa purimakoṭṭhāse sarūpadassanenā’’tiādi.",
  "tika-abh05t4:51_2": "Yo panettha pañhesu vissajjanesu ca sattavīsatiyā ṭhānesu pakkhepaṁ labhati,",
  "tika-abh05t4:51_3": "taṁ dassetuṁ ‘‘paripuṇṇapañho evā’’tiādi vuttaṁ.",
  "tika-abh05t4:51_4": "Pāḷivavatthānadassanāditoti ettha ādi-saddena pucchāvibhaṅgo vissajjanāṭhānāni ekasmiṁ pañhe yojanānayoti imesaṁ saṅgaho daṭṭhabbo.",
  "tika-abh05t4:52_0": "Suddhāvāsānantiādi pāḷiyā padaṁ uddharitvā atthadassanatthaṁ āraddhaṁ.",
  "tika-abh05t4:52_1": "‘‘Yassa yattha rūpakkhandho nuppajjittha,",
  "tika-abh05t4:52_2": "tassa tattha vedanākkhandho nuppajjitthā’’ti imassa vissajjanaṁ hoti ‘‘suddhāvāsānaṁ tesaṁ tatthā’’ti.",
  "tika-abh05t4:52_3": "Tattha ekabhūmiyaṁ dutiyā upapatti natthīti ekissā bhūmiyā ekassa ariyapuggalassa dutiyavāraṁ paṭisandhiggahaṇaṁ natthīti attho.",
  "tika-abh05t4:52_4": "Tatiyavārādīsu vattabbameva natthi.",
  "tika-abh05t4:52_5": "Svāyamattho yathā ñāpito hoti,",
  "tika-abh05t4:52_6": "taṁ dassetuṁ ‘‘paṭisandhito pabhuti hi…pe… pavattā’’ti vuttaṁ.",
  "tika-abh05t4:52_7": "Tena addhāpaccuppannavasenāyaṁ desanā pavattāti dasseti.",
  "tika-abh05t4:52_8": "Ādānanikkhepaparicchinnaṁ kammajasantānaṁ ekattena gahetvā tassa vasena uppādanirodhesu vuccamānesu akammajesu kusalādīsu kathanti codanāyaṁ tepi idha taṁnissitā eva katāti dassento āha ‘‘tasmiñhi…pe… dassitā’’ti. Tenevāti kammajasantāneneva.",
  "tika-abh05t4:52_9": "Tasmāti ekakammanibbattassa vipākasantānassa ekattena gahitattā. Tassāti kammajasantānassa.",
  "tika-abh05t4:52_10": "Pañcasu suddhāvāsesu yathā paccekaṁ ‘‘ekissā bhūmiyā dutiyā upapatti natthī’’ti yathāvuttapāḷiyā viññāyati,",
  "tika-abh05t4:52_11": "evaṁ ‘‘suddhāvāsāna’’nti avisesavacanato sakalepi suddhāvāse sā natthīti tāya kasmā na viññāyatīti codanaṁ samuṭṭhāpetvā sayameva pariharituṁ ‘‘kasmā panā’’tiādimāha.",
  "tika-abh05t4:52_12": "Tattha suddhāvāsesu heṭṭhābhūmikassa asati indriyaparipāke uparibhūmisamuppatti na sakkā paṭisedhetuṁ uddhaṁsotavacanato.",
  "tika-abh05t4:52_13": "Uddhamassa taṇhāsotaṁ vaṭṭasotañcāti hi uddhaṁsoto.",
  "tika-abh05t4:52_14": "Tenāha ‘‘uddhaṁsotapāḷisabbhāvā’’ti.",
  "tika-abh05t4:52_15": "Saṁsandetabbāti yathā na virujjhanti, evaṁ netabbā. Tathā ceva saṁvaṇṇitaṁ.",
  "tika-abh05t4:53_0": "Etena sanniṭṭhānenāti aṅkitokāsabhāvirūpuppādasannissayena nicchayena.",
  "tika-abh05t4:53_1": "Visesitā tathābhāvirūpabhāvino.",
  "tika-abh05t4:53_2": "Asaññasattāpīti na kevalaṁ pañcavokārā eva, atha kho asaññasattāpi.",
  "tika-abh05t4:53_3": "Te eva asaññasatte eva gahetvā purimakoṭṭhāseti adhippāyo.",
  "tika-abh05t4:53_4": "Tena ye sanniṭṭhānena vajjitāti tena yathāvuttasanniṭṭhānena ye virahitā, te tathā na vattabbāti attho.",
  "tika-abh05t4:53_5": "Idāni ‘‘te tato’’tiādinā dasseti. Tatoti asaññābhavato.",
  "tika-abh05t4:53_6": "Pacchimabhavikānanti ettha pacchimabhavaṁ sarūpato dassetuṁ ‘‘kiṁ pañcavokārādī’’tiādi vuttaṁ.",
  "tika-abh05t4:53_7": "Apacchimabhavikānampi arūpānaṁ arūpabhave yathā rūpakkhandho nuppādi,",
  "tika-abh05t4:53_8": "evaṁ tattha pacchimabhavikānaṁ vedanākkhandhopīti āha ‘‘etena sanniṭṭhānena saṅgahitattā’’ti. Tenāha ‘‘tesaṁ…pe… āhā’’ti.",
  "tika-abh05t4:53_9": "Tattha tesanti pacchimabhavikānaṁ. Tatthāti arūpabhave.",
  "tika-abh05t4:53_10": "Itarānuppattibhāvañcāti itarassa vedanākkhandhassa anuppajjanasabbhāvampi.",
  "tika-abh05t4:53_11": "Sappaṭisandhikānampi suddhāvāsānaṁ khandhabhedassa parinibbānapariyāyo oḷārikadosappahānato kilesūpasamasāmaññena vuttoti veditabbaṁ.",
  "tika-abh05t4:54_0": "Sabbesañhi tesanti taṁtaṁbhūmiyaṁ ṭhitānaṁ sabbesaṁ suddhāvāsānaṁ.",
  "tika-abh05t4:54_1": "Yathā panātiādinā vuttamevatthaṁ pākaṭataraṁ karoti.",
  "tika-abh05t4:54_2": "Anantā lokadhātuyoti idaṁ okāsassa paricchedābhāvaṁyeva dassetuṁ vuttaṁ.",
  "tika-abh05t4:54_3": "Puggalavasena samānādhāratāya samānakālattena asambhavanto okāsavasena pana sambhavanto saṁkiṇṇā viya hontīti āha ‘‘saṁkiṇṇatā hotī’’ti.",
  "tika-abh05t4:55_0": "Pavattivāravaṇṇanā niṭṭhitā.",
  "tika-abh05t4:56_0": "3. Pariññāvāravaṇṇanā",
  "tika-abh05t4:57_0": "206-208.Tassāpīti puggalokāsavārassapi.",
  "tika-abh05t4:57_1": "Okāse puggalassevāti yathāgahite okāse yo puggalo,",
  "tika-abh05t4:57_2": "tasseva okāsavisiṭṭhapuggalassevāti attho.",
  "tika-abh05t4:57_3": "Yathā pana puggalavāre labbhamāne puggalokāsavāropi labbhati,",
  "tika-abh05t4:57_4": "evaṁ okāsavāropi labbheyyāti codanaṁ sandhāyāha ‘‘okāsavāropi cā’’ti.",
  "tika-abh05t4:57_5": "Tasmāti yasmā vuccamānopi okāso puggalassa visesabhāveneva vucceyya, na visuṁ, tasmā.",
  "tika-abh05t4:58_0": "Aññathāti pavattivāre viya ādānanikkhepaparicchinnaṁ kammajasantānaṁ ekattena gahetvā tassa uppādanirodhavasena pariññāvacane.",
  "tika-abh05t4:58_1": "‘‘Yo rūpakkhandhaṁ parijānātī’’ti sanniṭṭhānapadasaṅgahitatthābhāvadassanamukhena itarassapi abhāvaṁ dassetuṁ ‘‘rupakkhandhaparijānanassa abhāvā’’ti vuttaṁ. ‘‘Āmantā’’ti ca kataṁ,",
  "tika-abh05t4:58_2": "tasmā pavatte cittakkhaṇavasenevettha tayo addho labbhantīti attho.",
  "tika-abh05t4:58_3": "‘‘Aggamaggasamaṅgiñca arahantañcā’’ti dvinnaṁ padānaṁ ‘‘rūpakkhandhañca na parijānanti vedanākkhandhañca na parijānitthā’’ti dvīhi padehi yathākkamaṁ sambandho.",
  "tika-abh05t4:58_4": "‘‘Ṭhapetvā avasesā puggalā’’ti pana paccekaṁ yojetabbaṁ.",
  "tika-abh05t4:58_5": "Aggamagga…pe… natthīti iminā arahattamaggañāṇasseva pariññāmatthakappattiyā pariññākiccaṁ sātisayaṁ,",
  "tika-abh05t4:58_6": "tadabhāvā na itaresanti dasseti.",
  "tika-abh05t4:58_7": "Yato tasseva vajirūpamatā vuttā, sesānañca vijjūpamatā.",
  "tika-abh05t4:58_8": "Tenāti tena yathāvuttena vacanena.",
  "tika-abh05t4:58_9": "Tadavasesasabbapuggaleti tato aggamaggasamaṅgito avasesasabbapuggale.",
  "tika-abh05t4:58_10": "Imaṁ pana yathāvuttadosaṁ pariharantā ‘‘puthujjanādayo sandhāyā’’ti vadanti.",
  "tika-abh05t4:59_0": "Pariññāvāravaṇṇanā niṭṭhitā.",
  "tika-abh05t4:60_0": "Khandhayamakavaṇṇanā niṭṭhitā.",
  "tika-abh05t4:61_0": "3. Āyatanayamakaṁ",
  "tika-abh05t4:62_0": "1. Paṇṇattivāro",
  "tika-abh05t4:63_0": "Uddesavāravaṇṇanā",
  "tika-abh05t4:64_0": "1-9.Vuttanayenāti ‘‘avayavapadehi vutto ekadeso sakalo vā samudāyapadānaṁ attho,",
  "tika-abh05t4:64_1": "samudāyapadehi pana vutto ekantena avayavapadānaṁ attho’’tiādinā vuttena nayena.",
  "tika-abh05t4:64_2": "Etena yathāvuttaatthavaṇṇanānayadassanatāya sabbapaṇṇattivārādīsu yathārahaṁ attho netabboti dasseti.",
  "tika-abh05t4:65_0": "Uddesavāravaṇṇanā niṭṭhitā.",
  "tika-abh05t4:66_0": "Niddesavāravaṇṇanā",
  "tika-abh05t4:67_0": "10-17.Vāyanaṁ savisayaṁ byāpetvā pavattanaṁ,",
  "tika-abh05t4:67_1": "tayidaṁ yathā gandhāyatane labbhati,",
  "tika-abh05t4:67_2": "evaṁ sīlādīsupīti pāḷiyaṁ ‘‘sīlagandho’’tiādi vuttaṁ ‘‘sīlādiyeva gandho’’ti katvā.",
  "tika-abh05t4:67_3": "Tenāha aṭṭhakathāyaṁ ‘‘sīlagandho…pe… nāmānī’’ti.",
  "tika-abh05t4:67_4": "Yasmā pana savisayabyāpanaṁ tattha pasaṭabhāvo pākaṭabhāvo vā hoti,",
  "tika-abh05t4:67_5": "tasmā ‘‘pasāraṇaṭṭhena pākaṭabhāvaṭṭhena vā’’ti vuttaṁ.",
  "tika-abh05t4:67_6": "Attano vatthussa sūcanaṁ vā vāyanaṁ. ‘‘Devakāyā samāgatā (dī. ni. 2.332; saṁ. ni. 1.37), paṇṇattidhammā’’tiādīsu (dha. sa.",
  "tika-abh05t4:67_7": "dukamātikā 108) samūhapaññattīsupi kāyadhammasaddā āgatāti ‘‘sasabhāva’’nti viseseti.",
  "tika-abh05t4:67_8": "Kāyavacanena…pe… natthīti idaṁ ‘‘na dhammo nāyatana’’nti ettha dhammasaddassa vinivattavisesasabbasabhāvadhammavācakataṁ sandhāya vuttaṁ,",
  "tika-abh05t4:67_9": "na dhammāyatanasaṅkhātadhammavisesavācakatanti daṭṭhabbaṁ.",
  "tika-abh05t4:68_0": "Niddesavāravaṇṇanā niṭṭhitā.",
  "tika-abh05t4:69_0": "2. Pavattivāravaṇṇanā",
  "tika-abh05t4:70_0": "18-21.Etasminti pavattivāre.",
  "tika-abh05t4:70_1": "Pucchāmattalābhenāti moghapucchābhāvamāha.",
  "tika-abh05t4:70_2": "Ekekanti ‘‘yassa cakkhāyatanaṁ uppajjati,",
  "tika-abh05t4:70_3": "tassa saddāyatanaṁ uppajjatī’’tiādikaṁ ekekaṁ.",
  "tika-abh05t4:70_4": "Pañcāti ‘‘yassa saddāyatanaṁ uppajjati,",
  "tika-abh05t4:70_5": "tassa gandhāyatanaṁ uppajjatī’’tiādīni pañca.",
  "tika-abh05t4:70_6": "Pucchāmattalābhena saṅgahaṁ anujānanto ‘‘vissajjanavasena hāpetabbānī’’ti āha.",
  "tika-abh05t4:70_7": "‘‘Vakkhati hī’’tiādinā yathāvuttamatthaṁ aṭṭhakathāya samattheti.",
  "tika-abh05t4:71_0": "Sadisavissajjananti sāmaññavacanaṁ visesaniviṭṭhameva hotīti taṁ visesaṁ dassento ‘‘puggalavārameva sandhāya vutta’’nti vatvā tassā pana sadisavissajjanatāya abyāpitattā yattha sadisaṁ,",
  "tika-abh05t4:71_1": "tatthāpi vissajjitanti dassento ‘‘okāsavāre pana…pe… vissajjita’’nti āha. Tattha tanti dutiyaṁ.",
  "tika-abh05t4:71_2": "Puggalavārepīti yattha sadisaṁ vissajjanaṁ,",
  "tika-abh05t4:71_3": "tattha puggalavārepi vissajjitaṁ, pageva okāsavāreti adhippāyo.",
  "tika-abh05t4:71_4": "Virattakāmakammanibbattassāti bhāvanābalena viratto kāmo etenāti virattakāmaṁ, rūpāvacarakammaṁ, tato nibbattassa.",
  "tika-abh05t4:71_5": "Paṭisandhi eva bījaṁ paṭisandhibījaṁ, tassa.",
  "tika-abh05t4:71_6": "‘‘Evaṁsabhāvattā’’ti etena ekantato kāmataṇhānidānakammahetukāni ghānādīnīti dasseti.",
  "tika-abh05t4:71_7": "Gandhādayo ca na santīti sabbena sabbaṁ tesampi abhāvaṁ sandhāya vadati. Tattha yaṁ vattabbaṁ, taṁ heṭṭhā vuttameva.",
  "tika-abh05t4:72_0": "‘‘Sacca’’nti yathāvuttavasena gahetabbaṁ codakena vuttamatthaṁ sampaṭicchitvā puna yenādhippāyena tāni yamakāni sadisavissajjanāni,",
  "tika-abh05t4:72_1": "taṁ dassetuṁ ‘‘yathā panā’’tiādi vuttaṁ.",
  "tika-abh05t4:72_2": "Tatrāyaṁ saṅkhepattho – tattha cakkhāyatanamūlakesu ghānāyatanayamakena ‘‘sacakkhukānaṁ aghānakānaṁ upapajjantāna’’ntiādinā nayena jivhākāyāyatanayamakāni yathā sadisavissajjanāni,",
  "tika-abh05t4:72_3": "tathā idha ghānāyatanamūlakesu ghānāyatanayamakena tāni jivhākāyāyatanayamakāni ‘‘yassa ghānāyatanaṁ uppajjati,",
  "tika-abh05t4:72_4": "tassa jivhāyatanaṁ uppajjatīti?",
  "tika-abh05t4:72_5": "Āmantā’’tiādinā nayena sadisavissajjanānīti.",
  "tika-abh05t4:72_6": "Evamettha ubhayesaṁ visuṁ aññamaññaṁ sadisavissajjanatāya idaṁ vuttaṁ,",
  "tika-abh05t4:72_7": "na ekajjhaṁ aññamaññaṁ sadisavissajjanatāya.",
  "tika-abh05t4:72_8": "Tenāha ‘‘tasmā tattha tattheva sadisavissajjanatā pāḷianāruḷhatāya kāraṇa’’nti.",
  "tika-abh05t4:72_9": "Evañca sati cakkhāyatanamūlaggahaṇaṁ kimatthiyanti āha ‘‘nidassanabhāvenā’’tiādi.",
  "tika-abh05t4:72_10": "Tattha nidassanabhāvenāti nidassanabhūtānaṁ aññamaññasadisavissajjanatāsaṅkhātena nidassanabhāveneva,",
  "tika-abh05t4:72_11": "na pana tesaṁ nidassitabbehi sabbathā sadisavissajjanatāyāti adhippāyo.",
  "tika-abh05t4:72_12": "‘‘Yebhuyyatāyā’’ti vuttaṁ yebhuyyataṁ dassetuṁ ‘‘tesu hī’’tiādi vuttaṁ.",
  "tika-abh05t4:73_0": "Evanti iminā ‘‘āmantā’’ti paṭivacanavissajjanena yathāvuttavacanasseva vissajjanabhāvānujānanaṁ kattabbanti imamatthaṁ ākaḍḍhati. Sāti dutiyapucchā.",
  "tika-abh05t4:73_1": "Ghānāyatanayamakenāti cakkhāyatanamūlakesu ghānāyatanayamakeneva.",
  "tika-abh05t4:73_2": "Taṁsesānīti tena ghānāyatanamūlakakāyāyatanayamakena saddhiṁ sesāni.",
  "tika-abh05t4:73_3": "Sadisavissajjanattā anāruḷhānīti ettha ‘‘anāruḷhānī’’ti ettakameva tathā-saddena anukaḍḍhīyati,",
  "tika-abh05t4:73_4": "na ‘‘sadisavissajjanattā’’ti dassento ‘‘tathāti…pe… samaññenā’’ti vatvā idāni ‘‘kāraṇasāmaññenā’’ti vuttassa sadisavissajjanattassa tattha abhāvaṁ dassetuṁ ‘‘ghānajivhākāyāyatanānaṁ panā’’tiādi vuttaṁ.",
  "tika-abh05t4:73_5": "Tattha agabbhaseyyakesu pavattamānānanti etthāpi ‘‘sahacāritāyā’’ti padaṁ ānetvā sambandhitabbaṁ,",
  "tika-abh05t4:73_6": "tathā ‘‘gabbhaseyyakesu ca pavattamānāna’’nti.",
  "tika-abh05t4:73_7": "Itarāni ghānāyatanamūlakāni jivhākāyāyatanayamakāni dve na vissajjīyanti,",
  "tika-abh05t4:73_8": "ghānāyatanamūlakesu ca yamakesu vissajjitesu itaradvayamūlakāni jivhākāyāyatanamūlakāni na vissajjīyanti avisesattā appavisesattā cāti yojetabbaṁ.",
  "tika-abh05t4:73_9": "Tattha kāyāyatanayamake dutiyapucchāvasena appaviseso,",
  "tika-abh05t4:73_10": "itaravasena aviseso veditabbo.",
  "tika-abh05t4:73_11": "Rūpāyatanamanāyatanehi saddhinti idaṁ rūpāyatanamūlakamanāyatanavasena vuttanti āha ‘‘rūpāyatana…pe… adhippāyo’’ti.",
  "tika-abh05t4:73_12": "Tenevāha ‘‘rūpāyatanamūlakesu hī’’tiādi.",
  "tika-abh05t4:73_13": "Yamakānanti rūpāyatanamūlakagandharasaphoṭṭhabbāyatanayamakānaṁ.",
  "tika-abh05t4:73_14": "Dutiyapucchānanti yathāvuttayamakānaṁyeva dutiyapucchānaṁ.",
  "tika-abh05t4:73_15": "Vuttanayenāti ‘‘sarūpakānaṁ acittakāna’’ntiādinā vuttena nayena.",
  "tika-abh05t4:73_16": "Ādipucchānanti tesaṁyeva yamakānaṁ paṭhamapucchānaṁ.",
  "tika-abh05t4:74_0": "Heṭṭhimehīti idaṁ avisesavacanampi yesu sadisavissajjanatā sambhavati,",
  "tika-abh05t4:74_1": "tadapekkhanti āha ‘‘gandharasa…pe… attho’’ti.",
  "tika-abh05t4:74_2": "Uddiṭṭhadhammesu uddesānurūpaṁ labbhamānavisesakathanaṁ vissajjanaṁ,",
  "tika-abh05t4:74_3": "yo tattha na sabbena sabbaṁ uddesānurūpaguṇena upalabbhati,",
  "tika-abh05t4:74_4": "tassa akathanampi atthato vissajjanameva nāma hotīti āha ‘‘avissajjaneneva alabbhamānatādassanena vissajjitāni nāma hontī’’ti.",
  "tika-abh05t4:75_0": "Cakkhuvikalasotavikalā viya cakkhusotavikalopi labbhatīti so pana aṭṭhakathāyaṁ pi-saddena saṅgahitoti dassento ‘‘jaccandhampi…pe… veditabbo’’ti āha.",
  "tika-abh05t4:75_1": "Paripuṇṇāyatanameva opapātikaṁ sandhāya vuttanti ettha aṭṭhānappayutto eva-saddoti tassa ṭhānaṁ dassento ‘‘vuttamevāti attho’’ti vatvā tena paripuṇṇāyatanassa tattha aniyatattā aparipuṇṇāyatanassapi saṅgaho siddhoti dassento ‘‘tena jaccandhabadhirampi sandhāya vuttatā na nivāritā hotī’’ti āha.",
  "tika-abh05t4:76_0": "22-254.Tasmiṁ puggalassa anāmaṭṭhattāti kasmā vuttaṁ,",
  "tika-abh05t4:76_1": "yāvatā ‘‘rūpībrahmalokaṁ pucchatī’’ti imināpi okāsoyeva āmaṭṭhoti.",
  "tika-abh05t4:76_2": "‘‘Āmantā’’ti paṭiññāya kāraṇavibhāvanādhippāyeneva ‘‘kasmā paṭiññāta’’nti codanaṁ samuṭṭhāpetvā taṁ kāraṇaṁ dassetukāmo ‘‘nanū’’tiādimāha .",
  "tika-abh05t4:76_3": "Gabbhaseyyakabhāvaṁ gantvā parinibbāyissatīti pacchimabhavikaṁ sandhāyāha.",
  "tika-abh05t4:76_4": "Tadavatthassāti pacchimabhavāvatthassa. Bhavissantassāti bhāvino.",
  "tika-abh05t4:76_5": "Paṭiññātabbattāti ‘‘uppajjissatī’’ti paṭiññātabbattā.",
  "tika-abh05t4:77_0": "Atha kasmāti etthāyaṁ saṅkhepattho – yadi ‘‘yassa rūpāyatanaṁ uppajjissati,",
  "tika-abh05t4:77_1": "tassa cakkhāyatanaṁ uppajjissatī’’ti pucchāyaṁ vuttena vidhinā paṭiññātabbaṁ,",
  "tika-abh05t4:77_2": "atha kasmā atha kena kāraṇena paṭilome ‘‘yassa vā pana rūpāyatanaṁ nuppajjissati,",
  "tika-abh05t4:77_3": "tassa cakkhāyatanaṁ nuppajjissatī’’ti pucchāya ‘‘āmantā’’ti paṭiññātaṁ,",
  "tika-abh05t4:77_4": "nanu idaṁ aññamaññaṁ viruddhanti?",
  "tika-abh05t4:77_5": "Nanūtiādināpi codako tameva virodhaṁ vibhāveti.",
  "tika-abh05t4:77_6": "No ca nuppajjissati uppajjissati evāti attho.",
  "tika-abh05t4:77_7": "‘‘Tasmiṁ bhave’’tiādi tassa parihāro.",
  "tika-abh05t4:77_8": "Tattha tasmiṁ bhaveti yasmiṁ bhave ‘‘rūpāyatanaṁ nuppajjissatī’’ti vuttaṁ pavattamānattā, tasmiṁ bhave.",
  "tika-abh05t4:77_9": "Anāgatabhāvena avacanatoti bhāvībhāvena avattabbato āraddhuppādabhāvena pavattamānattāti adhippāyo.",
  "tika-abh05t4:77_10": "Tenevāha ‘‘bhavantare hī’’tiādi. Na pana vuccatīti sambandho.",
  "tika-abh05t4:77_11": "Evañca katvātiādinā pāṭhantarena yathāvuttamatthaṁ samattheti.",
  "tika-abh05t4:78_0": "Yasmiṁ attabhāve yehi āyatanehi bhavitabbaṁ,",
  "tika-abh05t4:78_1": "taṁtaṁāyatananibbattakakammena avassaṁbhāvīāyatanassa sattassa, santānassa vā,",
  "tika-abh05t4:78_2": "‘‘yassa vā pana rūpāyatanaṁ uppajjissati,",
  "tika-abh05t4:78_3": "tassa cakkhāyatanaṁ uppajjissatīti? Āmantā,",
  "tika-abh05t4:78_4": "yassa vā pana rūpāyatanaṁ nuppajjissati,",
  "tika-abh05t4:78_5": "tassa cakkhāyatanaṁ nuppajjissatīti?",
  "tika-abh05t4:78_6": "Āmantā’’ti ca evaṁ pavattaṁ pucchādvayavissajjanaṁ āyatanapaṭilābhassa jātibhāvato suṭṭhu upapannaṁ bhavati.",
  "tika-abh05t4:78_7": "Pacchimabhavikādayoti ettha ādi-saddena arūpe uppajjitvā parinibbāyanakā saṅgayhanti. Idampi vissajjanaṁ.",
  "tika-abh05t4:78_8": "Abhinanditabbattāti ‘‘āmantā’’ti sampaṭicchitabbattā.",
  "tika-abh05t4:79_0": "Yaṁ pana aghānakānaṁ kāmāvacaraṁ upapajjantānanti vuttanti sambandho.",
  "tika-abh05t4:79_1": "Yassa vipāko ghānāyatanuppattito puretarameva upacchijjissati,",
  "tika-abh05t4:79_2": "taṁ ghānāyatanānibbattakakammanti vuttaṁ.",
  "tika-abh05t4:79_3": "Kathaṁ panīdisaṁ kammaṁ atthīti viññāyatīti āha ‘‘yassa yatthā’’tiādi.",
  "tika-abh05t4:79_4": "Evampi gabbhaseyyako eva idha aghānakoti adhippetoti kathamidaṁ viññāyatīti codanāya ‘‘na hī’’tiādiṁ vatvā tamatthaṁ sādhetuṁ ‘‘dhammahadayavibhaṅge’’tiādi vuttaṁ.",
  "tika-abh05t4:79_5": "Avacanattampi hi yathādhammasāsane abhidhamme paṭikkhepoyevāti . Idhāti imasmiṁ āyatanayamake.",
  "tika-abh05t4:79_6": "Yathādassitāsūti ‘‘yassa vā pana sotāyatanaṁ nuppajjissati,",
  "tika-abh05t4:79_7": "tassa cakkhāyatanaṁ nuppajjati,",
  "tika-abh05t4:79_8": "yassa yattha ghānāyatanaṁ na nirujjhati,",
  "tika-abh05t4:79_9": "tassa tattha rūpāyatanaṁ na nirujjhissatī’’ti ca dassitappakārāsu pucchāsu.",
  "tika-abh05t4:79_10": "Āmantāti vuttanti atha kasmā na viññāyatīti yojanā.",
  "tika-abh05t4:79_11": "Etāsu pucchāsu kasmā paṭivacanena vissajjanaṁ na katanti adhippāyo.",
  "tika-abh05t4:79_12": "Sanniṭṭhānena gahitatthassāti ‘‘yassa vā pana sotāyatanaṁ nuppajjissati,",
  "tika-abh05t4:79_13": "yassa yattha ghānāyatanaṁ na nirujjhissatī’’ti ca evamādikena sanniṭṭhānapadena gahitassa atthassa.",
  "tika-abh05t4:79_14": "Ekadese saṁsayatthassa sambhavenāti ekadese saṁsayitabbassa atthassa sambhavena sanniṭṭhānatthapaṭiyogabhūtasaṁsayatthassa paṭivacanassa akaraṇato ‘‘āmantā’’ti paṭivacanavissajjanassa akattabbato atthassa abhinditvā ekajjhaṁ katvā avattabbato.",
  "tika-abh05t4:79_15": "Tenāha ‘‘bhinditabbehi na paṭivacanavissajjanaṁ hotī’’ti.",
  "tika-abh05t4:80_0": "Yadi siyāti bhinditvā vattabbepi atthe yadi paṭivacanavissajjanaṁ siyā,",
  "tika-abh05t4:80_1": "paripuṇṇavissajjanameva na siyā anokāsabhāvato bhinditabbato cāti attho.",
  "tika-abh05t4:80_2": "Tathā hi ‘‘pañcavokāre parinibbantānaṁ, arūpe pacchimabhavikānaṁ,",
  "tika-abh05t4:80_3": "ye ca arūpaṁ upapajjitvā parinibbāyissanti,",
  "tika-abh05t4:80_4": "tesaṁ cavantānaṁ tesaṁ sotāyatanañca nuppajjissati,",
  "tika-abh05t4:80_5": "cakkhāyatanañca nuppajjatī’’ti ca,",
  "tika-abh05t4:80_6": "tathā ‘‘rūpāvacare parinibbantānaṁ,",
  "tika-abh05t4:80_7": "arūpānaṁ tesaṁ tattha ghānāyatanañca na nirujjhati,",
  "tika-abh05t4:80_8": "rūpāyatanañca na nirujjhissatī’’ti ca tattha vibhāgavasena pavatto pāṭhaseso.",
  "tika-abh05t4:80_9": "Atha kasmāti yadi abhinditabbe paṭivacanavissajjanaṁ, na bhinditabbe,",
  "tika-abh05t4:80_10": "evaṁ sante ‘‘yassa vā pana somanassindriyaṁ uppajjati,",
  "tika-abh05t4:80_11": "tassa cakkhundriyaṁ uppajjatīti?",
  "tika-abh05t4:80_12": "Āmantā’’ti iminā paṭivacanavissajjanena gabbhaseyyakānaṁ somanassapaṭisandhi natthīti kasmā na viññāyati,",
  "tika-abh05t4:80_13": "bhinditabbe na paṭivacanavissajjanaṁ hotīti sampaṭicchitabbanti? Taṁ na,",
  "tika-abh05t4:80_14": "aññāya pāḷiyā tadatthassa viññāyamānattāti dassento ‘‘kāmadhātuyā’’tiādimāha.",
  "tika-abh05t4:81_0": "‘‘Yaṁ cittaṁ uppajjati, na nirujjhati, taṁ cittaṁ nirujjhissati, nuppajjissatīti?",
  "tika-abh05t4:81_1": "Āmantā’’ti tasseva cittassa nirodho anāgatabhāvena tassa uppādakkhaṇe yathā vutto,",
  "tika-abh05t4:81_2": "evaṁ tasseva kammajasantānassa nirodho tassa uppāde anāgatabhāvena vattabbo.",
  "tika-abh05t4:81_3": "Tenetaṁ dasseti ‘‘ekacittassa nāma uppādakkhaṇe nirodho anāgatabhāvena vuccati,",
  "tika-abh05t4:81_4": "kimaṅgaṁ pana ekasantānassā’’ti .",
  "tika-abh05t4:81_5": "Sabbattha sabbasmiṁ anāgatavāre.",
  "tika-abh05t4:81_6": "Upapajjantānaṁ eva vasena so nirodho tathā anāgatabhāvena vutto,",
  "tika-abh05t4:81_7": "kasmā panettha nirodho upapannānaṁ vasena na vuttoti āha ‘‘uppannānaṁ panā’’tiādi.",
  "tika-abh05t4:81_8": "Tasseva yathāpavattassa kammajasantānassa eva.",
  "tika-abh05t4:81_9": "Tasmāti yasmā uppādakkhaṇato uddhaṁ nirodho āraddho nāma hoti, tasmā.",
  "tika-abh05t4:81_10": "Bhede satipi kālabhedāmasanassa kāraṇe satipi.",
  "tika-abh05t4:81_11": "Anāgatakālāmasanavaseneva nirodhasseva vasena vissajjanadvayaṁ upapannameva yuttameva hotīti.",
  "tika-abh05t4:81_12": "Aññesaṁ vasena nirodhasseva vattuṁ asakkuṇeyyattā ‘‘arahata’’nti vuttaṁ.",
  "tika-abh05t4:82_0": "Yadi upapattianantaraṁ nirodho āraddho nāma hoti,",
  "tika-abh05t4:82_1": "atha kasmā cutiyā nirodhavacananti codanaṁ sandhāyāha ‘‘tanniṭṭhānabhāvato pana cutiyā nirodhavacana’’nti.",
  "tika-abh05t4:82_2": "Tanniṭṭhānabhāvatoti tassa santānassa niṭṭhānabhāvato.",
  "tika-abh05t4:82_3": "Pavattetiādi vuttassevatthassa pākaṭakaraṇaṁ. Tattha tassāti santānassa.",
  "tika-abh05t4:82_4": "Vakkhatītiādipi pavatte nirodhaṁ anādiyitvā cutinirodhasseva gahitatāya kāraṇavacanaṁ.",
  "tika-abh05t4:82_5": "Tenāti tena yathāvuttena pāṭhantaravacanena.",
  "tika-abh05t4:82_6": "Etthāti etasmiṁ ‘‘yassa cakkhāyatanaṁ nirujjhissatī’’tiādike āyatanayamake.",
  "tika-abh05t4:82_7": "Yadi pavatte niruddhassapi cutiyā eva nirodho icchito,",
  "tika-abh05t4:82_8": "‘‘sacakkhukāna’’ntiādi kathanti āha ‘‘sacakkhukānantiādīsu ca paṭiladdhacakkhukānantiādinā attho viññāyatī’’ti. Teti arūpe pacchimabhavikā.",
  "tika-abh05t4:82_9": "Acakkhukavacanañca sāvasesanti yojanā.",
  "tika-abh05t4:83_0": "Pavattivāravaṇṇanā niṭṭhitā.",
  "tika-abh05t4:84_0": "Āyatanayamakavaṇṇanā niṭṭhitā.",
  "tika-abh05t4:85_0": "4. Dhātuyamakaṁ",
  "tika-abh05t4:86_0": "1-19.Saddadhātusambandhānanti idaṁ yāni cakkhudhātādimūlakesu saddayamakāni,",
  "tika-abh05t4:86_1": "sabbāni ca saddadhātumūlakāni, tāni sandhāya vuttaṁ.",
  "tika-abh05t4:86_2": "Na hi tāni cakkhuviññāṇadhātādisambandhāni viya cutipaṭisandhivasena labbhanti,",
  "tika-abh05t4:86_3": "eteneva āyatanayamakepi pavattivāre saddadhātusambandhānaṁ yamakānaṁ alabbhamānatā ca veditabbā.",
  "tika-abh05t4:87_0": "Dhātuyamakavaṇṇanā niṭṭhitā.",
  "tika-abh05t4:88_0": "5. Saccayamakaṁ",
  "tika-abh05t4:89_0": "1. Paṇṇattivāravaṇṇanā",
  "tika-abh05t4:90_0": "10-26.Soti dukkhasaddo.",
  "tika-abh05t4:90_1": "Aññatthāti saṅkhāradukkhavipariṇāmadukkhadukkhādhiṭṭhānesu.",
  "tika-abh05t4:90_2": "Aññanirapekkhoti saṅkhārādipadantarānapekkho.",
  "tika-abh05t4:90_3": "Tenāti aññanirapekkhadukkhapadaggahaṇato.",
  "tika-abh05t4:90_4": "Tasmiṁ dukkhadukkhe visayabhūte.",
  "tika-abh05t4:90_5": "Esa dukkhasaddo ‘‘dukkhaṁ dukkhasacca’’nti ettha paṭhamo dukkhasaddo. Tañca dukkhadukkhaṁ.",
  "tika-abh05t4:90_6": "‘‘Dukkhaṁ dukkhasacca’’nti ettha dukkhameva dukkhasaccanti nayidaṁ avadhāraṇaṁ icchitabbaṁ,",
  "tika-abh05t4:90_7": "dukkhaṁ dukkhasaccamevāti pana icchitabbanti āha ‘‘ekantena dukkhasaccamevā’’ti.",
  "tika-abh05t4:90_8": "Saccavibhaṅge vuttesu samudayesu koci phaladhammesu natthīti saccavibhaṅge pañcadhā vuttesu samudayesu ekopi phalasabhāvesu natthi, phalasabhāvo natthīti attho.",
  "tika-abh05t4:90_9": "‘‘Phaladhammo natthī’’ti ca pāṭho.",
  "tika-abh05t4:90_10": "Maggasaddo ca phalaṅgesūti sāmaññaphalaṅgesu sammādiṭṭhiādīsu ‘‘maggaṅgaṁ maggapariyāpanna’’ntiādinā (vibha. 492,",
  "tika-abh05t4:90_11": "495) āgato maggasaddo maggaphalattā pavattati kāraṇūpacārenāti adhippāyo.",
  "tika-abh05t4:90_12": "Tenāha ‘‘na maggakiccasabbhāvā’’tiādi.",
  "tika-abh05t4:90_13": "Tasmāti yasmā saccadesanāya pabhavādisabhāvā eva dhammā samudayādipariyāyena vuttā, na appabhavādisabhāvā, tasmā .",
  "tika-abh05t4:90_14": "Ettha ca tebhūmakadhammānaṁ yathārahaṁ dukkhasamudayasaccantogadhattā asaccasabhāve sabhāvadhamme ca uddharanto phaladhamme eva uddhari.",
  "tika-abh05t4:90_15": "Nanu ca maggasampayuttāpi dhammā asaccasabhāvāti tepi uddharitabbāti? Na, tesaṁ maggagatikattā.",
  "tika-abh05t4:90_16": "‘‘Phaladhammesū’’ti ettha dhammaggahaṇena vā phalasampayuttadhammānaṁ viya tesampi gahaṇaṁ daṭṭhabbaṁ.",
  "tika-abh05t4:91_0": "Padasodhanena…pe… idha gahitāti etena asaccasabhāvānaṁ dhammānaṁ pakaraṇena nivattitataṁ āha. Tesanti dukkhādīnaṁ.",
  "tika-abh05t4:91_1": "Tabbisesanayogavisesanti tena dukkhādivisesanayogena visiṭṭhataṁ.",
  "tika-abh05t4:91_2": "Saccavisesanabhāveneva dukkhādīnaṁ pariññeyyatādibhāvo siddhoti āha ‘‘ekantasaccattā’’ti.",
  "tika-abh05t4:91_3": "Yathā cetthāti yathā etasmiṁ saccayamake suddhasaccavāre saccavisesanabhūtā eva dukkhādayo gahitā.",
  "tika-abh05t4:91_4": "Evaṁ khandhayamakādīsupīti na suddhasaccavāre eva ayaṁ nayo dassitoti attho.",
  "tika-abh05t4:91_5": "Padasodhanavāre taṁmūlacakkavāre ca ‘‘rūpaṁ rūpakkhandho’’tiādinā samudāyapadānaṁyeva vuttattā vattabbameva natthīti ‘‘suddhakkhandhādivāresū’’ti vuttaṁ.",
  "tika-abh05t4:91_6": "Tathā cetthāpi suddhavāre eva ayaṁ nayo dassito.",
  "tika-abh05t4:91_7": "Yadi suddhakkhandhādivāresu khandhādivisesanabhūtānameva rūpādīnaṁ gahaṇena bhavitabbaṁ,",
  "tika-abh05t4:91_8": "atha kasmā khandhādivisesanato aññesampi rūpādīnaṁ vasena attho dassitoti codanaṁ sandhāyāha ‘‘aṭṭhakathāyaṁ panā’’tiādi. Purimo eva attho yutto, yuttito pāṭhova balavāti.",
  "tika-abh05t4:92_0": "Paṇṇattivāravaṇṇanā niṭṭhitā.",
  "tika-abh05t4:93_0": "2. Pavattivāravaṇṇanā",
  "tika-abh05t4:94_0": "27-164.",
  "tika-abh05t4:94_1": "Dukkhapariññā yāva dukkhasamatikkamanatthāti sappadesaṁ pavattāpi sā tadatthāvahā bhaveyyāti kassaci āsaṅkā siyāti dassento āha ‘‘ariyattā…pe… katvā vutta’’nti.",
  "tika-abh05t4:94_2": "Keci panettha ‘‘antimabhave ṭhitattā’’ti kāraṇaṁ vadanti,",
  "tika-abh05t4:94_3": "taṁ na yujjati upapattiyā dukkhavicārattā,",
  "tika-abh05t4:94_4": "na ca sabbe suddhāvāsā antimabhavikā uddhaṁsotavacanato.",
  "tika-abh05t4:94_5": "‘‘Yassa dukkhasaccaṁ uppajjatī’’ti uppādāvatthā.",
  "tika-abh05t4:94_6": "Avisesena dukkhasaccapariyāpannā dhammā sambandhībhāveneva taṁsamaṅgī ca puggalo vuttoti dassento ‘‘sabbe upapajjantā’’tiādiṁ vatvā svāyamattho yasmā nicchayarūpena gahito,",
  "tika-abh05t4:94_7": "nicchitasseva ca atthassa vibhāgadassanena bhavitabbaṁ,",
  "tika-abh05t4:94_8": "tasmā ‘‘tesveva…pe… upapannamevā’’ti āha.",
  "tika-abh05t4:94_9": "Tattha tesveva keci dassīyantīti sambandho.",
  "tika-abh05t4:94_10": "Ekakoṭṭhāsuppattisamaṅginoti dukkhakoṭṭhāsuppattisamaṅgino.",
  "tika-abh05t4:94_11": "Tesūti sanniṭṭhānena gahitesu.",
  "tika-abh05t4:94_12": "Maggaphaluppādasamaṅgīsūti maggaphaluppādasamaṅgīnaṁ, ayameva vā pāṭho.",
  "tika-abh05t4:95_0": "Ettha cātiādinā ‘‘sabbesa’’ntiādipāḷiyā piṇḍatthaṁ dasseti.",
  "tika-abh05t4:95_1": "Tattha samudayasaccuppādavomissassa dukkhasaccuppādassāti idaṁ anādare sāmivacanaṁ.",
  "tika-abh05t4:95_2": "Katthaci samudayasaccuppādavomissepi dukkhasacce taṁrahitassa samudayasaccuppādarahitassa dukkhasaccuppādassa dassanavasena vuttanti yojanā.",
  "tika-abh05t4:95_3": "Keci pana ‘‘samudayasaccāvomissassā’’ti paṭhanti,",
  "tika-abh05t4:95_4": "tesaṁ ‘‘taṁrahitassā’’ti idaṁ purimapadassa atthavivaraṇaṁ veditabbaṁ.",
  "tika-abh05t4:95_5": "Taṁsahitassāti samudayasaccuppādasahitassa dukkhasaccuppādassa dassanavasena vuttanti yojanā. Tesanti asaññasattānaṁ,",
  "tika-abh05t4:95_6": "pavattiyaṁ dukkhasaccassa uppādo ‘‘pavatte’’tiādinā vuttesu dvīsupi koṭṭhāsesu na gahitoti attho.",
  "tika-abh05t4:95_7": "Paṭisandhiyaṁ pana tesaṁ uppādassa paṭhamakoṭṭhāsena gahitatā dassitā eva.",
  "tika-abh05t4:95_8": "Tathā nirodho cāti yathā asaññasattānaṁ paṭisandhiyaṁ dukkhasaccassa uppādo paṭhamakoṭṭhāsena gahito,",
  "tika-abh05t4:95_9": "pavattiyaṁ pana so dvīhi koṭṭhāsehi na gahito,",
  "tika-abh05t4:95_10": "tathā tesaṁ dukkhasaccassa nirodhopīti attho.",
  "tika-abh05t4:95_11": "Tathā hi ‘‘sabbesaṁ cavantānaṁ pavatte taṇhāvippayuttacittassa bhaṅgakkhaṇe’’tiādinā (yama.",
  "tika-abh05t4:95_12": "1.saccayamaka.88) nirodhavāre pāḷi pavattā.",
  "tika-abh05t4:95_13": "Eseva nayoti yvāyaṁ ‘‘ettha cā’’tiādinā samudayasaccayamake pāḷiyā atthanayo vutto,",
  "tika-abh05t4:95_14": "maggasaccayamakepi eseva nayo,",
  "tika-abh05t4:95_15": "evameva tatthāpi attho netabboti attho.",
  "tika-abh05t4:95_16": "Tathā hi ‘‘sabbesaṁ upapajjantāna’’ntiādinā tattha pāḷi pavattā.",
  "tika-abh05t4:96_0": "Evañca satīti evaṁ khaṇavasena okāsaggahaṇe satīti yathāvuttamatthaṁ ananujānanavasena paccāmasati.",
  "tika-abh05t4:96_1": "Etassa vissajjaneti etassa yamakapadassa vissajjane. ‘‘Aggamaggassa uppādakkhaṇe,",
  "tika-abh05t4:96_2": "arahantānaṁ cittassa uppādakkhaṇe,",
  "tika-abh05t4:96_3": "yassa cittassa anantarā aggamaggaṁ paṭilabhissanti, tassa cittassa uppādakkhaṇe,",
  "tika-abh05t4:96_4": "asaññasattaṁ upapajjantānaṁ tesaṁ tattha dukkhasaccaṁ uppajjati,",
  "tika-abh05t4:96_5": "no ca tesaṁ tattha samudayasaccaṁ uppajjissatī’’ti (yama.",
  "tika-abh05t4:96_6": "1.saccayamaka.71) purimakoṭṭhāsassa āgatattā virodho natthīti ‘‘pacchimakoṭṭhāse’’tiādi vuttaṁ .",
  "tika-abh05t4:96_7": "Tattha tasmāti yasmā na upapatticittuppādakkhaṇo bhāvino samudayapaccuppādassa ādhāro, atha kho kāmāvacarādiokāso, tasmā.",
  "tika-abh05t4:96_8": "Puggalokāsavāro hesāti yasmā puggalokāsavāro esa,",
  "tika-abh05t4:96_9": "tasmā ‘‘tesaṁ tatthā’’ti ettha okāsavasena tattha-saddassa attho veditabbo.",
  "tika-abh05t4:96_10": "Yadi puggalokāsavāre kāmāvacarādiokāsavaseneva attho gahetabbo, na khaṇavasena,",
  "tika-abh05t4:96_11": "atha kasmā ‘‘sabbesaṁ upapajjantāna’’ntiādinā okāsaṁ anāmasitvā tattha vissajjanaṁ pavattanti codanaṁ sandhāyāha ‘‘tattha…pe… so evā’’ti. Tattha tatthāti okāsavāre.",
  "tika-abh05t4:96_12": "Puggalavisesadassanatthanti puggalasaṅkhātavisesadassanatthaṁ.",
  "tika-abh05t4:96_13": "Yattha teti yasmiṁ kāmāvacarādiokāse te puggalā.",
  "tika-abh05t4:97_0": "Kecīti dhammasirittheraṁ sandhāyāha.",
  "tika-abh05t4:97_1": "So hi ‘‘pavatte cittassa bhaṅgakkhaṇe dukkhasaccaṁ nuppajjatī’’ti ettha cittajarūpameva adhippetaṁ cittapaṭibaddhavuttittāti kāraṇaṁ vadati.",
  "tika-abh05t4:97_2": "Apare ‘‘arūpeti imaṁ purimāpekkhampi hotīti tena pavattaṁ visesetvā arūpabhavavasena ayamattho vutto ,",
  "tika-abh05t4:97_3": "tasmā ‘yassa vā pana samudayasaccaṁ nirujjhati,",
  "tika-abh05t4:97_4": "tassa dukkhasaccaṁ uppajjatīti?",
  "tika-abh05t4:97_5": "No’tiādīsupi evamattho veditabbo’’ti vadanti.",
  "tika-abh05t4:97_6": "Puggalo na cittaṁ apekkhitvāva gahitoti idaṁ cittassa anadhikatattā vuttaṁ.",
  "tika-abh05t4:97_7": "Yattha pana samudayasaccassa uppādanicchayo,",
  "tika-abh05t4:97_8": "tattheva tassa anuppādanicchayenapi bhavitabbaṁ cittena ca vinā puggalasseva anupalabbhanatoti ‘‘yassa samudayasaccaṁ nuppajjatī’’ti ettha samudayasaccādhāraṁ cittaṁ atthato gahitamevāti sakkā viññātuṁ.",
  "tika-abh05t4:97_9": "Apica indriyabaddhepi na sabbo rūpuppādo ekantena cittuppādādhīnoti sakkā vattuṁ cittuppattiyā vināpi tattha rūpuppattidassanato,",
  "tika-abh05t4:97_10": "tasmā cittajarūpameva cittassa uppādakkhaṇe uppajjati, na itaraṁ,",
  "tika-abh05t4:97_11": "itaraṁ pana tassa tīsupi khaṇesu uppajjatīti niṭṭhamettha gantabbaṁ.",
  "tika-abh05t4:97_12": "Vibhajitabbā avibhattā nāma natthīti siyāyaṁ pasaṅgo paṭhamavāre,",
  "tika-abh05t4:97_13": "dutiyavāre pana vibhajanā eva sāti nāyaṁ pasaṅgo labbhati,",
  "tika-abh05t4:97_14": "paṭhamavārepi vā nāyaṁ pasaṅgo. Kasmā? Esā hi yamakassa pakati,",
  "tika-abh05t4:97_15": "yadidaṁ yathālābhavasena yojanā.",
  "tika-abh05t4:98_0": "Dutiye citte vattamāneti ettha ‘‘paṭhamaṁ bhavaṅgaṁ, dutiyaṁ citta’’nti vadanti.",
  "tika-abh05t4:98_1": "Bhavanikantiyā āvajjanampi vipākappavattito visadisattā ‘‘dutiya’’nti vattuṁ sakkā,",
  "tika-abh05t4:98_2": "tato paṭṭhāya pubbe tassa tattha samudayasaccaṁ nuppajjitthāti vattabbāti apare.",
  "tika-abh05t4:98_3": "Bhavanikantiyā pana sahajātaṁ paṭhamaṁ cittaṁ idha dutiyaṁ cittanti adhippetaṁ.",
  "tika-abh05t4:98_4": "Tato pubbe pavattaṁ sabbaṁ abyākatabhāvena samānajātikattā ekanti katvā tato paṭṭhāya heṭṭhā tassa tattha samudayasaccaṁ nuppajjitthevāti .",
  "tika-abh05t4:98_5": "Tenāha ‘‘sabbantimena paricchedenā’’tiādi. Tasminti dutiye citte.",
  "tika-abh05t4:98_6": "Tena samānagatikattāti tena yathāvuttadutiyacittena ca taṁsamaṅgino vā dukkhasaccaṁ uppajjittha,",
  "tika-abh05t4:98_7": "no ca samudayasaccanti vattabbabhāvena samānagatikattā.",
  "tika-abh05t4:98_8": "Evañca katvāti tena samānagatikatāya dassitattā eva.",
  "tika-abh05t4:98_9": "Yathāvuttāti dutiyākusalacittato purimasabbacittasamaṅgino aggahitā honti itarabhāvābhāvato.",
  "tika-abh05t4:98_10": "Vuttamevatthaṁ pāṭhantarena samatthetuṁ ‘‘yathā’’tiādi vuttaṁ. Teti catuvokārā.",
  "tika-abh05t4:98_11": "Vajjetabbāti ‘‘itaresa’’nti visesanena nivattetabbā.",
  "tika-abh05t4:98_12": "Pañcavokārā viya yathāvuttā suddhāvāsāti dutiyacittakkhaṇasamaṅgibhāvena vuttappakārā yathā suddhāvāsasaṅkhātā pañcavokārā pubbe vuttā santi,",
  "tika-abh05t4:98_13": "evaṁ catuvokārā pubbe vuttā na hi santīti yojanā.",
  "tika-abh05t4:99_0": "‘‘Yassa yatthā’’ti puggalokāsā ādheyyādhārabhāvena apekkhitāti āha ‘‘puggalokāsā aññamaññaparicchinnā gahitā’’ti.",
  "tika-abh05t4:99_1": "Kāmāvacare…pe… upapannāti ettha kāmāvacare abhisametāvino rūpāvacaraṁ upapannā,",
  "tika-abh05t4:99_2": "rūpāvacare abhisametāvino arūpāvacaraṁ upapannā,",
  "tika-abh05t4:99_3": "vā-saddena kāmāvacare abhisametāvino arūpāvacaraṁ upapannāti ca yojetabbaṁ. Tatthāti upapannokāse.",
  "tika-abh05t4:99_4": "Abhisamayoti uparimaggābhisamayo yāva upapanno na bhavissati,",
  "tika-abh05t4:99_5": "tāva te tattha upapannapuggalā ettha etasmiṁ ‘‘abhisametāvīna’’ntiādinā vutte dutiyakoṭṭhāse na gayhanti puggalokāsānaṁ aññamaññaṁ paricchinnattā.",
  "tika-abh05t4:99_6": "Yadi evaṁ kiṁ te imasmiṁ yamake asaṅgahitāti āha ‘‘te panā’’tiādi.",
  "tika-abh05t4:99_7": "Tattha yaṁ vuttaṁ ‘‘samānagatikāti visuṁ na dassitā’’ti,",
  "tika-abh05t4:99_8": "taṁ pākaṭataraṁ kātuṁ ‘‘anabhisametāvīna’’ntiādi vuttaṁ.",
  "tika-abh05t4:99_9": "Tassattho – ‘‘anabhisametāvīna’’nti iminā paṭhamapadena gahitā sabbattha magguppattirahe sampattibhave tattha suddhāvāse ye anabhisametāvino,",
  "tika-abh05t4:99_10": "tesu dvippakāresu suddhāvāsā yasmiṁ kāle tattha anabhisametāvinoti gahetabbā,",
  "tika-abh05t4:99_11": "tattha nesaṁ tathā gahetabbakālassa visesanatthaṁ ‘‘suddhāvāsānaṁ dutiye citte vattamāne’’ti vuttanti.",
  "tika-abh05t4:100_0": "Etenāti etena vacanena.",
  "tika-abh05t4:100_1": "Vodānacittaṁ nāma maggacittānaṁ anantarapaccayabhūtaṁ cittaṁ, idha pana aggamaggacittassa.",
  "tika-abh05t4:100_2": "Tatoti yathāvuttavodānacittato purimataracittasamaṅgino,",
  "tika-abh05t4:100_3": "anulomañāṇasampayuttacittasamaṅgino,",
  "tika-abh05t4:100_4": "avasiṭṭhavuṭṭhānagāminivipassanācittādisamaṅginopi.",
  "tika-abh05t4:100_5": "Tenāha ‘‘yāva sabbantimataṇhāsampayuttacittasamaṅgī, tāva dassitā’’ti.",
  "tika-abh05t4:101_0": "Paṭisandhicuticittānaṁ bhaṅguppādakkhaṇā pavatte cittassa bhaṅguppādakkhaṇehi dukkhasaccādīnaṁ nuppādādīsu samānagatikāti katvā vuttaṁ ‘‘pavatte cittassā’’tiādi.",
  "tika-abh05t4:101_1": "Tattha cuticittassapi uppādakkhaṇassa gahaṇaṁ daṭṭhabbanti yojanā.",
  "tika-abh05t4:101_2": "Dvīsupi koṭṭhāsesūti samudayasaccassa bhāvino nirodhassa appaṭikkhepapaṭikkhepavasena pavattesu purimapacchimakoṭṭhāsesu.",
  "tika-abh05t4:101_3": "Na visesitanti yathāvutte appaṭikkhepe ca satipi visesetvā na vuttanti attho.",
  "tika-abh05t4:101_4": "Ekassapi puggalassa tādisassa maggassa ca phalassa ca bhaṅgakkhaṇasamaṅgino purimakoṭṭhāsasseva abhajanato koṭṭhāsadvayasambhavābhāvatoti attho.",
  "tika-abh05t4:101_5": "Idāni tamevatthaṁ vivarituṁ ‘‘yassa dukkhasacca’’ntiādi vuttaṁ. Kesañci puggalānaṁ. Niddhāraṇe cetaṁ sāmivacanaṁ.",
  "tika-abh05t4:101_6": "‘‘Maggassa ca phalassa cā’’ti vuttamaggaphalāni dassento ‘‘tiṇṇaṁ phalānaṁ dvinnañca maggāna’’nti āha.",
  "tika-abh05t4:101_7": "Tāni pana heṭṭhimāni tīṇi phalāni majjhe ca dve maggā veditabbā.",
  "tika-abh05t4:101_8": "Nirantaraṁ anuppādetvāti paṭipakkhadhammehi avokiṇṇaṁ katvā saha vipassanāya maggaṁ uppādentena yā sātaccakiriyā kātabbā, taṁ akatvāti attho.",
  "tika-abh05t4:101_9": "Tenāha ‘‘antarantarā…pe… uppādetvā’’ti.",
  "tika-abh05t4:101_10": "‘‘Arūpe maggassa ca phalassa ca bhaṅgakkhaṇe’’ti avisesato vutte kathamayaṁ viseso labbhatīti āha ‘‘sāmaññavacanenapī’’tiādi.",
  "tika-abh05t4:101_11": "Tena apavādavisayapariyāyena upasaggā abhinivisantīti lokasiddhoyaṁ ñāyoti dasseti.",
  "tika-abh05t4:102_0": "Pavattivāravaṇṇanā niṭṭhitā.",
  "tika-abh05t4:103_0": "3. Pariññāvāravaṇṇanā",
  "tika-abh05t4:104_0": "165-170.Etthevāti imasmiṁ saccayamake eva.",
  "tika-abh05t4:104_1": "Apariññeyyatādassanatthanti ettha a-kāro na pariññeyyābhāvavacano,",
  "tika-abh05t4:104_2": "nāpi pariññeyyapaṭipakkhavacano,",
  "tika-abh05t4:104_3": "atha kho tadaññavacanoti yathārahaṁ saccesu labbhamānānaṁ pahātabbatādīnampi dassane āpanneyeva samayavāro dassanaparo, yesañca na dassanaparo,",
  "tika-abh05t4:104_4": "tesu kesuci saccesu labbhamānānampi kesañci visesānaṁ ayaṁ vāro na dassanaparoti dassento ‘‘sacchikaraṇa…pe… dassanatthañcā’’ti āha.",
  "tika-abh05t4:104_5": "Samudaye pahānapariññāva vuttā,",
  "tika-abh05t4:104_6": "na tīraṇapariññāti yuttaṁ tāvetaṁ samudayassapi tīretabbasabhāvattā,",
  "tika-abh05t4:104_7": "‘‘dukkhe tīraṇapariññāvavuttā,",
  "tika-abh05t4:104_8": "na pahānapariññā’’ti idaṁ pana kasmā vuttaṁ,",
  "tika-abh05t4:104_9": "nanu dukkhaṁ appahātabbamevāti?",
  "tika-abh05t4:104_10": "Samudayasaccavibhaṅge vuttānaṁ kesañci samudayakoṭṭhāsānaṁ dukkhasacce saṅgahaṇato dukkhasamudaye vā asaṅkaratova gahetvā bhūtakathanametaṁ daṭṭhabbaṁ.",
  "tika-abh05t4:104_11": "Ubhayatthāti dukkhe samudaye ca vuttā. Kasmā? Tesaṁ sādhāraṇāti.",
  "tika-abh05t4:104_12": "Evaṁ sādhāraṇāsādhāraṇabhedabhinnaṁ yathāvuttaṁ pariññākiccaṁ pubbabhāge nānakkhaṇe labbhamānampi maggakāle ekakkhaṇe eva labbhati ekañāṇakiccattāti dassetuṁ ‘‘maggañāṇañhī’’tiādi vuttaṁ.",
  "tika-abh05t4:105_0": "Pariññāvāravaṇṇanā niṭṭhitā.",
  "tika-abh05t4:106_0": "Saccayamakavaṇṇanā niṭṭhitā.",
  "tika-abh05t4:107_0": "6. Saṅkhārayamakaṁ",
  "tika-abh05t4:108_0": "1. Paṇṇattivāravaṇṇanā",
  "tika-abh05t4:109_0": "1.",
  "tika-abh05t4:109_1": "Satipi kusalamūlādīnampi vibhattabhāve khandhādivibhāgo tato sātisayoti dassento ‘‘khandhādayo viya pubbe avibhattā’’ti āha.",
  "tika-abh05t4:109_2": "Pakārattho vā ettha ādi-saddo ‘‘bhūvādayo’’tiādīsu viyāti kusalamūlādīnampi saṅgaho daṭṭhabbo. Aviññātattā nisāmentehi.",
  "tika-abh05t4:109_3": "Hetuattho vā ettha luttaniddiṭṭho aviññāpitattāti attho.",
  "tika-abh05t4:109_4": "Yadipi kāyasaṅkhārānaṁ vikappadvayepi hetuphalabhāvoyeva icchito,",
  "tika-abh05t4:109_5": "sāmivacanarūpāvibhūto pana attheva atthabhedoti dassento ‘‘kāyassa…pe… kattuatthe’’ti āha. So panāti kattuattho.",
  "tika-abh05t4:110_0": "2-7.Suddhikaekekapadavasenāti ‘‘kāyo saṅkhāro’’tiādīsu dvīsu dvīsu padesu aññamaññaṁ asammissaekekapadavasena.",
  "tika-abh05t4:110_1": "Atthābhāvatoti yathādhippetatthābhāvato.",
  "tika-abh05t4:110_2": "Aññathā karajakāyādiko attho attheva.",
  "tika-abh05t4:110_3": "Tenevāha ‘‘padasodhana…pe… avacanīyattā’’ti.",
  "tika-abh05t4:110_4": "Idāni tameva atthābhāvaṁ byatirekavasena dassento ‘‘yathā’’tiādimāha.",
  "tika-abh05t4:110_5": "Kasmā pana ubhayattha samāne samāsapadabhāve tattha attho labbhati, idha na labbhatīti? Bhinnalakkhaṇattā.",
  "tika-abh05t4:110_6": "Tattha hi rūpakkhandhādipadāni samānādhikaraṇānīti padadvayādhiṭṭhāno eko attho labbhati,",
  "tika-abh05t4:110_7": "idha pana kāyasaṅkhārādipadāni bhinnādhikaraṇānīti tathārūpo attho na labbhatīti.",
  "tika-abh05t4:110_8": "Tenāha ‘‘yathādhippetatthābhāvato’’ti.",
  "tika-abh05t4:111_0": "Visuṁ adīpetvāti ‘‘kāyasaṅkhāro’’tiādinā saha vuccamānopi kāyasaṅkhārasaddo visuṁ visuṁ attano atthaṁ ajotetvā ekaṁ atthaṁ yadi dīpetīti parikappavasena vadati.",
  "tika-abh05t4:111_1": "Tena kāyasaṅkhārasaddānaṁ samānādhikaraṇataṁ ulliṅgeti.",
  "tika-abh05t4:111_2": "‘‘Kāyasaṅkhārasaddo kāyasaṅkhāratthe vattamāno’’ti kasmā vuttaṁ,",
  "tika-abh05t4:111_3": "‘‘saṅkhārasaddo saṅkhārattheva vattamāno’’ti pana vattabbaṁ siyā.",
  "tika-abh05t4:111_4": "Evañhi sati khandhatthe vattamāno khandhasaddo viya rūpasaddena kāyasaddena visesitabboti idaṁ vacanaṁ yujjeyya,",
  "tika-abh05t4:111_5": "kāyasaṅkhārasaddānaṁ pana samānādhikaraṇatte na kevalaṁ saṅkhārasaddoyeva saṅkhāratthe vattati,",
  "tika-abh05t4:111_6": "atha kho kāyasaddopīti imamatthaṁ dassetuṁ ‘‘kāyasaṅkhārasaddo kāyasaṅkhāratthe vattamāno’’ti vuttaṁ siyā,",
  "tika-abh05t4:111_7": "kāyasaddena samānādhikaraṇenāti adhippāyo.",
  "tika-abh05t4:111_8": "Byadhikaraṇena pana saṅkhārassa visesitabbatā atthevāti.",
  "tika-abh05t4:112_0": "Imassa vārassāti suddhasaṅkhāravārassa.",
  "tika-abh05t4:112_1": "Padasodhanena dassitānanti ettakeva vuccamāne tattha dassitabhāvasāmaññena suddhakāyādīnampi gahaṇaṁ āpajjeyyāti taṁnivāraṇatthaṁ ‘‘yathādhippetānamevā’’ti āha.",
  "tika-abh05t4:112_2": "Kāyādipadehi aggahitattāti suddhakāyādipadehi aggahitattā. Idha panāti aṭṭhakathāyaṁ.",
  "tika-abh05t4:112_3": "Suddhasaṅkhāravāraṁ sandhāya vuttampi suddhasaṅkhāravāramevettha ananujānanto sakalasaṅkhārayamakavisayanti āha ‘‘idha pana saṅkhārayamake’’ti.",
  "tika-abh05t4:112_4": "Adhippetatthapariccāgoti assāsapassāsādikassa adhippetatthassa aggahaṇaṁ cetanākāyaabhisaṅkharaṇasaṅkhārādi anadhippetatthapariggaho.",
  "tika-abh05t4:112_5": "Yadi ‘‘kāyo saṅkhāro’’tiādinā suddhasaṅkhārataṁmūlacakkavārā atthābhāvato idha na gahetabbā,",
  "tika-abh05t4:112_6": "atha kasmā pavattivārameva anārabhitvā aññathā desanā āraddhāti āha ‘‘padasodhanavārataṁmūlacakkavārehī’’tiādi.",
  "tika-abh05t4:112_7": "Saṁsayo hoti saṅkhārasaddavacanīyatāsāmaññato kāyasaṅkhārādipadānaṁ byadhikaraṇabhāvato ca.",
  "tika-abh05t4:112_8": "Tenevāha ‘‘asamānādhikaraṇehi…pe… dassitāyā’’ti.",
  "tika-abh05t4:113_0": "Paṇṇattivāravaṇṇanā niṭṭhitā.",
  "tika-abh05t4:114_0": "2. Pavattivāravaṇṇanā",
  "tika-abh05t4:115_0": "19.Saṅkhārānaṁpuggalānañca okāsattāti sampayuttānaṁ nissayapaccayatāya,",
  "tika-abh05t4:115_1": "saṅkhārānaṁ samāpajjitabbatāya puggalānaṁ jhānassa okāsatā veditabbā,",
  "tika-abh05t4:115_2": "bhūmi pana yadaggena puggalānaṁ okāso,",
  "tika-abh05t4:115_3": "tadaggena saṅkhārānampi okāso.",
  "tika-abh05t4:115_4": "‘‘Dutiye jhāne tatiye jhāne’’tiādinā jhānaṁ,",
  "tika-abh05t4:115_5": "‘‘kāmāvacare rūpāvacare’’tiādinā bhūmi ca visuṁ okāsabhāvena gahitā. Itīti hetuattho,",
  "tika-abh05t4:115_6": "yasmā jhānampi okāsabhāvena gahitaṁ, tasmāti attho.",
  "tika-abh05t4:115_7": "Puggalavāre ca okāsavasena puggalaggahaṇeti puggalavāre ca yadā puggalokāsasaṅkhārādīnaṁ okāsabhāvena gayhati,",
  "tika-abh05t4:115_8": "tadā tesaṁ dvinnaṁ okāsānaṁ vasena gayhanaṁ hotīti yattha so puggalo,",
  "tika-abh05t4:115_9": "yañca tasmiṁ puggale jhānaṁ upalabbhati,",
  "tika-abh05t4:115_10": "tesaṁ dvinnaṁ bhūmijhānasaṅkhātānaṁ okāsānaṁ vasena yathārahaṁ kāyasaṅkhārādīnaṁ gahaṇaṁ kathanaṁ hotīti. Tasmāti yasmā etadeva, tasmā.",
  "tika-abh05t4:115_11": "Dutiyatatiyajjhānokāsavasenāti dutiyatatiyajjhānasaṅkhātaokāsavasena gahitā. Kathaṁ?",
  "tika-abh05t4:115_12": "‘‘Vinā vitakkavicārehi assāsapassāsānaṁ uppādakkhaṇe’’ti evaṁ gahitā puggalā visesetvā dassitā. Kena?",
  "tika-abh05t4:115_13": "Teneva vitakkavicārarahitaassāsapassāsuppādakkhaṇenāti yojetabbaṁ.",
  "tika-abh05t4:116_0": "Paṭhamakoṭṭhāse jhānokāsavasena puggaladassanaṁ katanti vuttaṁ ‘‘puna…pe… dassetī’’ti.",
  "tika-abh05t4:116_1": "Bhūmiokāsavasena puggalaṁ dassetīti sambandho.",
  "tika-abh05t4:116_2": "Dvippakārānanti jhānabhūmiokāsabhedena duvidhānaṁ. Tesanti puggalānaṁ.",
  "tika-abh05t4:116_3": "‘‘Paṭhamaṁ jhānaṁ samāpannānaṁ kāmāvacarāna’’nti ca idaṁ nivattetabbagahetabbasādhāraṇavacanaṁ,",
  "tika-abh05t4:116_4": "tassa ca avacchedakaṁ ‘‘assāsapassāsānaṁ uppādakkhaṇe’’ti idanti vuttaṁ ‘‘visesa…pe… khaṇe’’ti. Tena visesanena.",
  "tika-abh05t4:116_5": "Kāmāvacarānampīti pi-saddo sampiṇḍanattho.",
  "tika-abh05t4:116_6": "Tena na kevalaṁ rūpārūpāvacaresu paṭhamajjhānaṁ samāpannānaṁ,",
  "tika-abh05t4:116_7": "atha kho kāmāvacarānampīti vuttamevatthaṁ sampiṇḍeti.",
  "tika-abh05t4:116_8": "Kīdisānaṁ kāmāvacarānanti āha ‘‘gabbhagatādīna’’nti.",
  "tika-abh05t4:116_9": "Ādi-saddena udakanimuggavisaññibhūtā saṅgahitā,",
  "tika-abh05t4:116_10": "na matacatutthajjhānasamāpannanirodhasamāpannā.",
  "tika-abh05t4:116_11": "Te hi akāmāvacaratāya viya rūpārūpabhavasamaṅgino vitakkavicāruppattiyāva nivattitā.",
  "tika-abh05t4:116_12": "Ekantikattāti assāsapassāsābhāvassa ekantikattā.",
  "tika-abh05t4:116_13": "Nidassitāti rūpārūpāvacarā nidassanabhāvena vuttā,",
  "tika-abh05t4:116_14": "na tabbirahitānaṁ aññesaṁ abhāvatoti adhippāyo.",
  "tika-abh05t4:116_15": "Paṭhamajjhānokāsā assāsapassāsavirahavisiṭṭhāti yojanā.",
  "tika-abh05t4:116_16": "Paṭhamañcettha paṭhamajjhānasamaṅgīnaṁ rūpārūpāvacarānaṁ gahaṇaṁ,",
  "tika-abh05t4:116_17": "dutiyaṁ yathāvuttagabbhagatādīnaṁ.",
  "tika-abh05t4:116_18": "Iminā nayenāti yvāyaṁ ‘‘saṅkhārānaṁ puggalānañcā’’tiādinā jhānokāsabhūmiokāsavasena puggalavibhāganayo vutto, iminā nayena upāyena. Sabbattha sabbapucchāsu.",
  "tika-abh05t4:117_0": "21.Etasmiṁ pana atthe satīti yvāyaṁ uppattibhūmiyā jhānaṁ visesetvā attho vutto,",
  "tika-abh05t4:117_1": "etasmiṁ atthe gayhamāne aññatthapi uppattibhūmiyā jhānaṁ visesitabbaṁ bhaveyya,",
  "tika-abh05t4:117_2": "tathā ca aniṭṭhaṁ āpajjatīti dassento ‘‘catutthajjhāne’’tiādimāha.",
  "tika-abh05t4:117_3": "Kiṁ pana taṁ aniṭṭhanti āha ‘‘bhūmīnaṁokāsabhāvasseva aggahitatāpattito’’ti.",
  "tika-abh05t4:117_4": "Yattha yattha hi jhānaṁ gayhati,",
  "tika-abh05t4:117_5": "tattha tattha taṁ uppattibhūmiyā visesitabbaṁ hoti.",
  "tika-abh05t4:117_6": "Tathā sati jhānokāsova gahito siyā, na bhūmiokāso guṇabhūtattā.",
  "tika-abh05t4:117_7": "Kiñca ‘‘catutthajjhāne rūpāvacare arūpāvacare’’ti ettha rūpārūpabhūmiyā catutthajjhāne visesiyamāne tadekadesova okāsavasena gahito siyā, na sabbaṁ catutthajjhānaṁ.",
  "tika-abh05t4:117_8": "Tenāha ‘‘sabbacatutthajjhānassa okāsavasena aggahitatāpattito cā’’ti.",
  "tika-abh05t4:117_9": "Jhānabhūmokāsānanti jhānokāsabhūmiokāsānaṁ.",
  "tika-abh05t4:118_0": "Nanu ca jhānabhūmiokāse asaṅkarato yojiyamāne na sabbasmiṁ paṭhamajjhānokāse kāyasaṅkhāro vacīsaṅkhāro ca atthi,",
  "tika-abh05t4:118_1": "tathā sabbasmiṁ kāmāvacarokāseti codanuppattiṁ sandhāya tassa parihāraṁ vattuṁ ‘‘yadipī’’tiādimāha.",
  "tika-abh05t4:118_2": "Tatthāti paṭhamajjhānokāse kāmāvacarokāse ca.",
  "tika-abh05t4:118_3": "Taṁdvayuppattīti tassa kāyavacīsaṅkhāradvayassa uppatti.",
  "tika-abh05t4:118_4": "Okāsadvayassa asaṅkarato gahaṇe ayañca guṇo laddho hotīti āha ‘‘visuṁ…pe… na vattabbaṁ hotī’’ti.",
  "tika-abh05t4:118_5": "Tattha aṅgamattavasenāti vitakkādijhānaṅgamattavasena.",
  "tika-abh05t4:118_6": "Tattha vattabbaṁ aṭṭhakathāyaṁ vuttameva.",
  "tika-abh05t4:118_7": "Vitakkarahitopi vicāro vacīsaṅkhāroyevāti āha ‘‘avitakka…pe… gacchatī’’ti.",
  "tika-abh05t4:118_8": "Muddhabhūtaṁ dutiyajjhānanti catukkanaye dutiyajjhānamāha.",
  "tika-abh05t4:118_9": "Tañhi sakalakkhobhakaradhammavigamena vitakkekaṅgappahāyikato sātisayattā ‘‘muddhabhūta’’nti vattabbataṁ labhati.",
  "tika-abh05t4:118_10": "Asaññasattā viyāti idaṁ visadisudāharaṇaṁ daṭṭhabbaṁ.",
  "tika-abh05t4:119_0": "37.",
  "tika-abh05t4:119_1": "Āvajjanato pubbe pavattaṁ sabbaṁ cittaṁ paṭisandhicittena samānagatikattā ekaṁ katvā vuttaṁ ‘‘paṭhamato’’ti.",
  "tika-abh05t4:119_2": "Tenāha ‘‘avitakkaavicārato’’tiādi.",
  "tika-abh05t4:119_3": "Cittasaṅkhārassa ādidassanatthanti suddhāvāse cittasaṅkhārassa ādidassanatthaṁ.",
  "tika-abh05t4:119_4": "Tathā ‘‘vacīsaṅkhārassa ādidassanattha’’nti etthāpi.",
  "tika-abh05t4:120_0": "Pavattivāravaṇṇanā niṭṭhitā.",
  "tika-abh05t4:121_0": "Saṅkhārayamakavaṇṇanā niṭṭhitā.",
  "tika-abh05t4:122_0": "7. Anusayayamakaṁ",
  "tika-abh05t4:123_0": "Paricchedaparicchinnuddesavāravaṇṇanā",
  "tika-abh05t4:124_0": "1.",
  "tika-abh05t4:124_1": "‘‘Avijjāsamudayā rūpasamudayo, taṇhāsamudayā rūpasamudayo, kammasamudayā rūpasamudayo.",
  "tika-abh05t4:124_2": "Lobho nidānaṁ kammānaṁ samudayāyā’’ti ca evamādinā kusalamūlakusalādīnaṁ paccayabhāvo vuttoti āha ‘‘paccayadīpakena mūlayamakenā’’ti. ‘‘So ‘aniccaṁ rūpaṁ,",
  "tika-abh05t4:124_3": "aniccaṁ rūpa’nti yathābhūtaṁ pajānāti. Cakkhu aniccaṁ,",
  "tika-abh05t4:124_4": "rūpā aniccā’’ti ca ādinā bahulakhandhādimukhena aniccānupassanādayo vihitāti vuttaṁ ‘‘khandhādīsu tīraṇabāhullato’’ti.",
  "tika-abh05t4:124_5": "Kilesānaṁ samucchindanato paraṁ pahānakiccaṁ natthīti āha ‘‘anusayapahānantā pahānapariññā’’ti.",
  "tika-abh05t4:124_6": "Yadipi anusayehi sampayogato ārammaṇato vā pahānapariññā nappavattati,",
  "tika-abh05t4:124_7": "anusayābhāve pana tadārambho eva natthīti katvā vuttaṁ ‘‘anusayehi pahānapariññaṁ vibhāvetu’’nti.",
  "tika-abh05t4:124_8": "Anusayabhāvena labbhamānānanti anusayabhāvena vijjamānānaṁ, anusayasabhāvānanti attho.",
  "tika-abh05t4:124_9": "Tīhākārehīti paricchedādīhi tīhi pakārehi.",
  "tika-abh05t4:124_10": "Anusayesu gaṇanasarūpappavattiṭṭhānato abodhitesu puggalokāsādivasena pavattiyamānā tabbisayā desanā na suviññeyyā hotīti dassento āha ‘‘tesu tathā…pe… duravabodhattā’’ti.",
  "tika-abh05t4:125_0": "Ettha purimesūti paduddhāro anantarassa vidhi paṭisedho vāti katvā sānusayavārādiapekkho,",
  "tika-abh05t4:125_1": "na anusayavārādiapekkho anusayavāre pāḷivavatthānassa pageva katattāti dassento ‘‘etesu sānusayavārādīsu purimesūti attho’’ti āha.",
  "tika-abh05t4:125_2": "Sānusayavārādīsu hi tīsu purimesu okāsavāre yato tatoti desanā pavattā, na anusayavārādīsu.",
  "tika-abh05t4:125_3": "Atthavisesābhāvatoti ‘‘kāmadhātuyā cutassā’’tiādinā (yama.",
  "tika-abh05t4:125_4": "2.anusayayamaka.302) pāḷiāgatapadassa,",
  "tika-abh05t4:125_5": "‘‘kāmadhātuṁ vā pana upapajjantassā’’tiādinā yamakabhāvena aṭṭhakathāādigatapadassa ca atthavisesābhāvato.",
  "tika-abh05t4:125_6": "Kathamayaṁ yamakadesanā siyā dutiyassa padassa abhāvatoti attho. Yadi nāyaṁ yamakadesanā,",
  "tika-abh05t4:125_7": "atha kasmā idhāgatāti āha ‘‘purimavāre hī’’tiādi.",
  "tika-abh05t4:125_8": "Tattha anusayaṭṭhānaparicchedadassananti anusayaṭṭhānatāya paricchedadassanaṁ.",
  "tika-abh05t4:125_9": "Evampi kathamidaṁ anusayayamakaṁ yamakadesanāsabbhāvatoti āha ‘‘yamakadesanā…pe… nāmaṁ daṭṭhabba’’nti .",
  "tika-abh05t4:125_10": "Atthavasenāti paṭilomatthavasena.",
  "tika-abh05t4:125_11": "Paṭhamapadena hi vuttassa viparivattanavasenapi yamakadesanā hoti ‘‘rūpaṁ rūpakkhandho,",
  "tika-abh05t4:125_12": "rūpakkhandho rūpa’’ntiādīsu (yama. 1.khandhayamaka.2),",
  "tika-abh05t4:125_13": "tattha pana atthaviseso atthi, idha natthi,",
  "tika-abh05t4:125_14": "tasmā na tathā desanā katāti dassento āha ‘‘atthavisesābhāvato pana na vuttā’’ti.",
  "tika-abh05t4:125_15": "Labbhamānatāvasenāti pucchāya labbhamānatāvasena.",
  "tika-abh05t4:126_0": "Uppattiarahataṁ dassetīti iminā nippariyāyena anusayā anāgatāti dassitaṁ hoti yato te maggavajjhā,",
  "tika-abh05t4:126_1": "na ca atītapaccuppannā uppattirahāti vuccanti uppannattā.",
  "tika-abh05t4:126_2": "Yaṁsabhāvā pana dhammā anāgatā anusayāti vuccanti,",
  "tika-abh05t4:126_3": "taṁsabhāvā eva te atītapaccuppannā vuttā.",
  "tika-abh05t4:126_4": "Na hi dhammānaṁ addhābhedena sabhāvabhedo atthi,",
  "tika-abh05t4:126_5": "tasmā anusayānaṁ atītapaccuppannabhāvā pariyāyato labbhantīti aṭṭhakathāyaṁ (yama. aṭṭha.",
  "tika-abh05t4:126_6": "anusayayamaka 1) ‘‘atītopi hotī’’tiādi vuttaṁ. Evaṁpakārāti anusayappakārā,",
  "tika-abh05t4:126_7": "kāraṇalābhe sati uppajjanārahāicceva attho.",
  "tika-abh05t4:126_8": "So evaṁpakāro uppajjanavāre uppajjati-saddena gahito uppajjanārahatāya avicchinnabhāvadīpanatthanti adhippāyo.",
  "tika-abh05t4:126_9": "Tenāha ‘‘na khandhayamakādīsu viya uppajjamānatā’’ti, paccuppannatāti attho.",
  "tika-abh05t4:126_10": "Tenevātiādinā yathāvuttamatthaṁ pākaṭataraṁ karoti.",
  "tika-abh05t4:126_11": "Tattha ninnānākaraṇoti nibbiseso.",
  "tika-abh05t4:126_12": "Uppajjanānusayānaṁ ninnānākaraṇattā eva hi ‘‘etthesā taṇhā uppajjamānā uppajjati,",
  "tika-abh05t4:126_13": "ettha nivisamānā nivisatī’’ti vibhaṅge (vibha. 203) āgataṁ.",
  "tika-abh05t4:126_14": "Anusayanañhi ettha nivisananti adhippetaṁ.",
  "tika-abh05t4:127_0": "Idāni yena pariyāyena atītapaccuppannesu anusayavohāro,",
  "tika-abh05t4:127_1": "taṁ dassetukāmo anāgatampi tehi saddhiṁ ekajjhaṁ katvā dassento ‘‘anurūpaṁ kāraṇaṁ pana…pe… vuccantī’’ti āha.",
  "tika-abh05t4:127_2": "Etena bhūtapubbagatiyā atītapaccuppannesu uppattirahatā veditabbāti dasseti.",
  "tika-abh05t4:127_3": "Uppattiarahatā nāma kilesānaṁ maggena asamucchinnatāya veditabbā.",
  "tika-abh05t4:127_4": "Sā ca atītapaccuppannesupi atthevāti pakārantarenapi tesaṁ pariyāyatova anusayabhāvaṁ pakāseti.",
  "tika-abh05t4:127_5": "Tenevāha ‘‘maggassa panā’’tiādi.",
  "tika-abh05t4:127_6": "Tādisānanti ye maggabhāvanāya asati uppattirahā, tādisānaṁ. Dhammo eva ca uppajjati, na dhammākāroti adhippāyo.",
  "tika-abh05t4:127_7": "Na hi dhammākārā aniccatādayo uppajjantīti vuccanti.",
  "tika-abh05t4:127_8": "Yadi pana te uppādādisamaṅgino siyuṁ, dhammā eva siyuṁ.",
  "tika-abh05t4:127_9": "Tena vuttaṁ ‘‘appahīnākāro ca uppajjatīti vattuṁ na yujjatī’’ti.",
  "tika-abh05t4:128_0": "Vuttampi thāmagamanaṁ aggahetvā appahīnaṭṭhamattameva gahetvā codako codetīti dassento āha ‘‘sattānusaya…pe… āpajjatīti ce’’ti.",
  "tika-abh05t4:128_1": "Na hi thāmagamane gahite codanāya okāso atthi. Tenāha ‘‘nāpajjatī’’tiādi. Vuttaṁ aṭṭhakathāyaṁ,",
  "tika-abh05t4:128_2": "na kevalamaṭṭhakathāyameva pāṭhagatovāyamattho,",
  "tika-abh05t4:128_3": "tasmā evameva gahetabboti dassento ‘‘thāmagato…pe… yutta’’nti vatvā kiṁ pana taṁ thāmagamananti parāsaṅkaṁ nivattento ‘‘thāmagatanti ca…pe… vuttā’’ti āha.",
  "tika-abh05t4:128_4": "Tattha aññehi asādhāraṇoti kilesavatthuādīnaṁ kilesatādisabhāvo viya kāmarāgādito aññattha alabbhamāno tesaṁyeva āveṇiko sabhāvo,",
  "tika-abh05t4:128_5": "yato te bhavabījaṁ bhavamūlanti ca vuccanti.",
  "tika-abh05t4:128_6": "Yasmā ca thāmagamanaṁ tesaṁ anaññasādhāraṇo sabhāvo,",
  "tika-abh05t4:128_7": "tasmā anusayananti vuttaṁ hotīti dassento ‘‘thāmagatoti anusayasamaṅgīti attho’’ti āha.",
  "tika-abh05t4:129_0": "‘‘Yassa kāmarāgānusayo anuseti,",
  "tika-abh05t4:129_1": "tassa paṭighānusayo anusetīti? Āmantā’’tiādinā (yama.",
  "tika-abh05t4:129_2": "2.anusayayamaka.3) anusayavāre vutto eva attho ‘‘yassa kāmarāgānusayo uppajjati,",
  "tika-abh05t4:129_3": "tassa paṭighānusayo uppajjatīti? Āmantā’’tiādinā (yama.",
  "tika-abh05t4:129_4": "2.anusayayamaka.300) vuttoti anusayanākāro eva uppajjanavāre uppajjati-saddena gahitoti ‘‘uppajjanavāro anusayavārena ninnānākaraṇo vibhatto’’ti yaṁ vuttaṁ,",
  "tika-abh05t4:129_5": "tattha vicāraṁ ārabhati ‘‘anusayauppajjanavārānaṁ samānagatikattā’’tiādinā.",
  "tika-abh05t4:129_6": "‘‘Uppajjatī’’ti vacanaṁ siyāti uppajjanavāre ‘‘uppajjatī’’ti vacanaṁ appahīnākāradīpakaṁ siyā.",
  "tika-abh05t4:129_7": "Tathā ca sati yathā ‘‘imassa uppādā’’ti ettha imassa anirodhāti ayamatthopi ñāyati,",
  "tika-abh05t4:129_8": "evaṁ ‘‘uppajjatī’’ti vutte atthato ‘‘na uppajjatī’’ti ayamattho vutto hoti appahīnākārassa uppattirahabhāvassa anuppajjamānasabhāvattāti codanaṁ dassento ‘‘uppajjatīti vacanassa avuttatā na sakkā vattunti ce’’ti āha.",
  "tika-abh05t4:129_9": "Vacanatthavisesena taṁdvayassa vuttattāti etena dhammanānattābhāvepi padatthanānatthena vārantaradesanā hoti yathā sahajātasaṁsaṭṭhavāresūti dasseti.",
  "tika-abh05t4:129_10": "Anurūpaṁ kāraṇaṁ labhitvātiādi tameva vacanatthavisesaṁ vibhāvetuṁ āraddhaṁ.",
  "tika-abh05t4:129_11": "Uppattiyogganti uppattiyā yoggaṁ, uppajjanasabhāgatanti attho.",
  "tika-abh05t4:129_12": "Yato anusayā uppattirahāti vuccanti,",
  "tika-abh05t4:129_13": "ekantena cetadeva sampaṭicchitabbaṁ ‘‘yassa kāmarāgānusayo uppajjati,",
  "tika-abh05t4:129_14": "tassa paṭighānusayo uppajjatīti? Āmantā’’tiādivacanato (yama. 2.anusayayamaka.300).",
  "tika-abh05t4:129_15": "‘‘Anusentīti anusayā’’ti ettake vutte sadā vijjamānā nu kho te aparinipphannānusayanaṭṭhena ‘‘anusayā’’ti vuccantīti ayamattho āpajjatīti taṁnisedhanatthaṁ ‘‘anurūpaṁ kāraṇaṁ labhitvā uppajjantī’’ti vuttaṁ.",
  "tika-abh05t4:129_16": "Uppattiarahabhāvena thāmagatatā anusayaṭṭhoti yaṁ tesaṁ uppattiyogavacanaṁ vuttaṁ,",
  "tika-abh05t4:129_17": "taṁ sammadeva vuttanti imamatthamāha ‘‘anusayasaddassā’’tiādinā.",
  "tika-abh05t4:129_18": "Tena vāradvayadesanuppādikā anusayasaddatthaniddhāraṇāti dasseti.",
  "tika-abh05t4:129_19": "Tampi suvuttameva iminā tantippamāṇenāti idampi ‘‘abhidhamme tāvā’’tiādinā āgataṁ tividhameva tantiṁ sandhāyāhāti dassento āha ‘‘tantittayenapi hi cittasampayuttatā dīpitā hotī’’ti.",
  "tika-abh05t4:130_0": "Paricchedaparicchinnuddesavāravaṇṇanā niṭṭhitā.",
  "tika-abh05t4:131_0": "Uppattiṭṭhānavāravaṇṇanā",
  "tika-abh05t4:132_0": "2.Evaṁ satīti vedanānaṁ visesitabbabhāve kāmadhātuyā ca visesanabhāve sati.",
  "tika-abh05t4:132_1": "Kāmādhātuyā anusayanaṭṭhānatā na vuttā hoti appadhānabhāvato,",
  "tika-abh05t4:132_2": "padhānāppadhānesu padhāne kiccadassanato,",
  "tika-abh05t4:132_3": "visesanabhāvena caritabbatāya cāti adhippāyo.",
  "tika-abh05t4:132_4": "Hotu ko dosoti kadāci vadeyyāti āsaṅkamāno āha ‘‘dvīsu panā’’tiādi. Dvīsūti niddhāraṇe bhummaṁ,",
  "tika-abh05t4:132_5": "tathā ‘‘tīsu dhātūsū’’ti etthāpi.",
  "tika-abh05t4:132_6": "Tasmāti yasmā dhātuādibhedena tividhaṁ anusayaṭṭhānaṁ,",
  "tika-abh05t4:132_7": "tattha ca rūpārūpadhātūnaṁ bhavarāgassa anusayaṭṭhānatā vuttāti kāmadhātuyā kāmarāgassa anusayaṭṭhānatā ekantena vattabbā, tasmā.",
  "tika-abh05t4:132_8": "Tīsu dhātūsu tīsu vedanāsūti ca niddhāraṇe bhummaṁ,",
  "tika-abh05t4:132_9": "kāmadhātuyā dvīsu vedanāsūti ca ādhāre.",
  "tika-abh05t4:133_0": "Dvīsvevāti dvīsu sukhopekkhāsu eva.",
  "tika-abh05t4:133_1": "Sabbāsu dvīsūti yāsu kāsuci dvīsu.",
  "tika-abh05t4:133_2": "Tenāti ‘‘kāmarāgo dvīsu vedanāsu anusetī’’ti vacanasāmatthiyaladdhena visesanicchayeneva.",
  "tika-abh05t4:133_3": "Bhavarāgānusayaṭṭhānaṁ rūpārūpadhātuyo tadanurūpā ca vedanā.",
  "tika-abh05t4:133_4": "Na hi dvīsu vedanāsu kāmarāgānusayova anusetīti avadhāraṇaṁ icchitaṁ,",
  "tika-abh05t4:133_5": "dvīsu eva pana vedanāsūti icchitaṁ. Tenevāha ‘‘dvīsveva anuseti, na tīsū’’ti. Aṭṭhānañca anusayānaṁ,",
  "tika-abh05t4:133_6": "kiṁ taṁ apariyāpannaṁ sakkāye? Sabbo lokuttaro dhammo.",
  "tika-abh05t4:133_7": "Ca-saddena paṭighānusayaṭṭhānaṁ saṅgaṇhāti.",
  "tika-abh05t4:133_8": "Tena vuttaṁ ‘‘yathā cā’’tiādi.",
  "tika-abh05t4:133_9": "Aññāti kāmarāgānusayaṭṭhānabhūtā dve vedanā.",
  "tika-abh05t4:134_0": "Aññesu dvīhi vedanāhi vippayuttesu.",
  "tika-abh05t4:134_1": "Piyarūpasātarūpesūti piyāyitabbamadhurasabhāvesu.",
  "tika-abh05t4:134_2": "Visesanañcetaṁ rūpādīnaṁ sabbadvārasabbapurisesu iṭṭhabhāvassa aniyatatāya kataṁ.",
  "tika-abh05t4:134_3": "Sātasantasukhagiddhiyāti sātasukhe santasukhe ca gijjhanākārena abhikaṅkhanākārena. Tattha sātasukhaṁ kāyikaṁ, santasukhaṁ cetasikaṁ. Sātasukhaṁ vā kāyikasukhaṁ, santasukhaṁ upekkhāsukhaṁ.",
  "tika-abh05t4:134_4": "Tathā cāhu ‘‘upekkhā pana santattā,",
  "tika-abh05t4:134_5": "sukhamicceva bhāsitā’’ti (visuddhi. 2.644; mahāni. aṭṭha. 27).",
  "tika-abh05t4:134_6": "Parittaṁ vā oḷārikaṁ sukhaṁ sātasukhaṁ, anoḷārikaṁ santasukhaṁ.",
  "tika-abh05t4:134_7": "Parittaggahaṇañcettha kāmarāgānusayassa adhippetattā. Aññatthāti vedanāhi aññattha. Soti kāmarāgānusayo.",
  "tika-abh05t4:134_8": "Vedanāsu anugato hutvā setīti vedanāpekkho eva hutvā pavattati yathā puttāpekkhāya dhātiyā anuggaṇhanappavatti,",
  "tika-abh05t4:134_9": "sayanasaṅkhātā pavatti ca kāmarāgassa nikāmanameva.",
  "tika-abh05t4:134_10": "Tenāha ‘‘sukhamicceva abhilapatī’’ti. Yathā tassa,",
  "tika-abh05t4:134_11": "evaṁ paṭighānusayādīnampi vuttaniyāmena yathāsakaṁ kiccakaraṇameva dukkhavedanādīsu anusayanaṁ daṭṭhabbaṁ.",
  "tika-abh05t4:134_12": "Tena vuttaṁ ‘‘evaṁ paṭighānusayo cā’’tiādi.",
  "tika-abh05t4:134_13": "Tīsu vedanāsu anusayanavacanenāti tīsu vedanāsu yathārahaṁ anusayanavacanena.",
  "tika-abh05t4:134_14": "Iṭṭhādibhāvena gahitesūti iṭṭhādīsu ārammaṇapakatiyā vasena iṭṭhādibhāvena gahitesu viparītasaññāya vasena aniṭṭhādīsu iṭṭhādibhāvena gahitesūti yojanā.",
  "tika-abh05t4:134_15": "Na hi iṭṭhādibhāvena gahaṇaṁ viparītasaññā.",
  "tika-abh05t4:135_0": "Tatthāti iṭṭhārammaṇādīsu. Etthāti anusayane.",
  "tika-abh05t4:135_1": "Kāmassādādivatthubhūtānaṁ kāmabhavādīnanti kāmassādabhavassādavatthubhūtānaṁ kāmarūpārūpabhavānaṁ gahaṇaṁ veditabbanti yojanā.",
  "tika-abh05t4:135_2": "Tatthāti vedanāttayadhātuttayesu. Niddhāraṇe cetaṁ bhummaṁ.",
  "tika-abh05t4:135_3": "Dukkhapaṭighāto dukkhe anabhirati.",
  "tika-abh05t4:135_4": "Yattha tatthāti dukkhavedanāya taṁsampayuttesu aniṭṭharūpādīsu vāti yattha tattha.",
  "tika-abh05t4:135_5": "Mahaggatā upādinnakkhandhā rūpārūpabhavā,",
  "tika-abh05t4:135_6": "anupādinnakkhandhā rūpārūpāvacaradhammā.",
  "tika-abh05t4:135_7": "Tatthāti yathāvuttesu mahaggatadhammesu bhavarāgoicceva veditabbo.",
  "tika-abh05t4:135_8": "Tena vuttaṁ ‘‘rūpadhātuyā arūpadhātuyā ettha kāmarāgānusayo nānusetī’’ti.",
  "tika-abh05t4:135_9": "Diṭṭhānusayādīnanti ādi-saddena vicikicchānusayaavijjānusayādīnaṁ saṅgaho daṭṭhabbo.",
  "tika-abh05t4:136_0": "Dhātuttayavedanāttayavinimuttaṁ diṭṭhānusayādīnaṁ anusayanaṭṭhānaṁ na vuttanti suvuttametaṁ diṭṭhānusayādīnaṁ uppattiṭṭhānapucchāyaṁ ‘‘sabbasakkāyapariyāpannesu dhammesu’’icceva vissajjitattā.",
  "tika-abh05t4:136_1": "Kāmarāgo pana yattha nānuseti,",
  "tika-abh05t4:136_2": "taṁ dukkhavedanārūpārūpadhātuvinimuttaṁ diṭṭhānusayādīnaṁ anusayanaṭṭhānaṁ atthīti dassetuṁ ‘‘nanu cā’’tiādi āraddhaṁ.",
  "tika-abh05t4:136_3": "Tattha tadanusayanaṭṭhānatoti tassa kāmarāgānusayassa anusayanaṭṭhānato.",
  "tika-abh05t4:136_4": "Aññā nekkhammassitasomanassupekkhāsaṅkhātā.",
  "tika-abh05t4:136_5": "Ayamettha saṅkhepattho – nekkhammassitadomanasse viya paṭighānusayo nekkhammassitasomanassupekkhāsu kāmarāgānusayo nānusetīti ‘‘yattha kāmarāgānusayo nānuseti,",
  "tika-abh05t4:136_6": "tattha diṭṭhānusayo nānusetī’’ti sakkā vattunti tasmā taṁ uddharitvā na vuttanti.",
  "tika-abh05t4:136_7": "Hontūti tāsaṁ vedanānaṁ atthitaṁ paṭijānitvā uddharitvā avacanassa kāraṇaṁ dassento āha ‘‘na pana…pe… taṁ na vutta’’nti.",
  "tika-abh05t4:136_8": "Tadanusayanaṭṭhānanti tesaṁ diṭṭhānusayādīnaṁ anusayanaṭṭhānaṁ.",
  "tika-abh05t4:136_9": "Tasmāti yasmā satipi kāmarāgānusayanaṭṭhānato aññasmiṁ diṭṭhānusayādīnaṁ anusayanaṭṭhāne taṁ pana dhātuttayavedanāttayavinimuttaṁ natthi vedanādvayabhāvato, tasmā.",
  "tika-abh05t4:136_10": "Taṁ vedanādvayaṁ na vuttaṁ visuṁ na uddhaṭanti attho.",
  "tika-abh05t4:136_11": "Tasmāti yasmā ‘‘yattha kāmarāgādayo nānusenti,",
  "tika-abh05t4:136_12": "tattha diṭṭhivicikicchā nānusentī’’ti ayamattho ‘‘āmantā’’ti iminā paṭivacanavissajjanena avibhāgato vuttoti ‘‘yattha kāmarāgādayo anusenti,",
  "tika-abh05t4:136_13": "tattha diṭṭhivicikicchā anusentī’’ti ayampi attho avibhāgatova labbhati, tasmā.",
  "tika-abh05t4:136_14": "Avibhāgato ca dukkhaṁ paṭighassa anusayanaṭṭhānanti dīpitaṁ hoti.",
  "tika-abh05t4:136_15": "Tenāha ‘‘avisesena…pe… veditabba’’nti.",
  "tika-abh05t4:136_16": "Tattha avisesenāti gehassitaṁ nekkhammassitanti visesaṁ akatvā.",
  "tika-abh05t4:136_17": "Samudāyavasenagahetvāti yathāvuttaavayavānaṁ samūhavasena dukkhantveva gahetvā.",
  "tika-abh05t4:136_18": "‘‘Avisesena samudāyavasena gahetvā’’ti imamatthaṁ tathā-saddena anukaḍḍhati ‘‘dvīsu vedanāsū’’ti etthāpi gehassitādivibhāgassa anicchitattā.",
  "tika-abh05t4:137_0": "Yadi evaṁ ‘‘paṭighaṁ tena pajahati,",
  "tika-abh05t4:137_1": "na tattha paṭighānusayo anusetī’’ti idaṁ suttapadaṁ kathanti codanaṁ sandhāya ‘‘apicā’’tiādi vuttaṁ. Tatthāti tasmiṁ domanasse, taṁsampayutte vā paṭighe.",
  "tika-abh05t4:137_2": "Nekkhammassitaṁ domanassantiādinā neyyatthamidaṁ suttaṁ, na nītatthanti dasseti. Yathā pana suttaṁ udāhaṭaṁ,",
  "tika-abh05t4:137_3": "tathā idha kasmā na vuttanti āha ‘‘paṭighuppattirahaṭṭhānatāyā’’tiādi.",
  "tika-abh05t4:137_4": "Evampi suttābhidhammapāṭhānaṁ kathamavirodhoti āha nippariyāyadesanā hesā, sā pana pariyāyadesanāti.",
  "tika-abh05t4:137_5": "Evañca katvāti pariyāyadesanattā eva.",
  "tika-abh05t4:137_6": "Rāgānusayoti kāmarāgānusayo adhippeto.",
  "tika-abh05t4:137_7": "Yato ‘‘anāgāmimaggena samugghātanaṁ sandhāyā’’ti vuttaṁ,",
  "tika-abh05t4:137_8": "tasmā tassa na mahaggatadhammā anusayanaṭṭhānanti taṁ paṭhamajjhānañca anāmasitvā ‘‘na hi lokiyā…pe… nānusetīti sakkā vattu’’nti vuttaṁ.",
  "tika-abh05t4:137_9": "Avatthubhāvatoti sabhāveneva anuppattiṭṭhānattā. Idhāti imasmiṁ anusayayamake.",
  "tika-abh05t4:137_10": "Vuttanayenāti ‘‘nekkhammassitaṁ domanassaṁ uppādetvā’’tiādinā vuttena nayena .",
  "tika-abh05t4:137_11": "Taṁpaṭipakkhabhāvatoti tesaṁ paṭighādīnaṁ paṭipakkhassa maggassa sabbhāvato. Na kevalaṁ maggasabbhāvato,",
  "tika-abh05t4:137_12": "atha kho balavavipassanāsabbhāvatopīti dassento āha ‘‘taṁsamugghā…pe… bhāvato cā’’ti.",
  "tika-abh05t4:138_0": "Idāni yadetaṁ tattha tattha ‘‘anusayanaṭṭhāna’’nti vuttaṁ,",
  "tika-abh05t4:138_1": "taṁ gahetabbadhammavasena vā siyā gahaṇavisesena vāti dve vikappā,",
  "tika-abh05t4:138_2": "tesu paṭhamaṁ sandhāyāha ‘‘ārammaṇe anusayanaṭṭhāne satī’’ti.",
  "tika-abh05t4:138_3": "Rūpādiārammaṇe anusayānaṁ anusayanaṭṭhānanti gayhamāne yamatthaṁ sandhāya ‘‘na sakkā vattu’’nti vuttaṁ,",
  "tika-abh05t4:138_4": "taṁ dassetuṁ ‘‘dukkhāya hī’’tiādimāha.",
  "tika-abh05t4:138_5": "Yadi siyāti yadi kāmarāgānusayo siyā.",
  "tika-abh05t4:138_6": "Etassapīti diṭṭhānusayasampayuttalobhassapi ‘‘sabbasakkāyapariyāpannesu dhammesū’’ti kāmarāgassa ṭhānaṁ vattabbaṁ siyā, na ca vuttaṁ.",
  "tika-abh05t4:138_7": "Atha panātiādi dutiyavikappaṁ sandhāya vuttaṁ.",
  "tika-abh05t4:138_8": "Ajjhāsayavasena taṁninnatāyāti asatipi ārammaṇakaraṇe yattha kāmarāgādayo ajjhāsayato ninnā, taṁ tesaṁ anusayanaṭṭhānaṁ.",
  "tika-abh05t4:138_9": "Tena vuttaṁ ‘‘anugato hutvā setī’’ti. Atha pana vuttanti sambandho.",
  "tika-abh05t4:138_10": "Yathātiādi yathāvuttassa atthassa udāharaṇavasena nirūpanaṁ.",
  "tika-abh05t4:138_11": "Dukkhe paṭihaññanavaseneva pavattati,",
  "tika-abh05t4:138_12": "nārammaṇakaraṇavasenāti adhippāyo.",
  "tika-abh05t4:138_13": "Dukkhameva tassa anusayanaṭṭhānaṁ vuttanti ajjhāsayassa tattha ninnattā dukkhameva tassa paṭighassa anusayanaṭṭhānaṁ vuttaṁ,",
  "tika-abh05t4:138_14": "nālambitaṁ rūpādi sukhavedanā cāti adhippāyo.",
  "tika-abh05t4:138_15": "Evanti yathā aññārammaṇassapi paṭighassa ajjhāsayato dukkhaninnatāya dukkhameva anusayanaṭṭhānaṁ vuttaṁ, evaṁ.",
  "tika-abh05t4:138_16": "Dukkhādīsu…pe… vuttanti ‘‘dukkhena sukhaṁ adhigantabbaṁ.",
  "tika-abh05t4:138_17": "Natthi dinna’’nti ca ādinā kāyakilamanadukkhe dānānubhāvādike ca micchābhinivesanavasena uppajjamānena diṭṭhānusayena sampayutto aññārammaṇopi lobho ‘‘evaṁ sukhaṁ bhavissatī’’ti ajjhāsayato sukhābhisaṅgavaseneva pavattatīti sukhupekkhābhedaṁ sātasantasukhadvayameva assa lobhassa anusayanaṭṭhānaṁ vuttaṁ pāḷiyaṁ, na yathāvuttaṁ dukkhādi,",
  "tika-abh05t4:138_18": "tasmā bhavarāga…pe… na virujjhati.",
  "tika-abh05t4:138_19": "Ekasmiṁyeva cātiādi dutiyavikappaṁyeva upabrūhanatthaṁ vuttaṁ.",
  "tika-abh05t4:138_20": "Tattha rāgassa sukhajjhāsayatā taṁsamaṅgino puggalassa vasena veditabbā,",
  "tika-abh05t4:138_21": "tanninnabhāvena vā cakkhussa visamajjhāsayatā viya. Esa nayo sesesupi.",
  "tika-abh05t4:138_22": "Tesaṁ rāgapaṭighānaṁ nānānusayaṭṭhānatā hoti ekasmimpi ārammaṇeti attho.",
  "tika-abh05t4:139_0": "Evañca katvāti asatipi gahetabbabhede gahaṇavisesena anusayanaṭṭhānassa bhinnattā eva. ‘‘Yattha…pe… no’’ti vuttaṁ, aññathā virujjheyya.",
  "tika-abh05t4:139_1": "Gahetabbabhedena hi rāgapaṭighānaṁ anusayanaṭṭhānabhede gayhamāne vipākamatte ṭhātabbaṁ siyā, na ca taṁ yuttaṁ,",
  "tika-abh05t4:139_2": "napi sabbesaṁ purisadvārānaṁ iṭṭhāniṭṭhaṁ niyatanti.",
  "tika-abh05t4:139_3": "Yadipi yathāvuttalobhassa vuttanayena kāmarāgānusayatā sambhavati,",
  "tika-abh05t4:139_4": "yathā pana sukhupekkhāsu iṭṭhārammaṇe ca uppajjantena domanassena saha pavatto doso dubbalabhāvena paṭighānusayo na hoti,",
  "tika-abh05t4:139_5": "evaṁ yathāvuttalobhopi kāmarāgānusayo na hotīti imamatthaṁ dassetuṁ ‘‘aṭṭhakathāyaṁ panā’’tiādi vuttaṁ.",
  "tika-abh05t4:139_6": "Na paṭighānusayoti ettha na-kāro paṭisedhanattho, na aññattho,",
  "tika-abh05t4:139_7": "itarattha pana sambhavo eva natthīti dassento ‘‘yaṁ paneta’’ntiādimāha.",
  "tika-abh05t4:139_8": "Tattha ‘‘na hi domanassassa paṭighānusayabhāvāsaṅkā atthī’’ti iminā na-kārassa aññatthatābhāvadassanamukhena abhāvatthataṁ samattheti.",
  "tika-abh05t4:140_0": "Desanāsaṁkiṇṇā viya bhaveyyāti ettha desanāsaṅkaraṁ dassetuṁ ‘‘bhavarāgassapi…pe… bhaveyyā’’ti vuttaṁ.",
  "tika-abh05t4:140_1": "Tassattho – yathā kāmarāgassa kāmadhātuyā dvīsu vedanāsu ārammaṇakaraṇavasena uppatti vuttā ‘‘kāmarāgo kāmadhātuyā dvīsu vedanāsu anusetī’’ti,",
  "tika-abh05t4:140_2": "evaṁ yadi ‘‘bhavarāgo kāmadhātuyā dvīsu vedanāsu anusetī’’ti vucceyya, bhavarāgassapi…pe… bhaveyya.",
  "tika-abh05t4:140_3": "Tato ca kāmarāgena saddhiṁ bhavarāgassa desanā saṁkiṇṇā bhaveyya,",
  "tika-abh05t4:140_4": "kāmarāgato ca bhavarāgassa viseso dassetabbo.",
  "tika-abh05t4:140_5": "So ca sahajātānusayavasena na sakkā dassetunti ārammaṇakaraṇavasena dassetabbo.",
  "tika-abh05t4:140_6": "Tena vuttaṁ ‘‘tasmā ārammaṇa…pe… adhippāyo’’ti.",
  "tika-abh05t4:140_7": "Tattha ārammaṇavisesenāti rūpārūpadhātusaṅkhātaārammaṇavisesena.",
  "tika-abh05t4:140_8": "Visesadassanatthanti kāmarāgato bhavarāgassa visesadassanatthaṁ.",
  "tika-abh05t4:140_9": "Evaṁ desanā katāti ‘‘rūpadhātuyā arūpadhātuyā ettha bhavarāgānusayo anusetī’’ti evaṁ visaye bhummaṁ katvā desanā katā.",
  "tika-abh05t4:140_10": "Tenāha ‘‘sahajātavedanāvisesābhāvato’’ti.",
  "tika-abh05t4:141_0": "Uppattiṭṭhānavāravaṇṇanā niṭṭhitā.",
  "tika-abh05t4:142_0": "Mahāvāro",
  "tika-abh05t4:143_0": "1. Anusayavāravaṇṇanā",
  "tika-abh05t4:144_0": "3.Pavattāvirāmavasenāti anusayappavattiyā avirāmavasena, avicchedavasenāti attho.",
  "tika-abh05t4:144_1": "Kathaṁ pana kusalābyākatacittakkhaṇe anusayānaṁ pavattīti āha ‘‘maggeneva…pe… pubbe’’ti.",
  "tika-abh05t4:145_0": "20.",
  "tika-abh05t4:145_1": "Cittacetasikānañca ṭhānaṁ nāma cittuppādoti āha ‘‘ekasmiṁ cittuppāde’’ti.",
  "tika-abh05t4:145_2": "Tesaṁ tesaṁ puggalānanti puthujjanādīnaṁ puggalānaṁ. Pakatiyā sabhāvena.",
  "tika-abh05t4:145_3": "Sabhāvasiddhā hi dukkhāya vedanāya kāmarāgassa ananusayanaṭṭhānatā.",
  "tika-abh05t4:145_4": "Evaṁ sesesupi yathārahaṁ vattabbaṁ.",
  "tika-abh05t4:145_5": "Vakkhati hi ‘‘pakatiyā dukkhādīnaṁ kāmarāgādīnaṁ ananusayanaṭṭhānataṁ sandhāya vutta’’nti.",
  "tika-abh05t4:145_6": "Pahānenāti tassa tassa anusayassa samucchindanena.",
  "tika-abh05t4:145_7": "Tiṇṇaṁ puggalānanti puthujjanasotāpannasakadāgāmīnaṁ.",
  "tika-abh05t4:145_8": "Dvinnaṁ puggalānanti anāgāmiarahantānaṁ.",
  "tika-abh05t4:145_9": "Etthāti etasmiṁ puggalokāsavāre.",
  "tika-abh05t4:145_10": "Purimanayeti ‘‘tiṇṇaṁ puggalāna’’ntiādike purimasmiṁ vissajjananaye. Okāsanti uppattiṭṭhānaṁ,",
  "tika-abh05t4:145_11": "idha pana dukkhavedanā veditabbā.",
  "tika-abh05t4:145_12": "Pacchimanayeti ‘‘dvinnaṁ puggalāna’’ntiādike vissajjananaye.",
  "tika-abh05t4:145_13": "Anokāsatā ananusayanaṭṭhānatā.",
  "tika-abh05t4:146_0": "Anusayavāravaṇṇanā niṭṭhitā.",
  "tika-abh05t4:147_0": "2. Sānusayavāravaṇṇanā",
  "tika-abh05t4:148_0": "66-131.‘‘Sānusayo, pajahati,",
  "tika-abh05t4:148_1": "parijānātī’’ti puggalo vuttoti ‘‘kāmarāgena sānusayo, kāmarāgaṁ pajahati,",
  "tika-abh05t4:148_2": "kāmarāgaṁ parijānātī’’tiādīsu anusayasamaṅgibhāvena pahānapariññākiriyāya kattubhāvena ca puggalo vutto, na dhammo.",
  "tika-abh05t4:148_3": "Bhavavisesena vāti kevalena bhavavisesena vā. Itaresūti paṭighānusayādīsu.",
  "tika-abh05t4:148_4": "Bhavānusayavisesena vāti kāmabhavādibhavavisiṭṭhānusayavisesena vā.",
  "tika-abh05t4:148_5": "Sānusayatāniranusayatādikāti ettha ādi-saddena pahānāpahānapariññāpariññā saṅgayhanti.",
  "tika-abh05t4:148_6": "Nanu ca bhavavisese kesañci anusayānaṁ appahānanti? Na taṁ anusayakataṁ,",
  "tika-abh05t4:148_7": "atha kho paccayavekallato anokāsatāya cāti nāyaṁ virodho.",
  "tika-abh05t4:148_8": "Dvīsu vedanāsūti sukhaupekkhāsu vedanāsu dukkhāya vedanāya kāmarāgānusayena niranusayoti yojetabbaṁ.",
  "tika-abh05t4:148_9": "Idampi natthi puggalavasena vuccamānattā.",
  "tika-abh05t4:148_10": "Tenāha ‘‘na hi puggalassa…pe… anusayāna’’nti.",
  "tika-abh05t4:148_11": "Yadipi puggalassa anusayanokāso anokāso,",
  "tika-abh05t4:148_12": "tassa pana sānusayatādihetu hotīti dassento ‘‘anusayassa panā’’tiādimāha.",
  "tika-abh05t4:148_13": "Niranusayatādīnanti ādi-saddena appahānāpariññā saṅgaṇhāti.",
  "tika-abh05t4:148_14": "Parijānanaṁ samatikkamananti pariññāvārepi ‘‘apādāne nissakkavacana’’nti vuttaṁ.",
  "tika-abh05t4:149_0": "Anusayanaṭṭhānatoti anusayanaṭṭhānahetu.",
  "tika-abh05t4:149_1": "‘‘Ananusayanaṭṭhānato’’ti etthāpi eseva nayo.",
  "tika-abh05t4:149_2": "Nimittāpādānabhāvadassanatthanti sānusayavāre nimittabhāvadassanatthaṁ,",
  "tika-abh05t4:149_3": "pajahanapariññāvāresu apādānabhāvadassanatthañcāti yojetabbaṁ.",
  "tika-abh05t4:149_4": "Pajahatīti ettha ‘‘rūpadhātuyā arūpadhātuyā tato mānānusayaṁ pajahatī’’ti pāḷipadaṁ āharitvā yojetabbaṁ,",
  "tika-abh05t4:149_5": "na pajahatīti ettha pana ‘‘dukkhāya vedanāya tato kāmarāgānusayaṁ nappajahatī’’ti.",
  "tika-abh05t4:149_6": "Evamādīsūti ādi-saddena pariññāvārampi saṅgaṇhāti.",
  "tika-abh05t4:149_7": "Bhummaniddeseneva hetuattheneva niddiṭṭhāti attho.",
  "tika-abh05t4:150_0": "Catutthapañhavissajjanenāti ‘‘yato vā pana mānānusayena sānusayo,",
  "tika-abh05t4:150_1": "tato kāmarāgānusayena sānusayo’’ti etassa pañhassa vissajjanena.",
  "tika-abh05t4:150_2": "Tattha hi ‘‘rūpadhātuyā arūpadhātuyā’’tiādinā sarūpato anusayanaṭṭhānāni dassitāni.",
  "tika-abh05t4:150_3": "Tadattheti taṁ anusayanaṭṭhānadassanaṁ attho etassāti tadattho, tasmiṁ tadatthe.",
  "tika-abh05t4:150_4": "‘‘Anusayassa uppattiṭṭhānadassanatthaṁ ayaṁ vāro āraddho’’tiādinā ‘‘yato’’ti etena anusayanaṭṭhānaṁ vuttanti imamatthaṁ vibhāvetvā.",
  "tika-abh05t4:150_5": "Pamādalikhitaṁ viya dissati uppanna-saddena vattamānuppanne vuccamāne.",
  "tika-abh05t4:150_6": "Yathā pana uppajjanavāre uppajjati-saddena uppattiyogadīpakattā uppattirahā vuccanti,",
  "tika-abh05t4:150_7": "evamidhāpi uppattiarahe vuccamāne na koci virodho.",
  "tika-abh05t4:150_8": "Yaṁ pana vakkhati ‘‘na hi apariyāpannānaṁ anusayuppattirahaṭṭhānatā’’ti, sopi na doso.",
  "tika-abh05t4:150_9": "Yattha yattha hi anusayā uppattirahā,",
  "tika-abh05t4:150_10": "tadeva ekajjhaṁ gahetvā ‘‘sabbatthā’’ti vuttanti.",
  "tika-abh05t4:150_11": "Tatheva dissatīti taṁ pamādalikhitaṁ viya dissatīti attho.",
  "tika-abh05t4:151_0": "Yato uppannena bhavitabbanti yato anusayanaṭṭhānato kāmagārānusayena uppannena bhavitabbaṁ,",
  "tika-abh05t4:151_1": "tena kāmarāgānusayena uppattirahaṭṭhāne nissakkavacanaṁ kataṁ ‘‘yato’’ti.",
  "tika-abh05t4:151_2": "Tathāti ettha tathā-saddo yathā ‘‘yato uppannenā’’ti ettha uppattirahaṭṭhānato anusayassa uppattirahatā vuttā,",
  "tika-abh05t4:151_3": "tathā ‘‘uppajjanakenā’’ti etthāpi sā eva vuccatīti dīpetīti āha ‘‘sabbadhammesu…pe… āpannenā’’ti.",
  "tika-abh05t4:151_4": "Tattha ‘‘uppajjanako’’ti vutte anuppajjanako na hotīti ayamattho viññāyati,",
  "tika-abh05t4:151_5": "tathā ca sati tena anuppatti nicchitāti uppannasabhāvatā ca pakāsitā hotīti.",
  "tika-abh05t4:151_6": "Tenāha ‘‘sabbadhammesu…pe… apanetī’’ti.",
  "tika-abh05t4:151_7": "‘‘Yo yato kāmarāgānusayena niranusayo,",
  "tika-abh05t4:151_8": "so tato mānānusayena niranusayo’’ti pucchāya ‘‘yato tato’’ti āgatattā vissajjane ‘‘sabbatthā’’ti padassa nissakkavaseneva sakkā yojetunti dassento ‘‘sabbatthāti…pe… na na sambhavatī’’ti āha.",
  "tika-abh05t4:151_9": "Bhummato aññatthāpi saddavidū icchanti,",
  "tika-abh05t4:151_10": "yato sabbesaṁ pādakaṁ ‘‘sabbatthapādaka’’nti vuccati,",
  "tika-abh05t4:151_11": "idha pana nissakkavasena veditabbaṁ.",
  "tika-abh05t4:152_0": "Sānusayavāravaṇṇanā niṭṭhitā.",
  "tika-abh05t4:153_0": "3. Pajahanavāravaṇṇanā",
  "tika-abh05t4:154_0": "132-197.Appajahanasabbhāvāti appahānassa, appahīyamānassa vā sabbhāvā.",
  "tika-abh05t4:154_1": "Tasmāti yasmā yo kāmarāgānusayaṁ pajahati,",
  "tika-abh05t4:154_2": "na so mānānusayaṁ niravasesato pajahati,",
  "tika-abh05t4:154_3": "yo ca mānānusayaṁ niravasesato pajahati,",
  "tika-abh05t4:154_4": "na so kāmarāgānusayaṁ pajahati pageva pahīnattā,",
  "tika-abh05t4:154_5": "tasmā ‘‘yo vā pana mānānusayaṁ pajahati,",
  "tika-abh05t4:154_6": "so kāmarāgānusayaṁ pajahatīti? No’’ti vuttanti veditabbaṁ.",
  "tika-abh05t4:154_7": "Yadi evaṁ paṭhamapucchāyaṁ kathanti āha ‘‘yasmā pana…pe… vutta’’nti.",
  "tika-abh05t4:154_8": "Tattha pahānakaraṇamattamevāti pahānakiriyāsambhavamattameva,",
  "tika-abh05t4:154_9": "na niravasesappahānanti adhippāyo.",
  "tika-abh05t4:154_10": "Te ṭhapetvāti diṭṭhivicikicchānusayādīnaṁ niravasesapajahanake aṭṭhamakādike ṭhapetvā.",
  "tika-abh05t4:154_11": "Avasesāti tassa tassa anusayassa niravasesappajahanakehi avasiṭṭhā.",
  "tika-abh05t4:154_12": "Tesu yesaṁ ekacce anusayā pahīnā,",
  "tika-abh05t4:154_13": "tepi appajahanasabbhāveneva nappajahantīti vuttā.",
  "tika-abh05t4:154_14": "Na ca yathāvijjamānenāti maggakiccabhāvena vijjamānappakārena pahānena vajjitā rahitā eva vuttāti yojanā.",
  "tika-abh05t4:155_0": "Kesañcīti sotāpannasakadāgāmimaggasamaṅgisakadāgāmīnaṁ.",
  "tika-abh05t4:155_1": "Puna kesañcīti anāgāmiaggamaggasamaṅgiarahantānaṁ.",
  "tika-abh05t4:155_2": "Ubhayanti kāmarāgavicikicchānusayadvayaṁ.",
  "tika-abh05t4:155_3": "Sesānanti ‘‘sesā’’ti vuttānaṁ yathāvuttapuggalānaṁ.",
  "tika-abh05t4:155_4": "Tesanti vuttappakārānaṁ dvinnaṁ anusayānaṁ.",
  "tika-abh05t4:155_5": "Ubhayāppajahanassāti kāmarāgavicikicchānusayāppajahanassa.",
  "tika-abh05t4:155_6": "Kāraṇaṁ na hotīti yesaṁ vicikicchānusayo pahīno, tesaṁ tassa pahīnatā,",
  "tika-abh05t4:155_7": "yesaṁ yathāvuttaṁ ubhayappahīnaṁ,",
  "tika-abh05t4:155_8": "tesaṁ tadappajahanassa kāraṇaṁ na hotīti attho.",
  "tika-abh05t4:155_9": "Tenāha ‘‘tesaṁ pahīnattā ‘nappajahantī’ti na sakkā vattu’’nti.",
  "tika-abh05t4:155_10": "Atha pana na tattha kāraṇaṁ vuttaṁ,",
  "tika-abh05t4:155_11": "yena kāraṇavacanena yathāvuttadosāpatti siyā,",
  "tika-abh05t4:155_12": "kevalaṁ pana sanniṭṭhānena tesaṁ puggalānaṁ gahitatādassanatthaṁ vuttaṁ ‘‘kāmarāgānusayañca nappajahantī’’ti,",
  "tika-abh05t4:155_13": "evampi pucchitassa saṁsayatthassa kāraṇaṁ vattabbaṁ.",
  "tika-abh05t4:155_14": "Tathā ca sati ‘‘sesapuggalā tassa anusayassa pahīnattā nappajahantī’’ti kāraṇaṁ vattabbamevāti codanaṁ sandhāyāha ‘‘na vattabba’’ntiādi.",
  "tika-abh05t4:155_15": "Tattha na vattabbanti vuttanayena kāraṇaṁ na vattabbaṁ kāraṇabhāvasseva abhāvato.",
  "tika-abh05t4:155_16": "‘‘Ubhayāppajahanassa kāraṇaṁ na hotī’’ti vuttaṁ, yathā pana vattabbaṁ,",
  "tika-abh05t4:155_17": "taṁ dassetuṁ ‘‘yo kāmarāgānusayaṁ…pe… vattabbattā’’ti āha.",
  "tika-abh05t4:155_18": "Tena pahīnāppahīnavasena kāraṇaṁ na vattabbaṁ,",
  "tika-abh05t4:155_19": "pahīnānaṁyeva pana vasena vattabbanti dasseti.",
  "tika-abh05t4:155_20": "Saṁsayatthasaṅgahiteti saṁsayatthena padena saṅgahite.",
  "tika-abh05t4:155_21": "Sanniṭṭhānapadasaṅgahitaṁ pana pahīyamānattā ‘‘nappajahatī’’ti na sakkā vattunti.",
  "tika-abh05t4:156_0": "Pajahanavāravaṇṇanā niṭṭhitā.",
  "tika-abh05t4:157_0": "5. Pahīnavāravaṇṇanā",
  "tika-abh05t4:158_0": "264-274.Phalaṭṭhavaseneva desanā āraddhā, na maggaṭṭhavasena, kuto puthujjanavasena. Kasmā?",
  "tika-abh05t4:158_1": "Phalakkhaṇe hi anusayā pahīnāti vuccanti, maggakkhaṇe pana pahīyantīti.",
  "tika-abh05t4:158_2": "Tenevāha ‘‘maggasamaṅgīnaṁ aggahitataṁ dīpetī’’ti.",
  "tika-abh05t4:158_3": "Paṭilome hi puthujjanavasenapi desanā gahitā ‘‘yassa diṭṭhānusayo appahīno,",
  "tika-abh05t4:158_4": "tassa vicikicchānusayo appahīnoti? Āmantā’’tiādinā.",
  "tika-abh05t4:158_5": "Anusayaccantapaṭipakkhekacittakkhaṇikānanti anusayānaṁ accantaṁ paṭipakkhabhūtaekacittakkhaṇikānaṁ.",
  "tika-abh05t4:158_6": "Maggasamaṅgīnanti maggaṭṭhānaṁ.",
  "tika-abh05t4:158_7": "Ettha ca anusayānaṁ accantapaṭipakkhatāggahaṇena uppattirahataṁ paṭikkhipati.",
  "tika-abh05t4:158_8": "Na hi te accantapaṭipakkhasamuppattito parato uppattirahā honti.",
  "tika-abh05t4:158_9": "Maggasamaṅgitāggahaṇena anuppattirahatāpāditataṁ paṭikkhipati.",
  "tika-abh05t4:158_10": "Na hi maggakkhaṇe te anuppattirahataṁ āpāditā nāma honti, atha kho āpādīyantīti.",
  "tika-abh05t4:158_11": "Ekacittakkhaṇikatāggahaṇena santānabyāpāraṁ. Tenāha ‘‘na kocī’’tiādi. Tattha teti maggasamaṅgino. Na kevalaṁ pahīnavāreyeva,",
  "tika-abh05t4:158_12": "atha kho aññesupīti dassento ‘‘anusaya…pe… gahitā’’ti āha.",
  "tika-abh05t4:159_0": "275-296. Yattha anusayo uppattiraho,",
  "tika-abh05t4:159_1": "tatthevassa anuppattirahatāpādananti ‘‘attano attano okāse eva anuppattidhammataṁ āpādito’’ti āha.",
  "tika-abh05t4:159_2": "Tathā hi vuttaṁ ‘‘cakkhuṁ loke piyarūpaṁ sātarūpaṁ,",
  "tika-abh05t4:159_3": "etthesā taṇhā uppajjamānā uppajjati,",
  "tika-abh05t4:159_4": "ettha nivisamānā nivisatī’’ti (vibha.",
  "tika-abh05t4:159_5": "203) vatvā puna vuttaṁ ‘‘cakkhuṁ loke piyarūpaṁ sātarūpaṁ,",
  "tika-abh05t4:159_6": "etthesā taṇhā pahīyamānā pahīyati,",
  "tika-abh05t4:159_7": "ettha nirujjhamānā nirujjhatī’’ti (vibha. 204).",
  "tika-abh05t4:159_8": "Tasmāti yasmā tadokāsattameva kāmadhātuādiokāsattameva anusayānaṁ dīpenti pahīnāppahīnavacanāni, tasmā.",
  "tika-abh05t4:159_9": "Anokāse tadubhayāvattabbatā vuttāti yasmā kāmarāgapaṭighānusayānaṁ dvinnaṁ uppattiṭṭhānaṁ,",
  "tika-abh05t4:159_10": "so eva pahānokāsoti svāyaṁ tesaṁ aññamaññaṁ anokāso,",
  "tika-abh05t4:159_11": "tasmiṁ anokāse tadubhayassa pahānāppahānassa navattabbatā vuttā.",
  "tika-abh05t4:159_12": "Kāmarāgānusayokāse hi paṭighānusayassa appahīnattā so ‘‘tattha pahīno’’ti na vattabbo,",
  "tika-abh05t4:159_13": "aṭṭhitattā pana ‘‘tattha appahīno’’ti ca,",
  "tika-abh05t4:159_14": "tasmā anokāse tadubhayāvattabbatā vuttāti.",
  "tika-abh05t4:159_15": "Tena saddhiṁ samānokāseti tena kāmarāgena saddhiṁ samānokāse.",
  "tika-abh05t4:159_16": "‘‘Sādhāraṇaṭṭhāne’’ti vutte kāmadhātuyaṁ sukhupekkhāsu pahīno nāma hoti,",
  "tika-abh05t4:159_17": "na samānakāle pahīno tatiyacatutthamaggavajjhattā kāmarāgamānānusayānaṁ.",
  "tika-abh05t4:160_0": "Pahīnavāravaṇṇanā niṭṭhitā.",
  "tika-abh05t4:161_0": "7. Dhātuvāravaṇṇanā",
  "tika-abh05t4:162_0": "332-340.",
  "tika-abh05t4:162_1": "Appahīnuppattirahabhāvā idha anugamanasayanānīti dassento ‘‘yasmiṁ…pe… attho’’ti āha.",
  "tika-abh05t4:162_2": "Idhāpi yuttāti pubbe vuttamevatthaṁ parāmasati.",
  "tika-abh05t4:162_3": "Tathā hi vuttaṁ ‘‘kāraṇalābhe uppattiarahataṁ dassetī’’ti (yama. mūlaṭī. anusayayamaka 1).",
  "tika-abh05t4:162_4": "Cha paṭisedhavacanānīti tissannaṁ dhātūnaṁ cutūpapātavisiṭṭhānaṁ paṭisedhanavasena vuttavacanāni,",
  "tika-abh05t4:162_5": "tato eva dhātuvisesaniddhāraṇāni na honti.",
  "tika-abh05t4:162_6": "Paṭisedhoti hi idha sattāpaṭisedho vuttoti adhippāyena vadati.",
  "tika-abh05t4:162_7": "Aññatthe pana na-kāre nāyaṁ doso. Imaṁ nāma dhātuṁ.",
  "tika-abh05t4:162_8": "Taṁmūlikāsūti paṭisedhamūlikāsu.",
  "tika-abh05t4:162_9": "Evañhīti ‘‘na kāmadhātuyā cutassa kāmadhātuṁ upapajjantassā’’tiādinā paṭhamayojanāya sati.",
  "tika-abh05t4:162_10": "Nakāmadhātuādīsu upapattikittaneneva nakāmadhātuādiggahaṇenapi dhātuvisesasseva gahitatāya atthato viññāyamānattā.",
  "tika-abh05t4:162_11": "Tenāha ‘‘na kāmadhātu…pe… viññāyatī’’ti. Bhañjitabbāti vibhajitabbā.",
  "tika-abh05t4:162_12": "Vibhāgo panettha duvidho icchitoti āha ‘‘dvidhā kātabbāti attho’’ti.",
  "tika-abh05t4:162_13": "Pucchā ca vissajjanāni ca pucchāvissajjanāni.",
  "tika-abh05t4:162_14": "Yathā avutte bhaṅgābhāvassa aviññātattā ‘‘anusayā bhaṅgā natthī’’ti vattabbaṁ,",
  "tika-abh05t4:162_15": "tathā tayidaṁ ‘‘kati anusayā bhaṅgā’’ti etadapekkhanti tadapi vattabbaṁ.",
  "tika-abh05t4:162_16": "Pucchāpekkhañhi vissajjananti.",
  "tika-abh05t4:163_0": "Dhātuvāravaṇṇanā niṭṭhitā.",
  "tika-abh05t4:164_0": "Anusayayamakavaṇṇanā niṭṭhitā.",
  "tika-abh05t4:165_0": "8. Cittayamakaṁ",
  "tika-abh05t4:166_0": "Uddesavāravaṇṇanā",
  "tika-abh05t4:167_0": "1-62.Sarāgādīti ettha ādi-saddena ‘‘yassa sarāgaṁ cittaṁ uppajjati,",
  "tika-abh05t4:167_1": "na nirujjhatī’’ti ārabhitvā yāva ‘‘yassa avimuttaṁ citta’’nti vāro, tāva saṅgaṇhāti.",
  "tika-abh05t4:167_2": "Kusalādīti pana ādi-saddena ‘‘yassa kusalaṁ cittaṁ uppajjati,",
  "tika-abh05t4:167_3": "na nirujjhatī’’ti ārabhitvā yāva ‘‘yassa saraṇaṁ cittaṁ uppajjati, na nirujjhatī’’ti vāro, tāva saṅgaṇhāti,",
  "tika-abh05t4:167_4": "tasmā sarāgādikusalādīhīti sarāgādīhi avimuttantehi,",
  "tika-abh05t4:167_5": "kusalādīhi araṇantehi padehi missakā vārā.",
  "tika-abh05t4:167_6": "Suddhikāti kevalā yathāvuttasarāgādīhi kusalādīhi ca amissakā.",
  "tika-abh05t4:167_7": "Tayo tayoti puggaladhammavasena tayo tayo mahāvārā.",
  "tika-abh05t4:167_8": "Yadi evaṁ kathaṁ soḷasa puggalavārāti āha ‘‘tattha tattha pana vutte sampiṇḍetvā’’ti.",
  "tika-abh05t4:167_9": "Tattha tattha soḷasavidhe sarāgādimissakacitte vutte puggale eva ekajjhaṁ sampiṇḍetvā saṅgahetvā ‘‘soḷasa puggalavārā’’ti vuttaṁ.",
  "tika-abh05t4:167_10": "‘‘Dhammapuggaladhammavārā’’ti etthāpi eseva nayo.",
  "tika-abh05t4:167_11": "Na nirantaraṁ vutteti dhamme puggaladhamme ca anāmasitvā soḷasasupi ṭhānesu nirantaraṁ puggale eva vutte sampiṇḍetvā soḷasa puggalavārā na vuttāti attho.",
  "tika-abh05t4:168_0": "Saṁsaggavasenāti saṁsajjanavasena desanāya vimissanavasena.",
  "tika-abh05t4:168_1": "Aññathā hi uppādanirodhā paccuppannānāgatakālā ca kathaṁ saṁsajjīyanti.",
  "tika-abh05t4:168_2": "Sesānampi vārānanti uppāduppannavārādīnaṁ.",
  "tika-abh05t4:168_3": "Taṁtaṁnāmatāti yathā ‘‘yassa cittaṁ uppajjati,",
  "tika-abh05t4:168_4": "tassa cittaṁ uppanna’’ntiādinā uppādauppannabhāvāmasanato uppādauppannavāroti nāmaṁ pāḷito eva viññāyati,",
  "tika-abh05t4:168_5": "evaṁ sesavārānampīti āha ‘‘taṁtaṁnāmatā pāḷianusārena veditabbā’’ti.",
  "tika-abh05t4:169_0": "Uddesavāravaṇṇanā niṭṭhitā.",
  "tika-abh05t4:170_0": "Niddesavāravaṇṇanā",
  "tika-abh05t4:171_0": "63.Tathārūpassevāti pacchimacittasamaṅgino eva.",
  "tika-abh05t4:171_1": "Tañca cittanti tañca yathāvuttakkhaṇaṁ pacchimacittaṁ.",
  "tika-abh05t4:171_2": "‘‘Evaṁpakāra’’nti imassa atthaṁ dassetuṁ ‘‘bhaṅgakkhaṇasamaṅgimevā’’ti vuttaṁ nirujjhamānākārassa ‘‘evaṁpakāra’’nti vuttattā.",
  "tika-abh05t4:172_0": "65-82.Dvayametanti yaṁ ‘‘khaṇapaccuppannameva cittaṁ uppādakkhaṇāpagamena uppajjittha nāma,",
  "tika-abh05t4:172_1": "tadeva uppādakkhaṇe uppādaṁ pattattā uppajjittha,",
  "tika-abh05t4:172_2": "anatītattā uppajjati nāmā’’ti vuttaṁ, etaṁ ubhayampi.",
  "tika-abh05t4:172_3": "Evaṁ na sakkā vattunti iminā vuttappakārena na sakkā vattuṁ,",
  "tika-abh05t4:172_4": "pakārantarena pana sakkā vattunti adhippāyo.",
  "tika-abh05t4:172_5": "Tattha ‘‘na hī’’tiādinā paṭhamapakkhaṁ vibhāveti.",
  "tika-abh05t4:172_6": "Vibhajitabbaṁ siyāti ‘‘bhaṅgakkhaṇe taṁ cittaṁ uppajjittha, no ca uppajjati,",
  "tika-abh05t4:172_7": "uppādakkhaṇe taṁ cittaṁ uppajjittha ceva uppajjati cā’’ti vibhajitabbaṁ siyā, na ca vibhattaṁ .",
  "tika-abh05t4:172_8": "‘‘Āmantā’’ti vattabbaṁ siyā khaṇapaccuppanne citte vuttanayena ubhayassapi labbhamānattā, na ca vuttaṁ.",
  "tika-abh05t4:172_9": "Idāni yena pakārena sakkā vattuṁ,",
  "tika-abh05t4:172_10": "taṁ dassetuṁ ‘‘cittassa bhaṅgakkhaṇe’’tiādimāha. Puggalo vutto, puggalavāro hesoti adhippāyo. Tassāti puggalassa.",
  "tika-abh05t4:172_11": "Na ca kiñci cittaṁ uppajjati cittassa bhaṅgakkhaṇasamaṅgibhāvato. Taṁ pana cittaṁ uppajjati,",
  "tika-abh05t4:172_12": "yaṁ cittasamaṅgī so puggaloti evamettha attho daṭṭhabbo.",
  "tika-abh05t4:172_13": "Yadi anekacittavasenāyaṁ yamakadesanā pavattāti codanaṁ sandhāyāha ‘‘cittanti hi…pe… tiṭṭhatī’’ti.",
  "tika-abh05t4:172_14": "Sanniṭṭhānavasena niyamo veditabbo,",
  "tika-abh05t4:172_15": "aññathā ‘‘no ca tesaṁ cittaṁ uppajjatī’’tiādinā paṭisedho na yujjeyyāti adhippāyo. Tādisanti tathārūpaṁ,",
  "tika-abh05t4:172_16": "yadavattho uppannauppajjamānatādipariyāyehi vattabbo hoti, tadavatthanti attho.",
  "tika-abh05t4:173_0": "83-113.Imassa puggalavārattāti ‘‘yassa cittaṁ uppajjamāna’’ntiādinayappavattassa imassa atikkantakālavārassa puggalavārattā.",
  "tika-abh05t4:173_1": "Puggalo pucchitoti ‘‘yassa cittaṁ uppajjamānaṁ…pe… tassa citta’’nti cittasamaṅgipuggalo pucchitoti puggalasseva vissajjanena bhavitabbaṁ,",
  "tika-abh05t4:173_2": "itarathā aññaṁ pucchitaṁ aññaṁ vissajjitaṁ siyā.",
  "tika-abh05t4:173_3": "Na koci puggalo na gahito sabbasattānaṁ anibbattacittatābhāvato. Te ca pana sabbe puggalā.",
  "tika-abh05t4:173_4": "Nirujjhamānakkhaṇātītacittāti nirujjhamānakkhaṇā hutvā atītacittā.",
  "tika-abh05t4:173_5": "Tathā dutiyatatiyāti yathā paṭhamapañho anavasesapuggalavisayattā paṭivacanena vissajjetabbo siyā,",
  "tika-abh05t4:173_6": "tathā tato eva dutiyatatiyapañhā ‘‘āmantā’’icceva vissajjetabbā siyunti attho.",
  "tika-abh05t4:173_7": "Catuttho pana pañho evaṁ vibhajitvā puggalavaseneva vissajjetabboti dassento ‘‘pacchimacittassā’’tiādiṁ vatvā tathā avacane kāraṇaṁ dassento ‘‘cittavasena puggalavavatthānato’’tiādimāha.",
  "tika-abh05t4:173_8": "‘‘Bhaṅgakkhaṇe cittaṁ uppādakkhaṇaṁ vītikkanta’’nti iminā vattamānassa cittassa vasena puggalo uppādakkhaṇātītacitto,",
  "tika-abh05t4:173_9": "‘‘atītaṁ cittaṁ uppādakkhaṇañca vītikkantanti bhaṅgakkhaṇañca vītikkanta’’nti iminā pana atītassa cittassa vasena puggalo uppādakkhaṇātītacitto vutto.",
  "tika-abh05t4:174_0": "Tatthāti tesu dvīsu puggalesu.",
  "tika-abh05t4:174_1": "Purimassāti paṭhamaṁ vuttassa sanniṭṭhānapadasaṅgahitassa cittaṁ na bhaṅgakkhaṇaṁ vītikkantaṁ.",
  "tika-abh05t4:174_2": "‘‘No ca bhaṅgakkhaṇaṁ vītikkanta’’nti hi vuttaṁ.",
  "tika-abh05t4:174_3": "Pacchimassa vītikkantaṁ cittaṁ bhaṅgakkhaṇanti sambandho.",
  "tika-abh05t4:174_4": "‘‘Bhaṅgakkhaṇañca vītikkanta’’nti hi vuttaṁ.",
  "tika-abh05t4:174_5": "Evamādiko puggalavibhāgoti dutiyapañhādīsu vuttaṁ sandhāyāha.",
  "tika-abh05t4:174_6": "Tassa cittassa taṁtaṁkhaṇavītikkamāvītikkamadassanavasenāti tassa tassa uppādakkhaṇassa bhaṅgakkhaṇassa ca yathārahaṁ vītikkamassa avītikkamassa ca dassanavasena dassito hoti puggalavibhāgoti yojanā.",
  "tika-abh05t4:174_7": "Idhāti imasmiṁ atikkantakālavāre.",
  "tika-abh05t4:174_8": "Puggalavisiṭṭhaṁ cittaṁ pucchitaṁ ‘‘yassa cittaṁ tassa citta’’nti vuttattā.",
  "tika-abh05t4:174_9": "Yadipi puggalappadhānā pucchā puggalavārattā.",
  "tika-abh05t4:174_10": "Athāpi cittappadhānā puggalaṁ visesanabhāvena gahetvā cittassa visesitattā.",
  "tika-abh05t4:174_11": "Ubhayathāpi dutiyapucchāya ‘‘āmantā’’ti vattabbaṁ siyā anavasesapuggalavisayattā.",
  "tika-abh05t4:174_12": "Tathā pana avatvā ‘‘atītaṁ citta’’nti vuttaṁ,",
  "tika-abh05t4:174_13": "kasmā nirodhakkhaṇa…pe… dassanatthanti daṭṭhabbanti yojanā.",
  "tika-abh05t4:174_14": "Esa nayo ‘‘na nirujjhamāna’’nti etthāpīti nirujjhamānaṁ khaṇaṁ nirodhakkhaṇaṁ khaṇaṁ vītikkantakālaṁ kiṁ tassa cittaṁ na hotīti attho.",
  "tika-abh05t4:175_0": "114-116.Sarāgapacchimacittassāti sarāgacittesu pacchimassa cittassa,",
  "tika-abh05t4:175_1": "ekassa puggalassa rāgasampayuttacittesu yaṁ sabbapacchimaṁ cittaṁ, tassa.",
  "tika-abh05t4:175_2": "So pana puggalo anāgāmī veditabbo.",
  "tika-abh05t4:175_3": "Na nirujjhati nirodhāsamaṅgitāya.",
  "tika-abh05t4:175_4": "Nirujjhissati idāni nirodhaṁ pāpuṇissati.",
  "tika-abh05t4:175_5": "Appaṭisandhikattā pana tato aññaṁ nuppajjissati.",
  "tika-abh05t4:175_6": "Itaresanti yathāvuttasarāgapacchimacittasamaṅgiṁ vītarāgacittasamaṅgiñca ṭhapetvā avasesānaṁ itarasekkhānañceva puthujjanānañca.",
  "tika-abh05t4:176_0": "Niddesavāravaṇṇanā niṭṭhitā.",
  "tika-abh05t4:177_0": "Cittayamakavaṇṇanā niṭṭhitā.",
  "tika-abh05t4:178_0": "9. Dhammayamakaṁ",
  "tika-abh05t4:179_0": "1. Paṇṇattivāro",
  "tika-abh05t4:180_0": "Uddesavāravaṇṇanā",
  "tika-abh05t4:181_0": "1-16.Yathāmūlayamake kusalādidhammā desitāti kusalākusalābyākatā dhammā kusalakusalamūlādivibhāgato mūlayamake yamakavasena yathā desitā.",
  "tika-abh05t4:181_1": "Aññathāti kusalakusalamūlādivibhāgato aññathā, khandhādivasenāti attho.",
  "tika-abh05t4:182_0": "Uddesavāravaṇṇanā niṭṭhitā.",
  "tika-abh05t4:183_0": "2. Pavattivāravaṇṇanā",
  "tika-abh05t4:184_0": "33-34.",
  "tika-abh05t4:184_1": "Taṁ pana kammasamuṭṭhānādirūpaṁ aggahetvā.",
  "tika-abh05t4:184_2": "Kecīti dhammasirittheraṁ sandhāyāha.",
  "tika-abh05t4:184_3": "So hi ‘‘cittasamuṭṭhānarūpavasena vutta’’nti aṭṭhakathaṁ āharitvā ‘‘imasmiṁ pañhe kammasamuṭṭhānādirūpañca labbhatī’’ti avoca.",
  "tika-abh05t4:184_4": "Tathā ca vatvā paṭilomapāḷiṁ dassetvā ‘‘cittasamuṭṭhānarūpameva idhādhippetaṁ.",
  "tika-abh05t4:184_5": "Kammasamuṭṭhānādirūpe na vidhānaṁ, nāpi paṭisedho’’ti āha.",
  "tika-abh05t4:184_6": "Tathāti yathā vuttappakāre pāṭhe cittasamuṭṭhānarūpameva adhippetaṁ, tathā etthāpīti attho.",
  "tika-abh05t4:184_7": "Noti vuttanti vadantīti sambandho.",
  "tika-abh05t4:184_8": "Taṁ panetanti yathā uddhaṭassa pāṭhassa atthavacanaṁ, evaṁ na sakkā vattuṁ.",
  "tika-abh05t4:184_9": "Kasmāti āha ‘‘cittassa bhaṅgakkhaṇe…pe… paṭisedhasiddhito’’ti.",
  "tika-abh05t4:184_10": "Svāyaṁ paṭisedho heṭṭhā dassitoyevāti adhippāyo.",
  "tika-abh05t4:185_0": "Ye ca vadantīti ettha ye cāti vajirabuddhittheraṁ sandhāyāha.",
  "tika-abh05t4:185_1": "So hi ‘‘sotāpattimaggakkhaṇe’’tiādinā paṭisambhidāmaggapāḷiṁ āharitvā ‘‘yathā tattha satipi kammajādirūpe ṭhapetvā cittasamuṭṭhānarūpanti cittapaṭibaddhattā cittajarūpameva ṭhapetabbabhāvena uddhaṭaṁ,",
  "tika-abh05t4:185_2": "evamidhāpi cittajarūpameva kathita’’nti vadati.",
  "tika-abh05t4:185_3": "Tañca nesaṁ vacanaṁ tathā na hoti, yathā tehi udāhaṭaṁ, visamoyaṁ upaññāsoti attho. Yathā ca taṁ tathā na hoti,",
  "tika-abh05t4:185_4": "taṁ dassetuṁ ‘‘yesañhī’’tiādi vuttaṁ. Tesanti kammajādīnaṁ. Tassāti maggassa. Teti abyākatā, ye uppādanirodhavanto.",
  "tika-abh05t4:185_5": "Avijjamānesu ca uppādanirodhesu nibbānassa viya.",
  "tika-abh05t4:186_0": "Sanniṭṭhānenagahitesu puggalesu.",
  "tika-abh05t4:186_1": "Tesu hi keci akusalābyākatacittānaṁ uppādakkhaṇasamaṅgino, keci abyākatacittassa, keci kusalābyākatacittassa,",
  "tika-abh05t4:186_2": "tesu purimā dve paṭhamakoṭṭhāsena saṅgahitā tassa kusaluppattipaṭisedhaparattā,",
  "tika-abh05t4:186_3": "te pana bhavavasena vibhajitvā vattabbāti dassento ‘‘pañcavokāre’’tiādimāha. Evanti yathāvuttanayena. Sabbatthāti sabbapañhesu.",
  "tika-abh05t4:187_0": "79.Tatoti ekāvajjanavīthito.",
  "tika-abh05t4:187_1": "Purimatarajavanavīthi yāya vuṭṭhānagāminī saṅgahitā, tattha uppannassapi cittassa.",
  "tika-abh05t4:187_2": "Kusalānāgatabhāvapariyosānenāti kusaladhammānaṁ anāgatabhāvassa pariyosānabhūtena aggamaggānantarapaccayattena dīpitaṁ hoti samānalakkhaṇaṁ sabbaṁ. Kena? Tāya eva samānalakkhaṇatāya.",
  "tika-abh05t4:187_3": "Esa nayoti yathā kusalānuppādo kusalānāgatabhāvassa pariyosānabhūtato vuttaparicchedato orampi labbhatīti so yathāvuttaparicchedo lakkhaṇamattanti svāyaṁ nayo dassito.",
  "tika-abh05t4:187_4": "Esa nayo akusalātītabhāvassa ādimhi ‘‘dutiye akusale’’ti vuttaṭṭhāne,",
  "tika-abh05t4:187_5": "abyākatātītabhāvassa ādimhi ‘‘dutiye citte’’ti vuttaṭṭhānepīti yojanā.",
  "tika-abh05t4:187_6": "Idāni ‘‘esa nayo’’ti yathāvuttamatidesaṁ ‘‘yathā hī’’tiādinā pākaṭataraṁ karoti.",
  "tika-abh05t4:187_7": "Bhāvanāpahānāni dassitāni honti ‘‘aggamaggasamaṅgī kusalañca dhammaṁ bhāveti, akusalañca pajahatī’’ti. Idhāti imasmiṁ pavattivāre.",
  "tika-abh05t4:187_8": "Taṁ tanti akusalātītatādi kusalānāgatatādi ca.",
  "tika-abh05t4:187_9": "Tena tenāti ‘‘dutiye akusale aggamaggasamaṅgī’’ti evamādinā antena ca.",
  "tika-abh05t4:188_0": "100.Paṭisandhicittatoti idaṁ mariyādaggahaṇaṁ, na abhividhiggahaṇaṁ, yato ‘‘soḷasama’’nti āha.",
  "tika-abh05t4:188_1": "Abhividhiggahaṇameva vā soḷasacittakkhaṇāyukameva rūpanti imasmiṁ pakkhe adhippete paṭikkhittovāyaṁ vādoti dassento ‘‘tato parampi vā’’ti āha.",
  "tika-abh05t4:188_2": "Ayañca vicāro heṭṭhā dassito eva.",
  "tika-abh05t4:188_3": "Na tato oranti viññāyati tato oraṁ akusalanirodhasamakālaṁ abyākatanirodhassa asambhavato.",
  "tika-abh05t4:189_0": "Pavattivāravaṇṇanā niṭṭhitā.",
  "tika-abh05t4:190_0": "Dhammayamakavaṇṇanā niṭṭhitā.",
  "tika-abh05t4:191_0": "10. Indriyayamakaṁ",
  "tika-abh05t4:192_0": "1. Paṇṇattivāro",
  "tika-abh05t4:193_0": "Uddesavāravaṇṇanā",
  "tika-abh05t4:194_0": "1.Indriyayamakevibhaṅge viyāti yathā indriyavibhaṅge purisindriyānantaraṁ jīvitindriyaṁ uddiṭṭhaṁ, na manindriyānantaraṁ, evaṁ imasmiṁ indriyayamake.",
  "tika-abh05t4:194_1": "Tañca suttadesanānurodhenāti dassento ‘‘tīṇimāni…pe… sutte desitakkamenā’’ti āha.",
  "tika-abh05t4:194_2": "Soyaṁ yadatthaṁ tassa sutte desitakkamena uddeso,",
  "tika-abh05t4:194_3": "taṁ dassetuṁ ‘‘pavattivārehī’’tiādi vuttaṁ.",
  "tika-abh05t4:194_4": "Tattha yathā ‘‘jīvitindriya’’nti idaṁ rūpajīvitindriyassa arūpajīvitindriyassa ca sāmaññato gahaṇaṁ,",
  "tika-abh05t4:194_5": "evaṁ upādinnassa anupādinnassa cāti āha ‘‘kammajānaṁ akammajānañca anupālaka’’nti.",
  "tika-abh05t4:194_6": "Atha vā sahajadhammānupālakampi jīvitindriyaṁ na kevalaṁ khaṇaṭṭhitiyā eva kāraṇaṁ,",
  "tika-abh05t4:194_7": "atha kho pabandhānupacchedassapi kāraṇameva.",
  "tika-abh05t4:194_8": "Aññathā āyukkhayamaraṇaṁ na sambhaveyya,",
  "tika-abh05t4:194_9": "tasmā ‘‘kammajānañca anupālaka’’nti avisesato vuttaṁ,",
  "tika-abh05t4:194_10": "cutipaṭisandhīsu ca pavattamānānaṁ kammajānaṁ anupālakaṁ. Itīti tasmā.",
  "tika-abh05t4:194_11": "Taṁmūlakānīti jīvitindriyamūlakāni.",
  "tika-abh05t4:194_12": "Cutipaṭisandhipavattivasenāti cutipaṭisandhivasena pavattivasena ca. Tattha yaṁ upādinnaṁ, taṁ cutipaṭisandhivaseneva,",
  "tika-abh05t4:194_13": "itaraṁ itaravasenapi vattabbaṁ.",
  "tika-abh05t4:194_14": "Yasmā cakkhundriyādīsu purisindriyāvasānesu ekantaupādinnesu ataṁsabhāvattā yaṁ manindriyaṁ mūlameva na hoti,",
  "tika-abh05t4:194_15": "tasmā taṁ ṭhapetvā avasesamūlakāni cakkhundriyādimūlakāni.",
  "tika-abh05t4:194_16": "Āyatanayamake viyāti yathā āyatanayamake paṭisandhivasenāyatanānaṁ uppādo,",
  "tika-abh05t4:194_17": "maraṇavasena ca nirodho vutto,",
  "tika-abh05t4:194_18": "evamidhāpi cutiupapattivaseneva vattabbāni,",
  "tika-abh05t4:194_19": "tasmā ataṁsabhāvattā jīvitindriyaṁ tesaṁ cakkhundriyādīnaṁ majjhe anuddisitvā ante purisindriyānantaraṁ uddiṭṭhaṁ.",
  "tika-abh05t4:194_20": "Yaṁ pana cakkhundriyādimūlakesu manindriyaṁ sabbapacchā eva gahitaṁ,",
  "tika-abh05t4:194_21": "tattha kāraṇaṁ aṭṭhakathāyaṁ vuttameva.",
  "tika-abh05t4:195_0": "Uddesavāravaṇṇanā niṭṭhitā.",
  "tika-abh05t4:196_0": "Niddesavāravaṇṇanā",
  "tika-abh05t4:197_0": "94.Kocisabhāvo natthīti koci sabhāvadhammo natthi.",
  "tika-abh05t4:197_1": "Yadi evaṁ ‘‘natthī’’ti paṭikkhepo eva yuttoti āha ‘‘na ca rūpādī’’tiādi.",
  "tika-abh05t4:197_2": "‘‘Sukhā dukkhā adukkhamasukhā’’tiādīsu sukhadukkhasaddānaṁ sāmaññavacanabhāvepi indriyadesanāyaṁ te visiṭṭhavisayā evāti dassento ‘‘sukhassa…pe… gahitoyevā’’ti āha. Dukkhassa ca bhedaṁ katvā.",
  "tika-abh05t4:198_0": "140.Paññindriyāni hontīti āmantāti vuttanti pajānanaṭṭhena adhipateyyaṭṭhena ca paññindriyāni honti,",
  "tika-abh05t4:198_1": "dassanaṭṭhena pana cakkhūni cāti cakkhu,",
  "tika-abh05t4:198_2": "indriyanti pucchāya ‘‘āmantā’’ti vuttanti adhippāyo.",
  "tika-abh05t4:198_3": "‘‘Taṇhāsotamevāhā’’ti vuttaṁ,",
  "tika-abh05t4:198_4": "‘‘yassa chattiṁsati sotā’’tiādīsu (dha. pa.",
  "tika-abh05t4:198_5": "339) pana diṭṭhiādīnampi sotabhāvo āgato.",
  "tika-abh05t4:199_0": "Paṇṇattiniddesavāravaṇṇanā niṭṭhitā.",
  "tika-abh05t4:200_0": "2. Pavattivāravaṇṇanā",
  "tika-abh05t4:201_0": "186.Aññadhammanissayenāti ‘‘yo tesaṁ rūpīnaṁ dhammānaṁ āyu ṭhitī’’tiādinā (dha. sa.",
  "tika-abh05t4:201_1": "634) aññadhammanissayena gahetabbaṁ.",
  "tika-abh05t4:201_2": "Pavattiñca gahetvā gatesu vissajjanesu,",
  "tika-abh05t4:201_3": "cutipaṭisandhiyo gahetvā gatesu yojanā na labbhatīti adhippāyo.",
  "tika-abh05t4:201_4": "Alabbhamānā ca sukhadukkhadomanassindriyeheva na labbhati.",
  "tika-abh05t4:201_5": "Taṁmūlakā ca nayāti sukhindriyādimūlakā ca nayā. Tehīti sukhindriyādīhi.",
  "tika-abh05t4:201_6": "Yojanāti ‘‘pavatte sukhindriyavippayuttacittassa uppādakkhaṇe’’tiādinā uppajjamānehi yojanā.",
  "tika-abh05t4:201_7": "Taṁmūlakā ca tathāyojanāmūlabhūtā ca nayā jīvitindriyādimūlakā ca nayā.",
  "tika-abh05t4:201_8": "Pākaṭāyevāti pāḷigatiyā eva viññāyamānayojanattā suviññeyyā eva.",
  "tika-abh05t4:202_0": "Taṁ vacanaṁ.",
  "tika-abh05t4:202_1": "Somanassavirahitasacakkhukapaṭisandhinidassanavasenāti somanassavirahitasacakkhukapaṭisandhiyeva nidassananti yojetabbaṁ.",
  "tika-abh05t4:202_2": "Kathaṁ panetaṁ jānitabbaṁ ‘‘nidassanamattametaṁ,",
  "tika-abh05t4:202_3": "na pana gaṇanaparicchindana’’nti āha ‘‘na hi catunnaṁyevāti niyamo kato’’ti.",
  "tika-abh05t4:202_4": "Taṁsamānalakkhaṇāti tāya sacakkhukapaṭisandhitāya samānalakkhaṇāti parittavipākaggahaṇaṁ.",
  "tika-abh05t4:202_5": "Tattha sasomanassapaṭisandhiyo sandhāya upekkhāpaṭisandhiyo nidassanabhāvena vuttāti keci.",
  "tika-abh05t4:202_6": "Parittavipākapaṭisandhi ca kusalavipākāhetukapaṭisandhi veditabbā. Sāpi hi sacakkhukā siyā.",
  "tika-abh05t4:202_7": "Taṁsamānalakkhaṇāti vā tāya upekkhāsahagatāya samānalakkhaṇā yathāvuttaahetukapaṭisandhi ca pañcamajjhānapaṭisandhi ca.",
  "tika-abh05t4:202_8": "Yadi evaṁ ‘‘catunna’’nti kasmā gaṇanaparicchedoti āha ‘‘kāmāvacare…pe… nidassanaṁ kata’’nti.",
  "tika-abh05t4:202_9": "Tenāti upekkhāsahagatamahāvipākanidassanena,",
  "tika-abh05t4:202_10": "yehi samānatāya ime nidassanabhāvena vuttā,",
  "tika-abh05t4:202_11": "te ekaṁsena taṁsabhāvā evāti ayamettha adhippāyo.",
  "tika-abh05t4:202_12": "Tenāha ‘‘yathā sasomanassa…pe… to hotī’’ti.",
  "tika-abh05t4:203_0": "Nanu ca gabbhaseyyakesu ayamattho ekaṁsato na labbhatīti āsaṅkaṁ sandhāyāha ‘‘gabbhaseyyakānañca…pe… dassitā hotī’’ti.",
  "tika-abh05t4:203_1": "Tenāha ‘‘sacakkhukāna’’ntiādi.",
  "tika-abh05t4:203_2": "Tattha yadi sahetukapaṭisandhikānaṁ kāmāvacarānaṁ niyamato sacakkhukādibhāvadassanaṁ gabbhaseyyakavasena labbheyya,",
  "tika-abh05t4:203_3": "yuttametaṁ siyāti codanaṁ sandhāyāha ‘‘gabbhaseyyakepi hī’’tiādi.",
  "tika-abh05t4:203_4": "Tathā āyatanayamake dassitanti idaṁ āyatanayamakavaṇṇanāyaṁ attanā vuttaṁ ‘‘evañca katvā indriyayamake’’tiādivacanaṁ sandhāya vuttaṁ.",
  "tika-abh05t4:203_5": "Tattha hi somanassindriyuppādakakammassa ekantena cakkhundriyuppādanato gabbhepi yāva cakkhundriyuppatti,",
  "tika-abh05t4:203_6": "tāva uppajjamānatāya ‘‘abhinanditabbattā’’ti vuttaṁ.",
  "tika-abh05t4:203_7": "Sanniṭṭhānena saṅgahitānanti ‘‘yassa vā pana somanassindriyaṁ uppajjatī’’ti etena sanniṭṭhānena saṅgahitānaṁ.",
  "tika-abh05t4:203_8": "Itthīnaṁ aghānakānaṁ upapajjantīnanti ādīsūti ādi-saddena ‘‘itthīnaṁ acakkhukānaṁ upapajjantīna’’ntiādiṁ saṅgaṇhāti. Te evāti gabbhaseyyakā eva.",
  "tika-abh05t4:204_0": "Taṁsamānalakkhaṇanti sopekkhaacakkhukapaṭisandhibhāvena samānalakkhaṇaṁ.",
  "tika-abh05t4:204_1": "Tatthāti ahetukapaṭisandhicitte.",
  "tika-abh05t4:204_2": "Samādhileso dubbalasamādhi yo cittaṭṭhitimatto.",
  "tika-abh05t4:204_3": "Tasmāti yasmā cittaṭṭhiti viya dubbalaṁ vīriyaṁ natthi,",
  "tika-abh05t4:204_4": "yo ‘‘vīriyaleso’’ti vattabbo, tasmā,",
  "tika-abh05t4:204_5": "lesamattassapi vīriyassa abhāvāti attho.",
  "tika-abh05t4:204_6": "Aññesūti ahetukapaṭisandhicittato aññesu. Kesucīti ekaccesu.",
  "tika-abh05t4:204_7": "Ubhayenapi manodvārāvajjanahasituppādacittaṁ vadati.",
  "tika-abh05t4:204_8": "Idhāti ahetukapaṭisandhicitte.",
  "tika-abh05t4:204_9": "Samādhivīriyāni indriyappattāni ca na hontīti samādhikiccaṁ paṭikkhipati, na samādhimattaṁ,",
  "tika-abh05t4:204_10": "na vīriyalesassa sabbhāvatoti yojetabbaṁ.",
  "tika-abh05t4:204_11": "Tenevāha ‘‘visesanañhi visesitabbe pavattatī’’ti.",
  "tika-abh05t4:204_12": "Yasmiṁ vīriye sati indriyuppatti siyā, tadeva tattha natthīti attho.",
  "tika-abh05t4:205_0": "Apāyeopapātikavasenāti idaṁ sugatiyaṁ opapātiko vikalindriyo na hotīti katvā vuttaṁ,",
  "tika-abh05t4:205_1": "‘‘labbhanteva ñāṇavippayuttāna’’nti pana vuttattā ‘‘duhetukapaṭisandhikānaṁ vasenā’’ti aṭṭhakathāyaṁ vuttaṁ.",
  "tika-abh05t4:205_2": "Tesanti itthipurisindriyasantānānaṁ.",
  "tika-abh05t4:205_3": "Itthipurisindriyānaṁ pana uppādanirodhā abhiṇhasova hontīti.",
  "tika-abh05t4:205_4": "Paṭhamakappikādīnanti ettha ādi-saddena gahitānaṁ parivattamānaliṅgānaṁ vasena uppādanirodhaggahaṇaṁ veditabbaṁ.",
  "tika-abh05t4:205_5": "Paṭhamakappikānaṁ pana vasena uppādo eva labbhati.",
  "tika-abh05t4:205_6": "‘‘Cutiupapattivaseneva dutiyapucchāsupi sanniṭṭhānehi gahaṇaṁ veditabba’’nti idaṁ upādinnaindriyehi niyamitattā vuttaṁ.",
  "tika-abh05t4:206_0": "190.Santānuppattinirodhadassanatoti santānavasena uppādanirodhānaṁ dissamānattā.",
  "tika-abh05t4:206_1": "Etena rūpajīvitindriyassa cakkhundriyādisamānagatikataṁ yuttito sādheti.",
  "tika-abh05t4:206_2": "Āgamato pana ‘‘vinā somanassenā’’tiādinā parato sādhessati.",
  "tika-abh05t4:206_3": "Chedoti nāmaṁ daṭṭhabbaṁ sarūpadassaneneva saṁsayachedanato.",
  "tika-abh05t4:207_0": "Tassāti rūpajīvitindriyassa. Te ca asaññasattā.",
  "tika-abh05t4:207_1": "Nanu ca uppādova jīvitindriyassa cutiupapattivasena vattabbo,",
  "tika-abh05t4:207_2": "na anuppādoti āha ‘‘anuppādo…pe… na pavatte’’ti.",
  "tika-abh05t4:207_3": "Ayañca nayo na kevalaṁ purimakoṭṭhāse eva,",
  "tika-abh05t4:207_4": "atha kho itarakoṭṭhāsepi gahito evāti dassento ‘‘pacchimakoṭṭhāsepī’’tiādimāha.",
  "tika-abh05t4:208_0": "‘‘Upapatticittassa uppādakkhaṇe’’ti kasmā vuttanti yenādhippāyena codanā katā,",
  "tika-abh05t4:208_1": "tamadhippāyaṁ vivarituṁ ‘‘nanu suddhāvāsa’’ntiādi vuttaṁ.",
  "tika-abh05t4:208_2": "Na vattabbanti ‘‘upapajjantāna’’nti na vattabbaṁ,",
  "tika-abh05t4:208_3": "‘‘upapatticittassa uppādakkhaṇe’’icceva vattabbanti attho.",
  "tika-abh05t4:208_4": "Idāni yathā ‘‘upapajjantāna’’nti na vattabbaṁ,",
  "tika-abh05t4:208_5": "taṁ dassetuṁ ‘‘yathā hī’’tiādi vuttaṁ.",
  "tika-abh05t4:208_6": "Somanassamanindriyānanti somanassindriyamanindriyānaṁ, ayameva vā pāṭho.",
  "tika-abh05t4:208_7": "Tadāti paṭhamassa rūpajīvitindriyassa dharamānakāle.",
  "tika-abh05t4:208_8": "Tasmāti yasmā rūpārūpajīvitindriyānaṁ attheva kālabhedo,",
  "tika-abh05t4:208_9": "ubhayañcettha jīvitindriyabhāvasāmaññena ekajjhaṁ katvā gayhati, tasmā.",
  "tika-abh05t4:208_10": "Ubhayanti somanassindriyajīvitindriyanti idaṁ ubhayaṁ.",
  "tika-abh05t4:208_11": "Uppādakkhaṇena nidassitanti etena ‘‘upapatticittassa uppādakkhaṇe’’ti idaṁ nidassanamattanti dasseti.",
  "tika-abh05t4:208_12": "Idāni tamevatthaṁ udāharaṇena pākaṭataraṁ kātuṁ ‘‘yathā hī’’tiādi vuttaṁ.",
  "tika-abh05t4:208_13": "Tattha yathā tādisānaṁ anekesaṁ cittānaṁ bhaṅgakkhaṇe labbhamānaṁ tadekadesena sabbapaṭhamassa upapatticittassa bhaṅgakkhaṇena nidassitaṁ,",
  "tika-abh05t4:208_14": "evamidhāpi khaṇadvaye labbhamānaṁ tadekadesena uppādakkhaṇena nidassitanti evaṁ nidassanattho veditabbo.",
  "tika-abh05t4:209_0": "Tesanti jīvitindriyādīnaṁ. Aññatthāti pavatte. Idhāti anāgatakālabhede.",
  "tika-abh05t4:209_1": "Na na sambhavati upapattikkhaṇassa viya tato paraṁ pavattikkhaṇassapi anāgatakālabhāvato.",
  "tika-abh05t4:209_2": "Tasmāti upapattito aññatthāpi yathādhippetauppādasambhavato.",
  "tika-abh05t4:209_3": "Ayañca attho vārantarepi dissatīti dassento āha ‘‘evañca katvā’’tiādi.",
  "tika-abh05t4:209_4": "Na hītiādinā tamevatthaṁ samattheti.",
  "tika-abh05t4:209_5": "Tattha api pacchima…pe… sandhikassāti api-saddena ‘‘ko pana vādo apacchimabhavikassa somanassasahagatapaṭisandhikassā’’ti dasseti.",
  "tika-abh05t4:209_6": "Apacchimabhavikassa cutito pacchā ‘‘somanassindriyaṁ nirujjhissatī’’ti vattabbameva natthīti āha ‘‘cutito pubbevā’’ti.",
  "tika-abh05t4:209_7": "Ettha hi paṭhamapucchāsu sanniṭṭhānatthotiādīsu ayaṁ saṅkhepattho – ettha ‘‘yassa cakkhundriyaṁ uppajjissatī’’ti evamādīsu yamakesu yā paṭhamapucchā,",
  "tika-abh05t4:209_8": "tāsu sanniṭṭhānapadasaṅgahito attho.",
  "tika-abh05t4:209_9": "Pucchitabbatthanissayoti ‘‘tassa somanassindriyaṁ uppajjissatī’’tiādikassa pucchitabbassa atthassa nissayabhūto mādisova mayā sadiso eva attho upapattiuppādindriyavā upapattikkhaṇe uppādāvatthaindriyasahito,",
  "tika-abh05t4:209_10": "ubhayuppādindriyavā paṭisandhipavattīsu uppādāvatthaindriyasahito vā.",
  "tika-abh05t4:209_11": "Paṭinivattitvāpi pucchitabbatthassa nissayoti ‘‘yassa vā panā’’tiādinā paṭinivattitvā pucchitabbassapi saṁsayatthassa nissayoti evaṁ iminā viya ajjhāsayena ‘‘yassa vā pana somanassindriyaṁ uppajjissatī’’tiādīsu dutiyapucchāsu sanniṭṭhānatthameva sanniṭṭhānapadasaṅgahitameva atthaṁ niyameti.",
  "tika-abh05t4:209_12": "Tattheva tāsu eva pubbe vuttapaṭhamapucchāsu eva.",
  "tika-abh05t4:209_13": "Pucchitabbaṁ ‘‘tassa somanassindriyaṁ uppajjissatī’’tiādīsu anāgatabhāvamattena sarūpato gahitaṁ uppādaṁ uppādasaṅkhātaṁ,",
  "tika-abh05t4:209_14": "‘‘tassa somanassindriyaṁ nirujjhissatī’’tiādīsu anāgatabhāvamattena sarūpato gahitaṁ nirodhaṁ vā nirodhasaṅkhātaṁ vā saṁsayatthaṁ na niyametīti.",
  "tika-abh05t4:209_15": "Evanti vuttappakārena sanniṭṭhānatthassa niyamo hoti, na saṁsayatthassa,",
  "tika-abh05t4:209_16": "tasmā ‘‘yassa vā pana…pe… āmantā’’ti vuttaṁ.",
  "tika-abh05t4:209_17": "Esa nayoti yvāyaṁ uppādavāre vicāro vutto, nirodhavārepi eseva nayo.",
  "tika-abh05t4:209_18": "Tathā hi ‘‘yassa vā pana somanassindriyaṁ nirujjhissati,",
  "tika-abh05t4:209_19": "tassa cakkhundriyaṁ nirujjhissatīti? Āmantā’’ti vuttaṁ.",
  "tika-abh05t4:210_0": "Evaṁ avuttattāti uppādanirodhānaṁ anāgatānaṁ sarūpena avuttattā.",
  "tika-abh05t4:210_1": "Na hi tattha te sarūpena vuttā,",
  "tika-abh05t4:210_2": "atha kho ‘‘nuppajjissatī’’ti paṭikkhepamukhena vuttā. Tatthāti anulome. Na evaṁ yojetabbā paṭilome.",
  "tika-abh05t4:210_3": "Tameva ayojetabbataṁ ‘‘yathā hī’’tiādinā vivarati.",
  "tika-abh05t4:210_4": "Uppādanirodhe atikkamitvā uppādanirodhā sambhavanti yojetuṁ,",
  "tika-abh05t4:210_5": "tathā uppādanirodhe appatvā uppādanirodhā sambhavanti yojetunti yojanā.",
  "tika-abh05t4:210_6": "Idañca dvayaṁ yathānulome sambhavati, na evaṁ paṭilome.",
  "tika-abh05t4:210_7": "Tenāha ‘‘na evaṁ…pe… sambhavantī’’ti.",
  "tika-abh05t4:210_8": "Tattha kāraṇamāha ‘‘abhūtābhāvassa…pe… sambhavānupapattito’’ti.",
  "tika-abh05t4:210_9": "Abhūtābhāvassāti abhūtassa abhāvassa,",
  "tika-abh05t4:210_10": "abhūtassa uppādassa nirodhassa ca abhāvassāti adhippāyo.",
  "tika-abh05t4:210_11": "Tenāha ‘‘abhūtuppādanirodhābhāvo ca paṭilome pucchito’’ti,",
  "tika-abh05t4:210_12": "tasmā ‘‘āmantā’’ti ca vuttaṁ,",
  "tika-abh05t4:210_13": "na vuttaṁ vissajjananti sambandho.",
  "tika-abh05t4:210_14": "Assa visesarahitassa abhūtābhāvassāti imassa yathāvuttassa yathā rūpābhāvo vedanābhāvoti koci abhāvopi visesasahito,",
  "tika-abh05t4:210_15": "na evamayanti visesarahitassa abhūtābhāvassa.",
  "tika-abh05t4:211_0": "Kālantarayogābhāvatoti kālavisesayogābhāvato.",
  "tika-abh05t4:211_1": "Yādisānanti yāni bhūtāni na vattamānāni sati paccaye uppajjanārahāni, tesaṁ anāgatānanti attho.",
  "tika-abh05t4:211_2": "Uppādanirodhābhāvena pucchitabbassāti ‘‘nuppajjissati na nirujjhissatī’’ti evaṁ uppādassa nirodhassa ca abhāvena pucchitabbassa atthassa.",
  "tika-abh05t4:211_3": "Sannissayo nissayabhūto sanniṭṭhānena sannicchito sanniṭṭhānapadasaṅgahito.",
  "tika-abh05t4:211_4": "So yathāvutto attho nissayo etesanti tannissayā.",
  "tika-abh05t4:211_5": "Tādisānaṁyeva anāgatānaṁyeva upapatticutiuppādanirodhānaṁ upapatticutisaṅkhātauppādanirodhānaṁ anuppādānirodhānaṁ paṭikkhepavasena.",
  "tika-abh05t4:211_6": "Jīvitādīnampi jīvitamanindriyādīnampi.",
  "tika-abh05t4:211_7": "Anuppādānirodhā saṁsayapadena pucchitā honti ‘‘yassa somanassindriyaṁ nuppajjissati,",
  "tika-abh05t4:211_8": "tassa somanassindriyaṁ na nirujjhissatī’’ti.",
  "tika-abh05t4:211_9": "‘‘Āmantā’’ti vuttaṁ vibhajitvā vattabbassa abhāvato.",
  "tika-abh05t4:211_10": "Tenāha ‘‘na vuttaṁ…pe… vissajjana’’nti.",
  "tika-abh05t4:212_0": "Ye sopekkhapaṭisandhikā bhavissanti rūpaloke, te saṅgahitāti yojanā.",
  "tika-abh05t4:212_1": "Taṁsamānalakkhaṇatāyāti tena sopekkhapaṭisandhikabhāvena samānalakkhaṇatāya.",
  "tika-abh05t4:212_2": "Taṁ pamādalikhitaṁ dhammayamake tādisasseva vacanassa abhāvato. Tatthapi yaṁ vattabbaṁ,",
  "tika-abh05t4:212_3": "taṁ cittayamake vuttaṁ ‘‘na hi khaṇapaccuppanne uppajjitthāti atītavohāro atthī’’tiādinā.",
  "tika-abh05t4:213_0": "Pavattivāravaṇṇanā niṭṭhitā.",
  "tika-abh05t4:214_0": "3. Pariññāvāravaṇṇanā",
  "tika-abh05t4:215_0": "435-482.Lokiyaabyākatehīti phaladhammanibbānavinimuttehi abyākatehi.",
  "tika-abh05t4:215_1": "Tāni upādāyāti tāni lokiyaabyākatāni upādāya.",
  "tika-abh05t4:215_2": "Taṁsamānagatikānaṁ manindriyādīnaṁ ‘‘so vedanākkhandhaṁ parijānātīti? Āmantā’’tiādinā (yama.",
  "tika-abh05t4:215_3": "1.khandhayamaka.206) vedanākkhandhādīnaṁ viya pariññeyyatā vuttā. Yañhi parijānitabbaṁ,",
  "tika-abh05t4:215_4": "tadeva parijānātītiādinā vuttaṁ.",
  "tika-abh05t4:215_5": "Evamaviparīte atthe siddhepi codako ‘‘missakattā’’ti ettha labbhamānaṁ lesaṁ gahetvā codeti ‘‘yadi pariññeyyamissakattā’’tiādinā.",
  "tika-abh05t4:215_6": "Tassattho – yathā idha pariññeyyamissakānaṁ pariññeyyatā vuttā,",
  "tika-abh05t4:215_7": "evamaññatthāpi sā tesaṁ vattabbā,",
  "tika-abh05t4:215_8": "tathā bhāvetabbamissakānaṁ bhāvetabbatāti.",
  "tika-abh05t4:215_9": "Tenāha ‘‘kasmā dhammayamake’’tiādi.",
  "tika-abh05t4:215_10": "Kusalākusalesu bhāvanāpahānābhiniveso hoti,",
  "tika-abh05t4:215_11": "yena vuttaṁ ‘‘so taṁ akusalaṁ pajahati, kusalaṁ bhāvetī’’tiādi.",
  "tika-abh05t4:215_12": "Na abyākatabhāvanti ekena yathā phassadvārato viya viññāṇadvārato kusalādīnaṁ uppattipariyāyo,",
  "tika-abh05t4:215_13": "evaṁ vedanākkhandhādīnaṁ viya na abyākatādīnaṁ pariññeyyatāpariyāyoti dasseti.",
  "tika-abh05t4:216_0": "Kusalākusalabhāvena aggahitāti samudayasabhāvena aggahitāti attho.",
  "tika-abh05t4:216_1": "Kusalākusalāpīti kusalākusalabhāvāpi samānā.",
  "tika-abh05t4:216_2": "Bhāvetabbapahātabbabhāvehivināpi hoti,",
  "tika-abh05t4:216_3": "yo na maggasamudayasaccapakkhiyo.",
  "tika-abh05t4:216_4": "Yathā ‘‘aniccaṁ rūpa’’nti ettha ‘‘aniccameva rūpaṁ,",
  "tika-abh05t4:216_5": "na nicca’’nti paṭiyogivinivattanameva eva-kārena karīyati,",
  "tika-abh05t4:216_6": "na tassa dukkhānattatādayo nivāritā honti,",
  "tika-abh05t4:216_7": "evaṁ ‘‘pahātabbamevā’’ti ettha eva-saddena paṭiyogibhūtaṁ appahātabbameva nivattīyati,",
  "tika-abh05t4:216_8": "na tato aññavisesāti dassento āha ‘‘etena pahātabbamevā’’tiādi.",
  "tika-abh05t4:216_9": "Bhāvetabbabhāvo eva tassa aññindriyassa gahito ukkaṁsagativijānanato.",
  "tika-abh05t4:216_10": "‘‘Parato likhitabbaṁ uppaṭipāṭiyā likhita’’nti kasmā vuttaṁ.",
  "tika-abh05t4:216_11": "Dve puggalāti hi ādi anulome āgataṁ uddhaṭaṁ,",
  "tika-abh05t4:216_12": "cakkhundriyaṁ na parijānātītiādi pana paṭilome.",
  "tika-abh05t4:216_13": "Domanassindriyaṁ na pajahanti nāmāti idaṁ ‘‘no ca domanassindriyaṁ pajahantī’’ti pāḷipadassa atthavacanaṁ.",
  "tika-abh05t4:216_14": "Yaṁ pana ‘‘cakkhundriyamūlakaṁ atikkamitvā domanassindriyamūlake idaṁ vutta’’nti vuttaṁ,",
  "tika-abh05t4:216_15": "paṭilome āgataṁ sandhāya vuttattā taṁ na yuttaṁ,",
  "tika-abh05t4:216_16": "na taṁ aṭṭhakathācariyā paṭhamaṁ āgataṁ padaṁ laṅghitvā tādisasseva pacchā āgatapadassa atthavaṇṇanaṁ karonti.",
  "tika-abh05t4:216_17": "Padānukkamato eva hi aṭṭhakathāyaṁ atthavaṇṇanā āraddhā, pariyosāpitā ca,",
  "tika-abh05t4:216_18": "tasmā anupaṭipāṭiyāva likhitaṁ,",
  "tika-abh05t4:216_19": "na uppaṭipāṭiyāti daṭṭhabbaṁ ‘‘dve puggalā’’tiādikassa anulome āgatassa uddhaṭattā.",
  "tika-abh05t4:217_0": "Etthāti etasmiṁ pariññāvāre.",
  "tika-abh05t4:217_1": "Cha puggalāti puthujjanena saddhiṁ yāva anāgāmimaggaṭṭhā cha puggalā.",
  "tika-abh05t4:217_2": "Abhinditvā gahito tattha bhabbābhabbānaṁ kiccavisesassa aggahitattā.",
  "tika-abh05t4:217_3": "Yattha pana sati puthujjanaggahaṇasāmaññe bhabbānaṁ kiccaṁ gahitaṁ, yattha ca abhabbānaṁ,",
  "tika-abh05t4:217_4": "tattha te eva bhinditvā vuttā hontīti dassento ‘‘ye ca puthujjanā maggaṁ paṭilabhissanti,",
  "tika-abh05t4:217_5": "ye ca puthujjanā maggaṁ na paṭilabhissantī’’ti ca ādimāha. Arahāti ariyo, ayameva vā pāṭho.",
  "tika-abh05t4:217_6": "Paṭhamamaggaphalasamaṅgīti purimamaggaphalasamaṅgī. Itaroti arahā.",
  "tika-abh05t4:217_7": "Evaṁ puggalabhedaṁ ñatvāti idha puthujjano so ca abhabboti gahito, idha bhabbo idha ariyā,",
  "tika-abh05t4:217_8": "ye ca paṭhamamaggaphalasamaṅgino yāva aggamaggaphalasamaṅginoti evaṁ yathāvuttaṁ puggalavibhāgaṁ ñatvā.",
  "tika-abh05t4:217_9": "Tattha tatthāti tesaṁ dve puthujjanā aṭṭha ariyāti imesaṁ yathāvuttapuggalānaṁ bhedato abhedato ca gahaṇavasena āgate tasmiṁ tasmiṁ pāṭhapadese.",
  "tika-abh05t4:217_10": "Sanniṭṭhānenāti sanniṭṭhānapadavasena, nicchayavaseneva vā. Niddhāretvāti nīharitvā.",
  "tika-abh05t4:217_11": "Vissajjanaṁ yojetabbanti vissajjanavasena pavattapāḷiyā yathāvuttaatthadassanena sambandhato vibhāvetabboti.",
  "tika-abh05t4:218_0": "Pariññāvāravaṇṇanā niṭṭhitā.",
  "tika-abh05t4:219_0": "Indriyayamakavaṇṇanā niṭṭhitā.",
  "tika-abh05t4:220_0": "Yamakapakaraṇa-anuṭīkā samattā.",
  "tika-abh05t4:221_0": " Namo tassa bhagavato arahato sammāsambuddhassa"
}