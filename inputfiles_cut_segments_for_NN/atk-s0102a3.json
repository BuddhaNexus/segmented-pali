{
  "atk-s0102a3:0_0": "4. Mahāsudassanasuttavaṇṇanā",
  "atk-s0102a3:1_0": "Kusāvatīrājadhānīvaṇṇanā",
  "atk-s0102a3:2_0": "241.Evaṁme sutanti mahāsudassanasuttaṁ.",
  "atk-s0102a3:2_1": "Tatrāyaṁ apubbapadavaṇṇanā –",
  "atk-s0102a3:2_2": "sabbaratanamayoti ettha ekā iṭṭhakā sovaṇṇamayā,",
  "atk-s0102a3:2_3": "ekā rūpiyamayā,",
  "atk-s0102a3:2_4": "ekā veḷuriyamayā,",
  "atk-s0102a3:2_5": "ekā phalikamayā,",
  "atk-s0102a3:2_6": "ekā lohitaṅkamayā,",
  "atk-s0102a3:2_7": "ekā masāragallamayā,",
  "atk-s0102a3:2_8": "ekā sabbaratanamayā,",
  "atk-s0102a3:2_9": "ayaṁ pākāro sabbapākārānaṁ anto ubbedhena saṭṭhihattho ahosi.",
  "atk-s0102a3:2_10": "Eke pana therā –",
  "atk-s0102a3:2_11": "‘‘nagaraṁ nāma anto ṭhatvā olokentānaṁ dassanīyaṁ vaṭṭati,",
  "atk-s0102a3:2_12": "tasmā sabbabāhiro saṭṭhihattho,",
  "atk-s0102a3:2_13": "sesā anupubbanīcā’’ti vadanti. Eke –",
  "atk-s0102a3:2_14": "‘‘bahi ṭhatvā olokentānaṁ dassanīyaṁ vaṭṭati,",
  "atk-s0102a3:2_15": "tasmā sabbaabbhantarimo saṭṭhihattho,",
  "atk-s0102a3:2_16": "sesā anupubbanīcā’’ti. Eke –",
  "atk-s0102a3:2_17": "‘‘anto ca bahi ca ṭhatvā olokentānaṁ dassanīyaṁ vaṭṭati,",
  "atk-s0102a3:2_18": "tasmā majjhe pākāro saṭṭhihattho,",
  "atk-s0102a3:2_19": "anto ca bahi ca tayo tayo anupubbanīcā’’ti.",
  "atk-s0102a3:3_0": "Esikāti esikatthambho.",
  "atk-s0102a3:3_1": "Tiporisaṅgāti ekaṁ porisaṁ majjhimapurisassa attano hatthena pañcahatthaṁ,",
  "atk-s0102a3:3_2": "tena tiporisaparikkhepā pannarasahatthaparimāṇāti attho.",
  "atk-s0102a3:3_3": "Te pana kathaṁ ṭhitāti?",
  "atk-s0102a3:3_4": "Nagarassa bāhirapasse ekekaṁ mahādvārabāhaṁ nissāya ekeko,",
  "atk-s0102a3:3_5": "ekekaṁ khuddakadvārabāhaṁ nissāya ekeko,",
  "atk-s0102a3:3_6": "mahādvārakhuddakadvārānaṁ antarā tayo tayoti.",
  "atk-s0102a3:3_7": "Tālapantīsu sabbaratanamayānaṁ tālānaṁ ekaṁ sovaṇṇamayanti pākāre vuttalakkhaṇameva veditabbaṁ,",
  "atk-s0102a3:3_8": "paṇṇaphalesupi eseva nayo.",
  "atk-s0102a3:3_9": "Tā pana tālapantiyo asītihatthā ubbedhena,",
  "atk-s0102a3:3_10": "vippakiṇṇavāluke samatale bhūmibhāge pākārantare ekekā hutvā ṭhitā.",
  "atk-s0102a3:4_0": "Vaggūti cheko sundaro.",
  "atk-s0102a3:4_1": "Rajanīyoti rañjetuṁ samattho.",
  "atk-s0102a3:4_2": "Khamanīyoti divasampi suyyamāno khamateva,",
  "atk-s0102a3:4_3": "na bībhaccheti.",
  "atk-s0102a3:4_4": "Madanīyoti mānamadapurisamadajanano.",
  "atk-s0102a3:4_5": "Pañcaṅgikassāti ātataṁ vitataṁ ātatavitataṁ susiraṁ ghananti imehi pañcahaṅgehi samannāgatassa.",
  "atk-s0102a3:4_6": "Tattha ātataṁ nāma cammapariyonaddhesu bherīādīsu ekatalaṁ tūriyaṁ.",
  "atk-s0102a3:4_7": "Vitataṁ nāma ubhayatalaṁ.",
  "atk-s0102a3:4_8": "Ātatavitataṁ nāma sabbato pariyonaddhaṁ.",
  "atk-s0102a3:4_9": "Susiraṁ nāma vaṁsādi.",
  "atk-s0102a3:4_10": "Ghanaṁ nāma sammādi.",
  "atk-s0102a3:4_11": "Suvinītassāti ākaḍḍhanasithilakaraṇādīhi sumucchitassa.",
  "atk-s0102a3:4_12": "Suppaṭitāḷitassāti pamāṇe ṭhitabhāvajānanatthaṁ suṭṭhu paṭitāḷitassa.",
  "atk-s0102a3:4_13": "Sukusalehi samannāhatassāti ye vādituṁ chekā kusalā,",
  "atk-s0102a3:4_14": "tehi vāditassa.",
  "atk-s0102a3:4_15": "Dhuttāti akkhadhuttā,.",
  "atk-s0102a3:4_16": "Soṇḍāti surāsoṇḍā.",
  "atk-s0102a3:4_17": "Teyeva punappunaṁ pātukāmatāvasena pipāsā.",
  "atk-s0102a3:4_18": "Paricāresunti (dī. ni.",
  "atk-s0102a3:4_19": "2.132) hatthaṁ vā pādaṁ vā cāletvā naccantā kīḷiṁsu.",
  "atk-s0102a3:5_0": "Cakkaratanavaṇṇanā",
  "atk-s0102a3:6_0": "243.Sīsaṁ nhātassāti sīsena saddhiṁ gandhodakena nahātassa.",
  "atk-s0102a3:6_1": "Uposathikassāti samādinnauposathaṅgassa.",
  "atk-s0102a3:6_2": "Uparipāsādavaragatassāti pāsādavarassa upari gatassa,",
  "atk-s0102a3:6_3": "subhojanaṁ bhuñjitvā pāsādavarassa uparimahātale sirigabbhaṁ pavisitvā sīlāni āvajjantassa.",
  "atk-s0102a3:6_4": "Tadā kira rājā pātova satasahassaṁ vissajjetvā mahādānaṁ datvā soḷasahi gandhodakaghaṭehi sīsaṁ nahāyitvā",
  "atk-s0102a3:6_5": "katapātarāso suddhaṁ uttarāsaṅgaṁ ekaṁsaṁ karitvā uparipāsādassa sirisayane pallaṅkaṁ ābhujitvā nisinno",
  "atk-s0102a3:6_6": "attano dānādimayaṁ puññasamudāyaṁ āvajjanto nisīdi.",
  "atk-s0102a3:6_7": "Ayaṁ sabbacakkavattīnaṁ dhammatā.",
  "atk-s0102a3:7_0": "Tesaṁ taṁ āvajjantānaṁyeva vuttappakārapuññakammapaccayautusamuṭṭhānaṁ nīlamaṇisaṅghātasadisaṁ pācīnasamuddajalatalaṁ bhindamānaṁ viya,",
  "atk-s0102a3:7_1": "ākāsaṁ alaṅkurumānaṁ viya dibbaṁ cakkaratanaṁ pātubhavati.",
  "atk-s0102a3:7_2": "Taṁ mahāsudassanassāpi tatheva pāturahosi.",
  "atk-s0102a3:7_3": "Tayidaṁ dibbānubhāvayuttattā dibbanti vuttaṁ.",
  "atk-s0102a3:7_4": "Sahassaṁ assa arānanti sahassāraṁ.",
  "atk-s0102a3:7_5": "Saha nemiyā,",
  "atk-s0102a3:7_6": "saha nābhiyā cāti sanemikaṁ sanābhikaṁ.",
  "atk-s0102a3:7_7": "Sabbehi ākārehi paripuṇṇanti sabbākāraparipūraṁ.",
  "atk-s0102a3:8_0": "Tattha cakkañca taṁ ratijananaṭṭhena ratanañcāti cakkaratanaṁ.",
  "atk-s0102a3:8_1": "Yāya pana taṁ nābhiyā ‘‘sanābhika’’nti vuttaṁ,",
  "atk-s0102a3:8_2": "sā indanīlamayā hoti,",
  "atk-s0102a3:8_3": "majjhe panassā sārarajatamayā panāḷi,",
  "atk-s0102a3:8_4": "yāya suddhasiniddhadantapantiyā hasamānā viya virocati,",
  "atk-s0102a3:8_5": "majjhe chiddena viya candamaṇḍalena,",
  "atk-s0102a3:8_6": "ubhosupi bāhirantesu rajatapaṭṭena kataparikkhepā hoti.",
  "atk-s0102a3:8_7": "Tesu panassa nābhipanāḷiparikkhepapaṭṭesu yuttayuttaṭṭhānesu paricchedalekhā suvibhattāva hutvā paññāyanti.",
  "atk-s0102a3:8_8": "Ayaṁ tāva assa nābhiyā sabbākāraparipūratā.",
  "atk-s0102a3:9_0": "Yehi pana taṁ –",
  "atk-s0102a3:9_1": "‘‘arehi sahassāra’’nti vuttaṁ,",
  "atk-s0102a3:9_2": "te sattaratanamayā sūriyarasmiyo viya pabhāsampannā honti,",
  "atk-s0102a3:9_3": "tesampi ghaṭakamaṇikaparicchedalekhādīni suvibhattāneva hutvā paññāyanti.",
  "atk-s0102a3:9_4": "Ayamassa arānaṁ sabbākāraparipūratā.",
  "atk-s0102a3:10_0": "Yāya pana taṁ nemiyā –",
  "atk-s0102a3:10_1": "‘‘sanemika’’nti vuttaṁ,",
  "atk-s0102a3:10_2": "sā bālasūriyarasmikalāpasiriṁ avahasamānā viya surattasuddhasiniddhapavāḷamayā hoti.",
  "atk-s0102a3:10_3": "Sandhīsu panassā sañjhārāgasassirikā rattajambunadapaṭṭā vaṭṭaparicchedalekhā suvibhattā hutvā paññāyanti.",
  "atk-s0102a3:10_4": "Ayamassa nemiyā sabbākāraparipūratā.",
  "atk-s0102a3:11_0": "Nemimaṇḍalapiṭṭhiyaṁ panassa dasannaṁ dasannaṁ arānaṁ antare dhamanavaṁso viya anto susiro chiddamaṇḍalakhacito vātagāhī pavāḷadaṇḍo hoti,",
  "atk-s0102a3:11_1": "yassa vāteritassa sukusalasamannāhatassa pañcaṅgikatūriyassa viya saddo vaggu ca rajanīyo ca kamanīyo ca madanīyo ca hoti.",
  "atk-s0102a3:11_2": "Tassa kho pana pavāḷadaṇḍassa upari setacchattaṁ ubhosu passesu samosaritakusumadāmānaṁ dve pantiyoti",
  "atk-s0102a3:11_3": "evaṁ samosaritakusumadāmapantisatadvayaparivārasetacchattasatadhārinā pavāḷadaṇḍasatena samupasobhitanemiparikkhepassa",
  "atk-s0102a3:11_4": "dvinnampi nābhipanāḷīnaṁ anto dve sīhamukhāni honti,",
  "atk-s0102a3:11_5": "yehi tālakkhandhappamāṇā puṇṇacandakiraṇakalāpasassirīkā taruṇaravisamānarattakambalageṇḍukapariyantā",
  "atk-s0102a3:11_6": "ākāsagaṅgāgatisobhaṁ avahasamānā viya dve muttakalāpā olambanti.",
  "atk-s0102a3:11_7": "Yehi cakkaratanena saddhiṁ ākāse samparivattamānehi tīṇi cakkāni ekato parivattantāni viya khāyanti.",
  "atk-s0102a3:11_8": "Ayamassa sabbaso sabbākāraparipūratā.",
  "atk-s0102a3:12_0": "Taṁ panetaṁ evaṁ sabbākāraparipūraṁ pakatiyā sāyamāsabhattaṁ bhuñjitvā attano attano gharadvāre paññattāsanesu",
  "atk-s0102a3:12_1": "nisīditvā pavattakathāsallāpesu manussesu vīthicatukkādīsu kīḷamāne dārakajane nātiuccena nātinīcena",
  "atk-s0102a3:12_2": "vanasaṇḍamatthakāsannena ākāsappadesena upasobhayamānaṁ viya,",
  "atk-s0102a3:12_3": "rukkhasākhaggāni dvādasayojanato paṭṭhāya suyyamānena madhurassarena sattānaṁ sotāni odhāpayamānaṁ yojanato",
  "atk-s0102a3:12_4": "paṭṭhāya nānappabhāsamudayasamujjalena vaṇṇena nayanāni samākaḍḍhantaṁ viya,",
  "atk-s0102a3:12_5": "rañño cakkavattissa puññānubhāvaṁ ugghosayantaṁ viya,",
  "atk-s0102a3:12_6": "rājadhāniyā abhimukhaṁ āgacchati.",
  "atk-s0102a3:13_0": "Athassa cakkaratanassa saddasavaneneva –",
  "atk-s0102a3:13_1": "‘‘kuto nu kho,",
  "atk-s0102a3:13_2": "kassa nu kho ayaṁ saddo’’ti āvajjitahadayānaṁ puratthimadisaṁ ālokayamānānaṁ tesaṁ manussānaṁ aññataro aññataraṁ evamāha –",
  "atk-s0102a3:13_3": "‘‘passatha, bho,",
  "atk-s0102a3:13_4": "acchariyaṁ,",
  "atk-s0102a3:13_5": "ayaṁ puṇṇacando pubbe eko uggacchati,",
  "atk-s0102a3:13_6": "ajjeva pana attadutiyo uggato,",
  "atk-s0102a3:13_7": "etañhi rājahaṁsamithunamiva puṇṇacandamithunaṁ pubbāpariyena gaganatalaṁ abhilaṅghatī’’ti.",
  "atk-s0102a3:13_8": "Tamañño āha –",
  "atk-s0102a3:13_9": "‘‘kiṁ kathesi, samma,",
  "atk-s0102a3:13_10": "kuhiṁ nāma tayā dve puṇṇacandā ekato uggacchantā diṭṭhapubbā,",
  "atk-s0102a3:13_11": "nanu esa tapanīyaraṁsidhāro piñcharakiraṇo divākaro uggato’’ti,",
  "atk-s0102a3:13_12": "tamañño hasitaṁ katvā evamāha –",
  "atk-s0102a3:13_13": "‘‘kiṁ ummattosi,",
  "atk-s0102a3:13_14": "nanu idāneva divākaro atthaṅgato,",
  "atk-s0102a3:13_15": "so kathaṁ imaṁ puṇṇacandaṁ anubandhamāno uggacchissati?",
  "atk-s0102a3:13_16": "Addhā panetaṁ anekaratanappabhāsamudayujjalaṁ ekassāpi puññavato vimānaṁ bhavissatī’’ti.",
  "atk-s0102a3:13_17": "Te sabbepi apasārayantā aññe evamāhaṁsu – ‘‘bho,",
  "atk-s0102a3:13_18": "kiṁ bahuṁ vilapatha,",
  "atk-s0102a3:13_19": "nevāyaṁ puṇṇacando,",
  "atk-s0102a3:13_20": "na sūriyo na devavimānaṁ.",
  "atk-s0102a3:13_21": "Na hetesaṁ evarūpā sirisampatti atthi,",
  "atk-s0102a3:13_22": "cakkaratanena pana etena bhavitabba’’nti.",
  "atk-s0102a3:14_0": "Evaṁ pavattasallāpasseva tassa janassa candamaṇḍalaṁ ohāya taṁ cakkaratanaṁ abhimukhaṁ hoti.",
  "atk-s0102a3:14_1": "Tato tehi –",
  "atk-s0102a3:14_2": "‘‘kassa nu kho idaṁ nibbatta’’nti vutte bhavanti vattāro –",
  "atk-s0102a3:14_3": "‘‘na kassaci aññassa,",
  "atk-s0102a3:14_4": "nanu amhākaṁ mahārājā pūritacakkavattivatto,",
  "atk-s0102a3:14_5": "tassetaṁ nibbatta’’nti.",
  "atk-s0102a3:14_6": "Atha so ca mahājano,",
  "atk-s0102a3:14_7": "yo ca añño passati,",
  "atk-s0102a3:14_8": "sabbo cakkaratanameva anugacchati.",
  "atk-s0102a3:14_9": "Taṁ cāpi cakkaratanaṁ raññoyeva atthāya attano āgatabhāvaṁ ñāpetukāmaṁ viya sattakkhattuṁ pākāramatthakeneva nagaraṁ anusaṁyāyitvā,",
  "atk-s0102a3:14_10": "atha rañño antepuraṁ padakkhiṇaṁ katvā,",
  "atk-s0102a3:14_11": "antepurassa ca uttarasīhapañjarasadise ṭhāne yathā gandhapupphādīhi sukhena sakkā hoti pūjetuṁ,",
  "atk-s0102a3:14_12": "evaṁ akkhāhataṁ viya tiṭṭhati.",
  "atk-s0102a3:15_0": "Evaṁ ṭhitassa panassa vātapānachiddādīhi pavisitvā nānāvirāgaratanappabhāsamujjalaṁ antopāsādaṁ alaṅkurumānaṁ",
  "atk-s0102a3:15_1": "pabhāsamūhaṁ disvā dassanatthāya sañjātābhilāso rājā hoti.",
  "atk-s0102a3:15_2": "Parijanopissa piyavacanapābhatena āgantvā tamatthaṁ nivedeti.",
  "atk-s0102a3:15_3": "Atha rājā balavapītipāmojjaphuṭasarīro pallaṅkaṁ mocetvā uṭṭhāyāsanā sīhapañjarasamīpaṁ gantvā taṁ cakkaratanaṁ",
  "atk-s0102a3:15_4": "disvā ‘‘sutaṁ kho pana meta’’ntiādikaṁ cintanaṁ cintayati.",
  "atk-s0102a3:15_5": "Mahāsudassanassāpi sabbaṁ taṁ tatheva ahosi.",
  "atk-s0102a3:15_6": "Tena vuttaṁ –",
  "atk-s0102a3:15_7": "‘‘disvā rañño mahāsudassanassa…pe…",
  "atk-s0102a3:15_8": "assaṁ nu kho ahaṁ rājā cakkavattī’’ti.",
  "atk-s0102a3:15_9": "Tattha so hoti rājā cakkavattīti kittāvatā cakkavattī hotīti?",
  "atk-s0102a3:15_10": "Ekaṅguladvaṅgulamattampi cakkaratane ākāsaṁ abbhuggantvā pavatte idāni tassa pavattāpanatthaṁ yaṁ kātabbaṁ,",
  "atk-s0102a3:15_11": "taṁ dassento atha kho ānandātiādimāha.",
  "atk-s0102a3:16_0": "244.",
  "atk-s0102a3:16_1": "Tattha uṭṭhāyāsanāti nisinnāsanato uṭṭhahitvā cakkaratanasamīpaṁ āgantvā.",
  "atk-s0102a3:16_2": "Suvaṇṇabhiṅkāraṁ gahetvāti hatthisoṇḍasadisapanāḷiṁ suvaṇṇabhiṅkāraṁ ukkhipitvā.",
  "atk-s0102a3:16_3": "Anvadeva rājā mahāsudassano saddhiṁ caturaṅginiyā senāyāti sabbacakkavattīnañhi udakena abbhukkiritvā –",
  "atk-s0102a3:16_4": "‘‘abhivijinātu bhavaṁ cakkaratana’’nti vacanasamanantarameva vehāsaṁ abbhuggantvā cakkaratanaṁ pavattati.",
  "atk-s0102a3:16_5": "Yassa pavatti samakālameva so rājā cakkavattī nāma hoti.",
  "atk-s0102a3:16_6": "Pavatte pana cakkaratane taṁ anubandhamānova rājā cakkavattiyānavaraṁ āruyha vehāsaṁ abbhuggacchati.",
  "atk-s0102a3:16_7": "Athassa chattacāmarādihattho parijano ceva antepurajano ca tato nānākārakañcukakavacādisannāhavibhūsitena",
  "atk-s0102a3:16_8": "vividhābharaṇappabhāsamujjalena samussitaddhajapaṭākapaṭimaṇḍitena attano attano balakāyena saddhiṁ uparājasenāpatipabhutayopi",
  "atk-s0102a3:16_9": "vehāsaṁ abbhuggantvā rājānameva parivārenti.",
  "atk-s0102a3:17_0": "Rājayuttā pana janasaṅgahatthaṁ nagaravīthīsu bheriyo carāpenti – ‘‘tātā,",
  "atk-s0102a3:17_1": "amhākaṁ rañño cakkaratanaṁ nibbattaṁ,",
  "atk-s0102a3:17_2": "attano vibhavānurūpena maṇḍitapasādhikā sannipatathā’’ti.",
  "atk-s0102a3:17_3": "Mahājano pana pakatiyā cakkaratanasaddeneva sabbakiccāni pahāya gandhapupphādīni ādāya sannipatitova",
  "atk-s0102a3:17_4": "sopi sabbo vehāsaṁ abbhuggantvā rājānameva parivāreti.",
  "atk-s0102a3:17_5": "Yassa yassa hi raññā saddhiṁ gantukāmatācittaṁ uppajjati,",
  "atk-s0102a3:17_6": "so so ākāsagatova hoti.",
  "atk-s0102a3:17_7": "Evaṁ dvādasayojanāyāmavitthārā parisā hoti.",
  "atk-s0102a3:17_8": "Tattha ekapurisopi chinnabhinnasarīro vā kiliṭṭhavattho vā natthi.",
  "atk-s0102a3:17_9": "Suciparivāro hi rājā cakkavattī.",
  "atk-s0102a3:17_10": "Cakkavattiparisā nāma vijjādharapurisā viya ākāse gacchamānā indanīlamaṇitale vippakiṇṇaratanasadisā hoti.",
  "atk-s0102a3:17_11": "Mahāsudassanassāpi tatheva ahosi.",
  "atk-s0102a3:17_12": "Tena vuttaṁ –",
  "atk-s0102a3:17_13": "‘‘anvadeva rājā mahāsudassano saddhiṁ caturaṅginiyā senāyā’’ti.",
  "atk-s0102a3:18_0": "Taṁ pana cakkaratanaṁ rukkhaggānaṁ uparūpari nātiuccena nātinīcena gaganappadesena pavattati.",
  "atk-s0102a3:18_1": "Yathā rukkhānaṁ pupphaphalapallavehi atthikā,",
  "atk-s0102a3:18_2": "tāni sukhena gahetuṁ sakkonti.",
  "atk-s0102a3:18_3": "Yathā ca bhūmiyaṁ ṭhitā ‘‘esa rājā,",
  "atk-s0102a3:18_4": "esa uparājā,",
  "atk-s0102a3:18_5": "esa senāpatī’’ti sallakkhetuṁ sakkonti.",
  "atk-s0102a3:18_6": "Ṭhānādīsu ca iriyāpathesu yo yena icchati,",
  "atk-s0102a3:18_7": "so teneva gacchati.",
  "atk-s0102a3:18_8": "Cittakammādisippapasutā cettha attano attano kiccaṁ karontāyeva gacchanti.",
  "atk-s0102a3:18_9": "Yatheva hi bhūmiyaṁ,",
  "atk-s0102a3:18_10": "tathā tesaṁ sabbakiccāni ākāseva ijjhanti.",
  "atk-s0102a3:18_11": "Evaṁ cakkavattiparisaṁ gahetvā taṁ cakkaratanaṁ vāmapassena sineruṁ pahāya mahāsamuddassa uparibhāgena",
  "atk-s0102a3:18_12": "sattasahassayojanappamāṇaṁ pubbavidehaṁ gacchati.",
  "atk-s0102a3:19_0": "Tattha yo vinibbedhena dvādasayojanāya,",
  "atk-s0102a3:19_1": "parikkhepato chattiṁsayojanāya parisāya sannivesakkhamo sulabhāhārūpakaraṇo chāyudakasampanno sucisamatalo ramaṇīyo bhūmibhāgo,",
  "atk-s0102a3:19_2": "tassa uparibhāge taṁ cakkaratanaṁ akkhāhataṁ viya tiṭṭhati.",
  "atk-s0102a3:19_3": "Atha tena saññāṇena so mahājano otaritvā yathāruci nahānabhojanādīni sabbakiccāni karonto vāsaṁ kappeti.",
  "atk-s0102a3:19_4": "Mahāsudassanassāpi sabbaṁ tatheva ahosi.",
  "atk-s0102a3:19_5": "Tena vuttaṁ –",
  "atk-s0102a3:19_6": "‘‘yasmiṁ kho panānanda,",
  "atk-s0102a3:19_7": "padese cakkaratanaṁ patiṭṭhāti,",
  "atk-s0102a3:19_8": "tattha so rājā mahāsudassano vāsaṁ upagacchi saddhiṁ caturaṅginiyā senāyā’’ti.",
  "atk-s0102a3:20_0": "Evaṁ vāsaṁ upagate cakkavattimhi ye tattha rājāno,",
  "atk-s0102a3:20_1": "te ‘‘paracakkaṁ āgata’’nti sutvāpi na balakāyaṁ sannipātetvā yuddhasajjā honti.",
  "atk-s0102a3:20_2": "Cakkaratanassa hi uppattisamanantarameva natthi so satto nāma,",
  "atk-s0102a3:20_3": "yo paccatthikasaññāya taṁ rājānaṁ ārabbha āvudhaṁ ukkhipituṁ visaheyya.",
  "atk-s0102a3:20_4": "Ayamānubhāvo cakkaratanassa.",
  "atk-s0102a3:21_0": "Cakkānubhāvena hi tassa rañño,",
  "atk-s0102a3:22_0": "Arī asesā damathaṁ upenti;",
  "atk-s0102a3:23_0": "Arindamaṁ nāma narādhipassa,",
  "atk-s0102a3:24_0": "Teneva taṁ vuccati tassa cakkanti.",
  "atk-s0102a3:25_0": "Tasmā sabbepi te rājāno attano attano rajjasirivibhavānurūpaṁ pābhataṁ gahetvā taṁ rājānaṁ upagamma onatasirā",
  "atk-s0102a3:25_1": "attano moḷimaṇippabhābhisekena tassa pādapūjaṁ karontā –",
  "atk-s0102a3:25_2": "‘‘ehi kho,",
  "atk-s0102a3:25_3": "mahārājā’’tiādīhi vacanehi tassa kiṁkārapaṭisāvitaṁ āpajjanti.",
  "atk-s0102a3:25_4": "Mahāsudassanassāpi tatheva akaṁsu.",
  "atk-s0102a3:25_5": "Tena vuttaṁ – ‘‘ye kho,",
  "atk-s0102a3:25_6": "panānanda,",
  "atk-s0102a3:25_7": "puratthimāya disāya…pe… anusāsa,",
  "atk-s0102a3:25_8": "mahārājā’’ti.",
  "atk-s0102a3:26_0": "Tattha svāgatanti su āgataṁ.",
  "atk-s0102a3:26_1": "Ekasmiñhi āgate socanti,",
  "atk-s0102a3:26_2": "gate nandanti.",
  "atk-s0102a3:26_3": "Ekasmiṁ āgate nandanti,",
  "atk-s0102a3:26_4": "gate socanti,",
  "atk-s0102a3:26_5": "tādiso tvaṁ āgamananandano,",
  "atk-s0102a3:26_6": "gamanasocano.",
  "atk-s0102a3:26_7": "Tasmā tava āgamanaṁ suāgamananti vuttaṁ hoti.",
  "atk-s0102a3:26_8": "Evaṁ vutte pana rājā cakkavattī nāpi –",
  "atk-s0102a3:26_9": "‘‘ettakaṁ nāma me anuvassaṁ baliṁ upakappethā’’ti vadati,",
  "atk-s0102a3:26_10": "nāpi aññassa bhogaṁ acchinditvā aññassa deti.",
  "atk-s0102a3:26_11": "Attano pana dhammarājabhāvassa anurūpāya paññāya pāṇātipātādīni upaparikkhitvā pemanīyena mañjunā sarena –",
  "atk-s0102a3:26_12": "‘‘passatha tātā,",
  "atk-s0102a3:26_13": "pāṇātipāto nāmesa āsevito bhāvito bahulīkato nirayasaṁvattaniko hotī’’tiādinā nayena dhammaṁ desetvā ‘‘pāṇo na hantabbo’’tiādikaṁ ovādaṁ deti.",
  "atk-s0102a3:26_14": "Mahāsudassanopi tatheva akāsi,",
  "atk-s0102a3:26_15": "tena vuttaṁ –",
  "atk-s0102a3:26_16": "‘‘rājā mahāsudassano evamāha –",
  "atk-s0102a3:26_17": "‘pāṇo na hantabbo…pe…",
  "atk-s0102a3:26_18": "yathābhuttañca bhuñjathā’ti’’.",
  "atk-s0102a3:26_19": "Kiṁ pana sabbepi rañño imaṁ ovādaṁ gaṇhantīti?",
  "atk-s0102a3:26_20": "Buddhassāpi tāva sabbe na gaṇhanti,",
  "atk-s0102a3:26_21": "rañño kiṁ gaṇhissantīti.",
  "atk-s0102a3:26_22": "Tasmā ye paṇḍitā vibhāvino,",
  "atk-s0102a3:26_23": "te gaṇhanti.",
  "atk-s0102a3:26_24": "Sabbe pana anuyantā bhavanti.",
  "atk-s0102a3:26_25": "Tasmā ye kho panānandātiādimāha.",
  "atk-s0102a3:27_0": "Atha taṁ cakkaratanaṁ evaṁ pubbavidehavāsīnaṁ ovāde dinne katapātarāse cakkavattibalena vehāsaṁ abbhuggantvā puratthimasamuddaṁ ajjhogāhati.",
  "atk-s0102a3:27_1": "Yathā yathā ca taṁ ajjhogāhati,",
  "atk-s0102a3:27_2": "tathā tathā agadagandhaṁ ghāyitvā saṅkhittaphaṇo nāgarājā viya,",
  "atk-s0102a3:27_3": "saṅkhittaūmivipphāraṁ hutvā ogacchamānaṁ mahāsamuddasalilaṁ yojanamattaṁ ogantvā antosamudde veḷuriyabhitti viya tiṭṭhati.",
  "atk-s0102a3:27_4": "Taṅkhaṇaññeva ca tassa rañño puññasiriṁ daṭṭhukāmāni viya mahāsamuddatale vippakiṇṇāni nānāratanāni tato tato āgantvā taṁ padesaṁ pūrayanti.",
  "atk-s0102a3:27_5": "Atha sā rājaparisā taṁ nānāratanaparipūraṁ mahāsamuddatalaṁ disvā yathāruci ucchaṅgādīhi ādiyati,",
  "atk-s0102a3:27_6": "yathāruci ādinnaratanāya pana parisāya taṁ cakkaratanaṁ paṭinivattati.",
  "atk-s0102a3:27_7": "Paṭinivattamāne ca tasmiṁ parisā aggato hoti,",
  "atk-s0102a3:27_8": "majjhe rājā,",
  "atk-s0102a3:27_9": "ante cakkaratanaṁ.",
  "atk-s0102a3:27_10": "Tampi jalanidhijalaṁ palobhiyamānamiva cakkaratanasiriyā,",
  "atk-s0102a3:27_11": "asahamānamiva ca tena viyogaṁ nemimaṇḍalapariyantaṁ abhihanantaṁ nirantarameva upagacchati.",
  "atk-s0102a3:27_12": "Evaṁ rājā cakkavattī puratthimamahāsamuddapariyantaṁ pubbavidehaṁ abhivijinitvā dakkhiṇasamuddapariyantaṁ",
  "atk-s0102a3:27_13": "jambudīpaṁ vijetukāmo cakkaratanadesitena maggena dakkhiṇasamuddābhimukho gacchati.",
  "atk-s0102a3:27_14": "Mahāsudassanopi tatheva agamāsi.",
  "atk-s0102a3:27_15": "Tena vuttaṁ –",
  "atk-s0102a3:27_16": "‘‘atha kho, ānanda,",
  "atk-s0102a3:27_17": "cakkaratanaṁ puratthimaṁ samuddaṁ ajjhogāhetvā paccuttaritvā dakkhiṇaṁ disaṁ pavattī’’ti.",
  "atk-s0102a3:28_0": "Evaṁ pavattamānassa pana tassa pavattanavidhānaṁ,",
  "atk-s0102a3:28_1": "senāsanniveso,",
  "atk-s0102a3:28_2": "paṭirājāgamanaṁ,",
  "atk-s0102a3:28_3": "tesaṁ anusāsanippadānaṁ dakkhiṇasamuddaajjhogāhanaṁ samuddasalilassa ogacchamānaṁ ratanānaṁ ādānanti sabbaṁ purimanayeneva veditabbaṁ.",
  "atk-s0102a3:29_0": "Vijinitvā pana taṁ dasasahassayojanappamāṇaṁ jambudīpaṁ dakkhiṇasamuddatopi paccuttaritvā sattayojanasahassappamāṇaṁ",
  "atk-s0102a3:29_1": "aparagoyānaṁ vijetuṁ pubbe vuttanayeneva gantvā tampi samuddapariyantaṁ tatheva abhivijinitvā pacchimasamuddatopi",
  "atk-s0102a3:29_2": "uttaritvā aṭṭhayojanasahassappamāṇaṁ uttarakuruṁ vijetuṁ tatheva gantvā tampi samuddapariyantaṁ tatheva",
  "atk-s0102a3:29_3": "abhivijiya uttarasamuddato paccuttarati.",
  "atk-s0102a3:30_0": "Ettāvatā raññā cakkavattinā cāturantāya pathaviyā ādhipaccaṁ adhigataṁ hoti.",
  "atk-s0102a3:30_1": "So evaṁ vijitavijayo attano rajjasirisampattidassanatthaṁ sapariso uddhaṁ gaganatalaṁ abhilaṅghitvā suvikasitapadumakumudapuṇḍarīkavanavicitte",
  "atk-s0102a3:30_2": "cattāro jātassare viya pañcasatapañcasataparittadīpaparivāre cattāro mahādīpe oloketvā cakkaratanadesiteneva",
  "atk-s0102a3:30_3": "maggena yathānukkamaṁ attano rājadhāniṁ paccāgacchati.",
  "atk-s0102a3:30_4": "Atha taṁ cakkaratanaṁ antepuradvāraṁ sobhayamānaṁ viya hutvā tiṭṭhati.",
  "atk-s0102a3:31_0": "Evaṁ patiṭṭhite pana tasmiṁ cakkaratane rājantepure ukkāhi vā dīpikāhi vā kiñci karaṇīyaṁ na hoti,",
  "atk-s0102a3:31_1": "cakkaratanobhāsoyeva rattiṁ andhakāraṁ vidhamatiyeva.",
  "atk-s0102a3:31_2": "Ye pana andhakāratthikā honti,",
  "atk-s0102a3:31_3": "tesaṁ andhakārameva hoti.",
  "atk-s0102a3:31_4": "Mahāsudassanassāpi sabbametaṁ tatheva ahosi.",
  "atk-s0102a3:31_5": "Tena vuttaṁ –",
  "atk-s0102a3:31_6": "‘‘dakkhiṇaṁ samuddaṁ ajjhogāhetvā…pe…",
  "atk-s0102a3:31_7": "evarūpaṁ cakkaratanaṁ pāturahosī’’ti.",
  "atk-s0102a3:32_0": "Hatthiratanavaṇṇanā",
  "atk-s0102a3:33_0": "246.",
  "atk-s0102a3:33_1": "Evaṁ pātubhūtacakkaratanasseva cakkavattino amaccā pakatimaṅgalahatthiṭṭhānaṁ samaṁ sucibhūmibhāgaṁ kāretvā",
  "atk-s0102a3:33_2": "haricandanādīhi surabhigandhehi upalimpāpetvā heṭṭhā vicittavaṇṇasurabhikusumasamokiṇṇaṁ upari suvaṇṇatārakānaṁ",
  "atk-s0102a3:33_3": "antarantarā samosaritamanuññakusumadāmapaṭimaṇḍitavitānaṁ devavimānaṁ viya abhisaṅkharitvā –",
  "atk-s0102a3:33_4": "‘‘evarūpassa nāma deva hatthiratanassa āgamanaṁ cintethā’’ti vadanti.",
  "atk-s0102a3:33_5": "So pubbe vuttanayeneva mahādānaṁ datvā sīlāni ca samādāya taṁ puññasampattiṁ āvajjanto nisīdi.",
  "atk-s0102a3:33_6": "Athassa puññānubhāvacodito chaddantakulā vā uposathakulā vā taṁ sakkāravisesaṁ anubhavitukāmo taruṇaravimaṇḍalābhirattacaraṇagīvāmukhapaṭimaṇḍitavisuddhasetasarīro",
  "atk-s0102a3:33_7": "sattapatiṭṭho susaṇṭhitaaṅgapaccaṅgasanniveso vikasitarattapadumacārupokkharo iddhimā yogī viya vehāsagamanasamattho",
  "atk-s0102a3:33_8": "manosilācuṇṇarañjitapariyanto viya rajatapabbato hatthiseṭṭho āgantvā tasmiṁ padese tiṭṭhati.",
  "atk-s0102a3:33_9": "So chaddantakulā āgacchanto sabbakaniṭṭho āgacchati.",
  "atk-s0102a3:33_10": "Uposathakulā āgacchanto sabbajeṭṭho.",
  "atk-s0102a3:33_11": "Pāḷiyaṁ pana uposatho nāgarājā icceva āgataṁ.",
  "atk-s0102a3:33_12": "Nāgarājā nāma kassaci aparibhogo,",
  "atk-s0102a3:33_13": "sabbakaniṭṭho āgacchatīti aṭṭhakathāsu vuttaṁ.",
  "atk-s0102a3:33_14": "Svāyaṁ pūritacakkavattivattānaṁ cakkavattīnaṁ vuttanayeneva cintayantānaṁ āgacchati.",
  "atk-s0102a3:33_15": "Mahāsudassanassa pana sayameva pakatimaṅgalahatthiṭṭhānaṁ āgantvā taṁ hatthiṁ apanetvā tattha aṭṭhāsi.",
  "atk-s0102a3:33_16": "Tena vuttaṁ –",
  "atk-s0102a3:33_17": "‘‘puna caparaṁ ānanda…pe…",
  "atk-s0102a3:33_18": "nāgarājā’’ti.",
  "atk-s0102a3:34_0": "Evaṁ pātubhūtaṁ pana taṁ hatthiratanaṁ disvā hatthigopakādayo haṭṭhatuṭṭhā vegena gantvā rañño ārocenti.",
  "atk-s0102a3:34_1": "Rājā turitaturito āgantvā taṁ disvā pasannacitto –",
  "atk-s0102a3:34_2": "‘‘bhaddakaṁ vata bho hatthiyānaṁ,",
  "atk-s0102a3:34_3": "sace damathaṁ upeyyā’’ti cintayanto hatthaṁ pasāreti.",
  "atk-s0102a3:34_4": "Atha so gharadhenuvacchako viya kaṇṇe olambitvā sūratabhāvaṁ dassento rājānaṁ upasaṅkamati.",
  "atk-s0102a3:34_5": "Rājā taṁ ārohitukāmo hoti.",
  "atk-s0102a3:34_6": "Athassa parijanā adhippāyaṁ ñatvā taṁ hatthiratanaṁ suvaṇṇaddhajaṁ suvaṇṇālaṅkāraṁ hemajālapaṭicchannaṁ katvā upanenti.",
  "atk-s0102a3:34_7": "Rājā taṁ anisīdāpetvāva sattaratanamayāya nisseṇiyā āruyha ākāsagamananinnacitto hoti.",
  "atk-s0102a3:34_8": "Tassa saha cittuppādeneva so nāgarājā rājahaṁso viya indanīlamaṇippabhājālaṁ nīlagaganatalaṁ abhilaṅghati.",
  "atk-s0102a3:34_9": "Tato cakkacārikāya vuttanayeneva sakalarājaparisā.",
  "atk-s0102a3:34_10": "Iti sapariso rājā antopātarāseyeva sakalapathaviṁ anusaṁyāyitvā rājadhāniṁ paccāgacchati.",
  "atk-s0102a3:34_11": "Evaṁ mahiddhikaṁ cakkavattino hatthiratanaṁ hoti.",
  "atk-s0102a3:34_12": "Mahāsudassanassāpi tādisameva ahosi.",
  "atk-s0102a3:34_13": "Tena vuttaṁ –",
  "atk-s0102a3:34_14": "‘‘disvā rañño…pe…",
  "atk-s0102a3:34_15": "pāturahosī’’ti.",
  "atk-s0102a3:35_0": "Assaratanavaṇṇanā",
  "atk-s0102a3:36_0": "247.",
  "atk-s0102a3:36_1": "Evaṁ pātubhūtahatthiratanassa pana cakkavattino amaccā pakatimaṅgalaassaṭṭhānaṁ sucisamatalaṁ kāretvā",
  "atk-s0102a3:36_2": "alaṅkaritvā ca purimanayeneva rañño tassa āgamanacintanatthaṁ ussāhaṁ janenti.",
  "atk-s0102a3:36_3": "So purimanayeneva katadānamānanasakkāro samādinnasīlabbato pāsādatale sukhanisinno puññasampattiṁ samanussarati.",
  "atk-s0102a3:36_4": "Athassa puññānubhāvacodito sindhavakulato vijjulatāvinaddhasaradakālasetavalāhakarāsisassirīko rattapādo",
  "atk-s0102a3:36_5": "rattatuṇḍo candappabhāpuñjasadisasuddhasiniddhaghanasaṁhatasarīro kākagīvā viya indanīlamaṇi viya ca",
  "atk-s0102a3:36_6": "kāḷavaṇṇena sīsena samannāgatattā kāḷasīsoti suṭṭhu kappetvā ṭhapitehi viya muñjasadisehi saṇhavaṭṭaujugatehi",
  "atk-s0102a3:36_7": "kesehi samannāgatattā muñjakeso vehāsaṅgamo valāhako nāma assarājā āgantvā tasmiṁ ṭhāne patiṭṭhāti.",
  "atk-s0102a3:36_8": "Mahāsudassanassa panesa hatthiratanaṁ viya āgato.",
  "atk-s0102a3:36_9": "Sesaṁ sabbaṁ hatthiratane vuttanayeneva veditabbaṁ.",
  "atk-s0102a3:36_10": "Evarūpaṁ assaratanaṁ sandhāya bhagavā –",
  "atk-s0102a3:36_11": "‘‘puna ca para’’ntiādimāha.",
  "atk-s0102a3:37_0": "Maṇiratanavaṇṇanā",
  "atk-s0102a3:38_0": "248.",
  "atk-s0102a3:38_1": "Evaṁ pātubhūtaassaratanassa pana rañño cakkavattino catuhatthāyāmaṁ sakaṭanābhisamapariṇāhaṁ ubhosu antesu",
  "atk-s0102a3:38_2": "kaṇṇikapariyantato viniggatehi suparisuddhamuttākalāpehi dvīhi kañcanapadumehi alaṅkataṁ caturāsītimaṇisahassaparivāraṁ",
  "atk-s0102a3:38_3": "tārāgaṇaparivutassa puṇṇacandasassiriṁ pharamānaṁ viya vepullapabbatato maṇiratanaṁ āgacchati.",
  "atk-s0102a3:38_4": "Tassevaṁ āgatassa muttājālake ṭhapetvā veḷuparamparāya saṭṭhihatthappamāṇaṁ ākāsaṁ āropitassa rattibhāge samantā yojanappamāṇaṁ okāsaṁ ābhā pharati,",
  "atk-s0102a3:38_5": "yāya sabbo so okāso aruṇuggamanavelā viya sañjātāloko hoti.",
  "atk-s0102a3:38_6": "Tato kassakā kasikammaṁ vāṇijā āpaṇugghāṭanaṁ te te sippino taṁ taṁ kammantaṁ payojenti ‘‘divā’’ti maññamānā.",
  "atk-s0102a3:38_7": "Mahāsudassanassāpi sabbaṁ taṁ tatheva ahosi.",
  "atk-s0102a3:38_8": "Tena vuttaṁ –",
  "atk-s0102a3:38_9": "‘‘puna ca paraṁ ānanda,…pe…",
  "atk-s0102a3:38_10": "maṇiratanaṁ pāturahosī’’ti.",
  "atk-s0102a3:39_0": "Itthiratanavaṇṇanā",
  "atk-s0102a3:40_0": "249.",
  "atk-s0102a3:40_1": "Evaṁ pātubhūtamaṇiratanassa pana cakkavattino visayasukhavisesassa visesakāraṇaṁ itthiratanaṁ pātubhavati.",
  "atk-s0102a3:40_2": "Maddarājakulato vā hissa aggamahesiṁ ānenti,",
  "atk-s0102a3:40_3": "uttarakuruto vā puññānubhāvena sayaṁ āgacchati.",
  "atk-s0102a3:40_4": "Avasesā panassā sampatti –",
  "atk-s0102a3:40_5": "‘‘puna ca paraṁ, ānanda,",
  "atk-s0102a3:40_6": "rañño mahāsudassanassa itthiratanaṁ pāturahosi,",
  "atk-s0102a3:40_7": "abhirūpā dassanīyā’’tiādinā nayena pāḷiyaṁyeva āgatā.",
  "atk-s0102a3:41_0": "Tattha saṇṭhānapāripūriyā adhikaṁ rūpaṁ assāti abhirūpā.",
  "atk-s0102a3:41_1": "Dissamānāva cakkhūni piṇayati,",
  "atk-s0102a3:41_2": "tasmā aññaṁ kiccavikkhepaṁ hitvāpi daṭṭhabbāti dassanīyā.",
  "atk-s0102a3:41_3": "Dissamānāva somanassavasena cittaṁ pasādetīti pāsādikā.",
  "atk-s0102a3:41_4": "Paramāyāti evaṁ pasādāvahattā uttamāya.",
  "atk-s0102a3:41_5": "Vaṇṇapokkharatāyāti vaṇṇasundaratāya.",
  "atk-s0102a3:41_6": "Samannāgatāti upetā.",
  "atk-s0102a3:41_7": "Abhirūpā vā yasmā nātidīghā nātirassā.",
  "atk-s0102a3:41_8": "Dassanīyā yasmā nātikisā nātithūlā.",
  "atk-s0102a3:41_9": "Pāsādikā yasmā nātikāḷikā nāccodātā.",
  "atk-s0102a3:41_10": "Paramāya vaṇṇapokkharatāya samannāgatā yasmā abhikkantā mānusivaṇṇaṁ appattā dibbavaṇṇaṁ.",
  "atk-s0102a3:41_11": "Manussānañhi vaṇṇābhā bahi na niccharati.",
  "atk-s0102a3:41_12": "Devānaṁ pana atidūrampi niccharati.",
  "atk-s0102a3:42_0": "Tassā pana dvādasahatthappamāṇaṁ padesaṁ sarīrābhā obhāseti.",
  "atk-s0102a3:42_1": "Nātidīghādīsu cassā paṭhamayugaḷena ārohasampatti,",
  "atk-s0102a3:42_2": "dutiyayugaḷena pariṇāhasampatti,",
  "atk-s0102a3:42_3": "tatiyayugaḷena vaṇṇasampatti vuttā.",
  "atk-s0102a3:42_4": "Chahi vāpi etehi kāyavipattiyā abhāvo,",
  "atk-s0102a3:42_5": "atikkantā mānusivaṇṇanti iminā kāyasampatti vuttā.",
  "atk-s0102a3:42_6": "Tūlapicuno vā kappāsapicuno vāti sappimaṇḍe pakkhipitvā ṭhapitassa satavāravihatassa tūlapicuno vā kappāsapicuno vā.",
  "atk-s0102a3:42_7": "Sīteti rañño sītakāle.",
  "atk-s0102a3:42_8": "Uṇheti rañño uṇhakāle.",
  "atk-s0102a3:42_9": "Candanagandhoti niccakālameva supisitassa abhinavassa catujjātisamāyojitassa haricandanassa gandho kāyato vāyati.",
  "atk-s0102a3:42_10": "Uppalagandho vāyatīti hasitakathitakālesu mukhato taṅkhaṇaṁ vikasitasseva nīluppalassa atisurabhigandho vāyati.",
  "atk-s0102a3:43_0": "Evaṁ rūpasamphassagandhasampattiyuttāya panassā sarīrasampattiyā anurūpaṁ ācāraṁ dassetuṁ taṁ kho panātiādi vuttaṁ.",
  "atk-s0102a3:43_1": "Tattha rājānaṁ disvā nisinnāsanato aggidaḍḍhā viya paṭhamameva uṭṭhātīti pubbuṭṭhāyinī.",
  "atk-s0102a3:43_2": "Tasmiṁ nisinne tassa tālavaṇṭena bījanādikiccaṁ katvā pacchā nipatati nisīdatīti pacchānipātinī.",
  "atk-s0102a3:43_3": "Kiṁ karomi,",
  "atk-s0102a3:43_4": "te devāti vācāya kiṁ-kāraṁ paṭisāvetīti kiṁ kārapaṭissāvinī.",
  "atk-s0102a3:43_5": "Rañño manāpameva carati karotīti manāpacārinī.",
  "atk-s0102a3:43_6": "Yaṁ rañño piyaṁ tadeva vadatīti piyavādinī.",
  "atk-s0102a3:44_0": "Idāni –",
  "atk-s0102a3:44_1": "‘‘svāssā ācāro bhāvavisuddhiyāva,",
  "atk-s0102a3:44_2": "na sāṭheyyanā’’ti dassetuṁ taṁ kho panātiādimāha.",
  "atk-s0102a3:44_3": "Tattha no aticarīti na atikkamitvā cari,",
  "atk-s0102a3:44_4": "ṭhapetvā rājānaṁ aññaṁ purisaṁ cittenapi na patthesīti vuttaṁ hoti.",
  "atk-s0102a3:45_0": "Tattha ye tassā ādimhi ‘‘abhirūpā’’tiādayo,",
  "atk-s0102a3:45_1": "ante ‘‘pubbuṭṭhāyinī’’tiādayo guṇā vuttā,",
  "atk-s0102a3:45_2": "te pakatiguṇā eva.",
  "atk-s0102a3:45_3": "‘‘Atikkantā mānusivaṇṇa’’ntiādayo pana cakkavattino puññaṁ upanissāya cakkaratanapātubhāvato paṭṭhāya purimakammānubhāvena nibbattāti veditabbā.",
  "atk-s0102a3:46_0": "Abhirūpatādikāpi vā cakkaratanapātubhāvato paṭṭhāya sabbākāraparipūrā jātā. Tenāha –",
  "atk-s0102a3:46_1": "‘‘evarūpaṁ itthiratanaṁ pāturahosī’’ti.",
  "atk-s0102a3:47_0": "Gahapatiratanavaṇṇanā",
  "atk-s0102a3:48_0": "250.",
  "atk-s0102a3:48_1": "Evaṁ pātubhūtaitthiratanassa pana rañño cakkavattino dhanakaraṇīyānaṁ kiccānaṁ yathāsukhaṁ pavattanatthaṁ gahapatiratanaṁ pātubhavati.",
  "atk-s0102a3:48_2": "So pakatiyāva mahābhogo,",
  "atk-s0102a3:48_3": "mahābhogakule jāto.",
  "atk-s0102a3:48_4": "Rañño dhanarāsivaḍḍhako seṭṭhigahapati hoti.",
  "atk-s0102a3:48_5": "Cakkaratanānubhāvasahitaṁ panassa kammavipākajaṁ dibbacakkhu pātubhavati,",
  "atk-s0102a3:48_6": "yena antopathaviyampi yojanabbhantare nidhiṁ passati,",
  "atk-s0102a3:48_7": "so taṁ sampattiṁ disvā tuṭṭhamānaso gantvā rājānaṁ dhanena pavāretvā sabbāni dhanakaraṇīyāni sampādeti .",
  "atk-s0102a3:48_8": "Mahāsudassanassāpi tatheva sampādesi.",
  "atk-s0102a3:48_9": "Tena vuttaṁ –",
  "atk-s0102a3:48_10": "‘‘puna caparaṁ ānanda…pe…",
  "atk-s0102a3:48_11": "evarūpaṁ gahapatiratanaṁ pāturahosī’’ti.",
  "atk-s0102a3:49_0": "Pariṇāyakaratanavaṇṇanā",
  "atk-s0102a3:50_0": "251.",
  "atk-s0102a3:50_1": "Evaṁ pātubhūtagahapatiratanassa pana rañño cakkavattissa sabbakiccasaṁvidhānasamatthaṁ pariṇāyakaratanaṁ pātubhavati.",
  "atk-s0102a3:50_2": "So rañño jeṭṭhaputtova hoti.",
  "atk-s0102a3:50_3": "Pakatiyā eva so paṇḍito byatto medhāvī vibhāvī.",
  "atk-s0102a3:50_4": "Rañño puññānubhāvaṁ nissāya panassa attano kammānubhāvena paracittañāṇaṁ uppajjati.",
  "atk-s0102a3:50_5": "Yena dvādasayojanāya rājaparisāya cittācāraṁ ñatvā rañño hite ca ahite ca vavatthapetuṁ samattho hoti,",
  "atk-s0102a3:50_6": "sopi taṁ attano ānubhāvaṁ disvā tuṭṭhahadayo rājānaṁ sabbakiccānusāsanena pavāreti.",
  "atk-s0102a3:50_7": "Mahāsudassanampi tatheva pavāresi.",
  "atk-s0102a3:50_8": "Tena vuttaṁ –",
  "atk-s0102a3:50_9": "‘‘puna caparaṁ…pe…",
  "atk-s0102a3:50_10": "pariṇāyakaratanaṁ pāturahosī’’ti.",
  "atk-s0102a3:51_0": "Tattha ṭhapetabbaṁ ṭhapetunti tasmiṁ tasmiṁ ṭhānantare ṭhapetabbaṁ ṭhapetuṁ.",
  "atk-s0102a3:52_0": "Catuiddhisamannāgatavaṇṇanā",
  "atk-s0102a3:53_0": "252.Samavepākiniyāti samavipācaniyā.",
  "atk-s0102a3:53_1": "Gahaṇiyāti kammajatejodhātuyā.",
  "atk-s0102a3:53_2": "Tattha yassa bhuttamattova āhāro jīrati,",
  "atk-s0102a3:53_3": "yassa vā pana puṭabhattaṁ viya tattheva tiṭṭhati,",
  "atk-s0102a3:53_4": "ubhopete na samavepākiniyā samannāgatā.",
  "atk-s0102a3:53_5": "Yassa pana puna bhattakāle bhattachando uppajjateva,",
  "atk-s0102a3:53_6": "ayaṁ samavepākiniyā samannāgatoti.",
  "atk-s0102a3:54_0": "Dhammapāsādapokkharaṇivaṇṇanā",
  "atk-s0102a3:55_0": "253.Māpesi khoti nagare bheriṁ carāpetvā janarāsiṁ kāretvā na māpesi,",
  "atk-s0102a3:55_1": "rañño pana saha cittuppādeneva bhūmiṁ bhinditvā caturāsīti pokkharaṇīsahassāni nibbattiṁsu.",
  "atk-s0102a3:55_2": "Tāni sandhāyetaṁ vuttaṁ.",
  "atk-s0102a3:55_3": "Dvīhi vedikāhīti ekāya iṭṭhakānaṁ pariyanteyeva parikkhittā ekāya pariveṇaparicchedapariyante.",
  "atk-s0102a3:55_4": "Etadahosīti kasmā ahosi?",
  "atk-s0102a3:55_5": "Ekadivasaṁ kira nahatvā ca pivitvā ca gacchantaṁ mahājanaṁ mahāpuriso oloketvā ime ummattakaveseneva gacchanti.",
  "atk-s0102a3:55_6": "Sace etesaṁ ettha piḷandhanapupphāni bhaveyyuṁ,",
  "atk-s0102a3:55_7": "bhaddakaṁ siyāti.",
  "atk-s0102a3:55_8": "Athassa etadahosi.",
  "atk-s0102a3:55_9": "Tattha sabbotukanti pupphaṁ nāma ekasmiṁyeva utumhi pupphati.",
  "atk-s0102a3:55_10": "Ahaṁ pana tathā karissāmi –",
  "atk-s0102a3:55_11": "‘‘yathā sabbesu utūsu pupphissatī’’ti cintesiṁ.",
  "atk-s0102a3:55_12": "Ropāpesīti nānāvaṇṇauppalabījādīni tato tato āharāpetvā na ropāpesi,",
  "atk-s0102a3:55_13": "saha cittuppādeneva panassa sabbaṁ ijjhati.",
  "atk-s0102a3:55_14": "Taṁ loko raññā ropitanti maññi.",
  "atk-s0102a3:55_15": "Tena vuttaṁ –",
  "atk-s0102a3:55_16": "‘‘ropāpesī’’ti.",
  "atk-s0102a3:55_17": "Tato paṭṭhāya mahājano nānappakāraṁ jalajathalajamālaṁ piḷandhitvā nakkhattaṁ kīḷamāno viya gacchati.",
  "atk-s0102a3:56_0": "254.",
  "atk-s0102a3:56_1": "Atha rājā tato uttaripi janaṁ sukhasamappitaṁ kātukāmo –",
  "atk-s0102a3:56_2": "‘‘yaṁnūnāhaṁ imāsaṁ pokkharaṇīnaṁ tīre’’tiādinā janassa sukhavidhānaṁ cintetvā sabbaṁ akāsi.",
  "atk-s0102a3:56_3": "Tattha nhāpesunti añño sarīraṁ ubbaṭṭesi,",
  "atk-s0102a3:56_4": "añño cuṇṇāni yojesi,",
  "atk-s0102a3:56_5": "añño tīre nahāyantassa udakaṁ āhari,",
  "atk-s0102a3:56_6": "añño vatthāni paṭiggahesi ceva adāsi ca.",
  "atk-s0102a3:57_0": "Paṭṭhapesi khoti kathaṁ paṭṭhapesi?",
  "atk-s0102a3:57_1": "Itthīnañca purisānañca anucchavike alaṅkāre kāretvā itthimattameva tattha paricāravasena sesaṁ sabbaṁ",
  "atk-s0102a3:57_2": "pariccāgavasena ṭhapetvā rājā mahāsudassano dānaṁ deti,",
  "atk-s0102a3:57_3": "taṁ paribhuñjathāti bheriṁ carāpesi.",
  "atk-s0102a3:57_4": "Mahājano pokkharaṇītīraṁ āgantvā nahatvā vatthāni parivattetvā nānāgandhehi vilitto piḷandhanavicittamālo",
  "atk-s0102a3:57_5": "dānaggaṁ gantvā anekappakāresu yāgubhattakhajjakesu aṭṭhavidhapānesu ca yo yaṁ icchati,",
  "atk-s0102a3:57_6": "so taṁ khāditvā ca pivitvā ca nānāvaṇṇāni khomasukhumāni vatthāni nivāsetvā sampattiṁ anubhavitvā yesaṁ tādisāni atthi,",
  "atk-s0102a3:57_7": "te ohāya gacchanti.",
  "atk-s0102a3:57_8": "Yesaṁ pana natthi,",
  "atk-s0102a3:57_9": "te gahetvā gacchanti.",
  "atk-s0102a3:57_10": "Hatthiassayānādīsupi nisīditvā thokaṁ vicaritvā anatthikā ohāya,",
  "atk-s0102a3:57_11": "atthikā gahetvā gacchanti.",
  "atk-s0102a3:57_12": "Varasayanesu nipajjitvā sampattiṁ anubhavitvā anatthikā ohāya,",
  "atk-s0102a3:57_13": "atthikā gahetvā gacchanti.",
  "atk-s0102a3:57_14": "Itthīhipi saddhiṁ sampattiṁ anubhavitvā anatthikā ohāya,",
  "atk-s0102a3:57_15": "atthikā gahetvā gacchanti.",
  "atk-s0102a3:57_16": "Sattavidharatanapasādhanāni ca pasādhetvāpi sampattiṁ anubhavitvā anatthikā ohāya,",
  "atk-s0102a3:57_17": "atthikā gahetvā gacchanti.",
  "atk-s0102a3:57_18": "Tampi dānaṁ uṭṭhāya samuṭṭhāya dīyateva.",
  "atk-s0102a3:57_19": "Jambudīpavāsikānaṁ aññaṁ kammaṁ natthi,",
  "atk-s0102a3:57_20": "rañño dānaṁ paribhuñjantāva vicaranti.",
  "atk-s0102a3:58_0": "255.",
  "atk-s0102a3:58_1": "Atha brāhmaṇagahapatikā cintesuṁ –",
  "atk-s0102a3:58_2": "‘‘ayaṁ rājā evarūpaṁ dānaṁ dadantopi ‘mayhaṁ taṇḍulādīni vā khīrādīni vā dethā’ti na kiñci āharāpeti,",
  "atk-s0102a3:58_3": "na kho pana amhākaṁ –",
  "atk-s0102a3:58_4": "‘rājā āharāpetī’ti tuṇhīmāsituṁ patirūpa’’nti te bahuṁ sāpateyyaṁ saṁharitvā rañño upanāmesuṁ. Tasmā –",
  "atk-s0102a3:58_5": "‘‘atha kho, ānanda,",
  "atk-s0102a3:58_6": "brāhmaṇagahapatikā’’tiādimāha.",
  "atk-s0102a3:58_7": "Evaṁ samacintesunti kasmā evaṁ cintesuṁ?",
  "atk-s0102a3:58_8": "Kassaci gharato appaṁ ābhataṁ,",
  "atk-s0102a3:58_9": "kassaci bahu.",
  "atk-s0102a3:58_10": "Tasmiṁ paṭisaṁhariyamāne –",
  "atk-s0102a3:58_11": "‘‘kiṁ taveva gharato sundaraṁ ābhataṁ,",
  "atk-s0102a3:58_12": "na mayhaṁ gharato,",
  "atk-s0102a3:58_13": "kiṁ taveva gharato bahu ,",
  "atk-s0102a3:58_14": "na mayha’’nti evaṁ kalahasaddopi uppajjeyya,",
  "atk-s0102a3:58_15": "so mā uppajjitthāti evaṁ samacintesuṁ.",
  "atk-s0102a3:59_0": "256.Ehi tvaṁ sammāti ehi tvaṁ vayassa.",
  "atk-s0102a3:59_1": "Dhammaṁ nāma pāsādanti pāsādassa nāmaṁ āropetvāva āṇāpesi.",
  "atk-s0102a3:59_2": "Vissakammo pana kīva mahanto deva pāsādo hotūti paṭipucchitvā dīghato yojanaṁ vitthārato aḍḍhayojanaṁ sabbaratanamayova hotūti vuttepi ‘evaṁ hotu,",
  "atk-s0102a3:59_3": "bhaddaṁ tava vacana’nti tassa paṭissuṇitvā dhammarājānaṁ sampaṭicchāpetvā māpesi.",
  "atk-s0102a3:59_4": "Tattha evaṁ bhaddaṁ tavāti kho ānandāti evaṁ bhaddaṁ tava iti kho ānanda.",
  "atk-s0102a3:59_5": "Paṭissutvāti sampaṭicchitvā,",
  "atk-s0102a3:59_6": "vatvāti attho.",
  "atk-s0102a3:59_7": "Tuṇhībhāvenāti samaṇadhammapaṭipattikaraṇokāso me bhavissatīti icchanto tuṇhībhāvena adhivāsesi.",
  "atk-s0102a3:59_8": "Sāramayoti candanasāramayo.",
  "atk-s0102a3:60_0": "257.Dvīhi vedikāhīti ettha ekā vedikā panassa uṇhīsamatthake ahosi, ekā heṭṭhā paricchedamatthake.",
  "atk-s0102a3:61_0": "258.Duddikkho ahosīti duuddikkho,",
  "atk-s0102a3:61_1": "pabhāsampattiyā duddasoti attho.",
  "atk-s0102a3:61_2": "Musatīti harati phandāpeti niccalabhāvena patiṭṭhātuṁ na deti.",
  "atk-s0102a3:61_3": "Viddheti ubbiddhe,",
  "atk-s0102a3:61_4": "meghavigamena dūrībhūteti attho.",
  "atk-s0102a3:61_5": "Deveti ākāse.",
  "atk-s0102a3:62_0": "259.Māpesi khoti ahaṁ imasmiṁ ṭhāne pokkharaṇiṁ māpemi,",
  "atk-s0102a3:62_1": "tumhākaṁ gharāni bhindathāti na evaṁ kāretvā māpesi.",
  "atk-s0102a3:62_2": "Cittuppādavaseneva panassa bhūmiṁ bhinditvā tathārūpā pokkharaṇī ahosi.",
  "atk-s0102a3:62_3": "Te sabbakāmehīti sabbehi icchiticchitavatthūhi,",
  "atk-s0102a3:62_4": "samaṇe samaṇaparikkhārehi,",
  "atk-s0102a3:62_5": "brāhmaṇe brāhmaṇaparikkhārehi santappesīti.",
  "atk-s0102a3:63_0": "Paṭhamabhāṇavāravaṇṇanā niṭṭhitā.",
  "atk-s0102a3:64_0": "Jhānasampattivaṇṇanā",
  "atk-s0102a3:65_0": "260.Mahiddhikoti cittuppādavaseneva caturāsītipokkharaṇīsahassānaṁ nibbattisaṅkhātāya mahatiyā iddhiyā samannāgato.",
  "atk-s0102a3:65_1": "Mahānubhāvoti tesaṁyeva anubhavitabbānaṁ mahantatāya mahānubhāvena samannāgato.",
  "atk-s0102a3:65_2": "Seyyathidanti nipāto, tassa –",
  "atk-s0102a3:65_3": "‘‘katamesaṁ tiṇṇa’’nti attho.",
  "atk-s0102a3:65_4": "Dānassāti sampattipariccāgassa.",
  "atk-s0102a3:65_5": "Damassāti āḷavakasutte paññā damoti āgato.",
  "atk-s0102a3:65_6": "Idha attānaṁ damentena kataṁ uposathakammaṁ.",
  "atk-s0102a3:65_7": "Saṁyamassāti sīlassa.",
  "atk-s0102a3:66_0": "Bodhisattapubbayogavaṇṇanā",
  "atk-s0102a3:67_0": "Idha ṭhatvā panassa pubbayogo veditabbo –",
  "atk-s0102a3:67_1": "rājā kira pubbe gahapatikule nibbatti.",
  "atk-s0102a3:67_2": "Tena ca samayena dharamānakasseva kassapabuddhassa sāsane eko thero araññe vāsaṁ vasati,",
  "atk-s0102a3:67_3": "bodhisatto attano kammena araññaṁ paviṭṭho theraṁ disvā upasaṅkamitvā vanditvā therassa nisajjanaṭṭhānacaṅkamanaṭṭhānāni oloketvā pucchi – ‘‘idheva, bhante,",
  "atk-s0102a3:67_4": "ayyo vasatī’’ti? Āma,",
  "atk-s0102a3:67_5": "upāsakāti sutvā –",
  "atk-s0102a3:67_6": "‘‘idheva ayyassa paṇṇasālaṁ kātuṁ vaṭṭatī’’ti cintetvā attano kammaṁ pahāya dabbasambhāraṁ koṭṭetvā paṇṇasālaṁ",
  "atk-s0102a3:67_7": "katvā chādetvā bhittiyo mattikāya limpitvā dvāraṁ yojetvā kaṭṭhattharaṇaṁ katvā –",
  "atk-s0102a3:67_8": "‘‘karissati nu kho paribhogaṁ,",
  "atk-s0102a3:67_9": "na karissatī’’ti ekamantaṁ nisīdi.",
  "atk-s0102a3:67_10": "Thero antogāmato āgantvā paṇṇasālaṁ pavisitvā kaṭṭhattharaṇe nisīdi.",
  "atk-s0102a3:67_11": "Upāsakopi āgantvā vanditvā samīpe nisinno ‘‘phāsukā, bhante,",
  "atk-s0102a3:67_12": "paṇṇasālā’’ti pucchi. Phāsukā,",
  "atk-s0102a3:67_13": "bhaddamukha,",
  "atk-s0102a3:67_14": "pabbajitasāruppāti.",
  "atk-s0102a3:67_15": "Vasissatha, bhante, idhāti? Āma,",
  "atk-s0102a3:67_16": "upāsakāti,",
  "atk-s0102a3:67_17": "so adhivāsanākārena vasissatīti ñatvā nibaddhaṁ mayhaṁ gharadvāraṁ āgantabbanti paṭijānāpetvā –",
  "atk-s0102a3:67_18": "‘‘ekaṁ me, bhante,",
  "atk-s0102a3:67_19": "varaṁ dethā’’ti āha.",
  "atk-s0102a3:67_20": "Atikkantavarā, upāsaka,",
  "atk-s0102a3:67_21": "pabbajitāti. Bhante,",
  "atk-s0102a3:67_22": "yañca kappati,",
  "atk-s0102a3:67_23": "yañca anavajjanti.",
  "atk-s0102a3:67_24": "Vadehi upāsakāti. Bhante,",
  "atk-s0102a3:67_25": "nibaddhavasanaṭṭhāne nāma manussā maṅgale vā amaṅgale vā āgamanaṁ icchanti,",
  "atk-s0102a3:67_26": "anāgacchantassa kujjhanti.",
  "atk-s0102a3:67_27": "Tasmā aññaṁ nimantitaṭṭhānaṁ gantvāpi mayhaṁ gharaṁ pavisitvāva bhattakiccaṁ niṭṭhāpetabbanti.",
  "atk-s0102a3:67_28": "Thero adhivāsesi.",
  "atk-s0102a3:68_0": "So paṇṇasālāya kaṭasāṭakaṁ pattharitvā mañcapīṭhaṁ paññapesi,",
  "atk-s0102a3:68_1": "apassenaṁ nikkhipi,",
  "atk-s0102a3:68_2": "pādakathalikaṁ ṭhapesi,",
  "atk-s0102a3:68_3": "pokkharaṇiṁ khaṇi,",
  "atk-s0102a3:68_4": "caṅkamaṁ katvā vālikaṁ okiri,",
  "atk-s0102a3:68_5": "mige āgantvā bhittiṁ ghaṁsitvā mattikaṁ pātente disvā kaṇṭakavatiṁ parikkhipi.",
  "atk-s0102a3:68_6": "Pokkharaṇiṁ otaritvā udakaṁ āḷulikaṁ karonte disvā anto pāsāṇehi cinitvā bahi kaṇṭakavatiṁ parikkhipitvā antovatipariyante tālapantiyo ropeti,",
  "atk-s0102a3:68_7": "mahācaṅkame sammaṭṭhaṭṭhānaṁ āḷulente disvā caṅkamampi vatiyā parikkhipitvā antovatipariyante tālapantiṁ ropesi.",
  "atk-s0102a3:68_8": "Evaṁ āvāsaṁ niṭṭhapetvā therassa ticīvaraṁ,",
  "atk-s0102a3:68_9": "piṇḍapātaṁ, osadhaṁ,",
  "atk-s0102a3:68_10": "paribhogabhājanaṁ,",
  "atk-s0102a3:68_11": "ārakaṇṭakaṁ,",
  "atk-s0102a3:68_12": "pipphalikaṁ,",
  "atk-s0102a3:68_13": "nakhacchedanaṁ, sūciṁ,",
  "atk-s0102a3:68_14": "kattarayaṭṭhiṁ, upāhanaṁ,",
  "atk-s0102a3:68_15": "udakatumbaṁ, chattaṁ,",
  "atk-s0102a3:68_16": "dīpakapallakaṁ,",
  "atk-s0102a3:68_17": "malaharaṇiṁ.",
  "atk-s0102a3:68_18": "Parissāvanaṁ,",
  "atk-s0102a3:68_19": "dhamakaraṇaṁ, pattaṁ, thālakaṁ,",
  "atk-s0102a3:68_20": "yaṁ vā panaññampi pabbajitānaṁ paribhogajātaṁ,",
  "atk-s0102a3:68_21": "sabbaṁ adāsi.",
  "atk-s0102a3:68_22": "Therassa bodhisattena adinnaparikkhāro nāma nāhosi.",
  "atk-s0102a3:68_23": "So sīlāni rakkhanto uposathaṁ karonto yāvajīvaṁ theraṁ upaṭṭhahi.",
  "atk-s0102a3:68_24": "Thero tattheva vasanto arahattaṁ patvā parinibbāyi.",
  "atk-s0102a3:69_0": "Bodhisattopi yāvatāyukaṁ puññaṁ katvā devaloke nibbattitvā tato cuto manussalokaṁ āgacchanto kusāvatiyā",
  "atk-s0102a3:69_1": "rājadhāniyā nibbattitvā mahāsudassano rājā ahosi.",
  "atk-s0102a3:70_0": "‘‘Evaṁ nātimahantampi, puññaṁ āyatane kataṁ;",
  "atk-s0102a3:71_0": "Mahāvipākaṁ hotīti, kattabbaṁ taṁ vibhāvinā’’.",
  "atk-s0102a3:72_0": "Mahāviyūhanti rajatamayaṁ mahākūṭāgāraṁ.",
  "atk-s0102a3:72_1": "Tattha vasitukāmo hutvā agamāsi,",
  "atk-s0102a3:72_2": "ettāvatā kāmavitakkāti kāmavitakka tayā ettāvatā nivattitabbaṁ,",
  "atk-s0102a3:72_3": "ito paraṁ tuyhaṁ abhūmi,",
  "atk-s0102a3:72_4": "idaṁ jhānāgāraṁ nāma,",
  "atk-s0102a3:72_5": "nayidaṁ tayā saddhiṁ vasanaṭṭhānanti evaṁ tayo vitakke kūṭāgāradvāreyeva nivattesi.",
  "atk-s0102a3:73_0": "261.Paṭhamajjhānantiādīsu visuṁ kasiṇaparikammakiccaṁ nāma natthi.",
  "atk-s0102a3:73_1": "Nīlakasiṇena atthe sati nīlamaṇiṁ,",
  "atk-s0102a3:73_2": "pītakasiṇena atthe sati suvaṇṇaṁ,",
  "atk-s0102a3:73_3": "lohitakasiṇena atthe sati rattamaṇiṁ,",
  "atk-s0102a3:73_4": "odātakasiṇena atthe sati rajatanti olokitaolokitaṭṭhāne kasiṇameva paññāyati.",
  "atk-s0102a3:74_0": "262.Mettāsahagatenātiādīsu yaṁ vattabbaṁ,",
  "atk-s0102a3:74_1": "taṁ sabbampi visuddhimagge vuttameva.",
  "atk-s0102a3:74_2": "Iti pāḷiyaṁ cattāri jhānāni,",
  "atk-s0102a3:74_3": "cattāri appamaññāneva vuttāni.",
  "atk-s0102a3:74_4": "Mahāpuriso pana sabbāpi aṭṭha samāpattiyo,",
  "atk-s0102a3:74_5": "pañca abhiññāyo ca nibbattetvā anulomapaṭilomādivasena cuddasahākārehi samāpattiyo pavisanto madhupaṭalaṁ",
  "atk-s0102a3:74_6": "paviṭṭhabhamaro madhurasena viya samāpattisukheneva yāpeti.",
  "atk-s0102a3:75_0": "Caturāsītinagarasahassādivaṇṇanā",
  "atk-s0102a3:76_0": "263.Kusāvatīrājadhānippamukhānīti kusāvatī rājadhānī tesaṁ nagarānaṁ pamukhā sabbaseṭṭhāti attho.",
  "atk-s0102a3:76_1": "Bhattābhihāroti abhiharitabbabhattaṁ.",
  "atk-s0102a3:77_0": "264.Vassasatassavassasatassāti kasmā evaṁ cintesi?",
  "atk-s0102a3:77_1": "Tesaṁ saddena ukkaṇṭhitvā,",
  "atk-s0102a3:77_2": "‘‘samāpannassa saddo kaṇṭako’’ti (a. ni.",
  "atk-s0102a3:77_3": "10.72) hi vuttaṁ.",
  "atk-s0102a3:77_4": "Tasmā saddena ukkaṇṭhito mahāpuriso.",
  "atk-s0102a3:77_5": "Atha kasmā mā āgacchantūti na vadati?",
  "atk-s0102a3:77_6": "Idāni rājā na passatīti nibaddhavattaṁ na labhissanti,",
  "atk-s0102a3:77_7": "taṁ tesaṁ mā uppajjitthāti na vadati.",
  "atk-s0102a3:78_0": "Subhaddādeviupasaṅkamanavaṇṇanā",
  "atk-s0102a3:79_0": "265.Etadahosīti kadā etaṁ ahosi.",
  "atk-s0102a3:79_1": "Rañño kālaṅkiriyadivase.",
  "atk-s0102a3:79_2": "Tadā kira devatā cintesuṁ –",
  "atk-s0102a3:79_3": "‘‘rājā anāthakālaṅkiriyaṁ mā karotu,",
  "atk-s0102a3:79_4": "orodhehi bahūhi dhītūhi puttehi parivāritova karotū’’ti.",
  "atk-s0102a3:79_5": "Atha deviṁ āvaṭṭetvā tassā evaṁ cittaṁ uppādesuṁ.",
  "atk-s0102a3:79_6": "Pītāni vatthānīti tāni kira pakatiyā rañño manāpāni,",
  "atk-s0102a3:79_7": "tasmā tāni pārupathāti āha.",
  "atk-s0102a3:79_8": "Ettheva devi tiṭṭhāti devi imaṁ jhānāgāraṁ nāma tumhehi saddhiṁ vasanaṭṭhānaṁ na hoti,",
  "atk-s0102a3:79_9": "jhānarativindanaṭṭhānaṁ mama,",
  "atk-s0102a3:79_10": "mā idha pāvisīti.",
  "atk-s0102a3:80_0": "266.Etadahosīti loke sattā nāma maraṇāsannakāle ativiya virocanti,",
  "atk-s0102a3:80_1": "tenassa rañño vippasannaindriyabhāvaṁ disvā evaṁ ahosi,",
  "atk-s0102a3:80_2": "tato mā rañño kālaṅkiriyā ahosīti tassa kālaṅkiriyaṁ anicchamānā sampati guṇamassa kathayitvā tiṭṭhamānākāraṁ",
  "atk-s0102a3:80_3": "karissāmīti cintetvā imāni te devātiādimāha.",
  "atk-s0102a3:80_4": "Tattha chandaṁ janehīti pemaṁ uppādehi,",
  "atk-s0102a3:80_5": "ratiṁ karohi.",
  "atk-s0102a3:80_6": "Jīvite apekkhanti jīvite sāpekkhaṁ, ālayaṁ,",
  "atk-s0102a3:80_7": "taṇhaṁ karohīti attho.",
  "atk-s0102a3:81_0": "Evaṁ kho maṁ tvaṁ devīti ‘‘mayaṁ kho, deva,",
  "atk-s0102a3:81_1": "itthiyo nāma pabbajitānaṁ upacārakathaṁ na jānāma,",
  "atk-s0102a3:81_2": "kathaṁ vadāma mahārājā’’ti rājānaṁ ‘‘pabbajito aya’’nti maññamānāya deviyā vutte –",
  "atk-s0102a3:81_3": "‘‘evaṁ kho maṁ,",
  "atk-s0102a3:81_4": "tvaṁ devi,",
  "atk-s0102a3:81_5": "samudācarāhī’’tiādimāha.",
  "atk-s0102a3:81_6": "Garahitāti buddhehi paccekabuddhehi sāvakehi aññehi ca paṇḍitehi bahussutehi garahitā.",
  "atk-s0102a3:81_7": "Kiṁ kāraṇā?",
  "atk-s0102a3:81_8": "Sāpekkhakālakiriyā hi attanoyeva gehe yakkhakukkuraajagoṇamahiṁsamūsikakukkuṭaūkāmaṅgulādibhāvena nibbattanakāraṇaṁ hoti.",
  "atk-s0102a3:82_0": "268.Athakho, ānanda,",
  "atk-s0102a3:82_1": "subhaddā devī assūni puñchitvāti devī ekamantaṁ gantvā roditvā kanditvā assūni puñchitvā etadavoca.",
  "atk-s0102a3:83_0": "Brahmalokūpagamavaṇṇanā",
  "atk-s0102a3:84_0": "269.Gahapatissa vāti kasmā āha?",
  "atk-s0102a3:84_1": "Tesaṁ kira soṇaseṭṭhiputtādīnaṁ viya mahatī sampatti hoti,",
  "atk-s0102a3:84_2": "soṇassa kira seṭṭhiputtassa ekā bhattapāti dve satasahassāni agghati.",
  "atk-s0102a3:84_3": "Iti tesaṁ tādisaṁ bhattaṁ bhuttānaṁ muhuttaṁ bhattasammado bhattamucchā bhattakilamatho hoti.",
  "atk-s0102a3:85_0": "271.Yaṁ tena samayena ajjhāvasāmīti yattha vasāmi,",
  "atk-s0102a3:85_1": "taṁ ekaṁyeva nagaraṁ hoti,",
  "atk-s0102a3:85_2": "avasesesu puttadhītādayo ceva dāsamanussā ca vasiṁsu.",
  "atk-s0102a3:85_3": "Pāsādakūṭāgāresupi eseva nayo.",
  "atk-s0102a3:85_4": "Pallaṅkādīsupi ekaṁyeva pallaṅkaṁ paribhuñjati,",
  "atk-s0102a3:85_5": "sesā puttādīnaṁ paribhogā honti.",
  "atk-s0102a3:85_6": "Itthīsupi ekāva paccupaṭṭhāti,",
  "atk-s0102a3:85_7": "sesā parivāramattā honti,",
  "atk-s0102a3:85_8": "paridahāmīti ekameva dussayugaṁ nivāsemi,",
  "atk-s0102a3:85_9": "sesāni parivāretvā vicarantānaṁ asītisahassādhikānaṁ soḷasannaṁ purisasatasahassānaṁ honti.",
  "atk-s0102a3:85_10": "Bhuñjāmīti paramappamāṇena nāḷikodanamattaṁ bhuñjāmi,",
  "atk-s0102a3:85_11": "sesaṁ parivāretvā vicarantānaṁ cattālīsasahassādhikānaṁ aṭṭhannaṁ purisasatasahassānaṁ hotīti dasseti.",
  "atk-s0102a3:85_12": "Ekathālipāko hi dasannaṁ janānaṁ pahoti.",
  "atk-s0102a3:86_0": "Etāni pana caturāsīti nagarasahassāni ceva pāsādasahassāni ca kūṭāgārasahassāni ca ekissāyeva paṇṇasālāya nissandena nibbattāni.",
  "atk-s0102a3:86_1": "Caturāsīti pallaṅkasahassāni nipajjanatthāya dinnamañcakassa nissandena nibbattāni.",
  "atk-s0102a3:86_2": "Caturāsīti hatthisahassāni assasahassāni rathasahassāni nisīdanatthāya dinnapīṭhassa nissandena nibbattāni.",
  "atk-s0102a3:86_3": "Caturāsīti maṇisahassāni ekadīpassa nissandena nibbattāni.",
  "atk-s0102a3:86_4": "Caturāsīti pokkharaṇīsahassāni ekapokkharaṇiyā nissandena nibbattāni.",
  "atk-s0102a3:86_5": "Caturāsīti itthisahassāni puttasahassāni gahapatisahassāni paribhogabhājanapattathālaka dhamakaraṇa parissāvana",
  "atk-s0102a3:86_6": "ārakaṇṭaka pipphalaka nakhacchedana kuñcikakaṇṇamalaharaṇī pādakathalika upāhana chatta kattarayaṭṭhidānassa",
  "atk-s0102a3:86_7": "nissandena nibbattāni.",
  "atk-s0102a3:86_8": "Caturāsīti dhenusahassāni gorasadānassa nissandena nibbattāni.",
  "atk-s0102a3:86_9": "Caturāsīti vatthakoṭisahassāni nivāsanapārupanadānassa nissandena nibbattāni .",
  "atk-s0102a3:86_10": "Caturāsīti thālipākasahassāni bhojanadānassa nissandena nibbattānīti veditabbāni.",
  "atk-s0102a3:87_0": "272.",
  "atk-s0102a3:87_1": "Evaṁ bhagavā mahāsudassanassa sampattiṁ ādito paṭṭhāya vitthārena kathetvā sabbaṁ taṁ dārakānaṁ paṁsvāgārakīḷanaṁ",
  "atk-s0102a3:87_2": "viya dassento parinibbānamañcake nipannova passānandātiādimāha.",
  "atk-s0102a3:87_3": "Tattha vipariṇatāti pakativijahanena nibbutapadīpo viya apaññattikabhāvaṁ gatā.",
  "atk-s0102a3:87_4": "Evaṁ aniccā kho, ānanda,",
  "atk-s0102a3:87_5": "saṅkhārāti evaṁ hutvā abhāvaṭṭhena aniccā.",
  "atk-s0102a3:88_0": "Ettāvatā bhagavā yathā nāma puriso satahatthubbedhe campakarukkhe nisseṇiṁ bandhitvā abhiruhitvā campakapupphaṁ ādāya nisseṇiṁ muñcanto otareyya,",
  "atk-s0102a3:88_1": "evameva nisseṇiṁ bandhanto viya anekavassakoṭisatasahassubbedhaṁ mahāsudassanasampattiṁ āruyha sampattimatthake",
  "atk-s0102a3:88_2": "ṭhitaṁ aniccalakkhaṇaṁ ādāya nisseṇiṁ muñcanto viya otiṇṇo.",
  "atk-s0102a3:88_3": "Teneva pubbe vasabharājā dīghabhāṇakattherānaṁ lohapāsādassa pācīnapasse ambalaṭṭhikāyaṁ imaṁ suttaṁ sajjhāyantānaṁ sutvā – ‘‘kiṁ, bho,",
  "atk-s0102a3:88_4": "mayhaṁ ayyakena ettha vuttaṁ,",
  "atk-s0102a3:88_5": "attano khāditapītaṭṭhāne sampattimeva kathetī’’ti cintento –",
  "atk-s0102a3:88_6": "‘‘evaṁ aniccā kho, ānanda,",
  "atk-s0102a3:88_7": "saṅkhārā’’ti vuttakāle ‘‘imaṁ, bho,",
  "atk-s0102a3:88_8": "disvā pañcahi cakkhūhi cakkhumatā evaṁ vutta’’nti vāmahatthaṁ samiñjitvā dakkhiṇahatthena apphoṭetvā –",
  "atk-s0102a3:88_9": "‘‘sādhu sādhū’’ti tuṭṭhahadayo sādhukāraṁ adāsi.",
  "atk-s0102a3:89_0": "Evaṁ addhuvāti evaṁ udakapupphuḷādayo viya dhuvabhāvavirahitā.",
  "atk-s0102a3:89_1": "Evaṁ anassāsikāti evaṁ supinake pītapānīyaṁ viya anulittacandanaṁ viya ca assāsavirahitā.",
  "atk-s0102a3:90_0": "Sarīraṁ nikkhipeyyāti sarīraṁ chaḍḍeyya.",
  "atk-s0102a3:90_1": "Idāni aññassa sarīrassa nikkhepo vā paṭijagganaṁ vā natthi kilesapahīnattā, ānanda,",
  "atk-s0102a3:90_2": "tathāgatassāti vadati.",
  "atk-s0102a3:90_3": "Idaṁ pana vatvā puna theraṁ āmantesi,",
  "atk-s0102a3:90_4": "cakkavattino ānubhāvo nāma rañño pabbajitassa sattame divase antaradhāyati.",
  "atk-s0102a3:90_5": "Mahāsudassanassa pana kālaṅkiriyato sattameva divase sattaratanapākārā sattaratanatālā caturāsīti pokkharaṇīsahassāni",
  "atk-s0102a3:90_6": "dhammapāsādo dhammapokkharaṇī cakkaratananti sabbametaṁ antaradhāyīti.",
  "atk-s0102a3:90_7": "Hatthiādīsu pana ayaṁ dhammatā khīṇāyukā saheva kālaṅkaronti.",
  "atk-s0102a3:90_8": "Āyusese sati hatthiratanaṁ uposathakulaṁ gacchati,",
  "atk-s0102a3:90_9": "assaratanaṁ valāhakakulaṁ,",
  "atk-s0102a3:90_10": "maṇiratanaṁ vepullapabbatameva gacchati.",
  "atk-s0102a3:90_11": "Itthiratanassa ānubhāvo antaradhāyati.",
  "atk-s0102a3:90_12": "Gahapatiratanassa cakkhu pākatikameva hoti.",
  "atk-s0102a3:90_13": "Pariṇāyakaratanassa veyyattiyaṁ nassati.",
  "atk-s0102a3:91_0": "Idamavoca bhagavāti idaṁ pāḷiyaṁ āruḷhañca anāruḷhañca sabbaṁ bhagavā avoca. Sesaṁ uttānatthamevāti.",
  "atk-s0102a3:92_0": "Iti sumaṅgalavilāsiniyā dīghanikāyaṭṭhakathāyaṁ",
  "atk-s0102a3:93_0": "Mahāsudassanasuttavaṇṇanā niṭṭhitā."
}