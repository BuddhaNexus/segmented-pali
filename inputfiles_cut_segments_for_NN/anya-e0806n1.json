{
  "anya-e0806n1:0_0": "1. Paṭhamakaṇḍavaṇṇanā",
  "anya-e0806n1:1_0": "Saññādhikāra",
  "anya-e0806n1:2_0": "1. A ādayo",
  "anya-e0806n1:3_0": "Sabbavacanānaṁ sātthakaniratthakattabyabhicārittā ‘ida’ntiādinā sadiṭṭhantena saṁsayamupadassiya sātthakattamassa dassetuñca ‘na tāva…pe… sātthakattā’ti vuttaṁ,",
  "anya-e0806n1:3_1": "ummattakādivākyamiti ‘dasa dāḷimā, cha apūpā, kuṇḍamajājinaṁ, palālapiṇḍo’iccādikaṁ,",
  "anya-e0806n1:3_2": "avayavatthāna maññamaññanāti sambandhā samudāyatthābhāvato anatthakattaṁ,",
  "anya-e0806n1:3_3": "ādivākyanti ‘‘manoseṭṭhā manomayā’’tiādivākyaṁ,",
  "anya-e0806n1:3_4": "sātthakattaṁ panassa padatthāna maññamaññābhisambandhassa patītito.",
  "anya-e0806n1:4_0": "Atha aādyādisaddānaṁ sādhuttānvākhyānāya idaṁ vacanamiccādivikappantarasambhave kathaṁ niyamo vuttiyaṁ vuttenatthena sātthakattamiccāsaṅkiya tesamihānupayogittaṁ kamena paṭipādayitumāha ‘vakkhamānatthamevida’miccādi,’ ākārādayo niggahītantā’iccādinā vuttiyaṁ vakkhamāno attho yassa taṁ tathā vuttaṁ,",
  "anya-e0806n1:4_1": "sādhūnaṁ sādhusaddānaṁ anusāsanaṁ ākhyānaṁ attho payojanaṁ yassa tanti viggaho.",
  "anya-e0806n1:5_0": "Sādhusaddānusāsanasaṅkāpettha ‘‘katthettha kutrātrakvehidhā’’ti (4-100) ādinā katthādisaddānaṁ sādhuttānusāsanassa dassanato,",
  "anya-e0806n1:5_1": "lakkhaṇantarena sādhubhāvassa anvākhyātattāti āpubbādāiccasmā ‘‘dādhātvī’’ti (5-45) ippaccaye ākāralope ca ādīti aādiyesanti aññapadatthasamāse yomhi ‘‘yosu jhissa pume’’ti (2-93) ‘ṭe aādayo’ti,",
  "anya-e0806n1:5_2": "tayo ca cattālīsā cāti cattha samāse ‘‘tadaminādīni’’ti cata lopeca rasse ca titālīsāti,",
  "anya-e0806n1:5_3": "‘vaṇṇa-vaṇṇane’iccasmā ‘‘bhāvakārakesva ghaṇa ghakā’’ti (5-44) appaccayeyomhi ṭādese vaṇṇāiti ca sijjhanato,",
  "anya-e0806n1:5_4": "payoganiyamatthanti titālīsavaṇṇasaddesu paresu eva aādisaddo payujjīyatīti evaṁ payoganiyamatthaṁ,",
  "anya-e0806n1:5_5": "ayampi vikappantara sambhāvanā ‘‘abhūtatabbhāve karāsabhūyoge vikārā cī’’ti (4-119) payoganiyamassā jhāyamānassa diṭṭhattā,",
  "anya-e0806n1:5_6": "ṭhānyādesatthanti aādisaddassa ṭhāne titālīsavaṇṇasaddā ādesā honti tesaṁ vā so iti,",
  "anya-e0806n1:5_7": "tadanurūpāyāti ṭhānyādesānurūpāya chaṭṭhī vibhattiyā,",
  "anya-e0806n1:5_8": "atoyevāti agamāgamianurūpāya chaṭṭhiyā abhāvato yeva,",
  "anya-e0806n1:5_9": "agamāgami bhāvatthanti aādisaddassa titālīsa vaṇṇasaddā āgamā honti tesaṁ vā so iti, etesupi saṅkā,",
  "anya-e0806n1:5_10": "‘‘yavāsare’’ (1-30) ‘‘suña sassa’’iti (2-53) ādesāgamānaṁ dassanena,",
  "anya-e0806n1:5_11": "āgama liṅgābhāvatoti ukāra kakāra makārānaṁ abhāvato,",
  "anya-e0806n1:5_12": "visesanavisessa bhāvatthanti titālīsavaṇṇasaddānaṁ aādisaddo visesanaṁ, te vā tasse-ti,",
  "anya-e0806n1:5_13": "etthāpi saṅkā ‘nīluppala’miccādīnamaññattha visesanavisessa bhāvadassanā,",
  "anya-e0806n1:5_14": "saddalakkhaṇā nupayogatoti saddalakkhaṇena saddasaṅkharaṇassa pakatattā vuttaṁ,",
  "anya-e0806n1:5_15": "tattha kāraṇamāha- ‘rūpavisesūpa lakkhaṇābhāvā’ti,",
  "anya-e0806n1:5_16": "rūpavisesassa upalakkhaṇa nimittaṁ tassaabhāvāti attho,",
  "anya-e0806n1:5_17": "na hi visesana visessabhāve paṭipādite aādyādisaddānaṁ rūpavisesassa saṅkharaṇaṁ kataṁ siyāti,",
  "anya-e0806n1:5_18": "yadi esova saddasaṅkharaṇanti gayheyya,",
  "anya-e0806n1:5_19": "tathā sati ‘nīluppala’miccādīnampi vattabbatā āpajjeyyāti nāssa tadattha tāpi sambhāvīyate,",
  "anya-e0806n1:5_20": "loke sīhaguṇassa mānavake dassanato upacārena ‘sīho-yaṁ mānavako’ti tagguṇajjhāropopi dissati,",
  "anya-e0806n1:5_21": "tadatthampetaṁ na hotīti dassanatthaṁ ‘tagguṇajjhāropanatthampetaṁ na hotī’ti vuttaṁ, tassa aādisaddassa,",
  "anya-e0806n1:5_22": "tesaṁ titālīsavaṇṇasaddānaṁ vā guṇo aādittādi,",
  "anya-e0806n1:5_23": "tassa ajjhāropanaṁ-titālīsavaṇṇasaddesu vā aādisaddeyeva vā āropanaṁ,",
  "anya-e0806n1:5_24": "tadatthampetaṁ suttaṁ na hotīti attho,",
  "anya-e0806n1:5_25": "tattha kāraṇamāha- ‘atoyevā’tiādi,",
  "anya-e0806n1:5_26": "atoyeva rūpavisesūpalakkhaṇā bhāvatoyo, pakataṁ saddasaṅkharaṇaṁ,",
  "anya-e0806n1:5_27": "yathāvutta vikappantarābhāve ubhayatthamidaṁ siyā,",
  "anya-e0806n1:5_28": "tattha paribhāsatthaṁ na hoti… tallakkhaṇattābhāvā uparivakkhamānattā cāti pārisesamālambiyāha ‘saññāsaññi’ccādi.",
  "anya-e0806n1:6_0": "Mariyādāyampakāreca, samīpe vayave tathā;",
  "anya-e0806n1:7_0": "Catubbidhappakāroyaṁ, ādisaddassa dissateti.",
  "anya-e0806n1:8_0": "Mariyādattho ettha ādisaddoti āha-‘ādimariyādā bhūto’ti,",
  "anya-e0806n1:8_1": "upalakkhaṇattāti upalakkhiyamānānamākārādīnaṁ gahaṇe kāraṇabhāvena appadhānattā,",
  "anya-e0806n1:8_2": "tenāha-‘upalakkhaṇassupasajjanīyabhūtassā’ti,",
  "anya-e0806n1:8_3": "kāriyenāti vaṇṇasaññābhavanādinā,",
  "anya-e0806n1:8_4": "na gunnampi ānayanaṁ bhavati..gunnamupasajjanīya bhūtattā aññapadatthasseva padhānattā,",
  "anya-e0806n1:8_5": "saññāyā bhāveti akārassa vaṇṇasaññāya abhāve, rūpantiti tālīsārūpaṁ, titālīsā+vaṇṇātipadacchedo, titālīsa+vaṇṇātivā,",
  "anya-e0806n1:8_6": "suttāvayavassāpi suttasambandhittā ‘‘byañjane dīgharassā’’ti (1-33) pana vuttaṁ,",
  "anya-e0806n1:8_7": "rassattantu ‘‘dīgharassā’’ti yogavibhāgena,",
  "anya-e0806n1:8_8": "itarathā byañjanaparasseva rassatte dassite titālīsaiti abyañjane padaṁ na sampajjeyyāti viññāyati,",
  "anya-e0806n1:8_9": "itarītarayogacatthe bahuvacanena bhavitabbanti āha-‘ekavacanampanā’tiādi, vippaṭipatti aññathābhāvo,",
  "anya-e0806n1:8_10": "rassa e okārehi tecattālīsakkharānanti sambandho,",
  "anya-e0806n1:8_11": "e okāre hīti sahatthe tatiyā,",
  "anya-e0806n1:8_12": "sakkatānusārenāti sakkate ‘‘sandhi yakkharānaṁ rassā na santī’’ti vuttassa anusārena,",
  "anya-e0806n1:8_13": "kocīti sā sanappasādakacoḷiyabuddhappiyācariyaṁ dasseti,",
  "anya-e0806n1:8_14": "na hiccādiṁ vadato-yamadhippāyo ‘rassāivāti ivasaddo sādhammopamājotako vā siyā vedhammopamājotako vā,",
  "anya-e0806n1:8_15": "yadi tāva vedhammopamājotako,",
  "anya-e0806n1:8_16": "rassadhammassa e okāresva sambhavā tesaṁ dīghakālappavattito te dīghāyeva siyuṁ,",
  "anya-e0806n1:8_17": "yadi pana sādhammopamājotako ,",
  "anya-e0806n1:8_18": "tesu rassadhammassasambhavā rassakālappavattito rassāeva te siyunti ‘etthātiādīsu e okārānaṁ uccāraṇakālakataṁ rassattameva hotī’ti,",
  "anya-e0806n1:8_19": "rassakālavantoyevāti evasaddo sogate vaṇṇavinimmuttassa kālassevābhāvā vaṇṇānañca paccakkha siddhattā pamāṇasiddhaṁ pāramatthika me okārānaṁ rassakālavantataṁ dīpeti,",
  "anya-e0806n1:8_20": "atthāti vadato panāyamadhippāyo ‘etthātiādīsu yadi ekārādayo dīghāeva saṁyogapubbattā rassāva siyuṁtathā sati atthāti etthāpi dīghova ākāro saṁyogapubbattārasso iva uccatīti āpajjeyya,",
  "anya-e0806n1:8_21": "tasmā uccāraṇakālakatova rassadīghabhāvo gahetabbo’ti, kaccāyanavuttivaṇṇanā ñāso,",
  "anya-e0806n1:8_22": "taññāpaneti bahiddhā aññesamakkharānaṁ ñāpane,",
  "anya-e0806n1:8_23": "payojanābhāvāti tena sādhetabbassa kassaci iṭṭhassa abhāvamāha,",
  "anya-e0806n1:8_24": "kimettha samudāye vākyaparisamatti,",
  "anya-e0806n1:8_25": "udāhu avayaveti āha- ‘pacceka’nti,",
  "anya-e0806n1:8_26": "aññathā ‘rukkhā vana’ntiādīsu viya samudāye vākyaparisamattiyaṁ ‘‘iyuvaṇṇā jhalā namassante’’ (1-9) iccādikaṁ na sijjhatīti,",
  "anya-e0806n1:8_27": "paccekaṁ vaṇṇā nāmahontīti akāro vaṇṇo nāma hoti ākāro vaṇṇo nāma hotītiādinā,",
  "anya-e0806n1:8_28": "avayaveccādinā vuttiyaṁ avuttepi ‘pacceka’nti vacane sadiṭṭhantaṁ kāraṇamāha,",
  "anya-e0806n1:8_29": "diṭṭhantopanīto tyattho sukhena paṭipattuṁ sakkāti,",
  "anya-e0806n1:8_30": "ettha hi paccekanti avuttepi devadatto bhojīyatūtiādinā paccekaṁ bhuñjikiriyā parisamāpīyate, tenāha-‘na coccate’ iccādi,",
  "anya-e0806n1:8_31": "athavā samudāyepi vākyaparisamā pattiyaṁ sati samudāye pavattā saddā avayavesupi vattantīti ‘samuddekadesadassanepi samuddo diṭṭho,",
  "anya-e0806n1:8_32": "khandhekadesa bhūtāyapi paññāya paññākkhandhotiādīsu viya na doso,",
  "anya-e0806n1:8_33": "teneva vuttiyaṁ ‘pacceka’nti na vuttaṁ,",
  "anya-e0806n1:8_34": "vaṇṇasaddassa guṇādyanekatthattepi pakaraṇato akārādayovettha vuccantīti āha-‘vaṇṇīyati’ccādi,",
  "anya-e0806n1:8_35": "pakaraṇatopi attho vibhajjate, vuttaṁ hi–",
  "anya-e0806n1:9_0": "Atthā pakaraṇā liṅgā, ocityā desakālato;",
  "anya-e0806n1:10_0": "Saddatthā vibhajīyante, na saddāyeva kevalāti.",
  "anya-e0806n1:11_0": "Nanu jhalādisaññā viya lahusaññaṁ akatvā kasmā gurusaññā katāti codanaṁ manasi nidhāya ruḷhi anvatthavasena dvippakārāsu saññāsu jhālāti ruḷhi saññātthābhāvena vohārasukhamattapayojanā,",
  "anya-e0806n1:11_1": "anvatthasaññā pana tappayojanāpi hoti tadaññappayojanā pīti dassetumāha- ‘eva’miccādi,",
  "anya-e0806n1:11_2": "vaṇṇīyatī attho etehīti vuttamatthaṁ anugatā anugatatthā vaṇṇasaññā taṁ,",
  "anya-e0806n1:11_3": "saddādhigamanīyassāti saddena viññātabbassa,",
  "anya-e0806n1:11_4": "vaṇṇaṁ mūlamassāti vaṇṇamūlako-attho, tassa bhāvo vaṇṇamūlakatā,",
  "anya-e0806n1:11_5": "atthassa vaṇṇamūlakataṁ sādheti ‘sāpi’ccādinā,",
  "anya-e0806n1:11_6": "vaṇṇaṁ rūpaṁ sabhāvo etesanti vaṇṇarūpāni-padāni,",
  "anya-e0806n1:11_7": "samudāyo pādānaṁ rūpamassāti samudāyarūpaṁ vākyaṁ,",
  "anya-e0806n1:11_8": "vibhatyantamatthajotakaṁ padaṁ, padasamudāyo vākyaṁ,",
  "anya-e0806n1:11_9": "sabbañcetamupacārena vaṇṇasaddavacanīyattaṁ gacchati vaṇṇamayattāti sabbopi sammutiparamatthabhedabhinno attho vākyādhigamanīyo vaṇṇeneva viññāyati nāma tasmā yathā vuttamattha visesadassanaṁlahusaññāya na sakkāti tadatthamakārādīnaṁ gurubhūtā vaṇṇasaññā katāti adhippāyo,",
  "anya-e0806n1:11_10": "sammuti saṅketavasena pavatto vohāro,",
  "anya-e0806n1:11_11": "paramattho sanibbāno pañcakkhandho.",
  "anya-e0806n1:11_12": "Ubhohi panetehi bhinno tatiyo koṭṭhāso nāma natthi, tathāca vuttaṁ–",
  "anya-e0806n1:12_0": "Duve saccāni akkhāsi, sambuddho vadataṁ varo,",
  "anya-e0806n1:13_0": "Sammutiṁ paramatthañca, tatiyaṁ nupalabbhatīti.",
  "anya-e0806n1:14_0": "Nanu ca–",
  "anya-e0806n1:15_0": "Appakkharamasandiddhaṁ, sasāraṁ gūḷhaniṇṇayaṁ;",
  "anya-e0806n1:16_0": "Pasannatthañca suttanti, āhu tallakkhaṇaññunoti.",
  "anya-e0806n1:17_0": "‘‘Ādayo titālīsa vaṇṇā’’ ‘‘titālīsādayo vaṇṇā’’ti vā vattabbanti na tathā sati sandiddhaṁ suttaṁ siyāti,",
  "anya-e0806n1:17_1": "nanu satthādo maṅgalavacanena bhavitabbaṁ,",
  "anya-e0806n1:17_2": "akāro paṭisedhatthopi hotīti (na) satthādo siddhasaddassopahitattā,",
  "anya-e0806n1:17_3": "atha hotva pubbā jhālādi saññā,",
  "anya-e0806n1:17_4": "saddasādhanamattappayojanattā pana sabbavidhānassa pubbācariya saññāvālametthāti kiṁ punāpi vaṇṇādisaññāvidhānena ganthagārava karaṇenāti saccametaṁ,",
  "anya-e0806n1:17_5": "pubbācariyesu pana gāravaṁ tadanugamanañca dīpetuṁ kāci saññāyopyanvākhyāyante,",
  "anya-e0806n1:17_6": "yajjevaṁ saṁyogasabbanāmalopādayopi saññā pubbācariyehi vuttā vattabbāti nanu bho vuttamevāmhehi’kāci saññāyo ākhyāyante’ti,",
  "anya-e0806n1:17_7": "kintadākhyānadvārena bhavatā tāpi viññātuṁ na sakkāti,",
  "anya-e0806n1:17_8": "kesañci sātthakattopi pativaṇṇamatthānupaladdhito vaṇṇānamadiṭṭhānamakārādīnamanukatiyo ihopadiṭṭhāityanukāriyenātthenātthavantatāya hotevākārādito vibhatti,",
  "anya-e0806n1:17_9": "lopena niddiṭṭhattā panassā assavanaṁ sannikaṁsavacanicchābhāvā saṁhitāyāniddeso,",
  "anya-e0806n1:17_10": "anukkamoti ādonissayā sarāvuttā, tato nissitā byañjanā,",
  "anya-e0806n1:17_11": "saresupi ekaṭṭhāniyā akārādayo bahuttā paṭhamaṁ vuttā ṭhānānukkamena, tato dvijā ṭhānānukkamena,",
  "anya-e0806n1:17_12": "tesupi rassāva lahuttā paṭhamaṁ vuttā, tato dīghā,",
  "anya-e0806n1:17_13": "byañjanesupi vaggā bahuttā ṭhānappaṭipāṭiyā paṭhamaṁ vuttā, tato yakārādayo,",
  "anya-e0806n1:17_14": "vaggesu ca aghosā paṭhamaṁ vuttā, tato ghosā,",
  "anya-e0806n1:17_15": "tesu ca sithilā paṭhamaṁ vuttā, tato dhanitā,",
  "anya-e0806n1:17_16": "tatthāpi appakattā dvijā pañcamā vuttā,",
  "anya-e0806n1:17_17": "tato yaralavā ghosabhūtā ṭhānānukkamena, tato dhanitā sakāraha kārā,",
  "anya-e0806n1:17_18": "tesupihakāro kesañci orasopi hotīti dvijattā pacchā vutto,",
  "anya-e0806n1:17_19": "kehici ‘‘laḷānamaviseso’’ti dvinnamavisese vuccamānepi lipibhedena ṭhānabhedena ca bhinnattā ḷakāro visuṁ akkharabhāvena gahito,",
  "anya-e0806n1:17_20": "sopi ghosabhāvena ṭhānānukkamenaca hakārato paraṁ vutto niggahītaṁ pana sarattādisabbavinimmuttattā sabbapacchā vuttanti akārādīnamayamanukkamo,",
  "anya-e0806n1:17_21": "imassevānukkamassa manasi vipassa vattamānattā titālīsāti gaṇanāparicchedassa dassitattā ca ‘niggahītantā’ti vuttiyaṁ vuttaṁ,",
  "anya-e0806n1:17_22": "pakataṁ sādhusaddānvākhyānaṁ, na vaṇṇīyate,",
  "anya-e0806n1:17_23": "ti saddasaṅkharaṇa saṅkhāta mukhyappayojanābhāvā, kiñcāpi na vaṇṇīyate,",
  "anya-e0806n1:17_24": "amhehi pana kathamakārādīnamayamanukkamo uppannoti sissānaṁ kaṅkhā vicchedappayojanampati anukkamasaddassa atthakathanabyājena vaṇṇito yevāti,",
  "anya-e0806n1:17_25": "karīyante uccārīyante etenāti karaṇaṁ,",
  "anya-e0806n1:17_26": "tattha jivhāmajjhaṁ tālujānaṁ, jivhopaggaṁ muddhajānaṁ, jivhaggaṁ,",
  "anya-e0806n1:17_27": "dantajānaṁ sesānaṁ sakaṭṭhānaṁ karaṇaṁ, payatti payatanaṁ,",
  "anya-e0806n1:17_28": "tampana vaṇṇuccāraṇato abbhantaro bāhiyo ca ussāho,",
  "anya-e0806n1:17_29": "tattha abbhantarapayatanaṁ-saṁvutattamakārassa,",
  "anya-e0806n1:17_30": "vivaṭattaṁ sarānaṁ sakārahakārānañca phuṭṭhattaṁ vaggānaṁ, īsaṁphuṭṭhattaṁ yaralavānaṁ,",
  "anya-e0806n1:17_31": "bāhiyapayatanantu saṁvutakaṇṭhatādi,",
  "anya-e0806n1:17_32": "ṭhānato paccāsattiyā vidhīyamānakāriyasambhavena payojanasambhavā āha-‘ṭhānampanā’tiādi,",
  "anya-e0806n1:17_33": "tiṭṭhanti ettha uppattivasena vaṇṇāti ṭhānaṁ,",
  "anya-e0806n1:17_34": "‘‘e onama vaṇṇe’’ti (1-37) sutte vaṇṇeti kathanameva vaṇṇasaññākaraṇe payojanaṁ,",
  "anya-e0806n1:17_35": "yathāvuttamatthamaññatra byāpadisati’ eva’miccādinā,",
  "anya-e0806n1:17_36": "tasmā ‘‘dasādo sarā’’iccādo ‘tenā’tiādīsu ‘tena saraiccanena kvattho kasmiṁ sutte payojanaṁ taṁ dasseti ‘‘sarolopo sare’’ccādī’ti evamādinā attho daṭṭhabbo, ñāpeti vaṇṇalopanti ñāpakaṁ,",
  "anya-e0806n1:17_37": "kasmā pana’so cemināva ñāpakena siddho’ti vuccati nanu ‘tadaminādīni’’ti (1-47) suttaṁ dissatīti,",
  "anya-e0806n1:17_38": "(saccaṁ) tathāpi pakārantaroyampi vaṇṇalope dassitoti viññātabbaṁ,",
  "anya-e0806n1:17_39": "evasaddo pana ‘yadi ñāpakena vaṇṇalopo siyā so imināva ñāpakena siddho, nāññenā’ti avadhāreti.",
  "anya-e0806n1:18_0": "2. Dasā",
  "anya-e0806n1:19_0": "Nanu aādayoti paṭhamantenuvattante kathamettha’tatthā’ti sattamīniddiṭṭhatāti āha-‘tañcā’tiādi,",
  "anya-e0806n1:19_1": "atthavasāvibhattivipariṇāmenāti aādayoti paṭhamantassa‘ādo dasā’tyanena sambandhā sambajjhamāne cādhāratthena bhavitabbanti ādhāratthavasena sattamī vibhattiyā parivattanenāti attho,",
  "anya-e0806n1:19_2": "atthavasā sattamiyā vipariṇāmasambhavāyevasutte avijjamānepi‘tatthā’ti vuttiyaṁ vuttaṁ,",
  "anya-e0806n1:19_3": "ādodasannamanaññatthapavattisambhavato tesaṁ aādayo visayabhāvenapi sakkā parikappetunti vuttaṁ-‘tesu visayabhūtesū’ti,",
  "anya-e0806n1:19_4": "niddhāraṇatthopi yujjateva… vaṇṇasamudāyato tadekadesabhūtāna mādo vaṇṇānaṁ dasasaṅkhyāguṇena niddhāriyamānattā,",
  "anya-e0806n1:19_5": "ādimhi dasa vaṇṇāti vutte avuttānampi avassaṁ vattabbānaṁ ūnapūraṇatthamajjhāhāro hotīti vuttaṁ- avaṭṭhitā niddiṭṭhā vā’ti,",
  "anya-e0806n1:19_6": "ekādīna maṭṭhārasantānaṁ saṅkhyānaṁ saṅkhyeyye vattanato āha-‘dasasaṅkhyāya paricchinnattā’ti,",
  "anya-e0806n1:19_7": "gayhupagānaṁ rassae ovaṇṇānampi kaccāyane viya apariccāgā anūnā,",
  "anya-e0806n1:19_8": "agayhupagānaṁ tadaññesaṁ kesañci sarānaṁ pariccagā anadhikā,",
  "anya-e0806n1:19_9": "dasasaddassa saṅkhyeyya vuttittā dasannampi adhikatavaṇṇānaññattā vuttaṁ-‘dasannampī’tiādi,",
  "anya-e0806n1:19_10": "sayaṁ pubbā’rāja=cittiyaṁ’tīsmā kvimhi antalope samāse ca tadaminādittā niruttinayena vā sarasaddo nipphajjatīti,",
  "anya-e0806n1:19_11": "‘sara-gatihiṁ sācintāsu’ iccasmā appaccayena vā nippajjatīti dassetumāha=‘sayaṁ rājantī’tiādi.",
  "anya-e0806n1:20_0": "3. Dvedve",
  "anya-e0806n1:21_0": "Teti’ādo’ti sattamyantattā apare dve parāmasati,",
  "anya-e0806n1:21_1": "heṭṭhā viyāti heṭṭhā vuttaṁ atthavasā vibhattivipariṇāmaṁ upameti,",
  "anya-e0806n1:21_2": "atova viññāyamānatthavasena tesu’ti vuttaṁ,",
  "anya-e0806n1:21_3": "tesuti pana niddhāraṇattavivacchāyaṁ tampi sambhavatīti tesaṁ vaṇṇānaṁ majjhe dvedveti dvisaṅkhyāya niddhāraṇatthopi veditabbo,",
  "anya-e0806n1:21_4": "vicchāyaṁ vutti yassa so vicchāvutti-dvisaddo,",
  "anya-e0806n1:21_5": "vicchāvuttitā cāssa savaṇṇattaguṇena dvinnaṁ (‘byāpitu) miṭṭhattā,",
  "anya-e0806n1:21_6": "kamenāvaṭṭhiteti iminā akārādivaṇṇappabandhassa anādikālasiddhaṁ kamasiddhattamāha.",
  "anya-e0806n1:21_7": "Nanu samānā vaṇṇā savaṇṇātyanvatthe savaṇṇasadde sati kataṁ rassadīghānaṁ savaṇṇasaññā siyā… asamānattā etesanti,",
  "anya-e0806n1:21_8": "netadatthivaṇṇappabandhassa kamasiddhattā vacanabalenevāsamānānampi hotevāti,",
  "anya-e0806n1:21_9": "nevampi vattuṁ yuttaṁ‘‘dvedve savaṇṇā’’ti suttassa tādisasāmatthiyasabbhāve sabbhāvena (potthake) visesakāraṇābhāvāti āha‘samānattampanā’tiādi.",
  "anya-e0806n1:21_10": "Tiṭṭhanti ettha vaṇṇā cittajattepi abhibyatti vasenāti ṭhānaṁ kaṇṭhādi, tena katanti samāso,",
  "anya-e0806n1:21_11": "kaṇṭhatātu iti catte pāṇyaṅgattā napuṁsakattaṁ. Pañcamehi vaggapañcamehi.",
  "anya-e0806n1:21_12": "Antaṭṭhākīti vaggānamante tiṭṭhantīti antaṭṭhā, tāhi, yuttassāti brahmacariyā, guyha’ntiādīsu yuttassa. Kecīti aniyamena vuttaṁ, te pana–",
  "anya-e0806n1:22_0": "‘‘Hakāro pañcameheva, antaṭṭhāhi ca saṁyuto;",
  "anya-e0806n1:23_0": "Oraso iti viññeyyo,",
  "anya-e0806n1:23_1": "kaṇṭhajo tadasaṁyuto’’ti vadanti.",
  "anya-e0806n1:24_0": "4. Pubbo",
  "anya-e0806n1:25_0": "Vattateti atthavasā vibhattivipariṇāmena vattate, nanu cetyādicodanā, nesadosoccādi parihāro,",
  "anya-e0806n1:25_1": "dosābhāve kāraṇa māha-‘yoyo…pe… patīyate’ti,",
  "anya-e0806n1:25_2": "vuttaṁ samatteti-‘nahi’ccādinā,",
  "anya-e0806n1:25_3": "nanu ca pubbasaddo yamekattā ekaṁ pubbamācikkhati na sakalanti kathaṁ ‘‘pubbo’ti vutte yoyoti ñāyati ‘yoyo pubbo’ti ca vutte ‘tesu dvīsu’ti ettha’dvīsu dvīsu’ti idaṁ kathaṁ sukheneva patīyate tadidamasiddhenāsiddhasādhananti āsaṅkiya tadabhāvamubbhāvīya pubba saddassa vicchāgamakattamavagamayitumāha-‘naceda’miccādi. Taṁyogāti upacāravasenāha,",
  "anya-e0806n1:25_4": "tabbantatāyavāti atthiyatthe appaccayavasena, evamuparipi.",
  "anya-e0806n1:26_0": "5. Paro",
  "anya-e0806n1:27_0": "Sesamiccādinā‘tesu dvīsūti savaṇṇasaññakesu dvīsu’ iccādi kamatidissati. Lahusaññā rassassa,",
  "anya-e0806n1:27_1": "saṁyogapubbassa rassassa dīghassa ca gurusaññā na vattabbā… uccāraṇavasenevānvatthasaññāti viññāyati,",
  "anya-e0806n1:27_2": "pubbācariyavasena vā ihāvuttāvasesasaññāviya.",
  "anya-e0806n1:28_0": "6. Kādayo",
  "anya-e0806n1:29_0": "Kevala byañjanānamatthappakāsattābhāvā sarānamatthappakāsane accantopakārā byañjanāti ‘etehī’ti karaṇattena vuttaṁ, tenāha ‘sarāna’miccādi.",
  "anya-e0806n1:29_1": "Vipubbā ‘añja-byattiyaṁ’tīmasmā karaṇe anappaccaye rūpaṁ,",
  "anya-e0806n1:29_2": "napuṁsakattampissāvagamayituṁ ‘upakārakānī’ti vuttaṁ,",
  "anya-e0806n1:29_3": "byañjanattaṁ diṭṭhantena phuṭayati ‘yathā’iccādinā,",
  "anya-e0806n1:29_4": "yathā odanassupakārakāni sūpādīni byañjanāni,",
  "anya-e0806n1:29_5": "tathā sarānamupakārakānīti adhippāyo, byañjanampana addhamattikaṁ, vuttaṁ hi–",
  "anya-e0806n1:30_0": "Ekamatto bhave rasso, dīgho mattadvayāyuto;",
  "anya-e0806n1:31_0": "Pluto timatto viññeyyo, byañjanaṁ tvaddhamattikaṁti.",
  "anya-e0806n1:32_0": "Anvatthāti anvatthato,",
  "anya-e0806n1:32_1": "‘anvatthā byañjanā’ti sambandho.",
  "anya-e0806n1:33_0": "7. Pañca",
  "anya-e0806n1:34_0": "Sajātyapekkhāya samudāyavācittepi kādayotī anuvattanato vaggasaddena kakhagaghañādayova gayhanti,",
  "anya-e0806n1:34_1": "pañca parimāṇamassa pañcakovaggo,",
  "anya-e0806n1:34_2": "‘‘tamassa parimāṇaṁ ṇiko cā’’ti (4-41) ko,",
  "anya-e0806n1:34_3": "sutte ādibhūto pañcasaddo pañcasaṅkhyāparicchedaṁ kurumāno māvasānānaṁ vaggānaṁ bahuttaṁ gametīti ‘pañcakā’ti vuttaṁ,",
  "anya-e0806n1:34_4": "vaggāti bahuvacanato paccekanti viññāyati,",
  "anya-e0806n1:34_5": "vajjenti yakārādayobhi vaggā,",
  "anya-e0806n1:34_6": "paṭhamakkharavasena pana kavaggādivohāro.",
  "anya-e0806n1:35_0": "8. Bindu",
  "anya-e0806n1:36_0": "Anekatthattā dhātūna muccāraṇatthopettha gaṇhātīti nipubbā tato kammanti ttappaccaye ññimhi pādisamāse dīgheca rūpaṁ dassento ‘rassā’tiādīmāha,",
  "anya-e0806n1:36_1": "pīḷanatthato niggahanaṁ niggaho,",
  "anya-e0806n1:36_2": "‘i-ajjhena gatīsu’iccasmā kattari kammani-iti vattabbaṁ,",
  "anya-e0806n1:36_3": "itaṁ uccāritanti attho ttappaccaye itaṁ,",
  "anya-e0806n1:36_4": "niggahena itanti amādisa māse rūpaṁ dassento ‘karaṇaṁ niggahena vā’tiādimāha,",
  "anya-e0806n1:36_5": "pacchimapakkhaṁ sādhetumāha-‘vuttaṁ hī’ti.",
  "anya-e0806n1:37_0": "9. Iyu",
  "anya-e0806n1:38_0": "Catthasamāsoti itarītarayogadvandasamāso.",
  "anya-e0806n1:38_1": "Atteti muni saddādivacanīye atthe, namatītīmassetaṁ kammaṁ,",
  "anya-e0806n1:39_0": "Yaṁ sabbavacanaṁ sabba, liṅgaṁ sabbavibhattikaṁ;",
  "anya-e0806n1:40_0": "Taṁ sabbatthe namanato, viduṁ nāmanti tabbidū.",
  "anya-e0806n1:41_0": "Idha nāmasaññāyābhāvepi anvatthabalāyeva nāmasaññā siddhāti (āha) ‘anvatthabyapadesenā’ti,",
  "anya-e0806n1:41_1": "syādyantapakatirūpanti paccayā paṭhamaṁ karīyatīti pakati, sā eva rūpanti pakatirūpaṁ,",
  "anya-e0806n1:41_2": "syādyantassa pakati rūpaṁ munisaddādi syādyantapakatirūpaṁ,",
  "anya-e0806n1:41_3": "atthavantamadhātukamappaccayampāṭipadikaṁ, padaṁ padaṁ pati paṭipade,",
  "anya-e0806n1:41_4": "paṭipadaṁ niyuttaṁ pāṭipadikaṁ.",
  "anya-e0806n1:41_5": "Visesanenāti sutte ‘namassante’ti vuttena ivaṇṇuvaṇṇānaṁ visesanena. Ākhyātassāti pacatiādino.",
  "anya-e0806n1:41_6": "Ādimajjhavattinoti inda udakasaddādīnaṁ ādo,",
  "anya-e0806n1:41_7": "pakhumādīnaṁ majjheca vattino.",
  "anya-e0806n1:41_8": "Padesesūti ‘‘jhalā sassa no’’ti (2-83) ādikesu suttappadesesu,",
  "anya-e0806n1:41_9": "aniṭṭhapasaṅga (saṅkaṁ) nivattetīti sambandho,",
  "anya-e0806n1:41_10": "aniṭṭhappasaṅgonāma nāmāti (potthake) pacati-inda (udaka pakhuma) saddādīna manta ādimajjhabhūtaivaṇṇādīnaṁ jhalasaññā vidhāya tato parāsaṁ sādi vibhattīnaṁ ‘‘jhalā sassa no’’ti (2-81) ādīhi ‘no’ ādesādimhi kate ‘pacatino, indano, udakano,",
  "anya-e0806n1:41_11": "pakhumano’tiādi rūpappasaṅgo, nanucādiādi codanā. Vattabbanti sutte vattabbaṁ.",
  "anya-e0806n1:41_12": "Byāsaniddesenāti asamāsaniddesena. Tadayuttantiādi parihāro, tanti taṁ codyaṁ,",
  "anya-e0806n1:41_13": "satihītiādinā ayuttattaṁ samattheti,",
  "anya-e0806n1:41_14": "dvīsuttaresu yogesūti uparimesu ‘‘pitthiyaṁ’’ ‘‘ghā’’ti dvīsu suttesu.",
  "anya-e0806n1:41_15": "Itthiyanti idanti ‘‘pitthiya’’nti sutte itthiyanti idaṁ padaṁ.",
  "anya-e0806n1:41_16": "Vaṇṇavisesanaṁ siyāti ‘‘pitthiya’’nti sutte ‘iyuvaṇṇā’ti anuvattanato ‘itthiyaṁ ivaṇṇuvaṇṇā’ti evaṁ ivaṇṇu vaṇṇā ‘‘gho’’ti sutte ‘itthiyaṁ ā’tievaṁ avaṇṇassa ca visesanaṁ bhaveyya.",
  "anya-e0806n1:41_17": "Vaṇṇavisesane virodhamāha ‘evañce’ccādi,",
  "anya-e0806n1:41_18": "nāmassanteti asamāsaniddese tvavirodhamāha- ‘byāse’ccādi.",
  "anya-e0806n1:41_19": "Sakkānāmavisesanaṁ kātunti dvīsu suttesu itthiyantiādinā vakkhamānakkamena.",
  "anya-e0806n1:41_20": "Nāmassa anto nāmantoti samāsassa uttarapadatthappadhānattā samāse guṇībhūtassa nāmassa itthiyanti idaṁ visesanaṁ kātuṁ na sakkāti adhippāyo,",
  "anya-e0806n1:41_21": "vacanamantarenāti pāṇiniyānamiva ‘‘yathāsaṅkhyamanudeso samānaṁ’’ti (1-3-10) suttaṁ vinā,",
  "anya-e0806n1:41_22": "samāsaṅkhya etesanti samasaṅkhyakā, itisaddo ādyattho, tena–",
  "anya-e0806n1:42_0": "‘‘Ālāpahāsalīlāhi, muninda vijayā tava;",
  "anya-e0806n1:43_0": "Kokilā kumudānī vo, pasevante vanaṁ jalaṁ’’ (260).",
  "anya-e0806n1:44_0": "Iccādiṁ saṅgaṇhāti.",
  "anya-e0806n1:45_0": "10. Pitthi",
  "anya-e0806n1:46_0": "Itthiyaṁ nāmassāti ca,",
  "anya-e0806n1:46_1": "ante ivaṇṇuvaṇṇāti ca vutte tesamā dhārādheyyasambandho ādheyyassādhāre pavattiṁ vinā na sambhavatīti ajjhāhāravasena ‘vattamānā’ti vuttiyaṁ vuttaṁ.",
  "anya-e0806n1:46_2": "Ivaṇṇu vaṇṇāti apekkhiya‘visesīyantī’ti bahuvacanametaṁ sambandhassa purisādhīnatāya nāmantīminā sambandhe sati‘visesīyatī’tekattena pariṇamati.",
  "anya-e0806n1:47_0": "11. Ghā",
  "anya-e0806n1:48_0": "Itthiyaṁ nāmassanteti ca vattate.",
  "anya-e0806n1:48_1": "Heṭṭhā sabbattha saññino niddisiya saññāya niddiṭṭhattā tattha viya visuṁ saññino paṭhamamaniddese asanto viyāti dosalesamālambiya codayati nanhace’tyādinā.",
  "anya-e0806n1:48_2": "Tattha setoti vijjamānassa saññino. Kāriyenāti saññākāriyena.",
  "anya-e0806n1:48_3": "Pariharati ‘nāyaṁ doso’tiādinā.",
  "anya-e0806n1:48_4": "Pacchāvuttamattenāti ‘‘ghā’’ti sutte kāriyino ākārassa pacchā vuttamattena.",
  "anya-e0806n1:48_5": "Nacāti ettha casaddo vattabbantarasamuccaye,",
  "anya-e0806n1:48_6": "aparampi kiñci vattabbamaniyamarūpamatthīti attho.",
  "anya-e0806n1:48_7": "Aniyamarūpamācariyappavattito sādhetumāha ‘ubhayathāpi’ccādi.",
  "anya-e0806n1:49_0": "12. Gosyā",
  "anya-e0806n1:50_0": "Āsaddo ābhimukhye,",
  "anya-e0806n1:50_1": "anabhimukhamabhimukhaṁ katvā lapanaṁ kathanamāla panaṁ, tasmiṁ ālapane,",
  "anya-e0806n1:50_2": "ālapanatthe vihito sīti attho.",
  "anya-e0806n1:51_0": "Iti moggallānapañcikāṭīkāyaṁ sāratthavilāsiniyaṁ",
  "anya-e0806n1:52_0": "Saññādhikāro samatto.",
  "anya-e0806n1:53_0": "Paribhāsādhikāra",
  "anya-e0806n1:54_0": "13. Vidhi",
  "anya-e0806n1:55_0": "Vacanārambhayojanamāha–‘yaṁ visesanabhāvene’ccādi,",
  "anya-e0806n1:55_1": "yanti aniyamena ‘‘ato yonaṁ ṭāṭe’’ti (2-43) ādīsu atotiādikaṁ visesanabhāvena vattumicchitaṁ parāmasati,",
  "anya-e0806n1:55_2": "tenāti vise sanattenu-pādiyamānena yaṁ saddaniddiṭṭhena atotiādikena karaṇabhūtena,",
  "anya-e0806n1:55_3": "yathākathañcitabbatoti ādo majjhe-nte vā sabbhāvato yenakenaci ākārena abhedopacārena akārādivisesanavato nāmādino,",
  "anya-e0806n1:55_4": "tadantatthanti taṁ atotyādi visesanamante,",
  "anya-e0806n1:55_5": "nādo na majjhe yassa taṁ tadantaṁ,",
  "anya-e0806n1:55_6": "taṁ attho payojanaṁ yassāti aññapadattho,",
  "anya-e0806n1:55_7": "vattāyattāti vattuno āyattā… attāvāttano vacane padhānanti, tassāti vattuno, sāti vacanicchā,",
  "anya-e0806n1:55_8": "payogānusā renāti jinavacanānusārena, itīti kāraṇatthe nipāto, iminā kāraṇenāti attho,",
  "anya-e0806n1:55_9": "na sabbatthappasaṅgoti saṁhitādividhimhi sabbattha tadanta vidhippasaṅgo na hoti,",
  "anya-e0806n1:55_10": "tathāhi ‘‘saro lopo sare’’ti (1-26) ettha saroti visesanabhāvena vacanicchāya sabbhāve saroti tatrā’dīnaṁ visesananti yathākathañcisarādisaramajjhasarantānaṁ tatrādīnaṁ lopappasaṅge ‘‘vidhibbisesanantassā’’ti (1-13) sarantassapasaṅgo siyā,",
  "anya-e0806n1:55_11": "na ‘‘chaṭṭhiyantassā’’ti (1-13) antassa… chaṭṭhīniddesābhāvā,",
  "anya-e0806n1:55_12": "tathā sati ‘tatrime’tiādimhi ‘ime’tiādinā vattabbatā āpajjeyyāti payogaṁ nānusaṭā nāmasiyunti na sabbattha tadanta vidhippasaṅgo,",
  "anya-e0806n1:55_13": "tathā ‘‘gatibodhā’’ (2-4) disuttādimhipi ‘gamayati māṇavakaṁgāmaṁ tyādippasaṅgotiādi ca yathāyogamavagantabbaṁ,",
  "anya-e0806n1:55_14": "vuttiyaṁ ‘‘ato yonaṁ ṭāṭe’’ti suttodāharaṇaṁ dassitaṁ,",
  "anya-e0806n1:55_15": "‘‘narā nare’’ti lakkhiyodāharaṇaṁ.",
  "anya-e0806n1:56_0": "14. Sattadhī",
  "anya-e0806n1:57_0": "Vacanaphalamupadasseti‘yatthe’ccādinā,",
  "anya-e0806n1:57_1": "yattha yasmiṁ ‘‘saro lopo sare’’tyādike sutte,",
  "anya-e0806n1:57_2": "sattamiyāti ‘sare’tiādinā sattamiyā,",
  "anya-e0806n1:57_3": "yassāti sarotiādinā niddiṭṭhassa, kāriyaṁ lopādi,",
  "anya-e0806n1:57_4": "sambandhā visesāti saretyādo opasilesikamadhikaraṇaṁ,",
  "anya-e0806n1:57_5": "tañcopasilese bhavamadhikaraṇaṁ pubbassa vā paraṁ siyā parassa vā pubbanti pubbaparopasi lesassāvisiṭṭhattā pubbaparānaṁ sambandhassa avisesā,",
  "anya-e0806n1:57_6": "parassāpīti na kevalaṁ pubbasseva,",
  "anya-e0806n1:57_7": "satītyasmiṁ atthe jotanīye sattamī saṁsattamī santasaddassa samādesena,",
  "anya-e0806n1:57_8": "sattañcetyādivacanamevaṁ sati ghaṭate,",
  "anya-e0806n1:57_9": "santi vā santasaddatthe pādi,",
  "anya-e0806n1:57_10": "sutte avuttepi vuttiyaṁ ‘niddese’ti vacane kāraṇamāha-sattañcā’tiādi,",
  "anya-e0806n1:57_11": "niddesamantarena sattaṁ na sambhavatīti sambandho,",
  "anya-e0806n1:57_12": "sattamiyā niddese satiyeva taṁ sambandhāya sattāya sambhavo,",
  "anya-e0806n1:57_13": "aññathā kimaññantassā patiṭṭhāti adhippāyo,",
  "anya-e0806n1:57_14": "pubbasaddassa sambandhisaddattā kinnissāya pubbattamiccāha-‘sattami’ccādi,",
  "anya-e0806n1:57_15": "tanti ‘‘saro lopo sare’’ti suttaṁ,",
  "anya-e0806n1:57_16": "ukārassāti ‘veḷu’iccatra ukārassa,",
  "anya-e0806n1:57_17": "pubbassa…pe… karitvā taṁmanasikatañcodanaṁ dassetumāha-‘tamaha’nti ccāditi evamettha sājjhāhāro sambandho veditabbo.",
  "anya-e0806n1:57_18": "Pubbassāti sattamī niddiṭṭhato pubbassa, anantarassāti abyavahitassa,",
  "anya-e0806n1:57_19": "vuttaṁ kiñci natthīti sambandho,",
  "anya-e0806n1:57_20": "ayamadhippāyo ‘‘tasminti niddiṭṭhe pubbassā’’ti (1-1-66) pāṇiniyavacane ‘‘disirayamuccāraṇakriyo nisaddopyaya miha nerantariyaṁ joteti,",
  "anya-e0806n1:57_21": "tattha‘nirantaraṁ diṭṭho’ti pādisamāse kate phuṭamevānantaramuccāritetyamattho-vagamyateti ‘‘pubbasaddassa byavahitepi payogadassane byavahitepi kāriyaṁ pappotī’’ti bhassakārādayo vaṇṇenti,",
  "anya-e0806n1:57_22": "iha tādisavacanābhāvena vaṇṇādi byavadhānepi siyā’’ti,",
  "anya-e0806n1:57_23": "sareccādiparihāravacane-dhippāya mubbhāvayati ‘yadipi’ccādinā,",
  "anya-e0806n1:57_24": "mathurāya pāṭaliputtakassa cāntarāḷe gāmādīnaṁ sabbhāvā byavadhānepi pubbasaddassa pavattiyā diṭṭhantamāha-‘mathurā’ iccādi,",
  "anya-e0806n1:57_25": "yasmā sareti opasilesikādhāre sattamyantaṁ padaṁ,",
  "anya-e0806n1:57_26": "tasmā byavadhāne saralopo na hotīti evaṁ saṅkhepabyākhyānena vuttiya mattho veditabbo,",
  "anya-e0806n1:57_27": "na kevalaṁ sareti etthevāti āha- ‘kāriye’ccādi,",
  "anya-e0806n1:57_28": "opasilesikeyevādhāre bhavatīti seso,",
  "anya-e0806n1:57_29": "kāraṇamāha-‘vatticchānhavidhānato saddassā’ti,",
  "anya-e0806n1:57_30": "vattuno yā icchā vacanicchā tassā anutūlena vidhānato atthassa kathanatoti attho,yena hi yamatthaṁ vattātidhātumicchati satīpyabhidhānasā matthiye na tato-ññamatthaṁ saddobhidadhātītyadhippāyo,",
  "anya-e0806n1:57_31": "vatticchā vasāye kāraṇamāha’vatticchāpi’ccādi,",
  "anya-e0806n1:57_32": "vattuno suttakārassa icchā vatticchā,",
  "anya-e0806n1:57_33": "kathamupadesato vatticchā-vasīyate’ kathañca sāmatthiyatoti āsaṅkiya tamupadassetumāha-‘atocetyādi,",
  "anya-e0806n1:57_34": "ato vakkhamānakāraṇā upadesato vasīyateti sambandho,",
  "anya-e0806n1:57_35": "kintaṁ kāraṇa miccāha-‘yasmā’iccādi,",
  "anya-e0806n1:57_36": "anvayasaddenettha gurupārampariyo-padeso vivacchito,",
  "anya-e0806n1:57_37": "yasmā kāraṇā anvayo gurupārampariyo padeso gurukulamupagamma pañhakaraṇādinā anvicchīyate gavesīyati,",
  "anya-e0806n1:57_38": "ato kāraṇā guruparamparā gataupadesato vasīyatoti attho,",
  "anya-e0806n1:57_39": "sāmatthiyato-vasāyappaṭipādayitumāha- ‘sāmatthiyampi’ccādi, sāmatthiyampi vuccatetiseso,",
  "anya-e0806n1:57_40": "laghunopāyena saddānamupalakkhaṇe pavattīti byavahitanivattiyā vacanantaraka-raṇamanupannaṁ ,",
  "anya-e0806n1:57_41": "upapannaṁ vacanantarakaraṇaṁ,",
  "anya-e0806n1:57_42": "tassa ca opasilesikādhāra mantarena aññathānupapattiyā ādhāravisesappaṭippattīti idamettha sāmatthiyaṁ,",
  "anya-e0806n1:57_43": "ādhārantareccādinā yathāvuttaṁ sāmatthiyaṁ vibhāveti,",
  "anya-e0806n1:57_44": "ādhārantarepīti sabbattha pāṭho dissati,",
  "anya-e0806n1:57_45": "pasaṅgābhāvato atthanta-renāpi ādhārantarepi opasilesikādhārepi vacanantarappasaṅgo siyāti sambandhasambhavā opasilesikādhāranissayanepi ānisaṁso na dissatīti samuccayatthenāpi natthi payojananti vajjetabbo yampi saddoti,",
  "anya-e0806n1:57_46": "nanu kimevaṁ vaṇṇīyate pubbasseveti vacana mevopasilesikamadhikaraṇaṁ viññāpayati… tattheva pubbaparatta sambhavāti yomaññate,",
  "anya-e0806n1:57_47": "tassesā kappanā na saṅgatāti dassetumāha-‘pubbassāti’ccādi,",
  "anya-e0806n1:57_48": "ayuttatte kāraṇamāha-‘sāmīpikepi tassa sambhavā’ti,",
  "anya-e0806n1:57_49": "‘gaṅgāyaṁ ghoso’ti vutte ghoso gaṅgāyaṁ pubbo vā paro veti gammamānattā sāmīpikepyadhikaraṇe pubbaparattassa sambhavāti attho,",
  "anya-e0806n1:57_50": "etāvavuccateti pubbasseva hoti na parassāti ettakameva vuccate,",
  "anya-e0806n1:57_51": "tathāca vakkhati-‘kinta’ntiādi,",
  "anya-e0806n1:57_52": "adhikaṁ byavahitanivutyādi na vuccateti sambandho,",
  "anya-e0806n1:57_53": "ādisaddenettha chaṭṭhīpakappanā gahitā,",
  "anya-e0806n1:57_54": "chaṭṭhīpakappanāpi sāmattiyā katāti sambandho,",
  "anya-e0806n1:57_55": "pakappanaṁ pakappanāvidhānaṁ,",
  "anya-e0806n1:57_56": "evaṁ maññate ‘pāṇiniyā ‘‘chaṭṭhīṭṭhāneyogā’’tyato (1-1-49) ‘‘tasminti niddiṭṭhe pubbassa’’ (1-1-66) ‘‘tasmā tyuttarassa’’ iti (1-1-67) paribhāsāsuttadvaye chaṭṭhīgahaṇamanuvattiya ‘tasminti niddiṭṭhe pubbassa chaṭṭhī’ ‘tasmātyuttarassa chaṭṭhī niddiṭṭhe pubbassa chaṭṭhīti pubbassa kāriyittapaṭipādanayoggo chaṭṭhī tabbodhakapade bhavatityattho, eva dhuttarassetu vi.",
  "anya-e0806n1:57_57": "ujjotaṭīkā ti chaṭṭhīpakappanaṁ paṭipādenti ‘yasmiṁ sutte chaṭṭhīniddeso natthi,",
  "anya-e0806n1:57_58": "tattha chaṭṭhīpakappanāyathā siyā’ti,",
  "anya-e0806n1:57_59": "idha pana vacanantarābhāvepi yattha chaṭṭhīniddeso natthi,",
  "anya-e0806n1:57_60": "tattha sāmatthiyeneva chaṭṭhīpakappanā siddhā’ti,",
  "anya-e0806n1:57_61": "sāmatthiyamupadasseti ‘sattamīniddese’ccādinā,",
  "anya-e0806n1:57_62": "aññavibhattiniddiṭṭhopi paṭipajjateti sambandho,",
  "anya-e0806n1:57_63": "kāriyayo ganti kāriyasambandhaṁ,",
  "anya-e0806n1:57_64": "yathā ‘‘vagge vagganto’’ti etthānuvattamānaṁ niggahīta’ntidaṁ chaṭṭhīyantaṁ viññāyate,",
  "anya-e0806n1:57_65": "kathaṁ vaggetesā sattamyakatatthā ‘‘niggahīta’’nti (1-38) pubbasutte katatthatāya paṭhamā vibhattiyā chaṭṭhīvibhattimpakappeti sattamiyaṁ pubbasse’ti tathetyavagantabbaṁ.",
  "anya-e0806n1:57_66": "Etāva vuccateti vutte idanti na viññāyateti āha ‘kinta’ntiādi,",
  "anya-e0806n1:57_67": "yadāhiccādinā pariyāyapasaṅgakkamaṁ dasseti.",
  "anya-e0806n1:57_68": "Kimidamuccate pariyāyappasaṅge niyamatthaṁ vacananti nanu pubbaparānaṁ yugapaduppattiya mācariyavacanappamāṇenāppaṭipattiyaṁ vijjhanatthaṁ vacananti kasmā nocca teccāha- ‘yugapadupasiliṭṭhāna’ntyādi,",
  "anya-e0806n1:57_69": "yugapadupasiliṭṭhānamasambhavoti sambandho,",
  "anya-e0806n1:57_70": "kutoccāha-‘aparassūpasilesikassābhāvato’ti,",
  "anya-e0806n1:57_71": "atoti yugapadubhinnampattiyā abhāvato,",
  "anya-e0806n1:57_72": "vacanaṁ ‘‘saro lopāsare’’ccādikaṁ (1-26) suttaṁ.",
  "anya-e0806n1:58_0": "15. Pañca",
  "anya-e0806n1:59_0": "Avadhibhāvenāti ‘ato’ccādinā avadhittena, yassāti yo ādino, kāriyanti ‘ṭāṭe’ādikaṁ,",
  "anya-e0806n1:59_1": "pubbaparāpekkhattenāvisesāti yathā- ‘gāmā devadatto’ti vutte so tato pubbo parogeti viññāyatītyavadhibhāvassa pubbaparāpekkhattenāviseso,",
  "anya-e0806n1:59_2": "tathehāpi ‘‘ato yonaṁ ṭāṭe’’ti (2-41) vuccamāne ato pubbesaṁ yonaṁ athavā paresanti pubbaparāpekkhattenāvadhibhāvassāvisesāti maññate,",
  "anya-e0806n1:59_3": "pure viyātyanena sattamiyanti ettha vuttaṁ niddesavacane kāraṇamatidisati,",
  "anya-e0806n1:59_4": "vuttiyaṁ ‘narānamere’ti ettha apavādavippaṭisedhe satiparattā ṭāṭeādesānaṁ pavattiṁ ‘‘ādissā’’ti ettha vaṇṇayissāma,",
  "anya-e0806n1:59_5": "atha kimiminā vacanena nanu yato yattha pañcamī niddeso tattha sabbattha ‘‘mānubandho sarānamantā paro’’ (1-21) tyato ‘paro’tyanuvattetuṁ sakkāti tassānuvattitassa yonamiccanena sāmānādhikaraṇyā‘paresaṁ yonaṁ’tyayamattho viññāyate,",
  "anya-e0806n1:59_6": "tato pubbesaṁ pasaṅgoyeva natthīti, netadatthi,",
  "anya-e0806n1:59_7": "paroti tyanuvattamānaṁ ‘ato’ti pañcamyantena sambajjhamānaṁ na koci vāretā atthīti parato-kārato pubbesampi yonaṁ ṭāṭeādesā pappontīti vacaneneminā bhavitabbamevāti dassetumāha-‘vacane’ccādi,",
  "anya-e0806n1:59_8": "evañcarahi tadevodāharitabbaṁ,",
  "anya-e0806n1:59_9": "kiṁ ‘narānare’ tyudāhaṭanti ce, nesadoso,",
  "anya-e0806n1:59_10": "aññadatthaṁ kārīyamānamihā-pyatthavantaṁ hotīti,",
  "anya-e0806n1:59_11": "pubbako parihāroti byava hitanivattiyā pubbasutte vutto ‘‘saretopasilesikādhāro’’ti parihāro,",
  "anya-e0806n1:59_12": "na sambhavatīti iha sattamiyā abhāvā na sambhavati,",
  "anya-e0806n1:59_13": "vacanānantaranti pāṇiniyānaṁ niddiṭṭhaggahaṇamiva byavahitanivattiyā suttantaraṁ,",
  "anya-e0806n1:59_14": "te hi ‘‘tasmātyuttarassā’’tyettha (1-1-67) niddiṭṭhaggahaṇamanuvattiya tena pubbe viya byavahitanivattimpaṭipādenti.",
  "anya-e0806n1:59_15": "Anantaretivacanā paccāsattiyā nissayanaṁ viññāyate,",
  "anya-e0806n1:59_16": "katatthatāyāti vacanā jātiyātyāha- ‘paccāsatyā jātiṁ sannissāyā’ti jātiṁ sannissāya paccāsatyā karaṇabhūtāya nivattimāheti sambandho,",
  "anya-e0806n1:59_17": "iminā paccāsatti ñāyabyāpanañāyajātipadatthabyattipadatthesu paccāsattiñāyo jātipadatthoceha nissīyateti dasseti,",
  "anya-e0806n1:59_18": "na hi kevalaṁ jātiṁ nissāya byavahitanivatti vattuṁ sakkā,",
  "anya-e0806n1:59_19": "tathāhi yadettha paccāsattiñāyo na nissito,",
  "anya-e0806n1:59_20": "tadā byāpanañāyena byavahite cābyavahite cāsajjatīti jātiyā nissayane satyapi byavahitepi byāpyamānā jāti kena nivārīyate nāpi kevalaṁ paccāsattinnissāya byavahitanivatti vattuṁ sakkā,",
  "anya-e0806n1:59_21": "tathāhyasati jātisannissayena byattinissīyate,",
  "anya-e0806n1:59_22": "byattiyañca padatthe paṭilakkhiyaṁ lakkhaṇaṁ pavattatīti paccāsatti ñāyanissayanepyabyavahitampati yaṁ lakkhaṇaṁ bhinnaṁ tadabyavahite pavattaṁ,",
  "anya-e0806n1:59_23": "yampana byavahitampati bhinnaṁ lakkhaṇaṁ,",
  "anya-e0806n1:59_24": "tañca vacanappamāṇato mābhavatvassa byatthatāti byavahitepi pavattate, tasmā ubhopi nissāya nīyāti.",
  "anya-e0806n1:59_25": "Visayadassanappasaṅge visayidassanamatthabyattikāraṇanti vākyantogadhapadānamatthampaṭhamaṁ dassetvā pacchā samāsādikaṁ dassetuṁ ‘kato’tyādikamāraddhaṁ,",
  "anya-e0806n1:59_26": "jātilakkhaṇoti abyavahitattajātisabhāvo,",
  "anya-e0806n1:59_27": "‘osadhyo’ti ettha sakāre akārā parassa dhakārena byavahitassa yossa viyāvasesānampi sabbhāvato vuttaṁ-‘yoppabhutīna’nti, jāti sāmaññaṁ,",
  "anya-e0806n1:59_28": "yāvati visayeti gavādike yattake visaye,",
  "anya-e0806n1:59_29": "kāmacārato visaya parisamattiyā diṭṭhantamāha-‘taṁ yathe’ti,",
  "anya-e0806n1:59_30": "bhojayetīti ettha bhojayeitīti padacchedo,",
  "anya-e0806n1:59_31": "katohi jātyattho kasiṇoti yasmā sakalo brāhmaṇa jātisaṅkhāto attho parisamatto, tasmāti attho,",
  "anya-e0806n1:59_32": "idaṁ vuttaṁ hoti- ‘yāva diṭṭhambhojaye’ti vutte vuttena (potthake) santāya sāmaññavutti brāhmaṇasaddappayogasāmatthiyā paccekambhojanakiriyā katā nāma hoti,",
  "anya-e0806n1:59_33": "yato kasiṇopi jātyattho parisamatto nāmāti.",
  "anya-e0806n1:59_34": "‘‘Byañjane dīgharassā’’ti (1-33) sutte byañjaneti sattamī pubbassa dīghādividhimhi caritattā ‘‘saramhā dve’’ti (1-34) ettha saramhāti pañcamyaka tatthā,",
  "anya-e0806n1:59_35": "tato pañcamīniddesassa balīyattaṁ,",
  "anya-e0806n1:59_36": "tato ‘‘sattamiyaṁ pubbassa’’ ‘‘pañcamiyaṁ parassā’’ti dvinnaṁ parassa samuṭṭhāpane ‘byañjane’ti sattamī parassa kāriya yogitāya atthato vibhattivipariṇāmena chaṭṭhībhāvena pariṇamatī… dvinnaṁ suttānaṁ vippaṭisedhe parassa balī yattāvāti etādisasāmatthiyasabbhāvato vuttaṁ-‘chaṭṭhīpakappanāpi pureviya sāmatthiyā’ti.",
  "anya-e0806n1:60_0": "16. Ādissa",
  "anya-e0806n1:61_0": "Kiñci antassa sampattanti yaṁ ṭānubandhamanekavaṇṇaṁ na hoti,",
  "anya-e0806n1:61_1": "taṁ ‘‘chaṭṭhiyantasse’’ (1-17) tyantassa pattaṁ,",
  "anya-e0806n1:61_2": "kiñci sabbasseti ‘‘ṭānubandhānekavaṇṇā sabbasseti’’ (1-19) ṭānubandhamanekavaṇṇañca kāriyaṁ sabbassa pattaṁ.",
  "anya-e0806n1:61_3": "Yadantabhāvikāriyaṁtyādinā vacanaphalamupadassento ‘chaṭṭhīyantasse’tīmassāpavādo yaṁ yogoti dasseti,",
  "anya-e0806n1:61_4": "tassāyama pavādo hotu ṭānubandhādikāriyaṁ kathanti āha-‘ṭānubandhe’ccādi,",
  "anya-e0806n1:61_5": "vippaṭisedhāti apavādavippaṭisedhā,",
  "anya-e0806n1:61_6": "‘‘chaṭṭhiyantasse’ti hi ussaggo,",
  "anya-e0806n1:61_7": "tassāpavādā ‘‘ādissa’’ ‘‘ṭānubandhānekavaṇṇā sabbasse’’tyete,",
  "anya-e0806n1:61_8": "‘‘ādissā’’tīmassāvakāso ‘terasā’ti,",
  "anya-e0806n1:61_9": "‘‘ṭānubandhānekavaṇṇā sabbassā’’tīmassāvakāso ‘esu, anenā’ti,",
  "anya-e0806n1:61_10": "ihobhayampappoti ‘‘ato yonaṁ ṭāṭe’’ (2-41) ‘‘narānare’’ ‘‘atena’’ (2-108) ‘‘janenā’’ti (tattha) ‘‘ṭānubandhānekavaṇṇā sabbasse’’tīdampavattatīti tesamapavādānaṁ vippaṭisedhā sabbādeso bhavati.",
  "anya-e0806n1:61_11": "‘‘Chaṭṭhiyantassā’’ti dasasadde-ntassa pattopi tadapavādattā ‘‘ādissā’’tiādibhūtassa dakārassa hotīti āha ‘dakārassaro’ti.",
  "anya-e0806n1:62_0": "17. Chaṭṭhī",
  "anya-e0806n1:63_0": "Kotthonta saddasseccāha-‘antovasāna’miccādi,",
  "anya-e0806n1:63_1": "‘‘vaṇṇassantassa’’ti (1-1-52) sutte vaṇṇaggahaṇamantavisesanāyopadiṭṭhaṁ pāṇininā-antassa padassa vākyassa vā mābhavī’ti,",
  "anya-e0806n1:63_2": "iha tvanatthakaṁ vaṇṇaggahaṇaṁ byavacchejjābhāvāti dassetumāha-‘so ce’ tyādi,",
  "anya-e0806n1:63_3": "nanu brahmassāti visesanatthena vattumicchito mahābrahmasaddo chaṭṭhīniddiṭṭho nāmāti ‘‘brahmassu vā’’ti (2-194) uādeso ‘‘chaṭṭhiyantassā’’ti antabrahmasaddassa pappoti,",
  "anya-e0806n1:63_4": "tathā sati ‘na hi chaṭṭhī niddiṭṭhassa antaṁ padaṁ vākyaṁ vā sambhavatī’ti kasmā vuttanti,",
  "anya-e0806n1:63_5": "vuccate- na visesanatthenākkhepamattena mahābrahmasaddo chaṭṭhī niddiṭṭho nāma bhavatīti na brahmasaddassa sabbassādesappasaṅgo,",
  "anya-e0806n1:63_6": "mahābrahmasadde vā brahmasaddo atthīti tassāntassa uttaṁ vidhīyate.",
  "anya-e0806n1:64_0": "18. Vānu",
  "anya-e0806n1:65_0": "‘‘Chaṭṭhiyantasse’’tyanenevāvisesena vānubandhakāriyepyantassa siddhe kimatthoyamārambhotyāsaṅkiya ṭānubandhātyādinā vacanaphalamupadassento ‘bādhakabādhanattho-yamārambho’ti-vadati,",
  "anya-e0806n1:65_1": "tathāhi ‘‘chaṭṭhiyantasse’’tyassa bādhako ‘‘ṭānubandhānekavaṇṇā sabbasse’’ti,",
  "anya-e0806n1:65_2": "tassa ca ‘‘vānubandho’’tyayaṁ yogo bādhakoti bādhakabādhanattho sampajjate,",
  "anya-e0806n1:65_3": "apaiccayamupasaggo vajjane nīvāraṇe,",
  "anya-e0806n1:65_4": "panayane vā vattateti apodyante ussaggalakkhaṇāni vajjīyante nīvārīyante apanīyante nenetyapavādo,",
  "anya-e0806n1:65_5": "suttekadesena suttamevopalakkhitanti antassa‘chaṭṭhiyantassā’ti suttassa apavādo antāpavādo,",
  "anya-e0806n1:65_6": "ussajjate nivattīyatyapavādenetyussaggo,",
  "anya-e0806n1:65_7": "ussaggāpavādakkamo panettha evaṁ veditabbo ‘‘chaṭṭhiyantasse’’tyussaggo,",
  "anya-e0806n1:65_8": "tadapavādā ‘‘ṭānubandhānekavaṇṇā sabbassa’’ ‘‘ukānubandhādyantā’’ ‘‘mānubandho sarā namantā paro’’ti,",
  "anya-e0806n1:65_9": "‘‘ṭānubandhānekavaṇṇā sabbasse’’tyussaggo,",
  "anya-e0806n1:65_10": "tada pavādā ‘‘vānubandho’’ ‘‘mānubandho sarānamantā paro’’ti.",
  "anya-e0806n1:66_0": "19. Ṭānu",
  "anya-e0806n1:67_0": "Chaṭṭhīniddiṭṭhasseccādinā vacanārambhappayojanākhyānenāntādesāpavādo yaṁ yogoti bravīti,",
  "anya-e0806n1:67_1": "paccekamabhisambandhoti so ṭakārānubandho cādesotiādinā,",
  "anya-e0806n1:67_2": "kassa sabbassa bhavaticcāha-‘chaṭṭhī niddiṭṭhasse’ccādi,",
  "anya-e0806n1:67_3": "nanu ca ṭeādesopyanekavaṇṇoeva dvivaṇṇasamudāyattātyāsaṅkiyāha-‘upalakkhiye’ccādi,",
  "anya-e0806n1:67_4": "anubadhyate payoge asuyyamānepi payojanavasenānusarīyatītyanubandho,",
  "anya-e0806n1:67_5": "upadese yevopalakkhiya nivattatetyanenetaṁ dasseti ‘uccāritavināsinonubandhā’ti, upadese paṭhamuccāraṇe.",
  "anya-e0806n1:68_0": "20. Ñakā",
  "anya-e0806n1:69_0": "Ādyantāti vutte kathamavayavātyayamattho labbhatī tyāha-‘ādyantasaddānami’ccādi,",
  "anya-e0806n1:69_1": "ādyantasaddānaṁ niyatavayavavācittā avayavassa cāvayavināmantarenā sambhavato sāmatthiyāvayavī lakkhīyati,",
  "anya-e0806n1:69_2": "chaṭṭhiyātyanuvuttito vāvayavāvayavisambandhesā chaṭṭhī,",
  "anya-e0806n1:69_3": "tāya niddiṭṭhassātyayamattho viññāyateti vuttiyaṁ-‘chaṭṭhīniddiṭṭhassā’ti (vuttaṁ),",
  "anya-e0806n1:69_4": "teneva paccayavidhimhi kūppaccayādayo na dosā bhavantīti,",
  "anya-e0806n1:69_5": "atoyevāti tadavayavācittatoyeva,",
  "anya-e0806n1:69_6": "taggahaṇeneti avayavaggahaṇena,",
  "anya-e0806n1:69_7": "katākatappasaṅgittāti otte katepi akatepi vukāgamassa pasaṅgato,",
  "anya-e0806n1:69_8": "bhūyattattā hi ottassa bhūggahaṇe sati katepi otte vukāgamena bhavitabbamakatepi tatova ‘‘katākatappa saṅgī yo vidhi sanicco’’ti niccattā ottaṁ bādhitvā vukāgamo hoti,",
  "anya-e0806n1:69_9": "atha vukāgame pacchā tena na bhavitabbanti āha-‘antāvayave’ccādi.",
  "anya-e0806n1:70_0": "21. Mānubandho",
  "anya-e0806n1:71_0": "Yadiniddhāraṇe chaṭṭhī antassāvisesitattā avisesena yato kutoci antato bānubandho paro siyā,",
  "anya-e0806n1:71_1": "na hi dutiyaṁ saraggahaṇamatthi,",
  "anya-e0806n1:71_2": "yenānto visesīyateccāha-‘niddhāraṇa’miccādi, kāraṇamāha-‘sutattā’ti, ‘sarāna’nti sutattāti attho,",
  "anya-e0806n1:71_3": "tena ‘‘sutānumitesusutasambandhobalavā’’ti rundhatītetthadhakārassā numitassa maṁ na hotīti dīpeti,",
  "anya-e0806n1:71_4": "samāna jātiyasseva loke niddhāraṇappatīti hoticcāha-‘tathā hi’ccādi,",
  "anya-e0806n1:71_5": "yathā’kaṇhā gāvīnaṁ sampannakhīratamā’ti vutte avisesitattepi kaṇhāya kaṇhāgāvīyeva patīyate,",
  "anya-e0806n1:71_6": "tathehāpi sarānaṁ majjhe antātyantattena niddhāriyamāno samānajātiyo saroyeva patīyate,",
  "anya-e0806n1:71_7": "tena sarānaṁ yevāntāparo bhavissatīti bhāvo,",
  "anya-e0806n1:71_8": "visesanattoti ‘‘ñilatasse’’ti (5-163) sutte assāti vutte ayameveti niyamābhāvā yassakassaci akārassa ñippatti,",
  "anya-e0806n1:71_9": "tenāniṭṭhappattīti lānusaṅgisseva assāti lassa yaṁ visesanattaṁ taṁ attho payojanamassa ‘‘kattarilo’’ti (5-18) lakārassāti visesanattho lakāro,",
  "anya-e0806n1:71_10": "idhevāti imasmiṁ ‘‘mānubandho’’tiādisutteyeva.",
  "anya-e0806n1:72_0": "22. Vippaṭi",
  "anya-e0806n1:73_0": "Paroti vattate,",
  "anya-e0806n1:73_1": "so cāññādhikyaiṭṭhādyanekatthopi idha iṭṭha vācī daṭṭhabbo,",
  "anya-e0806n1:73_2": "kammabyatihāreghaṇiti kammabyatihāro kiriyāparivattanaṁ bhāvaviseso tasmiṁ ‘bhāvakārakesvaghaṇghakā’’ti (5-44) sāmaññena vihitattā vippaṭisedhananti atthe ghaṇi vippaṭī sedho, tenāha-‘sāmaññe’ccādi,",
  "anya-e0806n1:73_3": "vippaṭisedhasaddassa atthamāha-‘aññamaññapaṭisedho’ti,",
  "anya-e0806n1:73_4": "saṁsiddhiyaṁ vattamānopi sidhi upasaggasambandhe nātthantarepi hotīti aññamaññavirodhotyattho,",
  "anya-e0806n1:73_5": "vippaṭisedhasaddassa loke virodhavācittena pasiddhattamāha ‘tathā hi’ccādinā,",
  "anya-e0806n1:73_6": "kathampana pamāṇabhūtassācariyassa vacanesu aññamaññavirodho sambhavatīccāsaṅkiya ubhinnaṁ sāvakāsatte sati sambhavati nāññathāti ‘dvinna’miccādi vuttigantho pavattoti vattuṁ ‘socā’tiādimāha aññamaññānajjhāsiteti aññamaññenānakkante apariggahiteti vuttaṁ hoti,",
  "anya-e0806n1:73_7": "anubhayatāginīti yo visayekadeso ubhayanna bhajate tasmiṁ anubhayabhāgini visayekadese,",
  "anya-e0806n1:73_8": "sāmaññavisayo dvinnaṁ vidhīnaṁ sādhāraṇo visayo,",
  "anya-e0806n1:73_9": "tattha pavattippasaṅge sati soca vippaṭisedho jāyatīti sambandho,",
  "anya-e0806n1:73_10": "iminā vippaṭisedhassa visayo pavattippasaṅgo visayavisayīnamabhedena sutte ‘vippaṭisedho’tivuttoti ‘dvinna’miccādinā vuttigantho racitoti dīpeti,",
  "anya-e0806n1:73_11": "paro hotī tividhidassitoti iminā yadi niyamo-bbhūpagato siyā,",
  "anya-e0806n1:73_12": "tadā ‘parovahotī’ti vadeyyāti dasseti,",
  "anya-e0806n1:73_13": "pāṇiniyā hi jātiyaṁ padatthe sakimeva lakkhaṇaṁ pavattatīti caritatthattā visayantare dvinnampi lakkhaṇānamappavattiyaṁ paraṁ pacchimaṁ kāriyanti vidhyatthamidaṁ vacanaṁ,",
  "anya-e0806n1:73_14": "byattiyantu padatthe latvādīnamiva pariyāyappasaṅge niyamatthanti paṭipannā,",
  "anya-e0806n1:73_15": "idha pana jātiyaṁ byattiyañca dvinnampi suttānamappavattiyameva vidhyatthamevidaṁ vacanaṁ,",
  "anya-e0806n1:73_16": "na niyamatthampīti paṭipādetumāha-‘tathāhi’ccādi,",
  "anya-e0806n1:73_17": "kāmacārato parisamāpīyateti sambandho,",
  "anya-e0806n1:73_18": "kāmato parisamāpanañcetissā sabbasmiṁ attano gocare avicchedabyāpanena pavattisabbhāvato.",
  "anya-e0806n1:73_19": "Kathampanekassāpi pavatti na bhaveyyātyāsaṅkiya kāraṇamāha‘ubhayampi’ccādi, hisaddo yasmātthe,",
  "anya-e0806n1:73_20": "yasmā ubhayampidamācariyavacanaṁ, tatoyeva pamāṇaṁ,",
  "anya-e0806n1:73_21": "abhimatakāriyavidhāne liṅgabhāvena saddikānumatattā(tesaṁ) vidhīnaṁ vidhāyakañca tasmāti attho.",
  "anya-e0806n1:73_22": "Pamāṇattā dvinnampi appattiyaṁ kāraṇamāha-‘anubhayabhāgimhi’ccādi,",
  "anya-e0806n1:73_23": "yato laddhāvakāsā tato samānabalāti, itisaddo hetumhi,",
  "anya-e0806n1:73_24": "viruddhācāti ettha itisaddaṁ datvā ‘anubhayabhāgimhi…pe… viruddhācāti dvinnaṁ vacanānaṁ pamāṇattā ubhinnampi appavattīti sambandho veditabbo.",
  "anya-e0806n1:73_25": "Samānabalānaṁ dvinnaṁ lokepi virodhittaṁ ekakkhaṇeyeva ubhinnampi kāriye appavatti ca dissatīti diṭṭhantamāha ‘lokece’tyādi,",
  "anya-e0806n1:73_26": "ettha ca pessassa (a)virodhatthino kāriye appavattiriva appavattiyeva (potthake) samānabalāna mubhinnaṁ vacanānaṁ kāriye appavattīti sukheno pamāsaṁsandanaṁ viññātabbaṁ.",
  "anya-e0806n1:74_0": "Jātipakkheyeva bhassakārena dvinnaṁ yugapadippattiyaṁ ‘latvādīnamiva’ pariyāyappasaṅgo vaṇṇito,",
  "anya-e0806n1:74_1": "tassāyuttattamupadassento āha ‘nacāpi’ccādi,",
  "anya-e0806n1:74_2": "bhinnavisayattāti dvinnaṁ vidhīnaṁ bhinnavisayattā.",
  "anya-e0806n1:74_3": "Abhinnavisayatte hi pariyāyakappanā yuttimatī,",
  "anya-e0806n1:74_4": "atoca latvādīnamabhinnavisayattampaṭipādayitumāha- ‘latvādayo hi’ccādi,",
  "anya-e0806n1:74_5": "anavayaveneti dhātu mattato vidhānenāvayavabyatirekasabbhāvato sabbadhātupariggahena,",
  "anya-e0806n1:74_6": "yattha yasmiṁ dhātvatthekadese pavattā samānā pavattā santo laddhāvakāsā siyuṁ tassekadesassa parihārenāpi pariccāgenāpi na vidhīyanteti sambandho,",
  "anya-e0806n1:74_7": "latvādīna mekakkhaṇe asambhavā ekasmiṁ kate satītaravacanāna mānatthakyappasaṅgāca pariyāyena bhavantīti yantaṁ yuttanti sambandho.",
  "anya-e0806n1:74_8": "Ihāti imasmiṁ yugapadippattiyaṁ,",
  "anya-e0806n1:74_9": "iha tathābhāvassa kāraṇamāha-‘sāvakā…pe… vacana’nti, tatthāti yugapadippattiyaṁ.",
  "anya-e0806n1:74_10": "Jātiyampadatthe ‘‘punappasaṅgavijānanā siddhaṁ,",
  "anya-e0806n1:74_11": "vippaṭisedhe yaṁ bādhitaṁ tambādhitamevā’’tīmāsamubhinnaṁ paribhāsanampavattiṁ paṭipādento āha- ‘parasmiṁ ce’tyādi, parasminti iṭṭhe,",
  "anya-e0806n1:74_12": "paribhāsanampana ayamattho ‘punappasaṅgavijānanāti dvinnaṁ suttānamekatthappa saṅgasaṅkhāte vippaṭisedhe satiparamiṭṭhaṁ paṭhamaṁ hoti,",
  "anya-e0806n1:74_13": "hontena tena yadītarassa nimittopaghāto na kato tadā tassāpi punappasaṅgo tassa vijānanā siddhanti,",
  "anya-e0806n1:74_14": "vippaṭisedhe yathāvutte sati paṭhamaṁ hontena yaṁ suttaṁ bādhitaṁ tassa punappavattiyā yadi nimittaṁ natthi taṁ bādhitameve’ti.",
  "anya-e0806n1:74_15": "Byattiyampi vidhyatthamevidaṁ vacanaṁ,",
  "anya-e0806n1:74_16": "na niyamatthanti dassetumāha-‘byattiya’miccādi,",
  "anya-e0806n1:74_17": "evaṁ maññate ‘byattiyaṁ paṭilakkhiyaṁlakkhaṇappavattiyaṁ dvinnaṁ sādhāraṇaṁ ṭhānampati yāni vacanāni bhinnāni tesampi niravakāsattena tulyabalattā dvinnampaṭipattiyevasiyā, natu pariyāyappasaṅgo’ti.",
  "anya-e0806n1:74_18": "Byattiyampi yathāvuttānaṁ paribhāsānaṁ pavatti vuttavidhinevāti dassento ‘paribhāsānampi’ccādimāha.",
  "anya-e0806n1:75_0": "Jātiyampadatthe ‘‘vattamāneti anti, si tha, mi ma, te ante, se vhe,",
  "anya-e0806n1:75_1": "e mhe’’ccādīnaṁ lakkhaṇānamekamekatthepi vattamāneti anti,",
  "anya-e0806n1:75_2": "vattamāne si tha iccādīnaṁ vākyekadesānaṁ gacchaticcādo gaccha siccādo ca lakkhiye sakimpavattiyā sabbasmiṁ sake visaye paṭhama majjhimapurisekavacanajāti parisamattāti caritatthattā tumhe gacchathāti ettha dvīhi dvinnaṁ purisāna mekakkhaṇe pavattiyaṁ na kassaci,",
  "anya-e0806n1:75_3": "byattiyampi paṭilakkhiyaṁ lakkhaṇāni bhijjantīti sādhāraṇaṁ ṭhānaṁ patibhinnehi lakkhaṇehi dvinnampekatthe-kakkhaṇe pavattiyaṁ na kassaci,",
  "anya-e0806n1:75_4": "tathā vuttanayeneva tiṇṇaṁ purisānamekakkhaṇe pavattiyanti sabbathā appavattiyaṁ sampattāyaṁ vacanamidaṁ,",
  "anya-e0806n1:75_5": "paro hotīti majjhimuttamaṁ bhavatīti adhippāyena ‘yathe’ccādinā vuttaṁ vuttiganthampañhamukhenā haritvā dassetuṁ ‘kvapanā’tiādimāha,",
  "anya-e0806n1:75_6": "nedamudāharaṇamamhaṁ manaṁ bhoseti-yato vippaṭisedhavisayamevedaṁ na hoti,",
  "anya-e0806n1:75_7": "kuto yato ‘‘vattamāneti anti’’ccādippabhutīnaṁ vattamāneti anticcādīhi vākyekadesehi niddiṭṭhānameva pubbaparacchakkānaṁ purisavacanavisesavidhāyakena ‘‘pubbaparacchakkāna mekānekesu tumhāmha sesesu dvedve majjhimuttamapaṭhamā’’ (6-14) tīminā vākyāvayavena tumhāmhasesesu payujjamānesu appayujjamānesu vā yathākkamaṁ pubbacchakkānaṁ paracchakkānañca majjhimuttamapaṭhamānaṁ paccekaṁ dvedve vacanāni yathākkamaṁ bhavantīti ‘gacchatha gacchāmā’ti ettha ekakkhaṇe pavattiyeva natthi,",
  "anya-e0806n1:75_8": "dvinnampana sāvakāsāna mekakkhaṇe pavattiyeva hi vippaṭisedhoti,",
  "anya-e0806n1:75_9": "tathāpi vuttanayena vippaṭisedhappakappanāpi sakkā kātuntīdamudāhaṭaṁ siyāti daṭṭhabbaṁ,",
  "anya-e0806n1:75_10": "imissā pana paribhāsāya nirākulappavatti ‘‘ādissā’’ tīmissā vuttanayena veditabbā, katākatappasaṅgī yo vidhi, so nicco,",
  "anya-e0806n1:75_11": "yotvakateyevāyamaniccoti vuttaniccāniccesu antaraṅgabahiraṅgesu cātulyabalattā nāssa yogassa byāpāro,",
  "anya-e0806n1:75_12": "tathāhi niccāniccesu niccameva balavanti niccāniccānamatulyabalatā,",
  "anya-e0806n1:75_13": "antaraṅgabahiraṅgappakāra(mpana) upari ‘‘lopo’’ti (1-39) sutte pakāsissāma.",
  "anya-e0806n1:76_0": "23. Saṅketo",
  "anya-e0806n1:77_0": "Vacanārambhassa phalamāha-‘anubandhoti yaṁ vuttaṁ’tyādi,",
  "anya-e0806n1:77_1": "vuttiyaṁ ‘‘yonavayavabhūto saṅketo’’ti sāmaññena vuttepi ‘‘bhāsissaṁ māgadhaṁ saddalakkhaṇa’’nti saddalakkhaṇā bhidhānappakaraṇato saddassānavayavabhūtoti viññāyateti dassetumāha-‘kassa’tyādiltuppaccaye lakāro udāharaṇaṁ,",
  "anya-e0806n1:77_2": "pakatiyādi samudāyassātiādivākyassa sāppāyamatthaṁ vivarituṁ ‘evamaññate’ccādi vuttaṁ,",
  "anya-e0806n1:77_3": "keci saddasatthakārāti pāṇiniṁ sandhāyāha,",
  "anya-e0806n1:77_4": "vacananti ‘‘tassa lopo’’ti (1-3-9) vacanaṁ,",
  "anya-e0806n1:77_5": "payogāsamavāyitāti kattāiccādippayoge asamavāyitā appayogitāti adhippāyo,",
  "anya-e0806n1:77_6": "evampissa lopo vaseyo… anupubbo bandhivināsatthoti āhu uccāritapadhaṁsittā anubandhyate vinassatetyanubandhoti imāya sadda byuppattiyāvasena.",
  "anya-e0806n1:78_0": "24. Vaṇṇa",
  "anya-e0806n1:79_0": "‘Atenā’ti (2-108) ettha atoti rassabyattiniddeso vā siyā rassajātiniddeso vā sakalanissayabyāpī atthajāti niddesovā,",
  "anya-e0806n1:79_1": "tattha rassabyattiniddese sati buddhasiddhādīsu yatthakatthaci akāro gayhateti neṭṭhappasiddhi… kesañci asijjhanato,",
  "anya-e0806n1:79_2": "rassa jātiniddese pana buddhasiddhādisabbākārantānaṁ lakkhaṇikagavādyakā rantānañcākāro gayhatīti sabbathā iṭṭhappasiddhi,",
  "anya-e0806n1:79_3": "nāñño dīgho byattantarattāti nāniṭṭhappatti ākārato nāssenābhāvā,",
  "anya-e0806n1:79_4": "tasmā atoti rassajātiniddese nissite sabbamidamiṭṭhaṁ nipphajjatīti nātthajāti nissīyate, na rassabyattica,",
  "anya-e0806n1:79_5": "‘‘yuvaṇṇāname oluttā’’ti (1-29) ādīsu pana rassabyattiyā rassajātiyā vā niddese ‘tassedaṁ nopeti’ccādīsu eoādikamiṭṭhaṁ katthaci bhaveyya, na sabbattha,",
  "anya-e0806n1:79_6": "sabbattha vā bhaveyya ‘vāteritaṁ samonā’tiādīsu byattanta rattā,",
  "anya-e0806n1:79_7": "tasmā sabbathā iṭṭhappasiddhiyā ittajātyādi nissīyate,",
  "anya-e0806n1:79_8": "athavā vaṇṇuccāraṇampati kesañci vaṇṇuppattiṭṭhānānaṁ uccanīcatadubhaya saṁhāravasena vaṇṇavisesuppatti dassanato tesaṁ vasena rassa byattiniddese rassajātiniddese vā vuttanayena iṭṭhāniṭṭhappattiyaṁ sabbathā sabbathā iṭṭhappasiddhiyā ittajātyādi nissīyate,",
  "anya-e0806n1:79_9": "tattha vaṇṇa parena savaṇṇaggahaṇaṁ niyamituṁ vacanamidamāraddhanti ‘sabbatthevā’tiādinā vacanārambhaphalamāha,",
  "anya-e0806n1:79_10": "sabbatthevāti sabbasmiṁyeva suttappadese.",
  "anya-e0806n1:79_11": "Nanu sayañcāti vuttepi pariyattaṁ, na hyaññaṁ rūpā sayamatthi,",
  "anya-e0806n1:79_12": "aññaṁ vā (saya)to rūpanti siddhepyevaṁ sati atthettha paro koci visesoti ñāpetuṁ sañca rūpa’nti vuttikāro āhāti sambandho,",
  "anya-e0806n1:79_13": "rūpassa visesitabbattā ‘sañca rūpa’nti vuttiyaṁ niddisīyamānattā ca rūpanti viññāyatīti ‘sañca gayhatī’ti vuttaṁ,",
  "anya-e0806n1:79_14": "saṁrūpaggahaṇāyāpisaddaṁ karoto-dhippāyo-yanti vattumāha-‘aññathe’ccādi,",
  "anya-e0806n1:79_15": "aññathāti aññenappakārena saṁrūpaggahaṇāya apisaddābhāveti adhippāyo,",
  "anya-e0806n1:79_16": "aññapadattheti aññapadattha samāsavisaye,",
  "anya-e0806n1:79_17": "guṇībhūtassāti appadhānabhūtassākāre kārādino,",
  "anya-e0806n1:79_18": "samāsena vuttattā padhānatū tattepi guṇo bhavati aññapadattho-kārekārādi vidhāya kattā,",
  "anya-e0806n1:79_19": "vidhīyamāno savaṇṇova padhānaṁ… idamatthitāya tappavattiyāti.",
  "anya-e0806n1:79_20": "Nanu vuttiyamapisaddassātthaṁ vadatā sayañceti vattabbaṁ,",
  "anya-e0806n1:79_21": "‘‘tathā sayamattanī’’ti nighaṇḍuto sayañca-ttākārekārādiñca gayhatītyamattho sambhāvīyatīti codanampanasi nidhāya ‘sañca rūpa’nti vadanto sādhippāyāruḷhaṁ kiñci atthavisesaṁ pakāsetuṁ tathevāhāti dassetuṁ vuttaṁ-‘sayañce’tyādi, ‘‘dhanaññātīsu saṁsaddo,",
  "anya-e0806n1:79_22": "tathāttattaniyesupī’’ti nighaṇḍuvacanato ‘sa’nti attāpi gayhati, ko so saddarūpaṁ sādhāraṇaṁ, ‘sa’nti attaniyampi,",
  "anya-e0806n1:79_23": "kintaṁ saddāna masādhāraṇaṁ saddarūpaṁ,",
  "anya-e0806n1:79_24": "tathā sati attaniyaṁ rūpaṁ nāmāttasaṅkhātasaddasambandhīti āha-‘saṁrūpaṁ saddānamasādhāraṇaṁ rūpa’nti,",
  "anya-e0806n1:79_25": "etañca idantīminā sambandhitabbaṁ,",
  "anya-e0806n1:79_26": "asādhāraṇanti asādhāraṇaṁ saddarūpaṁ,",
  "anya-e0806n1:79_27": "sati sambhave byabhicāre ca visesanassa sātthakatāya asādhāraṇanti rūpaṁ visesatā sādhāraṇassāpi sambhavo vuttoyeva nāmāti āha-‘duvidhaṁ hi’ccādi,",
  "anya-e0806n1:79_28": "kintaṁ sādhāraṇamasādhāraṇañcarūpanti sāmaññena rūpaṁ niddisitumāha-‘tatthā’tiādi, tatthāti niddhāraṇe sattamī,",
  "anya-e0806n1:79_29": "saddānanti sātthakaniratthakānaṁ yesaṁkesañci saddānaṁ,",
  "anya-e0806n1:79_30": "taṁtaṁ saddattādīhi tesaṁtesaṁ buddha aiādīnaṁ saddānaṁ saddattādi,",
  "anya-e0806n1:79_31": "ubhayattha ādisaddena attho saṅgahito,",
  "anya-e0806n1:79_32": "tena sādhāraṇaṁ saddarūpamattharūpaṁ tathā-sādhāraṇanti catubbidhaṁ saṁrūpanti dasseti,",
  "anya-e0806n1:79_33": "catūsupi cetesvasādhāraṇassa saddarūpassevopānaṁ dassetumāha-‘tatthā’tiādi,",
  "anya-e0806n1:79_34": "sādhāraṇarūpabyudāsenāti sādhāraṇarūpassa pariccāgena,",
  "anya-e0806n1:79_35": "upādiyanto rūpameva saddassasaṁ,",
  "anya-e0806n1:79_36": "nātthoti ca dassetīti sambandho,",
  "anya-e0806n1:79_37": "ca saddo panettha ‘idaṁ dassetī’ti heṭṭhā vuttaṁ samuccinoti,",
  "anya-e0806n1:79_38": "asādhāraṇassevopādiyane kāraṇamāha-‘tanta’miccādi,",
  "anya-e0806n1:79_39": "itaranti ye saṁkesañci saddānaṁ saddattādi,",
  "anya-e0806n1:79_40": "parassāpīti aññassa yassakassaci saddassāpi, iti idaṁ, patitaṁ pasiddhaṁ, ettha pana itisaddo hetumhi,",
  "anya-e0806n1:79_41": "yasmā idaṁ yathāvuttaṁ pasiddhaṁ tasmā pubbācariyaparamparāyāgato padesato upādiyantoti pakataṁ,",
  "anya-e0806n1:79_42": "saṁsaddavisesanasāmatthiyena asādhāraṇarūpopādiyanepi asādhāraṇaṁ saddarūpamevopādīyati nāsādhāraṇamattharūpaṁ… iminā vakkhamānakāraṇatā tāya (potthake) vasenāti āha-‘saddasse’ccādi,",
  "anya-e0806n1:79_43": "āsannaṁ…saddato saddabhāvasā naññattā,",
  "anya-e0806n1:79_44": "vipariyayatoti vipariyāsena anāsanna bhāvenāti attho,",
  "anya-e0806n1:79_45": "cakkhuvisayopi hi attho kathaṁ sotavisayasaddassa na āsanno saṁrūpambhavitumarahatīti,",
  "anya-e0806n1:79_46": "kāraṇantaramāha-‘aheyyattācā’tiādi,",
  "anya-e0806n1:79_47": "aheyyattāti apariccajanīyattā,",
  "anya-e0806n1:79_48": "idampi niccasambandhitte kāraṇavacanaṁ, taṁ saddarūpaṁ,",
  "anya-e0806n1:79_49": "niccasambandhīti nirantarasaṁyogī, vipariyayatoti heyyattā,",
  "anya-e0806n1:79_50": "tathāhiccādinā atthassa heyyattaṁ bodheti,",
  "anya-e0806n1:79_51": "aparaṁ kāraṇamāha-‘asādhāraṇañca rūpaṁ’tyādinā, sādhāraṇo pariyāya saddānaṁ,",
  "anya-e0806n1:79_52": "paccetabbattāti viññātabbattā,",
  "anya-e0806n1:79_53": "idāni kāraṇattayaṁ samodhānetvā imehi kāraṇehi rūpameva saddassa saṁnāma,",
  "anya-e0806n1:79_54": "nātthoti niyametvā dassetuṁ ‘tadeva’ntiādi āraddhaṁ, tadevanti yasmā evaṁ, taṁ tasmāti attho,",
  "anya-e0806n1:79_55": "sarūpappadhāneti ‘‘gossā vaṅa’’ (1-32) tyādo gossātyādike sarūpappadhāne.",
  "anya-e0806n1:80_0": "25. Ntu",
  "anya-e0806n1:81_0": "Ntusutiyā jantvādīnampi ‘‘ntantūnaṁnto yomhi paṭhame’’ (2-215) tyādinā gahaṇappasaṅge jātiyamabhippasaṅgabādhanatthaṁ byattiyaṁ vantvādi sambandhīnamupādānattamidamāraddhaṁ ‘‘vantvavaṇṇā’’ (4-79) ‘‘tametthassattīti mantu’’ (4-78) ‘‘kattari bhūte ktavantu ktāvī’’ (5-55) ti vihitā vantvādayo nāma.",
  "anya-e0806n1:82_0": "Iti moggallānapañcikāṭīkāyaṁ sāratthavilāsiniyaṁ",
  "anya-e0806n1:83_0": "Paribhāsādhikāro samatto.",
  "anya-e0806n1:84_0": "Saralopādi vaṇṇanā",
  "anya-e0806n1:85_0": "26. Saro",
  "anya-e0806n1:86_0": "Ādhāravisesāpassayananti opasilesikādhāravisesassa nissayanaṁ,",
  "anya-e0806n1:86_1": "opasilesikādhāraṁ vinā ādhārantare gahite sati vacanantaraṁ suttantaraṁ vinā byavahitanivatti kātuṁ na ca sakkāti sambandho,",
  "anya-e0806n1:86_2": "kecīti buddhappiyācariyādayo dasseti,",
  "anya-e0806n1:86_3": "te hi yadi vaṇṇena kālena vā byavadhānepi sandhi bhaveyya tadā sareti nimittasso pādānaṁ niratthakaṁ bhaveyyāti sareti nimittopādānasāmatthiyenānena vaṇṇādibyavadhāne no sandhīti maññamānā ‘nimitto’ccādikaṁ vākyamāhu,",
  "anya-e0806n1:86_4": "tadayuttanti tehi’nimitto’ccādinā yaṁ vuttaṁ, taṁ ayuttanti attho,",
  "anya-e0806n1:86_5": "ayuttatte kāraṇaṁ byabhicārasabbhāvena sāmatthiyābhāvoyevāti byabhicārandassetvā sāmatthiyābhāvandassetumāha-‘avasāne,ccādi,",
  "anya-e0806n1:86_6": "kāriyābhāvepīti ettha na kevalaṁ ‘idameva saccaṁ,",
  "anya-e0806n1:86_7": "sumanā bhavantu athopi’tyādo vaṇṇakālabyavadhāneyeva,",
  "anya-e0806n1:86_8": "atha kho ‘ete na saccena suvatthi hotū’tyādo avasāne ‘pamādo maccuno padaṁ’ tyādo anta bindu saṅkhātanimittantare vā kāriyābhāvepi nimitto pādānassa sātthakatoti apisaddassattho,",
  "anya-e0806n1:86_9": "sātthakatoti bhāvappaccayalopena bhāvappadhānavasena vā vuttaṁ, sātthakattatoti vuttaṁ hoti,",
  "anya-e0806n1:86_10": "aññathā nimittopādānameva sātthakaṁ nāmāti ‘nimitto pādānassa sātthakato’ti na yujjati,",
  "anya-e0806n1:86_11": "ayametthādhippāyo ‘avasāne nimintare vā kāriyābhāvena byabhicārasabbhāvā aññathānupapattilakkhaṇaṁ sāmatthiyaṁ natthi,",
  "anya-e0806n1:86_12": "nimittantubyavadhānepi catthi,",
  "anya-e0806n1:86_13": "yathā’dārunimittaṁ vanopasaṅkamana’nti tasmā vaṇṇakālabyavadhānepi sareti nimitte sati lopakāriyaṁ pappote vā’ti.",
  "anya-e0806n1:86_14": "Luppatīti ‘tatrime’ccādinā kathanakāle na dissatīti attho, adassanamattameva hi lopo,",
  "anya-e0806n1:86_15": "aññathā ‘tatrā’disaddarūpābhāvappattiyā atthappatīti kārittamesaṁ na siyāti,",
  "anya-e0806n1:86_16": "paṭhamāya niddiṭṭho… vuttattā kammassa,",
  "anya-e0806n1:86_17": "sarassāti vadeyya… bhāve khādippaccayena avuttakammattā,",
  "anya-e0806n1:86_18": "ihāti iminā satthantare bhāvasādhanavasena gahaṇaṁ vibhāveti,",
  "anya-e0806n1:86_19": "gantha lāghavo… sarassa lopoti vā lopaṁ pappotīti vā avattabbattā,",
  "anya-e0806n1:86_20": "saroti paṭhamāya niddiṭṭhattā saro lopo nāma hotīti saṅkāpi siyāti āha-‘na ce’ccādi, ihāti imasmiṁ sutte,",
  "anya-e0806n1:86_21": "honticcādopi pubbasaralope hanticcādikampi siyātyāsaṅkiyāha-‘soce’ccādi,",
  "anya-e0806n1:86_22": "ussaggato āgato sambhūto tassa vā ayaṁti ossaggiko pubbalopo , tassa bhāvo ossaggikattaṁ,",
  "anya-e0806n1:86_23": "ossaggikattā pubbalopassa kāriyantarehi paralopādīhi apavādavidhīhi ābādhito eva,",
  "anya-e0806n1:86_24": "so ca pubbalopo hotīti sambandho,",
  "anya-e0806n1:86_25": "‘‘paro kvacī’’ti (91-27) kvaciggahaṇena pubbaparalopānaṁ tulyabalattābhāvā yathā gamappattito paralopassāpavādarūpattaṁ, ajjhāsiteti paviṭṭhe,",
  "anya-e0806n1:86_26": "na hoti… paralopāpavādena bādhitattā, tehīti paralopādīhi,",
  "anya-e0806n1:86_27": "sabbathā muttavisayo saddhindriyanti,",
  "anya-e0806n1:86_28": "vikappena muttavisayo late vāti.",
  "anya-e0806n1:87_0": "27. Paro",
  "anya-e0806n1:88_0": "Itisaddo idamatthe,",
  "anya-e0806n1:88_1": "kvaci lopanīyo hotīti idaṁ vacanaṁ dīpetīti sambandho,",
  "anya-e0806n1:88_2": "kinti āha-‘payogānusārita’nti,",
  "anya-e0806n1:88_3": "kassāti āha-‘kāriyassa paralopassā’ti,",
  "anya-e0806n1:88_4": "kena hetunāti āha ‘kvaciggahaṇenā’ti,",
  "anya-e0806n1:88_5": "katthāti āha-‘iha imasmiṁ sutte’ti,",
  "anya-e0806n1:88_6": "tenāti tena payogānusāritādīpanena,",
  "anya-e0806n1:88_7": "yathāpayoganti āgamapayogānatikkamena,",
  "anya-e0806n1:88_8": "niccaṁ pakkhevā paralopo siyāti honticcādo niccaṁ,",
  "anya-e0806n1:88_9": "latāvātiādīsu pakkhe vā paralopo bhaveyya,",
  "anya-e0806n1:88_10": "evaṁ maññate ‘‘kasminti atthe kvāti nipphannenāniyamavuttinā aniyamatthasseva visesakato vacane sabbatthevāniyatatthavuttittā kvacisaddo-yaṁ yathāgamaṁ niccamaniccamasantañca vidhiṁ dīpeti,",
  "anya-e0806n1:88_11": "tattha honticcādiko nicca pakkho paralopasseva visayo,",
  "anya-e0806n1:88_12": "latāvātiādiko aniccapakkho ubhayasādhāraṇattā pubbalopassāpi visayoti iminā niccaṁ pakkhe vā paralopo hoti,",
  "anya-e0806n1:88_13": "asantapakkho pana saddhindriyantiādiko pubbalopasseva visayo sabbathānena pariccattattā’’ti,",
  "anya-e0806n1:88_14": "tīsupi cetesu pana pakkhesu niccāniccapakkhesu yevassāpavādarūpatā… pubbalopassa sabbathā honticcādo nivārakattā vā vidhāyakattā vā paralopassa,",
  "anya-e0806n1:88_15": "na tvasantapakkhe… pubbalopasseva sabbathānena dinnā vasarattā,",
  "anya-e0806n1:88_16": "lokaggotiādi tu kvacisaddassa payogānusāritā dīpakattā nicce asantevāpi vidhimhi dīpite paralopena vā nipphajjatīti neṭṭhabyāghāto,",
  "anya-e0806n1:88_17": "evaṁ tāva kvaciggahaṇe sabbathāniṭṭhaparihārena iṭṭhappasiddhi siyā,",
  "anya-e0806n1:88_18": "tadabhāvekathanti tadabhāve virodhamāha-‘aññate’ccādi,",
  "anya-e0806n1:88_19": "pariyāyena bhavantīti kvaciggahaṇābhāve ‘paro’ti suttaṁ siyā tathā sati suttadvayamekavisayaṁ tulyabalañca siyā,",
  "anya-e0806n1:88_20": "tattha vippaṭisedhābhāvā pamāṇabhūtānamācariya (vacanā)naṁ niratthakatā mā bhavīti vārena bhavantīti attho,",
  "anya-e0806n1:88_21": "itīti iminā pariyāyabhavanakāraṇena,",
  "anya-e0806n1:88_22": "pakkheyeva siyāti latāvātiādīsu pubbalope pariyāyappavatte pariyāyena paralopassāppavattito latāvāti pakkheyeva paralopo bhaveyya,",
  "anya-e0806n1:88_23": "honticcādo niccaṁ na siyāti sambandho,",
  "anya-e0806n1:88_24": "tañcāti taṁ pariyāyabhavanañca, kho vākyālaṅkāre,",
  "anya-e0806n1:88_25": "paṭipadanti padampa dampati hoti, nekadesaparihārenāpi, tenāha ‘na katthacī’ti,",
  "anya-e0806n1:88_26": "iminā idaṁ dīpeti ‘‘sabbattha vikappappasattiyā hanti,",
  "anya-e0806n1:88_27": "saddhandriyaṁtyādikaṁ ‘‘na dvevā’’ti (1-28) suttepi hanticcādikañcāniṭṭharūpampi sampajjatī’’ti.",
  "anya-e0806n1:88_28": "Nacevamiṭṭhanti evamidaṁ yathāvuttaṁ vikappavidhānaṁ saddalakkhaṇaññūhi nevābhimatanti attho,",
  "anya-e0806n1:88_29": "tameva sādheti ‘paralopo hi’ccādinā,",
  "anya-e0806n1:88_30": "athā niccapakkhe vā paralope kate-nena pariccattaṭṭhāne ussaggappavattiyā latāva latevāti rūpadvayaṁ sampajjati tasmā payogānusāritādīpakena kvacisaddeneva honti saddhindriyaṁ latāva latevāti payoga sambhavopi,",
  "anya-e0806n1:88_31": "tathāpi aniccapakkhe latāivāti tatiyarūpappasiddhiyā pariyāyena bhavitabbanti parikappeti ‘nanu cetyādinā,",
  "anya-e0806n1:88_32": "atha ‘‘paro kvacī’ti kvaciggahaṇe sati apa(vādarūpa)ttā kathampariyāyappavattīti manasi nidhāyāniccapakkhe pariyāyappavattidīpanatthaṁ ‘‘na dvevā’’ti suttitanti apavāde rūpattayepi pariyāyappavattiyaṁ dosābhāvamāha-‘nāyaṁ doso’ccādi,",
  "anya-e0806n1:88_33": "tathāhiccādinā ‘‘na dvevā’’ti sutteneva pariyāyassāpi dīpitattaṁ sādheti,",
  "anya-e0806n1:88_34": "sā ca ekatthappavatti pariyāyaṁ vinā na sambhavati… ekakkhaṇe pavatyasabbhāvāti adhippāyo,",
  "anya-e0806n1:88_35": "nanu ca kvacābhāve pariyāyappavattiyaṁ yathāvutta dosassevāppasaṅgato mā hotu pariyāyo,",
  "anya-e0806n1:88_36": "bhinnavisaye pana pubbaparalopappavattiyā ‘‘na dvevā’ti nisedhe lateva latāva latāivāti rūpattayaṁ nipphajjatīti codanaṁ manasi nidhāyāha-‘nace’ccādi,",
  "anya-e0806n1:88_37": "tattha dosamāha-‘tathā ca sati’ccādinā,",
  "anya-e0806n1:88_38": "katthaci demiccādo niccaṁ pubbalopasseva,",
  "anya-e0806n1:88_39": "katthaci honticcādo niccaṁ paralopasseva ,",
  "anya-e0806n1:88_40": "vikappena vā katthaci yathodakaṁ yathāudakaṁ tyādo pubbalopasseva katthaci itipi iccapiccādo paralopasseva katthaci lateva latāva latāivāccādo pariyāyenubhayalopasseva dassanatoti sambandho,",
  "anya-e0806n1:88_41": "etthaca itipīti vavatthitavibhāsatta dīpanena kvacisaddena paralope kate-ññatra pubba lope sampatte ‘‘na dvevā’’ti etthānuvattamāna kvacānubhāvena niccaṁ nisedhe iccapicceva bhavati.",
  "anya-e0806n1:88_42": "Sambajjhati tesu tesu suttesu.",
  "anya-e0806n1:88_43": "Paricchedoti kammatthavasena ādhāravasena vāti āha-‘paricchijjati’ccādi.",
  "anya-e0806n1:89_0": "28. Nadve",
  "anya-e0806n1:90_0": "Tatthacāti casaddena bhavitabbaṁ,",
  "anya-e0806n1:90_1": "tathā ca sati aññoññānajjhāsi taṁ yathodakaṁ yathāudakaṁtyādi itipi iccapiccādica saṅgahitaṁ bhavatīti,",
  "anya-e0806n1:90_2": "pubbalope paralope ca pariyāyena sampatte dvinnampi pakkhe abhāve sati kathamidaṁ yujjatīti codeti‘yajjeva’miccādinā,",
  "anya-e0806n1:90_3": "yajjevanti hi ayaṁ nipātasamudāyo aniṭṭhāpādanārambha vattate, evañce gayhatīti attho, tadeti atthato viññāyati,",
  "anya-e0806n1:90_4": "niccaṁ sandhikāriyābhāve kāraṇamāha-‘upasilesā bhāvato’ti,",
  "anya-e0806n1:90_5": "tadeva samattheti īdisesu hi’ccādinā,",
  "anya-e0806n1:90_6": "vattumiṭṭhattāti iminā sannikaṁso vaṇṇāna maddhamattakālabyavadhānā paccāsatti,",
  "anya-e0806n1:90_7": "sannikaṁsassetassa vacanicchāyaṁ satiyeva sandhikāriyaṁ hotīti dīpeti,",
  "anya-e0806n1:90_8": "upasilesābhāvo vāti upasilesābhāvo eva bhavati, nāññathāti adhippāyo,",
  "anya-e0806n1:90_9": "tadabhāvecāti tassa upasilesassa abhāve ca,",
  "anya-e0806n1:90_10": "sandhikāriyābhāve kāraṇamāha-‘kālantarena byavadhānā’ti,",
  "anya-e0806n1:90_11": "kālantarenāti ubhayattha ṭhitavaṇṇāna muccāraṇakālato aññena majjhappatitakālena,",
  "anya-e0806n1:90_12": "sandhi hoteva… sannikaṁsavacanicchāvasena upasilesabhāvato,",
  "anya-e0806n1:90_13": "buddha vīra atthurājaputtaṁ ajarāmaroti chedo,",
  "anya-e0806n1:90_14": "yadipi sabbampetaṁ yajjevaṁtyādinā vuttaṁ kvaci saddappabhāveneva sijjhati,",
  "anya-e0806n1:90_15": "tathāpi pakāro-yampi satthe yojetabbo vāti dassetuṁ vutto.",
  "anya-e0806n1:91_0": "29. Yuva",
  "anya-e0806n1:92_0": "Nanu sutte ‘luttā’ti pañcamī niddesā ‘paresa’nti hotu,",
  "anya-e0806n1:92_1": "‘yathākkamaṁ’ti tu vacanābhāve kathaṁ yathākkamantīdaṁ vuttanti āha-‘same’ccāti,",
  "anya-e0806n1:92_2": "samā saṅkhyā gaṇanā yesu te samasaṅkhyā-uddesino anudesino ca,",
  "anya-e0806n1:92_3": "uddisanaṁ paṭhamaṁ niddisanaṁ uddeso,",
  "anya-e0806n1:92_4": "anudisanaṁ pacchā kathanaṁ anudeso,",
  "anya-e0806n1:92_5": "uddeso anudeso esamatthīti uddesino anudesino,",
  "anya-e0806n1:92_6": "tesaṁ samasaṅkhyānamuddesīnaṁ anudesīnañca, ivaṇṇuvaṇṇāhi uddesino dve,",
  "anya-e0806n1:92_7": "e okārā anudesino ca dveti uddesīnamanudesīnañca ṭhānyādesānaṁ samasaṅkhyā siyā,",
  "anya-e0806n1:92_8": "satiyañca tassaṁ yathākkama mādasā vidhīyante,",
  "anya-e0806n1:92_9": "lokato siddhimupadasseti ‘tathāhi’ccādinā. Ava…pe… e oti paresaṁ mataṁ,",
  "anya-e0806n1:92_10": "vippaṭipattīti viruddhā paṭipatti paṭijānanaṁ,",
  "anya-e0806n1:92_11": "pare ‘‘satipi heṭṭhā vāggahaṇe‘kvacāsavaṇṇaṁ lutte’ti sutte kvaciggahaṇakaraṇato avaṇṇe eva lutte asavaṇṇo vidhi hoti,",
  "anya-e0806n1:92_12": "tato idha na hoti diṭṭhupādāna’’nti vadanti,",
  "anya-e0806n1:92_13": "kvacīti adhikāro idha na hoti mahussavo mātūpaṭṭhānanti, patisaddo ādhārattho,",
  "anya-e0806n1:92_14": "tena samānādhikaraṇo urasaddopīti urasminti nicca samāsattā asakapadena viggahe kate ‘‘asaṅkhyaṁ vibhatti’’ccādinā (3-2) suttena asaṅkhyasamāsoti dassetumāha-‘vibhatyatthesaṅkhyasamāso’ti,",
  "anya-e0806n1:92_15": "ettha pana yuvaṇṇānanti saṁsāmi samīpasamūha vikārāvayavādīsu ṭhānyādesasambandhe chaṭṭhī,",
  "anya-e0806n1:92_16": "tasmā ivaṇṇuvaṇṇānaṁ ṭhāne e oādesā hontīti attho,",
  "anya-e0806n1:92_17": "ṭhānampana tidhā apakaṁso nivatti pasaṅgo ceti,",
  "anya-e0806n1:92_18": "tattha gunnaṁ ṭhāne assā sambandhīyantu bajjhantu (jinindabuddhi) ti apakaṁso ṭhānasaddassattho,",
  "anya-e0806n1:92_19": "‘‘semhassa ṭhāne kaṭukamosadhaṁ dātabba’’nti nivatti ‘‘dabbhānaṁ ṭhāne sarehi attharitabba’’nti pasaṅgo,",
  "anya-e0806n1:92_20": "tesu idha paṭhamadutiyā na yujjanti… niccattā saddatthasambandhassa apanayanavināsā na yujjantīti,",
  "anya-e0806n1:92_21": "tatiyo tu (yujjati)… sutte atthābhidhānāya ivaṇṇuvaṇṇānaṁ pavattippasaṅge tadatthābhidhānāyeva eoādesā bhavantīti.",
  "anya-e0806n1:93_0": "30. Yavā",
  "anya-e0806n1:94_0": "‘‘Sattamiyaṁ pubbasse’’ti (1-14) pubbassa kāriyavidhānato sattamī niddiṭṭhassa paratā viññāyatīti vuttiyaṁ ‘pare’ti vuttaṁ, evamuparipi,",
  "anya-e0806n1:94_1": "parehi iccassa ajjhiṇamutto’ti sādhetuṁ ‘‘sabbocanti’’ ‘‘ajjho adhī’’ti ca suttitaṁ,",
  "anya-e0806n1:94_2": "tesamidha paccakkhātabhāvadassanatthamāha-‘ida’miccādi,",
  "anya-e0806n1:94_3": "abbhakkhānanti abbhuggabho imināva siddhanti ‘‘abbho abhī’’ti ca na vattabbaṁ,",
  "anya-e0806n1:94_4": "iti+assa iti ṭhite paralopoti dassanatthaṁ ‘iti assa paralopo’ti āha, anvagamātiādīsu niccaṁ.",
  "anya-e0806n1:95_0": "31. Eo",
  "anya-e0806n1:96_0": "Puttā me+atthi, asanto+etthāti padacchedo.",
  "anya-e0806n1:97_0": "32. Gossa",
  "anya-e0806n1:98_0": "Antādesatthoti ‘‘chaṭṭhiyantassā’’ti (1-17) bādhakassa ‘‘ṭānubandhānekavaṇṇā sabbassā’’ti (1-19) bādhakena ‘‘vānubandho’’ti (1-18) suttena antādesattho,",
  "anya-e0806n1:98_1": "teneva vuttaṁ-‘bādhakabādhanatthoyamārambho’ti,",
  "anya-e0806n1:98_2": "avavādese pubbasaralope dīgheca gavāssaṁ, gavacchanti niccaṁ.",
  "anya-e0806n1:98_3": "Idaṁ kathaṁ sijjhatīti sambandho, idanti yathariveccādikaṁ,",
  "anya-e0806n1:98_4": "kiṁ vinā sijjhatīti āha-‘evādissā’tiādi, evassa ādiekāro evādi, tassa,",
  "anya-e0806n1:98_5": "riādesamantarenāti sambandho, casaddo aṭṭhānappayutto, rassavidhānañcāti yojanīyo,",
  "anya-e0806n1:98_6": "katepi tasminti tasmiṁ sutte vihite ca,",
  "anya-e0806n1:98_7": "na sijjhatīti evādissa riādeso na katoti katvā vuttaṁ,",
  "anya-e0806n1:98_8": "bhusaṁ+evāti (pana) ṭhite mahāvuttinā evādissa iādese rūpasiddhi hoteva,",
  "anya-e0806n1:98_9": "idha pana pakārantarena ‘bhusāmive’ti sādhetumāha ‘tampi’ccādi.",
  "anya-e0806n1:99_0": "33. Byañja",
  "anya-e0806n1:100_0": "Rassadīghānanti sutte avutte kathaṁ rassadīghānanti labhati uddesinoti āha-‘dīghassā’tiādi,",
  "anya-e0806n1:100_1": "dīghassāti rassassāti ca ṭhānasambandhe chaṭṭhī,",
  "anya-e0806n1:100_2": "paccāsatyāti ṭhānaso paccāsatyā,",
  "anya-e0806n1:100_3": "idañca nissaya vasena vuttaṁ,",
  "anya-e0806n1:100_4": "nissayakaraṇameko satthāgato ñāyoti,",
  "anya-e0806n1:100_5": "idha niccaṁ-vītināmeti thullaccayaṁ, idha na hoti-jano sāyaṁ.",
  "anya-e0806n1:101_0": "34. Sara",
  "anya-e0806n1:102_0": "Ṭhānasambandheti ṭhiti ṭhānaṁ pasaṅgo, sambandhanaṁ-sambandho,",
  "anya-e0806n1:102_1": "ṭhānyādesabhāvalakkhaṇo ṭhāneyoganimittabhūto sambandho ṭhānasambandho tasmiṁ,",
  "anya-e0806n1:102_2": "dve rūpāni hontīti iminā na sarūpappadhānoti dassitaṁ hotīti sambandho,",
  "anya-e0806n1:102_3": "hetumāha-‘bahuvacananiddesā’ti,",
  "anya-e0806n1:102_4": "dve rūpānihontītyādi vacanamidaṁ padamidaṁ (potthake) dasseti ‘‘sarūpappadhānepi dvisadde dvisaddasāmaññena saṅkhyādvisaddānusiṭṭhaṁ nappayujjate,",
  "anya-e0806n1:102_5": "tassa (pana) saṅkhyeyyavacanasaṅkhyābhāvā ekavacanameva ( ) (pana) (potthake) hotī’’ti,",
  "anya-e0806n1:102_6": "iminā ca-tthappadhāno-yaṁ niddeso na sarūpappadhānoti dasseti,",
  "anya-e0806n1:102_7": "adhipatipaccayo adhipatippaccayoti aniccaṁ, idha na hoti idha modatīti,",
  "anya-e0806n1:102_8": "taṁ khaṇanti ettha ekaṅgavikalaṁ paccudāharaṇanti saramhā parattābhāvā na dvittaṁ.",
  "anya-e0806n1:103_0": "35. Catu",
  "anya-e0806n1:104_0": "Tabbagge tatiyapaṭhamāti kasmā vuttaṁ catuttha (dutiya) saddehi vaggakkharesveva gayhamānesu tathā niddeso yutto,",
  "anya-e0806n1:104_1": "na hi catunnampūraṇo catuttho dvinnampūraṇo dutiyoti akkharāyeva vuccantīti āsaṅkiya ‘vināpī’tiādimāha,",
  "anya-e0806n1:104_2": "akkhare akkharavisaye catutthādi vohāro karīyamāno vaggaggahaṇaṁ vināpi vaggakkhareyeva ruḷho pasiddhoti sambandho, hetumhi itisaddo, yato evaṁ,",
  "anya-e0806n1:104_3": "tasmā kāraṇā ‘tabbagge tatiyapaṭhamā’ti vuttanti adhippāyo,",
  "anya-e0806n1:104_4": "tabbaggeti catutthadutiyā yasmiṁ, tasmiṁyeva vaggeti attho,",
  "anya-e0806n1:104_5": "paccāsattīti pati āpubbā ‘sada-visaraṇagatyavasādanesu’iccasmā itthiyaṁ bhāvettimhi nipphajjatīti dassetumāha-‘paccāsīdana’miccādi,",
  "anya-e0806n1:104_6": "yathāyogganti catutthakkhare catutthassa tatiyo dutiyakkhare dutiyassa paṭhamoti evaṁ yoggamanatikkamma,",
  "anya-e0806n1:104_7": "dhassa dabhāvoti imināva pubbassa dhassa dattamupalakkheti, tathā yasattheroti.",
  "anya-e0806n1:104_8": "Theroti ettha ekāro vaggakkharo na hotīti tasmiṁ tavaggadutiyakkharassa tassa to paṭhamo na hoti.",
  "anya-e0806n1:104_9": "Panthoti ettha tavagga dutiyakkharena thakārena tabbaggabhūte nakāre satīpi na so tabbaggadutiyakkharoti na tassa paṭhamo to,",
  "anya-e0806n1:104_10": "ettha nigghoso nighosotiādi aniccaṁ, daḍḍho niṭṭhānanti niccaṁ.",
  "anya-e0806n1:105_0": "36. Vitissa",
  "anya-e0806n1:106_0": "Itisaddo-nukaraṇaṁ.",
  "anya-e0806n1:106_1": "Nipātassa pakativiyā-nukaraṇaṁ bhavati,",
  "anya-e0806n1:106_2": "anukaraṇañca dvidhā asādhusaddarūpaṁ sādhusaddarūpanti,",
  "anya-e0806n1:106_3": "tesu bhāravāhako koci tena pīḷito ‘aho bhāro’ti vattabbe sattivekallā ‘aho bāla’ iccāha,",
  "anya-e0806n1:106_4": "taṁsamīpavattī ‘kimayamāhe’ti kenaci puṭṭho samāno ‘aho bāla iccayamāhe’ti vadati, idhamasādhusaddarūpaṁ, itīti pana sādhusaddarūpaṁ,",
  "anya-e0806n1:106_5": "tasmā tato-nukāriyenātthena sātthakattā ṭhānasambandhe chaṭṭhī.",
  "anya-e0806n1:107_0": "37. Eo",
  "anya-e0806n1:108_0": "Nanu ‘‘vitisseve vā’’ti (1-36) votyanuvattiya avaṇṇe eonaṁ vo hotīti ca sakkā viññātuṁ,",
  "anya-e0806n1:108_1": "tathā sati ‘avaṇṇe kvaci vo hotī’’ti vattabbaṁ ‘ahoti vā’ti kasmā vuttanti codanamāsaṅkiyāha-‘okārassapi’ccādi,",
  "anya-e0806n1:108_2": "ṭhānibhāvena niddiṭṭhattāti ‘‘eona’’nti (1-31) vakārādesassa vijjamānattā vakārādesampati puna okāro ṭhānibhāvena niddisitabbo na siyāti adhippāyenāha,",
  "anya-e0806n1:108_3": "na nimittanti eonaṁ vakārādesatthaṁ avaṇṇo kāraṇaṁ na hotīti attho,",
  "anya-e0806n1:108_4": "aññathāti avaṇṇassa nimittatte,",
  "anya-e0806n1:108_5": "okāraṁ na paṭheyyāti sambandho,",
  "anya-e0806n1:108_6": "makārāgame’yāca kamāgate aggamakkhāyatī’ti,",
  "anya-e0806n1:108_7": "sve bhavanti viggayha tanappaccaye taddhitavuttiyaṁ vibhattiyā ‘‘ekatthatāyaṁ’’ti (2-119) lope akārādese dīgheca syādimhi svātanaṁ dvitte hiyyattanaṁ. Svātanantiādīsu niccaṁ,",
  "anya-e0806n1:108_8": "idha nahoti pareca na vijānantīti.",
  "anya-e0806n1:109_0": "38. Nigga",
  "anya-e0806n1:110_0": "Katha‘māgamo hotī’ti vuttaṁ yadi niggahītamāgamo siyā sutte āgamaggahaṇena vā bhavitabbaṁ ña-ma-kādya nubandhavisesena vā tyāsaṅkiyāha-‘asati pi’ccādi,",
  "anya-e0806n1:110_1": "āgamāvasāye kāraṇamāha-‘ādesattāyogā’ti,",
  "anya-e0806n1:110_2": "ādesattāyogo kathaṁ viññāyati ccāha-‘ṭhāniniddesābhāvato’ti,",
  "anya-e0806n1:110_3": "tathā sati āgaminiddesābhāvā āgamattampi na siyāti codeti ‘yajjeva’miccādinā,",
  "anya-e0806n1:110_4": "na-iti codanaṁ paṭikkhipitvā tassa āgamattameva sādhetumāha-‘tassā’tiādi, tassāti niggahītassa,",
  "anya-e0806n1:110_5": "rassānuppavattito rassasarameva anugantvā pavattito,",
  "anya-e0806n1:110_6": "ayamevattho vuttiyampi dassitoyevāti vattumāha-‘etadeve’ccādi,",
  "anya-e0806n1:110_7": "purimā jātīti visesanasamāsekate rasse ca bindvāgamo,",
  "anya-e0806n1:110_8": "paranimittassāniddiṭṭhattā bahusadde-ntassa bindvāgame bahuṁ,",
  "anya-e0806n1:110_9": "satipi payogānusārittadīpakassa kvacisaddassāpi vavatthitavibhāsatte vāsaddassāpi tādisattasseva paṭipādakatta sabhāvaṁ dassetuṁ ‘vavatthitavibhāsattā vādhikārassā’ti vuttiyaṁ vuttaṁ,",
  "anya-e0806n1:110_10": "vavatthitassa lakkhiyassa anurodhena lakkhaṇappavattikā vibhāsā vavatthitavibhāsā,",
  "anya-e0806n1:110_11": "abhedena tu vādhikāro vavatthita vibhāsā,",
  "anya-e0806n1:110_12": "tassā bhāvo vavatthitavibhāsattaṁ, tasmā, idha na hoti idha modati,",
  "anya-e0806n1:110_13": "imasmiṁ ṭhāne āgamattappakāsako ṭhāninidde sābhāvā ādesattāyogasaṅkhāto kāraṇaviseso samattho,",
  "anya-e0806n1:110_14": "tassa bhāvo sāmatthiyaṁ-atthabala-maññathānupapattilakkhaṇaṁ, sacāti so āgamo ca.",
  "anya-e0806n1:111_0": "39. Lopo",
  "anya-e0806n1:112_0": "Lopasaddassa bhāvasādhanamattameva sādhetumāha-‘tene’ccādi,",
  "anya-e0806n1:112_1": "lopoti yadi kammasādhano siyā tadā tena samānādhikaraṇaṁ katvā upari ‘‘parasaro’’ti suttamārabhīyeyyāti byatirekamāha ‘na parasaro’ti, idha na hoti saṅgaro.",
  "anya-e0806n1:113_0": "40. Para",
  "anya-e0806n1:114_0": "Tvaṁsi tvamasīti vikappo, idha na hoti tāsāhaṁ.",
  "anya-e0806n1:115_0": "41. Vagge",
  "anya-e0806n1:116_0": "Nanu vaggevaggantoti ettakeyeva vutte yasmiṁ (kismi)ñci vaggakkhare pare binduno yokoci vagganto aniyamena bhaveyya tathā sati aniṭṭhampi siyātyāsaṅkiya paccāsattiṁ sannissāyāniṭṭha nivattindassetumāha-‘vagge vagganto’ticcādi, sovāti vaggantova, tasminti vaggakkhare.",
  "anya-e0806n1:117_0": "42. Yeva",
  "anya-e0806n1:118_0": "Nanu saddattā byabhicārittā evassa tāva saddo hotu, saṁyato,",
  "anya-e0806n1:118_1": "saṁhitoti saddekadesabhūtānampi sambhavā tepi gahe tabbā siyunti ‘yaevahi saddesu’ti yahīnampi kathaṁ saddavohāro katoti āha ‘evā’tiādi,",
  "anya-e0806n1:118_2": "etthāyamadhippāyo ‘abyabhicārinā byabhicārī niyamyate’ti.",
  "anya-e0806n1:119_0": "43. Yesaṁ",
  "anya-e0806n1:120_0": "Yasadde pubbasutteneva saṁssapyādese siddhe so ( ) (tassa) (potthake) ya kāramatteyeva pare saṁsseva (yathā) siyāti suttamidamāraddhaṁ.",
  "anya-e0806n1:121_0": "44. Vana",
  "anya-e0806n1:122_0": "Ṭhāninamāsilissa gacchati pavattatīti āgamo nāma,",
  "anya-e0806n1:122_1": "ko-yamettha ṭhānīti āha-‘sarassāti,",
  "anya-e0806n1:122_2": "sutte anuvattassa ca avijjamānattā ‘sarassā’ti kuto labbhatīti codeti ‘nanu ce’tyādinā.",
  "anya-e0806n1:122_3": "Āgamasutiyā vanādīnaṁ ṭhānisutiyā abhāvepi sāmatthiyā byañjanassa vā āgamo siyā sarassa vā,",
  "anya-e0806n1:122_4": "yadi byañjanassa vā siyā (na) ‘‘padādīnaṁ kvacī’’ti (5-92) suttita mācariyena,",
  "anya-e0806n1:122_5": "tasmā tadeva ñāpeti ‘saro yevettha ṭhānī bhavitumarahatī’ti. Vuccateccādinā parihāramāha,",
  "anya-e0806n1:122_6": "nipubbā padismā anappaccaye ‘‘padādīnaṁ kvacī’’ti yukaantāvayavo ‘‘tavaggavaranā’’dinā (1-48) ye dassa jo ‘‘vaggala sehite’’ti (1-49) (yassa jo) nipajjanaṁ,",
  "anya-e0806n1:122_7": "mānantatyādīsūti adhikārāti ‘‘kyo bhāvakammesvaparokkhesu mānantatyādīsū’’ti (5-17) ito mānantatyādīsuti adhikārā,",
  "anya-e0806n1:122_8": "paccayantareti mānantatyādīto aññasmiṁ paccaye,",
  "anya-e0806n1:122_9": "kaccāyanena ‘atippagokhotāvā’ti sādhanatthaṁ ‘‘kvaci o byañjane’’ti okārāgamo gakārāgamo ca suttantarena vihito,",
  "anya-e0806n1:122_10": "taṁ pakārantarena sādhetuṁ vuttiyaṁ-‘atippago kho tāvā’ti yaṁ vuttaṁ taṁ dassetuṁ ‘atippā’tiādi vuttaṁ.",
  "anya-e0806n1:123_0": "46. Cha",
  "anya-e0806n1:124_0": "Dvādayo aṭṭhārasantā bahuvacanantāti ‘chakī’ti vattabbe ‘chā’ti ekavacanaṁ na yujjatīti codeti ‘nanucā’tiādinā, pariharati naccādinā,",
  "anya-e0806n1:124_1": "neti ‘chaḷo’ti ayutto-yaṁ niddeso na hotīti attho,",
  "anya-e0806n1:124_2": "chasaddassa anukaraṇattā chasaddānukaraṇattā,",
  "anya-e0806n1:124_3": "heṭṭhā vuttasādhusaddarūpā sādhusaddarūpamanukaraṇaṁ vibhajati ‘anukaraṇañca duvidha’miccādinā,",
  "anya-e0806n1:124_4": "pariccatto jahito attho vidhinisedharūpo yassa taṁ pariccattattaṁ,",
  "anya-e0806n1:124_5": "ettha pana chasaddena chasaṅkhyāviseso pariccatto,",
  "anya-e0806n1:124_6": "abhidhāyato hotīti iminā chasaddassa anukāriyenātthenātthavantatthamāha,",
  "anya-e0806n1:124_7": "ekavacanantassa niddeso kato… chasaddavacanīyassa chassa ekattā,",
  "anya-e0806n1:124_8": "anukāriyassāti ekādino saṅkhyā saddassa tadaññassa vā yadanukāriyamekādikaṁ tadaññaṁ vā saddarūpaṁ tassa.",
  "anya-e0806n1:124_9": "Saṅkhyādivisesanti ekattādisaṅkhyāvisesaṁ tadaññaṁ vā,",
  "anya-e0806n1:124_10": "‘‘yomhi dvinnaṁ duve dve’’ti (2-219) sutte dvisaddo-nukāriyaṁ dvisaddarūpaṁ tabbacanīyañca dvisaṅkhyāvisesamparāmasatīti tabbācakaṁ dvinnanti bahuvacanaṁ,",
  "anya-e0806n1:124_11": "atha ‘ḷañi’ti kasmā na vuttaṁ evañhi sati ñānabandhattāḷakāro ādyavayavo bhavitumarahatīti codanammanasi nidhāya ‘chasaddā’tiādimāha,",
  "anya-e0806n1:124_12": "antāpavādena vidhīyamāno ḷakāro cha saddā parassādissa āgamattā…pe… hotīti sambandho,",
  "anya-e0806n1:124_13": "antāpavādenāti iminā ‘sarassā’ti chaṭṭhīniddesato ‘‘chaḷīyantassā’’tī-massa visayabhāvaṁ dīpeti,",
  "anya-e0806n1:124_14": "parassāti iminā ‘chā’ti pañcamīniddesato ‘‘pañcamiyaṁ parassā’’tīmassa visayabhāvaṁ,",
  "anya-e0806n1:124_15": "ādissāti iminā ḷassekavaṇṇattā antāpavādena ‘‘ādissā’’ti sutte na ādyanto viyekopi saroti sarassādissa pattiṁ dasseti,",
  "anya-e0806n1:124_16": "ayametthādhippāyo ‘chā’ti pañcamīniddesā ‘‘pañcamiyaṁ parassā’’ti (1-15) parassa sampattaṁ kāriyaṁ ekavaṇṇattā ‘‘chaṭṭhiyantassā’’ti (1-17) antassa sampattaṁ ‘‘ādissā’’ti (1-16) ādivaṇṇassa pappotī’’ti.",
  "anya-e0806n1:124_17": "Ādibhūtova hotīti asatipi ñakāre āgamaggahaṇānuvattiyā āgaminaṁ saraṁ avināsento tassa ādyavayavabhūtova hotīti attho,",
  "anya-e0806n1:124_18": "lakāraṁ karonti ‘‘yavamadanataralācāgamā’’ti suttena,",
  "anya-e0806n1:124_19": "tanti lakārakaraṇaṁ ubhinnamavisesavacanañca ayuttataṁ dasseti ‘tesampi’ccādinā, tesampīti kaccāyanānampi,",
  "anya-e0806n1:124_20": "akkharasaññāyanti ‘‘akkharāpādayo ekacattālīsa’’nti vidhīyamānaakkhara saññāyaṁ.",
  "anya-e0806n1:124_21": "Avisese laḷānaṁ nānattābhāve,",
  "anya-e0806n1:124_22": "pākaṭo vāti iminā sutilipibhedassa paccakkhasiddhatandasseti,",
  "anya-e0806n1:124_23": "tattha hi sotaviññāṇavīthiyā laḷānaṁ visuṁvisuṁ gahaṇaṁ suti,",
  "anya-e0806n1:124_24": "taṁtaṁ desavāsīnaṁ lekhā va vatthānaṁ lipi,",
  "anya-e0806n1:124_25": "tesaṁ bhedo sotacakkhuviññāṇagayhattā paccakkhasiddho,",
  "anya-e0806n1:124_26": "chaḷabhiññāti vikappena ḷakārāgamapakkhe rūpaṁ.",
  "anya-e0806n1:125_0": "47. Tada",
  "anya-e0806n1:126_0": "Issa attaṁ nipātanā,",
  "anya-e0806n1:126_1": "dakāro pana ‘‘mayadā sare’’ti (1-44),",
  "anya-e0806n1:126_2": "padantarenātiādīti iminā aññena padena,",
  "anya-e0806n1:126_3": "sādhūni bhavantīti vutti pāṭhassa atthaṁ vattuṁ ‘sādhūni bhavantīti nipātanato’ti āha,",
  "anya-e0806n1:126_4": "tattha kāraṇamāha-‘ya’miccādi,",
  "anya-e0806n1:126_5": "appattassa pāpanampattassa paṭisedho ca nipātanaṁ,",
  "anya-e0806n1:126_6": "tesaṁ idha pāṭhāti tesaṁ tathā icchantānaṁ idhāti nipātassa imasmiṁ tadaminādisutte pāṭhā,",
  "anya-e0806n1:126_7": "uddhassa udūti uddhaṁ khamassāti aññapadatthasamāse uddhaṁkha iti ṭhite uddhaṁsaddassa uduādeso,",
  "anya-e0806n1:126_8": "asa-bhojane iccasmā ‘‘kvacaṇa’ iti (5-41) suttena aṇpaccaye asasaddo nipphajjatīti āha-‘pisitamasanā’ti ‘‘kvacaṇa’’ iti mahiyaṁ ravatīti ṭhite imināva gaṇanipātanena samāse kate mayūrasaddo nipphajjatīti dassetumāha ‘mahisaddasse’ccādi,",
  "anya-e0806n1:126_9": "assa tadaminādigaṇassa āgatigaṇattā evamaññepīti sambandho, vuttanti pāṭhaseso.",
  "anya-e0806n1:126_10": "Dīghanikāyādīsu pañcasu nikāyesūti–",
  "anya-e0806n1:127_0": "‘‘Dīghamajjhimasaṁyutta, aṅguttarikakhuddakā;",
  "anya-e0806n1:128_0": "Nikāyā (pañca) gambhīrā, dhammato atthatocime’’ti.",
  "anya-e0806n1:129_0": "Vuttesu dīghāgamādīsu pañcasu nikāyesu,",
  "anya-e0806n1:129_1": "ñātabbāti vaṇṇā gamādidvārena jānitabbā,",
  "anya-e0806n1:129_2": "pañcavidhaṁ pañcappakāraṁ niruttamuccateti sambandho, nibbacanaṁ niruttaṁ, napuṁsake bhāve tto,",
  "anya-e0806n1:129_3": "atthakathanavākya pubbakamuccāraṇamiccattho,",
  "anya-e0806n1:129_4": "tadabhidhāyi satthamapyabhidhāne-bhidheyyo pacārā tadatthatāya vā niruttamuccate,",
  "anya-e0806n1:129_5": "vuttanirutti lakkhaṇena…pe… veditabbāti iminā niruttasatthe ye saddā paṭipadaṁ nipphādiyanti tesamidaṁ sāmaññena nipphādananti dīpeti,",
  "anya-e0806n1:129_6": "dvāre niyutto dovārikoti ettha ṇike dakāravakārānaṁ majjhe okārāgamo,",
  "anya-e0806n1:129_7": "hiṁsismāti ‘hiṁsa-hiṁsāya’ miccasmā,",
  "anya-e0806n1:129_8": "appaccayeti ‘‘sāvakārakesva ghaṇghakā’’ti (5-44) appaccaye,",
  "anya-e0806n1:129_9": "nijakoti ettha jakārassa yakāre niyako.",
  "anya-e0806n1:129_10": "Atha vaṇṇavikāroti vuttattā javaṇṇassa yādese niyakādayo tāva sijjhantu,",
  "anya-e0806n1:129_11": "susānādayo kathaṁ chavapadādivikārattā susānādīnanti āha ‘padavikāropi’ccādi.",
  "anya-e0806n1:129_12": "Aññathā vaṇṇasamudāyādesassa visuṁgahaṇe chabbitopattiyā ‘pañcavidhaṁ nirutta’nti saṅkhyāniyamo na yujjeyyāti bhāvo. Yogo sambandho,",
  "anya-e0806n1:129_13": "tathāhiccādinā dhātussa atthātisayena yogampākaṭīkaroti,",
  "anya-e0806n1:129_14": "ravanakiriyāti sambandhoti kekāyitānyasaddanakiriyābhisambandho.",
  "anya-e0806n1:129_15": "Mayūroti ettha ravati mayūrarāve eva vattate,",
  "anya-e0806n1:129_16": "na sāmaññena ravanakiriyāmatteti bhāvo.",
  "anya-e0806n1:130_0": "48. Tava",
  "anya-e0806n1:131_0": "Vaṇṇamattasse vāti vaṇṇasāmaññasseva,",
  "anya-e0806n1:131_1": "mattasaddo ettha sāmañña vacano.",
  "anya-e0806n1:131_2": "Yakārassaca cādesoti sambandho,",
  "anya-e0806n1:131_3": "dayakārānaṁ jattantissa iminā,",
  "anya-e0806n1:131_4": "yassa ‘‘vaggalasehi te’’ti (1-49) jattaṁ,",
  "anya-e0806n1:131_5": "attānamadhikicca pavattanti atthe asaṅkhyasamāso.",
  "anya-e0806n1:132_0": "49. Vagga",
  "anya-e0806n1:133_0": "Yantaṁ saddānaṁ niccasambandhittepi pakkantavisayattā taṁsaddo yaṁsaddaṁ nāpekkhatetyāha-‘teti anantara’iccādi,",
  "anya-e0806n1:133_1": "taṁ saddo hi pakkanta visayo tathā pasiddhavisayo anubhūtavisayo ca yaṁsaddaṁ nāpekkhate,",
  "anya-e0806n1:133_2": "yathā ceso yaṁsaddannā pekkhate,",
  "anya-e0806n1:133_3": "taṁ sabbaṁ mahāsāminādhikāyaṁ subodhālaṅkāraṭīkāyaṁ–",
  "anya-e0806n1:134_0": "Munindacandasañjāta, hāsacandanalimpitā;",
  "anya-e0806n1:135_0": "Pallavādhavalātasse, veko nādharapallavoti (122).",
  "anya-e0806n1:136_0": "Etissā gāthāya amhehi vitthāritanayena gahetabbaṁ,",
  "anya-e0806n1:136_1": "yathā rahanti sakammākammadhātūnamanurūpaṁ.",
  "anya-e0806n1:137_0": "50. Vevā",
  "anya-e0806n1:138_0": "Kiñcāpīdaṁ idaṁkiñcāpi (potthake) vikappanatthaṁ katanti heṭṭhimena ni(nnāna)ttaṁ viññāyati,",
  "anya-e0806n1:138_1": "tathāpi iminā vākārena vikappova,",
  "anya-e0806n1:138_2": "heṭṭhime pana kvacādhikārā hakārantadhātuto dhyaṇpaccaye mehyaṁ, dohyaṁ sinehyaṁ, lehyantipi bhavatveva.",
  "anya-e0806n1:139_0": "53. Saṁyo",
  "anya-e0806n1:140_0": "Vattuno-ttappadhānattamattavacasīti niyatāvayavavācino upādānāti vuttamanekatthattepyādisaddassa,",
  "anya-e0806n1:140_1": "ādiyatītyādīti kammasā dhanocāyamādisaddo,",
  "anya-e0806n1:140_2": "soyamattho sumaṅgalappasādaniyā khuddasikkhā ṭīkāya‘ādito upasampannā’ti ettha amhehi vuttanayena veditabbo,",
  "anya-e0806n1:140_3": "saṁyujjatīti saṁyogo-ekatrāvaṭṭhitabyañjanā.",
  "anya-e0806n1:141_0": "54. Vicchā",
  "anya-e0806n1:142_0": "Yaṁvattateti vuttivacanaṁ nikkhipitvā tassa atthaṁ vattumārabhate ‘sambhavāpekkhāye’ccādi,",
  "anya-e0806n1:142_1": "yaṁvattateti ca sutte avijjamānepi gammamānatthassa saddassa payogampati kāmacāroti vuttiyaṁ vuttaṁ,",
  "anya-e0806n1:142_2": "yasaddassāniyamatthavuttittepi padavākyato nāññaṁ sambhavati vicchāyamābhikkhaññe ca vattamānanti āha ‘sambhavāpekkhāyapadaṁ vākyaṁvā’ti,",
  "anya-e0806n1:142_3": "sambhavatīti sambhavo-padaṁ vākyaṁ vā,",
  "anya-e0806n1:142_4": "tasmiṁ apekkhāya padaṁ vākyaṁ vā vattateti sambandho,",
  "anya-e0806n1:142_5": "vattateti vicchāyamābhiññe cātthe vattate,",
  "anya-e0806n1:142_6": "nanu padassa vākyassa vā visuṁyeva dabbādayo atthā,",
  "anya-e0806n1:142_7": "taṁ kathamida metasmiṁ vattudhamme kiriyādhamme ca vicchābhikkhaññatthe vattateti anuyogaṁ sandhāyāha-‘visayabhāvenā’tiādi,",
  "anya-e0806n1:142_8": "vicchāya vattudhammassa kiriyādhammassa cābhikkhaññassa visayo padaṁ vākyaṁ vā… anaññatthavuttivasena tatthappavattiyā, taṁ vasenaca,",
  "anya-e0806n1:142_9": "abhidhāyakattena ceti gocarattena pakāsakattena cāti attho,",
  "anya-e0806n1:142_10": "yaṁvattateti ajjhāhaṭassa yanti paṭhamantassa vibhattivipariṇāmaṁ dasseti (tassāti) ādinā,",
  "anya-e0806n1:142_11": "iminā idaṁ dīpeti ‘‘yajjapi ‘vicchābhikkhaññesvi’ tyatra chaṭṭhīnoccārīyate,",
  "anya-e0806n1:142_12": "tathāpi chaṭṭhīpasiddhi hoteva,",
  "anya-e0806n1:142_13": "kathaṁ dve iccādesaniddesā ādeso ca sambandhīnamapekkhate,",
  "anya-e0806n1:142_14": "‘vicchābhikkhaññesū’ti cātthaniddeso,",
  "anya-e0806n1:142_15": "na cātthassādesena sambandho upapajjate,",
  "anya-e0806n1:142_16": "tasmā vicchābhikkhaññesu yaṁ padaṁ vākyaṁ vā vattate tassa dve bhavanticcevaṁ chaṭṭhīyattho sakkā vattu’’nti,",
  "anya-e0806n1:142_17": "dve rūpāni hontīti dassitaṁ hotīti sambandho,",
  "anya-e0806n1:142_18": "saddarūpe saṅkhyayyeti dutiyā bahuvacanantaṁ paṭipādayamānoti ettha paṭipādanakiriyāya sambandhenopadiṭṭhaṁ,",
  "anya-e0806n1:142_19": "‘‘vākyantaraṭṭhopi saddo tadaññasmimpi sambandhamupayātī’’ti dvisaddoti idaṁ upari vākyadvayepyupayujjati ‘dvisaddo vutto,",
  "anya-e0806n1:142_20": "dvisaddo na sarūpappadhāno’ti,",
  "anya-e0806n1:142_21": "atha sarūpappadhāno kasmā na vuttoti āha-‘bahuvacanena niddesā’ti,",
  "anya-e0806n1:142_22": "atha dveti sāmaññena vuttattā padavākyānaṁ ṭhāne dvibbacanaṁ vā siyā,",
  "anya-e0806n1:142_23": "tānevā vattantīti dvippayogo vā,",
  "anya-e0806n1:142_24": "tathā sati ‘yaṁvattate tassā’ti kasmā paṭhamameva nissāya vuttiyaṁ vivaraṇaṁ katanti āha-‘evañcā’tiādi,",
  "anya-e0806n1:142_25": "idāni dvippayogapakkhassa sadosattā agahitabhāvaṁ dassetumāha-‘yadātvi’ tyādi,",
  "anya-e0806n1:142_26": "tusaddo pubbasmā pakkhā visesassa padassako visesanattho (potthake),",
  "anya-e0806n1:142_27": "tattha hi dve dverūpa (potthake) saddarūpānyādisīyante ,",
  "anya-e0806n1:142_28": "iha tu sova saddo dvirāvattate,",
  "anya-e0806n1:142_29": "āvuttī saṅkhyeyyāti evaṁ maññate ‘‘dvisaddo-yaṁ ‘‘ādasahi saṅkhyā saṅkhyeyye vattante’’ti vacanato saṅkhyeyyavacano,",
  "anya-e0806n1:142_30": "tasmeha saṅkhyeyyaṁ saddarūpaṁ vā siyā āvutti vā,",
  "anya-e0806n1:142_31": "iccapi niddeso tadubhayamapekkhiya napuṁsakaliṅgena vā siyā itthiliṅgena vā,",
  "anya-e0806n1:142_32": "tattha yadā napuṁsakaliṅgena niddeso,",
  "anya-e0806n1:142_33": "tadā saddarūpāni saṅkhyeyyāni bhavanti, yadā tu itthiliṅgena,",
  "anya-e0806n1:142_34": "tadā saddassāvuttī uccāraṇalakkhaṇā kiriyā saṅkhyeyā bhavanti,",
  "anya-e0806n1:142_35": "tato cettha āvuttīapi saṅkhyeyā hontī’’ti,",
  "anya-e0806n1:142_36": "tadā dvippayogo dvibbavacananti esa pakkhoti ayamettha bhāvo’’ yadā dve āvuttiyo vidhīyante tadā dvippayogo dvibbacanante sopekkho,",
  "anya-e0806n1:142_37": "(atra ṭhānyādesabhāvo natthi) natuṭṭhāne dvibbacanapakkho (potthake) āvutti hi kiriyā, tassā ceha saddo sādhanaṁ,",
  "anya-e0806n1:142_38": "na ca kiriyāya sādhanassa ca ṭhānyādesabhāvo upapajjate, tasmā yadāvuttī vidhīyante,",
  "anya-e0806n1:142_39": "tadā dippayogo dvibbacanante-so pakkho bhavatī’’ti,",
  "anya-e0806n1:142_40": "ayampi pakkho pāṇinīyehi pariggahīto,",
  "anya-e0806n1:142_41": "tadayuttaṁ dosaduṭṭhattāti sandassayamāha-‘so pane’tyādi,",
  "anya-e0806n1:142_42": "te hi dutiyampi pakkhamabbhupagamma upacāramattato bhedo,",
  "anya-e0806n1:142_43": "vatthutotvabhedo vāti ponopuññena taṁ sādhenti.",
  "anya-e0806n1:142_44": "Kathampana sadosattaṁ yenāyaṁ na gahitotyāha- ‘tathāhi’ccādi,",
  "anya-e0806n1:142_45": "ṇyo nasiyāti ‘‘tassa bhāvakammesu tta tā ttana ṇya ṇeyya ṇiya ṇiyā’’ti (4-59) bhāve vidhīyamāno ṇyo dvippayogapakkhe saddabhedasabbhāvā puna puneti samudāyasabhāvato punapuna bhāvoti atthe punapuna samudāyato na bhaveyyāti attho, na kevalaṁ ṇyova,",
  "anya-e0806n1:142_46": "atha kho ekapadantogadhānaṁ sarānaṁ sarānamādibhūtassukārassa bhavanto okāropi ‘‘sarānamādissā yuvaṇṇassā eo ṇānubandhe’’ti (4-124) na siyā,",
  "anya-e0806n1:142_47": "‘‘manādyāpādīnamomaye ca ‘‘iti (3-59) okāro pana pakkhadvayepi hoteva… uttarapadassa nimittabhāvena gahitattā,",
  "anya-e0806n1:142_48": "pubbapakkhepi hi dve saddarūpānyevādisīyanteti hoteva pada bhedo,",
  "anya-e0806n1:142_49": "vakkhati hi ‘satīpi attagate bhede’ti.",
  "anya-e0806n1:142_50": "Nanu āvuttidhammabheda saddassupacarito bhedo, sarūpato tvabhedova, aññathā āvuttiyeva na siyā,",
  "anya-e0806n1:142_51": "ekassa hi vatthuno āvutti hoticcāha‘nāntarene’ccādi,",
  "anya-e0806n1:142_52": "aññatheti upacarito bhedo na sabhāvatoti ce,",
  "anya-e0806n1:142_53": "kāriyambhavatīti evi na sakkā vattunti sambandho,",
  "anya-e0806n1:142_54": "sabhāvato tvabhedo vāti upacārābhāvena vatthuto vijjamānabhedamavadhārayati, aññathāti yadi bhedo siyā,",
  "anya-e0806n1:142_55": "āvuttiyeva na siyāti etthāyamadhippāyo ‘‘yadi sabhāvatova bhedo bhinnassa pana kathamāvutti siyā’’ti,",
  "anya-e0806n1:142_56": "ṭhānisadisattāti ‘‘ṭhānīviyādeso’’ti paribhāsamupalakkheti.",
  "anya-e0806n1:143_0": "Kiriyāyātiādīsu sahatthe tatiyā… kiriyādīhi dabbādyatthānaṁ vattu kattu byāpanicchāpavattito,",
  "anya-e0806n1:143_1": "desādīti ( ) (hi) (potthake) ādisaddena kālāvatthādiṁ saṅgaṇhāti,",
  "anya-e0806n1:143_2": "nānākārayuttameva bhinnaṁ nāma hotīti āha-‘anekappakārayutte’ti,",
  "anya-e0806n1:143_3": "bahuvacananiddesato vuttaṁ hotīti sambandho,",
  "anya-e0806n1:143_4": "tenāti yena bahuvacananiddesena sakiṁ byāpanicchā jotīyati tena karaṇabhūtena hetubhūtena vā,",
  "anya-e0806n1:143_5": "kamena byāpitumicchāyaṁ jātiādīnañca byāpitumicchāyanti sambandho,",
  "anya-e0806n1:143_6": "tattha ayañca gāmo ramaṇīyo ayañca gāmo ramaṇīyoti kamena byāpitumicchā,",
  "anya-e0806n1:143_7": "ettha kiñcāpi ramaṇīyaguṇena gāmadabbayogo atthi, tathāpi gāmānaṁ guṇena yogo,",
  "anya-e0806n1:143_8": "sabbo gāmo ramaṇīyoti bāhullena,",
  "anya-e0806n1:143_9": "natthi sākallena kamena (potthake) byāpitumiṭṭhattanti sakalabyāpanicchāyābhāvoti na dvibbacanaṁ,",
  "anya-e0806n1:143_10": "evamupari yojetvā attho daṭṭhabbo,",
  "anya-e0806n1:143_11": "sampanno yavoti sampannaguṇena yavajātiyā byāpitumicchā, ekatthā jāti,",
  "anya-e0806n1:143_12": "anekattha nissayā vicchā ekatthājāti,",
  "anya-e0806n1:143_13": "ekamatthaṁ ñāpayissāmīti jātisaddo payujjate ane katthanissayāca vicchā,",
  "anya-e0806n1:143_14": "anekatthaṁ saññāpayissāmīti vicchāpayujjate-ti mahābhasse,",
  "anya-e0806n1:143_15": "sobhanaṁ dhavakhadiranti sobhanaguṇena dhavādidabbānaṁ byāpitumicchā,",
  "anya-e0806n1:143_16": "atthasaddenettha dabbādayo vattumiṭṭhāti āha-‘dabbaguṇakiriyālakkhaṇe’ti,",
  "anya-e0806n1:143_17": "visaddo panettha byāpanatthoti āha-‘byāpituṁ sambandhitu’nti, sāti vicchā,",
  "anya-e0806n1:143_18": "vattudhammoti ‘rukkhaṁrukkha’miccādikaṁ yo vadati,",
  "anya-e0806n1:143_19": "tassa vattuno dhammo… icchālakkhaṇassa dhammassa tappaṭibaddhattā , saddoti rukkhamiccādiko,",
  "anya-e0806n1:143_20": "tassa saddassa yaṁ rūpaṁ atta bhāvo,",
  "anya-e0806n1:143_21": "tameva paccāsatyā ‘‘sutānumitesu sutasambandhova balavā’’ti vicchā bhikkhaññesu vattamānassa sutasseva tassa rūpassa paccāsannabhāvato dvisaṅkhyā yuttaṁ dvisaṅkhātāya saṅkhyāya ‘rukkhaṁ rukkha’miccevaṁ yuttaṁ atidisīyate sutte dveiccanena,",
  "anya-e0806n1:143_22": "dvibbacanasseva dvibbacanameva (potthake) hi dvisaṅkhyāyuttatā,",
  "anya-e0806n1:143_23": "atha katamekavacanantassa dvibbacanaṁ,",
  "anya-e0806n1:143_24": "tathāhi sabbeyevetettha vicchāyaṁ dvittehyabhidhayanteti bahattā bahuvacanaṁ pappoti,",
  "anya-e0806n1:143_25": "ekavacanantu na sijjhati ‘rukkhaṁ rukkhaṁ siñcatī’ti ekatthābhidhānabhinnasabbarukkhappatītīti kathamekavacanantassa dvibbavacanantī āsaṅkiyāha-‘tatthe’ccādi,",
  "anya-e0806n1:143_26": "atthasāmatthiyāti ‘bahuvacanantappayogehi’ccādinā vakkhamānanayena bahuvacanantappayogeneva vicchātthajotanato na tattha dvībbacanaṁ siyā,",
  "anya-e0806n1:143_27": "bhavitabbañca dvibbacane (na,",
  "anya-e0806n1:143_28": "e) kavacanattamantarena na cātthi dvibbacanāvakā soti patīti balāvagato yo-ttho,",
  "anya-e0806n1:143_29": "tassa atthassa aññathānupapattilakkhaṇaṁ sāmatthiyaṁ atthasāmatthiyaṁ,",
  "anya-e0806n1:143_30": "atthasāmatthiyā ekavacanantassa dvībbacananti sambandhā,",
  "anya-e0806n1:143_31": "kiriyādiyoganti kiriyāguṇādi sambandho,",
  "anya-e0806n1:143_32": "mantvāti byāpitumicchāyantīmassa pubbakiriyāvacanaṁ, abhisaṁharitvāti ekatokatvā.",
  "anya-e0806n1:143_33": "Saddassa tādisatthapaccāyakatte sāmatthiyaṁ saddasatti saddassa.",
  "anya-e0806n1:143_34": "Yugapadādhikaraṇatāyaṁ sahavacanicchāyaṁ bahuvacanappavattiyeva,",
  "anya-e0806n1:143_35": "na tattha dvibbacananti dassetumāha-‘atoyeve’ccādi,",
  "anya-e0806n1:143_36": "ato yevāti bahuvacanantassa saddasattiyā vicchājotanato dvibbacanābhāvāyeva,",
  "anya-e0806n1:143_37": "evamaññate- ‘idha pana yogapajjaṁ duvidhaṁ saddayogapajjaṁ atthayogapajjañca,",
  "anya-e0806n1:143_38": "tattha kiñci sātthakānaṁ saddayogapajjamatthayoga pajjaṁ na sambhavatīti,",
  "anya-e0806n1:143_39": "yugapadi adhikaraṇaṁ dhavādi attho yassa sodhavakhadirapalāsasaddo yugapadādhikaraṇo, tassa bhāvo tathā, tassañca sati,",
  "anya-e0806n1:143_40": "saddayogapajjamantarena bhinnatthānamekasaddavacanīyāna mekato papatti atthayogapajjaṁ,",
  "anya-e0806n1:143_41": "taṁ sahavacanicchāyanti iminā dassitanti tassaṁ sahavacanicchāyañca sati,",
  "anya-e0806n1:143_42": "sobhanā dhavakhadirapalāsā sobhanā rukkhāti sobhanaguṇayogepi bahuvacaneneva vicchājotanato dvibbacanābhāvoti,",
  "anya-e0806n1:143_43": "sobhanaṁ dhavakhadiranti pana satīpi saddayogapajje samāhārattā natthatthayogapajja nātvayāgapajja (potthake) nti ekavacanantattā dvittappasaṅgepi sobhanaṁ dhavakhadiranti saddānaṁ sakiṁ byāpanicchāyābhāvā na dvibbacananti heṭṭhā vuttaṁ.",
  "anya-e0806n1:144_0": "Vāttikakārena ‘‘ānupubbiye dve bhavantīti vattabba’’nti (8-1-1-vā) vuttaṁ,",
  "anya-e0806n1:144_1": "tadāha-‘ānupubbiyepi’ccādinā,",
  "anya-e0806n1:144_2": "atthevānupubbiyepi vicchā tatova dvittanti paṭipādaya ‘mānupubbiya’miccādinā ‘atthiyeveccādino vuttivākyassa vivaraṇamāha.",
  "anya-e0806n1:144_3": "Gāmajātiyā tulyajātiyānaṁ disā desādibhedena bhinnānamiva gāmānaṁ, na ettha vicchā,",
  "anya-e0806n1:144_4": "mūlamaggaṁ vā hi mukhya mekameva… heṭṭhuddhabhāgantarābhāvenekattā,",
  "anya-e0806n1:144_5": "yenupariyadho bhāgāpekkhāya katamūlaggabyapadesena bhinnajātiyā mūlaggabhāgā, te bhinnajātiyā,",
  "anya-e0806n1:144_6": "na ca bhinnajātiyānaṁ vicchā hoti,",
  "anya-e0806n1:144_7": "na hi gogoti vutte (vāhīka)gatā vicchāvagamyateti ācariyajinindabuddhinā ānupubbiye vicchāyābhāvaṁ paṭipāditaṁ,",
  "anya-e0806n1:144_8": "taṁ vighaṭayituṁ ‘yadi hi’ccādinā yaṁ vuttiyaṁ vuttaṁ,",
  "anya-e0806n1:144_9": "taṁ vipañcitumāha- ‘yathe’ccādi,",
  "anya-e0806n1:144_10": "nasanniviṭṭhoti na patiṭṭhito, natthīti vuttaṁ hoti,",
  "anya-e0806n1:144_11": "yassūparibhāgo atthi tampi mūlanti mūla byapadesassāpekkhā katattamāha, ubhayanti mūlamaggañca,",
  "anya-e0806n1:144_12": "tathā aññepi mūlaggabhāgāti iminā mūlaggabhedānaṁ heṭṭhā viya gahaṇe sati bahuttamāha,",
  "anya-e0806n1:144_13": "pubbakathitenāti ‘rukkhādīnaṁ bāhullenā’tiādinā pubbe vuttanayena,",
  "anya-e0806n1:144_14": "idaṁ vuttaṁ hoti ‘‘mūlādīnaṁ bāhullena thūlādi guṇayogammantvā sattamīvibhattiyuttena mūlādisaddasahitena sabba saddena mūlādikamatthamabhisaṁharitvā sabbasmiṁ mūle thūlā sabbasmiṁ agge sukhumāti evaṁ (vattuno) byāpitumicchāyamekavacanantassa vicchāyantveva dvibbacana’’nti.",
  "anya-e0806n1:145_0": "Jeṭṭhānaṁ vicchāsambhave sabbakaniṭṭhassa jeṭṭhattābhāvānuppaveso na siyāti ānupubbiyamattavacanicchāyaṁ teneva dvittamabhihitaṁ ‘jeṭṭhaṁ jeṭṭhamanuppavesayā’ti tenevācariyena,",
  "anya-e0806n1:145_1": "tadadhunā vighaṭīyati ‘jeṭṭha’ miccādinā ,",
  "anya-e0806n1:145_2": "kaniṭṭhopi pavesīyatīti kaniṭṭhassapi vicchāsambhavamāha,",
  "anya-e0806n1:145_3": "tattha kāraṇamāha-‘yatheva hi’ccādi,",
  "anya-e0806n1:145_4": "parassāti majjhimassāti ettha visesanaṁ,",
  "anya-e0806n1:145_5": "kaniṭṭhassāpi jeṭṭhabyapadesoti sambandho,",
  "anya-e0806n1:145_6": "yathāvuttameva samattheti ‘vatticchānibandhane hi’ccādinā,",
  "anya-e0806n1:145_7": "vatticchādibandhaneti vattuno icchā nibandhanaṁ kāraṇamassāti samāso, vatthusabhāve vatthu tatthe, abhiniveso pavatti, nābhisambhuṇāti na pappoti.",
  "anya-e0806n1:146_0": "‘‘Sakatthe vadhāriyamāne nekasmiṁ dve bhavantīti vattabba’’nti (8-1-12-vā) vāttikakārena vuttaṁ, tadāha ‘sakatthe’iccādi,",
  "anya-e0806n1:146_1": "atthappakāraṇādyanapekkhassa padassa atthe sakatthe avadhāriyamāne ettakameveti gammamāne anekasmiṁ diyyamāne dvibbacanamiṭṭhaṁ mataṁ pāṇiniyānanti attho,",
  "anya-e0806n1:146_2": "ayampanesamadhippāyo ‘māsakaṁ māsakaṁ imamhā kahāpaṇā bhavantānaṁ dvinnaṁ dehī tyatra dve eva māsā dātumicchitā, kahāpaṇaṁ nāma–",
  "anya-e0806n1:147_0": "Cattāro vihayo guñjā, dveguñjā māsako bhave;",
  "anya-e0806n1:148_0": "Dve akkhāva māsakāpañca,kkhānaṁ dharaṇamaṭṭhakaṁti.",
  "anya-e0806n1:149_0": "Vuttavidhinānekamāsakasamudāyo,",
  "anya-e0806n1:149_1": "tattha na sabbe kahāpaṇa sambandhino māsā dānakiriyāya byāpitā,",
  "anya-e0806n1:149_2": "dveyevāti netthattha vicchāti yathāvuttavattabbena dvibbacana’’nti,",
  "anya-e0806n1:149_3": "taṁ dassetvāti taṁ dvibbacanodāharaṇaṁ dassetvā,",
  "anya-e0806n1:149_4": "paṭipādayituṁ vicchāyameva dvittaṁ dassetuṁ… māsakaṁ māsakamiccādotvayamadhippāyo-‘‘dehīti dānakiriyāya māssa byāpitumiṭṭhāti vicchāyamevettha dvibbacanaṁ,",
  "anya-e0806n1:149_5": "tathāhyato dviruttā vicchāva gamyate’’ti,",
  "anya-e0806n1:149_6": "saddantaratoccādikaṁ kimāsaṅkiya vuttanti āha‘dehī’tiādi,",
  "anya-e0806n1:149_7": "avadhāraṇe patīyamāneti kahāpaṇasambandhini bahumhi māsakasamudāye māsakadvayanicchaye viññāyamāne sati,",
  "anya-e0806n1:149_8": "avisesena sāmaññena māsānaṁ dehīti dānakiriyāya byāpanā bhāvāti sambandho,",
  "anya-e0806n1:149_9": "saddantaratoccādino sādhippāyamatthamabhidhātumārabhate ‘padene’ccādi,",
  "anya-e0806n1:149_10": "ettha padenāti māsakamiccanena padena,",
  "anya-e0806n1:149_11": "imamhā kahāpaṇāti idamettha saddantaraṁ,",
  "anya-e0806n1:149_12": "katābhisaṅkharaṇassāti māsakaṁ māsakamiccevaṁ nipphāditassa,",
  "anya-e0806n1:149_13": "saddantaratoti iminā padantarayogo gahitoti āha-‘padantarena yogato’ti ayametthādhippāyo ‘‘dvittakaraṇakāle saddantaravacanīyassatthassānapekkhitattā māsakaṁmāsakanti avisesena māsakavicchāyaṁ dvittaṁ,",
  "anya-e0806n1:149_14": "tadanu pana imamhā kahāpaṇātisaddantarasambandhe sati yadi kahāpaṇasambandhya na vasesamāsakavicchā pariggayhati tadā imassa kahāpaṇassāti chaṭṭhiyā bhavitabbaṁ,",
  "anya-e0806n1:149_15": "imamhā kahāpaṇāti pana avadhipañcamīniddesato kahāpaṇato dvayameva gahetvā bhavantānaṁ dvinnaṁ dehīti imamhā kahāpaṇāti saddantaratovadhāraṇaṁ gamyate’’ti.",
  "anya-e0806n1:150_0": "‘‘Pubbapaṭhamānamatthātisayavacanicchāyaṁ dve bhavantīti vattabba’’nti (8-1-12-vā) vuttaṁ,",
  "anya-e0806n1:150_1": "tadāha-‘pubbapaṭhamānaṁ miccādi,",
  "anya-e0806n1:150_2": "pubbapaṭhamānaṁ pubbapaṭhama saddānaṁ atthātisayo yo atthassa pakaṁso, tassa vacanicchāyaṁ,",
  "anya-e0806n1:150_3": "sabbapaṭhamabhāvasaṅkhāta atthātisayamattāva vacanicchāti na ettha vicchāti tesamadhippāyo,",
  "anya-e0806n1:150_4": "vikasanakiriyāya pākakiriyāyāti vuttepi vikāsakaraṇakiriyāya pākakaraṇakiriyāyāti atthasambhavato ‘pubbaṁ pubbaṁ puppha’nti tyādo,",
  "anya-e0806n1:150_5": "pubbaṁ pubbaṁ vikasanaṁ karonti,",
  "anya-e0806n1:150_6": "paṭhamaṁ paṭhamaṁ vacanaṁ karontīti kiriyāvisesanavasena attho daṭṭhabbo,",
  "anya-e0806n1:150_7": "pubbāti matā paṭhamābhimatāti iminā pubbapaṭhamabhāvenābhimatānaṁ bahutta byāpanena vicchāsabbhāve kāraṇamāha.",
  "anya-e0806n1:151_0": "‘‘Ḍatara ḍatamānaṁ samasampadhāraṇāyamitthīnigade bhāve dve bhavantīti vattabba’’nti (8-1-12-vā) vuttaṁ,",
  "anya-e0806n1:151_1": "ettha itthiliṅgasaddo itthiliṅgayogā itthīti vutto, nigadyateneneti nigado,",
  "anya-e0806n1:151_2": "itthī nigado yassa so itthinigadobhāvo, tasmiṁ itthīnigade bhāve,",
  "anya-e0806n1:151_3": "tadāha-ratararata mantāna’miccādi,",
  "anya-e0806n1:151_4": "itthiliṅgeti itthiliṅgaṁ yassa so itthiliṅgobhāvo,",
  "anya-e0806n1:151_5": "tasmiṁ itthiliṅge bhāve vattamānānaṁ ratararatamantānaṁ dvibbacanamabhimatanti sambandho,",
  "anya-e0806n1:151_6": "kasmiṁ visayeti āha-‘samasampadhāraṇa visaye’ti,",
  "anya-e0806n1:151_7": "samena aḍḍhatādinā guṇena ime ubho aḍḍhā itvevaṁ rūpā sampadhāraṇā nirūpanā avabodho samasampadhāraṇā, sāeva visayo, tasmiṁ sati,",
  "anya-e0806n1:151_8": "aḍḍhatāya bahuvidhattābhāvā kiriyādiyo gābhāvā ca natthettha vicchāti tesamadhippāyo,",
  "anya-e0806n1:151_9": "pucchiyamānāti iminā ime ubho’ iccādīnaṁ pucchāvākyataṁ dasseti.",
  "anya-e0806n1:152_0": "Parabyavahārenāha-‘ākhyātādīnaṁ visayatta’nti,",
  "anya-e0806n1:152_1": "iminā ākhyātādīnameva kiriyājotakapadabhāvena ponopuññasaṅkhātakiriyā dhammassa dhanasameva visayattaṁ dīpeti,",
  "anya-e0806n1:152_2": "atisayavisiṭṭhanti iminā papacatisaddepakāro pakaṁsattha jotako upasaggoti dasseti,",
  "anya-e0806n1:152_3": "hividhimhīti’lū-cchedane’iccasmā vidhimhi hippaccayo ‘‘pañhapattanāvidhīsu’’ti (6-9) iminā suttenāti attho,",
  "anya-e0806n1:152_4": "ossāti ‘‘yuvaṇṇānameopaccaye’’ti (5-82) okārassa,",
  "anya-e0806n1:152_5": "‘pubbeka-kattukāna’’ (5-62) miccevāti evakārena paresamivāyamapyābhikkhaññe paccayo ce vidhīyate,",
  "anya-e0806n1:152_6": "tadā papacatiiccatra viya ābhikkhaññe vidhīyamānena paccayeneva ābhikkhaññatthassa pakāsitattā na dvibbacanena bhavitabbanti dasseti,",
  "anya-e0806n1:152_7": "yadā tu bhusaṁ punappunaṁ pacatīti vacanicchā tadāpi papacatīti bhavatyeva.",
  "anya-e0806n1:153_0": "Iha imasmiṁ udāharaṇe,",
  "anya-e0806n1:153_1": "ābhikkhaññe iccevāti iminā anukaraṇamattamevetaṁ natthetthābhikkhaññanti pāṇiniyā suttantarena dvittampaṭipādenti,",
  "anya-e0806n1:153_2": "natthettha tādisena vacanena payojanaṁ,",
  "anya-e0806n1:153_3": "ābhikkhaññeyeva dvibbacananti dasseti,",
  "anya-e0806n1:153_4": "evamaññate ‘‘paṭaiccetamanukaraṇaṁ bhavana kiriyampati vattatīti bhavanakiriyāmatī vuttīti (potthake) kiriyādhammaṁ ponopuññamettha atthevā’’ti,",
  "anya-e0806n1:153_5": "teneva vakkhati-‘paṭapaṭā bhavatīti ābhikkhaññe dvibbacana’nti,",
  "anya-e0806n1:153_6": "anitisminti itisadde avijjamāne,",
  "anya-e0806n1:153_7": "rāppaccayoti paṭhamaṁ dvitte kate pacchā rāppaccayo,",
  "anya-e0806n1:153_8": "rāppaccayamakatvāpi pakārantarena sādhetumāha- ‘athavā’ iccādi,",
  "anya-e0806n1:153_9": "dīgho niccanti paṭhamaṁ dvitte paṭapaṭakarotīti ṭhite niccaṁ dīgho,",
  "anya-e0806n1:153_10": "paṭapaṭā karotīti ettha nipphattiṁ dassetvā idāni paṭapaṭāyatīti ettha dassetuṁ paṭapaṭāyatītiādi āraddhaṁ.",
  "anya-e0806n1:154_0": "55. Syādi",
  "anya-e0806n1:155_0": "Ekassa ekassa iti ṭhite pubbavibhattiyā lutte saṁhitāyañca katāyaṁ ekekassa,",
  "anya-e0806n1:155_1": "evaṁ matthakena matthakenāti ṭhite matthaka matthakenāti.",
  "anya-e0806n1:156_0": "56. Sabbā",
  "anya-e0806n1:157_0": "Aññaṁ aññanti ṭhite iminā vibhattiyā lope akārassa ‘‘tadaminā’’ (1-47) dinā okāre aññoññantipi hoti.",
  "anya-e0806n1:158_0": "57. Yāva",
  "anya-e0806n1:159_0": "Yāvabodhanti ‘‘yāvāvadhāraṇe’’ti (3-4) asaṅkhyasamāso.",
  "anya-e0806n1:160_0": "58. Bahula",
  "anya-e0806n1:161_0": "Kvaci pavatyappavatti, kvacaññaṁ kvaci vā kvaci;",
  "anya-e0806n1:162_0": "Siyā bahulasaddena, vidhi sabbo yathāgamaṁti.",
  "anya-e0806n1:163_0": "Iti moggallānapañcikāṭīkāyaṁ sāratthavilāsiniyaṁ",
  "anya-e0806n1:164_0": "Paṭhamakaṇḍavaṇṇanā samattā."
}