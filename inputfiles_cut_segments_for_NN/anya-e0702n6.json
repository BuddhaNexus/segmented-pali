{
  "anya-e0702n6:0_0": "6. Aparantaraṭṭhasāsanavaṁsakathāmaggo",
  "anya-e0702n6:1_0": "6.",
  "anya-e0702n6:1_1": "Idāni pana marammamaṇḍale aparantaraṭṭhe sāsanavaṁsaṁ vakkhāmi.",
  "anya-e0702n6:1_2": "Amhākañhi marammaraṭṭhe suppādakatitthe vāṇijagāme vasante cūḷapuṇṇa mahāpuṇṇedve bhātike paṭicca bhagavato",
  "anya-e0702n6:1_3": "dharamānasseva atirekavīsativassakālato pabhuti sāsanaṁ patiṭṭhāsi.",
  "anya-e0702n6:1_4": "Na pana tāva byāpetvā patiṭṭhāsi.",
  "anya-e0702n6:1_5": "Teneva puna sāsanassa patiṭṭhāpanatthāya mahāmoggaliputtatissatthero yonakadhammarakkhitattheraṁ pesesīti.",
  "anya-e0702n6:2_0": "Bhagavā pana lohitacandanavihāraṁ paṭiggahetvā sattasattāhāni nisīditvā samāgatānaṁ devamanussānaṁ dhammarasaṁ adāsi.",
  "anya-e0702n6:2_1": "Sattāhesu ca ekasmiṁ ahu caturāsītipāṇasahassānaṁ dhammābhisamayo ahosi.",
  "anya-e0702n6:2_2": "Pañcasatamattehi ca pāsādehi āgacchanto antarāmagge saccabandhapabbate nisinnassa saccabandhassa nāma",
  "anya-e0702n6:2_3": "isino dhammaṁ desetvā chahi abhiññāhi saddhiṁ arahattaṁ pāpesi.",
  "anya-e0702n6:2_4": "Vāṇijagāme ca isidinnaseṭṭhi ādīnampi dhammarasaṁ pāyesi.",
  "anya-e0702n6:2_5": "Iccevaṁ saccabandhaisidinnamahāpuṇṇādayo paṭicca amhākaṁ marammamaṇḍale sāsanaṁ patiṭṭhāsi.",
  "anya-e0702n6:3_0": "Idaṁ marammamaṇḍale aparantaraṭṭhe paṭhamaṁ sāsanassa",
  "anya-e0702n6:4_0": "Patiṭṭhānaṁ.",
  "anya-e0702n6:5_0": "Bhagavato parinibbutato pañcatiṁsādhike dvivassasate sampatte tatiyasaṅgītiṁ saṅgāyitvā avasāne mahāmoggaliputtatissatthero",
  "anya-e0702n6:5_1": "attano saddhivihārikaṁ yonakadhammarakkhitattheraṁ saddhiṁ catūhi bhikkhūhi aparantaraṭṭhaṁ pesesi.",
  "anya-e0702n6:5_2": "Aparantaraṭṭhañca nāma amhākaṁ marammamaṇḍale sunāparantaraṭṭhameva.",
  "anya-e0702n6:5_3": "Tamatthaṁ pana heṭṭhā avocumhā.",
  "anya-e0702n6:6_0": "Yonakadhammarakkhitattheropi aparantaraṭṭhaṁ āgantvā aggikkhandhopamasuttena raṭṭhavāsīnaṁ pasādesi.",
  "anya-e0702n6:6_1": "Sattatimattānaṁ pāṇasahassānaṁ dhammarasaṁ pāyesi.",
  "anya-e0702n6:6_2": "Raṭṭhavāsino ca bahavo sāsane pabbajiṁsu.",
  "anya-e0702n6:6_3": "Rājakulatopi sahassamattā pabbajiṁsu.",
  "anya-e0702n6:6_4": "Itthīnaṁ pana atirekasaṭṭhisahassamattā pabbajiṁsu.",
  "anya-e0702n6:6_5": "Tañca na aggikkhandhopamasuttantaṁ sutvā pabbajantīnaṁ itthīnaṁ vasena vuttaṁ,",
  "anya-e0702n6:6_6": "atha kho ādito paṭṭhāya yāvacirakālā sāsanaṁ pasīditvā pabbajantīnaṁ itthīnaṁ vasena vuttanti daṭṭhabbaṁ.",
  "anya-e0702n6:6_7": "Kasmāti ce,",
  "anya-e0702n6:6_8": "itthīnaṁ bhikkhunīnaṁ santikeyeva pabbajituṁ yuttattā yonakadhammarakkhitattherena ca saddhiṁ bhikkhunīnaṁ anāgatattā.",
  "anya-e0702n6:6_9": "Evaṁ cirakālaṁ atikkamitvā pacchā bhikkhuniyo āgantvā tāsaṁ santike pabbajitānaṁ vasena vuttanti daṭṭhabbaṁ.",
  "anya-e0702n6:6_10": "Sīhaḷadīpe anuḷādeviyo pabbajitakāle mahāmahindattherassa saṅghamittātheriyā pakkosanatā idha ñāpakāti.",
  "anya-e0702n6:6_11": "Evaṁ yonakadhammarakkhitattheraṁ paṭicca aparantaraṭṭhe sattānaṁ bahupakāro ahosi.",
  "anya-e0702n6:6_12": "Tenevaṭṭhakathāyaṁ–",
  "anya-e0702n6:7_0": "Aparantaṁ vigāhitvā, yonako dhammarakkhito;",
  "anya-e0702n6:8_0": "Aggikkhandhūpamenettha, pasādesi jane bahūti.",
  "anya-e0702n6:9_0": "Tatthāyaṁ adhippāya viseso gahetabbo. Kathaṁ.",
  "anya-e0702n6:9_1": "Aggikkhandhopamasuttantaṁ nāma bhikkhūnaṁ paṭipattivasena vuttaṁ,",
  "anya-e0702n6:9_2": "taṁ bhikkhūnaṁyeva desetuṁ vaṭṭati,",
  "anya-e0702n6:9_3": "theropi tattha taṁ desesi,",
  "anya-e0702n6:9_4": "tasmā puṇṇasaccabandhādayo paṭicca bhagavato dharamānassa vīsativassakāleyeva sāsanaṁ aparantaraṭṭhe",
  "anya-e0702n6:9_5": "patiṭṭhahitvā kasmiñci kasmiñci ṭhāne bhikkhūnaṁ saṁvijjamānattā tesaṁ bhikkhūnaṁ saṅgahetvā desetuṁ",
  "anya-e0702n6:9_6": "pacchā āgatānañca bhikkhūnaṁ parisuddhācārataṁ viññāpetuṁ aggikkhandhopamasuttaṁ thero desesīti.",
  "anya-e0702n6:9_7": "Evañca sati arimaddananagare samaṇakuttakānaṁ saṁvijjamānabhāvaṁ vakkhamānena vacanena sameti.",
  "anya-e0702n6:10_0": "Idaṁ marammamaṇḍale aparantaraṭṭhe dutiyaṁ",
  "anya-e0702n6:11_0": "Sāsanassa patiṭṭhānaṁ.",
  "anya-e0702n6:12_0": "Yasmā pana buddhe,",
  "anya-e0702n6:12_1": "bhagavā puṇṇattherassa yācanamārabbha aparantaraṭṭhaṁ āgantvā vāṇije hi kārite candanavihāre vasitvā",
  "anya-e0702n6:12_2": "ekasmiṁ samaye ānandena pacchāsamaṇena tambadīparaṭṭhampi desacārikaṁ āhiṇḍi.",
  "anya-e0702n6:12_3": "Āhiṇḍitvā arimaddananagaraṭṭhānasamīpaṁ patvā pabbatamuddhani ṭhatvā anāgate kho ānanda imasmiṁ padese",
  "anya-e0702n6:12_4": "sammuti nāma rājā arimaddanaṁ nāma nagaraṁ māpessati ,",
  "anya-e0702n6:12_5": "tasmiñca nagare mama sāsanaṁ virūḷaṁ hutvā patiṭṭhahissatīti byākāsi.",
  "anya-e0702n6:12_6": "Ayamattho porāṇavedapātthakesu vutto.",
  "anya-e0702n6:13_0": "Yonakadhammarakkhitatthero ca aparantaraṭṭhaṁ āgantvā tambadīparaṭṭhampi āhiṇḍitvā tambadīparaṭṭhavāsīnampi dhammarasaṁ pāyesiyeva.",
  "anya-e0702n6:13_1": "Ayamattho khattiyakulato eva purisasahassāni pabbajiṁsūti aṭṭhakathāyaṁ vuttattā viññāyati.",
  "anya-e0702n6:13_2": "Tadā hi aparantaraṭṭhe khattiyo natthi,",
  "anya-e0702n6:13_3": "tambadīparaṭṭhindoyeva taṁ anusāsetvā ati vasati,",
  "anya-e0702n6:13_4": "khattiye ca āsante kuto khattiyakulāni bhavissanti,",
  "anya-e0702n6:13_5": "teneva tambadīparaṭṭhato purisasahassāni pabbajiṁsūti viññātabbaṁ.",
  "anya-e0702n6:13_6": "Tasmā tambadīpikasāsanavaṁsampi idha vattuṁ yujjati.",
  "anya-e0702n6:14_0": "Tenidāni tambadīpikāsāsanavaṁsaṁ pavakkhāmi.",
  "anya-e0702n6:14_1": "Amhākañhi marammamaṇḍale tambadīparaṭṭhe arimaddananagare sammutirājā nāma bhūpālo rajjaṁ karesi.",
  "anya-e0702n6:14_2": "Tato paṭṭhāya yāva anuruddharaññā samathi nāmake dese nisinnānaṁ tiṁsamattānaṁ samaṇakuttakānaṁ saṭṭhisahassamattānaṁ sissānaṁ ovādaṁ datvā cariṁsu.",
  "anya-e0702n6:15_0": "Tesaṁ pana samaṇakuttakānaṁ ayaṁ vādo,- sace yo pāṇātipātaṁ kareyya,",
  "anya-e0702n6:15_1": "so īdisaṁ parittaṁ bhaṇanto tamhā pāpakammā parimucceyya,",
  "anya-e0702n6:15_2": "sace pana yo mātāpitaraṁ hantvā anantariyakammato parimuccitukāmo bhaveyya,",
  "anya-e0702n6:15_3": "īdisaṁ parittaṁ bhaṇeyya,",
  "anya-e0702n6:15_4": "sacepi puttadhitānaṁ āvāhavivāhakammaṁ kattukāmo bhaveyya,",
  "anya-e0702n6:15_5": "ācariyānaṁ paṭhamaṁ niyyādetvā āvāhavivāhakammaṁ kātabbaṁ,",
  "anya-e0702n6:15_6": "yo idaṁ cārittaṁ atikkameyya,",
  "anya-e0702n6:15_7": "bahu apuññaṁ pasaveyyāti evamādīhi micchāvādehi attano attano upagatānaṁ ovādaṁ adaṁsu.",
  "anya-e0702n6:15_8": "Tamatthaṁ sutvā anuruddharājā paricitapuñño tesaṁ vādaṁ na ruci.",
  "anya-e0702n6:15_9": "Ayaṁ tesaṁ micchāvādoti.",
  "anya-e0702n6:16_0": "Tadā ca arimaddananagare arahanto nāma thero āgantvā sāsanaṁ patiṭṭhāpesi.",
  "anya-e0702n6:16_1": "Ayaṁ arahantattherassa aṭṭhuppatti,–",
  "anya-e0702n6:16_2": "rājavaṁsāgataparittanidānāgatasāsanappaveṇiyāgatavasena tividhā hoti.",
  "anya-e0702n6:17_0": "Tatthāyaṁ rājavaṁsāgataṭṭhuppatti,–",
  "anya-e0702n6:17_1": "tadā hi sunāparantatambadīparaṭṭhesu sabbena sabbaṁ sabbadā thiraṁ sāsanaṁ na tāva patiṭṭhāsi.",
  "anya-e0702n6:17_2": "Teneva bhagavato byākataniyāmena sāsanaṁ patiṭṭhāpessāmāti cintetvā mahātherā sakkassa devānamindassa",
  "anya-e0702n6:17_3": "santikaṁ gantvā sāsanaṁ anuggahituṁ samatthaṁ puggalaṁ dehīti yāciṁsu.",
  "anya-e0702n6:17_4": "Sakkoca devānamindo tāvatiṁsabhavane ekaṁ devaputtaṁ yācitvā ekissā brāhmaṇiyā kucchimhi paṭisandhiṁ gaṇhāpesi.",
  "anya-e0702n6:17_5": "Dasamāsaccayena vijāyanakāle sīlabuddhi nāma thero anurakkhitvā vaye sampatte pabbājesi.",
  "anya-e0702n6:17_6": "Tīsu piṭakesu ativiya cheko hutvā arahattaṁ pāpuṇi.",
  "anya-e0702n6:17_7": "Arahantoti nāmena pākaṭo ahosi.",
  "anya-e0702n6:18_0": "Soca thero marammamaṇḍale jinasāsanaṁ vijjotāpetuṁ arimaddananagaraṁ āgantvā nagarato avidūre ekasmiṁ araññe nisīdi.",
  "anya-e0702n6:18_1": "Tadā sakko devānamindo ekaṁ nesādaṁ palobhetvā tassa theraṁ dassesi.",
  "anya-e0702n6:18_2": "Atha nesādassa etadahosi,–",
  "anya-e0702n6:18_3": "ayaṁ pana amanusso yakkho bhaveyya,",
  "anya-e0702n6:18_4": "sace pana manusso bhaveyya,",
  "anya-e0702n6:18_5": "evaṁ sati milakkhujātiko bhaveyyāti.",
  "anya-e0702n6:18_6": "Evaṁ pana cintetvā rañño dassanatthāya nagaraṁ ānesi.",
  "anya-e0702n6:18_7": "Thero ca aṭṭhaparikkhāre gahetvā anugacchi.",
  "anya-e0702n6:18_8": "Nesādā ca theraṁ ānetvā rañño dassesi.",
  "anya-e0702n6:19_0": "Rājā disvā santindriyo ayaṁ,",
  "anya-e0702n6:19_1": "na milakkhujātiko,",
  "anya-e0702n6:19_2": "imassa abbhantare sāradhammo atthi maññeti laddhasūriyobhāsaṁviya padumaṁ phullacittaṁ hutvā vīmaṁsetukāmo theraṁ āha,–",
  "anya-e0702n6:19_3": "attano sāruppaṁ āsanaṁ ñatvā nisīdāhīti.",
  "anya-e0702n6:20_0": "Thero ca rājapallaṅkaṁ āruhitvā nasīdi.",
  "anya-e0702n6:20_1": "Rājā ca ayaṁ aggāsane nisīdi,",
  "anya-e0702n6:20_2": "avassaṁ aggapuggalo bhaveyyāti cintetvā tvaṁ kassa ñāti,",
  "anya-e0702n6:20_3": "kassa bhisso,",
  "anya-e0702n6:20_4": "kuto āgatosīti pucchi.",
  "anya-e0702n6:20_5": "Thero ca evamāha,–",
  "anya-e0702n6:20_6": "lokasmiṁ yo navaguṇasampanno bhagavā sammāsambuddho,",
  "anya-e0702n6:20_7": "tassāhaṁ ñāti,",
  "anya-e0702n6:20_8": "sobhagavāyeva mamācariyo,",
  "anya-e0702n6:20_9": "bhikkhusaṅghassa nisinnaṭṭhānato āgatomhīti.",
  "anya-e0702n6:21_0": "Rājā ca somanassappatto hutvā āha,",
  "anya-e0702n6:21_1": "tava ācariyena desitaṁ dhammaṁ ekadesato desehīti.",
  "anya-e0702n6:21_2": "Atha yathā siridhammāsokarañño nigrodhasāmaṇerena appamādadhammo desito,",
  "anya-e0702n6:21_3": "evaṁ appamādadhammaṁyeva thero desesi.",
  "anya-e0702n6:22_0": "Rājā ca puna āha,–",
  "anya-e0702n6:22_1": "kuhiṁ dāni sammāsambuddho nisīdati,",
  "anya-e0702n6:22_2": "tena pana desito dhammo katippamāṇo,",
  "anya-e0702n6:22_3": "tassa sāvakā pana katippamāṇā,",
  "anya-e0702n6:22_4": "tumhādisā aññe atthi vā mā vāti.",
  "anya-e0702n6:22_5": "Idāni amhākaṁ ācariyo sammāsambuddho parinibbuto,",
  "anya-e0702n6:22_6": "dhātuyoyeva idāni atthi,",
  "anya-e0702n6:22_7": "tena pana desito dhammo caturāsītidhammakkhandhasahassappamāṇo,",
  "anya-e0702n6:22_8": "sudhammapure piṭakattayaṁ yugaḷavasena tiṁsavidhā atthi,",
  "anya-e0702n6:22_9": "mayā añño paramattha sammutivasena duvidhopi saṅgho atthīti.",
  "anya-e0702n6:23_0": "Taṁ sutvā rājā bhiyyosomattāya pasanno hutvā puna ārocesi,–",
  "anya-e0702n6:23_1": "mama bhante imasmiṁ paccakkhe natthi tayā añño nātho,",
  "anya-e0702n6:23_2": "ajjabhagge pāṇupetaṁ maṁ upāsakoti dhārehi,",
  "anya-e0702n6:23_3": "tava ovādaṁ ahaṁ sirasā paṭiggaṇhissāmīti.",
  "anya-e0702n6:24_0": "Tato pacchā araññakaṅgārahe ṭhāne vihāraṁ kārāpetvā adāsi.",
  "anya-e0702n6:24_1": "Samaṇakuttakānampii vādaṁ bhindi,",
  "anya-e0702n6:24_2": "yathā pana suvaṇṇapātiṁ labhitvā suvaṇṇabhājanaṁ labhitvā mattikābhājananti.",
  "anya-e0702n6:24_3": "Sakalepi ca raṭṭhe samaṇakuttakānaṁ vādaṁ jahāpesi.",
  "anya-e0702n6:24_4": "Tasmiñca kāle samaṇakuttakā hīnalābhā hutvā therassa upanāhaṁ bandhiṁsu.",
  "anya-e0702n6:24_5": "Te pana samaṇakuttakā araññe nissāmikāviya koleyakā sunakhā anāthā hutvā kāyikacetasikadukkhaṁ labhiṁsu.",
  "anya-e0702n6:25_0": "Rājā ca tamatthaṁ ñatvā yathā samaṇakuttakā nābhibhavanti,",
  "anya-e0702n6:25_1": "tathā ārakkhaṁ ṭhapesi.",
  "anya-e0702n6:25_2": "Te ca samaṇakuttake setavatthaṁ nivāsāpetvā āvudhagāhayodhabhāvena rājakamme niyojāpesi.",
  "anya-e0702n6:25_3": "Thero ca sāsane pasanne jane pabbājetvā upasampādetvā sāsanaṁ visodhāpesi.",
  "anya-e0702n6:25_4": "Rājā ca imasmiṁ raṭṭhe porāṇikā rājāno samaṇakuttakānaṁ vādaṁ gahetvā rajjaṁ kāresuṁ,",
  "anya-e0702n6:25_5": "sace hi pana tesaṁ anatthakarajjaṁ puna gaṇhāpetuṁ sakkuṇeyyaṁ,",
  "anya-e0702n6:25_6": "evaṁ sati ahaṁ tesaṁ anatthakarajjaṁ apanetvā sātthakarajjaṁ gaṇhāpetumicchāmīti anusocīti.",
  "anya-e0702n6:26_0": "Ayaṁ pana parittanidānāgataṭṭhuppatti, –",
  "anya-e0702n6:27_0": "Sīhaḷadīpe kira vippavāsīnagare nisinno eko bhikkhuupadvārāvatīnagaraṁ gantvā pariyattiṁ uggaṇhi.",
  "anya-e0702n6:27_1": "Tato pacchā sudhamma puraṁ gantvā pariyattiṁ uggaṇhi.",
  "anya-e0702n6:27_2": "Tasmiñca kāle sirikhettanagare pāṭalirukkhe eko gantho atthīti sutvā sudhammapurato sirikhettanagaraṁ agamāsi.",
  "anya-e0702n6:27_3": "Antarāmagge luddhako theraṁ passitvā ayaṁ yakkhoti maññitvā gahetvā anuruddharañño dassesi.",
  "anya-e0702n6:28_0": "Tadā rājā theraṁ pucchi,–",
  "anya-e0702n6:28_1": "ko pana tvanti.",
  "anya-e0702n6:28_2": "Ahaṁ mahārāja gobhamassa sāvakoti.",
  "anya-e0702n6:28_3": "Puna rājā pucchi,–tiṇṇaṁ pana ratanānaṁ kīdisoti.",
  "anya-e0702n6:28_4": "Thero āha,–",
  "anya-e0702n6:28_5": "mahosadhapaṇḍitoviya mahārāja buddho daṭṭhabbo,",
  "anya-e0702n6:28_6": "umaṅgoviya dhammo,",
  "anya-e0702n6:28_7": "videhasenā viya saṅghoti.",
  "anya-e0702n6:28_8": "Evaṁ upamāhi pakāsito rājā puna pucchi,–kiṁ nukho ime gotamassa sāvakāti.",
  "anya-e0702n6:28_9": "Na kho mahārāja ime gotamassa sāvakā,",
  "anya-e0702n6:28_10": "ime pana amhehi visabhāgā samaṇakuttakāye vāti.",
  "anya-e0702n6:28_11": "Evaṁ vutte tato paṭṭhāya te samaṇakuttake vijahi,",
  "anya-e0702n6:28_12": "tiṇaṁ viya nātimaññi.",
  "anya-e0702n6:28_13": "Pāṭalirukkhasu siratopi laddhaṁ tesaṁ ganthaṁ laddhaṭṭhāneyeva agginā jhāpesi.",
  "anya-e0702n6:28_14": "Tampi ṭhānaṁ yāvajjatanā aggijhāpanathalanti pākaṭanti.",
  "anya-e0702n6:29_0": "Thero ca vimāna vatthuṁ rañño desesi.",
  "anya-e0702n6:29_1": "Rājā ca pasīditvā sirikhettanagarato arimaddananagaraṁ paccāgamanakāle ānesi.",
  "anya-e0702n6:30_0": "Idaṁ pana pāṭalisusire laddhaganthassa kāraṇaṁ,- tesañhi samaṇakuttakānaṁ abbhantare eko upāyaccheko",
  "anya-e0702n6:30_1": "samaṇakuttako attano vādānurūpaṁ ganthaṁ katvā sirikhettanagare dvattiṁsaratanakkhandhassa pāṭalirukkhassa",
  "anya-e0702n6:30_2": "susire pavesetvā punappunaṁ udakena temetvā mattikāya limpetvā puna tacaṁ uppādetvā uṭṭhāpesi.",
  "anya-e0702n6:30_3": "Tadā mayaṁ supine pāṭalirukkhe sāragantho atthabyañjanasampanno eko atthītii passāmāti kolāhalaṁ uppādesuṁ.",
  "anya-e0702n6:30_4": "Taṁ sutvā rājā sirikhettanagaraṁ gantvā taṁ pāṭalirukkhaṁ bhinditvā gavesento taṁ ganthaṁ labhi.",
  "anya-e0702n6:30_5": "Ganthe pana sakavādavasena samaṇakuttakasāmaññatā īdisāyeva,",
  "anya-e0702n6:30_6": "ete gotamāsāvakā hontii,",
  "anya-e0702n6:30_7": "etesaṁyeva ācāro saggamaggapathabhūtoti evamādīhi kāraṇehi vuttaṁ.",
  "anya-e0702n6:30_8": "Rājā ca pasīditvā samaṇakuttakānaṁ bahūni dātabbāni adāsi.",
  "anya-e0702n6:30_9": "Tato pacchā therassa dhammakathaṁ sutvā taṁ agginā jhāpesīti evaṁ samaṇakuttakānaṁ vacanaṁ sutvā sirikhettanagaraṁ",
  "anya-e0702n6:30_10": "gantvā arimaddananagaraṁ paccāgacchanto theraṁ ānesīti daṭṭhabbaṁ.",
  "anya-e0702n6:30_11": "Arimaddananagaraṁ sampattakāle jetavanaṁ nāma vihāraṁ kārāpetvā adāsi.",
  "anya-e0702n6:30_12": "Thero ca tattha sāsānaṁ visodhetvā nisīdi.",
  "anya-e0702n6:30_13": "Rājā devasikaṁ udakaṁ ānetvā aggamahesī pana devasikaṁyeva piṇḍapātaṁ ānetvā bhojesi.",
  "anya-e0702n6:30_14": "Uppannakaṅkhā kālepi taṁtaṁkaṅkhāṭṭhānaṁ pucchīti.",
  "anya-e0702n6:31_0": "Ayaṁ pana sāsanappaveṇiyāgataṭṭhuppatti,–",
  "anya-e0702n6:32_0": "Sudhammapure hi samāpattilābhī anomadassī nāma thero soṇuttarattherānaṁ vaṁsānurukkhaṇavasena saddhiṁ pañcahi bhikkhu satehi nisīdi.",
  "anya-e0702n6:32_1": "Tassa pana padhānasisso adhisīlonāma,",
  "anya-e0702n6:32_2": "tassa padhānasisso prānadassī nāma,",
  "anya-e0702n6:32_3": "tassa padhānasisso kāḷo nāma,",
  "anya-e0702n6:32_4": "tassa padhānasisso arahanto nāma,",
  "anya-e0702n6:32_5": "tassa padhānasisso ariyavaṁso nāmāti.",
  "anya-e0702n6:33_0": "Idañca vacanaṁ-ko panesa uttarājīvamahātheroti.",
  "anya-e0702n6:33_1": "Ayañhi thero rāmaññadesiyaputto ariyavaṁsattherassa sisso.",
  "anya-e0702n6:33_2": "Ariyavaṁsatthero pana kappuṅganagaravāsī mahākāḷattherassa sisso.",
  "anya-e0702n6:33_3": "So pana sudhammanagaravāsino prānadassī mahātherassa sissoti kalyāṇī silālekhane vuttavacanena na sameti.",
  "anya-e0702n6:33_4": "Evampi sati yathicchita adhippāyo na nassatīti daṭṭhabbaṁ.",
  "anya-e0702n6:34_0": "Evaṁ nānācariyānaṁ vādo nānākārena dissamānopi arahantattherassa arimaddananagare sāsanaṁ anuggahetvā",
  "anya-e0702n6:34_1": "patiṭṭhānatāyevettha pamāṇanti katvā nāvamaññitabbo.",
  "anya-e0702n6:34_2": "Sabbesañhi ācariyānaṁ vādepi arahantatthero arimaddananagaraṁ āgantvā sāsanaṁ patiṭṭhāpesīti attho icchitabboyevāti.",
  "anya-e0702n6:35_0": "Arahantatthero pana mūlanāmena dhammadassīti pākaṭo sudhammapuravāsī sīlabuddhittherassa sissoti daṭṭhabbo.",
  "anya-e0702n6:35_1": "So ca thero pubbeva pabbajjakālato catūsu vedesu sikkhitasippo.",
  "anya-e0702n6:35_2": "Pabbajitvā pana sāḷakathaṁ piṭakattayaṁ uggaṇhitvā pāraṁ gantvā sabbattha pākaṭo.",
  "anya-e0702n6:35_3": "Sokkatayanagaraṁ anetvā manussā pūjenti.",
  "anya-e0702n6:35_4": "Tattha dasavassāni vasitvā puna sudhammapuraṁ āgantvā araññavāsaṁ samādiyi.",
  "anya-e0702n6:36_0": "Tato pacchā jinacakke ekasaṭṭhādhike pañcasate sahasseca sampatte kaliyuge ekūnāsītādhike tisate sampatte anuruddharājā rajjaṁ pāpuṇi.",
  "anya-e0702n6:36_1": "Tadā arimaddananagare samaṇakuttakā mayaṁ gotamasāvakāti vatvā tiṁsatiṁsavaggā hutvā nisīdiṁsu.",
  "anya-e0702n6:36_2": "Vaggavasena kira sahassamattāti.",
  "anya-e0702n6:36_3": "Anuruddharājā ca tesaṁ samaṇakuttakānaṁ āgāriyābrahmacariyādīni sutvā na pasīdi.",
  "anya-e0702n6:36_4": "Evampi paveṇiyā āgabhattā na pajahi.",
  "anya-e0702n6:36_5": "Arahantaṁ pana theraṁ passitvā tato paṭṭhāya tesaṁ samaṇakuttakānaṁ nibaddhavattāni bhinditvā sāsane pasīdi.",
  "anya-e0702n6:37_0": "Idaṁ marammamaṇḍale tambadīparaṭṭhe arimaddananagare arahantaṁ.",
  "anya-e0702n6:38_0": "Nāma theraṁ paṭicca tatiyaṁ sāsanassa patiṭṭhānaṁ.",
  "anya-e0702n6:39_0": "Tasmiñca kāle arahantatthero anuruddharājānaṁ āha,-tīsu sāsanesu pariyattisāsane tiṭṭhanteyeva paṭipatti sāsanaṁ tiṭṭhati,",
  "anya-e0702n6:39_1": "paṭipattisāsane tiṭṭhanteyeva paṭivedhasāsanaṁ tiṭṭhati,",
  "anya-e0702n6:39_2": "yathā hi gunnaṁ satepi sahassepi vijjamāne paveṇipa,likāya dhenuyā asati so vaṁso sāpaveṇī na ghaḷīyatii,",
  "anya-e0702n6:39_3": "evamevaṁ dhutaṅgadharānaṁ bhikkhūnaṁ satepi sahassepi vijjamāne pariyattiyā antarahitāya paṭivedho nāma na hoti,",
  "anya-e0702n6:39_4": "yathā pana nimikumbhiyo jānanatthāya pāsāṇa piṭṭhe akkharesu ṭhapitesu yāva akkharāni dharanti,",
  "anya-e0702n6:39_5": "tāva nidhikumbhiyo naṭṭhā nāma na honti,",
  "anya-e0702n6:39_6": "evamevaṁ pariyattiyā dharamānāya sāsanaṁ anantarahitaṁ nāma hoti,",
  "anya-e0702n6:39_7": "yathā ca mahato taḷākassa pāḷiyā thirāya udakaṁ na ṭhassatīti na vattabbaṁ,",
  "anya-e0702n6:39_8": "udake sati padumādīni pupphāni na pupphissantīti na vattabbaṁ,",
  "anya-e0702n6:39_9": "evamevaṁ mahātaḷākassa thirapāḷisadise tepiṭake buddhavacane sati udakasadisā paṭipattipūrakā kulaputtā natthīti na vattabbaṁ,",
  "anya-e0702n6:39_10": "tesu sati padumādipupphasadiso paṭivedho natthīti na vattabbaṁ,",
  "anya-e0702n6:39_11": "evaṁ ekantato pariyattimeva pamāṇaṁ,",
  "anya-e0702n6:39_12": "tasmā antamaso dvīsu pātimokkhasu vattamānesupi sāsanaṁ anantarahitameva,",
  "anya-e0702n6:39_13": "pariyattiyā antarahitāya suppaṭipannassāpi dhammābhisamayo natthi,",
  "anya-e0702n6:39_14": "anantarahitāya eva dhammābhisamayo atthi ,",
  "anya-e0702n6:39_15": "idānipi amhākaṁ pariyattisāsanaṁ paripuṇṇaṁ natthi,",
  "anya-e0702n6:39_16": "sarīradhātuyo ca natthi,",
  "anya-e0702n6:39_17": "tasmā yattha pariyattisāsanaṁ sarīradhātuyo ca atthi,",
  "anya-e0702n6:39_18": "tattha paṇṇākārena saddhiṁ dūtaṁ pesetvā ānetabbā,",
  "anya-e0702n6:39_19": "evaṁ sati amhākaṁ raṭṭhe jinasāsanaṁ cirakālaṁ patiṭṭhahissatīti.",
  "anya-e0702n6:40_0": "Evaṁ pana bhante sati kattha yācissāmāti.",
  "anya-e0702n6:40_1": "Suvaṇṇabhūmiraṭṭhe mahārāja sudhammapure tīhi vārehi piṭakattayaṁ likhitvā ṭhapesi,",
  "anya-e0702n6:40_2": "sarīradhātuyo ca bahū tattha atthīti.",
  "anya-e0702n6:40_3": "Rājā evaṁ bhanteti paṭiggaṇhitvā bahū paṇṇākāre paṭiyādetvā rājalekhanaṁ likhitvā aṭṭhaṅgasamannāgataṁ ekaṁ amaccaṁ dūtaṁ katvā pesesi.",
  "anya-e0702n6:41_0": "Sudhammapurindo manohari nāma rājāpi maccheracitto hutvā tumhādisānaṁ micchādiṭṭhīnaṁ ṭhāne piṭakattayaṁ sarīradhātuyo ca pahiṇituṁ na yuttā,",
  "anya-e0702n6:41_1": "tilokaggassa hi sammāsambuddhassa sāsanaṁ sammādiṭṭhīnaṁ ṭhāneyeva patiṭṭhahissati,",
  "anya-e0702n6:41_2": "yathā nāma kesarasīharājassa vasā suvaṇṇapātiyaṁyeva,",
  "anya-e0702n6:41_3": "na mattikābhājaneti.",
  "anya-e0702n6:42_0": "Dūtā paccāgantvā anuruddharañño tamatthaṁ ārocesuṁ.",
  "anya-e0702n6:42_1": "Taṁ sutvā anuruddharājā kujjhi,",
  "anya-e0702n6:42_2": "tattakakapāle pakkhittatilaṁviya taṭa taṭāyi.",
  "anya-e0702n6:43_0": "Atha rājā nadīmaggena nāvānaṁ asītisatasahassehi nāvikānaṁ yodhānaṁ aṭṭhakoṭīhi senaṁ byūhitvā thalamaggena",
  "anya-e0702n6:43_1": "saddhiṁ catūhi mahāyodhanāyakehi hatthīnaṁ asīti sahassehi assānaṁ navutiisatasahassehi yodhānaṁ asītikoṭiyā",
  "anya-e0702n6:43_2": "senaṁ byūhitvā sayameva yujjhituṁ sudhammaparaṁ gacchi.",
  "anya-e0702n6:44_0": "Taṁ sutvā manoharirājā sītatasito hutvā attano bahū yodhe saṁvidahitvā sudhammapurayeva paṭisenaṁ katvā nisīdi.",
  "anya-e0702n6:45_0": "Atha athabbaṇavede āgatappayogavasena punappunaṁ vāyamantāpi nagaramūlaṁ upasaṅkamituṁ na sakkā.",
  "anya-e0702n6:45_1": "Tadā rājā vedaññuno pucchi,–kasmā panettha nagaramūlaṁ upasaṅkamituṁ na sakkomāti.",
  "anya-e0702n6:45_2": "Vedaññuno āhaṁsu,-athabbaṇavedavidhānaṁ mahārāja atthi maññeti.",
  "anya-e0702n6:45_3": "Atha rājā pathaviyaṁ nidahitvā matakaḷevaraṁ uddharitvā mahāsamudde khipesi.",
  "anya-e0702n6:46_0": "Ekaṁ kira manussaṁ hindukulaṁ jeṅgunāmakaṁ kīṭaṁ khādāpetvā taṁ māretvā hatthapādādīni aṅgapaccaṅgāni",
  "anya-e0702n6:46_1": "gahetvā chinnachinnāni katvā nagarassa sāmantā pathaviyaṁ nadahitvā ṭhapesi.",
  "anya-e0702n6:46_2": "Tadā pana nagaraṁ upasaṅkamituṁ sakkā.",
  "anya-e0702n6:46_3": "Nagarañca pavisitvā anuruddharājā manoharirājānaṁ jīvaggāhaṁ gaṇhi.",
  "anya-e0702n6:46_4": "Sudhammapure porāṇikānaṁ rājūnaṁ paveṇīāgatavasena ratanamayamañjūsāyaṁ ṭhapetvā pūjitaṁ sahadhātūhi",
  "anya-e0702n6:46_5": "piṭakattayaṁ gahetvā manoharirañño santakānaṁ dvattiṁsahatthīnaṁ piṭṭhiyaṁ āropetvā ānesi.",
  "anya-e0702n6:47_0": "Arimaddananagaraṁ pana patvā dhātuyo ratanamayamañjūsāyaṁ ṭhapetvā sirisayanagabbhe ratanamañce sīsopadesassa samīpe ṭhapesi.",
  "anya-e0702n6:47_1": "Piṭakattayampi ratanamaye pāsāde ṭhapetvā bhikkhusaṅghassa uggahadhāraṇādiatthāya niyyādesi.",
  "anya-e0702n6:47_2": "Tato kira ānītaṁ piṭakattayaṁ uggaṇhantānaṁ ariyānaṁ sahassamattaṁ ahosīti.",
  "anya-e0702n6:48_0": "Sudhammanagaraṁ vijayitvā piṭakena saddhiṁ bhikkhusaṅghaṁ ānetvā sāsanassa patiṭṭhāpanaṁ jinacakke ekādhike",
  "anya-e0702n6:48_1": "chasate vassasahasse kaliyuge ca soḷasādhike catusate sampatteti silālekhanesu vuttaṁ.",
  "anya-e0702n6:49_0": "Anuruddharañño kāle puññānubhāvena tiiṇṇaṁ ratanānaṁ paripuṇṇattā puṇṇagāmotii samaññā ahosi.",
  "anya-e0702n6:49_1": "Cirakālaṁ atikkante ṇṇakāraṁ lopavasena makārassa ca niggahita vasena pugamīti marammabhāsāya vohārīyatīti anāgatavaṁsarājavaṁsesu vuttaṁ.",
  "anya-e0702n6:50_0": "Anuruddharājāyeva cattāro mahāyodhe sīhaḷadīpaṁ pesetvā tatopi piṭakattayaṁ ānesi.",
  "anya-e0702n6:50_1": "Sīhaḷadīpato ānītapiṭakattayena sudhammapurato ānītapiṭakattayaṁ aññamaññaṁ yojetvā saṁsandetvā arahantatthero vīmaṁsesi.",
  "anya-e0702n6:50_2": "Tadā gaṅgādakenaviya yamunodakaṁ aññamaññaṁ anūnaṁ anadhikaṁ ahosi.",
  "anya-e0702n6:50_3": "Tehi piṭakehi aññānipi vaḍḍhetvā tipiṭakagabbhe ṭhapetvā pūjesi.",
  "anya-e0702n6:50_4": "Tesu tesu ṭhānesupi patiṭṭhāpesi.",
  "anya-e0702n6:51_0": "Manoharirājānampi mraṅkapā nāma dese upaṭṭhākehi saha ṭhapesi.",
  "anya-e0702n6:51_1": "Tassa ca kira rañño mukhaṁ viravitvā kathaṁ sallāpentassa mukhato obhāso pajjalitvā nikkhami.",
  "anya-e0702n6:51_2": "So kadāci kadāci anuruddharañño santikaṁ āgantvā gāravavasena vandanādīni akāsi.",
  "anya-e0702n6:51_3": "Tadā anuruddharañño lomahaṁso uppajji ubbiggo ca.",
  "anya-e0702n6:51_4": "Tasmā tassa rañño nitthejatthāya buddharūpassa cetiyassa bhattaṁ pūjetvā taṁ gahetvā manoharirañño bhājesi.",
  "anya-e0702n6:51_5": "Tadā tassa tadānubhāvo antaradhāyi.",
  "anya-e0702n6:51_6": "Manoharirājā saṁvegaṁ āpajjitvā saṁsāre saṁsaranto yāva nibbānaṁ na pāpuṇāmi,",
  "anya-e0702n6:51_7": "tāva paravase nānuvatteyyanti patthanaṁ akāsi.",
  "anya-e0702n6:51_8": "Sudhammapurato ābhataṁ attano santakaṁ manomaya maṇiṁ ekassa seṭṭhino santike vikkiṇitvā laddhamūlena",
  "anya-e0702n6:51_9": "pañcavāharajatena abhujitapallaṅkavasena ekaṁ mahantaṁ buddha bimbaṁ parinibbānākārena ekanti dve buddhappaṭibimbāni kārāpesi.",
  "anya-e0702n6:51_10": "Yāvajjatanā tāni santīti.",
  "anya-e0702n6:51_11": "Iccevaṁ anuruddharājā sudhammapurato sīhaḷadīpato ca sāsanaṁ ānetvā arimaddananagare patiṭṭhāpesīti.",
  "anya-e0702n6:52_0": "Idaṁ amhākaṁ marammamaṇḍale tambadīparaṭṭhe arimaddananagare",
  "anya-e0702n6:53_0": "Anuruddharājānaṁ paṭicca catutthaṁ sāsanassa patiṭṭhānaṁ.",
  "anya-e0702n6:54_0": "Uttarājīvattheropi soṇuttarānaṁ vaṁsato sāsanaṁ gahetvā sudhammapurato arimaddananagaraṁ āgantvā sāsanaṁ patiṭṭhāpesi.",
  "anya-e0702n6:55_0": "Idaṁ amhākaṁ marammamaṇḍale tambadīparaṭṭhe arimaddananagare uttarājīvattheraṁ paṭicca pañcamaṁ sāsanassa patiṭṭhānaṁ.",
  "anya-e0702n6:56_0": "Uttarājīvattherassa sīhaḷadīpaṁ gatakāle tena saddhiṁ gataṁ chappadaṁ nāma sāmaṇeraṁ sīhaḷadīpeyeva sīhaḷadīpikā pabbajiṁsu.",
  "anya-e0702n6:56_1": "Pabbajitvā ca chappadasāmaṇero pariyattiṁ uggaṇhitvā dasavassaṁ tattha vasitvā arimaddananagaraṁ paccāgacchi.",
  "anya-e0702n6:56_2": "Sivalittherañca tāmalindattherañca ānandattherañca rāhulatthe rañca anesi.",
  "anya-e0702n6:56_3": "Te pana therā tipiṭakadharā honti byattā dakkhā ca.",
  "anya-e0702n6:56_4": "Ayañcattho vitthārena heṭṭhā vutto.",
  "anya-e0702n6:57_0": "Arimaddananagaraṁ patvā arimaddana vāsīhi bhikkhūhi saddhiṁ vinayakammāni akatvā puthu hutvā nisīdiṁsu.",
  "anya-e0702n6:57_1": "Narapatirājā ca tesu theresu ativiya pasīdi.",
  "anya-e0702n6:57_2": "Erāvatīnadiyaṁ uḷumpaṁ bandhitvā tattheva upasampadakammaṁ kārāpesi.",
  "anya-e0702n6:57_3": "Cirakālaṁ atikkamitvā so gaṇo vuḍḍhi hutvā uppajji.",
  "anya-e0702n6:58_0": "Narapatirājā ca te there saddhiṁ saṅghena nimantetvā mahādānaṁ adāsi.",
  "anya-e0702n6:58_1": "Tadā chaṇe ākappasampannaṁ rūpasobhaggappakkaṁ ekaṁ nāṭakittiṁ disvā rāhulatthero paṭibaddhacitto lepe",
  "anya-e0702n6:58_2": "laggitavānaroviya kaddame laggitamātaṅgoviya ca kāma guṇalepakaddamesu laggito sāsane viramitvā hī nāyāvattītuṁ ārabhi.",
  "anya-e0702n6:58_3": "Maraṇanti karogena abhibhūto viya atekiccho hutvā sesattheresu ovādaṁ dinnesu pinādiyi.",
  "anya-e0702n6:58_4": "Tadā sesattherā taṁ evamāhaṁsu,-mā tvaṁ ekaṁ taṁ paṭicca sabbepi amhe lajjāpetuṁ na arahasi,",
  "anya-e0702n6:58_5": "mā idha hīnāyā vattehi,",
  "anya-e0702n6:58_6": "mallārudīpaṁ gantvā yathāruciṁ karohīti pesesuṁ.",
  "anya-e0702n6:58_7": "Rāhulatthero ca kusimatitthato nāvaṁ āruyha mallārudīpaṁ agamāsi.",
  "anya-e0702n6:58_8": "Mallārudīpaṁ pattakāle mallārurājā vinayaṁ jānitukāmo saha ṭīkāya khuddasikkhāpakaraṇaṁ tassa santike uggaṇhitvā ekapattamattaṁ maṇiṁ adāsi.",
  "anya-e0702n6:58_9": "Soca taṁ labhitvā hīnāyāvattīti.",
  "anya-e0702n6:58_10": "Honti cettha,-",
  "anya-e0702n6:59_0": "Atidūreva hotabbaṁ, bhikkhunā nāma itthibhi;",
  "anya-e0702n6:60_0": "Itthiyo nāma bhikkhūnaṁ, bhavanti idha verino.",
  "anya-e0702n6:61_0": "Tāva tiṭṭhantu duppaññā, mayaṁ porāṇikāpi ca;",
  "anya-e0702n6:62_0": "Mahāpaññā vināsaṁ, pattā haritacādayo.",
  "anya-e0702n6:63_0": "Tasmā hi paṇḍito bhikkhu, antamasova itthibhi;",
  "anya-e0702n6:64_0": "Vissāsaṁ na kare loke, rāgo ca duppavāritoti.",
  "anya-e0702n6:65_0": "Sesesu ca theresu chappado nāma thero paṭhamaṁ kālaṅkato.",
  "anya-e0702n6:65_1": "Sivalitāmalindānandattherāyeva tayo pariyattiuggahaṇadhāraṇādivasena sāsanaṁ upatthambhetvā arimaddananagare nisīdiṁsu.",
  "anya-e0702n6:65_2": "Ekasmiñca kāle rājā tesaṁ tiṇṇaṁ therānaṁ ekekaṁ hatthiṁ adāsi.",
  "anya-e0702n6:65_3": "Sivalitāmalindattherā paṭiggahetvā vane vissajjāpesuṁ.",
  "anya-e0702n6:65_4": "Ānandatthero pana kiñcipuranagaraṁ pahiṇitvā ñātakānaṁ dehīti kusimatitthaṁ gantvā nāvaṁ āropesi.",
  "anya-e0702n6:65_5": "Taṁ kāraṇaṁ ñatvā sivalitāmalindattherātaṁ evamāhaṁsu,–",
  "anya-e0702n6:65_6": "mayaṁ pana āvuso hatthīnaṁ sukhatthāya vane vissajjema,tvaṁ pana adhammikaṁ karosīti.",
  "anya-e0702n6:65_7": "Kinnāma bhante ñābhakānaṁ saṅgaho na vaṭṭati,",
  "anya-e0702n6:65_8": "nanu ñātakānañca saṅgahoti bhagavatā vuttanti.",
  "anya-e0702n6:66_0": "Therā āhaṁsu,-sace tvaṁ amhākaṁ vacanaṁ nakareyyāsi,bhava icchānurūpaṁ karohi,",
  "anya-e0702n6:66_1": "mayaṁ pana tayā saddhiṁ saṁvāsaṁ na karissāmāti visuṁ nisīdiṁsu.",
  "anya-e0702n6:67_0": "Tato paṭṭhāya dve gaṇā bhijjiṁsu.",
  "anya-e0702n6:67_1": "Tato pacchākāle atikkante tāmalindatthero bahussutānaṁ byattibalānaṁ sissānaṁ anuggahatthāya gahaṭṭhānaṁ",
  "anya-e0702n6:67_2": "santike ayaṁ bahussuto ayaṁ mahāpaññoti evamādinā vacīviññattiṁ samuṭṭhāpeti,",
  "anya-e0702n6:67_3": "evaṁ kate kulaputtā sulabhapaccayavasena sāsanassa hitaṁ āvahibhuṁsakkhissantīti katvā.",
  "anya-e0702n6:67_4": "Taṁ kāraṇaṁ sutvā sivalitthero evamāha,- kasmā tvaṁ vacīviññattiṁ samuṭṭhāpetvā buddhappaṭikucchitaṁ kammaṁ karosīti.",
  "anya-e0702n6:67_5": "Bhagavatā attano atthāyayeva vacīviññattiṁ paṭikkhittā,",
  "anya-e0702n6:67_6": "ahaṁ pana paresaṁyeva atthāya vacīviññattiṁsamuṭṭhāpemi,",
  "anya-e0702n6:67_7": "nāttano atthāya,",
  "anya-e0702n6:67_8": "sāsanassa hi vepullatthāya evaṁ vacīviññattiṁsamuṭṭhāpemi.",
  "anya-e0702n6:67_9": "Sivalittheropi na tvaṁ mama vacanaṁ karosi,",
  "anya-e0702n6:67_10": "yaṁ yaṁ tvaṁ icchasi,",
  "anya-e0702n6:67_11": "taṁ taṁ karohi,",
  "anya-e0702n6:67_12": "ahaṁ pana tayā saddhiṁ saṁvāsaṁ nakarissāmīti visuṁ hutvā saddhiṁ sakapakkhena nisīdi.",
  "anya-e0702n6:67_13": "Tato paṭṭhāya tayo gaṇā bhijjiṁsu.",
  "anya-e0702n6:68_0": "Evaṁ arimaddananagare arahantattherassa eko vaṁso,",
  "anya-e0702n6:68_1": "sivalittherassa eko,",
  "anya-e0702n6:68_2": "tāmalindattherassa eko,",
  "anya-e0702n6:68_3": "ānandattherassa ekoti cattāro gaṇā ahesuṁ.",
  "anya-e0702n6:69_0": "Tesu arahantattheragaṇo sudhammapurato paṭhamaṁ āgatattā purimagaṇoti vohāriyati,",
  "anya-e0702n6:69_1": "aññe pana pacchā āgatattā pacchāgaṇāti.",
  "anya-e0702n6:70_0": "Sivalitthero arimaddananagare yāvījīvaṁ sāsanaṁ paggaṇhitvā kaliyuge navutādhike pañcavassasate kāle kālamakāsi.",
  "anya-e0702n6:71_0": "Ānandatthero pana arimaddananagareyeva catucattālīsa vassāni sāsanaṁ paggaṇhitvā chanavutādhike pañcavassasate kāle kālamakāsi.",
  "anya-e0702n6:72_0": "Tāmalindattheropi yāvajīvaṁ sāsanaṁ paggaṇhitvā aṭṭhana vutādhike pañcavassasate kāle kālamakāsīti.",
  "anya-e0702n6:72_1": "Aho saṅkhārasabhāvoti.",
  "anya-e0702n6:73_0": "Seyyathājagarasseva, nābhiyā cakkamaṇḍale;",
  "anya-e0702n6:74_0": "Laggo saso samitvāpi, disaṁ gacchati taṁ mukhaṁ.",
  "anya-e0702n6:75_0": "Tatheva sabbasattāpi, maccucakkesu laggitā;",
  "anya-e0702n6:76_0": "Yāvajīvampi dhāvitvā, maccumukhaṁ upāgamunti.",
  "anya-e0702n6:77_0": "Iccevaṁ arimaddanapure arahantehi ca ganthakārehi ca puthujjanehi jinasāsanaṁ nabhe candoviya vijjotati.",
  "anya-e0702n6:78_0": "Tattha hi yadā anuruddharājā sudhammapurato sāsanaṁ ānesi,",
  "anya-e0702n6:78_1": "tadā arahantā chasatasahassamattā āgatā,",
  "anya-e0702n6:78_2": "sotāpannasakadāgāmianāgāmino pana gaṇanapathaṁ vīti vattāti.",
  "anya-e0702n6:79_0": "Chattaguhindassa nāma rañño kālepi himavante gandhamādanapabbatato aṭṭha arahantā piṇḍāya rājagehaṁ āgamaṁsu.",
  "anya-e0702n6:79_1": "Rājā ca pattaṁ gahetvā piṇḍapātena bhojetvā idāni kuto āgatatthābhi pucchi.",
  "anya-e0702n6:79_2": "Himavante mahārāja gandha mādanapabbatatoti.",
  "anya-e0702n6:79_3": "Atha rājā atippasanno hutvā idha temāsaṁ vassaṁ upagacchathāti yācitvā vihāraṁ kārāpetvā adāsi.",
  "anya-e0702n6:79_4": "Temāsampi antogehe nimantetvā piṇḍapātena bhojesi.",
  "anya-e0702n6:80_0": "Ekaṁ samayaṁ arahantānaṁ gandhamādanapabbate nandamūlaguhaṁ viya ekaṁ guhaṁ māpetvā dassehīti yāci.",
  "anya-e0702n6:80_1": "Te ca arahantā nandamūlaguhaṁviya ekaṁ guhaṁ iddhiyā māpetvā dassesuṁ .",
  "anya-e0702n6:80_2": "Rājā ca tāya guhāya sadisaṁ ekaṁ guhaṁ kārāpesi.",
  "anya-e0702n6:80_3": "Nandamūlaguhākārena pana katattā nandāti nāmampi akāsi.",
  "anya-e0702n6:80_4": "Iccevaṁ chattaguhindassa rañño kāle gandhamādanapabbate nandamūlaguhato āgantvā arahantā sāsanaṁ patiṭṭhāpesuṁ.",
  "anya-e0702n6:81_0": "Arahantabhāvo ca nāmesa yathābhūtaṁ jānituṁ dukkaro,",
  "anya-e0702n6:81_1": "anupasampannānaṁ uttarimanussadhammadassanassa paṭikkhittattā,",
  "anya-e0702n6:81_2": "arahattaṁ vā patvāpi vāsanāya appajahitattā.",
  "anya-e0702n6:81_3": "Arahāpi hi samāno ahaṁ arahāti anupasampannānaṁ kathetuṁ na vaṭṭati,",
  "anya-e0702n6:81_4": "arahattaṁ patvāpi ekacco vāsanaṁ pajahituṁ na sakkā,",
  "anya-e0702n6:81_5": "pilindavacchattheravatthucettha ñāpakaṁ.",
  "anya-e0702n6:81_6": "Evaṁ loke arahanta bhāvo jānituṁ dukkaro.",
  "anya-e0702n6:81_7": "Teneva mahākassapattherassa upaṭṭhāko eko bhikkhu attano upajjhāyassa mahākassapattherassa santike vasitvāpi tassa arahanta bhāvaṁ na jāni.",
  "anya-e0702n6:82_0": "Mahākassapattherañhi ekena saddhivihārikena saddhiṁ araññavihārato gāmaṁ piṇḍāya carantaṁ antarāmagge",
  "anya-e0702n6:82_1": "pattā diparikkhāre gahetvā pacchā gacchantoyeva ekosaddhi vihāriko evamāha,–lokasmiṁ bhante arahā arahāti pākaṭo,",
  "anya-e0702n6:82_2": "sutamattovāhaṁ bhavāmi,",
  "anya-e0702n6:82_3": "na kadāci diṭṭhapubboti.",
  "anya-e0702n6:82_4": "Taṁ sutvā thero pacchā parivattatvā olokento parikkhāre āvuso gahetvā arahantassa pacchāgacchantoyeva arahantabhāvaṁ na jānātīti āhāti.",
  "anya-e0702n6:83_0": "Arimaddananagarepi sīlabuddhipolloṅkasumedhattherādayopi arahantāyeva ahesuṁ.",
  "anya-e0702n6:83_1": "Narapatirājā hi khaṇitti pādapabbataṁ gantvā paccāgamanakāle antarāmagge ekissā mātikāya maṇobhāsaṁ disvā",
  "anya-e0702n6:83_2": "idha puññaṁ kāretukāmo sakko dasseti maññeti manasikaritvā cetiyaṁ kārāpessāmīti tattha raṭṭhavāsīti",
  "anya-e0702n6:83_3": "samaṁ bhūmibhāgaṁ kārāpesi.",
  "anya-e0702n6:84_0": "Atha eko sīlabuddhi nāma thero evamāha,–",
  "anya-e0702n6:84_1": "puññaṁ mahārāja karissamīti idaṁ bhūmiparikammaṁ kārāpesi,",
  "anya-e0702n6:84_2": "evaṁ kārāpentassa te apuññaṁyeva bhavati,",
  "anya-e0702n6:84_3": "nopuññanti vatvā bahū sattā mā kilamantūti manasikatvā rañño daṇḍakammena tajjanatthāya raññā dinnaṁ piṇḍapātaṁ nabhuñji.",
  "anya-e0702n6:84_4": "Rājā ca sace tvaṁ mayā dinnaṁ piṇḍapātaṁ abhuñjitukāmo bhaveyyāsi,",
  "anya-e0702n6:84_5": "mama vijite vasantoyeva tvaṁ mama piṇḍapātā na mucceyyāsi,",
  "anya-e0702n6:84_6": "raṭṭhavāsīhipi dinnapiṇḍapāto mayhameva santako,",
  "anya-e0702n6:84_7": "nanu nāma mama piṇḍapātaṁyeva tvaṁ bhuñjasīti āha.",
  "anya-e0702n6:85_0": "Sīlabuddhittheropi sace ahaṁ evaṁ bhaveyyāmi, sīhaḷadīpaṁ gantvā vasissāmīti cintetvā araññe vasi.",
  "anya-e0702n6:86_0": "Atha tamatthaṁ jānitvā nagaradvāre ārakkho eko yakkho rañño āgatakāle abhimukhaṁ ṭhitova bhayānakarūpaṁ nisīdi.",
  "anya-e0702n6:86_1": "Atha nānāvijjākammehi apanentopi na sakkā apanetuṁ.",
  "anya-e0702n6:87_0": "Atha rājā nimittapāṭhake pakkosāpetvā pucchi,-kena kāraṇena ayaṁ yakkho idha nisinnoti.",
  "anya-e0702n6:87_1": "Tvaṁ mahārāja sīlabuddhittheraṁ agāravavasena pubbe kathesi,",
  "anya-e0702n6:87_2": "yakkhāpi there ativiya pasannāti amhehi sutapubbā,",
  "anya-e0702n6:87_3": "taṁ paṭicca yakkho bhayānakarūpaṁ dassetvā nisinno bhavissatīti āha.",
  "anya-e0702n6:88_0": "Rājāpi amacce āṇāpesi theraṁ pakkāsathāti.",
  "anya-e0702n6:88_1": "Thero nāgacchi.",
  "anya-e0702n6:88_2": "Sīhaḷadīpaṁyeva gamissāmīti ārabhi.",
  "anya-e0702n6:88_3": "Tamatthaṁ sutvā rājā ekaṁ caturaṅgapaccayaṁ nāma amaccaṁ pakkosāpetvā tvaṁ gantvā theraṁ pakkosāhīti pesesi.",
  "anya-e0702n6:88_4": "Caturaṅgapaccayo ca chekatāya ekaṁ suvaṇṇamayaṁ buddhappaṭibimbaṁ nāvāya ṭhapetvā mahāsamuddatitthaṁ agamāsi.",
  "anya-e0702n6:88_5": "Atha theraṁ sampāpuṇitvā idāni idha bhagavā sammāsambuddho agamāsi,",
  "anya-e0702n6:88_6": "sīlabuddhitthero bhagavato sammāsambuddhassa dassanatthāya āgacchatūti dūtaṁ pesesi.",
  "anya-e0702n6:88_7": "Theropi bhagavato sammāsambuddhassa dassanatthāya āgacchatūti vacanaṁ paṭikkhipituṁ buddhagāravavasena avisahatāya āgacchīti.",
  "anya-e0702n6:89_0": "Porāṇikānaṁva therānaṁ, buddhe sagāravaṁ idha;",
  "anya-e0702n6:90_0": "Paṇḍito gāravaṁ buddhe, kare pasannacetasāti.",
  "anya-e0702n6:91_0": "Nāvaṁ abhirūhitvā thero bhagavato sammāsambuddhassa vandanāmānapūjāsakkāradīni akāsi.",
  "anya-e0702n6:91_1": "Therassa evaṁ vandanāmānapūjāsakkārādīni karontasseva vegena nāvaṁ ānetvā gacchi.",
  "anya-e0702n6:91_2": "Atha caturaṅgapaccayo evamāha,–",
  "anya-e0702n6:91_3": "idāni bhante tumhākaṁ ācariyassa sammāsambuddhassa sāsanaṁ paggaṇhituṁ yuttoti.",
  "anya-e0702n6:91_4": "Rājā ca amaccehi parivārito paccuggacchi.",
  "anya-e0702n6:91_5": "Nāvāya therassa hatthe gahetvā rājagehaṁ ānesi.",
  "anya-e0702n6:91_6": "Dvāraṁ pattakāle yakkho pathaviyaṁ nisīditvā theraṁ vandi.",
  "anya-e0702n6:92_0": "Rājā rājagehaṁ patvā theraṁ nānābhojanehi bhojesi.",
  "anya-e0702n6:92_1": "Evañca avoca,–ajjatagge bhante tvamasi mamācariyo,",
  "anya-e0702n6:92_2": "bhagavatova ovādaṁ sirasā paṭiggahetvā anuvattissāmāti attano pañcaputtepi therassa adāsi.",
  "anya-e0702n6:92_3": "Te ca pañcakumārā therena saddhiṁ anuvattiṁsu.",
  "anya-e0702n6:92_4": "Thero te pakkosetvā vihāraṁ agamāsi.",
  "anya-e0702n6:92_5": "Antarāmagge kappiyapathaviyaṁ pañca parimaṇḍalākārāni likhitvā tesaṁ rājakumārānaṁ dassetvā nivattāpesi.",
  "anya-e0702n6:92_6": "Rājakumārā paṭinivattitvā taṁ kāraṇaṁ rañño ārocesuṁ.",
  "anya-e0702n6:92_7": "Rājā ca tumhākaṁ puññaṁ kārāpanatthāya dassetīti vatvā tulāvasena tehi rājakumārehi suvaṇṇaṁ samaṁ katvā",
  "anya-e0702n6:92_8": "tena suvaṇṇena mūlaṁ katvā bhagavato dharamānakāle passenadikosalaraññā kārāpitaṁ candanappaṭibimbaṁviya",
  "anya-e0702n6:92_9": "visuṁ visuṁ paṭibimbaṁ kārāpesi.",
  "anya-e0702n6:93_0": "Tesaṁ nidhānaṭṭhānabhūtāni pañca cetiyānipi sakko kamma vidhāyako hutvā patiṭṭhāpesi.",
  "anya-e0702n6:93_1": "Ettha ca pubbe raññā pasīditvā therassa rājakumārā dinnā,",
  "anya-e0702n6:93_2": "mūlaṁ ratanattayassa datvā puna rājakumāre bhūjisse kāretukāmatāya thero evaṁ saññaṁ adāsīti daṭṭhabbaṁ.",
  "anya-e0702n6:94_0": "So ca sīlabuddhitthero arahantagaṇavaṁsoti daṭṭhabbo.",
  "anya-e0702n6:95_0": "Arimaddananagareyeva narapati rañño kāle kassapo nāma thero desacārikaṁ caramāno polloṅkanāmakaṁ desaṁ,",
  "anya-e0702n6:95_1": "tadavasari.",
  "anya-e0702n6:95_2": "Atha dve mahallakapolloṅkā manussā there atippasannatāya dve putte upaṭṭhākatthāya niyyādesuṁ.",
  "anya-e0702n6:96_0": "Polloṅkamanussānaṁ atippasannataṁ paṭicca theropi polloṅkattheroti vohāriyati.",
  "anya-e0702n6:96_1": "Yadā ca pana so thero sīhaḷadīpaṁ gantukāmo ahosi,",
  "anya-e0702n6:96_2": "tadā sakko devānamindo byaggharūpaṁ māpetvā piṭṭhiyā yāva mahāsamuddatīraṁ ānesi.",
  "anya-e0702n6:96_3": "Mahāsamuddatīraṁ pana patvā nāvaṁ abhirūhitvā vāṇijehi saddhiṁ tari.",
  "anya-e0702n6:97_0": "Mahāsamuddamajjhe pana patvā sā nāvā na gacchi,",
  "anya-e0702n6:97_1": "niccalāva aṭṭhāsi.",
  "anya-e0702n6:97_2": "Atha vāṇijā mantesuṁ,-amhākaṁ nāvāya alakkhī pāpajano atthi maññeti.",
  "anya-e0702n6:97_3": "Evaṁ pana mantetvā salākādānaṁ akaṁsu.",
  "anya-e0702n6:97_4": "Yāva tatiyampi therasseva hatthe salākā pubbe katakammavipākavasena nipati.",
  "anya-e0702n6:97_5": "Idaṁ pana therassa pubbe katakammaṁ,-thero hi tato attabhāvato sattame bhave ekasmiṁ gāme kuladārako",
  "anya-e0702n6:97_6": "hutvā kīḷanatthāya ekaṁ sunakhaṁ nadiyaṁ otāretvā udake kīḷamāpesi.",
  "anya-e0702n6:97_7": "Evaṁ kīḷamantaṁ sunakhaṁ sayameva urena uggahetvā tīraṁ ānesīti evaṁ pubbe katakammavipākavasena therasseva hatthe salākā nipati.",
  "anya-e0702n6:98_0": "Tadā vāṇijā udakapiṭṭhe khipiṁsu.",
  "anya-e0702n6:98_1": "Atha sakko devānamindo kumbhīlarūpaṁ māpetvā piṭṭhiyaṁ āropetvā ānesi.",
  "anya-e0702n6:98_2": "Thero yakkhadīpaṁ patvā andhacakkhukānaṁ yakkhānaṁ mettānubhāvena cakkhuṁ labhāpesi.",
  "anya-e0702n6:98_3": "Yakkhā ca therassa guṇaṁ ñatvā dve yakkhabhātike adaṁsu.",
  "anya-e0702n6:98_4": "Thero ca sīhaḷadīpaṁ gantvā mahācetiyarūpaṁ lohapāsādarūpaṁ sarīradhātuṁ mahābodhibijāni ca ānetvā paccāgamāsīti.",
  "anya-e0702n6:99_0": "Sumedhatthero ca halaṅkassa nāma nagarassa dakkhiṇadisābhāge mhattipāme puratthimāya anudisāya dinnanāmike vihāre vasi.",
  "anya-e0702n6:99_1": "Ṭhānassa pana nāmavasena therassopi dinnavihāro tveva nāmaṁ ahosi.",
  "anya-e0702n6:99_2": "Sopi thero paṁsukūliko lajjīpesalo sikkhākāmo jhānalābhī arahāyeva.",
  "anya-e0702n6:99_3": "So hi devasikaṁ devasikaṁ aṭṭhanavayojanappamāṇe pādacetiyaṁ gantvā vandi.",
  "anya-e0702n6:99_4": "Cetiyaṅgaṇavattañca akāsi.",
  "anya-e0702n6:99_5": "Tato āgantvā mhattigāme piṇḍāya cari.",
  "anya-e0702n6:99_6": "Idaṁ therassa nibaddhavattaṁ.",
  "anya-e0702n6:100_0": "Aparānipi vatthūni bahūni santi,",
  "anya-e0702n6:100_1": "sabbāni pana tāni vitthāretvā vattabbānipi ganthapāravabhayena na vakkhāma.",
  "anya-e0702n6:100_2": "Sabbānipi hi vuccamānāni ayaṁ sāsanavaṁsappadīpikā atippapañcā bhavissati.",
  "anya-e0702n6:101_0": "Sammāsambuddhassa hi parinibbānato yāvajjatanā therānaṁ paramparavasena saṅghaṭṭetvā ānayanamevettha adhippetaṁ.",
  "anya-e0702n6:101_1": "Yathāvuttāni pana vatthūni adhunā abhiññālābhīnaṁ puggalānaṁ akhettabhāvena pasaṅgañāṇappaṭibāhaṇatthaṁ",
  "anya-e0702n6:101_2": "arimaddananagare ca bahūnaṁ abhiññālābhīnaṁ puggalānaṁ nivāsaṭṭhānatā dassanatthaṁ vuttāni.",
  "anya-e0702n6:101_3": "Vuttañcetaṁ bhikkhunīkhandhakaṭṭhakathāyaṁ,–",
  "anya-e0702n6:102_0": "Paṭisambhidāpattehi vassasahassaṁ sukkhavipassakehi vassasahassaṁ anāgāmīhi vassasahassaṁ sakadāgāmīhi",
  "anya-e0702n6:102_1": "vassasahassaṁ sotāpannehi vassasahassanti evaṁ pañcavassasahassāni paṭivedhadhammo ṭhassatīti.",
  "anya-e0702n6:103_0": "Dīghanikāyaṭṭhakathāyaṁ pana saṁyuttanikāyaṭṭhakathāyañca paṭisambhidāpattehi vassasahassaṁ chaḷābhiññehi",
  "anya-e0702n6:103_1": "vassasahassaṁ tevijjehi vassasahassaṁ sukkhavipassakehi vassasahassaṁ pātimokkhena vassasahassanti vuttaṁ.",
  "anya-e0702n6:104_0": "Aṅguttaranikāyaṭṭhakathāyaṁ pana vibhaṅgakathāyañca buddhānaṁ parinibbānato vassasahassameva paṭisambhidā nibbattetuṁ sakkonti,",
  "anya-e0702n6:104_1": "tato paraṁ cha abhiññā,",
  "anya-e0702n6:104_2": "tatopi asakkontā tisso vijjā nibbattiṁsu.",
  "anya-e0702n6:104_3": "Gacchante kāle tāpi nibbattetuṁ asakkontā sukkhavipassakā honti.",
  "anya-e0702n6:104_4": "Eteneva nayena anāgāmino sakadāgāmino sotāpannāti vuttaṁ.",
  "anya-e0702n6:105_0": "Evaṁ nānānayehi aṭṭhakathāyapi āgatattā adhunā loke ariyapuggalā bhavituṁ na sakkāti na vattabbaṁ.",
  "anya-e0702n6:105_1": "Ariyānameva khettassa adhunāpi sambhavato,",
  "anya-e0702n6:105_2": "sace āraddhavipassako bhaveyya so arahā bhavituṁ sakkāyevāti niṭṭhametthāvagantabbaṁ.",
  "anya-e0702n6:105_3": "Aṭṭhakathāsu pana nānābhāṇakattherānaṁ nānāvādavasena vuttanti daṭṭhabbaṁ.",
  "anya-e0702n6:105_4": "Ettakeneva pana nānākārena vādo bhinnopi sāsanaṁ bhijjatiyeva.",
  "anya-e0702n6:105_5": "Sāsanassa abhinnaṁyeva hi ettha pamāṇanti.",
  "anya-e0702n6:106_0": "Evaṁ marammamaṇḍale arimaddananagare anekehi arahantasatehi sāsanaṁ vijjotati.",
  "anya-e0702n6:106_1": "Bhagavato pana parinibbānato tiṁsādhikānaṁ navavassasatānaṁ upari parammaraṭṭhe señilaññikrodhināmena",
  "anya-e0702n6:106_2": "raññā samakālavasena sīhaḷadīpe rajjaṁ pattassa mahānāmarañño kāle buddhaghosabuddhadattattherehi pabhuti",
  "anya-e0702n6:106_3": "tetemahātherā teteganthe akaṁsu.",
  "anya-e0702n6:107_0": "Tato pacchā satisamādhipaññāmandavasena sukhāvabodhanatthaṁ ṭīkāyo akaṁsu.",
  "anya-e0702n6:107_1": "Arimaddananagare jinacakkesattanavutādhike chasate sahasse ca sampatte tiṇṇaṁ piṭakānaṁ mūlabhūtesu saddanayesu",
  "anya-e0702n6:107_2": "sotārānaṁ chekatthāya mahāsamuddeviya ānando nāma mahāmaccho tīsu piṭakesu sāṭṭhakathesu viloletvā aggavaṁso",
  "anya-e0702n6:107_3": "nāma thero saddanītippakaraṇaṁ akāsi.",
  "anya-e0702n6:107_4": "Arimaddananagare hi uttarājīvattherādīnaṁ sīhaḷadīpaṁ gamanato pubbeyeva tayo mahātherā pariyattivisāradā,",
  "anya-e0702n6:107_5": "mahāaggapaṇḍito,",
  "anya-e0702n6:107_6": "tassa saddhivihāriko dutiyaaggapaṇḍito,",
  "anya-e0702n6:107_7": "tassa bhāgineyyo tatiyaaggapaṇḍitoti.",
  "anya-e0702n6:107_8": "Tatiyaaggapaṇḍito pana aggavaṁsotipi vohāriyati.",
  "anya-e0702n6:108_0": "Tasmiñca kāle arimaddananagaravāsino saddakovidā bahavo santīti yāva laṅkādīpā kittighoso patthari.",
  "anya-e0702n6:108_1": "Tasmā sīhaḷadīpikā saddakovidā vīmaṁsetukāmā hutvā arimaddananagaraṁ āgamaṁsu.",
  "anya-e0702n6:108_2": "Tadā arimaddananagaravāsino bhikkhū saddanītippakaraṇaṁ dassesu.",
  "anya-e0702n6:109_0": "Sīhaḷadīpikā ca taṁ disvā upadhārentā saddavisaye ayaṁ ganthoviya sīhaḷadīpe gantho itthi,",
  "anya-e0702n6:109_1": "imasmiṁ pakaraṇe āgatavinicchayampi sakalaṁ na jānimhāti nānāppakārehi thomesunti yāvajjabhanā kathāmaggo na upacchinnoti.",
  "anya-e0702n6:110_0": "Arimaddananagare sīhaḷadīpaṁ gantvā paccāgato chappado nāma saddhammajotipālatthero saddanaye chekatāya suttaniddesaṁ akāsi.",
  "anya-e0702n6:110_1": "Paramatthadhamme ca chekatāya saṅkhepavaṇṇanaṁ nāmacāradīpakañca.",
  "anya-e0702n6:110_2": "Vinaye chekatāya vinayagūḷatthadīpaniṁ sīmālaṅkārañca akāsi.",
  "anya-e0702n6:110_3": "Attanā kathānaṁ ganthānaṁ nigame saddhamma jotipāloti mūlanāmena vuttaṁ.",
  "anya-e0702n6:110_4": "Kusimanagare pana chappada gāme jātattā ṭhānassa nāmena chappadoti pākaṭo.",
  "anya-e0702n6:111_0": "Kukhananagare pana chappadoti vohāritopi eko thero atthi.",
  "anya-e0702n6:111_1": "So alajjī dussīlo.",
  "anya-e0702n6:111_2": "Ekacce pana nāmasāmaññalesamattena pattalaṅkaṁ sīlavantaṁ pesalaṁ sikkhākāmaṁ chappadattheraṁ alajjidussīlabhāvena upavadanti,",
  "anya-e0702n6:111_3": "yathā nāma sāmaññalesamattena mallaputtaṁ āyasmantaṁ dabbaṁ asamācārenāti.",
  "anya-e0702n6:112_0": "Arimaddananagarayeva aloṅgacaññisūnāmakassa rañño kāle mahāvimalabuddhitthero cūḷavimalabuddhittheroti dve therā pariyattivisāradā ahesuṁ.",
  "anya-e0702n6:112_1": "Tesu mahāvimalabuddhitthero kaccāyanassa saṁvaṇṇanaṁ nyāsaganthamakāsi.",
  "anya-e0702n6:113_0": "Keci pana sīhaḷadīpavāsī vimalabuddhitthero tamakāsīti vadanti.",
  "anya-e0702n6:113_1": "Cūḷavimalabuddhitthero pana vuttodayassa porāṇaṭīkamakāsi.",
  "anya-e0702n6:113_2": "Chandosāratthavikāsiniṁ saddhammañāṇatthero akāsi.",
  "anya-e0702n6:113_3": "Vacanatthajotiṁ pana vepullatthero akāsi.",
  "anya-e0702n6:113_4": "Nyāsaganthassaporāṇaṭīkaṁ narapatirañño kāle eko amacco akāsi.",
  "anya-e0702n6:114_0": "So hi rañño ekaṁ orodhaṁ paṭicca jātaṁ ekaṁ dhītaraṁ disvā vānaroviya lepe laggito tissaṁ paṭibandhacitto hutvā laggi.",
  "anya-e0702n6:114_1": "Tamatthaṁ jānitvā rājā evamāha,–",
  "anya-e0702n6:114_2": "sace etaṁ iccheyyāsi,",
  "anya-e0702n6:114_3": "ekaṁ ganthaṁ paripuṇṇavinicchayaṁ gūḷatthaṁ karohi,",
  "anya-e0702n6:114_4": "sace tvaṁ tādisaṁ ganthaṁ kātuṁ sakkuṇeyyāsi,",
  "anya-e0702n6:114_5": "etaṁ labhissasīti.",
  "anya-e0702n6:114_6": "Atha so nyāsassa saṁvaṇṇanaṁ porāṇaṭīkaṁ akāsi.",
  "anya-e0702n6:115_0": "Tato pacchā hīnāyāvattitvā dhītaraṁ datvā rajjuggāhāmaccaṭṭhāne ṭhapesi,",
  "anya-e0702n6:115_1": "yaṁ marammavohārena saṁpyaṅgaiti vuccati.",
  "anya-e0702n6:115_2": "Tena pana katattā sopi gantho taṁ nāmena vuccati.",
  "anya-e0702n6:115_3": "Kārikaṁ tassā ca saṁvaṇṇanaṁ chattaguhindassa nāma rañño kāledhammasenāpatitthero akāsi.",
  "anya-e0702n6:115_4": "Tena kira kārapite nandaguhāya samīpe nandavihāre nisīditvā akāsi.",
  "anya-e0702n6:116_0": "Tasmiñcakāle ganthamādanapabbate nandamūlaguhato arahantā āgantvā tasmiṁ vihāre vassaṁ upagacchiṁsu.",
  "anya-e0702n6:116_1": "Tesaṁ sammukhe katattā te ca ganthā paṇḍitehi sārato paccetabbāti ācariyā vadanti.",
  "anya-e0702n6:117_0": "Vāccavācakaṁ pana dhammadassī nāma sāmaṇero akāsi.",
  "anya-e0702n6:118_0": "Saddatthabhedacintaṁ pana arimaddananagarasamīpe ṭhitassa khaṇittipādapabbatassa samīpe ekasmiṁ gāme vasanto saddhammasiri nāma thero akāsi.",
  "anya-e0702n6:118_1": "Soyeva thero brahajaṁ nāma vedasatthampi marammabhāsāya parivattesi.",
  "anya-e0702n6:119_0": "Ekakkharakosaṁ pana saddhammakittitthero akāsi.",
  "anya-e0702n6:119_1": "So hi kaliyuge sattāsītādhike aṭṭhasate sampatte micchā diṭṭhikānaṁ jalumasaññitānaṁ kulānaṁ bhayena sakalepi tambadīparaṭṭhe sāsanobhāso milāyati.",
  "anya-e0702n6:119_2": "Bahūnipi potthakāni aggibhayena nassesuṁ.",
  "anya-e0702n6:120_0": "Tadā taṁ pavattiṁ passitvā sace pariyattidhammovinasseyya,",
  "anya-e0702n6:120_1": "paṭipattidhammopi nassissati,",
  "anya-e0702n6:120_2": "paṭipattidhamme nassante kuto paṭivedhadhammo bhavissatīti saṁvegaṁ apajjitvā imaṁ ganthaṁ akāsīti taṭṭikāyaṁ vuttaṁ.",
  "anya-e0702n6:121_0": "Mukhamattasāraṁ sāgaratthero akāsi.",
  "anya-e0702n6:122_0": "Kaliyuge ekāsītādhike pañcasate sampatte ekaṁ daharaputtaṁ kālaṅkataṁ paṭicca saṁvegaṁ āpajjitvā paccekabuddhattaṁ",
  "anya-e0702n6:122_1": "patthayantassa jeyyasiṅkhanāmakassa rañño putto kyacvānāmako rājā rajjaṁ kāresi.",
  "anya-e0702n6:122_2": "Dhammarājātipi nāmalañchaṁ paṭiggaṇhi.",
  "anya-e0702n6:122_3": "Tīsu pana piṭakesu yathābhūtaṁ vijānakatāya marammavohārena kyacvāti vohāriyati.",
  "anya-e0702n6:123_0": "So ca kira rājā pāḷiaṭṭhakathāṭīkāganthantaresu atichekatāya piṭakattaye sākacchamattampi kātuṁ samattho",
  "anya-e0702n6:123_1": "nāma natthīti uggahitatipiṭako hutvā bhikkhusaṅghampi divase sattahi vārehi ganthaṁ vāceti.",
  "anya-e0702n6:124_0": "Khaṇittipādapabbatassa samīpepi ekaṁ taḷākaṁ kārāpetvā tattha rājāgāraṁ kārāpetvā tattha nisīditvā ganthaṁ vāceti.",
  "anya-e0702n6:124_1": "Sabbāni pana rājūnaṁ kiccāni puttasseva uparājassa niyyādesi.",
  "anya-e0702n6:124_2": "Ganthaṁ uggaṇhantānaṁ orodhānamatthāya saṅkhepato saddabinduṁ nāma pakaraṇaṁ paramatthabinduñca nāma pakaraṇaṁ akāsi.",
  "anya-e0702n6:124_3": "Tassa hi cittaṁ pariyattiyaṁyeva ramati.",
  "anya-e0702n6:124_4": "Aññaṁ pana rājakiccaṁ suṇitumpi na icchi.",
  "anya-e0702n6:124_5": "Anuruddharājā anāgate ahaṁ rājā bhaveyyāmi,",
  "anya-e0702n6:124_6": "tadāyeva imāni tāḷibījāni uṭṭhahantūti adhiṭṭhahitvā ropesi.",
  "anya-e0702n6:124_7": "Tāni tassa rañño kāle uṭṭhahiṁsu.",
  "anya-e0702n6:124_8": "Teneva anuruddharājāyevāyanti raṭṭhavāsino sañjāniṁsu.",
  "anya-e0702n6:124_9": "Sammutirājā hi anuruddharājā kyacvārājāti ime tayo ekasantānāti vadanti.",
  "anya-e0702n6:125_0": "So rājā ekampi cetiyaṁ akāsi,",
  "anya-e0702n6:125_1": "na taṁ niṭṭhaṁ agamāsi,",
  "anya-e0702n6:125_2": "pariyattiyaṁyeva paricārakattāti rājavaṁse āgataṁ.",
  "anya-e0702n6:125_3": "Lokasammutivasena kakkhaḷadine iṭṭhakāni kārāpetvā tasmiṁyeva dine bhūmisamaṁ katvā tasmiṁyeva dine aññampi sabbaṁ kārāpesi.",
  "anya-e0702n6:125_4": "Tena marammavohārena prassadā cetiyanti yāvajjabhanā pākaṭaṁ.",
  "anya-e0702n6:126_0": "Tassa rañño ekā dhibhā vibhatyatthaṁ nāma ganthaṁ akāsīti.",
  "anya-e0702n6:127_0": "Pubbe kira arimaddananagare uggahadhāraṇādivasena sāsanaṁ ativiya virūḷamāpajji.",
  "anya-e0702n6:127_1": "Arimaddananagareyeva hi eko vuḍḍhapabbajito bhikkhu ganthaṁ likhituṁ silālekhanadaṇḍena icchanto rājagehaṁ pāvisi.",
  "anya-e0702n6:127_2": "Rājā kena āgatosīti pucchi.",
  "anya-e0702n6:127_3": "Ganthaṁ likhituṁ silālekhanadaṇḍena icchanto āgato mhīti.",
  "anya-e0702n6:127_4": "Evaṁ mahallako tvaṁ ganthaṁ mahussāhena pariyāpuṇantopi ganthesu chekassa okāsaṁ na passāmi,",
  "anya-e0702n6:127_5": "sace himusalo aṅkuraṁ uṭṭhāpetvā rūheyya,",
  "anya-e0702n6:127_6": "evaṁ sati tvaṁ ganthesu chekataṁ āpajjeyyāsīti āha.",
  "anya-e0702n6:128_0": "Tato pacchā vihāraṁ gantvā devasikaṁ devasikaṁ ekadantakaṭṭhappamāṇattaṁ lekhanaṁ uggahetvā kaccāyanaabhidhammetthasaṅgahappakaraṇaṁ",
  "anya-e0702n6:128_1": "ādiṁ katvā ācariyassa santike uggaṇhi.",
  "anya-e0702n6:128_2": "So acireneva ganthesu chekataṁ patvā musale jamburukkhaṅkuraṁ bandhitvā ussāpetvā rājagehaṁ pāvisi.",
  "anya-e0702n6:129_0": "Atha taṁ rājā pucchi,-kenaāgatosīti.",
  "anya-e0702n6:129_1": "Ayaṁ mahāraja musalo aṅkuraṁ uṭṭhāpetvā rūhatīti ācikkhituṁ āgatomhīti vutte rājā etassa ganthesu chekataṁ pattomhīti vuttaṁ hotīti jānāsi.",
  "anya-e0702n6:129_2": "Taṁ saccaṁ vā alikaṁ vāti vīmaṁsanatthāya mahātherānaṁ santikaṁ pahiṇi.",
  "anya-e0702n6:129_3": "Mahātherāpi gūḷaṭṭhānaṁ pucchiṁsu.",
  "anya-e0702n6:129_4": "Sopi pucchitaṁ pucchitaṁ byākāsi.",
  "anya-e0702n6:130_0": "Aatha so bhikkhu mahāthere evamāha,-tumhe bhante maṁ bahū pucchatha,",
  "anya-e0702n6:130_1": "ahampi tumhe pucchituṁ icchāmi,",
  "anya-e0702n6:130_2": "okāsaṁ dethāti yācitvā aññasamānacetasikanti ettha aññasaddassa avadhyāpekkhattā avadhipadaṁ uddharitvā dassethāti pucchi.",
  "anya-e0702n6:130_3": "Mahātherāpi pubbe amanasikatattā sīghaṁ vissajjituṁ na sakkhiṁsu.",
  "anya-e0702n6:130_4": "Rājā tamatthaṁ sutvā tuṭṭhacitto hutvā disā pāmokkhanamena ācariyaṭṭhāne ṭhapesi.",
  "anya-e0702n6:130_5": "So pana bhikkhu aganthakārakopi ganthakārakoviya pacchimānaṁ janatānaṁ dinnopadesavasena upakāraṁ katvā sāsane uppajjīti.",
  "anya-e0702n6:130_6": "Honti cettha,–",
  "anya-e0702n6:131_0": "Ahaṁ mahallako homi, duppañño pariyattikaṁ;",
  "anya-e0702n6:132_0": "Uggahaṁ mahussāhena, na sakkhissāmi jānituṁ.",
  "anya-e0702n6:133_0": "Evañca nātimaññeyya,",
  "anya-e0702n6:134_0": "Nāppossukkatamāpajje;",
  "anya-e0702n6:135_0": "Saddhamme chekakāmova,",
  "anya-e0702n6:136_0": "Ussāhaṁva kare poso.",
  "anya-e0702n6:137_0": "Vuḍḍhapabbajito bhikkhu,",
  "anya-e0702n6:138_0": "Mahallakopi duppañño;",
  "anya-e0702n6:139_0": "Āpajji chekataṁ dhamme,",
  "anya-e0702n6:140_0": "Tamapekkhantu sotāroti.",
  "anya-e0702n6:141_0": "Pubbe kira arimaddananagare mātugāmāpi ganthaṁ uggaṇhiṁsu.",
  "anya-e0702n6:141_1": "Yebhuyyena uggahadhāraṇādivasena pariyattisāsanaṁ paggahesuṁ.",
  "anya-e0702n6:141_2": "Mātugāmā hi aññamaññaṁ passantā tumhe kittakaṁ ganthaṁ uggaṇhatha,",
  "anya-e0702n6:141_3": "kittakaṁ ganthaṁ vācuggataṁ karothāti pucchi sunti.",
  "anya-e0702n6:142_0": "Eko kira mātugāmo ekaṁ mātugā,maṁ pucchi,-tvaṁ idāni kittakaṁ ganthaṁ vācuggataṁ karosīti.",
  "anya-e0702n6:142_1": "Ahaṁ pana idāni daharaputtehi balibodhattā byākulaṁ patvā bahuṁ ganthaṁ vācuggataṁ kātuṁ nasakkā,samantamahāpaṭṭhāne",
  "anya-e0702n6:142_2": "pana kusalattikamattaṁva vācuggataṁ karomīti āhāti.",
  "anya-e0702n6:143_0": "Idampi arimaddananagaravāsīnaṁ mātugāmānampi pariyattuggahaṇe ekaṁ vatthu,–",
  "anya-e0702n6:144_0": "Ekaṁ kira bhikkhuṁ piṇḍāya carantaṁ ekā dvādasavassikā daharitthī pucchi,-kinnāmosi tvaṁ bhanteti.",
  "anya-e0702n6:144_1": "Khemānāmāhanti.",
  "anya-e0702n6:144_2": "Kathañhi bhante pumāva samāno itthiliṅgena nāmaṁ akāsīti āha.",
  "anya-e0702n6:144_3": "Atha antogehe nisinnā mātā sutvā dhītaraṁ āha,-tvaṁ rājādigaṇassa lakkhaṇaṁ na jānāsīti.",
  "anya-e0702n6:144_4": "Āma jānāmi,",
  "anya-e0702n6:144_5": "ayaṁ pana khemasaddo na rājādigaṇapakkhaṁ bhajatīti.",
  "anya-e0702n6:144_6": "Atha mātā evamāha,-ayaṁ pana khemasaddo ekadeseneva rājādigaṇapakkhaṁ bhajatīti.",
  "anya-e0702n6:145_0": "Ayaṁ panettha dhītu adhippāyo,-na rājādisaddo kadāci rājoti paccattavacanavasena okāranto dissati vinā devarājotiādisamāsavisayaṁ,",
  "anya-e0702n6:145_1": "khemasaddo pana katthaci khemoti ca khemanti ca liṅgantaravasena rūpantaraṁ dissati,",
  "anya-e0702n6:145_2": "teneva khemasaddo na rājādigaṇoti veditabboti.",
  "anya-e0702n6:146_0": "Ayaṁ pana mātu adhippāyo,-khemasaddo abhidheyyaliṅgattā tiliṅgako,yadā pana saññāsaddādhikāre paccattavacanavasena khemāti ākāranto dissati,",
  "anya-e0702n6:146_1": "tadā ekadesena khemasaddo rājādigaṇapakkhaṁ bhajatīti.",
  "anya-e0702n6:147_0": "Idampi ekaṁ vatthu,–",
  "anya-e0702n6:148_0": "Arimaddananagare kira ekassa kuṭumbikassa eko putto dve dhītaro ahesuṁ.",
  "anya-e0702n6:148_1": "Ekasmiñca kāle ghammābhibhūtattā gehassa uparitale nahāyitvā nisīdi.",
  "anya-e0702n6:148_2": "Atha ekā dāsī gehassa heṭṭhā ṭhatvā kiñci kammaṁ karontī tassa kuṭumbikassa guyhaṭṭhānaṁ olokesi.",
  "anya-e0702n6:148_3": "Tamatthaṁ jānitvā kuṭumbiko sākhaṁ olokesīti ekaṁ vākyaṁ bandhitvā puttassa dassesi,imassa atthayojanaṁ karohīti.",
  "anya-e0702n6:148_4": "Atha putto atthayojanaṁ akāsi,-sākhaṁ rukkhasākhaṁ olekesi udikkhatīti.",
  "anya-e0702n6:148_5": "Atha pacchā ekāya dhītuyā dassesi,",
  "anya-e0702n6:148_6": "imassa atthayojanaṁ karohīti.",
  "anya-e0702n6:148_7": "Sāpi atthayojanaṁ akāsi,- sā sunakho khaṁ ākāsaṁ olokesi udikkhatīti.",
  "anya-e0702n6:148_8": "Atha pacchā ekāya dhītuyā dassesi,",
  "anya-e0702n6:148_9": "imassa attha yojanaṁ karohīti.",
  "anya-e0702n6:148_10": "Sāpi atthayojanaṁ akāsi,-sā itthī khaṁ aṅgajātaṁ olokesi mukhaṁ uddhaṁ katvā olokesīti.",
  "anya-e0702n6:149_0": "Idampi ekaṁ vatthu,–",
  "anya-e0702n6:150_0": "Eko kira sāmaṇero ratanapūravāsī arimaddananagare mātugāmāpi saddanayesu atikovidāti sutvā ahaṁ tattha gantvā jānissāmīti arimaddananagaraṁ gato.",
  "anya-e0702n6:150_1": "Atha antarāmagge arimaddananagarassa samīpe ekaṁ daharitthiṁ kappāsavatthuṁ rakkhitvā nisinnaṁ passi.",
  "anya-e0702n6:150_2": "Atha sāmaṇero tassā santikaṁ maggapucchanatthāya gacchi.",
  "anya-e0702n6:150_3": "Atha daharitthī sāmaṇeraṁ pucchi,-kuto āgatosīti.",
  "anya-e0702n6:151_0": "Sāmaṇero āha,-ratanapūrato ahaṁ āgacchatīti.",
  "anya-e0702n6:151_1": "Kuhiṁ gatosīti vutte arimaddananagaraṁ gacchatīti āha.",
  "anya-e0702n6:151_2": "Atha daharitthī evamāha,-tvaṁ bhante saddayogavinicchayaṁ anupadhāretvā kathesi,",
  "anya-e0702n6:151_3": "amhayogaṭṭhāne hi tvaṁ nāma yogasaddena yojetvā kathesi,",
  "anya-e0702n6:151_4": "nanu paṇḍitānaṁ vacanena nāma paripuṇṇatthena aviruddhasaddanayena puṇṇindusaṅkāsena bhavitabbanti.",
  "anya-e0702n6:151_5": "Atha sāmaṇero khettavatthūni rakkhantī duggatā daharitthīpi tāva saddanayakovidā hoti,",
  "anya-e0702n6:151_6": "kimaṅgaṁ pana bhogasampannā mahallakitthiyoti lajjitvā tatoyeva paṭinivattitvā paccāgamāsīti.",
  "anya-e0702n6:152_0": "Idaṁ marammamaṇḍale tambadīparaṭṭhe arimaddananagare theraparamparavasena sāsanassa patiṭṭhānaṁ.",
  "anya-e0702n6:153_0": "Idāni marammamaṇḍaleyeva jeyyavaḍḍhanaraṭṭhe ketumatīnagare sāsanavaṁsaṁ vakkhāmi.",
  "anya-e0702n6:154_0": "Kaliyuge hi dvisattatādhike aṭṭhavassasate sampatte jeyyavaḍḍhanaraṭṭhe ketumatīnagare mahāsirijeyyasūro nāma rājā rajjaṁ kāresi.",
  "anya-e0702n6:154_1": "Ekaṁ atichekaṁ devanāga nāmakaṁ ekaṁ hatthiṁ nissāya vijitaṁ vitthāramakāsi.",
  "anya-e0702n6:154_2": "Tassa pana rañño kāle kaliyuge dvinavutādhike aṭṭhavassasate sampatte mahāparakkamo nāma thero sīhaḷadīpato nāvāya āgantvā ketumatīnagaraṁ sampatto.",
  "anya-e0702n6:154_3": "Rājā ca dvārā vatīnagarassa dakkhiṇadisābhāge mahāvihāraṁ kārāpetvā tassa adāsi niccabhattampi.",
  "anya-e0702n6:154_4": "Tasmiñca vihāre sīmaṁ sammannitvā tissaṁ sīmāyaṁ tulāvasena attanā samaṁ katvā lohamayabuddhappaṭibimbaṁ kārāpesi.",
  "anya-e0702n6:154_5": "Tañca buddhappaṭibimbiṁ sampattalaṅkādīpanti nāmena pākaṭaṁ ahosi.",
  "anya-e0702n6:155_0": "Tassa rañño kāle surāmerayasikkhāpadaṁ paṭicca vipādo ahosi. Kathaṁ.",
  "anya-e0702n6:155_1": "Bījato paṭṭhāyāti sambhāre paṭiyā detvā cāṭiyaṁ pakkhittakālato paṭṭhāya tālanālikerādīnaṁ puppharaso",
  "anya-e0702n6:155_2": "pupphato galitābhinavakālato paṭṭhāya ca na pātabboti kaṅkhāvitaraṇīṭīkādīsu vuttavacane adhippāyaṁ vipallāsato",
  "anya-e0702n6:155_3": "gahetvā tālanālikerādīnaṁ raso galitābhinavato paṭṭhāya pivituṁ na vaṭṭatīti ekacce vadanti.",
  "anya-e0702n6:155_4": "Ekacce pana evaṁ vadanti,–tālanālikerādīnaṁ raso galitābhinavakāle pivituṁ vaṭṭatīti.",
  "anya-e0702n6:156_0": "Tattha pubbapakkhe ācariyānaṁ ayamadhippāyo,–",
  "anya-e0702n6:157_0": "Bījato paṭṭhāyāti ettha sambhāre paṭiyādetvā cāṭiyaṁ pakkhittakālato paṭṭhāya na pātabbo.",
  "anya-e0702n6:157_1": "Tālanālikerādīnaṁ puppharaso ca galitābhinavakālatoyeva na pātabboti.",
  "anya-e0702n6:158_0": "Ayaṁ pana aparapakkhe ācariyānamadhippāyo,–",
  "anya-e0702n6:159_0": "Bījato paṭṭhāyāti ettha sambhāre paṭiyādetvā cāṭiyaṁ pakkhittakālato paṭṭhāya na pātabbo.",
  "anya-e0702n6:159_1": "Tālanālikerādīnaṁ sambhārehi paṭiyādito puppharaso pupphato galitābhinavakālato na pātabboti.",
  "anya-e0702n6:160_0": "Evaṁ tālanālikerādīnaṁ raso galitābhinavakālato paṭṭhāya pātuṁ vaṭṭati na vaṭṭatīti vivādaṁ karontānaṁ",
  "anya-e0702n6:160_1": "majjhe nisīditvā sampattalaṅko mahāparakkamatthero tādiso pivituṁ vaṭṭatīti vinicchindi,",
  "anya-e0702n6:160_2": "surāvinicchayañca nāma ganthaṁ akāsi .",
  "anya-e0702n6:160_3": "Evaṁ ketumatīnagaraṁ māpentaṁ mahāsirijeyyasūraṁ nāma rājānaṁ nissāya ketumatiyaṁ sāsanaṁ patiṭṭhahi.",
  "anya-e0702n6:161_0": "Idaṁ marammamaṇḍaleyeva ketumatīnagare",
  "anya-e0702n6:162_0": "Sāsanassa patiṭṭhānaṁ.",
  "anya-e0702n6:163_0": "Idāni marammamaṇḍale tambadīparaṭṭheyeva khandhapurasāsanavaṁsaṁ vakkhāmi.",
  "anya-e0702n6:164_0": "Kaliyuge hi catusaṭṭhādhike chavassasate tayo bhātikā kittitaranāmakaṁ rājānaṁ rajjato cāvetvā khandhapuranagare rajjaṁ kāresuṁ.",
  "anya-e0702n6:164_1": "Tadā kittitaranāmakassa rañño eko putto cīnaraṭṭhindarājānaṁ yācitvā bahūhi senaṅgehi khandhapuranagaraṁ samparivāretvā aṭṭhāsi.",
  "anya-e0702n6:164_2": "Atha tīsu piṭakesu chekaṁ ekaṁ mahātheraṁ pakkosetvā mantesuṁ.",
  "anya-e0702n6:164_3": "Thero evamāha,–",
  "anya-e0702n6:164_4": "janapadāyattamidaṁ kammaṁ samaṇānaṁ na kappati vicāretuṁ,",
  "anya-e0702n6:164_5": "ahampi samaṇo,",
  "anya-e0702n6:164_6": "nāṭakehi pana saddhiṁ mantethāti.",
  "anya-e0702n6:164_7": "Atha nāṭake pakkosetvā mantesuṁ.",
  "anya-e0702n6:164_8": "Nāṭakāpi sace kāraṇaṁ natthi,",
  "anya-e0702n6:164_9": "evaṁ sati phalaṁ na bhaveyya,",
  "anya-e0702n6:164_10": "sace pūti natthi,",
  "anya-e0702n6:164_11": "makkhikā na sannipateyyunti gītaṁ gāyitvā udake kīḷanti.",
  "anya-e0702n6:165_0": "Atha teca tayo bhātikā taṁ sutvā kittitaranāmakaṁ rājānaṁ bandhanāgārato gahetvā māretvā idāni yaṁ rajje ṭhapayissāmāti cintetvā tumhe gacchatha,",
  "anya-e0702n6:165_1": "ayaṁ tassa sīso,",
  "anya-e0702n6:165_2": "idāni esa paralokaṁ gatoti sīsaṁ dassesuṁ.",
  "anya-e0702n6:165_3": "Atha cīnaraṭṭhasenāyopi idāni rājavaṁsiko natthi,",
  "anya-e0702n6:165_4": "te nahi yujjhituṁ na icchāma,",
  "anya-e0702n6:165_5": "yaṁ rajje ṭhapayissāmāti katvā mayaṁ āgatā,",
  "anya-e0702n6:165_6": "idāni so natthīti vatvā nivattetvā agamaṁsu.",
  "anya-e0702n6:166_0": "So ca thero nāṭakehi saddhiṁ mantethāti ettakameva vuttattā bhikkhubhāvato na mocetīti daṭṭhabbaṁ.",
  "anya-e0702n6:166_1": "Vuttañcetaṁ,–",
  "anya-e0702n6:167_0": "Pariyāyoca āṇatti, tatiye dutiye pana;",
  "anya-e0702n6:168_0": "Āṇattiyeva sesesu, dvayametaṁ na labbhatīti.",
  "anya-e0702n6:169_0": "Tasmiṁ pana khandhapure arimaddananagare arahantagaṇavaṁsikā chappadagaṇavaṁsikā ānanda gaṇavaṁsikā ca therā bahavo vasanti.",
  "anya-e0702n6:169_1": "Tehi pana katagantho nāma koci natthīti.",
  "anya-e0702n6:170_0": "Idaṁ khandhapure sāsanassa patiṭṭhānaṁ.",
  "anya-e0702n6:171_0": "Idāni marammamaṇḍale tambadīpareṭṭheyeva vijayapure sāsanavaṁsaṁ vakkhāmi.",
  "anya-e0702n6:172_0": "Kaliyuge hi catusattatādhike chavassasate sīhasūro nāma rājā vijayapuraṁ māpesi.",
  "anya-e0702n6:172_1": "Tato pacchā dvīsu saṁvaccharesu atikkantesu camuṁnadiyaṁ matasetibhaṁ ekaṁ labhitvā ekasetibhinnoti tassa nāmaṁ pākaṭaṁ ahosi.",
  "anya-e0702n6:172_2": "Tassa rañño kāle vijayapure sīlavantā lajjīpesalā bhikkhū bahavo natthi.",
  "anya-e0702n6:172_3": "Arimaddananagarato anuruddharājakāle rājabhayena nilīyitvā avasesā samaṇakuttakāyeva bahavo atthi.",
  "anya-e0702n6:172_4": "Pacchā cūḷaarahantattheradibbacakkhuttherānaṁ āgatakāleyeva lajjīpesalā bhikkhū balavantā hutvā gaṇaṁ vaḍḍhāpesuṁ.",
  "anya-e0702n6:172_5": "Rājā ca dibbacakkhuttheraṁ antepuraṁ pavesetvā devasikaṁ piṇḍapātena bhojesi.",
  "anya-e0702n6:172_6": "Anuruddharaññā tambulamañjūsāyaṁ ṭhapetvā pūjitā satta dhātuyo labhitvā tāsaṁ pañcadhātuyo caññiṅkhucetiye nidhānaṁ akāsi.",
  "anya-e0702n6:172_7": "Avasesā pana dve dhātuyo puññassa nāma amaccassa pūjanatthāya niyyādesi.",
  "anya-e0702n6:172_8": "Soca amacco jeyyapure puññacetiye nidhānaṁ akāsi.",
  "anya-e0702n6:173_0": "Tadā ca kira samaṇakuttakā gahaṭṭhāviya rājarājamahāmattānaṁ santike upaṭṭhānaṁ akaṁsu.",
  "anya-e0702n6:173_1": "Kaliyuge catuasītādhike chavassasate sampatte sīsasūrarañño jeṭṭha putto ujano nāma rājā rajjaṁ kāresi.",
  "anya-e0702n6:173_2": "So pana avapaṅkyā nāmake dese campakakaṭṭhamaye sattavihāre kārāpesi.",
  "anya-e0702n6:173_3": "Dvi vassādhike sattavassasate kāle te vihārā niṭṭhaṁ agamaṁsu.",
  "anya-e0702n6:174_0": "Tesu vihāresu campakaṁ nāma padhānavihāraṁ amaccaputtassa sudhammamahāsāmittherassa adāsi.",
  "anya-e0702n6:174_1": "So pana thero arimaddananagare arahantattherassa vaṁsikoti daṭṭhabbo.",
  "anya-e0702n6:175_0": "Veḷūvanaṁ nāma parivāravihāraṁ pana ābhidhammikassa ñāṇadhajassa nāma therassa adāsi.",
  "anya-e0702n6:175_1": "Sopi arahantattherassa vaṁsiko.",
  "anya-e0702n6:176_0": "Jetavanaṁ nāma parivāravihāraṁ pana sakalavinayapiṭakaṁ vācuggataṁ karontassa guṇārāmattherassa adāsi.",
  "anya-e0702n6:176_1": "So pana thero arimaddananagareyeva ānandattherassa vaṁsiko.",
  "anya-e0702n6:177_0": "Kulavihāraṁ nāma parivāravihāraṁ ādiccaraṁsino nāma therassa adāsi.",
  "anya-e0702n6:177_1": "Sopi ānandattherassa vaṁsikoyeva.",
  "anya-e0702n6:178_0": "Suvaṇṇavihāraṁ nāma parivāravihāraṁ sudhammālaṅkārassa nāma therassa adāsi.",
  "anya-e0702n6:178_1": "Sopi ānandattheravaṁsikoyeva.",
  "anya-e0702n6:179_0": "Nīcagehaṁ nāma parivāravihāraṁ varapattassa nāma therassa adāsi.",
  "anya-e0702n6:179_1": "So pana sudhammamahāsāmittherassa antevāsiko.",
  "anya-e0702n6:180_0": "Dakkhiṇakoṭiṁ nāma parivāravihāraṁ siripuññavāsino nāma therassa adāsi.",
  "anya-e0702n6:180_1": "Sopi sudhammamahāsāmittherassa antevāsikoti.",
  "anya-e0702n6:181_0": "Tesaṁ vihārānaṁ esannaṭṭhāne rājā sayameva hatthena gahetvā mahābodhirukkhaṁ ropesi.",
  "anya-e0702n6:181_1": "Tesaṁ vihārānaṁ paṭi jagganatthāya bahūnipi khettavatthūni adāsi ārāmagopaka kulāni ca.",
  "anya-e0702n6:182_0": "Tesaṁ pana therānaṁ sudhammapurārimaddanapurabhikkhuvaṁsikattālajjipesalatā viññātabbā.",
  "anya-e0702n6:182_1": "Teneva vijayapure sāsanaṁ ativiya parisuddhaṁ ahosīti daṭṭhabbaṁ.",
  "anya-e0702n6:183_0": "Tesampi sissaparamparā anekasahassappamāṇā ahesuṁ.",
  "anya-e0702n6:183_1": "Evaṁ lajjīpesalānaṁyo bhikkhūnaṁ santikā keci saddhivihārikā kīṭāgirimhi assajipunabbasukāviya alajjī dussīlā uppajjiṁsu,",
  "anya-e0702n6:183_2": "seyyathāpi nāma madhurambarukkhato ambilaphalanti.",
  "anya-e0702n6:183_3": "Te pana bahuanācāraṁ cariṁsuyeva.",
  "anya-e0702n6:183_4": "Idaṁ pana tesaṁ mūlauppatti dassanaṁ.",
  "anya-e0702n6:184_0": "Rājā hi tadā tesaṁ vihārānaṁ paṭijagganatthāya bahūni khettavatthūni adāsi.",
  "anya-e0702n6:184_1": "Tesu khettavatthūsu balivicāraṇatthāya sudhammamahāsāmitthero ekacce bhikkhū ārakkhaṇaṭṭhāne ṭhapesi.",
  "anya-e0702n6:184_2": "Ārakkhaṇabhikkhū pana dhammānulomavasena kassakānaṁ ovādāpesi,",
  "anya-e0702n6:184_3": "khettavatthusāmibhāgampi paṭiggaṇhāpesi.",
  "anya-e0702n6:184_4": "Tasmiñca kāle khettavatthūni paṭicca bhikkhū vivādaṁ akaṁsu.",
  "anya-e0702n6:184_5": "Atha taṁ vivādaṁ sutvā sāsanadharatthero ca dve parakkamattherā ca tato nikkhamiṁsu.",
  "anya-e0702n6:184_6": "Nikkhamitvā sāsanadharatthero khaṇitti pādapabbate nisīdi.",
  "anya-e0702n6:184_7": "Dve parakkamattherā ca caṅgakiṅgapabbatakandare nisīdiṁsu.",
  "anya-e0702n6:184_8": "Tesañhi nivāsaṭṭhānattā yāvajjatanā taṁ ṭhānaṁ parakkamaṭṭhānanti pākaṭaṁ ahosi.",
  "anya-e0702n6:184_9": "Te pana therā ekacārāti vohāriṁsu.",
  "anya-e0702n6:184_10": "Avasesā pana bhikkhū gāmavāsībahucārāti vohāriṁsu.",
  "anya-e0702n6:184_11": "Tato paṭṭhāya araññavāsīgāmavāsīvasena visuṁ gaṇā honti.",
  "anya-e0702n6:184_12": "Vihārassa ninnānaṁ khettavatthūnaṁ balippaṭiggāhakabhikkhūnampi saṅghajātisamaññā ahosi.",
  "anya-e0702n6:185_0": "Kaliyuge catuvassādhike sattasate ujanassa rañño dharamānasseva kaniṭṭhabhātiko kyecvā nāma rājā kumāro rajjaṁ gaṇhi.",
  "anya-e0702n6:186_0": "Ayaṁ pana tassa aṭṭhuppatti,–",
  "anya-e0702n6:186_1": "ujano nāma rājā tvaṁ samuddamajjhaṁ nāma gāmaṁ gantvā tattha nisīditvā tatruppādabaliṁ bhuñjāhīti niyyādesi.",
  "anya-e0702n6:186_2": "So pana rājakumāro luddakammesuyeva abhirammaṇasīlo.",
  "anya-e0702n6:186_3": "Ekasmiṁ samaye pigavaṁ gantvā paccāgatakāle rattiyaṁ supinaṁ passi,–",
  "anya-e0702n6:186_4": "sakko devānamindo āgantvā uposathasīlaṁ samādiyāhi,",
  "anya-e0702n6:186_5": "evaṁ sati acireneva setibhe labhissasatīti vatvā tāvatiṁsabhavanaṁ puna gatoti.",
  "anya-e0702n6:187_0": "Soca rājakumāro tato paṭṭhāya uposathasīlaṁ samādiyi.",
  "anya-e0702n6:187_1": "Pacchā kālepi attano hatthe guthena kilinnaṁ bhavatīti puna supinaṁ passi.",
  "anya-e0702n6:187_2": "So acireneva pañca setibhe labhi.",
  "anya-e0702n6:187_3": "Atha eko amacco gantvā rañño tamatthaṁ ārocesi.",
  "anya-e0702n6:187_4": "Rājā tuṭṭhacitto hutvā mama kira bhonto kaniṭṭhabhātiko pañca setibhe labhīti rājapurisānaṁ majjhe saṁvaṇṇesi.",
  "anya-e0702n6:187_5": "Amacco puna rājakumārassa santikaṁ gantvā tamatthaṁ ārocesi.",
  "anya-e0702n6:187_6": "Rājakumāropi mama bhātiko rājā akathitapubbaṁ vācāpeyyaṁ vadatīti ārādhayitvā puna gantvā tamatthaṁ rañño ārocāpesi.",
  "anya-e0702n6:187_7": "Rājāpi tatheva vadatīti.",
  "anya-e0702n6:187_8": "Taṁ sutvā rājakumāro bhiyyoso pasīdi.",
  "anya-e0702n6:188_0": "Kasmā pana ujano rājā kittitaraṁ nāma rājakumāraṁ kaniṭṭhavohārena na vadatīti.",
  "anya-e0702n6:188_1": "Ekasetibhindo hi rājā aparassa rañño deviṁ gabbhiniṁ ānetvā aggamahesiṭṭhāne ṭhapesi,",
  "anya-e0702n6:188_2": "ṭhapetvā acireneva ujanaṁ vijāyi,",
  "anya-e0702n6:188_3": "teneva na ujano ekasetibhindassa putto,",
  "anya-e0702n6:188_4": "kittitaro nāma rājakumāroyeva ekasetibhindassa putto,",
  "anya-e0702n6:188_5": "tasmā taṁ kāraṇaṁ paṭicca so taṁ kaniṭṭhavohārena na vadatīti.",
  "anya-e0702n6:189_0": "Kaniṭṭho pañcasetibhe labhatīti sutvā rājā bhāyitvā kaniṭṭhassa rajjaṁ upaniyyādesi.",
  "anya-e0702n6:189_1": "Rājā rājagehassa pacchimadvārena nikkhami.",
  "anya-e0702n6:189_2": "Kaniṭṭho purimadvārena pāvisi.",
  "anya-e0702n6:189_3": "Pañcannaṁ pana setibhānaṁ laddhattā pañcasetibhindoti pākaṭo.",
  "anya-e0702n6:189_4": "Mūlanāmaṁ panassa sīhasūroti daṭṭhabbaṁ.",
  "anya-e0702n6:189_5": "Tassa rañño kāle bahū alajjino gāmasāmanta vihāre vasitvā anekavidhaṁ ānācāraṁ cariṁsu.",
  "anya-e0702n6:189_6": "Sudhammapuraarimaddanapurato paramparavasena āgatā bhikkhūpi bahū lajjino sikkhākāmā santi.",
  "anya-e0702n6:190_0": "Atha tassa rañño bhattaṁ paribhuñjanakāle eko samaṇakuttako aṭṭha parikkhāre gahetvā āgantvā rañño sammukhe aṭṭhāsi.",
  "anya-e0702n6:190_1": "Kimatthāya āgatosīti pucchite piṇḍapātatthāya āgatomhīti āha.",
  "anya-e0702n6:190_2": "Atha rājā sayaṁ bhuñjissāmīti ārabhitvāpi atippasannatāya pana suvaṇṇapātiyā paṭiyāditaṁ sakalampi bhattaṁ adāsi.",
  "anya-e0702n6:190_3": "Atha rājā evaṁ cintesi,–",
  "anya-e0702n6:190_4": "ayaṁ bhikkhu piṇḍapātatthāya upamajjhanti kayeva āgantvā aṭṭhāsi,",
  "anya-e0702n6:190_5": "na so puthujjanabhikkhu,",
  "anya-e0702n6:190_6": "atha kho abhiññālābhī arahā bhaveyya,",
  "anya-e0702n6:190_7": "mama puññatthāya āgato bhaveyya maṁ anukampaṁ upādāyāti.",
  "anya-e0702n6:191_0": "Evaṁ pana cintetvā ekaṁ rājapurisaṁ āṇāpesi tassa pacchā anugantvā oloketuṁ.",
  "anya-e0702n6:191_1": "So pana samaṇakuttako sayaṁ alajjibhūtattāva attano bhariyā paccuggantvā pattaṁ gaṇhi.",
  "anya-e0702n6:191_2": "Taṁ disvā rājapuriso rañño santikaṁ gantvā paṭhamameva evaṁ cintesi,–",
  "anya-e0702n6:191_3": "sace yathābhūtaṁ āroceyyaṁ,",
  "anya-e0702n6:191_4": "rañño pasādo vinasseyya,",
  "anya-e0702n6:191_5": "evaṁ pana anārocetvā yathā rañño passādo bhiyyosomattāya bhaveyya,",
  "anya-e0702n6:191_6": "mayhampi lābho uppajjeyya,",
  "anya-e0702n6:191_7": "samaṇakuttakopi rājaparādhato vimucceyya,",
  "anya-e0702n6:191_8": "evaṁ ārocessāmīti.",
  "anya-e0702n6:191_9": "Evaṁ pana cintetvā ahaṁ mahārāja taṁ anugantvā olokesi,",
  "anya-e0702n6:191_10": "atha mama evaṁ olokentassava antaradhāyīti ārocesi.",
  "anya-e0702n6:191_11": "Rājā bhiyyosomattāya pasīditvā hatthaṁ pasāretvā yathāhaṁ maññami,",
  "anya-e0702n6:191_12": "tathā avirajjhanamevatanti tikkhattuṁ vācaṁ nicchāresi,",
  "anya-e0702n6:191_13": "rājapurisassa ca dātabbaṁ adāsi.",
  "anya-e0702n6:192_0": "Tasmiṁyeva divase eko amacco rañño paṇṇākāratthāya velāhakaṁ nāma ekaṁ turaṅgamaṁ adāsi.",
  "anya-e0702n6:192_1": "Atha rājā mama puññānubhāvena esa laddhoti sampahaṁsi.",
  "anya-e0702n6:192_2": "Taṁ pana turaṅgamaṁ ārohitvā ekaṁ hatthārohaṁ pājāpesi.",
  "anya-e0702n6:192_3": "Atha mahājanassa olokentassa hatthārohassa sīseveṭṭhanadussaṁyeva passitvā ākāse pakkhandho bakoviya paññāyati.",
  "anya-e0702n6:192_4": "So pana turaṅgamo pātova vijayapurato gacchanto pabbatabbhantaranagaraṁ sāyanhasamaye pāpuṇi.",
  "anya-e0702n6:192_5": "Abbha vijabbhanaassotipi nāmaṁ akāsi.",
  "anya-e0702n6:193_0": "Iccevaṁ samaṇakuttakā dārampi posesuṁ,",
  "anya-e0702n6:193_1": "pageva itaraṁ anācāraṁ.",
  "anya-e0702n6:193_2": "Teneva te samaṇakuttakā rañño mallaraṅgampi pavisitvā mallaṁ yujjhesuṁ.",
  "anya-e0702n6:193_3": "Tesu pana samaṇakuttakesu ovicaṅgākhuṁsaṅghajo nāma samaṇakuttako mallakamme ativiya cheko adhiko.",
  "anya-e0702n6:193_4": "So kira saṁvacchare saṁvacchare rañño mallaraṅge jayitvā pannarasa vā vīsati vā asse paṭilabhīti.",
  "anya-e0702n6:194_0": "Ratanapūranagare mallakamme aticheko adhiko eko kambojakulo atthi.",
  "anya-e0702n6:194_1": "So ratanapūranagare jeyyapuranagara ca attanā samathāmaṁ mallapurisaṁ asabhitvā vijaya puraṁ āgantvā",
  "anya-e0702n6:194_2": "campakavihārassa dvārasamīpe mallasabhāmaṇḍape pavisitvā mallakammaṁ kātuṁ icchāmīti rañño ārocesi.",
  "anya-e0702n6:194_3": "Atha rājā taṁ saṅghajaṁ āmantetvā evamāha,- idāni bho tvaṁ iminā saddhiṁ mallayuddhaṁ kātuṁ sakkhissasīti.",
  "anya-e0702n6:194_4": "Āmamahārāja pubbe ahaṁ dahare hutvā kīḷanatthāyayeva mallakammaṁ akāsiṁ,",
  "anya-e0702n6:194_5": "idāni pana ekūnasattativasso ahaṁ ito pacchā mallayuddhaṁ kātuṁ sakkhissāmi vā mā vāti na jānāmi,",
  "anya-e0702n6:194_6": "idāni parapakkhaṁ mallapurisaṁ mallakammena māressāmīti vadati.",
  "anya-e0702n6:195_0": "Atha rājūnaṁ mallakammaṁ nāma kīḷanatthāyayeva bhavati,",
  "anya-e0702n6:195_1": "mā māretuṁ ussāhaṁ karohīti vatvā aññamaññaṁ mallayuddhaṁ kārāpesi .",
  "anya-e0702n6:195_2": "Saparisassa rañño olokentasseva te mallākārena naccitvā aññamaññaṁ samīpaṁ upagacchiṁsu.",
  "anya-e0702n6:195_3": "Atha saṅghajo mallo kambojamallassa pādena paharaṇākāraṁ dassetvā dakkhiṇahatthamuṭṭhinā kapāle pahāraṁ adāsi.",
  "anya-e0702n6:195_4": "Atha kambojamallassa mukhaṁ pacchato ahosi.",
  "anya-e0702n6:195_5": "Tadā sapariso rājā īdisā pana vimukhato maraṇameva seyyo idāni pana imaṁ passituṁ na visahāmīti vadati.",
  "anya-e0702n6:195_6": "Puna saṅghajo vāmahattha muṭṭhinā pahāraṁ adāsi.",
  "anya-e0702n6:195_7": "Atha kambojamallassa mukhaṁ parivaṭṭetvā yathā pubbe,",
  "anya-e0702n6:195_8": "tathā patiṭṭhāsi.",
  "anya-e0702n6:196_0": "Tasmiñca kāle sapariso khattiyo taṁ acchariyaṁ disvā dve asse tiṁsamattāni vattāni satakahāpaṇañca adāsīti.",
  "anya-e0702n6:196_1": "Idañca vacanaṁ porāṇapotthakesu āgatattā sādhujanānañca saṁvejaniyaṭṭhānattā vuttaṁ.",
  "anya-e0702n6:196_2": "Ṭhapetvā hi saṁvegalābhaṁ natthi aññaṁ kiñci payojananti.",
  "anya-e0702n6:197_0": "Kaliyuge terasādhike sattavassasate vijayapureyeva tassa putto kittitaranāmako rājā rajjaṁ kāresi.",
  "anya-e0702n6:197_1": "Vitarā sadisanāmavaseneva sīhasūroti nāmaṁ paṭiggaṇhi.",
  "anya-e0702n6:197_2": "Pitu rañño kāle laddhesu pañcasu setihesu catunnaṁyeva avasesattā catusetibhindoti nāmaṁ pākaṭaṁ.",
  "anya-e0702n6:197_3": "Tene vāha abhidhānappadīpikāṭīkāyaṁ catusetibhindoti.",
  "anya-e0702n6:197_4": "Tassa rañño kāle caturaṅgabalo nāma mahāamacco ganthakovido abhidhānappadīpikāsaṁ vaṇṇanaṁ akāsi.",
  "anya-e0702n6:197_5": "So pana sakalabyākaraṇavanāsaṅgañāṇācārī ahosi.",
  "anya-e0702n6:198_0": "Ekasmiñca samaye rājā ekaṁ mahantaṁ vihāraṁ kārāpetvā asukaraññā ayaṁ vihāro kārāpito,",
  "anya-e0702n6:198_1": "imasmiṁ vihāre sīlavantāyeva nisīdantūti kolāhalaṁ uppādesi.",
  "anya-e0702n6:198_2": "Atha sācaññināmagāmavāsī eko thero āgantvā nisīdi.",
  "anya-e0702n6:199_0": "Ayaṁ pana tassa therassa aṭṭhuppatti,–",
  "anya-e0702n6:200_0": "Sācaññigāme kira eko gahapati attano puttaṁ sippuggahaṇatthāya vihāre ekassa bhikkhussa santike niyyādesi.",
  "anya-e0702n6:200_1": "Puttassa pana vihāraṁ agantukāmassa tajjanatthāya sakaṇṭakagacchassa upari khipati.",
  "anya-e0702n6:200_2": "So ca daharo nikkhamitvā gehaṁ anāgatvā vihāreyeva nisīdi.",
  "anya-e0702n6:200_3": "Mātāpitūnaṁ santikaṁ anāgantvā thokaṁ thokaṁ dūraṁ gantvā sāmaṇera bhūmito upasampadabhūmiṁ patvā arimaddananagaraṁ gacchi.",
  "anya-e0702n6:200_4": "Atipaññavantatāya pana pattappattaṭṭhāne mahāthero saṅgaṇhiṁsu.",
  "anya-e0702n6:200_5": "Tenevesa sakalamarammaraṭṭhe pākaṭo ahosi.",
  "anya-e0702n6:200_6": "Atha mātāpitaro puttassa āgamanaṁ apekkhitvāyeva nisīdiṁsu.",
  "anya-e0702n6:200_7": "Tamatthaṁ pana sutvā esa amhākaṁ putto bhavissati vā no vāti vīmaṁsitukāmo pitā anugacchi.",
  "anya-e0702n6:200_8": "Arimaddananagare taṁ sampāpuṇitvā upaṭṭhapetvā nisīdi.",
  "anya-e0702n6:200_9": "Sopi bhikkhu yathāupaṭṭhāneneva santappetvā ganthaṁ uggaṇhi.",
  "anya-e0702n6:200_10": "Aparasmiṁ pana kāleso bhikkhu ajja sūpo appaloṇotiādinā punappunaṁ bhaṇati.",
  "anya-e0702n6:201_0": "Atha pitā evamāha,- na pubbe piyaputtaka tayā īdisaṁ vacanaṁ kathitaṁ,",
  "anya-e0702n6:201_1": "idāni pana tvaṁ abhiṇhaṁ īdisaṁ vacanaṁ chaṇasi,",
  "anya-e0702n6:201_2": "kāraṇamettha kinti pucchi.",
  "anya-e0702n6:201_3": "Pubbe ganthesu chekattaṁ appatvā ganthesu chekatthaṁ byāpannacittatāya na vuttaṁ,",
  "anya-e0702n6:201_4": "idāni pana mayā icchito attho matthakaṁ patto,",
  "anya-e0702n6:201_5": "tasmā kāyabalapariggahaṇatthāya mayā īdisaṁ vacanaṁ vuttanti vadati.",
  "anya-e0702n6:201_6": "Taṁ vacanaṁ sutvā pitā mātuyā santikaṁ gamanatthāya okāsaṁ yācitvā pitarā saddhiṁ sakaṭṭhānaṁ āgacchanto vijayapuraṁ cetiyavandanatthāya pāvisi.",
  "anya-e0702n6:202_0": "Tadā raññā vuttavacanaṁ sutvā tasmiṁ vihāre aruhitvā nisīdi .",
  "anya-e0702n6:202_1": "Ārakkhapurisā ca taṁ bhikkhuṁ vihāre nisinnaṁ disvā tamatthaṁ rañño ārocesuṁ.",
  "anya-e0702n6:202_2": "Rājā ca caturaṅgabalaṁ amaccaṁ āṇepesi,-gantvā tassa bhikkhussa ñāṇathāmaṁ upadhārehīti.",
  "anya-e0702n6:202_3": "Caturaṅgabalo ca gantvā taṁ bhikkhuṁ gūḷagūḷaṭṭhānaṁ pucchi.",
  "anya-e0702n6:202_4": "Sopi pucchitaṁ pucchitaṁ vissajjesi.",
  "anya-e0702n6:202_5": "Caturaṅgabalo ca tamatthaṁ rañño ārocesi.",
  "anya-e0702n6:202_6": "Rājā tuṭṭhacitto hutvā taṁ vihāraṁ tassa bhikkhussa adāsi.",
  "anya-e0702n6:202_7": "Tassa pana bhikkhussa daharakāle sakaṇṭakagacche pituno khipanaṁ paṭicca kaṇḍakakhipattheroti samaññā ahosi,",
  "anya-e0702n6:202_8": "mūlanāmaṁ panassa nāgitoti.",
  "anya-e0702n6:202_9": "Sotasmiṁ vihāre nisīditvā saddasāratthajaliniṁ nāma ganthaṁ akāsi.",
  "anya-e0702n6:202_10": "Tassa kira therassa kāle tasmiṁ nagare āraddha vipassanādhurā mahallakā bhikkhū sahassamattā ahesuṁ.",
  "anya-e0702n6:202_11": "Āraddhaganthadhurā pana daharabhikkhū gaṇanapathaṁ vītivattā.",
  "anya-e0702n6:203_0": "Tassa pana pitarampi seṭṭhiṭṭhāne ṭhapesi. Teneva taṁ gāmaṁ seṭṭhigāmoti nāmena vohariṁsu.",
  "anya-e0702n6:204_0": "Kaccāyanavaṇṇanaṁ pana vijayapureyeva abhayagiripabbate nisinno mahāvijitāpī nāma thero akāsi.",
  "anya-e0702n6:204_1": "Vācako padesampi soyeva akāsi.",
  "anya-e0702n6:204_2": "Saddavuttiṁ pana saddhammagurutthero akāsi.",
  "anya-e0702n6:205_0": "Iccevaṁ vijayapure anekehi ganthakārehi sāsanaṁ vipulaṁ ahosi.",
  "anya-e0702n6:206_0": "Kaliyuge pana pañcāsītādhike chavassasate sampatte asaṅkhayācoyonnāmako rājā jeyyapuranagaraṁ māpetvā tattha rajjaṁ kāresi.",
  "anya-e0702n6:206_1": "Tattha pana rājūnaṁ kāle therehi katagantho nāma natthi.",
  "anya-e0702n6:207_0": "Kaliyuge chabbisādhike sattavassasate vesākhamāse jeyyapuranagaraṁ vinassi.",
  "anya-e0702n6:207_1": "Tasmiṁyeva saṁvacchare jeṭṭhamāse vijayapuraṁ vinassi.",
  "anya-e0702n6:207_2": "Tasmiṁyeva saṁvacchare phaggunamāse satvivarājā ratanapūraṁ nāma nagaraṁ māpetvā rajjaṁ kāresīti.",
  "anya-e0702n6:208_0": "Idaṁ vijayapurajeyyapuresu sāsanassa patiṭṭhānaṁ.",
  "anya-e0702n6:209_0": "Idāni marammamaṇḍale tambanīparaṭṭheyeva ratanapūranagare sāsanavaṁsaṁ vakkhāmi.",
  "anya-e0702n6:210_0": "Kaliyuge hi aṭṭhāsītādhike sattavassasate narapatirañño dhitāya saddhiṁ aloṅgacaññisūrañño putto ānandasūriyo",
  "anya-e0702n6:210_1": "nāma santhavaṁ katvā ekaṁ (siddhikaṁ nāma puttaṁ vijāyi.",
  "anya-e0702n6:210_2": "So vaye sampatte rajjasampattiṁ labhi.",
  "anya-e0702n6:210_3": "Tato pabhuti yāva mrenacodighā raññā arimaddananagare rajjaṁ akaṁsu).",
  "anya-e0702n6:210_4": "Tato pacchā sirisudhammarājādhipatīti laddhanāmo satvivarājā ratanapūranagare rajjaṁ kāresi.",
  "anya-e0702n6:210_5": "Tassa rañño kāle kaliyuge ekanavutādhike sattavassasate sampatte laṅkādīpato sirisaddhammālaṅkāratthero",
  "anya-e0702n6:210_6": "sīhaḷamahāsāmittherocāti ime dve therā pañca sarīradhātuyo ānetvā nāvāya kusimatitthaṁ pāpuṇitvā rāmaññaraṭṭhe",
  "anya-e0702n6:210_7": "baññārani nāmena raññā nivāritā anisīdisvā tato soyeva rājā there yāva sirikhettanagarā pahiṇi.",
  "anya-e0702n6:210_8": "Tamatthaṁ ñatvā ratanapūrindo rājā cattālīsāya nāvāhi yāva sirikhettanagaraṁ paccuggantvā ānesi.",
  "anya-e0702n6:210_9": "Ānetvā ca mahānavagāmaṁ pattakāle saha orodhehi amaccehi ca sayameva rājā paccuggacchi.",
  "anya-e0702n6:210_10": "Ratanapūraṁ ppana pattakāle mahāpathavī cali,",
  "anya-e0702n6:210_11": "paṭinādañca nadi.",
  "anya-e0702n6:210_12": "Tadā rājā sammāsambuddhassa tilokaggassa sāsanaṁ paggaṇhissāmīti cintetvā sarīradhātuṁ ānetvā idha pattakāle ayaṁ mahāpathavī calati,",
  "anya-e0702n6:210_13": "paṭinādañca nadati,",
  "anya-e0702n6:210_14": "idaṁ amhākaṁ raṭṭhe jinasāsanassa cirakālaṁ patiṭṭhānabhāve pubbanimittanti sayameva nimittapāṭhaṁ akāsi.",
  "anya-e0702n6:211_0": "Tāva tiṭṭhatu jīvamānassa sammāsambuddhassa ānubhāvo,",
  "anya-e0702n6:211_1": "ahovata sarīradhātuyāyeva anubhāvoti bahuraṭṭha vāsino pasidiṁsu.",
  "anya-e0702n6:211_2": "Honti cettha, –",
  "anya-e0702n6:212_0": "Sarīradhātuyā tāva, mahantocchariyo hoti;",
  "anya-e0702n6:213_0": "Kā kathā pana buddhassa, jīvamānassa seṭṭhassa.",
  "anya-e0702n6:214_0": "Evaṁ anussaritvāna, uppādeyya pasādakaṁ;",
  "anya-e0702n6:215_0": "Buddhaguṇesu bāhullaṁ, gāravañcaṁ kare janoti.",
  "anya-e0702n6:216_0": "Kaliyuge dvenavutādhike sattavassasate tā pañca dhātuyo nidahitvā jeyyapuranagarato pacchimadisābhāge samabhūmibhāge cetiyaṁ patiṭṭhāpesi.",
  "anya-e0702n6:216_1": "Tañca cetiyaṁ ratanacetiyanti paññāpesi,",
  "anya-e0702n6:216_2": "hatthirūpabāhullatāya pana anekibhindoti pākaṭaṁ hoti.",
  "anya-e0702n6:216_3": "Tīhi sirigabbhehi sattahi dvārehī ca alaṅkataṁ nāma mahāvihāraṁ kārāpetvā dvinnaṁ sīhaḷadīpikattherānaṁ adāsi.",
  "anya-e0702n6:216_4": "Tato pacchā tesu mahantatthero sakavihārasamīpe pabbatamuddhani attano sissepi appavesetvā lajjīpesalabahussutasikkhākāmehi",
  "anya-e0702n6:216_5": "sabbehi tīhi therehi saddhiṁ sīmaṁ sammannati.",
  "anya-e0702n6:216_6": "Iccevaṁ sīmasammutipariyattivācanādikammehi marammaraṭṭhe sāsanaṁ virūḷaṁ katvā patiṭṭhāpesi.",
  "anya-e0702n6:217_0": "Idaṁ marammamaṇḍale ratanapūranagare sīhaḷadīpike",
  "anya-e0702n6:218_0": "Dve there paṭicca paṭhamaṁ sāsanassa patiṭṭhānaṁ.",
  "anya-e0702n6:219_0": "Kaliyuge chabbīsādhike sattavassasate sampatte phaggunamāse satvavarājā ratanapūranagaraṁ māpesi.",
  "anya-e0702n6:219_1": "Tassa rañño kāle jeyyapuranagare ekā pūpikā itthī alajjino ekassa bhikkhussa santike dhanaṁ upanidahi.",
  "anya-e0702n6:219_2": "Aparabhāgesā taṁ dhanaṁ yāci.",
  "anya-e0702n6:219_3": "Atha so bhikkhu tava dhanaṁ ahaṁ na paṭiggaṇhāmīti musā bhaṇati.",
  "anya-e0702n6:219_4": "Evaṁ vivādaṁ katvā taṁ kāraṇaṁ rañño ārocesi.",
  "anya-e0702n6:219_5": "Rājā pakkosāpetvā sayameva taṁ bhikkhuṁ pucchi,-tvaṁ bhante tassā itthiyā dhanaṁ paṭiggaṇhāsi vā mā vāti.",
  "anya-e0702n6:219_6": "Ahaṁ mahārāja samaṇo alikaṁ bhaṇituṁ na vaṭṭati,",
  "anya-e0702n6:219_7": "na paṭiggaṇhāmīti vadati.",
  "anya-e0702n6:219_8": "Taṁ kāraṇaṁ rājā ca punappunaṁ pucchitvā vīmaṁsanto bhikkhussa kerāṭikabhāvaṁ jānitvā taṁ samaṇo samāno",
  "anya-e0702n6:219_9": "bhagavato paññattaṁ sikkhāpadaṁ akkamitvā musā bhaṇatīti kujjhitvā sayameva aparādhānurūpaṁ sīyaṁ chinditvā",
  "anya-e0702n6:219_10": "rājagehato heṭṭhā khipi.",
  "anya-e0702n6:220_0": "Tañca kāraṇaṁ sakalamarammaraṭṭhe pākaṭaṁ.",
  "anya-e0702n6:220_1": "Alajjībhikkhūpi aññe pāpakammaṁ kātuṁ na visahiṁsu.",
  "anya-e0702n6:220_2": "Raññā bhāyitvāyeva sikkhāpadaṁ na akkamesuṁ.",
  "anya-e0702n6:221_0": "Kaliyuge tiṁsādhike sattavassasate sampatte maṅgakricvācoṅka nāma rājā rajjaṁ kāresi.",
  "anya-e0702n6:221_1": "So pana rājā raṭṭhavāsīnaṁ sukhatthāya nimittaṁ gahetvā tālavaṇṭaṁ gahetvā rājagehaṁ paṭiggaṇhi.",
  "anya-e0702n6:221_2": "So ca rājā sakkarāje pañcacattālīsādhike sattavassasate sampatte caññiṅkhuṁ nāma cetiyaṁ patiṭṭhāpesi.",
  "anya-e0702n6:221_3": "Yaṅgaranāmakassa silāpabbatassa samīpe porāṇikaṁ ekaṁ cetiyaṁ nadīudakaṁ bhindi.",
  "anya-e0702n6:221_4": "Tadā sakaraṇḍakā pañca dhātuyo udake nimmujjantiyo erāpatho nāma nāgo gahetvā pacchā caññiṅkhuṁ nāma",
  "anya-e0702n6:221_5": "cetiyaṁ patiṭṭhāpessāmīti raññā āraddhakāleyeva dāṭhānāgassa nāma therassa saha karaṇḍakena pañca dhātuyo",
  "anya-e0702n6:221_6": "niyyādesi.",
  "anya-e0702n6:221_7": "So ca thero rañño adāsi.",
  "anya-e0702n6:221_8": "Rājā dve dhātuyo muṭṭhocetiye nidhānaṁ akāsi.",
  "anya-e0702n6:221_9": "Tisso pana caññiṅkhuṁ cetiyeti porāṇapotthakesu vuttaṁ.",
  "anya-e0702n6:222_0": "So rājā kumārakāle sikkhāpakassa ācariyassa setacchattaṁ datvā saṅghanāyakaṭṭhānaṁ niyyādesi.",
  "anya-e0702n6:222_1": "Khemācāro nāma eko thero rattibhāge majjhantikakāle cetiyaṅgaṇe olambetvā ṭhapitaṁ bheriṁ anekavāraṁ pahari.",
  "anya-e0702n6:222_2": "Atha rājā rājagehatoyeva sutvā yathāṭhapitantiyāmavasena vihāre koci bhikkhu kālaṁ kato bhaveyyāti maññitvā vihāraṁ gantvā pucchāhīti dūtaṁ pesesi.",
  "anya-e0702n6:222_3": "Dūto vihāraṁ gantvā kāraṇaṁ pucchi.",
  "anya-e0702n6:222_4": "Bhikkhū ca evamāhaṁsu,- na amhesu kālaṅkatabhikkhu nāma atthi,",
  "anya-e0702n6:222_5": "atha kho sakko devānamindo idāni kālaṅkatoti bahūnaṁ manussānaṁ ñāpanatthāya bheriṁ paharimhāti.",
  "anya-e0702n6:222_6": "Puna rājā bhikkhū pakkosāpetvā pucchi,-kasmā pana bhante tumhe sakkassa devānamindassa kālaṅkatabhāvaṁ jānāthāti.",
  "anya-e0702n6:222_7": "Atha bhikkhū evamāhaṁsu,-bhagalato parinibbānakāle sāsanaṁ rakkhissāmīti sakko devānamindo paṭiññaṁ katvāpi",
  "anya-e0702n6:222_8": "idāni sāsane vasantānaṁ amhākaṁ anupālanakammaṁ nāma kiñci na akāsi,",
  "anya-e0702n6:222_9": "sace pana sakko devānamindo jīvamāno bhaveyya,",
  "anya-e0702n6:222_10": "sammāsambuddhassa santike paṭiññaṁ daḷaṁ katvā idāni appossukko na bhaveyya.",
  "anya-e0702n6:222_11": "Idāni pana sakkassa devānamindassa ārakkhaṇakammaṁ nāma kiñci na dissati,",
  "anya-e0702n6:222_12": "tasmā idāni sakko devānamindo kālaṅkatoti jānimhāti.",
  "anya-e0702n6:223_0": "Rājā taṁ sutvā khemācārattherassa pasīditvā vihāraṁ kārāpetvā adāsi.",
  "anya-e0702n6:223_1": "So ca thero sudhammapuravāsīnaṁ sīhaḷavaṁsikānaṁ mahātherānaṁ vaṁse bhavati lajjī pesalo hotīti.",
  "anya-e0702n6:224_0": "Ratanapūranagareyeva adhikarañño kāle ratanapūranagarassa dakkhiṇadisābhāge mahāsetuṁ kārāpesi.",
  "anya-e0702n6:224_1": "Tassa pana ācariyo saṅgharājā lajjīpakkhaṁ na bhajati.",
  "anya-e0702n6:224_2": "Teneva theraparamparāya esa na saṅgahitabbo.",
  "anya-e0702n6:225_0": "Tassa rañño kāle chasaṭṭhādhike sattavassasate kaliyuge rājādhirājā nāma rāmaññaraṭṭhindo bhūpāloti sahassappamāṇāsu",
  "anya-e0702n6:225_1": "nāvāsu saṭṭhisatasahassehi yodhehi saddhiṁ nadīmaggena yujjhanatthāya ratanapūrābhimukhaṁ āgato.",
  "anya-e0702n6:226_0": "Atha adhikarājā bahavo amacceca bhikkhū ca sannipātāpetvā mantesi,-idāni rāmaññaraṭṭhino rājā yujjhanatthāya idha āgacchati,",
  "anya-e0702n6:226_1": "yuddhaṁ akatvā kenupāyena taṁ paṭinivattāpetuṁ sakkhissāmāti.",
  "anya-e0702n6:226_2": "Atha sabbe kiñci akathetvā tuṇhībhāveneva nisīdiṁsu.",
  "anya-e0702n6:227_0": "Atha jātavassena ekattiṁsavassiko upasampadāvasena pana ekādasavassiko eko bhikkhu evamāha,-eko pana rāmaññaraṭṭhindo rājādhirājā tāva tiṭṭhatu,",
  "anya-e0702n6:227_1": "sace sakalepi jambudīpe sabbe rājāno āgaccheyyuṁ,",
  "anya-e0702n6:227_2": "evampi kathāsallāpeneva yuddhaṁ akatvā paṭinivattāpesuṁ sakkomīti.",
  "anya-e0702n6:228_0": "Atha adhikarājā tuṭṭhacitto hutvā āha,- yathā bhante tvaṁ sakkosi rājādhirājaṁ yathāsallāpena paṭini vatthāpetuṁ,",
  "anya-e0702n6:228_1": "tathā karohīti.",
  "anya-e0702n6:229_0": "Atha so bhikkhu mettāsandesapaṇṇaṁ pesetvā okāsaṁ yāci tassa rājādhirājassa santikaṁ pavisitukāmo.",
  "anya-e0702n6:229_1": "Rājādhirājā ca tassa bhikkhussa mettāsandesapaṇṇaṁ passitvā taṁ bhikkhuṁ sīṅghaṁ ānethāti dūtaṁ pesesi.",
  "anya-e0702n6:229_2": "Dūto ānetvā rañño dassesi.",
  "anya-e0702n6:229_3": "Atha so bhikkhu rājādhirājaṁ dhammadesanāya ovādaṁ datvā sakaṭṭhānaṁ paṭinivattāpesi.",
  "anya-e0702n6:229_4": "Ayañca bhikkhu arimaddananagare catūsu gaṇesu arahantagaṇavaṁso sikkhākāmo lajjī pesalo.",
  "anya-e0702n6:229_5": "Arimaddananagare cāgahe nāma dese pana jātattā cāgruhi bhikkhūti vohāriyati.",
  "anya-e0702n6:230_0": "Kaliyuge aṭṭhāsītādhike sattavassasate sampatte miññhaṅga dhammarājā ratanapūreyeva rajjaṁ sampatto.",
  "anya-e0702n6:230_1": "Tassa rañño kāle sīhaḷadīpato dve mahātherā ratanapūraṁ āgantvā sāsanaṁ anuggahetvā nisīdiṁsu.",
  "anya-e0702n6:231_0": "Tadā kaliyuge aṭṭhasate sampuṇṇe porāṇakaṁ kaliyugaṁ apanetvā abhinavaṁ ṭhapetuṁ okāso anuppatto.",
  "anya-e0702n6:231_1": "Atha cāgrihi thero ca rājavihāravāsitthero ca evamāhaṁsu,- apanītabbakāle mahārāja sampatte anapanetuṁ na vaṭṭatīti.",
  "anya-e0702n6:232_0": "Atha rājā puna evamāha,-apanītabbe sampatte anapanetvā ajjhupekkhitvā vasantassa ko dosoti.",
  "anya-e0702n6:232_1": "Sace apanītabbe sampatte anapanetvā ajjhupekkhitvā nisīdeyya,",
  "anya-e0702n6:232_2": "raṭṭhavāsīnaṁ dukkhaṁ bhavissatīti vedasatthesu āgataṁ,",
  "anya-e0702n6:232_3": "sakkarājaṁ apanentopi rājā tasmiṁyeva vasse divaṅgato bhaveyyāti āhaṁsu.",
  "anya-e0702n6:233_0": "Atha rājā sattānaṁ sukhaṁ labhīyamānataṁ jānantoyeva mādiso attano bhayaṁ apekkhitvā apanītabbaṁ anapanetvā nisīdituṁ na vaṭṭati,",
  "anya-e0702n6:233_1": "kammaṁ khīyitvāpi mama aguṇaṁ loke pattharitvā patiṭṭhahissatīti manasikaritvā sakkarāje aṭṭhavassasate",
  "anya-e0702n6:233_2": "sampuṇṇe basyuchidramunisakhyaṁ apanetvā cammāvasesaṁ ṭhapesi.",
  "anya-e0702n6:233_3": "Atha mahāmaṇḍapaṁ kārāpetvā mahāchaṇaṁ katvā mahādānampi adāsi.",
  "anya-e0702n6:234_0": "Cāgrihithero rājavihāra vāsittherocāti arimaddana nagare arahantagaṇāṁsiko lajjī pesalo sikkhākāmo.",
  "anya-e0702n6:235_0": "Īdisaṁ pana vacanaṁ sāsanappaṭiyattattā ca raṭṭhavāsikāyattattā ca dhammānulomavasena vuttaṁ.",
  "anya-e0702n6:236_0": "Kaliyuge catuvassādhike aṭṭhasate mahānarapati rājā ratanapūranagare rajjaṁ kāresi.",
  "anya-e0702n6:236_1": "So ca rājā thūpārāmacetiyaṁ kārāpesi.",
  "anya-e0702n6:236_2": "Tassa pana ācariyo mahāsāmitthero nāma.",
  "anya-e0702n6:236_3": "So pana thero sīhaḷadīpaṁ gantvā sīhaḷindassa rañño ācariyassa sāriputtattherassa santike sikkhaṁ gahetvā paccāgatattheravaṁsikoti daṭṭhabbo.",
  "anya-e0702n6:236_4": "Tassa rañño kāle ratanapūranagare mahāariyavaṁso nāma eko thero atthi.",
  "anya-e0702n6:236_5": "So pana pariyattivisārado arimaddananagare chapppadagaṇato āgatavaṁsiko.",
  "anya-e0702n6:237_0": "Ekasmiṁ samaye jeyyapuranagaraṁ gantvā reṅga iti pākaṭassa mahātherassa santike saddanayaṁ uggaṇhitvā nisīdi.",
  "anya-e0702n6:237_1": "So pana kira mahāthero aññehi saddhiṁ yaṁvā taṁvā kathaṁ asallapitukāmatāya mukhe udakaṁ ṭhapetvā yebhuyyena nisīdati.",
  "anya-e0702n6:237_2": "Tenevesa marammavohārena reṅgu iti pākaṭo ahosi.",
  "anya-e0702n6:238_0": "So kira ariyavaṁsatthero reṅguṁ therassa santikaṁ ganthaṁ vācāpetu okāsaṁ yācissāmīti upagacchantopi",
  "anya-e0702n6:238_1": "kathāsallāpaṁ akatvā dve ahāni vattaṁ paripūretvāyeva paccāgacchi.",
  "anya-e0702n6:238_2": "Tatiyadivase pana cammakhaṇḍaṁ ākoṭunattā saddaṁ sutvā mukhato udakaṁ uggiritvā kāraṇaṁ pucchi.",
  "anya-e0702n6:238_3": "Ganthaṁ uggahaṇatthāya āgatabhāvaṁ ārocesi.",
  "anya-e0702n6:239_0": "Atha thero evamāha,-ahaṁ āvuso divase divavase tikkhattuṁ ganthaṁ vācemi,",
  "anya-e0702n6:239_1": "majjhanti kātikkamakālepi paññacetiyaṁ gantvā cetiyaṅgaṇe sammajjanakiccaṁ karomi,",
  "anya-e0702n6:239_2": "okāsaṁ na labhāmi,",
  "anya-e0702n6:239_3": "evampi tvaṁ bahūganthe uggahetvāpi ācariyehi dinnopadesaṁ alabhitvā puna mama santikaṁ āgacchasi,",
  "anya-e0702n6:239_4": "tasmāyaṅgaṇe sammajjanavattaṁ tāvakālikaṁ vikopetvā ganthuggahaṇatthāya okāsaṁ dassāmīti vatvā abhidhammatthavisāviniṁ nāma lakkhaṇaṭīkaṁ uggaṇhāpesi.",
  "anya-e0702n6:239_5": "Nānānayehi upadesaṁ datvā vācesi.",
  "anya-e0702n6:239_6": "Vācetvā ca tatiyadivase ācariyassa santikaṁ nāgacchi.",
  "anya-e0702n6:239_7": "Mahātheropi kāraṇaṁ akallatāya anāgato bhaveyyāti maññitvā pucchanatthāya bhikkhū pesesi.",
  "anya-e0702n6:240_0": "Ariyavaṁsattheroca ācariyassa santikaṁ gamissāmīti āgato,",
  "anya-e0702n6:240_1": "antarāmaggeyeva dūtabhikkhū passitvā tehi saddhiṁ mahātherassa santikaṁ āgamaṁsu.",
  "anya-e0702n6:240_2": "Ācariyassa santikaṁ patvā ācariyā ariyavaṁsattheraṁ pucchi,-kasmā pana tvaṁ na uggahaṇatthāya āgatosīti.",
  "anya-e0702n6:240_3": "Ahaṁ bhante tumhehi dinnopadesaṁ nissāya idāni sabbaṁ nayaṁ jānāmīti.",
  "anya-e0702n6:240_4": "Atha ācariyo āha,",
  "anya-e0702n6:240_5": "yaṁ pana ganthaṁ nissāya tvaṁ chekataṁ pattosi,",
  "anya-e0702n6:240_6": "tassa saṁvaṇṇanaṁ katvā upakāraṁ karohīti.",
  "anya-e0702n6:240_7": "Atha ariyavaṁsatthero ācariyassa vacanaṁ sirasā paṭiggahetvā abhidhammatthavibhāviniyā maṇisāramañjūsaṁ nāma anusaṁvaṇṇanaṁ akāsi.",
  "anya-e0702n6:240_8": "Niṭṭhitaniṭṭhitapāḷaṁ uposathadivase uposathadivase puññacetiyassa cetiyaṅgaṇe bhikkhusaṅghaṁ sannipātāpetvā",
  "anya-e0702n6:240_9": "bhikkhusaṅghassa majjhe vācāpetvā suṇāpesi,- sace koci doso atthi,",
  "anya-e0702n6:240_10": "taṁ vadathāti.",
  "anya-e0702n6:241_0": "Atha arimaddananagarato cetiyavandanatthāya eko bhikkhu āgantvā parisakoṭiyaṁ suṇitvā nisīdi.",
  "anya-e0702n6:241_1": "Atha so bhikkhu dve vāraṁ eeiti saddaṁ akāsi.",
  "anya-e0702n6:241_2": "Taṁ ṭhānaṁ sallakkhetvā ṭhapesi.",
  "anya-e0702n6:241_3": "Nivāsanaṭṭhānañca pucchi.",
  "anya-e0702n6:241_4": "Ariyavaṁsattheropi sakavihāraṁ patvā tasmiṁ ṭhāne upadhāronto ekasmiṁ ṭhāne ekassa atthassa dvikkhattuṁ vuttattā punaruttidoso dissati,",
  "anya-e0702n6:241_5": "ekasmiṁ ṭhāne imaṁ ganthanti pulliṅgarūpena vattabbaṭṭhāne idaṁ ganthanti napuṁsakaliṅgena vuttattā liṅgavirodhidoso dissati.",
  "anya-e0702n6:242_0": "Atha taṁ puggalaṁ pakkosāpetvā evamāha,-ahaṁ āvuso imaṁ ganthaṁ mahussāhena karomi,",
  "anya-e0702n6:242_1": "tañca vivekakāle rattibhāgeyeva potthakaṁ pattharitvā likhāmi,",
  "anya-e0702n6:242_2": "evaṁ mahussāhena karontampi tvaṁ aruccanākārena saddaṁ karosi,",
  "anya-e0702n6:242_3": "kīdisaṁ pana dosaṁ sutvā evaṁ karosīti pucchi.",
  "anya-e0702n6:242_4": "Atha so bhikkhu evamāha,- tayo bhante mahussāhena kate ganthe dosavasena bahuvattabbaṭṭhānaṁ natthi,",
  "anya-e0702n6:242_5": "saddatoceva atthato ca paripuṇṇoyevesa gantho,",
  "anya-e0702n6:242_6": "atha kho pana ekasmiṁ ṭhāne ekassa atthassa dvikkhattuṁ vuttattā puranuttidoso dissati,",
  "anya-e0702n6:242_7": "ekasmiṁ pana imaṁ ganthanti pulliṅgena vattabbaṭṭhāne idaṁ ganthanti napuṁsakaliṅgena vuttattā liṅgavirodhidoso dissati,",
  "anya-e0702n6:242_8": "evaṁ ettakaṁyeva dosaṁ disvā īdisaṁ aruccanākāraṁ dassemīti.",
  "anya-e0702n6:243_0": "Atha ariyavaṁsatthero tuṭṭhacitto hutvā attano sarīrapārupitaṁ dupaṭṭacīvaraṁ imināhaṁ tava ñāṇaṁ pūjemīti vatvā adāsi.",
  "anya-e0702n6:243_1": "Pacchākāle adhikarājā tamatthaṁ sutvā nāma lañchaṁ adāsi.",
  "anya-e0702n6:244_0": "So ca ariyavaṁsatthero maṇidīpaṁ nāma ganthaṁ ganthā bharaṇañceva jātakavisodhanañca pāḷibhāsāya akāsi.",
  "anya-e0702n6:244_1": "Anuṭīkāya pana atthayojanaṁ marammabhāsāya akāsi.",
  "anya-e0702n6:245_0": "Ekaṁ samayaṁ adhikarājā vihāraṁ gantvā dhammaṁ suṇi.",
  "anya-e0702n6:245_1": "Thero dhammaṁ desetvā niṭṭhitakāle yānabaliṁ sukhatthāya yāci.",
  "anya-e0702n6:245_2": "Rājā adatvā nāvaṁ abhirūhitvā paccāgacchi.",
  "anya-e0702n6:245_3": "Antarāmagge nāvāya phiyaṁ eko saṁsumāro mukhena gaṇhitvā niccalaṁ katvā ṭhapesi.",
  "anya-e0702n6:245_4": "Therena yācitaṁ yānabaliṁ dadāmīti mahāsaddaṁ katvā rājapurise tikkhattuṁ nicchāresi.",
  "anya-e0702n6:245_5": "Atha saṁsumāro nāvaṁ muñcitvā gacchi.",
  "anya-e0702n6:245_6": "Ekasmiñca kāle rājā vihāraṁ nikkhami.",
  "anya-e0702n6:245_7": "Atha eko hatthinī vihārasamīpe bandhitvā ṭhapesi.",
  "anya-e0702n6:245_8": "Sā bodhirukkhasākhaṁ chinditvā khādi.",
  "anya-e0702n6:245_9": "Sā tattheva bhūmiyaṁ pati.",
  "anya-e0702n6:245_10": "Atha thero saccakiriyaṁ katvā mettābhāvanaṁ bhāvetvā mettodakena bhiñci.",
  "anya-e0702n6:245_11": "Taṁ khaṇaññeva sā uṭṭhahi.",
  "anya-e0702n6:245_12": "Rājā ca taṁ acchariyaṁ disvā tassā agghanakamūlaṁ datvā vihārato nadī titthaṁ gamanamagge silāpaṭṭaṁ cinitvā setuṁ akāsīti.",
  "anya-e0702n6:246_0": "Saddhammakittitthero pana ariyavaṁsattherassa saddhivihāriko jetavanavihāravāsī.",
  "anya-e0702n6:246_1": "Te pana therā chappadagaṇavaṁsikāti daṭṭhabbā.",
  "anya-e0702n6:247_0": "Kaliyuge dvecattālīsādhike aṭṭhavassasate sampatte ratanapūranagareyeva sirisudhammarājādhipati nāma dutiyādhikarājā rajjaṁ kāresi.",
  "anya-e0702n6:247_1": "Tasmiñca kāle pabbatabbhantaranagarato mahāsīlavaṁso nāma thero pañcacattālīsādhike aṭṭhavassasate sampatte",
  "anya-e0702n6:247_2": "sumedhakathaṁ kabyālaṅkāravasena bandhitvā buddhālaṅkārañca nāma kabyālaṅkāraṁ pabbatabbhantarappaṭisaṁyuttañceva",
  "anya-e0702n6:247_3": "kabyālaṅkāraṁ bandhitvā te gahetvā ratanapūranagaraṁ āgacchi.",
  "anya-e0702n6:248_0": "Atha rājā thūpārāmacetiyassa esannaṭṭhāne ratanavimānavihāre nisīdāpesi.",
  "anya-e0702n6:248_1": "So ca thero tattha sotārānaṁ pariyattiṁ vācetvā nisīdi.",
  "anya-e0702n6:248_2": "So ca thero tattha nisinnānaṁ therānaṁ aṭṭhamako hoti.",
  "anya-e0702n6:248_3": "So ca mahāsīlavaṁsatthero kaliyugassa pannarasādhike aṭṭhavassasate jāto.",
  "anya-e0702n6:248_4": "Tiṁsavassakāle ratanapūranagaraṁ āgatoti porāṇapotthakesu vuttaṁ.",
  "anya-e0702n6:248_5": "So pana thero nettipāḷiyā attha yojanaṁ marammabhāsāya akāsi pārāyanavatthuñca.",
  "anya-e0702n6:249_0": "Ratanapūranagareyeva raṭṭhasāro nāma eko thero atthi,",
  "anya-e0702n6:249_1": "mahāsīlavaṁsattherena samaññāṇathāmo.",
  "anya-e0702n6:249_2": "So pana ratanapūranagareyeva kaliyugassa tiṁsādhike aṭṭhavassasate kāle jāto.",
  "anya-e0702n6:249_3": "Bhūridattajātakaṁ hatthipālajātakaṁ saṁvarajātakañca kabyālaṅkāravasena bandhi aññañca anekavidhaṁ kabyālaṅkāraṁ.",
  "anya-e0702n6:249_4": "Te pana dve therā kabyālaṅkārakā rakāti theraparamparāya pavesetvā na gaṇenti porāṇā.",
  "anya-e0702n6:250_0": "Ettha ca kiñcāpi samaṇānaṁ uposathikānañca kabyālaṅkāraṁ bandhituṁ vācetuṁ vā kappākappavicāraṇaṁ vattuṁ okāso laddho,",
  "anya-e0702n6:250_1": "sāsanavaṁsaṁ pana vattuṁ okāsassa ativitthārovasesattā taṁ avatvā ajjhupekkhissāma.",
  "anya-e0702n6:250_2": "Uposathavinicchaye pana naccagītādisikkhāpadassa visaye vitthārena mayaṁ avocumhā.",
  "anya-e0702n6:251_0": "Kaliyugassa gate tesaṭṭhādhike aṭṭhavassasate ratanapūranagareyeva siritribhavanādityanarapatipavaramahādhamma rājādhipatirājā rajjaṁ kāresi.",
  "anya-e0702n6:251_1": "Tassa rañño kāletisāsanadhajo nāma bhikkhu saddhammakittittherassa santike ganthaṁ uggaṇhi.",
  "anya-e0702n6:251_2": "Atha arimaddananagarato eko mahātherosotunaṁ vācitvā ratanapūranagare nisīdissāmīti āgato.",
  "anya-e0702n6:251_3": "Atha saddhammakittittherassa ganthaṁ vācentasseva vihārassa heṭṭhā nisīditvā so mahāthero saddaṁ suṇitvā",
  "anya-e0702n6:251_4": "evaṁ cintesi,-etassa santike ahaṁ navakaṭṭhāne ṭhatvā thokaṁ ganthaṁ uggaṇhissāmīti.",
  "anya-e0702n6:251_5": "Atha so mahāthero saddhammakittittherassa santikaṁ pavisitvā ganthaṁ vācāpetuṁ okāsaṁ yāci.",
  "anya-e0702n6:251_6": "Atha saddhammakittitthero vassapamāṇaṁ pucchitvā tvaṁ bhante mayā vuḍḍhatarosīti āha.",
  "anya-e0702n6:251_7": "Ahaṁ tayā vuḍḍhataropi samāno navakaṭṭhāne ṭhatvā ganthaṁ uggaṇhissāmīti āha.",
  "anya-e0702n6:251_8": "Atha saddhammakittitthero tassa ganthaṁ vācesi.",
  "anya-e0702n6:251_9": "Atipasīditvā pana taṁ mahātheraṁ mahāsādhujjanoti nāmena vohārati.",
  "anya-e0702n6:252_0": "Atha pacchā marammaraṭṭhaṁ kaliyugassa pañcāsītādhikaaṭṭhasatakālato paṭṭhāya yāva aṭṭhāsītādhikaaṭṭhasatavassakālaṁ nānābhayehi saṅkhubbhitaṁ ahosi.",
  "anya-e0702n6:252_1": "Tadā kambojaraṭṭhato sihanisvā nāma bhinnakuto āgantvā ratana pūranagare rajjaṁ gaṇhi.",
  "anya-e0702n6:252_2": "Atha so evaṁ cintesi,- bhikkhū adārā aputtikā hutvā puna sisse posetvā parivāraṁ gavesanti,",
  "anya-e0702n6:252_3": "sace bhikkhū parivāraṁ vicinitvā rājabhāvaṁ gaṇheyyuṁ,",
  "anya-e0702n6:252_4": "evaṁ sati rajjaṁ gahetuṁ sakkhissanti,",
  "anya-e0702n6:252_5": "idāneva bhikkhū gahetvā māretuṁ vaṭṭatīti.",
  "anya-e0702n6:252_6": "Evaṁ pana cintetvā tovisīlū nāmake khettavane bahū maṇḍape kārāpetvā gomahisakukkuṭasūkarādayo mārāpetvā",
  "anya-e0702n6:252_7": "bhikkhū bhojessāmīti vatvā jeyyapuravijayapuraratanapūranagaresu sabbe mahāthere bahūhi antevāsikehi",
  "anya-e0702n6:252_8": "saddhiṁ pakkosāpetvā tesu maṇḍapesu nisīdāpetvā hatthiassādisenaṅgehi parivāretvā māresi.",
  "anya-e0702n6:252_9": "Tadā kira tisahassappamāṇā bhikkhū mariṁsūti.",
  "anya-e0702n6:252_10": "Bhikkhū ca māretvā bahūpi potthake agginā jhāpesi,",
  "anya-e0702n6:252_11": "cetiyānipi bhedāpesi.",
  "anya-e0702n6:252_12": "Ahovata pāpajanassa pāpakammanti.",
  "anya-e0702n6:252_13": "Honti cettha,-",
  "anya-e0702n6:253_0": "Sāsanaṁ nāma rājānaṁ, nissāya tiṭṭhate idha;",
  "anya-e0702n6:254_0": "Micchādiṭṭhikarājāno, sāsanaṁ dūsenti satthuno.",
  "anya-e0702n6:255_0": "Sammādiṭṭhī ca rājāno, paggaṇhanteva sāsanaṁ;",
  "anya-e0702n6:256_0": "Evañca sati ākāse, ulūrājāva dibbatīti.",
  "anya-e0702n6:257_0": "Atha kaliyuge ekavassādhike navavassasate sampatte ākāse bahūhi tārakāhi dhūmā nikkhamiṁsu.",
  "anya-e0702n6:257_1": "Caññiṅkhucetiyepi buddhappaṭibimbassa akkhikūpato udakadhārānettajalāniviya nikkhamiṁsūti rājavaṁse vuttaṁ.",
  "anya-e0702n6:258_0": "Atha saddhammakittitthero saddhiṁ mahāsādhujjanatisāya nadhajattherehi ketumatīnagaraṁ agamāsi.",
  "anya-e0702n6:258_1": "Raṭṭhasārattheropi sirikhettanagaraṁ sayameva agamāsīti porāṇapotthakesu vuttaṁ.",
  "anya-e0702n6:258_2": "Taṁ pana rājavaṁse sirikhettanagarindo satva varājā taṁ ānesīti vuttavacanena na sameti.",
  "anya-e0702n6:259_0": "Saddhammakittittheropi ketumatīnagare kālaṅkato.",
  "anya-e0702n6:259_1": "Tato pacchā thokaṁ kālaṁ atikkamitvā mahāsādhujjanatthero tattheva kālamakāsi.",
  "anya-e0702n6:260_0": "Tisāsanadhajatthero pana kaliyuge dvādasādhike navavassasate sampatte haṁsāvatīnagare anekasetibhindassa",
  "anya-e0702n6:260_1": "rañño kāle ketumatīnagarato haṁsāvatīnagaraṁ agamāsi.",
  "anya-e0702n6:261_0": "Tato pacchā ticattālīsavassiko hutvā kaliyuge terasādhike navavassasate miṅgha brahmanarapatiraññokāle",
  "anya-e0702n6:261_1": "puna jeyyapuranagaraṁ sampatto hutvā jetavanavihārasamīpe ekissaṁ guhāyaṁ disīdi.",
  "anya-e0702n6:261_2": "Mahāariyavaṁsagaṇikassa jetavanattherassa santike upasaṅkami.",
  "anya-e0702n6:262_0": "Tasmiñca kāle jetavanatthero gilāno hutvā mayi kālaṅkate mama ṭhānaṁ adhunā haṁsāvatīnagarato āgato tisāsanadhajo",
  "anya-e0702n6:262_1": "nāma thero pariggaṇhituṁ samattho bhavissati,",
  "anya-e0702n6:262_2": "tassa niyyādessāmīti cintesi.",
  "anya-e0702n6:262_3": "Tasmiṁ khaṇe tisāsanadhajatthero purimayāme supinaṁ massi,–",
  "anya-e0702n6:262_4": "matakaḷevaraṁ samīpaṁ āgacchatīti,",
  "anya-e0702n6:262_5": "majjhimayāme pana taṁ matakaḷevaraṁ guhāyaṁ pavisatīti,",
  "anya-e0702n6:262_6": "pacchimayāme matakaḷevarassa maṁsaṁ satthena chindatīti.",
  "anya-e0702n6:262_7": "Atha supinaṁ passitabhāvaṁ attano samīpe sayantassa ekassa sāmaṇerassa ārocesi.",
  "anya-e0702n6:262_8": "Ārocetvā ca parittaṁ bhaṇetvā nisīdantasseva jetavanatthero taṁ pakkositvā jetavanavihāraṁ tassa niyyādesi.",
  "anya-e0702n6:262_9": "Tisāsanadhajatthero ca jetavanavihāre nisīditvā ganthaṁ vācetvā nisīdi.",
  "anya-e0702n6:262_10": "Miṅgha brahmanarapatirājā ca tassa anuggahitaṁ akāsi.",
  "anya-e0702n6:263_0": "Pacchā kaliyuge soḷasādhike navavassasate sampatte haṁsāvatīnagarindo anekasetibhindo nāma rājā ratanapūranagaraṁ",
  "anya-e0702n6:263_1": "vijayitvā ekaṁ vihāraṁ kārāpetvā tassa adāsi.",
  "anya-e0702n6:264_0": "So ca tisāsanadhajatthero arimaddananagare arahanta gaṇavaṁsikoti daṭṭhabbo.",
  "anya-e0702n6:265_0": "Tassa pana sissā anekasatappamāṇā lajjino ahesuṁ.",
  "anya-e0702n6:265_1": "Tesu pana sissesu varabāhutthero bhūminikhānena garavāsitthero mahāraṭṭhagāmavāsino tayo mahātherāti ime pañca therā visesato pariyattikovidāti.",
  "anya-e0702n6:266_0": "Tisāsanadhajatthero ca mahallakakāle anāpāna satikammaṭṭhānaṁ gahetvā araññaṁ pavisitvā vivekaṭṭhānaṁ gaṇhi.",
  "anya-e0702n6:266_1": "Tadā jetavanagaṇādayo arahanta gaṇavaṁsāyeva.",
  "anya-e0702n6:266_2": "Aparabhāgeyeva tesaṁ sissānusissaparamparāsu keci bhikkhū siracchādanaṁ nānāvaṇṇappaṭimaṇḍitañca tālavaṇṭaṁ gahetvā ācāravikāraṁ āpajjiṁsu.",
  "anya-e0702n6:267_0": "Kaliyuge ekavassādhike sahasse sampatte ukkaṁsiko nāma rājā vihāraṁ kārāpetvā tisāsanadhajattherassa",
  "anya-e0702n6:267_1": "sissabhūtassa varabāhuttherassa sissabhūtassa mahāratanākarassa nāma therassa adāsi.",
  "anya-e0702n6:268_0": "So ca mahāratanākaratthero ukkaṁsikarañño sirisudhammarājāmahādhipatīti nāmalañchaṁ chandālaṅkārasaddanetti",
  "anya-e0702n6:268_1": "nayehi alaṅkaritvā dassitaṁ rajindarājanāmābhidheyyādīpaniṁ nāma ganthaṁ akāsi.",
  "anya-e0702n6:269_0": "Tañca ganthaṁ parivisodhanatthāya tiropabbatābhidheyyassa mahātherassa niyyādesi.",
  "anya-e0702n6:269_1": "Tisāsanadhajattherassa sissabhūtesu mahāraṭṭhagāmavāsīsu tīsu bhātikattheresu jeṭṭho tiṁsaguhāsuvasanto pariyattiṁ vācetvā nisīdi.",
  "anya-e0702n6:269_2": "Satvavarājā ca tasmiṁ there ativiya pasanno ahosi.",
  "anya-e0702n6:269_3": "Ññoṅkarami nāmakassa rañño kālepi cūḷapitā ekaṁ vihāraṁ kārāpetvā tasseva adāsi.",
  "anya-e0702n6:269_4": "Ukkaṁsikarañño kālepi maṅgavaṁnāmake pabbate vihāraṁ kārāpetvā tasseva adāsi.",
  "anya-e0702n6:270_0": "Tesu mahāraṭṭhagāmavāsittheresu majjhimattheropi tisāsanadhajattherassa jeṭṭhabhātikattherassa ca nivāsaṭṭhānabhūte",
  "anya-e0702n6:270_1": "jetavanavihāreyeva ganthaṁ vācetvā nisīdi.",
  "anya-e0702n6:270_2": "Kaniṭṭhattheropi tesaṁ nivāsaṭṭhānabhūtesuyeva vihāresu ganthaṁ vācetvā nisīdi.",
  "anya-e0702n6:270_3": "Ettha ca tisāsanadhajatthero nāma lajjialajjivasena dubbidho.",
  "anya-e0702n6:270_4": "Yathāvuttatthero pana lajjīye vāti daṭṭhabbo.",
  "anya-e0702n6:270_5": "Alajjī pana imasmiṁ theraparamparādassane na icchi tabbo.",
  "anya-e0702n6:270_6": "Alajjībhūtassa pana tisāsanadhajattherassa vatthuṁ idha avatvā ajjhupekkhissāma,",
  "anya-e0702n6:270_7": "payojanābhāvā ganthassa ca papañcūpagamanattāti.",
  "anya-e0702n6:271_0": "Yogiraṅga nāmakassa rañño kāle jeyyapure suvaṇṇaguhavāsī mahāthero dakkhiṇārāmavihāravāsī mahāthero catubhūmikavihāravāsī",
  "anya-e0702n6:271_1": "mahāthero toṅgabhīlū vihāravāsī mahāthero ca tisāsanadhajamahātherassa saddhivihārikāyeva.",
  "anya-e0702n6:271_2": "Tesaṁ pana vatthumpi ganthavitthārabhayena na vadāma.",
  "anya-e0702n6:271_3": "Lajjigaṇavaṁsikā eteti vijānanameva hettha pamāṇanti.",
  "anya-e0702n6:272_0": "Kaliyuge ekasaṭṭhādhike navavassasate sampatte phaggunamāsassa juṇhapakkhadutiyadivase sukkavāre ratanapūranagaraṁ",
  "anya-e0702n6:272_1": "dutiyaṁ māpetvā ññogīraṅga nāma rājā rajjaṁ kāresi.",
  "anya-e0702n6:272_2": "Sīhasūradhammarājātipi nāmalañchaṁ paṭiggaṇhi.",
  "anya-e0702n6:272_3": "Tocabhīlū vihāravāsīmahātheraṁ uddissa catubhūmikavihāraṁ kārāpesi.",
  "anya-e0702n6:272_4": "Cattāri mahāmunicetiyānipi kārāpesi.",
  "anya-e0702n6:272_5": "Vihāra cetiyesu aniṭṭhitesuyeva sinnīnagaraṁ nikkhamitvā tattha veraṁ vūpasamāpetvā paccāgatakāle saṅkhārasabhāvaṁ anatikkamanato divaṅgato ahosi.",
  "anya-e0702n6:272_6": "Ahovata saṅkhāradhammāti.",
  "anya-e0702n6:272_7": "Honti cettha,–",
  "anya-e0702n6:273_0": "Seyyathā vāṇijānaṁva, gharagoḷikarūpakaṁ;",
  "anya-e0702n6:274_0": "Taṁtaṁdisaṁ bhamitvāva, sīsaṁ ṭhapeti uttaraṁ;",
  "anya-e0702n6:275_0": "Evaṁ lokamhi sattā ca, sandhicutīnamantare;",
  "anya-e0702n6:276_0": "Yathā tathā bhamitvāva, ante ṭhapenti santanunti;",
  "anya-e0702n6:277_0": "Kaliyuge sattasaṭṭhādhike navavassasate phaggunamāsassa kāḷapakkhaterasamiyaṁ tassa jeṭṭhaputto pitu santakaṁ rajjaṁ gaṇhi.",
  "anya-e0702n6:277_1": "Mahādhammarājāti nāmalañchampi paṭiggaṇhi.",
  "anya-e0702n6:277_2": "Pitu kāle aniṭṭhitāni cetiyāni puna kārāpesi.",
  "anya-e0702n6:277_3": "Catubhūmikavihārañca niṭṭhaṁ gamāpetvā tovibhīlū mahātherassa paralokaṁ gantvā avijjamānatāya catubhūmikavihāravāsī",
  "anya-e0702n6:277_4": "mahātherassa dassāmīti antepuraṁ pakkosāpesi.",
  "anya-e0702n6:277_5": "Thero dve vārāni pakkosiyamānopi nāgacchi.",
  "anya-e0702n6:277_6": "Tatiya vāre pana bahū saddhivihārikā antepuraṁ gantvā pavisatha,",
  "anya-e0702n6:277_7": "na hi sakkā raññā pakkosite paṭikkhipitunti āhaṁsu.",
  "anya-e0702n6:278_0": "Atha thero evamāha,- ahaṁ āvuso raṭṭhapīḷanapiṇḍapātaṁ bhuñjituṁ na icchāmi,",
  "anya-e0702n6:278_1": "evampi sace tumhe icchatha rañño santikaṁ gantuṁ,",
  "anya-e0702n6:278_2": "evaṁ sati idāni rañño santikaṁ ahaṁ gamissāmīti antepuraṁ pāvisi.",
  "anya-e0702n6:278_3": "Pavisitvā raññā saddhiṁ sallāpaṁ katvā ayaṁ vihāro araññavāsīnaṁ bhikkhūnaṁ asappāyoti paṭikkhipi.",
  "anya-e0702n6:278_4": "Evaṁ pana bhante sati tasmiṁ vihāre nisīdiyamānaṁ theraṁ upadissathāti .",
  "anya-e0702n6:278_5": "Khaṇittipādavihāravāsī mahārāja thero pariyattivissārado sikkhākāmo,",
  "anya-e0702n6:278_6": "tassa dātuṁ vaṭṭatīti.",
  "anya-e0702n6:278_7": "Atha rājā tassa vihāraṁ adāsi.",
  "anya-e0702n6:278_8": "Mahāsaṅghanāthoti nāmalañchampi adāsi.",
  "anya-e0702n6:278_9": "So tattha pariyattiṁ vācetvā nisīdi.",
  "anya-e0702n6:279_0": "Tassa pana vihārassa parivārabhūtesu cattālīsāya vihāresu uttarāya anudisāya ekasmiṁ vihāre vasanto varābhisaṅghanātho",
  "anya-e0702n6:279_1": "nāma thero maṇikuṇḍalavatthuṁ marammabhāsāya akāsi.",
  "anya-e0702n6:279_2": "Pacchimāya anudisāya ekasmiṁ vihāre vasanto eko thero sattarājadhammavatthuṁ akāsi.",
  "anya-e0702n6:280_0": "Tasmiñca kāle bhāmaaṅkyo ācāraaṅkyoti dvinnaṁ bhikkhūnañca lokadhammesu chekatāya dve vihāre katvā adāsi.",
  "anya-e0702n6:280_1": "Te pana dve therā vedasatthakovidā,",
  "anya-e0702n6:280_2": "pariyattipaṭipattīsu pana mandā,",
  "anya-e0702n6:280_3": "rāmaññaraṭṭhato āgatā.",
  "anya-e0702n6:280_4": "Te pana theraparamparāya na gaṇanti porāṇā.",
  "anya-e0702n6:281_0": "Kaliyuge tisattatādhike navavassasate sampatte mahāmunicetiyassa puratthimadisābhāge cattāro vihāre kārāpetvā catunnaṁ therānaṁ adāsi.",
  "anya-e0702n6:281_1": "Te ca therā tattha nisīditvā sāsanaṁ paggaṇhiṁsu.",
  "anya-e0702n6:282_0": "Tasmiṁyeva kāle badaravanavāsī nāma ekopi thero atthi.",
  "anya-e0702n6:282_1": "Sopi pariyattivisārado chappadavaṁsiko.",
  "anya-e0702n6:282_2": "So ca thero yāvajīvaṁ yathābalaṁ sāsanaṁ paggaṇhitvā dutiyabhave calaṅganagare ekissā itthiyā kucchimhi paṭisandhiṁ gaṇhi.",
  "anya-e0702n6:282_3": "Dasamāsaccayena kaliyuge cattālīsādhike navavassasate sampatte budhavāre vijāyitvā terasavassikakāle sāsane pabbajitvā pariyattiṁ uggaṇhi.",
  "anya-e0702n6:282_4": "Sirikhettanagarindo rājā sirikhettanagaraṁ ānetvā sirikhettanagare sāmaṇeroti nāmena pākaṭo hutvā kaliyuge",
  "anya-e0702n6:282_5": "catupaṇṇāsādhike navavassasate sampatte pannarasavassikakāle vessantarajābhakaṁ kabyālaṅkāravasena bandhi.",
  "anya-e0702n6:282_6": "Paripuṇṇavīsativassakāle sirikhettanagareyeva sirikhettanagarindo veravijayo nāma rājā anuggahetvā upasampadabhūmiyaṁ patiṭṭhāti.",
  "anya-e0702n6:282_7": "Pacchimapakkhādhiko nāma rājā sirikhettanagaraṁ attano hatthagataṁ akāsi.",
  "anya-e0702n6:282_8": "Tasmiñca kāle taṁ theraṁ ānetvā ratanapūranagare vasāpesi.",
  "anya-e0702n6:282_9": "Sūrakitti nāma rañño kaniṭṭhabhātiko erāvatīnadītīre catubhūmikavihāraṁ kārāpetvā tassa therassa adāsi.",
  "anya-e0702n6:282_10": "Rājā ca tipiṭakālaṅkāroti nāmalañchaṁ adāsi.",
  "anya-e0702n6:283_0": "Kaliyuge vassasahasse sampatte phaggunamāsassa puṇṇamiyaṁ saṭṭhivassiko hutvā tiriyapabbataṁ gantvā araññavāsaṁ vasi.",
  "anya-e0702n6:283_1": "Dve vassādhike vassasahasse rājā tasmiṁ vihāraṁ kārāpetvā tasseva therassa adāsi.",
  "anya-e0702n6:283_2": "So pana tipiṭakālaṅkāratthero sirikhettanagare navaṅgakandare pattalaṅkassa atulavaṁsattherassa vaṁsiko.",
  "anya-e0702n6:283_3": "Sirikhettanagare navaṅgakandare suvaṇṇavihāre vasantassa therassa kittighoso sabbattha patthari.",
  "anya-e0702n6:283_4": "Jeyyapure erāvatīnadītīre catubhūmikavihāre vasanakāle aṭṭhasāliniyā ādito vīsati gāthānaṁ saṁvaṇṇanaṁ akāsi.",
  "anya-e0702n6:283_5": "Sūrakittināmakassa kaniṭṭhabhātikassa yācanamārabbha yasavaḍḍhanavatthuñca akāsi.",
  "anya-e0702n6:283_6": "Tiriyapabbate vasanakāle vinayālaṅkāraṭīkaṁ akāsi.",
  "anya-e0702n6:283_7": "Pacchimapakkhādhikarañño kāle mahāsaṅghanāthattheraṁ saṅgharājabhāve ṭhapesi.",
  "anya-e0702n6:283_8": "So ca saṅgharājā ativiya pariyatti visārado.",
  "anya-e0702n6:283_9": "Tasmiñca kāle ratanapūranagarepi ariyālaṅkārattharo nāma eko atthi.",
  "anya-e0702n6:283_10": "So pana tipiṭakālaṅkārattherena samaññāṇathāmo.",
  "anya-e0702n6:283_11": "Vayasāpi samānavassikā.",
  "anya-e0702n6:284_0": "Tesu tipiṭakālaṅkāratthero ganthantarabahussutaṭṭhāne adhiko,",
  "anya-e0702n6:284_1": "ariyālaṅkāratthero pana dhātupaccayavibhāgaṭṭhāne adhikoti daṭṭhabbo.",
  "anya-e0702n6:284_2": "Pacchā pana ukkaṁsikaraññokāle tepi dve therā rañño ācariyā hutvā sāsanaṁ paggaṇhiṁsu.",
  "anya-e0702n6:284_3": "Tesu ariyālaṅkāratthero aparabhāge kālaṅkaritvā tassa therassa saddhivihārikassa dutiyāriyālaṅkārattherassa",
  "anya-e0702n6:284_4": "rājamaṇicūḷacetiyassa samīpe dakkhiṇavanārāmaṁ nāma vihāraṁ kārāpetvā adāsi.",
  "anya-e0702n6:285_0": "Ukkaṁsiko nāma rājā pana sāsane bahuppakāro.",
  "anya-e0702n6:285_1": "So ca kaliyuge chanavutādhike navavassasate rajjaṁ patto.",
  "anya-e0702n6:285_2": "Rajjaṁ pana patvā siridhammāsokarājāviya cattāri vassāni atikkamitvā muddhābhisekaṁ paṭiggahetvā sirisudhamma",
  "anya-e0702n6:285_3": "rājāmahādhipatīti nāmalañchampi paṭiggaṇhi.",
  "anya-e0702n6:285_4": "Ekasmiṁ pana samaye haṁsāvatīnagaraṁ gantvā tattha nisīdi.",
  "anya-e0702n6:285_5": "Atha rāmaññaraṭṭhavāsino evamāhaṁsu,- marammikabhikkhū nāma pariyattikovidā vedasatthaññuno natthīti.",
  "anya-e0702n6:285_6": "Taṁ sutvā rājā catubhūmikavihāravāsittherassa santikaṁ sāsanaṁ pesesi,-tiṁsavassikā cattālīsavassikā",
  "anya-e0702n6:285_7": "vā pariyattikovidā vedasatthaññuno bhikkhū rāmaññaraṭṭhaṁ mama santikaṁ pesethāti.",
  "anya-e0702n6:285_8": "Atha catubhūmi kavihāravāsitthero tipiṭakālaṅkāraṁ tilokālaṅkāraṁ tisāsanālaṅkārañca saddhiṁ tiṁsamatthehi bhikkhūhi pesesi.",
  "anya-e0702n6:285_9": "Haṁsāvatīnagaraṁ pana patvā modhocetiyassa puratthimabhāge vihāre kārāpetvā tesaṁ adāsi.",
  "anya-e0702n6:286_0": "Uposathadivasesu sudhammasālāyaṁ rāmaññaraṭṭhavāsino pariyattikovide vedasatthaññuno sannipātāpetvā tehi tīhi therehi saddhiṁ kathāsallāpaṁ kārāpesi.",
  "anya-e0702n6:286_1": "Atha rāmaññaraṭṭhavāsino bhikkhū evamāhaṁsu,–",
  "anya-e0702n6:286_2": "pubbe pana mayaṁ marammaraṭṭhe pariyattikovidā vedasattaññuno natthīti maññāma,",
  "anya-e0702n6:286_3": "idāni marammaraṭṭhavāsino ativiya pariyatti kovidā vedasatthaññunoti.",
  "anya-e0702n6:286_4": "Aparabhāge kaliyuge chanavutādhike navavassasate sampatte rājā ratanapūranagaraṁ paccāgacchi.",
  "anya-e0702n6:287_0": "Tepi therā paccāgantukāmā rāmaññaraṭṭhe padhānabhūtassa tilokagarūti nāmadheyyassa mahātherassa santikaṁ vandanatthāya agamaṁsu.",
  "anya-e0702n6:288_0": "Tadā tilokagaruttheropi tehi saddhiṁ sallāpaṁ katvā evamāha,-tumhesu pana tipiṭakālaṅkāratthero paṭhamaṁ āvāsavihāraṁ labhissatīti.",
  "anya-e0702n6:288_1": "Kasmā pana bhante evama vocāti vutte ayaṁ pana piṇḍāya carantopi antarāmagge veḷuvettādīnii labhitvā gahetvā vihāre paṭisaṅkharaṇaṁ akāsi,",
  "anya-e0702n6:288_2": "tasmāhaṁ evaṁ vadāmi,",
  "anya-e0702n6:288_3": "loke vihāre paṭisaṅkharaṇasīlā bhikkhū sīghameva āvāsavihāraṁ labhantīti hi porāṇattherā āhaṁsūti āha.",
  "anya-e0702n6:289_0": "Tepi ratanapūranagaraṁ paccāgacchiṁsu.",
  "anya-e0702n6:289_1": "Tilokagaruttherassa vacanānurūpameva tipiṭakālaṅkāratthero sabbapaṭhamaṁ āvāsavihāraṁ labhīti.",
  "anya-e0702n6:290_0": "Kaliyuge pana navavassādhike vassasahasse sampatte rañño kaniṭṭho kālamakāsi.",
  "anya-e0702n6:290_1": "Athaṁ rañño putto uccanagarabhojako bālajanehi santhavaṁ katvā tesaṁ vacanaṁ ādiyitvā paccūsakāle pitaraṁ ghātetukāmo antepuraṁ sahasā pāvisi.",
  "anya-e0702n6:291_0": "Rājāva anagghaṁ muddikaṁ gahetvā nandajeyyena nāma amaccena rājayodhena nāma amaccenaca saddhiṁ aññataravesena",
  "anya-e0702n6:291_1": "nagarato nikkhamitvā rajatavālukanadiṁ sampatto.",
  "anya-e0702n6:292_0": "Tasmiñca kāle eko sāmaṇero mātāpitūnaṁ gehe piṇḍapātaṁ ānessāmīti khuddakanāvāya nadiyaṁ āgacchi.",
  "anya-e0702n6:292_1": "Atha taṁ sāmaṇeraṁ disvā rājā evamāha,- amhe bhante paratīraṁ nāvāya ānehīti.",
  "anya-e0702n6:292_2": "Sāmaṇero ca āha,-sace upāsaka tumhe paratīraṁ āneyyaṁ,",
  "anya-e0702n6:292_3": "bhattakālaṁ atikkameyyanti.",
  "anya-e0702n6:292_4": "Atha rājā amheyeva sīghaṁ ānehi,",
  "anya-e0702n6:292_5": "imaṁ muddikaṁ dassāmīti assāsetvā ānetuṁ okāsaṁ yāci.",
  "anya-e0702n6:292_6": "Atha sāmaṇero kāruññappattaṁ vacanaṁ sutvā paratīraṁ ānesi.",
  "anya-e0702n6:293_0": "Atha catubhūmikavihāraṁ patvā tasmiṁ vihāre therassa sabbampi kāraṇaṁ ārocetvā evamāha,-sace bhante amhe gaṇhituṁ āgacchayya,",
  "anya-e0702n6:293_1": "te nivārethāti.",
  "anya-e0702n6:293_2": "Theroca mayaṁ mahārāja samaṇā na sakkā evaṁ nivāretuṁ,",
  "anya-e0702n6:293_3": "evampi eko upāyo atthi,-nisinnavihāravāsitthero pana gihikammesu ativiya cheko,",
  "anya-e0702n6:293_4": "taṁ pakkosetvā kāraṇaṁ cintetuṁ yuttanti.",
  "anya-e0702n6:293_5": "Atha taṁ pakkosetvā tamatthaṁ ārocetvā rājā idamavo ca,- sace bhante amhe gaṇhituṁ āgaccheyyuṁ,",
  "anya-e0702n6:293_6": "atha kenacideva upāyena te nivārethāti.",
  "anya-e0702n6:293_7": "Atha so thero evamāha,-tena hi mahārāja mā kiñci soci mābhāyi vihāramajjhe sirigabbhaṁ pavisitvā nisīdathāti",
  "anya-e0702n6:293_8": "vatvā piṇḍāya acarante bhikkhusāmaṇere sannipātāpetvā visuṁ visuṁ daṇḍahatthā hutvā ekassapi purisassa",
  "anya-e0702n6:293_9": "vihāraṁ pavisituṁ okāsaṁ mā dethāti vatvā senaṁviya byūhesi.",
  "anya-e0702n6:293_10": "Sāmantavihāresupi vasante bhikkhusāmaṇere pakkosi.",
  "anya-e0702n6:293_11": "Tadā kira āgantvā sannipātānaṁ bhikkhusāmaṇerānaṁ atirekasahassamattaṁ ahosi.",
  "anya-e0702n6:293_12": "Thero te vihāre dvārakoṭṭhakesu āgatamagge ca visuṁ visuṁ daṇḍahatthā hutvā ārakkhaṇatthāya ṭhapesi,",
  "anya-e0702n6:293_13": "yathā vaḍḍhakī sūkaro byagghassa nivāraṇatthāya visuṁ visuṁ sūkare saṁvidhāya ṭhapesīti.",
  "anya-e0702n6:293_14": "Atha puttassa yodhāpi rājānaṁ gahetuṁ na sakkā,",
  "anya-e0702n6:293_15": "bhikkhu sāmaṇerānaṁ gāravavasena balakkārena māretvā pavisituṁ na visahanti,",
  "anya-e0702n6:293_16": "bhikkhu sāmaṇerānaṁ bāhullatāya ca.",
  "anya-e0702n6:294_0": "Tasmiṁyeva saṁvacchare assayujamāsassa kāḷapakkhapañcamito yāva kattikamāsassa kāḷapakkhapañcamī vihāreyeva rājā nilīyitvā nisīdi.",
  "anya-e0702n6:294_1": "Atha antepuravāsikā amaccā puttaṁ apanetvā rājānaṁ ānetvā rajje ṭhapesuṁ.",
  "anya-e0702n6:294_2": "Rājā ca puna rajjaṁ patvā vihāre nisinnakāle mā bhāyi mahārāja tvaṁ jinessatīti rañño ārocentassa vedasatthaññuno",
  "anya-e0702n6:294_3": "ekassa bhikkhussa caññiṅkhucetiyassa esannaṭṭhāne ekaṁ vihāraṁ kārāpetvā adāsi.",
  "anya-e0702n6:294_4": "Dhammanandarājagurūti nāmalañchampi adāsi.",
  "anya-e0702n6:294_5": "Tassa pana vijātaṭṭhānabhūtaṁ gāmaṁ nissāya marammavohārena ‘ye ne nā se yāṁ va’ iti samaññā ahosi.",
  "anya-e0702n6:295_0": "Rājā ca puna rajjaṁ patvā tasmiṁyeva saṁvacchare kattikamāsassa kāḷapakkhacuddasamiyaṁ sabbepi mahāthere",
  "anya-e0702n6:295_1": "nimantetvā rājagehaṁ pavesetvā piṇḍapātena bhojesi.",
  "anya-e0702n6:295_2": "Atha rājā evamāha,-catubhūmikavihāravāsitthero samparāyikatthāvaho ācariyo,",
  "anya-e0702n6:295_3": "nisinnavihāravāsitthero pana diṭṭhadhammikatthāvahoti evaṁ rājāvaṁse vuttaṁ.",
  "anya-e0702n6:295_4": "Porāṇapotthakesu pana catubhūmikavihāra vāsitthero ekantasamaṇo ācariyo,",
  "anya-e0702n6:295_5": "nisinnavihāravāsitthero pana yodhāraho yodhakamme chekoti rājā ahāti vuttaṁ.",
  "anya-e0702n6:295_6": "Rājā kira samparāyikatthaṁ anupekkhitvā dinnakāle nisinnavihārattherassa na adāsi,",
  "anya-e0702n6:295_7": "kadāci kadāci pana diṭṭhadhammikatthaṁ anuppekkhitvā tassa visuṁ adāsīti.",
  "anya-e0702n6:295_8": "Ettha ca yasmā nisinnavihāra vāsitthero rañño bhīyehi nivāraṇatthāya ārakkhaṁ akāsi,",
  "anya-e0702n6:295_9": "na paresaṁ viheṭhanatthāya,",
  "anya-e0702n6:295_10": "āṇattikappayogā ca na dissati,",
  "anya-e0702n6:295_11": "tasmā natthi āpattidoso.",
  "anya-e0702n6:295_12": "Saddhātissarañño bhayehi nivāraṇatthaṁ arahantehi therehi katappayogoviya daṭṭhabbo.",
  "anya-e0702n6:296_0": "Catubhūmikavihāra vāsitthero pana khaṇittipādagāme jāto,",
  "anya-e0702n6:296_1": "arimaddanapure arahantattheragaṇappabhavo,",
  "anya-e0702n6:296_2": "yattha katthaci gantvā aññesaṁ bhikkhūnaṁ ācāraṁ yathābhūtaṁ jānitvā tehi catupaccayasambhogo na kabhapubbo,",
  "anya-e0702n6:296_3": "antamaso udakampi na pivitapubbo,",
  "anya-e0702n6:296_4": "taṁtaṁṭṭhānampi cammakhaṇḍaṁ gahetvāyeva gamanasīlo.",
  "anya-e0702n6:296_5": "Ukkaṁsikarājā pana sirikhettanagare dvattapoṅkaraññā kārāvitacetiyasaṇṭhānaṁ gahetvā rājamaṇicūḷaṁ nāma cetiyaṁ akāsi.",
  "anya-e0702n6:296_6": "Taṁ pana cetiyaṁ parimaṇḍalato tihatthasatappamāṇaṁ,",
  "anya-e0702n6:296_7": "ubbedhatopi ettakameva.",
  "anya-e0702n6:296_8": "Tassa pana cetiyassa catūsu passesu cattāro vihārepi kārāpesi,",
  "anya-e0702n6:296_9": "puratthimapasse pubbavanārāmo nāma vihāro,",
  "anya-e0702n6:296_10": "dakkhiṇapasse pana dakkhiṇavanārāmo nāma,",
  "anya-e0702n6:296_11": "pacchimapasse pacchimavanārāmo nāma,",
  "anya-e0702n6:296_12": "uttarapasse uttaravanārāmo nāma.",
  "anya-e0702n6:296_13": "Tesu catūsu vihāresu uttaravanārāmo nāma vihāro asanipābhagginā ḍayhitvā vinassi.",
  "anya-e0702n6:296_14": "Avasese pana tayo vihāre pariyattikovidānaṁ tiṇṇaṁ mahātherānaṁ adāsi.",
  "anya-e0702n6:296_15": "Nāma lañchampi tesaṁ adāsi.",
  "anya-e0702n6:296_16": "Pacchimassa rañño kāleyeva uttarapasse vihāraṁ kārāpesi.",
  "anya-e0702n6:297_0": "Tasmiṁ pana cetiye chattaṁ anāropetvāyeva so rājā divaṅgato.",
  "anya-e0702n6:297_1": "Tesu pana catūsu vihāresu nisinnānaṁ therānaṁ dakkhiṇavanārāmavihāravāsīmahāthero kaccāyanaganthassa",
  "anya-e0702n6:297_2": "atthaṁ chabbidhehi saṁvaṇṇanānayehi alaṅkaritvā marammabhāsāya saṁvaṇṇesi.",
  "anya-e0702n6:297_3": "Pacchimavanārāmavihāra vāsitthero pana nyāsassa saṁvaṇṇanaṁ chahi nayehi alaṅkaritvā akāsi.",
  "anya-e0702n6:298_0": "Kaliyuge pana dasavassādhike sahasse sampatte tassa rañño putto sirinandasudhammarājāpavarādhīpati rajjaṁ kāresi.",
  "anya-e0702n6:298_1": "Pituno rājagehaṁ bhinditvā vihāraṁ kārāpetvā tilokālaṅkārassa nāma mahātherassa adāsi.",
  "anya-e0702n6:298_2": "Tilokālaṅkāratthero ca nāma tipiṭakālaṅkārattherena samaññāṇathāmassa ariyālaṅkārattherassa sissoti daṭṭhabbo.",
  "anya-e0702n6:298_3": "Ayañcattho heṭṭhā dassito.",
  "anya-e0702n6:298_4": "Jeyyapure catubhūmikaatulavihāraṁ kārāpetvā dāṭṭhānāgarājaguruttherassa adāsi.",
  "anya-e0702n6:298_5": "So ca thero niruttisāramañjūsaṁ nāma nyāsasaṁvaṇṇanaṁ akāsī.",
  "anya-e0702n6:299_0": "Kaliyuge dvādasādhike vassasahasse sampatte phaggunamāse sotāpannā nāma ārakkhadevatā aññattha gamissāmāti",
  "anya-e0702n6:299_1": "āhaṁsūti nagarā supinaṁ passantā hutvā bahūsannipatitvā devapūjaṁ akaṁsu.",
  "anya-e0702n6:299_2": "Devatānaṁ pana saṅkamanaṁ nāma natthi,",
  "anya-e0702n6:299_3": "pubbanimittamevatanti daṭṭhabbaṁ.",
  "anya-e0702n6:300_0": "Tasmiñca kāle cinarañño yodhā āgantvā marammaraṭṭhaṁ dūsesuṁ.",
  "anya-e0702n6:300_1": "Sāsanaṁ abbhappaṭicchanno viya cando dubbalaṁ ahosi.",
  "anya-e0702n6:301_0": "Kaliyuge tevīsādhike vassasahasse sampatte tassa rañño kaniṭṭho mahāpavaradhammarājālokādhipati nāma rājā rajjaṁ kāresi.",
  "anya-e0702n6:301_1": "Tasmiñca kāle lokasaṅketavasena puññaṁ mandaṁ bhavissatīti vedasatthaññūhi ārocitattā lokasaṅketavaseneva",
  "anya-e0702n6:301_2": "abhinavapuññuppādanatthaṁ khandhavāragehaṁ kārāpetvā tāvakālikavasena saṅkamitvā nisīdi.",
  "anya-e0702n6:301_3": "Tato aparabhāge uttaragehaṁ bhinditvā tasmiṁyeva ṭhāne vihāraṁ kārāpetvā ekassa mahātherassa adāsi.",
  "anya-e0702n6:302_0": "Dakkhiṇagehaṁ pana nagarassa puratthimadisābhāge vihāraṁ kārāpetvā aggaṇammālaṅkārattherassa adāsi.",
  "anya-e0702n6:302_1": "So ca thero kaccāyanaganthassaceva abhidhammatthasaṅgahassa ca mātikādhātukathāyamakapaṭṭhānānañca atthaṁ marammabhāsāya yojesi.",
  "anya-e0702n6:303_0": "Uparājā ca mahāsetuno pamukhe ṭhāne sovaṇṇamayavihāraṁ kārāpetvā uttaragehavihāra vāsittherassa antevāsikassa jinārāmattherassa adāsi.",
  "anya-e0702n6:303_1": "Tasmiṁyeva ṭhāne nānāratanavicitraṁ vihāraṁ kārāpetvā tasseva therassa antevāsikassa guṇagandhattherassa adāsi.",
  "anya-e0702n6:304_0": "So pana thero ‘china vḍina’ gāme vijāto.",
  "anya-e0702n6:304_1": "Vaye pana sampatte ratanapūranagaraṁ gantvā pariyattiṁ uggaṇhitvā tato puna nivattitvā badunanagare badaragāme",
  "anya-e0702n6:304_2": "nisīditvā pacchā ‘china vḍina’ gāme catūhi paccayehi kilamatho hutvā vasati.",
  "anya-e0702n6:304_3": "Tasmiñca kāle gāme mokkhassa nāma purisassa santike ekaṁ anagghaṁ maṇiṁ rājā labhitvā ativa mamāyi.",
  "anya-e0702n6:304_4": "‘China vḍina’ mokkhamaṇīti pākaṭo ahosi.",
  "anya-e0702n6:305_0": "Atha uttaragehavihāravāsitthero āha,- ‘china vḍina’ gāmake na maṇiyeva anagghaṁ,",
  "anya-e0702n6:305_1": "atha kho ekopi thero guṇagandho nāma pariyattikovido anagghoyevāti.",
  "anya-e0702n6:306_0": "Atha taṁ sutvā rājā taṁ pakkosetvā catūhi paccayehi upatthambhetvā pūjaṁ akāsi.",
  "anya-e0702n6:307_0": "Sahassorodhagāme guṇasāro nāma thero paliṇagāme sujāto nāma thero ca guṇagandhattherassa sissāyeva ahesuṁ.",
  "anya-e0702n6:308_0": "Ekasmiñca kāle tiriyapabbatavihāravāsīmahāthero bhikkhusaṅghamajjhe aggadhammālaṅkārattheraṁ kīḷanavasena",
  "anya-e0702n6:308_1": "evamāha,- amhesu āvuso antaradhārayamānesu tvaṁ loke eko ganthakovidatthero bhavissasi maññeti.",
  "anya-e0702n6:308_2": "Atha aggadhammālaṅkāro ca evamāha,-tumhesu bhante antaradhārayamānesu mayaṁ ganthakovidāna bhaveyyāmako nāma puggalo loke ganthakovido bhavissatīti.",
  "anya-e0702n6:308_3": "Porāṇapotthakesu pana ariyālaṅkāratthero nanu panidāni mayaṁ ganthakovidā na tāva bhavāmāti evamāhāti vuttaṁ.",
  "anya-e0702n6:308_4": "So aggadhammālaṅkārattheroyeva raññā yācito rājavaṁsa.",
  "anya-e0702n6:308_5": "Saṅkhepampi akāsi.",
  "anya-e0702n6:308_6": "So ppana thero amaccaputto.",
  "anya-e0702n6:309_0": "Ekasmiñca kāle hīnāyāvattako eko mahāamacco rañño santikā attanā upaladdhaparibhogaṁ sabbaṁ gahetvā vihāraṁ",
  "anya-e0702n6:309_1": "āgantvā aggadhammālaṅkārattherena saddhiṁ sallāpaṁ akāsi.",
  "anya-e0702n6:309_2": "Sallāpaṁ pana katvā sabbaṁ paribhogaṁ therassa dassetvā sace bhante tvaṁ gihi bhaveyyāsi,",
  "anya-e0702n6:309_3": "ettakaṁ paribhogaṁ labhissatīti āha.",
  "anya-e0702n6:309_4": "Theropi evamāha,-tumhākaṁ pana ettako paribhogo amhākaṁ samaṇānaṁ vaccakuṭiṁ asubhabhāvanaṁ bhāvetvā pavisantānaṁ puññaṁ kalaṁ nāgghati soḷasinti.",
  "anya-e0702n6:309_5": "Kiñcāpi idañca pana vacanaṁ sāsanavaṁse appadhānaṁ hoti,",
  "anya-e0702n6:309_6": "pubbācariyasīhehi pana vutta vacanaṁ yāva apāṇakoṭikā saritabbamevāti manasikarontena vuttanti.",
  "anya-e0702n6:310_0": "Kaliyuge pana catuttiṁsādhike vassasahasse sampatte tassa putto narāvaro nāma rājā rajjaṁ kāresi.",
  "anya-e0702n6:310_1": "Mahāsīhasūradhammarājāti nāmalañchaṁ paṭiggaṇhi.",
  "anya-e0702n6:310_2": "Tassa rañño kāle ‘sī khoṁ’ cetiyassa samīpe jetavanavihāre ganthaṁ uggaṇhanto eko daharabhikkhu ganthachekopi",
  "anya-e0702n6:310_3": "samāno bālakāle bālacittena ākulito hutvā vaccakūpe vātātapehi bahisukkhabhāvena paṭicchādite daṇḍena",
  "anya-e0702n6:310_4": "ālulitvā duggandhoviya cittasantāne pariyattivātātapehi bahisukkhabhāvena paṭicchādite kenacideva rūpārammaṇādinā",
  "anya-e0702n6:310_5": "ālulitvā kilesasattisaṅkhāto duggandho vāyitvā hīnāyāvattissāmīti cintetvā gihivatthāni gahetvā saddhiṁ",
  "anya-e0702n6:310_6": "sahāyabhikkhuhi nadītitthaṁ agamāsi.",
  "anya-e0702n6:310_7": "Antarāmagge tāva bhikkhubhāveneva cetiyaṁ vandissāmīti gihivatthāni sahāyakānaṁ hatthe ṭhapetvā cetiyappamukhe leṇaṁ pavisitvā vanditvā nisīdi.",
  "anya-e0702n6:310_8": "Atha ekā daharitthī cetiyaṅaṇaṁ āgantvā bahi leṇaṁ nisīdisvā udakaṁ siñcitvā patthanaṁ akāsi,-iminā puññakammena sabbehi apāyādinukkhehi moceyyāmi,",
  "anya-e0702n6:310_9": "bhave bhave ca hīnāyāvattakassa purisassa pādacārikā na bhaveyyāmīti.",
  "anya-e0702n6:311_0": "Atha taṁ sutvā daharabhikkhu evaṁ cintesi,-idāni ahaṁhīnāyāvattissāmīti cintetvā āgato,",
  "anya-e0702n6:311_1": "ayampi daharitthī hīnāyāvattakassa purisassa pādacārikā na bhaveyyā mīti patthanaṁ akāsi,",
  "anya-e0702n6:311_2": "idāni taṁ daharitthiṁ kāraṇaṁ pucchissāmīti.",
  "anya-e0702n6:311_3": "Evaṁ pana cintetvā bahi leṇaṁ nikkhamitvā taṁ daharitthiṁkāraṇaṁ pucchi,-kasmā pana tvaṁ hīnāyāvattakassa",
  "anya-e0702n6:311_4": "purisassa pādacārikā na bhaveyyāmīti patthanaṁ karosīti.",
  "anya-e0702n6:311_5": "Hīnāyāvattakassa bhante purisassa pādacārikā na bhaveyyāmīti vuttavacanaṁ bālapurisassa pādacārikā na bhaveyyāmīti vuttavacanena nānā na hoti,",
  "anya-e0702n6:311_6": "sadisatthakamevāti nanu hīnāyā vattako bāloyeva nāma,",
  "anya-e0702n6:311_7": "sace pana bhante hīnāyāvattako bālo nāma na bhaveyya,",
  "anya-e0702n6:311_8": "ko nāma loke bālo bhaveyya,",
  "anya-e0702n6:311_9": "bhikkhu nāma hi parehi dinnaṁ cīvarapiṇḍapātasenāsanaṁ paribhuñjitvā sukhaṁ vasati,",
  "anya-e0702n6:311_10": "sace ganthaṁ uggaṇhitu kāmo bhaveyya,",
  "anya-e0702n6:311_11": "yathākāmaṁyeva ganthaṁ uggaṇhituṁ okāsaṁ labhati,",
  "anya-e0702n6:311_12": "evaṁ pana ahutvā alasikoyeva bhuñjitvā sayitvā nisīdituṁ iccheyya,",
  "anya-e0702n6:311_13": "evampi yathākāmaṁ bhuñjituṁ sayituṁ okāsaṁ labhati,",
  "anya-e0702n6:311_14": "evampi samāno parassa dāso bhavissāmi,",
  "anya-e0702n6:311_15": "dārassa kiṁkaro bhavissāmīti akathentopi kathentoviya hutvā hīnāyāvatteyya,",
  "anya-e0702n6:311_16": "so loke aññehi bālehi adhiko bāloti ahaṁ maññāmi,",
  "anya-e0702n6:311_17": "sace pana bālatarassa bhariyā bhaveyya,",
  "anya-e0702n6:311_18": "ahaṁ bālatarī bhaveyyanti vutte so daharabhikkhu saṁvegaṁ āpajjitvā bahinagaradvāraṁ nikkhamitvā vānaragaṇena",
  "anya-e0702n6:311_19": "vinā jhāyantoviya vānaro jhāyitvā nisīdi.",
  "anya-e0702n6:312_0": "Atha sahāyakā āgantvā gihivatthāni gaṇhāhīti pakkosiṁsu.",
  "anya-e0702n6:312_1": "Tasmiṁ kāle so daharabhikkhu āgacchatha bhavantoti vatvā sabbaṁ kāraṇaṁ tesaṁ ācikkhitvā idāni pana bhavanto",
  "anya-e0702n6:312_2": "hīnāyāvattehīti sace yo koci āgantvā mama sīsaṁ muggarena pahāreyya,",
  "anya-e0702n6:312_3": "evaṁ santepi hīnāyāvattituṁ na icchāmi,",
  "anya-e0702n6:312_4": "ito paṭṭhāya yāva jīvitapariyantā hīnāyāvattituṁ manasāpi na cintayissāmīti vatvā erāvatīnaṁdiṁ taritvā jeyyapuraṁ agamāsi.",
  "anya-e0702n6:312_5": "Tadā kira daharitthī devalābhavayya,",
  "anya-e0702n6:312_6": "na manussitthīti vadanti paṇḍitāti.",
  "anya-e0702n6:313_0": "Jeyyapuraṁ pana patvā pariyattikovidānaṁ mahātherānaṁ santike nayaṁ gahetvā puññacetiyassa dakkhiṇadisābhāge ekasmiṁ vihāre nisīdi.",
  "anya-e0702n6:313_1": "Pariyattiṁ vācetvā atha kamena taṁtaṁdisāhi bhikkhusāmaṇerā āgantvā tassa santike pariyattiṁ uggaṇhiṁsu.",
  "anya-e0702n6:313_2": "Āvāsaṁ pana alabhitvā keci bhikkhusāmaṇerā chattānipi chāditvā nisīdiṁsu.",
  "anya-e0702n6:314_0": "Ekasmiṁ kāle rājā nikkhamitvā puññacetiyaṁ vandissāmīti cetiyaṅgaṇaṁ pāvisi.",
  "anya-e0702n6:314_1": "Atha chattāni chādetvā nisinne bhikkhū disvā guhāya saddhiṁ vihāraṁ kārāpetvā tassa bhikkhussa adāsi.",
  "anya-e0702n6:314_2": "Tilokagarūtipi nāmalañchaṁ adāsi.",
  "anya-e0702n6:314_3": "Sukhavohāratthaṁ pana kakāralopaṁ katvā tilogarūti vohariṁsu.",
  "anya-e0702n6:315_0": "Tassa pana saddhivihāriko sattavassiko tejodīpo nāma bhikkhu parittaṭīkaṁ akāsi.",
  "anya-e0702n6:315_1": "Aparabhāge pana tilokālaṅkāroti nāmalañchaṁ adāsi.",
  "anya-e0702n6:315_2": "Evaṁ tejedīpo nāma bhikkhu narāvararañño kāle parittaṭīkaṁ akāsīti daṭṭhabbaṁ.",
  "anya-e0702n6:315_3": "Keci pana pacchimapakkhādhikarañño kāleti vadanti.",
  "anya-e0702n6:316_0": "Ekasmiṁ pana kāle tiriyapabbatavihāravāsīmahāthero pādacetiyaṁ vandanatthāya gantvā paccāgatakāle kukhananagare",
  "anya-e0702n6:316_1": "suvaṇṇaguhāyaṁ jambudhajattherassa santikaṁ pavisitvā tena saddhiṁ sallāpaṁ akāsi.",
  "anya-e0702n6:316_2": "Te ca mahātherā aññamaññaṁ passitvā sallapitvā ativiya pamodiṁsu.",
  "anya-e0702n6:316_3": "Lokasmiñhi bālo bālena paṇḍito paṇḍitena saddhiṁ ativiya pamodatīti.",
  "anya-e0702n6:316_4": "Te ca dve therā samānavassikā.",
  "anya-e0702n6:316_5": "Tiriyapabbatavihāra vāsīmahāthero tena saddhiṁ sallāpaṁ katvā paccāgacchi.",
  "anya-e0702n6:316_6": "Jambudhajatthero ca maggaṁ acikkhituṁ anugacchi.",
  "anya-e0702n6:316_7": "Atha tiriyapabbatavihāravāsīmahāthero jambudhajattheraṁ āha,- ahaṁ bhante rājavallabho homi rājaguru,tvaṁyeva mama purato gacchāhīti.",
  "anya-e0702n6:316_8": "Atha jambudhajattheropi tiriyapabbatavihāravāsittheraṁ āha,-tvaṁ bhante rājavallabho bhavasirājaguru,",
  "anya-e0702n6:316_9": "loke rājaguru nāma padhānabhāve ṭhito,",
  "anya-e0702n6:316_10": "tasmā tvaṁyeva mama purato gacchāhīti.",
  "anya-e0702n6:316_11": "Ettha ca dvepi mahātherā aññamaññaṁ gāravavasena lokavattaṁ apekkhitvā evamāhaṁsūti daṭṭhabbaṁ.",
  "anya-e0702n6:316_12": "Tiriyapabbatavihāravāsīmahātheropi ratanapūranagaraṁ patvā rājavaṁsapabbataṁ gantvā araññavāsaṁ vasi.",
  "anya-e0702n6:317_0": "Atha ukkaṁsikarājā kaniṭṭhena sūrakittināmena saddhiṁ mantesi,-sace tvaṁ vane theraṁ paṭhamaṁ passasi,",
  "anya-e0702n6:317_1": "tvaṁyeva vihāraṁ kārāpetvā therassa dadāhi,",
  "anya-e0702n6:317_2": "sace panāhaṁ paṭhamaṁ passeyya,",
  "anya-e0702n6:317_3": "ahaṁ vihāraṁ kārāpetvā dadāmīti.",
  "anya-e0702n6:318_0": "Atha kaniṭṭhā paṭhamaṁ passitvā tiriyapabbatakandare jetavanaṁ nāma vihāraṁ kārāpetvā adāsi.",
  "anya-e0702n6:318_1": "Idañca vacanaṁ sādhujjanānaṁ guṇaṁ evakāraṁ pītisomanassaṁ uppajji,",
  "anya-e0702n6:318_2": "tena puññakammena tena pītisomanassena sattakkhattuṁ devarajjasampattiṁ sattakkhattuṁ manussarajjasampattiṁ",
  "anya-e0702n6:318_3": "paṭilabhīti vuttattā sādhujjanānaṁ guṇaṁ anussaritvā puññavisesalābhatthāya vuttaṁ.",
  "anya-e0702n6:319_0": "Tiriyapabbatavihāravāsīmahāthero ca jambudhajattherassa guṇaṁ ukkaṁsikarañño ārocesi.",
  "anya-e0702n6:319_1": "Rājā ca ativiya pasīditvā jambudhajoti mūlanāme dīpasaddena yojetvā jambudīpadhajoti nāmalañchaṁ adāsi.",
  "anya-e0702n6:320_0": "Jambudhajatthero ca nāma dhammanandattherassa saddhivihārikā.",
  "anya-e0702n6:320_1": "Dhammanandatthero ca jotipuññattherassa saddhivihāriko.",
  "anya-e0702n6:320_2": "Te ca therā arahantagaṇavaṁsikā.",
  "anya-e0702n6:321_0": "Jambudhajatthero pana vinayapāḷiyā aṭṭhakathāya ca attha yojanaṁ marammabhāsāya akāsi.",
  "anya-e0702n6:321_1": "Maṇiratano nāma pana thero aṭṭhasālinīsammohavinodanīkaṅkhāvitaraṇīaṭṭhakathānaṁ abhidhammatthavibhāvanīsaṅkhapavaṇṇanāḷīkānañca",
  "anya-e0702n6:321_2": "atthaṁ maramma bhāsāya yojesi.",
  "anya-e0702n6:322_0": "Mūlāvāsagāme ca pubbārāmavihāravāsitthero gūḷattha dīpaniṁ nāma ganthaṁ visuddhimaggagaṇṭhipadatthañca mūlabhāsāya akāsi,",
  "anya-e0702n6:322_1": "nettipāḷiyā ca atthaṁ marammabhāsāya yojesi.",
  "anya-e0702n6:322_2": "So pana thero pubbe gāmavāsī hutvā sīsaveṭhanatālapattāni gahetvā ācariyappaveṇīvasena vinayavilomācāraṁ cari.",
  "anya-e0702n6:322_3": "Pacchā pana taṁ ācāraṁ vissajjitvā araññavāsaṁ vasi.",
  "anya-e0702n6:322_4": "Sopi thero gambhīrañāṇiko saddatthanayesu ativiya cheko.",
  "anya-e0702n6:323_0": "Kaliyuge pana pañcatiṁsādhike vassasahasse sampatte kaniṭṭho siripavaramahādhammarājā nāma bhūpālo rajjaṁ kāresi.",
  "anya-e0702n6:323_1": "Dabbimukhajātassare pana gehaṁ kārāpetvā nisīdanato dabbimukhajātassaroti nāmaṁ pākaṭaṁ ahosi.",
  "anya-e0702n6:323_2": "Tasmiṁ pana jātassare jeyyabhūmikittiṁ nāma vihāraṁ kārāpetvā sirisaddhammapālattherassa adāsi.",
  "anya-e0702n6:323_3": "Bahūnampi gāmavāsī araññavāsī bhikkhūnaṁ anuggahaṁ akāsi.",
  "anya-e0702n6:323_4": "Ratanapūranagarasmiñhi dasasu ‘ñyौṁ yāṁ’ rājāṁsesu ppacchimā pañca rājāno avicinitvāyeva alajjīlajjīmissakavasena sāsanaṁ paggaṇhiṁsu.",
  "anya-e0702n6:323_5": "Tadā jinasāsanaṁ abbhantare candoviya atiparisuddhaṁ na ahosi.",
  "anya-e0702n6:323_6": "Evampi lajjino attano attano vaṁsānurakkhaṇavasena dhammaṁ pūretuṁ anivāritattā lajjīgaṇavaṁso na chijjati.",
  "anya-e0702n6:323_7": "Tathā alajjinopi attano attano ācariyappaveṇīvasena vicariṁsu,",
  "anya-e0702n6:323_8": "tena alajjīgaṇavaṁsopi na chijjatīti daṭṭhabbaṁ.",
  "anya-e0702n6:323_9": "Tassa rañño kāle devacakkobhāso nāma eko thero atthi,",
  "anya-e0702n6:323_10": "vedasatthaññū piṭakesu pana mandoti.",
  "anya-e0702n6:324_0": "Kaliyuge pana aṭṭhatiṁsādhike vassasahasse sampatte vesākhamāsassa kāḷapakkhaaṭṭhamito paṭṭhāya lokasaṅketavasena",
  "anya-e0702n6:324_1": "uppajjamānaṁ bhayaṁ nivāretuṁ navaguhāyaṁ tena devacakkobhāsattherena kathitaniyāmena paṭhamaṁ marammikabhikkhū",
  "anya-e0702n6:324_2": "paṭṭhānappakaraṇaṁ vācāpesi.",
  "anya-e0702n6:324_3": "Tato pacchā jeṭṭhamāsassa juṇhapakkhapāṭipadadivasato rāmaññaraṭṭhavāsike bhikkhū paṭṭhānappakaraṇaṁ vācāpesi.",
  "anya-e0702n6:324_4": "Mahāchaṇañca kārāpesi.",
  "anya-e0702n6:324_5": "Raṭṭhavāsinopi bahupūjāsakkāraṁ kārāpesi.",
  "anya-e0702n6:324_6": "Tassa kira rañño kāle potthakaṁ aṭṭhibhallikarukkhaniyyāsehi parimaṭṭhaṁ katvā manosilāya likhitvā suvaṇṇena limpetvā piṭakaṁ patiṭṭhāpesi.",
  "anya-e0702n6:324_7": "Tato paṭṭhāya yāvajjatanā idaṁ potthakakammaṁ marammaraṭṭhe akaṁsūti.",
  "anya-e0702n6:325_0": "Kaliyuge saṭṭhādhike vassasahasse sampatte (assayujamāsassa kāḷapakkhachaṭṭhamiyaṁ aṅgāravāre) tassa putto rajjaṁ kāresi.",
  "anya-e0702n6:325_1": "Sirihāsīhasūrasudhammarājāti nāmalañchampi paṭiggaṇhi.",
  "anya-e0702n6:325_2": "Pitu rañño gehaṭṭhāne cetiyaṁ kārāpesi.",
  "anya-e0702n6:325_3": "Tassa pana mārajeyyaratananti samaññā ahosi.",
  "anya-e0702n6:325_4": "Tassa pana rañño kāle sallāvatiyā nāma nadiyā pacchimabhāge tunnanāmake gāme guṇābhilaṅkāro nāma thero",
  "anya-e0702n6:325_5": "sāmaṇerānaṁ gāmaggavesanakāle ekaṁsaṁ uttarāsaṅgaṁ kārāpetvā sīsaveṭhanatālapattāni pana na gaṇhāpetvā",
  "anya-e0702n6:325_6": "tālavaṇṭameva gaṇhāpesi.",
  "anya-e0702n6:325_7": "Eko gaṇo hutvā saparivārena saddhiṁ tunnagāme nisīdi.",
  "anya-e0702n6:325_8": "Tunnagaṇoti tassa samaññā ahosi.",
  "anya-e0702n6:325_9": "So pana thero pāḷiaṭṭhakathāṭīkāganthantaresu adhippāyaṁ yathābhūtaṁ na jānāti,",
  "anya-e0702n6:325_10": "abhidhammapiṭakaṁyeva sissānaṁ vācetvā nisīdi.",
  "anya-e0702n6:326_0": "Tasmiñca kāle ketumatīnagare nisinnā baddhannā buddhaṅkuratthera cittattherā,",
  "anya-e0702n6:326_1": "dīpayaṅganagare uḷugāme nisinno sunandatthero,",
  "anya-e0702n6:326_2": "taluppanagare jeyyabahuandhagāme kalyāṇattheroti ime cattāro therā sāmaṇerānaṁ gāmappavesanakāle ekaṁsaṁ",
  "anya-e0702n6:326_3": "uttarāsaṅgaṁ akārāpetvā sīsaveṭhanatālapattāni aggaṇhāpetvā cīvaraṁ pārupāpetvā tālavaṇṭaṁ gaṇhāpetvā",
  "anya-e0702n6:326_4": "sakalakagaṇaṁ ovādaṁ katvā nisīdiṁsu.",
  "anya-e0702n6:326_5": "Te pana therā pāḷiaṭṭhakathāṭīkāganthantaresu adhippāyaṁ yathābhūbhaṁ jāniṁsu,",
  "anya-e0702n6:326_6": "tīsupi piṭakesu kovidā ahesuṁ.",
  "anya-e0702n6:326_7": "Iccevaṁ sirimahāsīhasūrasudhammarañño kāle pārupanabhikkhūhi nānā hutvā virūpaṁ āpajjitvā ekaṁsikagaṇo nāma visuṁ bhijji,",
  "anya-e0702n6:326_8": "yathā pana ayamalaṁ ayato uṭṭhahitvā visadisaṁ hutvā viruddhaṁ hotīti.",
  "anya-e0702n6:326_9": "Evaṁ bhijjamānāpi gaṇā rājā pamādo anussukko hutvā attano attano rucivaseneva caritvā nisīdiṁsu.",
  "anya-e0702n6:327_0": "Tesu ca dvīsu gaṇesu pārupanagaṇe therā pāḷiaṭṭhakathāṭīkāganthantaresu nītatthavasena vuttaṁ vacanaṁ nissāya nikkaṅkhā niddosāva hutvā nisīdiṁsu.",
  "anya-e0702n6:327_1": "Ekaṁsikagaṇe pana therā attano attano vādo na pāḷiyaṁ na ca aṭṭhakathāsu neva ṭīkāsu nāpi ganthanteresu dissati,",
  "anya-e0702n6:327_2": "imamatthaṁ ajānantā idameva saccaṁ moghamaññanti vatvā keci pana sakasakasissānaṁ ovādaṁ adaṁsu.",
  "anya-e0702n6:327_3": "Evarūpāpi sissā ovādaṁ paṭiggaṇhiṁsu.",
  "anya-e0702n6:328_0": "Keci pana pāḷiyādīsu sakavādassa anāgatabhāvaṁ ñatvāyeva aparisuddhacittā hutvā sammāsambuddhassa bhagavato",
  "anya-e0702n6:328_1": "mukhaṁ anoloketvā sammāsambuddhasseva bhagavato guṇaṁ anussaritvā sakavāde ākāse pasārita hatthoviya",
  "anya-e0702n6:328_2": "appatiṭṭhānoti jānitvāyeva amhākaṁ vādo sampattalaṅkassa saddhammacārittherassa vaṁsappabhavoti anissāyabhūbhampi",
  "anya-e0702n6:328_3": "nissayaṁ akaṁsu.",
  "anya-e0702n6:328_4": "Abhūtena mahātheraṁ sīlavantaṁ abbhācikkhiṁsu.",
  "anya-e0702n6:328_5": "Phyasīnāmake gāme diṭṭhadhammikasamparāyi katthaṁ anapekkhantassa hīnāyāvattakassa dussīlassa upāsakassa",
  "anya-e0702n6:328_6": "lañjaṁ datvā amhākaṁ vādānurūpaṁ ekaṁ ganthaṁ karohīti uyyojetvā anāgate anubhaviyamānadukkhato abhāyitvā",
  "anya-e0702n6:328_7": "nissayaṁ gavesiṁsūti.",
  "anya-e0702n6:329_0": "Tasmiṁñca kāle nigrodhapāḷisuvaṇṇavihāravāsitthero gāmavāsībhikkhu gaṇaṁ samitiṁ katvā tassa nāyako hutvā",
  "anya-e0702n6:329_1": "sīsaveṭhanaṁ adhārentā amaṅgalabhikkhū sāsane mātiṭṭhantūti araññavāsīnaṁ bhikkhūnaṁ ganthaṁ vikopetvā",
  "anya-e0702n6:329_2": "tato tato pabbajesuṁ.",
  "anya-e0702n6:329_3": "Atha hatthisālagāmassa puratthimāya anudisāya seṭṭhitaḷākassa dakkhiṇāya anudisāya vihāre nisinne atirekapaṇṇāsabhikkhūpi",
  "anya-e0702n6:329_4": "pabbājessāmāsi cintetvā gāmavāsībhikkhū sannahitvā agamāsi.",
  "anya-e0702n6:329_5": "Atha rājā tamatthaṁ sutvā gāmavāsīgaṇopi eko,",
  "anya-e0702n6:329_6": "araññavāsīgaṇopi eko,",
  "anya-e0702n6:329_7": "gāmavāsībhikkhū araññavāsībhikkhū viheṭhesuṁ na sakkā,",
  "anya-e0702n6:329_8": "sakasakavādavasena sakasakaṭṭhāne nisīdi tabbanti rājalekhanaṁ pesesi.",
  "anya-e0702n6:329_9": "Atha araññavāsībhikkhū sukhaṁ vasituṁ okāsaṁ labhiṁsu.",
  "anya-e0702n6:330_0": "Kaliyuge chasattatādhike vassasahasse sampatte tassa rañño putto mahāsīhasūradhammarājādhirājā nāma rajjaṁ kāresi.",
  "anya-e0702n6:330_1": "Soyeva sūrajjarājāti ca setibhindoti ca vohāriyati.",
  "anya-e0702n6:331_0": "Tassa rañño kāle suvaṇṇayānolokanagāmavāsīukkaṁsamālaṁ nāma theraṁ antoyudhanāyako eko amacco ānetvā",
  "anya-e0702n6:331_1": "ratanapūranagaraṁ patvā suvaṇṇakukkuṭācale vihāraṁ kārāpetvā ṭhapesi.",
  "anya-e0702n6:332_0": "So pāḷiaṭṭhakathāṭīkāganthantaresu ativiya cheko.",
  "anya-e0702n6:332_1": "Vaṇṇabodhanaṁ nāma likhananayañca akāsi.",
  "anya-e0702n6:332_2": "Tassa gāmassa rājūhi dinnavasena cetiyajagganakamme yuttakulattā pana rañño ācariyaṭṭhāne aṭṭhapetvā antoyudhanāya kasseva pūjanatthāya niyyādesi.",
  "anya-e0702n6:332_3": "Tassāpi rañño kāle sāmaṇerehi gāmappavasanakāle pārupetvā pavisitabbanti ekacce vadiṁsu.",
  "anya-e0702n6:332_4": "Ekacce pana ekaṁsaṁ uttarāsaṅgaṁ katvā pavisitabbanti vadiṁsu.",
  "anya-e0702n6:332_5": "Evaṁ aññamaññaṁ kalahaṁ akaṁsu.",
  "anya-e0702n6:333_0": "Tattha ukkaṁsamālānāmako thero pārupanagaṇe padhāno hutvā nānāganthesu pārupanavattameva āgatanti pakāsiṁsu.",
  "anya-e0702n6:333_1": "Ekaṁsikagaṇe pana tiriyapabbatavihāravāsīmahātherā ācariyappaveṇīdassanavasena pārupanavādaṁ paṭikkhipiṁsu.",
  "anya-e0702n6:334_0": "Atha rājā ca phalikakhacitavihāravāsittheraṁ meghuccanavihāravāsittheraṁ suhatthattheraṁ buddhaṅkurattherañcāti",
  "anya-e0702n6:334_1": "ime cattāro there vinayavinicchakaṭṭhāne ṭhapetvā dve pakkhā attano attano vādaṁ dassentūti āha.",
  "anya-e0702n6:335_0": "Te ca cattāro therā pāḷiaṭṭhakathāṭīkāganthantaresu akovidā.",
  "anya-e0702n6:335_1": "Tesañhi ṭhapetvā rājavallabhamattaṁ añño koci guṇaviseso natthi rājagurubhāvatthāya,",
  "anya-e0702n6:335_2": "yathā byagghā rukkhagacchalatādippaṭicchanne duggaṭṭhāne nisinne mige khuddakattā dubbalepi gaṇhetuṁ na sakkonti,",
  "anya-e0702n6:335_3": "evameva te ekaṁsikatthere rājānaṁ nissāya ṭhite ganthesu anāgatattā dubbalepi vādavasena abhibhavituṁ na sakkhiṁsu.",
  "anya-e0702n6:335_4": "Teneva parasenāya balavataṁ jānitvā nipaccakāraṁ dassetvā veraṁ sametvā nisinno paṇḍitayodhoviya vādaṁ niṭṭhaṁ appāpetvāyeva pārupanagaṇā nisīdiṁsūti.",
  "anya-e0702n6:336_0": "Kaliyuge pana pañcanavutādhike vassasahasse sampatte tassa putto mahārājādhipati nāma rajjaṁ kāresi.",
  "anya-e0702n6:336_1": "Pacchā pana kāle terasādhike sate vassasahasse ca sampatte rāmaññaraṭṭhino rājā taṁ abhibhavitvāva anītattā pattahaṁsāvatīti pākaṭaṁ ahosi.",
  "anya-e0702n6:337_0": "Tassa rañño kāle kukhananagare jālayutta gāmato ñāṇavaraṁ nāma theraṁ ānetvā ācariyaṭṭhāne ṭhapesi.",
  "anya-e0702n6:337_1": "So pana thero pāḷiaṭṭhakathāṭīkāganthantaresu ativiya cheko.",
  "anya-e0702n6:337_2": "Sudhammasabhāyaṁ pariyattivācakānaṁ sotārānaṁ atthāya abhidhammatthasaṅgahappakaraṇassa gaṇṭhipadatthaṁ paṭhamaṁ akāsi.",
  "anya-e0702n6:337_3": "Tato pacchā aṭṭhasāliniyaṁ gaṇṭhipadatthaṁ surāvinicchayañca akāsi.",
  "anya-e0702n6:337_4": "Tato pacchā tena raññā yācito abhidhānappaṭīpikāya atthaṁ marammabhāsāya yojesi.",
  "anya-e0702n6:337_5": "Rañño nāmalañchaṁ chandolaṅkārasaddanettividaggadaṇḍībyañjīnanayehi alaṅkaritvā rājādhirājanāmatthappakāsiniṁ nāma ganthampi akāsi.",
  "anya-e0702n6:338_0": "Rājā hatthisālanāmake dese kārāpitagehaṁ bhinditvā satappamāṇe vihāre kārāpetvā sabbesampi vihārānaṁ",
  "anya-e0702n6:338_1": "kittijeyyavāsaṭṭhāpananti nāmāni paññāpetvā tasseva therassa adāsi.",
  "anya-e0702n6:338_2": "Vihāranāmeneva ca therassāpi taṁsamaññā ahosi.",
  "anya-e0702n6:339_0": "Tasmiñca kāle akyakarañño piturañño ca kāle tesaṁ dvinnaṁ gaṇānaṁ vivādavasena avippakatavacanaṁ puna",
  "anya-e0702n6:339_1": "vivādassa vūpasamanatthāya attano attano vādaṁ kathāpesi.",
  "anya-e0702n6:339_2": "Pārupanagaṇe so thero padhāno hutvā ekaṁsikagaṇe pana pāsaṁsatthero padhāno hutvā yathāyuddhaṁ akāsi.",
  "anya-e0702n6:339_3": "Atha rājā ativiya rājavallabhaṁ jeyyabhūmisuvaṇṇavihāravāsittheraṁ tesaṁ vādassa vinicchindanatthāya vinayacareṭṭhāne ṭhapesi.",
  "anya-e0702n6:340_0": "Kiñcāpi so pana thero pāḷiaṭṭhakathāṭīkāganthantaresu thokaṁyeva jānakattā pariyattikovidesu abbohārikoyeva ahosi,",
  "anya-e0702n6:340_1": "rājavallabhattā pana rājā yathābhūtaṁ ajānitvā vinayadharaṭṭhāne ṭhapesi.",
  "anya-e0702n6:340_2": "Yathā pana ayaṁ puratthimadisā,",
  "anya-e0702n6:340_3": "ayaṁ pana pacchimadisābhi evamādinā disāvavatthānamattaṁyeva kātuṁ samatthaṁ naṅgalakoṭiyā saṁvaḍḍhantaṁ",
  "anya-e0702n6:340_4": "parisuṁ rājāgāre dhammavinicchakāmapaccaṭṭhāne ṭhapeti,",
  "anya-e0702n6:340_5": "evameva rājā ayaṁ īdiso ayaṁ īdisoti ajānitvā vinayadharaṭṭhāne ṭhapitattā so jeyyabhūmisuvaṇṇavihāravāsitthero",
  "anya-e0702n6:340_6": "tesaṁ dvinnaṁ pakkhānaṁ dvīsu vādesu ayaṁ bhūto ayaṁ abhūtoti vattuṁ na sakkā,",
  "anya-e0702n6:340_7": "advāraghare paviṭṭhakāleviya tadā ahosi.",
  "anya-e0702n6:340_8": "Seyyathāpi nāma mahiso attano samīpe ṭhatvā devagītaṁ gāyitvā devavīṇaṁ vādentassa devagandhabbassa veḷusalākaṁ",
  "anya-e0702n6:340_9": "paharantassa ca gāmadārakassa saddesu kiñci visesaṁ na jānāti,",
  "anya-e0702n6:340_10": "evamidaṁ sampadaṁ daṭṭhabbaṁ.",
  "anya-e0702n6:340_11": "Atha rājā mama vijite yeyebhikkhū yaṁyaṁicchanti,",
  "anya-e0702n6:340_12": "tetebhikkhū taṁtaṁcaritvā yathākammaṁ nisīdantūti rājalekhanaṁ ṭhapesi.",
  "anya-e0702n6:340_13": "Tesaṁ vivādo tadā na vūpasami.",
  "anya-e0702n6:341_0": "Aparabhāge terasādhike sate sahasse ca sampatte ratanapūranagaraṁ vinassi.",
  "anya-e0702n6:342_0": "Tato pacchā dutiye saṁvacchare ratanasikhanagaramāpako rājā rāmaññaraṭṭhindassa rañño senaṁ yavakhettato",
  "anya-e0702n6:342_1": "cātakasakuṇaṁviya attano puññanubhāvena marammaraṭṭhato nīharitvā sakalampi rāmaññaraṭṭhaṁ attano hatthagataṁ",
  "anya-e0702n6:342_2": "katvā rajjaṁ kāresi.",
  "anya-e0702n6:343_0": "Tasmiñca kāle sakalamarammaraṭṭhavāsīnaṁ cittaṁ pasādesi,",
  "anya-e0702n6:343_1": "yathā nāma sūriyātapena milāyantānaṁ kumudānaṁ anotattodakena siñcitvā haritattaṁ pāpeti,",
  "anya-e0702n6:343_2": "evameva rāmaññaraṭṭhindassa senābalātapehi dukkhappattānaṁ marammaraṭṭhavāsīnaṁ gahaṭṭhānañceva bhikkhūnañca",
  "anya-e0702n6:343_3": "attano puññānotattodakena chiñcitvā kāyikacetasikavasena duvidhampi sukhaṁ uppādesi.",
  "anya-e0702n6:344_0": "Sakalamarammaraṭṭhavāsino ca ayaṁ amhākaṁ rājā bodhisattoti vohāriṁsu.",
  "anya-e0702n6:344_1": "Atha ekasmiṁ māse catūsu uposathadivasesu bhikkhusaṅghaṁ nimantetvā antepure pavesetvā piṇḍapātena bhojesi.",
  "anya-e0702n6:344_2": "Rājorodhāmaccehi saddhiṁ uposathaṁ upavasi.",
  "anya-e0702n6:344_3": "Sabbesampi rājorodhāmaccānaṁ guṇattayapāṭhaṁ saha atthayojanānayena vācaggataṁ kārāpesi.",
  "anya-e0702n6:345_0": "Atha beluvagāmavāsīyasattheraṁ anetvā attano ācariyaṭṭhāne ṭhapesi.",
  "anya-e0702n6:345_1": "Mahāatulayasadhammarājagurūti nāmalañchampi adāsi.",
  "anya-e0702n6:345_2": "Tato paṭṭhāya pana atulattheroti nāmena pākaṭo ahosi.",
  "anya-e0702n6:345_3": "Tasmiñca kāle pārupanagaṇapakkhāpaliṇagāmavāsīsujātattherādayo sāmaṇerānaṁ gāmappavesanakāle cīvaraṁ",
  "anya-e0702n6:345_4": "pārupitvā pavisitabbanti akkharaṁ likhitvā rañño santikaṁ sandesapaṇṇaṁ paveseti.",
  "anya-e0702n6:346_0": "Atha ekaṁsikagaṇapakkhāpi atulattherādayo pubbesaṁ rājūnaṁ kāle adhikaraṇaṁ vūpasami,",
  "anya-e0702n6:346_1": "idāni vūpasamitakammaṁ puna na uppādetabbanti lekhanaṁ likhitvā rañño santikaṁ pesesi.",
  "anya-e0702n6:347_0": "Atha rājā dvinnaṁ pakkhānaṁ sakasakavādaṁ kathetukāmopi idāni rājappaṭisaṁyuttaṁ kammaṁ bahu atthi,",
  "anya-e0702n6:347_1": "tiṭṭhasu tāva sāsanappaṭisaṁyuttaṁ kammaṁ,",
  "anya-e0702n6:347_2": "rājappaṭisaṁyuttameva kammaṁ paṭhamaṁ ārabhissāmi,",
  "anya-e0702n6:347_3": "pacchā sāsanappaṭisaṁyuttaṁ kammaṁ karissāmīti rājalekhanaṁ ṭhapesi.",
  "anya-e0702n6:347_4": "Aparabhāge pana rājā evaṁ āṇaṁ ṭhapesi,-idāni mama vijite sabbepi bhikkhū mama ācariyassa matiṁ anuvattitvā carantūti.",
  "anya-e0702n6:348_0": "Atha pārupanagaṇabhikkhūpi ekaṁsikagaṇaṁ anuvattesuṁ rañño āṇāvasena.",
  "anya-e0702n6:348_1": "Sahassorodhagāme pana dve mahātherā attano parisaṁ pārupanavaseneva gāmappavesanavattaṁ paripūritabbanti ovaditvā nisīdiṁsu.",
  "anya-e0702n6:349_0": "Tadā rañño ācariyo yasatthero tamatthaṁ sutvāte pakkosāpesi.",
  "anya-e0702n6:349_1": "Te ca āgantvā nagaraṁ sampattakāle eko upāsako pasanno hutvā tesaṁ therānaṁ piṇḍapātena upaṭṭhahi.",
  "anya-e0702n6:349_2": "Atha atulatthero te mahāthere dūraṭṭhānato vālukaṁ ānetvā tassa upāsakassa gehasamīpe okirāpesi.",
  "anya-e0702n6:349_3": "Idaṁ vinayadhammassa ananulomavasena carantānaṁ daṇḍakammanti kolāhalampi uppādesi.",
  "anya-e0702n6:349_4": "Atha tesaṁ vālukaṁ āharantānaṁyeva aññamaññaṁ sallapesuṁ,-idāni bhante vinayadhammānulomavasena ācarantānaṁ amhākaṁ īdisaṁ kammaṁ asāruppaṁ,",
  "anya-e0702n6:349_5": "aho acchariyadhammo lokoti eko thero āha.",
  "anya-e0702n6:349_6": "Atha pana eko thero evamāha,-idāni āvuso lokapālā devā īdisaṁ adhammakammaṁ disvāyeva ajjhupekkhitvā appossukā nisīdituṁ na sakkā,",
  "anya-e0702n6:349_7": "idāni lokapālā devā pamajjitvā nisīdanti maññeti.",
  "anya-e0702n6:350_0": "Tasmiṁyeva khaṇe vegena megho uṭṭhahitvā atulattherassa vihāre rājagehe ca ekakkhaṇe asaniyo nipatiṁsu.",
  "anya-e0702n6:350_1": "Evaṁ samānopi so thero atimānathaddhatāya satiṁ na labhi.",
  "anya-e0702n6:351_0": "Puna rājā idāni mama vijite sabbepi bhikkhū mama ācariyassa matiṁ anuvattanti vā mā vāti amacce pucchi.",
  "anya-e0702n6:351_1": "Amaccāpi evaṁ rañño ārocesuṁ,-idāni mahārāja kukhananagare nīpagāme nisinno eko mahāthero munindaghoso nāma atthi,",
  "anya-e0702n6:351_2": "so pārupanavasena attano parisaṁ ovādetvā bahuguṇaṁ uppādetvā nisīdatīti.",
  "anya-e0702n6:352_0": "Atha rājā evamāha,-taṁ pakkosetvā sudhammasasāyaṁ mahāthere sannipābhāpetvā tassa therassa vinaya paṇṇattiṁ",
  "anya-e0702n6:352_1": "yathābhūtaṁ ajānantassa yathābhūtaṁ sabhāvaṁ dassetvā ovādentūti.",
  "anya-e0702n6:353_0": "Atha amaccā tathā akaṁsu.",
  "anya-e0702n6:353_1": "Mahātherā ca sudhammasassayaṁ sannipatitvā taṁ pakkosetvā ovadiṁsu.",
  "anya-e0702n6:353_2": "Tesu pana mahātheresu eko thero bhūpālassa saṅgharañño ca mukhaṁ oloketvā bhagavato pana sammāsambuddhassa",
  "anya-e0702n6:353_3": "mukhaṁ anoloketvā munindaghosattheraṁ evamāha,- idāni āvuso imasmiṁ marammaraṭṭhe sabbepi bhikkhū bhūpālassa",
  "anya-e0702n6:353_4": "saṅghassa rañño ca āṇaṁ anuvattitvā ekaṁsikāyeva ahesuṁ,",
  "anya-e0702n6:353_5": "tvaṁyeva eko saddhiṁ parisāya pārupanavatthaṁ caritvā nisīdasi,",
  "anya-e0702n6:353_6": "kasmā pana tvaṁ mānathaddho hutvā īdisaṁ anācāraṁ avijahitvā tiṭṭhasīti.",
  "anya-e0702n6:354_0": "Atha munindaghosatthero tassa therassa mukhaṁ ujukaṁ oloketvā evamāha,- tvaṁ lajjīpesalo sikkhākāmoti pubbe mayā sutapubbo,",
  "anya-e0702n6:354_1": "īdiso pana puggalo īdisaṁ vacanaṁ vattunaṁ yutto,īdisassa hi puggalassa īdisaṁ vacanaṁ assāruppaṁ,",
  "anya-e0702n6:354_2": "sace tvaṁ ayaṁ appapuñño nittejo anāthoti maṁ maññitvā agāravavasena vattuṁ iccheyyāsi,",
  "anya-e0702n6:354_3": "evaṁ santepi mamācariyassa mukhaṁ oloketvā mamācariyassa guṇaṁ jānitvā tassa sissoyanti anussaritvā īdisaṁ vacanaṁ adhammikaṁ vattuṁ na sakkāti.",
  "anya-e0702n6:355_0": "Atha so thero taṁ pucchi,-ko pana tavācariyoti.",
  "anya-e0702n6:355_1": "Atha sukhammasabhāyaṁ ṭhapitaṁ buddharūpaṁ vadditvā ayaṁ mamācariyoti āha.",
  "anya-e0702n6:355_2": "Mamāsariyoti vatvā pana bhikkhusaṅghamajjhe uṭṭhahitvā ekaṁsaṁ uttarāsaṅgaṁ katvā ukkuṭikaṁ nisīditvā",
  "anya-e0702n6:355_3": "añjaliṁ paggahetvā ahaṁ bhante yāva jīvitapariyosānā mama jīvitaṁyeva pariccajissāmi,",
  "anya-e0702n6:355_4": "bhagavato panati lokaggassa sikkhāpadaṁ na vijahissāmīti ārocesi.",
  "anya-e0702n6:356_0": "Atha rājā tamatthaṁ sutvā mānathaddho eso mama vijite nisīdāpetuṁ vaṭṭati,",
  "anya-e0702n6:356_1": "raṭṭhantaraṁ pabbājetabboti rājāṇāya raṭṭhantaraṁ pesesi.",
  "anya-e0702n6:357_0": "Rājapurisā ca taṁ pakkosetvā raṭṭhantaraṁ ānesi.",
  "anya-e0702n6:357_1": "Bahaṅgaṁ nāma desaṁ patvā bahaṅganāyako puriso rājapurisānaṁ lañjaṁ datvā evamāha,- ayaṁ pana bhonto marammaraṭṭhassa pariyantappadeso,",
  "anya-e0702n6:357_2": "idheva ṭhapetvā tumhe nivattathāti.",
  "anya-e0702n6:358_0": "Rāja purisāpi lañjaṁ gahetvā tattheva ṭhapetvā nivattiṁsu.",
  "anya-e0702n6:358_1": "Theropi catūhi disāhi āgatānaṁ bhikkhusāmaṇerānaṁ pārupanavasena ovādaṁ datvā pariyattiṁ vācetvā tattha nisīdi.",
  "anya-e0702n6:358_2": "Abhidhammatthasaṅgahaganthassa atthayojanampi marammabhāsāya akāsi.",
  "anya-e0702n6:359_0": "Aparabhāge rājā tamatthaṁ sutvā idāni so thero mama vijitapariyanteyeva nisīditvā amhehi anicchitaṁ nivāritaṁ kammaṁ katvā nisīdi,",
  "anya-e0702n6:359_1": "taṁ pakkosathāti āha.",
  "anya-e0702n6:360_0": "Rājadūtā ca tattha gantvā pakkosiṁsu.",
  "anya-e0702n6:360_1": "Thero ca idāni maṁ rājā māretukāmoti maññitvā sikkhaṁ paccakkhitvā gihivatthaṁ nivāsetvā tehi saddhiṁ āgacchi.",
  "anya-e0702n6:360_2": "Nagaraṁ pana āgantvā pattakāle rañño santikaṁ ānesi.",
  "anya-e0702n6:361_0": "Atha rājā evamāha,-tvaṁ bhikkhu hutvā gaṇaṁ vaḍḍhāpetvā nisīdasīti mayā sutaṁ,",
  "anya-e0702n6:361_1": "kasmā panidāni gihi bhavasīti.",
  "anya-e0702n6:361_2": "Sace tvaṁ mahārāja maṁ māretukāmo pakkoseyyāsi,",
  "anya-e0702n6:361_3": "evaṁ sati yadi sikkhaṁ appaccakkhāya ṭhitaṁ maṁ māreyyāsi,",
  "anya-e0702n6:361_4": "tava bhāriyaṁ kammaṁ bhavissatīti manasikaritvā tava kammassa abhāriyatthāya sikkhaṁ paccakkhitvā āgatomhi,",
  "anya-e0702n6:361_5": "sace maṁ māretukāmosi, mārehīhi.",
  "anya-e0702n6:361_6": "Rājā ca taṁ bandhanāgāre ṭhapetvā syāmaraṭṭhaṁ yujjhanatthāyagacchi.",
  "anya-e0702n6:361_7": "Yajjhanatthāya pana gantvā paccāgatakāle antarāmaggeva divaṅgato ahosīti.",
  "anya-e0702n6:362_0": "Kaliyuge pana dvāvīsādhike vassasate sahasse ca sampatte tassa jeṭṭhaputto siripavaramahādhammarājā nāma rajjaṁ kāresi.",
  "anya-e0702n6:362_1": "Ratanasikhanagarato saṅkametvā jeyyapuraṁ dutiyaṁ māpitattā jeyyapuramāpeko rājātipi tassa samaññā ahosi.",
  "anya-e0702n6:362_2": "Tasmiñca kāle mahāpabbatabbhantaranagaravāsiṁ ñāṇattheraṁ ānetvā ācariyaṭṭhāne ṭhapesi.",
  "anya-e0702n6:362_3": "Sokira thero gambhīrapañño ekasmiṁ divase nava vā dasa vā bhāṇavāre vācuggataṁ kātuṁ samattho ahosi.",
  "anya-e0702n6:362_4": "Abhinavopasampannakāleyeva padavibhāgaganthaṁ nyāsasaṁ vaṇṇanaṁ yamakasaṁvaṇṇanaṁ mahāpaṭṭhānasaṁvaṇṇanañca marammabhāsāya akāsi.",
  "anya-e0702n6:362_5": "Rājā mahābhūmirammaṇiyavihāraṁ nāma kārāpetvā tasseva adāsi.",
  "anya-e0702n6:362_6": "Ñāṇālaṅkāramahādhammarājagurū tipi nāmalañchaṁ adāsi.",
  "anya-e0702n6:363_0": "Tasmiñca kāle pārupanagaṇe therā evaṁ cintesuṁ,- idāni pana amhākaṁ pakkhiko thero rañño ācariyo ahosi,",
  "anya-e0702n6:363_1": "idāni mayaṁ patiṭṭhānaṁ labhāmāti.",
  "anya-e0702n6:363_2": "Evaṁ pana cintetvā sāmaṇerānaṁ gāmappavesanakāle cīvaraṁ pārupetvā pavisitabbanti sandesapaṇṇaṁ rañño santikaṁ pavesesi.",
  "anya-e0702n6:363_3": "Atha atulatthero pubbe vuttanayena vūpasamitaṁ kammamidanti sandesapaṇṇaṁ rañño santikaṁ pavesesi.",
  "anya-e0702n6:363_4": "Teneva aññamaññaṁ paṭivacanavasena dassetuṁ okāsaṁ na labhiṁsūti.",
  "anya-e0702n6:364_0": "Tato pacchā kaliyuge pañcavīsavassādhike sate sahasse ca sampatte tassa rañño siripavarasudhammamahārājindādhipati nāma rajjaṁ kāresi.",
  "anya-e0702n6:364_1": "Ratanapūraṁ pana tatiyaṁ māpakattā ratanapūramāpakoti ekassa pana chaddantanāgarājassa sāmibhūtattā setibhindoti ca samaññā ahosi.",
  "anya-e0702n6:364_2": "Caracca gāmavāsīcandāvaraṁ nāma theraṁ ānetvā attano ācariyaṭṭhāne ṭhapesi.",
  "anya-e0702n6:364_3": "Sūmikittiatulaṁ nāma vihāraṁ kārāpetvā tassa adāsi.",
  "anya-e0702n6:364_4": "Jambudīpaanantadhajamahādhammarājagurūtipi nāmalañchaṁ adāsi.",
  "anya-e0702n6:364_5": "Tassa rañño kāle ekacce manussā diṭṭhivipallāsā ahesuṁ,",
  "anya-e0702n6:364_6": "tepi pakkosāpetvā sammādiṭṭhiṁ gaṇhāpesi.",
  "anya-e0702n6:364_7": "Tassa pana rañño kāle ekaṁsikagaṇaṁ abhibhavituṁ okāsaṁ na labhiṁsūti.",
  "anya-e0702n6:365_0": "Tato pacchā kaliyuge aṭṭhatiṁsādhike vassasate sahasse ca sampatte tassa rañño putto mahādhamme rājādhirājā nāma rajjaṁ kāresi.",
  "anya-e0702n6:365_1": "Nagarassa dakkhiṇadisābhāge pañcabhūmikavihāraṁ kārāpetvā jeyyabhūmivāsātulanāmena paññāpetvā mārāvaṭṭanassa nāma therassa adāsi.",
  "anya-e0702n6:365_2": "Guṇamunindābhisāsanadhajamahādhammarājādhirājagurūtipi nāmalañchaṁ adāsi.",
  "anya-e0702n6:366_0": "Tasmiñca kāle nandamālo nāma thero calaṅganagarassa puratthimadisābhāge vihāre nisīditvā bahūnaṁ bhikkhusāmaṇerānaṁ ganthaṁ vācesi.",
  "anya-e0702n6:366_1": "Sāmaṇerānaṁ gāmappavesanakāle pārupanavattameva paripūretvā pavisitabbaṁ,",
  "anya-e0702n6:366_2": "ekaṁsikavattaṁ pana neva pāḷiyaṁ na aṭṭhakathāyaṁ na ca ṭīkāsu nāpi ganthantaresu dissati,",
  "anya-e0702n6:366_3": "na dhammānulomanti ovādaṁ abhiṇhaṁ adāsi.",
  "anya-e0702n6:366_4": "Pāḷiaṭṭhakathādīsu āgatavinicchayaṁ dassetvā ekampiganthaṁ akāsi.",
  "anya-e0702n6:367_0": "Atha ekaṁsikagaṇikā bhikkhū taṁ ganthaṁ rañño santikaṁ pavesiṁsu dosāvikaraṇatthāya.",
  "anya-e0702n6:367_1": "Tasmiñca kāle rājā evarūpaṁ supinaṁ passi,",
  "anya-e0702n6:367_2": "-sakko hi devarājā setavatthaṁ nivāsetvā setālaṅkārehi alaṅkaritvā setakusumāni pilanditvā rañño santikaṁ",
  "anya-e0702n6:367_3": "āgantvā evamāha,- aparantaraṭṭhehi mahārāja nampadānadītīre pādacetiye bahūni tiṇāni uṭṭhahitvā aññamaññaṁ",
  "anya-e0702n6:367_4": "mūlena mūlaṁ khandhena khandhaṁ pattena pattaṁ sampandhitvā paṭicchādetvā ṭhitāni,",
  "anya-e0702n6:367_5": "tāni pana pubbarājūhi yathābhūtaṁ ajānantehi avisodhitāni,",
  "anya-e0702n6:367_6": "idāni pana tayā yathābhūtaṁ jānantena parisuddhaṁ kattukāmena visodhitabbāni,",
  "anya-e0702n6:367_7": "tatthaca eko bhikkhu āgantvā upadesanayaṁ dassatīti.",
  "anya-e0702n6:368_0": "Evaṁ pana supinaṁ passitvā nandamālaṁ nāma theraṁ pakkosāpetvā ratanapūranagarassa esannaṭṭhāne udakakīḷanatthāya kārāpite rājagehe vasāpesi.",
  "anya-e0702n6:369_0": "Atha thero sāmaṇerānaṁ gāmappavesanakāle pārupanavasena pavisitabbanti pāḷiaṭṭhakathāṭīkāganthantarehi rājānaṁ jānāpesi,",
  "anya-e0702n6:369_1": "yathā mahāmoggaliputtatissatthero siridhammāsokarājānaṁ sammāvādanti.",
  "anya-e0702n6:369_2": "Atha rājā paricita pāramīpuññasambhāro mahāñāṇo jānāsi,-pārupanavādoyeva pāḷiaṭṭhakathāṭīkāganthantaresu āgato,",
  "anya-e0702n6:369_3": "ekaṁsikavādo pana tesu katthacipi na āgatoti.",
  "anya-e0702n6:369_4": "Evaṁ pana jānitvā rañño gehe dve pakkhe there sannipātāpetvā attano attano vādaṁ kathāpesi.",
  "anya-e0702n6:370_0": "Atha ekaṁsikatthero evamāhaṁsu,-tumhākaṁ pārupanavādo kattha āgatoti.",
  "anya-e0702n6:370_1": "Tadā pārupanattherā parimaṇḍalaṁ pārupissāmītiādinā nayena pāḷiaṭṭhakathāṭīkāganthantaresu pārupanavādo āgatoti āhaṁsu.",
  "anya-e0702n6:370_2": "Tato pacchā pārupanattherā evamāhaṁsu,-tumhākaṁ pana ekaṁsikavādo kattha āgatoti.",
  "anya-e0702n6:370_3": "Tadā te ekaṁsikattherā advāragharaṁ paviṭṭhakāloviya rattibhāge mahāvanamagge gamanakāloviya ca hutvā kiñci vattuṁ na sakkā.",
  "anya-e0702n6:370_4": "Mukhaṁ nāma kathanatthāya bhuñjanatthāya hotīti vuttattā yaṁ vā taṁ vā vadantāpi rājānaṁ ārādhetuṁ na sakkhiṁsu.",
  "anya-e0702n6:371_0": "Rājā ca theraṁ nissāya vinaye kosallatāya pāḷiyaṁ īdisoyeva āgato,",
  "anya-e0702n6:371_1": "aṭṭhakathādīsu īdisoyevāti vatvā tumhākaṁ ekaṁsikavādo pāḷiaṭṭhakathāṭīkāganthantaresu na dissati,",
  "anya-e0702n6:371_2": "evampi samānā kasmā īdisaṁ vattaṁ akaṁsūti pucchi.",
  "anya-e0702n6:371_3": "Atha te ekaṁsikattherā catuhatthagabbhe sahoḍḍena gahitacorāviya manussehi gatitakākāviya ca kiñci vattuṁ",
  "anya-e0702n6:371_4": "asakkuṇeyyatāya sabbadisāsu oloketvāyeva amhākaṁ cārittaṁ pāḷiādīsu na diṭṭhapubbaṁ,",
  "anya-e0702n6:371_5": "atha kho pana ācariyappaveṇīvaseneva carimhāti vatvā parājayaṁ patvā pārupanapakkheyeva pavisiṁsūti.",
  "anya-e0702n6:371_6": "Rājā ca ito paṭṭhāya bhikkhū pārupanavattameva kārāpetuṁ sāmaṇerānaṁ ovadantūti rājāṇaṁ ṭhapesi.",
  "anya-e0702n6:371_7": "Tato paṭṭhāya ekaṁsikapakkhātherā aruṇuggamanakāle kosiyāviya sīsaṁ uṭṭhahitumpi na sakkāti.",
  "anya-e0702n6:372_0": "Sokasarabhūmahācetiyassa puratthimadisābhāge dvīhi pāsādehi alaṅkataṁ catubhūmikaṁ bhūmikittivirāmaṁ nāma vihāraṁ kārāpetvā nandamālattherassa adāsi,",
  "anya-e0702n6:372_1": "narindābhidhajamahādhammarājādhirājagurūti nāmalañchampi adāsi.",
  "anya-e0702n6:372_2": "So pana thero chappadavaṁsikoti daṭṭhabbo.",
  "anya-e0702n6:372_3": "Abhinavopasampannakāleyeva vinayavinicchayassa suttasaṅgahassa mahāvaggaṭṭhakathāya ca atthayojanaṁ marammabhāsāya akāsi,",
  "anya-e0702n6:372_4": "sāsanasuddhidīpikaṁ nāma ganthampi akāsīti.",
  "anya-e0702n6:373_0": "Tato pacchā kaliyuge tecattālīsādhike vassasate sahasse ca sampatte phaggunamāsassa kāḷapakkhapanna rasamiyaṁ",
  "anya-e0702n6:373_1": "ratanasikhamāpakassa rañño majjhimaputto rajjaṁ kāresi .",
  "anya-e0702n6:374_0": "Tadā rājā evaṁ cintesi,-ekaṁsikapārupanavasena uppanno vivādo pubbesaṁ rājūnaṁ kāle vūpasamituṁ na sakkā,",
  "anya-e0702n6:374_1": "siripavarasudhammamahārājindādhipatino kālepi rājagehe sannipātāpetvā rañño sammukhe kathāpitattā vissaṭṭhena",
  "anya-e0702n6:374_2": "kathetuṁ okāsassa aladdhattā yathākāmaṁ vattuṁ avisahattā parājayo ahosīti lesaṁ oḍḍatuṁ okāso bhaveyyamayhaṁ",
  "anya-e0702n6:374_3": "pana kāle īdisaṁ akatvā tesaṁ tesaṁ therānaṁ vihāre dūtaṁ pesetvā sakasakavādaṁ kathā pessāmi,",
  "anya-e0702n6:374_4": "evañhi sati tetetherā vissaṭṭhā hutvā kathessantīti.",
  "anya-e0702n6:375_0": "Evaṁ pana cintetvā antoyudhanāyakaṁ amaccaṁ padhānaṁ katvā tesaṁ tesaṁ therānaṁ santikaṁ gantvā ārocāpesi,-sakasakavādaṁ vissaṭṭhā hutvā vadathāti.",
  "anya-e0702n6:375_1": "Atha ekaṁsikagaṇikā therā amhehi vuttavacanaṁ pāḷiādīsu na dissati,",
  "anya-e0702n6:375_2": "atha kho pana ācariyappaveṇīvaseneva mayaṁ carimhāti anujāniṁsu.",
  "anya-e0702n6:376_0": "Mahārājā ca evaṁ therānaṁ anujānane sati kiñci kattabbaṁ natthi,",
  "anya-e0702n6:376_1": "idāni parimaṇḍalasuppaṭicchannasikkhāpadāni avikopetvā sāmaṇerā gāmaṁ pavisantūti rājalekhanaṁ tattha tattha pesesi.",
  "anya-e0702n6:377_0": "Aparabhāge pana sahassorodhagāmato upasampadā vassena sattavassikaṁ ñāṇaṁ nāma bhikkhuṁ ānetvā antoyudhavihāraṁ nāma kārāpetvā tassa adāsi,",
  "anya-e0702n6:377_1": "ñāṇābhisāsanadhajamahādhammarājagurūti nāmalañchampi adāsi.",
  "anya-e0702n6:377_2": "Atha raññā yācito rājābhisekaganthaṁ parisodhetvā marammabhāsāya atthaṁ yojesi.",
  "anya-e0702n6:378_0": "Aparabhāge bhagavā dharamānoyeva āgantvā catunnaṁ yakkhānaṁ dametvā tehi dinnaṁ maṁsodanaṁ paṭiggahetvā",
  "anya-e0702n6:378_1": "pabbatasāmantadesaṁ gantvā paribhuñjitvā taṁ ṭhānaṁ oloketvā sitaṁ pātvākāsi.",
  "anya-e0702n6:378_2": "Atha ānandatthero kāraṇaṁ pucchi.",
  "anya-e0702n6:378_3": "Anāgate kho ānanda imasmiṁ dese mahānagaraṁ bhavissati,",
  "anya-e0702n6:378_4": "cattāro ca ime yakkhā tasmiṁ nagare rājāno bhavissantīti byākāsi.",
  "anya-e0702n6:379_0": "Yathābyākataniyāmeneva kaliyuge catucattālīsādhike vassasate sahasse ca sampatte māghamāsassa kāḷapakkhadvādasamiyaṁ",
  "anya-e0702n6:379_1": "aṅgāravāre uttaraphaggunīnakkhattena yoge amarapuraṁ nāma mahārājaṭṭhānīnagaraṁ māpesi.",
  "anya-e0702n6:380_0": "Siriparavijayānantayasatribhavanādityādhipatipaṇḍitamahādhammarājādhirājāti nāmalañchampi paṭiggaṇhi.",
  "anya-e0702n6:381_0": "Aggamahesiyā kārāpitaṁ jeyyabhūmivihārakittināmakaṁ vihāraṁ guṇābhilaṅkārasaddhammamahādhammarājādhirājaguruttherassa adāsi,",
  "anya-e0702n6:381_1": "yo ‘me o sayāḍo’ iti vuccati.",
  "anya-e0702n6:382_0": "Kannīnagarabhojakāya rājakaññāya kārāpitaṁ vihāraramaṇīyavirāmaṁ nāma vihāraṁ guṇamunindādhipati mahādhammarājādhirājaguruttherassa adāsi,",
  "anya-e0702n6:382_1": "yo ‘māṁ le sayāḍo’ iti vuccati.",
  "anya-e0702n6:383_0": "Uparañño deviyā kārāpitaṁ maṅgalāvirāmaṁ nāma vihāraṁ tipiṭakasaddhammasāmimahādhammarājādhirājaguruttherassa adāsi,",
  "anya-e0702n6:383_1": "yo ‘soṁ ṭhā sayāḍo’ iti vuccati.",
  "anya-e0702n6:384_0": "Majjhimagehavāsideviyā kārāpitaṁ maṅgalāvāsātulaṁ nāma vihāraṁ ñāṇajambudīpaanantadhajamahādhammarājādhirājaguruttherassa adāsi,",
  "anya-e0702n6:384_1": "yo ‘meṁ jvā sayāḍo’ iti vuccati.",
  "anya-e0702n6:385_0": "Ime ppana cattāro mahāthere saṅgharājaṭṭhāne ṭhapesi.",
  "anya-e0702n6:386_0": "Uttaragehavāsideviyā kārāpitaṁ maṅgalabhūmikittiṁ nāma vihāraṁ kavindābhisaddhammadharadhajamahādhammarājaguruttherassa adāsi,",
  "anya-e0702n6:386_1": "yo ‘ñyoṁ kāṁ sayāḍo’ iti vuccati.",
  "anya-e0702n6:387_0": "Sirikhettanagarabhojakena rājakumārena kārāpitaṁ atulabhūmivāsaṁ nāma vihāraṁ kavindābhisaddhammapavaramahādhamma rājaguruttherassa adāsi,",
  "anya-e0702n6:387_1": "yo ‘sve ṭoṁ sayāḍo’ iti vuccati.",
  "anya-e0702n6:388_0": "Antoamaccena ekena kārāpitaṁ vihāraṁ ñāṇālaṅkārasaddhammadhajamahādhammarājaguruttherassa adāsi,",
  "anya-e0702n6:388_1": "yo ‘seṁ ṭe sayāḍo’ iti vuccati.",
  "anya-e0702n6:389_0": "Vāmabalanāyakenāmaccena kārāpitaṁ vihāraṁ paramasirivaṁsadhajamahādhammarājaguruttherassa adāsi,",
  "anya-e0702n6:389_1": "yo ‘me ṭhī sayāḍo’ iti vuccati.",
  "anya-e0702n6:390_0": "Dhammavinicchakena ekenāmaccena kārāpitaṁ vihāraṁ kavinda sāradhajamahādhammarājādhirājaguruttherassa adāsi,",
  "anya-e0702n6:390_1": "yo ‘lokā mhāṁ keṁ sayāḍo’ iti vuccati.",
  "anya-e0702n6:391_0": "Iccevaṁ pariyattikovidānaṁ anekānaṁ mahātherānaṁ saddhiṁ nāmalañchena vihāraṁ datvā anuggahaṁ akāsi.",
  "anya-e0702n6:391_1": "Yasmā pana sabbesaṁ therānaṁ nāmaṁ uddharitvā visuṁ visuṁ kathite ayaṁ sāsanavaṁsappadīpikakathā atippapañcā bhavissati,",
  "anya-e0702n6:391_2": "tasmā idha ajjhupekkhitvā vattabbameva vakkhāmāti.",
  "anya-e0702n6:392_0": "Pacchābhāge cattāro mahātherā rājādubbalatāya yathākāmaṁ sāsanaṁ visodhetuṁ sakkhissantīti maññitvā puna",
  "anya-e0702n6:392_1": "aṭṭha there etehi catūhi mahātherehi saddhiṁ sāsanaṁ visodhāpetuṁ saṅghanāyakaṭṭhāne ṭhapesi.",
  "anya-e0702n6:392_2": "Seyyathidaṁ,",
  "anya-e0702n6:392_3": "kavindābhisaddhammapavaramahādhammarājagurutthero,",
  "anya-e0702n6:392_4": "tipiṭakālaṅkāradhajamahādhammarājagurutthero,",
  "anya-e0702n6:392_5": "cakkindābhidhajamahādhammarājaguruttherā,",
  "anya-e0702n6:392_6": "paramasirivaṁsadhajamahādhammarājagurutthero,",
  "anya-e0702n6:392_7": "janindābhipavaramahādhammarājagurutthero,",
  "anya-e0702n6:392_8": "mahāñāṇābhidhajamahādhammarājagurutthero ,",
  "anya-e0702n6:392_9": "ñāṇālaṅkārasaddhammadhajamahādhammarājaguruthero,",
  "anya-e0702n6:392_10": "ñāṇābhisāsanadhajamahādhammarājaguruttheroti.",
  "anya-e0702n6:393_0": "Atha arahāpi samāno nissayamuccakaṅgavikalo vinānissayācariyena vasituṁ na vaṭṭatīti jānitvā nissayā",
  "anya-e0702n6:393_1": "cariyappahonakānaṁ therānaṁ nissayaṅgāni nissayamuccakārahānaṁ nissayamuccakaṅgāni paripūrāpetvā nissitakānaṁ",
  "anya-e0702n6:393_2": "nissayaṁ gaṇhitvāva nisīdāpesi.",
  "anya-e0702n6:394_0": "Tato pacchā kaliyuge paññāsādhike vassasate sahasseva sampatte ñāṇābhisāsanadhajamahādhammarājaguruttheraṁyeva ekaṁ saṅgharājaṭṭhāne ṭhapesi.",
  "anya-e0702n6:394_1": "Tato paṭṭhāya soyeva eko saṅghanāyako hutvā sāsanaṁ visodhayi.",
  "anya-e0702n6:395_0": "Tato pacchā ekapaṇṇāsādhike vassasate sahasse ca sampatte phaggunamāse mahāmunicetiyassa dakkhiṇadisābhāge",
  "anya-e0702n6:395_1": "dvīhi iṭṭhakamayehi pākārehi parikkhittaṁ pañcabhūmikaṁ asokārāme ratanabhūmikittiṁ nāma vihāraṁ atimahantaṁ",
  "anya-e0702n6:395_2": "kārāpetvā ñāṇābhisāsanadhajamahādhammarājaguruttherassa adāsi.",
  "anya-e0702n6:395_3": "Ñāṇābhivaṁsadhammasenāpatimahādhammarājādhirājagurūti nāmalañchampi puna adāsi.",
  "anya-e0702n6:395_4": "Tato aññāni jeyyabhūmivihārakittimaṅgalavirāmādayo anekepii vihāre tasseva adāsi.",
  "anya-e0702n6:396_0": "So pana tesu vihāresu vārena nisīditvā pariyattiṁ vācesi.",
  "anya-e0702n6:396_1": "Ubhatovibhaṅgānipi vācuggataṁ akāsi.",
  "anya-e0702n6:396_2": "Niccaṁyeva ekāsanikadhujaṅgaṁ samādiyi.",
  "anya-e0702n6:397_0": "So pana thero upasampadāvassena pañcavassiko hutvā pubbeva saṅgharājabhāvato peṭakālaṅkāra nāma nettisaṁvaṇṇanaṁ abhinavaṭīkaṁ akāsi.",
  "anya-e0702n6:397_1": "Aṭṭhavassiikakāle saṅgharājā ahosi.",
  "anya-e0702n6:397_2": "Saṅgharājā hutvā sādhujjanavilāsiniṁ nāma dīghanikāyaṭīkaṁ akāsi.",
  "anya-e0702n6:397_3": "Ariyavaṁsālaṅkāraṁ nāma ganthañca akāsi.",
  "anya-e0702n6:397_4": "Mahādhammaraññā yācito jātakaṭṭhakathāya atthayojanaṁ catusāmaṇeravatthuṁ rājovādavatthuṁ tigumbhathomanaṁ",
  "anya-e0702n6:397_5": "chaddantanāgarājuppattikathaṁ rājādhirāja vilāsiniṁ nāma ganthañcāti evamādayopi akāsii.",
  "anya-e0702n6:398_0": "Kaliyuge pana dvāsaṭṭhādhike vassasate sahasse ca sampatte sīhaḷadīpato ampagahapatisso,",
  "anya-e0702n6:398_1": "mahādampo,",
  "anya-e0702n6:398_2": "koccha godho,",
  "anya-e0702n6:398_3": "brāhmaṇavatto,",
  "anya-e0702n6:398_4": "bhogahavatto,",
  "anya-e0702n6:398_5": "vāturagammoti ime cha sāmaṇerā dasa dhātuyo dhammapaṇṇā kāratthāya ānetvā amarapuraṁ nāma mahārājaṭṭhānīnagaraṁ āgatā saddhiṁ ekena upāsakena.",
  "anya-e0702n6:399_0": "Atha ñāṇābhivaṁsadhammasenāpatimahādhammarājādhirājagurunā saṅgharaññā upajjhāyena kavindābhisaddhammadharadhajamahādhammarājaguruttherena",
  "anya-e0702n6:399_1": "janindābhidhajamahādhammarājaguruttherena munindaghosamahādhammarājaguruttherenāti evamādīhi rājagurutthe",
  "anya-e0702n6:399_2": "rehi kammavācariyehi hatthirajjusuvaṇṇaguhasīmāyaṁ upasampadakammaṁ kārāpesi,",
  "anya-e0702n6:399_3": "upāsakañca sāmaṇerabhūmiyaṁ patiṭṭhāpesi,",
  "anya-e0702n6:399_4": "tato pacchā ca anekavāraṁ āgatānaṁ bhikkhūnaṁ puna sikkhaṁ gaṇhāpesi,",
  "anya-e0702n6:399_5": "sāmaṇerānañca upasampadakammaṁ kārāpesi,",
  "anya-e0702n6:399_6": "upāsakānañca pabbajjakammanti.",
  "anya-e0702n6:400_0": "Aparabhāge pana kaliyuge chacattālīsādhike vassasate sahasse ca sampatte piturañño ācariyapubbo atulo",
  "anya-e0702n6:400_1": "nāma thero cīvarapaṭalaṁ uparisaṅghāṭiṁ katvā urabandhanavatthaṁ bandhitabbanti cūḷagaṇṭhipade vuttattā",
  "anya-e0702n6:400_2": "sāmaṇerānaṁ gāmappavasenakāle ekaṁsaṁ uttarāsaṅgaṁ katvā urabandhanavatthaṁ bandhitvāyeva pavisitabbanti",
  "anya-e0702n6:400_3": "daḷaṁ katvā rañño santikaṁ lekhanaṁ pavesesi.",
  "anya-e0702n6:401_0": "Atha rājā taṁ sutvā mahāthere sudhammasabhāyaṁ sannipātāpetvā atulattherena saddhiṁ sākacchaṁ kārāpesi.",
  "anya-e0702n6:401_1": "Atha atulatthero cīvarapaṭalaṁ uparisaṅghāṭiṁ katvā urabandhanavatthaṁ bandhitabbanti cūḷagaṇṭhipade",
  "anya-e0702n6:401_2": "āgatapāṭhaṁ dassetvā sāmaṇerānaṁ gāmappavesanakāle ekaṁsaṁ uttarāsaṅgaṁ katvā urabandhanavatthaṁ bandhitvā",
  "anya-e0702n6:401_3": "pavisitabbanti āha.",
  "anya-e0702n6:402_0": "Atha mahātherā taṁ pucchiṁsu,-īdiso adhippāyo aññattha dissati vā mā vāti.",
  "anya-e0702n6:402_1": "Atha atulatthero evamāha,-aññattha pana īdiso adhippāyo na dissatīti.",
  "anya-e0702n6:402_2": "Evaṁ hotu,",
  "anya-e0702n6:402_3": "ayaṁ gantho kena katoti.",
  "anya-e0702n6:402_4": "Sīhaḷadīpe anurādhapurassa dakkhiṇadisābhāge pokkanti gāme arahantena moggalānattherenāti.",
  "anya-e0702n6:402_5": "Ayamattho kathaṁ jānitabboti.",
  "anya-e0702n6:402_6": "Piṭakattayalakkhaṇaganthe āgatattāti.",
  "anya-e0702n6:402_7": "Ayañca piṭakattaya lakkhaṇagantho kuto laddhoti.",
  "anya-e0702n6:402_8": "Buddhaghosattherena kira sīhaḷadīpato ānītattā tato,",
  "anya-e0702n6:402_9": "ayañhi gantho sīhaḷadīpato attanā ānītesu ganthesu asuko gantho asukena therena katoti viññāpanatthāya buddhaghosattherena kato,",
  "anya-e0702n6:402_10": "idānāyaṁ gantho amhākaṁ hatthe saṁvijjatīti.",
  "anya-e0702n6:402_11": "Sace idānāyaṁ gantho tumhākaṁ hatthe saṁvijjati,",
  "anya-e0702n6:402_12": "amhākaṁ dassehīti.",
  "anya-e0702n6:402_13": "Passathāvuso ayamamhākaṁ hatthe ganthoti dassesi.",
  "anya-e0702n6:402_14": "Atha mahātherehi saṅgharājappamukhehi tasmiṁ ganthe passite vinayagaṇṭhipadaṁ sīhaḷadīpe parakkamabāhurañño kāle moggalānatthero akāsīti āgataṁ,",
  "anya-e0702n6:402_15": "na cūḷagaṇṭhipadaṁ sīhaḷadīpe anurādhapurassadakkhiṇadisābhāge pokkantigāme arahā moggalānatthero akāsīti.",
  "anya-e0702n6:403_0": "Atha therā evamāhaṁsu,-kasmā pana piṭakattayalakkhaṇaganthe anāgatampi āgataṁviya katvā musā vadatha,",
  "anya-e0702n6:403_1": "na nu tumhākampi ekaṁsikabhikkhūnaṁ musāvādasikkhāpadaṁ atthīti.",
  "anya-e0702n6:403_2": "Atha atulatthero uttariṁ vattuṁ asakkuṇeyyattā luddakassa vākure bandhamigoviya phandamāno hutvā aṭṭhāsi,",
  "anya-e0702n6:403_3": "sahoḍḍena gahitoviya coro sahamusāvādakammena so thero gahito ahosīti.",
  "anya-e0702n6:404_0": "Idaṁ imassa atthassa āvibhāvatthāya vatthu, –",
  "anya-e0702n6:405_0": "Imasmiṁ kira raṭṭhe eko janapadavāsīpuriso kenacideva karaṇīyena amarapuraṁ nāma mahārājaṭṭhānīnagaraṁ āgacchi.",
  "anya-e0702n6:405_1": "Āgantvā ca paccāgatakāle antarāmagge pātheyyaṁ khayaṁ ahosi.",
  "anya-e0702n6:405_2": "Athassa etadahosi,- idāni mama pātheyyaṁ khayaṁ ahosi,",
  "anya-e0702n6:405_3": "imasmiṁ kira raṭṭhe sahassorodhagāme laddhavaro nāma mahāseṭṭhi sabbattha bhūtale ativiya pākaṭo.",
  "anya-e0702n6:405_4": "Tassāhaṁ ñātīti vañcetvā kathessāmi,",
  "anya-e0702n6:405_5": "evaṁ sati tena mahāseṭṭhinā mittasanthavaṁ kātuṁ tetegāmikā manussā mama bahu lābhaṁ dassanti,",
  "anya-e0702n6:405_6": "tadā pātheyyena akiccho bhavissāmīti.",
  "anya-e0702n6:405_7": "Evaṁ pana cintetvā antarāmagge sampattasampattagāmesu mahābhogānaṁ gehaṁ vicinetvā mahābhogānaṁ santikaṁ pavisitvā kathāsallāpaṁ akāsi.",
  "anya-e0702n6:406_0": "Atha tetegāmikā tvaṁ kuto āgato,",
  "anya-e0702n6:406_1": "kuhiṁ gamissasi,",
  "anya-e0702n6:406_2": "kassa ñāti,ko vā tvanti pucchiṁsu.",
  "anya-e0702n6:406_3": "Amarapūramahārājaṭṭhānīnagarato āgato,",
  "anya-e0702n6:406_4": "sahassorodhagāmaṁ gamissāmi,",
  "anya-e0702n6:406_5": "sahassorodhagāme laddhavarassa nāma mahāseṭṭhino jāmātā dhanavaḍḍhako nāmāhanti āha.",
  "anya-e0702n6:407_0": "Atha tetegāmikā laddhavarena mahāseṭṭhinā mittasanthavaṁ kātuṁ nānābhojanehi bhojesuṁ.",
  "anya-e0702n6:407_1": "Aññehipi bahūhi paṇṇākārehi saṅgahaṁ akaṁsu.",
  "anya-e0702n6:407_2": "Imināva nayena sampatta sampattagāmesu vañcetvā attano guṇaṁ kathetvā addhāna maggaṁ tari.",
  "anya-e0702n6:407_3": "Pacchā pana sahassorodhagāmaṁ sampatto.",
  "anya-e0702n6:407_4": "So sahassorodhagāmaṁ na sampattapubbo.",
  "anya-e0702n6:407_5": "Laddhavaro mahāseṭṭhi tena na diṭṭhapubbo.",
  "anya-e0702n6:407_6": "Sahassorodhagāmaṁ sampatteyeva ayaṁ kiṁ nāma gāmoti apucchitvāyeva tasmiṁ gāme mahābhogatarassa mahāgehaṁ",
  "anya-e0702n6:407_7": "vicinanto tasseva laddhavarassa seṭṭhino mahantaṁ gehaṁ passitvā laddhavarassa seṭṭhino santikaṁ pavisitvā",
  "anya-e0702n6:407_8": "tena saddhiṁ kathāsallāpaṁ akāsi.",
  "anya-e0702n6:408_0": "Atha mahāseṭṭhi taṁ pucchi,-tvaṁ kuto āgato,",
  "anya-e0702n6:408_1": "kuhiṁ gamissasi,",
  "anya-e0702n6:408_2": "kassa ñāti,ko tvanti.",
  "anya-e0702n6:408_3": "Amarapuramahārājaṭṭhānīnagarato sāmi āgato,",
  "anya-e0702n6:408_4": "sahassorodhagāmaṁ gamissāmi,",
  "anya-e0702n6:408_5": "sahassorodhagāme laddhavarassa nāma mahāseṭṭhino jāmātā,",
  "anya-e0702n6:408_6": "dhanavaḍḍhako nāmāhanti āha.",
  "anya-e0702n6:409_0": "Atha mahāseṭṭhi tassa mukhaṁ ujuṁ oloketvā ayaṁ māṇava sahassorodhagāmoyeva,",
  "anya-e0702n6:409_1": "ahampi laddhavaro nāma mahāseṭṭhi,",
  "anya-e0702n6:409_2": "mama dhītaro santi,",
  "anya-e0702n6:409_3": "tāpi sassāmikāyeva honti,",
  "anya-e0702n6:409_4": "idāni tā sakasakassāmikānaṁyeva santike vasanti,",
  "anya-e0702n6:409_5": "na tvaṁ kadāci mayā diṭṭhapubbo,",
  "anya-e0702n6:409_6": "kena kāraṇena kuto āgantvā mama jāmātā bhavasīti pucchi.",
  "anya-e0702n6:410_0": "Atha so mmanussehi anubandhiyamānoviya migo sakalampi kāyaṁ phandāpetvā kiñci vattabbaṁ vacanaṁ ajānitvā aladdhappatiṭṭhānatāya evaṁ sati kuto āgato,",
  "anya-e0702n6:410_1": "kuhiṁ gamissāmi,",
  "anya-e0702n6:410_2": "kassa ñāti,",
  "anya-e0702n6:410_3": "ko vā ahanti idāni na jānāmi,",
  "anya-e0702n6:410_4": "sabbadisā sammuyhāmi,",
  "anya-e0702n6:410_5": "khamāhi mama aparādhaṁ,",
  "anya-e0702n6:410_6": "ito paṭṭhāya yāva jīvitapariyosānā na vañcessāmi,",
  "anya-e0702n6:410_7": "vañcetuṁ na visahāmi,",
  "anya-e0702n6:410_8": "idāni ativiya bhāyāmi,",
  "anya-e0702n6:410_9": "mā kiñci daṇḍakammaṁ karohīti vatvā vegena uṭṭhahitvā palāyīti.",
  "anya-e0702n6:411_0": "Iccevaṁ atulatthero dummukho hutvā yaṁvātaṁvā mukhārūḷaṁ vilapitvā saṅghamajjhe nisīdi.",
  "anya-e0702n6:412_0": "Ayaṁ atulattherassa paṭhamo parājayo.",
  "anya-e0702n6:413_0": "Tato pacchā khalitvā kaddame patitaṁ purisaṁ puna upari akkamantāviya puna mahātherā evaṁ pucchiṁsu,-idaṁ",
  "anya-e0702n6:413_1": "bhante tava cūḷagaṇṭhipadaṁ nāma tīsu vinayamahāṭīkāsu sādhakavasena dassitaṁ cūḷagaṇṭhipadaṁ udāhu aparanti.",
  "anya-e0702n6:413_2": "Tīsu vinayamahāṭīkāsu sādhakavasena dassitaṁ cūḷagaṇṭhipadaṁyeva idanti.",
  "anya-e0702n6:413_3": "Evaṁsati kasmā tava cūḷagaṇṭhipadeyeva vuttañhi vajirabuddhiṭīkāyaṁ,",
  "anya-e0702n6:413_4": "vuttañhi sāratthadīpanīṭīkāyaṁ,",
  "anya-e0702n6:413_5": "tathā hi vuttaṁ vimati vinodanīṭīkāyanti tāsaṁ vinayamahāṭīkānaṁ pacchā hutvā tisso vinayamahāṭīkāyo sādhakavasena dassitāti.",
  "anya-e0702n6:413_6": "Evaṁ pana pucchanto so mayā pubbe vuttaṁ tīsu vinayamahāṭīkāsu sādhakavasena dassitaṁ cūḷagaṇṭhipadaṁyeva",
  "anya-e0702n6:413_7": "idanti vacanaṁ saccamevāti mukhāsuññatthāya punappunaṁ vadi.",
  "anya-e0702n6:414_0": "Idañca imassa atthassa āvibhāvatthāya vatthu, –",
  "anya-e0702n6:415_0": "Eko kira puriso ekena sahāyena saddhiṁ puttadāraposanatthāya rañño bhatiṁ gahetvā yuddhakammaṁ kātuṁ saṅgāmaṁ gacchati.",
  "anya-e0702n6:415_1": "Atha parasenāya yujjhitvā parasenā abhibhavitvā sabbe manussā attano attano abhimukhaṭṭhānaṁ palāyiṁsu.",
  "anya-e0702n6:415_2": "Atha sopi puriso tena sahāyena saddhiṁ attano abhimukhaṭṭhānaṁ palāyi.",
  "anya-e0702n6:415_3": "Tokaṁ palāyitvā antarāmagge parasenāhi paharitadaṇḍena mucchito hutvā so puriso tena saddhiṁ gantuṁ na sakkā,",
  "anya-e0702n6:415_4": "antamaso nisīditumpi na sakkā.",
  "anya-e0702n6:416_0": "Atha sahāyassa etadahosi,-idāni ayaṁ ativiya bāḷagilāno hoti maraṇāsanno,",
  "anya-e0702n6:416_1": "sacāhaṁ tassa upaṭṭhahitvā idheva nisīdeyyaṁ,",
  "anya-e0702n6:416_2": "verino āgantvā maṁ gaṇhissantīti.",
  "anya-e0702n6:416_3": "Evaṁ pana cintetvā gilānassa santakāni kahāpaṇavatthādīni gahetvā taṁ tattheva ṭhapetvā gacchati.",
  "anya-e0702n6:416_4": "Sakaṭṭhānasamīpaṁ pana pattassa tassa etadahosi,- sace taṁ antarāmagge ṭhapetvā āgacchāmīti vadeyyaṁ,",
  "anya-e0702n6:416_5": "tassa ñātakā mama upari dosaṁ ropessanti,",
  "anya-e0702n6:416_6": "idāni so maritvā ahaṁ ekakova āgacchāmīti vadissāmīti.",
  "anya-e0702n6:416_7": "Sakaṭṭhānaṁ pana patvā tassa bhariyā tassa santikaṁ āgantvā mayhaṁ pana sāmiko kuhiṁ gato,",
  "anya-e0702n6:416_8": "kattha ṭhapetvā tvaṁ ekakova āgacchasīti pucchi.",
  "anya-e0702n6:416_9": "Tava ayye sāmiko paresaṁ āvudhena paharitvā kālaṅkato,",
  "anya-e0702n6:416_10": "imāni tava sāmikassa santakānīti vatvā kahāpaṇavatthādīni datvā mā soci mā paridevi,",
  "anya-e0702n6:416_11": "idāni matakabhattaṁ datvā puññabhāgaṁyeva bhājehīti samassāsesi.",
  "anya-e0702n6:416_12": "Atha sā tāni gahetvā roditvā matakabhattaṁ datvā puññabhāgaṁ bhājesi.",
  "anya-e0702n6:417_0": "Aparabhāge pana thokaṁ kālaṁ atikkante gilānā vuṭṭhito sakagehaṁ āgacchati.",
  "anya-e0702n6:417_1": "Bhariyāpi taṁ na saddahi.",
  "anya-e0702n6:417_2": "Ahaṁ na kālaṅkato,",
  "anya-e0702n6:417_3": "gilānaṁyeva maṁ ṭhapetvā so mama santakāni gahetvā gato,",
  "anya-e0702n6:417_4": "sace maṁ tvaṁ na saddahasi,",
  "anya-e0702n6:417_5": "ahaṁ antogabbhe nilīyitvā nisīdissāmi,",
  "anya-e0702n6:417_6": "taṁ pakkosetvā pucchāhīti āha.",
  "anya-e0702n6:418_0": "Atha sā taṁ pakkosetvā bahi gabbhe nisīditvā pucchi,-mama sāmi sāmiko kālaṅkatoti taṁ saccaṁ vā alikaṁ vāti.",
  "anya-e0702n6:418_1": "Saccamevetaṁ,",
  "anya-e0702n6:418_2": "yaṁ tava sāmiko kālaṅkatoti.",
  "anya-e0702n6:419_0": "Atha so puriso bahi gabbhaṁ nikkhamitvā aṅguliṁ pasāretvā na idāni bhosamma ahaṁ kiñci mattopi marāmi,",
  "anya-e0702n6:419_1": "kasmā pana amarantaṁyeva maṁ mato esoti vadesīti.",
  "anya-e0702n6:419_2": "Atha kiñci vattabbassa kāraṇassa adissanato mukhāsuññatthāya aṅguliṁ pasāretvā ujuṁ oloketvā idāni tvaṁ idha āgantuṁ samatthopi matoyeva,",
  "anya-e0702n6:419_3": "matoti mayā vutta vacanaṁ saccaṁyeva,",
  "anya-e0702n6:419_4": "nāhaṁ kiñci alikaṁ vadāmīti āha.",
  "anya-e0702n6:419_5": "Evaṁ so punappunaṁ vadantopi jīvamānakassa saṁvijjamānattā paccakkheyeva ca tassa ṭhitattā kocipi tassa vacanaṁ na saddahi,",
  "anya-e0702n6:419_6": "parājayaṁyeva so pattoti.",
  "anya-e0702n6:420_0": "Iccevaṁ atulatthero mukhāsuññatthāya vadantopi koci na saddahi, parājayaṁyeva so pattoti.",
  "anya-e0702n6:421_0": "Ayaṁ atulattherassa dutiyo parājayo.",
  "anya-e0702n6:422_0": "Punapi seyyathāpi luddako kuñjaraṁ disvā ekena vārena usunā vijjhitvā patantampi kuñjaraṁ puna anuṭṭhāhanatthāya katipayavārehi usūhi vijjhati,",
  "anya-e0702n6:422_1": "evameva ekavāreneva parājayaṁ pattaṁ pana vādassa anukkhipanatthāya katipayavārehi parājayaṁ pāpetuṁ",
  "anya-e0702n6:422_2": "pārupanavādino mahātherā evamāhaṁsu,- tava cūḷagaṇṭhipadeyeva sāmaṇerānaṁ parimaṇḍalasuppaṭicchannādīni",
  "anya-e0702n6:422_3": "vattāni abhinditvāyeva pavisitabboti pubbe vatvā cīvarapaṭalauparisaṅghāṭiṁ katvā urabandhanavatthaṁ",
  "anya-e0702n6:422_4": "bandhitabbanti pana vuttaṁ,",
  "anya-e0702n6:422_5": "kasmā pana pubbena aparaṁ asaṁsanditvā vuttaṁ,",
  "anya-e0702n6:422_6": "tumhākaṁ vāde paṭisaraṇabhūtānaṁ pāḷiaṭṭhakathāṭīkāganthantarānaṁ natthitāya amhākaṁ paṭisaraṇabhūtaṁ cūḷagaṇṭhipadanti vadatha,",
  "anya-e0702n6:422_7": "tumhākaṁ paṭisaraṇabhūtā cūḷagaṇṭhipadatoyeva bhayaṁ uppajjatīti vatvā saha nilīyanaṭṭhānena gahitaṁ coraṁ viya saha nissayena adhammavādino gaṇhiṁsu.",
  "anya-e0702n6:423_0": "Idaṁ imassa atthassa avibhāvatthāya vatthu, –",
  "anya-e0702n6:424_0": "Atīte kira bārāṇasito avidūre nadītīre gāmake pāṭali nāma naṭamacco vasati.",
  "anya-e0702n6:424_1": "So ekasmiṁ ussava divase bhariyamādāya bārāṇasiṁ pavisitvā naccitvā vīṇaṁ vāditvā gāyitvā dhanaṁ labhitvā",
  "anya-e0702n6:424_2": "ussavapariyosāne bahu surābhattaṁ gāhāpetvā attano gāmaṁ gacchanto nadītīraṁ patvā navodakaṁ āgacchantaṁ",
  "anya-e0702n6:424_3": "disvā bhattaṁ bhuñjanto suraṁ vivanto nisīditvā matto hutvā attano balaṁ ajānanto mahāvīṇaṁ gīvāya bandhitvā",
  "anya-e0702n6:424_4": "nadiṁ otaritvā gamissāmīti bhariyaṁ hatthe gahetvā nadiṁ otari.",
  "anya-e0702n6:424_5": "Vīṇāchiddehi udakaṁ pāvisi.",
  "anya-e0702n6:424_6": "Atha naṁ sā pīṇā udake osīdāpesi.",
  "anya-e0702n6:424_7": "Bhariyā panassa osīdanabhāvaṁ ñatvā taṁ vissajjitvā uttaritvā nadītīre aṭṭhāsi.",
  "anya-e0702n6:424_8": "Naṭapāṭali sakiṁ ummujjati,",
  "anya-e0702n6:424_9": "sakiṁ nimmujjati,",
  "anya-e0702n6:424_10": "udakaṁ pavisitvā uddhumātaudaro ahosi.",
  "anya-e0702n6:424_11": "Athassa bhariyā cintesi,-mayhaṁ sāmiko idāni marissati,",
  "anya-e0702n6:424_12": "ekaṁ gītaṁ yācitvā parisamajjhe taṁ gāyantī jīvitaṁ kappessāmīti cintetvā sāmi tvaṁ udake nimmujjasi,",
  "anya-e0702n6:424_13": "ekaṁ me gītaṁ dehi,",
  "anya-e0702n6:424_14": "tena jīvitaṁ kappessāmīti vatvā–",
  "anya-e0702n6:425_0": "Bahussutaṁ cittakathaṁ, gaṅgā vahati pāṭaliṁ;",
  "anya-e0702n6:426_0": "Vuyhamānakaṁ bhaddante, ekaṁ me dehi gāthakanti.",
  "anya-e0702n6:427_0": "Atha naṁ naṭapāṭali bhadde kathaṁ tava gītaṁ dassāmi,",
  "anya-e0702n6:427_1": "idāni mahājanassa patisaraṇabhūtaṁ udakaṁ maṁ māretīti vatvā–",
  "anya-e0702n6:428_0": "Yena siñcanti dukkhitaṁ, yena siñcanti āturaṁ;",
  "anya-e0702n6:429_0": "Tassa majjhe marissāmi, jātaṁ saraṇato bhayanti.",
  "anya-e0702n6:430_0": "Atha atulatthero attano patisaraṇabhūtā cūḷagaṇṭhipadato bhayaṁ uppajjitvā kiñci vattabbaṁ ajānitvā adhomukho hutvā parājāyaṁ pattoti.",
  "anya-e0702n6:431_0": "Ayaṁ atulattherassa tatiyo parājayo.",
  "anya-e0702n6:432_0": "Atha rājā tesaṁ dvinnaṁ pakkhānaṁ vacanaṁ sutvā cūḷagaṇṭhipadassa pubbāparavirodhidosahi ākulattā suttasuttānulomādīsu",
  "anya-e0702n6:432_1": "appaviṭṭhattā āgamasuddhiyā ca abhāvato parovassasataṁ ciraṁ ṭhitassa gehassaviya atidubbalavasena athirataṁ",
  "anya-e0702n6:432_2": "jānitvā idāni sāsanaṁ parisuddhaṁ bhavissatīti somanassappatto hutvā mama vijite sabbepi bhikkhū pārupanavasena",
  "anya-e0702n6:432_3": "samānavādikā hontūti āṇaṁ ṭhapesi.",
  "anya-e0702n6:432_4": "Tato paṭṭhāya yāvajjatanā sakalepi marammaraṭṭhe pārupanavasena samānavādikā bhavantīti.",
  "anya-e0702n6:433_0": "Ayamettha saṅkhepo,-tesañhi dvinnaṁ pakkhānaṁ sannipatitvā vacanappaṭivacana vasena vivādakathā vitthārena",
  "anya-e0702n6:433_1": "vuccamānā chapañcasāṇavāramattampi patvā niṭṭhaṁ na pāpuṇeyya.",
  "anya-e0702n6:433_2": "Yasmā pana sabbaṁ anavasesetvā vuccamānaṁ ayaṁ sāsanavaṁsappaṭīpikā atippapañcā bhavissati,",
  "anya-e0702n6:433_3": "tasmā ettha icchitamattameva dassayitvā ajjhupekkhāmāti.",
  "anya-e0702n6:434_0": "Ñāṇābhivaṁsadhammasenāpatimahādhammarājādhirāja guru pana saṅgharājā mahāthero sīhaḷadīpe amarapuranikāyikānaṁ bhikkhūnaṁ ādibhūto ācariyo bahūpakāro.",
  "anya-e0702n6:434_1": "Amarapuranikāyoti tattherappabhavoti.",
  "anya-e0702n6:435_0": "Kaliyuge pana ekāsītādhike vassasate sahasse ca sampatte tassa rañño nattā siritribhavanādityapavarapaṇḍitamahādhammarājādhirājā nāma rajjaṁ kāresi.",
  "anya-e0702n6:435_1": "So pana amarapurato saṅkamitvā ratanapūraṁ catutthaṁ māpesi.",
  "anya-e0702n6:435_2": "Tassa rañño kāle guṇamunindādhipatimahādhammarājādhirājaguruttherassa sīssaṁ sajīvagāmavāsiṁ sīlācāraṁ",
  "anya-e0702n6:435_3": "nāma theraṁ araññavāsīnaṁ bhikkhūnaṁ pāmokkhaṭṭhāne ṭhapesi.",
  "anya-e0702n6:435_4": "Rājāgāranāmake dese vihāraṁ kārāpetvā tasseva adāsi.",
  "anya-e0702n6:436_0": "Kaliyuge ekāsītādhike vassasate sahasse ca sampatte calaṅgapurato paññāsīhaṁ nāma theraṁ ānetvā asokārāme ratanabhūmikittivihāre patiṭṭhāpesi,",
  "anya-e0702n6:436_1": "munindābhisirisaddhammadhajamahādhammarājādhirājagurūti nāmalañchampi adāsi.",
  "anya-e0702n6:437_0": "Kaliyuge catūsīsādhike vassasate sahasse ca sampatte munindābhivaṁsadhammasenāpatimahādhammarājādhirājagurūti",
  "anya-e0702n6:437_1": "nāmalañchaṁ datvā mahājeyyabhūmivihārarammaṇīyaṁ nāma vihāraṁ datvā taṁyeva mahātheraṁ saṅgharājaṭṭhāne ṭhapesi.",
  "anya-e0702n6:438_0": "Ekasmiñca samaye mahāthere rājā pucchi,-catasso dāṭhā nāma cattālīsāya dantesu antogadhā vā,",
  "anya-e0702n6:438_1": "udāhu cattālīsāya dantehi visuṁ bhūtāti pucchi.",
  "anya-e0702n6:439_0": "Atha ekacce therā evamāhaṁsu,-catasso dāṭhā nāma cattālīsāya dantesu antogadhāti.",
  "anya-e0702n6:439_1": "Ekacce pana catasso dāṭhā nāma cattālīsāya dantehi visuṁ bhūtāti āhaṁsu.",
  "anya-e0702n6:439_2": "Atha rājā ganthaṁ āharathāti āha.",
  "anya-e0702n6:439_3": "Atha antogadhavādikā therā ganthaṁ āhariṁsu,- aññesaṁ paripuṇṇadantānampi dvattiṁsadantā honti,",
  "anya-e0702n6:439_4": "imassa pana cattālīsaṁ bhavissantīti ca.",
  "anya-e0702n6:440_0": "Dantāti paripuṇṇadantassa dvattiṁsadantaṭṭhikāni.",
  "anya-e0702n6:440_1": "Tepi vaṇṇato setā,",
  "anya-e0702n6:440_2": "saṇṭhānato anekasaṇṭhānā.",
  "anya-e0702n6:440_3": "Tesañhi heṭṭhimāya tāva dantapāḷiyā majjhe cattāro dantā mattikāpiṇḍe paṭipāṭiyā ṭhapitaālābubījasaṇṭhānā,",
  "anya-e0702n6:440_4": "tesaṁ ubhosu passesu ekeko ekamūlako ekakoṭiko mallikamakuḷasaṇṭhāno,",
  "anya-e0702n6:440_5": "tato ekeko dvimūlako dvikoṭiko yānakaupatthamphinisaṇṭhāno,",
  "anya-e0702n6:440_6": "tato dve dve timūlakā tikoṭikā,",
  "anya-e0702n6:440_7": "tato dve dve catumūlakā catukoṭikāti.",
  "anya-e0702n6:440_8": "Uparimāya dantapāḷiyāpi eseva nayoti ca.",
  "anya-e0702n6:441_0": "Tassa kira uttaroṭṭhaappakatāya tiriyaṁ phāletvā apanītaddhaṁviya khāyati,",
  "anya-e0702n6:441_1": "cattāro dante dve ca dāṭhā na chādeti,",
  "anya-e0702n6:441_2": "tena naṁ oṭṭhaddhoti voharantīti ca.",
  "anya-e0702n6:442_0": "Tattha tassāti licchavino nāma rājakumārassa,",
  "anya-e0702n6:442_1": "uttaroṭṭhaappakatāyāti upari oṭṭhassa appakatāya.",
  "anya-e0702n6:442_2": "Apanītaddhaṁ viyāti upari oṭṭhassa upaḍḍhabhāgaṁ apanītaṁ viya khāyatīti attho.",
  "anya-e0702n6:442_3": "Na chādetīti upari oṭṭhassa upaḍḍhabhāge pana na paṭicchādeti.",
  "anya-e0702n6:442_4": "Tenāhi yena cattāro dante dve ca dāṭhā na chādeti,",
  "anya-e0702n6:442_5": "tena naṁ licchavīrājakumāraṁ oṭṭhaddhoti voharantīti .",
  "anya-e0702n6:442_6": "Evaṁ antogadhavādehi therehi ganthaṁ āharitvā dassite sabbepi tasmiṁ vāde patiṭṭhahiṁsūti.",
  "anya-e0702n6:443_0": "Ekasmiñca kāle rājā mantiniṁ amaccaṁ pucchi,-pubbarājūhi vihārassa cetiyassa vā dinnāni khettavatthuādīni",
  "anya-e0702n6:443_1": "pacchimarājūnaṁ kāle yathādinnaṁ tāni patiṭṭhahanti vā mā vāti.",
  "anya-e0702n6:444_0": "Atha mantiniāmacco evaṁ kathesi,- saṅghikāya bhūmiyā puggalikāni bījāni ropayanti,",
  "anya-e0702n6:444_1": "bhāgaṁ datvā paribhuñjitabbānīti dasakoṭṭhāse katvā eko koṭṭhāso bhūmissāmikānaṁ dātabboti ca vinayapāḷiaṭṭhakathāsu",
  "anya-e0702n6:444_2": "vuttattā pubbe ekena raññā dinnāni khettavatthuādīni pacchā ekassa rañño kāle yathādinnaṁ ṭhitāni.",
  "anya-e0702n6:444_3": "Ettha hi saṅghikāya bhūmiyāti vuttattā lābhasīmāyaṁviya baliṁyeva adatvā saha bhūmiyā dinnattā paveṇīvasena saṅghikā bhūmi atthīti viññāyati.",
  "anya-e0702n6:444_4": "Etthaca paṭiggāhakesu matesu tadañño catuddisasaṅgho anāgatasaṅgho ca issaro,",
  "anya-e0702n6:444_5": "tassa santako,",
  "anya-e0702n6:444_6": "tena vicāretabboti.",
  "anya-e0702n6:445_0": "Cetiya padīpatthāya paṭisaṅkhāraṇatthāya vā diinnaārāmopi jaggitabbo,",
  "anya-e0702n6:445_1": "vettanaṁ atvāpi jaggāpetabboti cetiye chattaṁ vā vedikaṁ vā jiṇṇaṁ vā paṭisaṅkharontena sudhākammādīni",
  "anya-e0702n6:445_2": "vā karontena cetiyassa upanikkhepato kāretabbanti ca aṭṭhakathāyaṁ vuttattā pubbarājūhi cetiyassa dinnāni",
  "anya-e0702n6:445_3": "khettavatthuādīni pacchimarājūnaṁ kālepi cetiyasantakasāveneva ṭhitānīti veditabbāni.",
  "anya-e0702n6:446_0": "Athāparampi pucchi,- kadā kassa rañño kāle ādiṁ katvā khettavatthuādīni vihārassa cetyassa vā dinnānīti.",
  "anya-e0702n6:447_0": "Atha mantinamacco evamāha,-purimakappesu purimānaṁ rājūnaṁ kālepi vihārassa cetiyassa vā dinnānīti veditabbāni,",
  "anya-e0702n6:447_1": "teneva sujātassa nāma bhagavato amhākaṁ bodhisatto cakkavattirājā saddhiṁ sattahi ratanehi dvisahasse khuddakadīpe cattāro mahādīpe ca adāsi,",
  "anya-e0702n6:447_2": "raṭṭhavāsino ca ārāmagopakakiccaṁ kārāpesīti ganthesu āgataṁ,",
  "anya-e0702n6:447_3": "tasmā cirakālatoyeva paṭṭhāya pubbarājūhi khettavatthuādini dinnānīti veditabbāni.",
  "anya-e0702n6:448_0": "Rājavaṁsesupi bhagavato parinibbānato vassasatānaṁ upari sirikhettanagare ekāya āpūpikāya pañcakarīsa mattaṁ khettaṁ ekassa therassa dinnaṁ,",
  "anya-e0702n6:448_1": "taṁ dvattapoṅko nāma rājā vilumpitvā gaṇhi.",
  "anya-e0702n6:448_2": "Atha pahāraghaṇṭabheriyo paharitāpi saddaṁ na akaṁsu.",
  "anya-e0702n6:448_3": "Rañño kuntacakkampi yathā pubbe,",
  "anya-e0702n6:448_4": "tathā pesitaṭṭhānaṁ na gacchi.",
  "anya-e0702n6:448_5": "Atha taṁ kāraṇaṁ ñatvā āpūpikāya yathādinnameva therassa niyyādesīti.",
  "anya-e0702n6:449_0": "Kaliyuge pana navanavutādhike vassasate sahasse ca sampatte tassa kaniṭṭho siripavarādityalokāpeti vijayamahādhammarājādhirānā rajjaṁ kāresi,",
  "anya-e0702n6:449_1": "so pana rājā ratanapūrato saṅkamitvā amarapuraṁ dutiyaṁ māpesi.",
  "anya-e0702n6:449_2": "Tassa rañño rajjaṁ pattasaṁvacchareyeva jeṭṭhamāsassa juṇhapakkhapañcamiyaṁ ratanapūranagare māravijayaratanasudhammāya",
  "anya-e0702n6:449_3": "nāma piṭakasālāya sūriyavaṁsassa nāma therassa parisamajjhe rājalekhanaṁ vācāpetvā saṅgharajjaṁ niyyādesi.",
  "anya-e0702n6:449_4": "Sūriyavaṁsābhisiripavarālaṅkāradhammasenāpatimahādhammarājādhirājagurūti nā malañchampi adāsi.",
  "anya-e0702n6:450_0": "So pana thero kaliyuge pañcavīsādhike vassasate sahasse ca sampatte migasiramāsassa juṇhapakkhasattamiyaṁ",
  "anya-e0702n6:450_1": "suttavāre vālukavāpigāme paṭisandhiyā vijātotisattativayaṁ sampatte saṅgharajjaṁ patto santindriyo khantī",
  "anya-e0702n6:450_2": "dhammo sikkhākāmo pariyattivihārado tipiṭakālaṅkāramahādhammarājaguruttherassa sisso.",
  "anya-e0702n6:450_3": "So pana kaliyuge pannarasādhike dvivassasate sahasseca sampatte tassa rañño kāleyeva maccuvasaṁ patto.",
  "anya-e0702n6:451_0": "Atha rājā anekasahassehi pāsādehi abhūtapubbehi acchariyakammehi sarīrajhāpanakiccaṁ akāsi.",
  "anya-e0702n6:451_1": "Atha kaliyuge seḷasādhike vassasate sahasseca sampatte tassa mahātherassa sissaṁ ñeyyadhammaṁ nāma theraṁ puna saṅgharājaṭṭhāne ṭhapesi.",
  "anya-e0702n6:451_2": "Paṭhamaṁ ñeyyadhammālaṅkāradhamma senāpatimahādhammarājādhirājagurūti nāmalañchaṁ adāsi.",
  "anya-e0702n6:451_3": "Tato pacchā dutiyaṁ ñeyyadhammābhivaṁsasiripavarālaṅkāradhammasenāpatimahādhammarājādhirāja- gurūti nāmalañchaṁ adāsi.",
  "anya-e0702n6:452_0": "So pana thero kaliyuge ekasaṭṭhādhike vassasate sahasseca devasūragāme paṭisandhiyā vijāto hutvā asītādhike",
  "anya-e0702n6:452_1": "vassasate sahasseca paṭhamaāsāḷimāsassa juṇhapakkhacuddasamiyaṁ upasampadabhūmiṁ patto.",
  "anya-e0702n6:453_0": "Tassa rañño kāle kaliyuge navanavutādhike vassasate sahasseca sampatte sīhaḷadīpato paññātisso nāma thero",
  "anya-e0702n6:453_1": "saddhiṁ sunandena nāma bhikkhunā indasārena nāma sāmaṇerena ekena upāsakena ekena dārakenaca amarapuraṁ",
  "anya-e0702n6:453_2": "nāma nagaraṁ sampatto.",
  "anya-e0702n6:453_3": "Atha saṅgharājā tesaṁ paccayānuggahena dhammānuggaheca anuggahesi.",
  "anya-e0702n6:453_4": "Tesu aparabhāge kaliyuge dvivassādhike dvisate vassasahasseca sampatte paññātissatthero jararogena abhibhūtattā",
  "anya-e0702n6:453_5": "saṅkhāradhammānaṁ sabhāvaṁ anativattattā kālamakāsi.",
  "anya-e0702n6:453_6": "Tassa puna sikkhaṁ gaṇhissāmīti parivitakko matthakaṁ appatto hutvā vinassayi.",
  "anya-e0702n6:453_7": "Tenāhabhagavā, –",
  "anya-e0702n6:454_0": "Acintitampi bhavati, cinti tampi vinassati;",
  "anya-e0702n6:455_0": "Na hi cintāmayā bhogā, itthiyā purisassa vāti.",
  "anya-e0702n6:456_0": "Imasmiṁ pana loke paṇḍito puññaṁ kattukāmo abhitthareva kareyya.",
  "anya-e0702n6:456_1": "Ko nāma jaññā ajje vā suve vā parasuve vā maraṇaṁ bhavissabhīti.",
  "anya-e0702n6:456_2": "Tenāha bhagavā, –",
  "anya-e0702n6:457_0": "Abhittharetha kalyāṇe, pāpā cittaṁ nivāraye;",
  "anya-e0702n6:458_0": "Dandañhi karato puññaṁ, pāpasmiṁ ramatī manoti.",
  "anya-e0702n6:459_0": "Atha mahārājā tassa sarīrajhāpanakiccaṁ bahūhi sādhukīḷanasabhāyehi akāsi.",
  "anya-e0702n6:459_1": "Tato pacchā sunandassa nāma bhikkhussa puna sikkhaṁ adāsi.",
  "anya-e0702n6:459_2": "Sāmaṇeraṁ pana upasampadabhūmiyaṁ patiṭṭhāpesi.",
  "anya-e0702n6:459_3": "Dārakañca sāmaṇerabhūmiyanti.",
  "anya-e0702n6:460_0": "Te pana mahārājā kaliyuge tivassādhike dvisate sahasseca sampatte māghamāse bahūhi paccayehi upatthambhetvā",
  "anya-e0702n6:460_1": "tānitāni sabbāni kammāni tīretvā kusimanagarajeṭṭhassa ekassa amaccassa bhāraṁ katvā tasseva sabbāni",
  "anya-e0702n6:460_2": "kiccāni niyyādetvā sīhaḷadīpaṁ pahiṇīti.",
  "anya-e0702n6:461_0": "Saṅgharājāmahāthero pana sāsanassa ciraṭṭhitatthāya sotārānaṁ sukhappaṭibodhanatthāya nānāganthehi pāṭhaṁ",
  "anya-e0702n6:461_1": "visodhetvā saddhammappajjotikāya nāma mahāniddesaṭṭhakathāya atthayojanaṁ marammabhāsāya akāsi.",
  "anya-e0702n6:461_2": "Bahūnaṁ sissānaṁ pariyattivācanavasena jinasāsanassa anuggahaṁ akāsīti.",
  "anya-e0702n6:462_0": "Aparabhāge kaliyuge aṭṭhavassādhike dvisake sahasseca sampatte migasiramāsassa juṇhapakkhaaṭṭhamiyaṁ",
  "anya-e0702n6:462_1": "tassa putto sīripavarādityavijayānantayasamahādhammarājādhirājā nāma rajjaṁ kāresi.",
  "anya-e0702n6:462_2": "Tadā sūriyavaṁsābhisiripavarālaṅkāradhammasenāpatimahādhammarājādhirājaguru- mahātherassa sissaṁ paññājotābhidhajamahādhammarājādhirājaguruttheraṁ",
  "anya-e0702n6:462_3": "saṅgharājaṭṭhāne ṭhapesi.",
  "anya-e0702n6:463_0": "Sopi sīlavā pariyattikovido sikkhākāmo lajjīpesalo.",
  "anya-e0702n6:463_1": "Aṅguttaranikāyapāḷiyā tadaṭṭhakathāyaca attha yojanaṁ marammabhāsāya akāsi.",
  "anya-e0702n6:464_0": "Tassa rañño kāle ñeyyadhammābhivaṁsasiripavarālaṅkāradhammasenāpatimahādhammarājādhirāja- gurutthero",
  "anya-e0702n6:464_1": "saddhammavilāsiniyā nāma paṭisambhidāmaggaṭṭhakathāya atthayojanaṁ marammabhāsāya akāsi.",
  "anya-e0702n6:465_0": "Maṇijotasaddhammālaṅkāramahādhammarājādhirājaguruttherosaṁyutta- nikāyapāḷiyā tadaṭṭhakathāyaca atthayojanaṁ marammabhāsāya akāsi.",
  "anya-e0702n6:466_0": "Medhābhivaṁsasaddhammadhajamahādhammarājādhirājagurutthero dīghanikāyapāḷiyā tadaṭṭhakathāyaca atthayojanaṁ marammabhāsāya akāsi.",
  "anya-e0702n6:467_0": "Ñeyyadhammābhivaṁsasiripavarālaṅkāradhammasenāpatimahā dhammarājādhirājaguruttherassa sisso upasampadāvasena",
  "anya-e0702n6:467_1": "pañcavassiko paññāsāmi nāmāhaṁ saddatthabhedacintānāmakassaganthassa gaṇṭhipadatthavaṇṇanaṁ marammabhāsāya akāsiṁ.",
  "anya-e0702n6:467_2": "Dasavassikakāle pana abhidhānappadīpikāsaṁvaṇṇanāya atthayojanaṁ marammabhāsāya akāsiṁ.",
  "anya-e0702n6:467_3": "Tassāca pāṭhaṁ bahūhi ganthehi saṁsadditvā visodhesinti.",
  "anya-e0702n6:468_0": "Aparabhāge sakkarāje cuddasādhike dvisate sahasseca sampatte ayaṁ amhākaṁ dhammiko rājā anekasatajātīsu",
  "anya-e0702n6:468_1": "upacitapuññānubhāvena jinasāsanassa paggaṇhanatthāya sammādevalokapālehi uyyojiyanoviyarajjasampattiṁ",
  "anya-e0702n6:468_2": "paṭilabhi.",
  "anya-e0702n6:468_3": "Dasabalassasāsanaṁ paggaṇhitukāmassa dhammarājassa manoratho matthakaṁ patto ahosi.",
  "anya-e0702n6:468_4": "Mariyādaṁ bhinditvā dinnakatamaggaṁviya udakaṁ laddhokāsatāya saddhā mahogho avattharitvā tiṭṭhati.",
  "anya-e0702n6:468_5": "Cattārica vassāni atikkamitvā besākhamāse pañcakakudhabhaṇḍādīhi anekehi rājabhoggabhaṇḍehi parivāretvā",
  "anya-e0702n6:468_6": "udumbarabhaddapiṭṭhe saddhiṁ mahesiyā abhisekaṁ patto.",
  "anya-e0702n6:468_7": "Tenāvocumhā nāgarājuppattikathāyaṁ,-",
  "anya-e0702n6:469_0": "Mahāpuññova rājāyaṁ, kaṭṭhaṭagheva āgate;",
  "anya-e0702n6:470_0": "Sakkarāje hi sampattiṁ, patvā dāne rato vate.",
  "anya-e0702n6:471_0": "Tadā cattāri vassāni, atikkamitvā visādhike;",
  "anya-e0702n6:472_0": "Saddhiṁ mahesiyā sekaṁ, patto hutvā mahātale.",
  "anya-e0702n6:473_0": "Jinacakkañca jotesi, mahāsokādayo yathā;",
  "anya-e0702n6:474_0": "Alajjinoca niggayha, paggahetvāna lajjino.",
  "anya-e0702n6:475_0": "Raṭṭheca dānasīlesu, bhāvanāyābhiyuñcaye;",
  "anya-e0702n6:476_0": "Nimirājādayo yathāti.",
  "anya-e0702n6:477_0": "Tadā yasmā alajjino niggahitabbapuggale avīcinarake nikkhipantoviya niggahakammaṁ akāsi,",
  "anya-e0702n6:477_1": "tasmā te aladdhokāsā nilīyanti,",
  "anya-e0702n6:477_2": "yathā aruṇuggamanakāle kosiyāti.",
  "anya-e0702n6:477_3": "Tenāvocumhā nāgarājuppattikathāyaṁ,-",
  "anya-e0702n6:478_0": "Tadā pana jinacakkaṁ, nabhe candova pākaṭaṁ;",
  "anya-e0702n6:479_0": "Alajjino nilīyanti, aruṇuggeva kosiyāti.",
  "anya-e0702n6:480_0": "Yasmāca lajjino paggahitabbapuggale bhavaggeukkhipantoviya paggahakammaṁ karoti,",
  "anya-e0702n6:480_1": "tasmā te laddhokāsā uṭṭhitasīsā nirāsaṅkā hutvā tiṭṭhanti,",
  "anya-e0702n6:480_2": "yathā candimasūriyālokānaṁ paṭiladdhakāle ādikappikāti.",
  "anya-e0702n6:480_3": "Tenāvocumhā, –",
  "anya-e0702n6:481_0": "Tadāpica jinacakkaṁ, khe bhāṇumāva pākaṭaṁ;",
  "anya-e0702n6:482_0": "Lajjinopi uṭṭhahanti, obhāladdheva kappikāti.",
  "anya-e0702n6:483_0": "Tepiṭakampi navaṅgaṁ buddhavacanaṁ ciraṭṭhitikaṁ kattukāmo pariyattivissaradehi mahātherehi visodhāpetvā",
  "anya-e0702n6:483_1": "lekhakānaṁ bhatiṁ datvā kaṇṭhajamuddhajādividhānaṁ sithiladhanitādividhānañca punappunaṁ vicāretvā antamaso",
  "anya-e0702n6:483_2": "paricchedalekhamattampi avirādhetvā antepuraṁ pavisetvā suvaṇṇamayesu lohamayesuca potthakesu likhāpesi.",
  "anya-e0702n6:483_3": "Ñāṇathāmasampanneca bhikkhū vicinetvā yathābalaṁ vinayapiṭakaṁ visuṁ visuṁ dhāreti vācuggataṁ kārāpeti.",
  "anya-e0702n6:483_4": "Aggamahesiṁ ādiṁ katvā sakala orodhādayo bahū rājasevakā amaccādayo nāgarikeca yathābalaṁ suttantapiṭakaṁ",
  "anya-e0702n6:483_5": "abhidhammapiṭakañca visuṁ visuṁ ekekasuttamātikāpadabhājanīcittavārādivasena vibhājetvā dhāreti vācuggataṁ kārāpeti.",
  "anya-e0702n6:483_6": "Sayañca anattalakkhaṇādikaṁ anekavidhaṁ suttaṁ devasikaṁ sajjhāyaṁ karoti.",
  "anya-e0702n6:483_7": "Jinasāsanassa ciraṭṭhitatthāyasakalavijiteca araññavāsīnaṁ bhikkhūnaṁ assamassa samantato pañcadhanusatappamāṇe",
  "anya-e0702n6:483_8": "ṭhānethaladakacarānaṁ sabbesaṁ sattānaṁ abhayaṁ adāsi.",
  "anya-e0702n6:483_9": "Pariyatti visāradānañca therānutherānaṁ mātāpitādayo ñātake sabbarājakiccato balikammatoca mocāpetvā yathāsukhaṁ vasāpeti.",
  "anya-e0702n6:483_10": "Ekāhenevāpi sahassamatte kulaputte pabbajūpasampadabhūmīsu patiṭṭhāpetvā sāsanaṁ paggaṇhi.",
  "anya-e0702n6:483_11": "Aññānipi bahūni puññakammāni karoti.",
  "anya-e0702n6:483_12": "Katvāca vivaṭṭameva pattheti,",
  "anya-e0702n6:483_13": "no vaṭṭaṁ.",
  "anya-e0702n6:483_14": "Aññeca orodhādayo tumhe yāni kānici puññakammāni katvā vivaṭṭameva pattheta,",
  "anya-e0702n6:483_15": "mā vaṭṭanti abhiṇhaṁ ovadati.",
  "anya-e0702n6:483_16": "Aniccalakkhaṇādisaṁyuttāya dhammakathāya niccaṁ ovadati.",
  "anya-e0702n6:483_17": "Sayampi samathavipassanāsu niccāraddhaṁ akāsi.",
  "anya-e0702n6:483_18": "Rājūnaṁ pana raṭṭhasāmikānaṁ dhammatāya kiccabāhullatāya kadāci kadāci okāsaṁ na labhati kammaṭṭhānamanuyuñjituṁ,",
  "anya-e0702n6:483_19": "evampi samāno sarīramalaparijagganakālepi kammaṭṭhānamanuyuñjatiyeva,",
  "anya-e0702n6:483_20": "na moghavasena kālaṁ khepeti.",
  "anya-e0702n6:483_21": "Loke hi amaṅgalasammatānipi manussasīsakapālaṭṭhiādīni susāsanato ānetvā dantakaṭṭhādīni vā taṁsadisāni",
  "anya-e0702n6:483_22": "kārāpetvā attano samīpe ṭhapetvā aṭṭhikādibhāvanāmayapuññaṁ vicināti.",
  "anya-e0702n6:484_0": "Tadā pana amhākaṁ ācariyavaraṁ pariyattivisāradaṁ tikkha javanagacchirādiñāṇopetaṁ vicitradhammadesanākathaṁ",
  "anya-e0702n6:484_1": "sakala marammikabhikkhūnaṁ onamitaṭṭhānabhūtaṁ vuddhāpacāyiṁ rūpasobhaggapattaṁ yuttavādikaṁ ñeyyadhammābhimunivarañāṇakittisiridhajadhammasenāpati-",
  "anya-e0702n6:484_2": "mahādhammarājādhirājagurūti tatiyaṁ laddhalañchaṁ taṁ bhikkhusaṅghānaṁ sakalaraṭṭhavāsīnaṁ pāmokkhabhāve",
  "anya-e0702n6:484_3": "patiṭṭhāpesi asokamahārājāviya mahāmoggaliputtatissattheraṁ.",
  "anya-e0702n6:484_4": "Tenāvocumhā nāgarājuppattikathāyaṁ,–",
  "anya-e0702n6:485_0": "Tadāca bhikkhusaṅghānaṁ, theraṁ pāmokkhabhāvake;",
  "anya-e0702n6:486_0": "Ñeyyādiladdhalañchaṁ taṁ, patiṭṭhāpesi sādhukanti.",
  "anya-e0702n6:487_0": "Tadāca amhākaṁ dhammikamahārājā sakkarāje ekūnavīsatādhike sahasse dvisateca sampatte mantalākhyātācalassa",
  "anya-e0702n6:487_1": "samīpe subhūmilakkhaṇopetaṁ ekanipātatitthamiva bahujananayanavihaṅgānaṁ sabbanagarālaṅkārehi parikkhittaṁ",
  "anya-e0702n6:487_2": "manussānaṁ cakkhulolatājanakaṁ nānāratanehi sampuṇṇaṁ nānā verajjavāṇijānaṁ puṭabhedanaṭṭhānabhūtaṁ ratanapuṇṇanāmakaṁ",
  "anya-e0702n6:487_3": "mahārājaṭṭhānikaṁ māpesi,",
  "anya-e0702n6:487_4": "mandhātuviya rājagahaṁ,",
  "anya-e0702n6:487_5": "sudassano viyaca kusāvatīnagaranti.",
  "anya-e0702n6:487_6": "Tenāvocumhā nāgarājuppattikathāyaṁ,–",
  "anya-e0702n6:488_0": "Tadā kaṭṭhaṭajhe sampatte, mantalākhyācalassaca;",
  "anya-e0702n6:489_0": "Erāvatīti nāmāya, māpesi samīpe nagaraṁ.",
  "anya-e0702n6:490_0": "Subhūmilakkhaṇopetaṁ , ratanapuṇṇanāmakaṁ;",
  "anya-e0702n6:491_0": "Rājagahaṁva mandhātu, akirammaṇiyaṁ subhanti.",
  "anya-e0702n6:492_0": "Seyyathāpi nāma loke ālokatthikānaṁ sattānaṁ pītisomanassaṁ uppādento upakaronto udayapabbatato sahassaraṁsī divākaro uṭṭhahati,",
  "anya-e0702n6:492_1": "evamevaṁ marammaraṭṭhikānaṁ lajjīpesalānaṁ sikkhākāmānaṁ bhikkhūnaṁ gihīnañca pītisomanassaṁ uppādento",
  "anya-e0702n6:492_2": "upakāronto ayaṁ dhammikorājā imasmiṁ marammaraṭṭhe uppajjati.",
  "anya-e0702n6:493_0": "Imañca dhammikarājānaṁ nissāya marammaraṭṭhe sammāsambuddhassa sāsanaṁ ativiya joteti.",
  "anya-e0702n6:493_1": "Vuḍḍhiṁ virūḷiṁ vepullaṁ āpajjati.",
  "anya-e0702n6:494_0": "Sāsanañca nāmetaṁ rājānaṁ nissāya tiṭṭhatīti.",
  "anya-e0702n6:494_1": "Ayaṁ dhammikarājāyeva na sāsanassūpakāro dhammacārī dhammamānī,",
  "anya-e0702n6:494_2": "apica kho dhammikarājānaṁ nissitāpi sabbaraṭṭhavāsikā sāsanassūpakārāyeva dhammacārino dhammamānino rājānugatā hutvā.",
  "anya-e0702n6:494_3": "Tenevāha mahābodhijātakādīsu, –",
  "anya-e0702n6:495_0": "Gavañce taramānānaṁ, ujuṁ gacchati puṅgavo;",
  "anya-e0702n6:496_0": "Sabbā gāvī ujuṁ yanti, nette ujuṁ gate sati.",
  "anya-e0702n6:497_0": "Evameva manussesu, yo hoti seṭṭhasammato;",
  "anya-e0702n6:498_0": "So cepi dhammaṁ carati, pageva itarā pajā;",
  "anya-e0702n6:499_0": "Sabbaraṭṭhaṁ sukhaṁ seti, rājā ce hoti dhammikoti.",
  "anya-e0702n6:500_0": "Visesato pana dutiyaṁ amarapuraṁ māpentassa mahādhammarañño aggamahesiyā ajjavamaddavasohajjādiguṇayuttāya",
  "anya-e0702n6:500_1": "dhitā amhākaṁ rañño aggamahesī sammācārinī patibbatā.",
  "anya-e0702n6:500_2": "Sabbanārīnaṁ aggabhāvaṁ pattāpi samānā kāmaguṇasaṅkhātena surāmadena appamajjitvā puññakammesu appamādavasena niccāraddhavīriyā hoti.",
  "anya-e0702n6:500_3": "Niccaṁ pariyattiyā uggahaṇaṁ akāsi.",
  "anya-e0702n6:500_4": "Vedapāragūca ahosi.",
  "anya-e0702n6:500_5": "Sammāsambuddhasāsane ativiya pasannā aññāpi orodhādayo mahādhammarañño ovāde ṭhatvā dhammaṁ cariṁsu.",
  "anya-e0702n6:500_6": "Sāsanaṁ pasīdiṁsuyeva.",
  "anya-e0702n6:500_7": "Uparājāpi mahādhammarājassa ekamātāpītiko mahādhammarājicchāya avirodhetvāyeva sakalaraṭṭhavāsīnaṁ gihīnaṁ bhikkhūnañca atthahitamāvahati,",
  "anya-e0702n6:500_8": "seyyathāpi cakkavattirañño santike jeṭṭhaputto thāmajavasampanno atisūro uṭṭhānavīriyo.",
  "anya-e0702n6:500_9": "Aññepi amaccā anekasahassappamāṇā mahādhammaraññā laddhesu laddhesu ṭhānantaresu ṭhitā mahādhammarañño",
  "anya-e0702n6:500_10": "taṁ taṁ kiccamāvahanti puññakammesu abhiramanti.",
  "anya-e0702n6:500_11": "Sakalaraṭṭhavāsinoca manussā dānasīlabhāvanāsuyeva cittaṁ ṭhapenti.",
  "anya-e0702n6:500_12": "Bhikkhūca saṅgharājappamukhādayo theranavamajjhimā ganthadhuravipassanādhuresu abhiyuñjanti.",
  "anya-e0702n6:501_0": "Evamekassa sādhujjanassa guṇaṁ mahantena ussāhena kathentopi dukkaraṁtāva niṭṭhaṁ pāpetuṁ,",
  "anya-e0702n6:501_1": "bhagavato pana tilokaggassa anekasahassapāramitānubhāvena pavattaṁ guṇaṁ ko nāma puggalo sakkhissati niṭṭhaṁ pāpetvā kathetunti.",
  "anya-e0702n6:501_2": "Evaṁ mahādhammarājassaca aggamahesiyāceva uparājādīnañca guṇe vissaṭṭhena vitthārato kathiyamāne imissā",
  "anya-e0702n6:501_3": "sāsanavaṁsappadīpikāya anekasatabhāṇavāramattampi patvā pariyanto na paññāyeyya,",
  "anya-e0702n6:501_4": "yasmāca atippapañcā bhaveyya,",
  "anya-e0702n6:501_5": "tasmā saṅkhepenevāyaṁ kathitā sādhujjanānaṁ mahāpuññamayāya pītiyā anumodanatthāya.",
  "anya-e0702n6:501_6": "Idañhi suṇantehi sādhujjanehi anumoditabbaṁ,- asukasmiṁ kira kāle asukasmiṁ raṭṭhe asuko nāma rājā sāsanaṁ",
  "anya-e0702n6:501_7": "paggaṇhitvā vuḍḍhiṁ virūḷiṁ vepullamāpajji,",
  "anya-e0702n6:501_8": "seyyathāpi nāma rukkho bhūmodakānaṁ nissāya vuḍḍhiṁ virūḷiṁ vepullamāpajjīti.",
  "anya-e0702n6:502_0": "Imassa rañño kāle ñeyyadhammābhimunivaraññāṇakitti siridhajadhammasenāpatimahādhammarājādhirājaguru nāma",
  "anya-e0702n6:502_1": "saṅgharājā mahāthero raññā abhiyācito surājamaggadīpaniṁ nāma ganthaṁ akāsi.",
  "anya-e0702n6:502_2": "Majjhimanikāyaṭṭhakathāya atthaṁ sissānaṁ vācetvā yathāvācitaniyāmena atthayojanānayaṁ potthake āropāpesi.",
  "anya-e0702n6:503_0": "Medhābhivaṁsasaddhammadhajamahādhammarājādhirājaguru nāma mahāthero jātakapāḷiyā atthayojanānayaṁ marammabhāsāya akāsi.",
  "anya-e0702n6:504_0": "Saṅgharājassa sisso paññāsāmisirikavidhajamahādhammarājādhirājagurūti raññā laddhanāmalañcho soyevāhaṁ",
  "anya-e0702n6:504_1": "dhamma raññā aggamahesiyāca abhiyācito sīlakathaṁ nāma ganthaṁ upāyakathaṁ nāma ganthañca akāsiṁ.",
  "anya-e0702n6:504_2": "Rañño ācariyabhūtena disāpāmokkhena nāma upāsakena abhiyācito soyevātaṁ akkharavisodhaniṁ nāma ganthaṁ āpattivinicchayaṁ nāma ganthañca.",
  "anya-e0702n6:504_3": "Tathā saṅgharaññā codito soye vāhaṁ nāgarājuppatikathaṁ vohāratthabhedañca vivādavinicchayañca akāsiṁ.",
  "anya-e0702n6:504_4": "Tathā pañcajambugāmabhojakena lekhakāmaccena dvīhica ārocanalekhakāmaccehi abhiyācito so yevāhaṁ rājasevakadīpaniṁ nāma ganthaṁ akāsiṁ.",
  "anya-e0702n6:504_5": "Tathā dīghanāvānagarabhojakena mahāamaccena abhiyācito soyevāhaṁ nirayakathādīpakaṁ nāma ganthaṁ akāsiṁ.",
  "anya-e0702n6:504_6": "Tathā silāleḍḍukanāmakena upāsakena abhiyācito soyevāhaṁ uposathavinicchayaṁ nāma ganthaṁ akāsiṁ.",
  "anya-e0702n6:504_7": "Tathā bahūhi sotujanehi abhiyācito soyevāhaṁ saddanītiyā saṁvaṇṇanaṁ pāḷibhāsāya akāsinti.",
  "anya-e0702n6:505_0": "Ekasmiñca samaye kaliyuge vīsādhike dvisate sahasseca sampatte rañño etadahosi,- idāni buddhassa bhagavato",
  "anya-e0702n6:505_1": "sāsane kesañci bhikkhūnaṁ sāmaṇerānañca kuladūsanādiasāruppakammehi uppāditā cattāro paccayā bahū dissanti ,",
  "anya-e0702n6:505_2": "kecipi alajjī puggalā jātarūpādinissaggiyavatthumpisādiyanti,",
  "anya-e0702n6:505_3": "kecipi vinā paccayaṁ vikāle tambulaṁ khādanti,",
  "anya-e0702n6:505_4": "sannidhiñca katvā dhūmānica pivanti,",
  "anya-e0702n6:505_5": "agilānā hutvā saupāhanā gāmaṁ pavisanti,",
  "anya-e0702n6:505_6": "chattaṁ dhārenti,",
  "anya-e0702n6:505_7": "aññepi avinayānulomācāre caranti,",
  "anya-e0702n6:505_8": "idāni bhikkhūnaṁ sāmaṇerānañca buddhassa sammukhe buddhaṁ sakkhiṁ katvā ime anācāre na carissāmāti paṭiññaṁ",
  "anya-e0702n6:505_9": "kārāpetvā bhagavato sikkhāpadāni rakkhāpetuṁ vaṭṭati,",
  "anya-e0702n6:505_10": "evañca sati bhikkhū sāmaṇerāca mayaṁ buddhassa sammukhe evaṁ paṭiññaṁ karoma,",
  "anya-e0702n6:505_11": "paṭiññañca katvā vikāraṁ āpajjantānaṁ amhākaṁ imasmiṁyeva attabhāve imasmiṁyeva paccakkhe kiñci bhayaṁ",
  "anya-e0702n6:505_12": "uppajjeyyāti paccakkhabhayaṁ apekkhitvā te sikkhāpadaṁ rakkhissantīti.",
  "anya-e0702n6:505_13": "Evaṁ pana cintetvā bhikkhūnaṁ sāmaṇerānañca evaṁ paṭiññaṁ kārāpetuṁ yujjati vā mā vāti mayaṁ na jānāma,",
  "anya-e0702n6:505_14": "idāni saṅgharājādayo mahāthere sannipātāpetvā pucchissāmīti puna cintesi.",
  "anya-e0702n6:506_0": "Atha sabbepi mahāthere saṅgharājassa vihāre sannipātāpetvā imaṁ kāraṇaṁ pucchathāti amacce āṇāpesi.",
  "anya-e0702n6:506_1": "Atha amaccā mahāthere sannipātāpetvā pucchiṁsu,-idāni bhante sāsane bhikkhūnaṁ sāmaṇerānañca avinayānulomācārāni",
  "anya-e0702n6:506_2": "disvā buddhassa sammukhe buddhaṁ sakkhiṁ katvā rājā yathā ime anācāre na carissāmāti paṭiññaṁ kārāpetvā",
  "anya-e0702n6:506_3": "bhagavato sikkhāpadāni rakkhāpetuṁ icchati,",
  "anya-e0702n6:506_4": "tathā kārāpetuṁ yujjati vā mā vāti.",
  "anya-e0702n6:507_0": "Atha saṅgharājappamukhādayo mahātherā evamāhaṁsu,- yasmā sāsanassa parisuddhabhāvaṁ icchanto evaṁ karoti,",
  "anya-e0702n6:507_1": "tasmā tathā kārāpetuṁ yujjatīti.",
  "anya-e0702n6:508_0": "Paṇḍitābhidhajamunindaghosamahādhammarājaguruttherādayo pana katipayattherā evamāhaṁsu, –",
  "anya-e0702n6:508_1": "idāni bhikkhū nāma saddhābalādīnaṁ thokatāya bhagavato āṇāsaṅkhātaṁ sacittakācittakāpattiiṁ āpajjitvā",
  "anya-e0702n6:508_2": "bhagavatāyeva anuññātehi desanāvuṭṭhānakammehi paṭikaritvā sīlaṁ parisuddhaṁ katvā lajjīpesalabhāvaṁ karonti,",
  "anya-e0702n6:508_3": "na kadāci āpattiṁ anāpajjitvā,",
  "anya-e0702n6:508_4": "tasmā bhagavatā paṭikkhittaṁ kammaṁ sañciccana vītikkamissāmāti buddhassa sammukhe paṭiññākaraṇaṁ atibhāriyaṁ hoti,",
  "anya-e0702n6:508_5": "sacepi pubbe paṭiññaṁ katvā pacchā visaṁvādeyya,",
  "anya-e0702n6:508_6": "evaṁ sati paṭissavavisaṁvāde suddhacittassa dukkaṭaṁ paṭissavakkhaṇeeva pācitti itarassacāti vacanato",
  "anya-e0702n6:508_7": "taṁ taṁ āpattiṁ paṭissavavisaṁvādanadukkapettiyā saheva āpajjeyya,",
  "anya-e0702n6:508_8": "atha paṭiññākaraṇatoyeva āpattibahulatā bhaveyya,",
  "anya-e0702n6:508_9": "yathā pana rogaṁ vūpasamituṁ asappāyabhesajjaṁ paṭisevati,",
  "anya-e0702n6:508_10": "athassa rogo avūpasamitvā atikkameyya,",
  "anya-e0702n6:508_11": "evaṁ āpattiṁ anāpajjitukāmo buddhassa sammukhe paṭiññaṁ karoti,",
  "anya-e0702n6:508_12": "athassa āpattibahulāyeva bhaveyyāti,",
  "anya-e0702n6:508_13": "kiñca bhiyyo abhayadassāvino bhikkhū anekasatabuddhassa sammukhe anekasatavārānipi paṭiññaṁ katvā sikkhāpadaṁ vītikkamituṁ visahissantiyevāti.",
  "anya-e0702n6:509_0": "Atha saṅgharājā mahāthero attano sissaṁ paññāsāmisirikavidhajamahādhammarājādhirājaguruṁ nāma maṁ uyyojesi,",
  "anya-e0702n6:509_1": "tassa therassa vacane paṭivacanaṁ dātuṁ.",
  "anya-e0702n6:510_0": "Athāhaṁ evaṁ vadāmi,- dve puggalā abhabbā sañcicca āpattiṁ āpajjituṁ bhikkhūca bhikkhuniyoca ariyā puggalā,",
  "anya-e0702n6:510_1": "dve puggalā sabbā sañcicca āpattiṁ āpajjituṁ bhikkhūca bhikkhuniyoca puthujjanāti parivārapāḷiyaṁ vuttattā",
  "anya-e0702n6:510_2": "ariyapuggalānaṁviya puthujjanānaṁ vissaṭṭhena paṭiññaṁ kātuṁ na vaṭṭatīti manasikaritvā puthujjanabhikkhūnaṁ",
  "anya-e0702n6:510_3": "paṭiññākaraṇaṁ atibhāriyanti vedeyyace,",
  "anya-e0702n6:510_4": "sabbehipi ariyaputhujjanehi bhikkhūhi upasampadāmāḷake āditova cattāri akaraṇīyāni ācikkhitabbānīti vuttesu",
  "anya-e0702n6:510_5": "catūsu akaraṇīyesu antamaso tiṇasalākaṁ upādāya yo bhikkhu pādaṁ vā pādārahaṁ vā atirekapādaṁ vā adinnaṁ",
  "anya-e0702n6:510_6": "theyyasaṅkhātaṁ ādiyati,",
  "anya-e0702n6:510_7": "assamaṇo hoti asakyaputtiyoti,",
  "anya-e0702n6:510_8": "antamaso kuntakipillikaṁ upādāya yo bhikkhu sañcicca manussaviggahaṁ jīvitaṁ voropesi,",
  "anya-e0702n6:510_9": "antamaso gabbhapātanaṁ upādāya assamaṇo hoti asakyaputtiyoti,",
  "anya-e0702n6:510_10": "antamaso suññāgāre abhiramāmīti yo bhikkhupāpiccho icchāpakato asantaṁ abhūtaṁ uttarimanussadhammaṁ ullapati,",
  "anya-e0702n6:510_11": "assamaṇo hoti asakyaputtiyotica upajjhācariyena ovadiyamānehi abhinavopasampannehi āma bhanteti paṭiññākathāyeva.",
  "anya-e0702n6:510_12": "Sāmaṇerehipi pabbajjakkhaṇeyeva upajjhāyassa santike pāṇātipātāveramaṇisikkhāpadaṁ samādiyāmītiādinā paṭhamaṁ paṭiññā katāyeva.",
  "anya-e0702n6:510_13": "Tathā bhikkhūhi taṁtaṁāpattiṁ āpajjitvā desanāya paṭikaraṇakāle sādhu suṭṭhu bhante saṁvarissāmīti abhiṇhaṁ paṭiññā katāyeva.",
  "anya-e0702n6:510_14": "Sāmaṇerehipi upajjhācariyassa santike sikkhāggahaṇakālepi pāṇātipātāvera maṇisikkhāpadaṁ samādiyāmītiādinā abhiṇhaṁ paṭiññā katāyeva.",
  "anya-e0702n6:510_15": "Tāhi pana paṭiññāhi abhāyitvā itoyeva bhāyāmīti vuttavacanaṁ acchariyaṁviya hutvā khāyati.",
  "anya-e0702n6:510_16": "Imāya hi paṭiññāya tāsaṁ paṭiññānaṁ visesatā na dissatīti.",
  "anya-e0702n6:511_0": "Ayaṁ panettha sanniṭṭhānattho,- paṭissavadukkaṭāpatti nāma sāvatthiyaṁ passenadikosalaraññā imasmiṁ vihāre",
  "anya-e0702n6:511_1": "vassaṁ upagacchāhīti āyācite sādhūti paṭijānitvā lābhabahulataṁ paṭicca antarāmagge aññasmiṁ vihāre vassaṁ",
  "anya-e0702n6:511_2": "upagantvā paṭissavavisaṁvādanapaccayā upanandaṁ nāma bhikkhuṁ ārabbha paññattā.",
  "anya-e0702n6:511_3": "Samantapāsādikañca nāma vinayaṭṭhakathāya vassūpanāyikakkhandhakavaṇṇanāyaṁ paṭissaveca āpatti dukkaṭassāti",
  "anya-e0702n6:511_4": "ettha na kevalaṁ imaṁ temāsaṁ idha vassaṁ vasathāti etasseva paṭissave āpatti,",
  "anya-e0702n6:511_5": "imaṁ temāsaṁ bhikkhaṁ gaṇhatha,",
  "anya-e0702n6:511_6": "ubhopi mayaṁ vassaṁ vasissāma,",
  "anya-e0702n6:511_7": "ekato uddissāpessāmāti evamādināpi tassa tassa paṭissave dukkaṭaṁ,",
  "anya-e0702n6:511_8": "tañca kho paṭhamaṁ suddhacittassa pacchā visaṁvādanapaccayā,",
  "anya-e0702n6:511_9": "paṭhamampi asuddha cittassa pana paṭissave pācittiyanti vuttaṁ.",
  "anya-e0702n6:512_0": "Iccevaṁ bhikkhūnaṁ aññamaññaṁ dāyakehica saddhiṁ paṭijānitvā visaṁvādanapaccayā aññesaṁ atthahitabhedeyeva dukkaṭāpatti vuttā,",
  "anya-e0702n6:512_1": "na attano icchāvasena sayameva ahaṁ bhuñjissāmi sayissāmīti evamādinā vatvā yathāvuttānurūpaṁ akatvā visaṁvādaneti.",
  "anya-e0702n6:512_2": "Sace pana bhikkhusāmaṇerānaṁ paṭhamameva āma bhantetiādinā paṭiññaṁ katvā pacchā kenacideva karaṇīyena",
  "anya-e0702n6:512_3": "taṁtaṁāpattiṁ āpajjanto saha paṭissavavisaṁvādena dukkaṭāpattiyā āpajjeyya,",
  "anya-e0702n6:512_4": "evaṁ sati tattha tattha sikkhāpadesu dve dve āpattiyo paññāpeyya,",
  "anya-e0702n6:512_5": "na ca evampi paññattā,",
  "anya-e0702n6:512_6": "teneva paṭissavadukkaṭāpatti nāma paresaṁ santike paresaṁ matiṁ gahetvā paṭijānitvā visaṁvādanaṭṭhāneyeva paññattāti daṭṭhabbā.",
  "anya-e0702n6:513_0": "Idāni rājā sāsanassa suddhiṁ icchanto iminā upāyena bhikkhusāmaṇerānaṁ sīlaṁ saṁvarāpento paccakkhasamparāyikabhayaṁ",
  "anya-e0702n6:513_1": "anupekkhitvā saṁvaraṁ āpajjeyyunti cintetvā buddhassa sammukhe paṭiññaṁ kārāpitattā na koci doso dissati.",
  "anya-e0702n6:513_2": "Bhikkhusāmaṇerānampi bhiyyosomattāyasīlaṁ saṁvaritvā sīlaparisuddhi bhaveyyāti.",
  "anya-e0702n6:513_3": "Atha rājā sabbesaṁ bhikkhusāmaṇerānaṁ buddhassa sammukhe paṭiññaṁ kārāpetvā sīlaṁ rakkhāpesīti.",
  "anya-e0702n6:514_0": "Iccevaṁ imassa rañño kāle pubbe alajjinopi samānā bhayaṁ anupekkhitvā yebhuyyena lajjinova bhavantīti.",
  "anya-e0702n6:515_0": "Buddhassa bhagavato parinibbānato tisatādhikānaṁ dvivassasahassānaṁ upari navutime saṁvacchare bahinadītīre gāmasīmato paṭṭhāya yāva antoudakukkhepā,",
  "anya-e0702n6:515_1": "tāva kammaṁ karontānaṁ bhikkhūnaṁ sukhena gamanatthāya gahaṭṭhā gāmasīmāya udakukkhepasīmaṁ sambandhitvā setuṁ akaṁsu.",
  "anya-e0702n6:516_0": "Atha tattha ñāṇālaṅkārasumanamahādhammarājagurugaṇā cariyanāmako thero upasampadādivinayakammāni katipaya vassesu akāsi.",
  "anya-e0702n6:517_0": "Dhīrānandatthero pana tattha saṅkaradoso hotīti kammaṁ kātuṁ na icchati.",
  "anya-e0702n6:517_1": "Tathā paṭṭhāya ye ye ñāṇālaṅkārasumanamahādhammarājagurugaṇācariyassa matiṁ ruccanti,",
  "anya-e0702n6:517_2": "te te tassa pakkhikā bhavanti.",
  "anya-e0702n6:517_3": "Ye ye pana dhīrānandattherassamatiṁ ruccanti,",
  "anya-e0702n6:517_4": "tete tassa pakkhikā bhavanti.",
  "anya-e0702n6:517_5": "Evaṁlaṅkādīpe amarapuranikāyikā bhikkhū.",
  "anya-e0702n6:517_6": "Dvedhā bhinditvā tiṭṭhanti.",
  "anya-e0702n6:518_0": "Atha dhīrānandapakkhe bhikkhu tappakkhikassa sīlakkhandhattherassa sisse dhammakkhandhavanaratanabhikkhū",
  "anya-e0702n6:518_1": "amhākaṁ jambudīpe ratanapuṇṇanagaraṁ pesesuṁ saṅgharājamahātherassa santike ovādassa paṭiggāhaṇatthāya.",
  "anya-e0702n6:518_2": "Te ca kaliyuge aṭṭhārasādhike dvivassasate sahasseca sampatte kattikamāsassa juṇhapakkhaaṭṭhamiyaṁ sīhaḷadīpato",
  "anya-e0702n6:518_3": "nikkhamitvā āgacchantā ekūnavīsādhike dvivassasate sahasseca sampatte phaggunamāsassa juṇhapakkhasattamiyaṁ",
  "anya-e0702n6:518_4": "ratanapuṇṇanagaraṁ sampattā.",
  "anya-e0702n6:519_0": "Atha dhammarājā saṅgharājassa ārāme catubhūmikaṁ vihāraṁ kārāpetvā tattha te vasāpesi.",
  "anya-e0702n6:519_1": "Catūhi paccayehica saṅgahaṁ akāsi.",
  "anya-e0702n6:519_2": "Saṅgharājāca tesaṁ dvinnaṁ pakkhikānaṁ vacanaṁ sutvā bahūhi ganthehi saṁsanditvā vivādaṁ vinicchindi.",
  "anya-e0702n6:519_3": "Tādise ṭhāne saṅkaradosassa atthibhāvaṁ pakāsetvā sandesapaṇṇampi tesaṁ adāsi.",
  "anya-e0702n6:520_0": "Mahādhammarājāca tesaṁ puna sikkhaṁ saṅgharājassa santike gaṇhāpetvā piṭakattayapotthakādīni dātabbavatthūni",
  "anya-e0702n6:520_1": "datvā tasmiṁyeva saṁvacchare paṭhamaāsāḷimāsassa kāḷapakkhadasamiyaṁ nāvāya te pesesi.",
  "anya-e0702n6:521_0": "Tato pacchāca ñāṇālaṅkārasumanamahādhammarājagurugaṇācariyapakkhe bhikkhūpi tappakkhikassa paññāmolittherassa",
  "anya-e0702n6:521_1": "sisse vimalajotidhammanandabhikkhū pesesuṁ saddhiṁ ariyālaṅkārena nāma sāmaṇerena catūhica upāsakehi.",
  "anya-e0702n6:521_2": "Teca kaliyuge vīsādhike dvisate sahasseca sampatte kattikamāsassa juṇhapakkhapañcamiyaṁ sampattā.",
  "anya-e0702n6:522_0": "Tadāpi saṅgharājassa ārāmeyeva ekaṁ vihāraṁ kārāpetvā te vasāpesi.",
  "anya-e0702n6:522_1": "Catūhi paccayehica saṅgahaṁ akāsi.",
  "anya-e0702n6:522_2": "Saṅgharājāpi puna vinicchayaṁ adāsi yathāvuttanayena.",
  "anya-e0702n6:522_3": "Dhammarājā tesampi bhikkhūnaṁ saṅgharājassa santike puna sikkhaṁ gaṇhāpetvā sāmaṇerañca upasampādetvā catūhi paccayehi saṅgahaṁ katvā pahiṇi.",
  "anya-e0702n6:523_0": "Tato pacchāca kaliyuge bāvīsādhike dvivassasate sahasseca sampatte māghamāsassa kāḷapakkhaekādasamiyaṁ",
  "anya-e0702n6:523_1": "sīhaḷadīpatoyeva dve bhikkhū tayo sāmaṇerā cattāro upāsakā sarajatasuvaṇṇakaraṇḍakaṁ sarajatasuvaṇṇacetiyadātuṁ",
  "anya-e0702n6:523_2": "hatthidantamayaṁ buddharūpaṁ mahābodhipattāni mahābodhitacaṁ mahābodhipatiṭṭhānasūmiṁ sīhaḷadakkhiṇasākhābodhipattāni",
  "anya-e0702n6:523_3": "dutiyasattāhaanimisaṭṭhānabhūmiñca dhammapaṇṇākāratthāya gahetvā ratanapuṇṇaṁ nāma mahārājaṭṭhānīnagaraṁ sampattā.",
  "anya-e0702n6:523_4": "Tesampi dhammarājā catūhi paccayehi saṅgahaṁ katvā saṅgharañño ārāme vasāpesi.",
  "anya-e0702n6:523_5": "Bhikkhunañca puna sikkhaṁ gaṇhāpesi.",
  "anya-e0702n6:523_6": "Sāmaṇerānañca upasampadakammaṁ gahaṭṭhānañca pabbajjakammaṁ gaṇhāpesi.",
  "anya-e0702n6:524_0": "Iccevaṁ marammaraṭṭhe bhagavato parinibbānato paṭṭhāya yāvajjatanā sāsanassa theraparamparavasena patiṭṭhānatā veditabbā.",
  "anya-e0702n6:525_0": "Iccevaṁ marammamaṇḍale arimaddanapure arahantattheragaṇo uttarājīvattherachappadattheragaṇo sivalittheragaṇo",
  "anya-e0702n6:525_1": "ānandattheragaṇo tāmalindattheragaṇoti pañca gaṇā ahesuṁ.",
  "anya-e0702n6:526_0": "Idāni arimaddananagare pañcagaṇato paṭṭhāya vijayapurajeyyapuraratanapūresu theraparamparavasena sāsanassa anukkamena āgatabhāvaṁ dassayissāmi.",
  "anya-e0702n6:526_1": "Sirikhettanagare hi ‘so yāṁ noṁ’ nāma rājā parakkamavaṁsikassa sāradassittherassa antevāsikaṁ saddhammaṭṭhitittheraṁ attano ācariyaṁ katvā pūjesi.",
  "anya-e0702n6:527_0": "Kaliyugassa catuvassādhikaaṭṭhasatakāle sirikhettanagarato āgantvā so ratanapūre rajjaṁ kāresi.",
  "anya-e0702n6:527_1": "Atha attano puttaṁ anekibhaṁ nāma rājakumāraṁ mahārāja nāmena sirikhettanagaraṁ bhuñjāpesi.",
  "anya-e0702n6:527_2": "Dakkhiṇadisābhāge ‘kū vṭhe ṭa-yo mo’ nagaraṁ,",
  "anya-e0702n6:527_3": "pacchimadisābhāge ‘pho khoṁ’ nāma ṭhānaṁ,",
  "anya-e0702n6:527_4": "uttaradisābhāge ‘ma loṁ’ nagaraṁ,",
  "anya-e0702n6:527_5": "puratthimadisābhāge ‘koṁ khoṁ’ nāma ṭhānaṁ,",
  "anya-e0702n6:527_6": "etthantare nisinnānaṁ gihīnaṁ mama puttassa āṇā pavattatu,",
  "anya-e0702n6:527_7": "bhikkhūnaṁ mamācariyassa saddhammaṭṭhitittherassa āṇā pavattatūti niyyādesi.",
  "anya-e0702n6:528_0": "Tassaca saddhammaṭṭhitittherassa ariyavaṁsatthero mahāsāmittheroti dve sissā ahesuṁ.",
  "anya-e0702n6:528_1": "Tesu mahāsāmitthero pubbe vuttanayena sāsanavaṁsaṁ ānessāmīti sīhaḷadīpaṁ gantvā sīhaḷadīpato saddhiṁ",
  "anya-e0702n6:528_2": "pañcahi bhikkhūhi saddhammacāriṁ nāma theraṁ ānetvā abhinavasikkhaṁ gaṇhitvā sirikhettanagare sīhaḷadīpavaṁsikaṁ",
  "anya-e0702n6:528_3": "sāsanaṁ vaḍḍhāpetvā nisīdi.",
  "anya-e0702n6:528_4": "Tassa mahāsārittherassa sisso atulavaṁso nāma thero catūsu disāsu ahiṇḍitvā pariyattiṁ uggaṇhitvā sirikhettanagareyeva",
  "anya-e0702n6:528_5": "tambulabhuñjamātikāsamīpe sāsanaṁ paggaṇhitvā nisīdi.",
  "anya-e0702n6:528_6": "Tassa atulavaṁsattherassa sisso ratanaraṁsī nāma theroca pariyattivesārajjaṁ patvā sirikhettanagareyeva sāsanaṁ paggaṇhitvā nisīdi.",
  "anya-e0702n6:528_7": "Tassaca ratanaraṁ sittherassa sisso satvavadhammarājassa ācariyo abhisaṅketo nāma thero pariyattivesārajjaṁ",
  "anya-e0702n6:528_8": "patvā sirikhettanagarayeva sāsanaṁ paggaṇhitvā nisīdi.",
  "anya-e0702n6:528_9": "Tassa pana sisso munindaghoso nāma thero atthi.",
  "anya-e0702n6:528_10": "Kaliyuge sattatādhike navasate sampatte pacchimapakkhādhikarājā sirikhettanagaraṁ abhibhavitvā nandayodhena",
  "anya-e0702n6:528_11": "nāma amaccena saddhiṁ taṁ munindaghosattheraṁ ānetvā ratanapūre patiṭṭhāpesi.",
  "anya-e0702n6:529_0": "So kira pacchimapakkhādhikarājā evaṁ kathesi,- ahaṁ sirikhettanagaraṁ labhitvā ekaṁyeva bhikkhuṁ ekaṁyeva gihiṁ labhāmīti.",
  "anya-e0702n6:530_0": "So pana thero sāmaṇeranāmena munindaghoso nāma.",
  "anya-e0702n6:530_1": "Upasampannakāle pana mātulabhūtassa therassa nāmena upāli nāma.",
  "anya-e0702n6:530_2": "Dinnanāmena pana tipiṭakālaṅkāro nāma.",
  "anya-e0702n6:530_3": "Tiriyapabbatavihāre pana vāsattā ṭhānanāmena tiriyapabbatatthero nāma.",
  "anya-e0702n6:531_0": "So kira erāvatīnadītīre catubhūmikavihāre paṭhamaṁ nisīditvā pacchā kaliyugassa vassasahasse kālesaṭṭhivassāyuko hutvā tiriyapabbatavihāre nisīdi.",
  "anya-e0702n6:531_1": "Sāmaṇerakāle so jalumasyāmabhayena ratanapūrato nikkhamitvā ketumatīnagaraṁ patvā tattha tisāsanadhajattherassa",
  "anya-e0702n6:531_2": "sissabhūtassa dhammarājaguruttherassa santike ganthaṁ uggaṇhiṁ.",
  "anya-e0702n6:531_3": "Pāḷiaṭṭhakathāṭīkāsu atichekatāya daharakāleyevaca vessantarajātakaṁ kabyālaṅkārena bandhitvā kathanato ativiya pākaṭo ahosi.",
  "anya-e0702n6:531_4": "Tassa pana therassa sisso uccanagaravāsī mahātissattheroti saṅgirajanapade araññavāsaṁ vasitvā pariyattiṁ vācetvā sāsanaṁ paggaṇhi.",
  "anya-e0702n6:531_5": "Tassa pana sisso reminagāme gāmavāsī candatthero nāma.",
  "anya-e0702n6:531_6": "Tassa sisso taṁgāmavāsī guṇasiritthero nāma.",
  "anya-e0702n6:531_7": "Tassa sisso taṁgāmavāsī kalyāṇadhajattharo nāma.",
  "anya-e0702n6:531_8": "So pana thero padumanagare sahassorodhabodhodadhigāmesu pariyattiṁ vācetvā nisīdi.",
  "anya-e0702n6:531_9": "Tassa sisso bodhodadhigāmavāsino indobhāsakalyāṇacakkavimalācārattherā sahassorodhagāmavāsino guṇasāracandasārattherā",
  "anya-e0702n6:531_10": "vaṁtumagāmavāsī varaesitthero kanninagare jararājagāma vāsī guṇasirittherocāti ime therā kalyāṇadhajattherassa",
  "anya-e0702n6:531_11": "santike puna sikkhaṁ gahetvā pariyattiṁ uggaṇhitvā kovidā ahesuṁ.",
  "anya-e0702n6:532_0": "Tasseva kalyāṇadhajattherassa sisso saṅgirajanapade samivanagāme nisinno dhammadharo nāma thero mahallakakāle",
  "anya-e0702n6:532_1": "padumanagare kusumamūlagāme nisīditvā ganthaṁ vācetvā sāsanaṁ paggaṇhi.",
  "anya-e0702n6:533_0": "Tesu guṇasiritthero amarapuramāpakassa rañño kāle guṇābhilaṅkārasaddhammamahārājādhirājagurūti nāmalañchaṁ",
  "anya-e0702n6:533_1": "gaṇhitvā jeyyabhūmivāsakittivihāre paṭivasi.",
  "anya-e0702n6:534_0": "Tassa pana therassa sisso ñāṇābhivaṁsadhammasenāpatimahādhammarājāguru nāma mahāthero.",
  "anya-e0702n6:534_1": "Tasseva rañño kāle saṅgharājā ahosi.",
  "anya-e0702n6:534_2": "So pana thero sīhaḷadīpe amarapuranikāyikānaṁ pabhavo.",
  "anya-e0702n6:534_3": "Guṇābhilaṅkārasaddhammamahādhammarājādhirājaguruttherasseva sisso tipiṭakālaṅkāramahādhammarājaguru nāma thero.",
  "anya-e0702n6:534_4": "Tassa sisso sūriyavaṁsābhisiripavarālaṅkāradhammasenāpati mahādhammarājādhirājaguru nāma thero amarapuradutiyamāpakassa rañño kāle saṅgharājā ahosi.",
  "anya-e0702n6:534_5": "Tassa pana sisso ñeyya dhammābhivaṁsamunivarañāṇakittisiripavarālaṅkāradhammasenāpati- mahādhammarājādhirājaguru",
  "anya-e0702n6:534_6": "mahāthero dutiyaṁ amarapuramāpakassa ratanapuṇṇamāpakassaca rañño kālesu saṅgha rājā ahosi.",
  "anya-e0702n6:534_7": "So pana ñāṇābhivaṁsadhammasenāpatimahādhammarājādhirājaguruttherassa saṅgharañño sissopi varaesittherassa sissoca ahosi.",
  "anya-e0702n6:535_0": "Ayaṁ sīhaḷadīpato sabbapacchimāgatehi saddhammacārīmahāsāmittherehi yāva amhākaṁ ācariyā theraparamparā dassanakathā.",
  "anya-e0702n6:536_0": "Ayampi aparā theraparamparā veditabbā.",
  "anya-e0702n6:536_1": "Chappadattheravaṁsiko saddhammakitti nāma thero jeyyapuraṁ āgantvā catudīpabhūmiṭṭhāne nisīditvā mahāariyavaṁsattherassa",
  "anya-e0702n6:536_2": "santike pariyattiṁ uggaṇhitvā tato pacchā jetavanavihāraṁ saṅkamitvā tattha nisīditvā pariyattiṁ vācetvā",
  "anya-e0702n6:536_3": "sāsanaṁ paggaṇhi.",
  "anya-e0702n6:537_0": "Tassa saddhammakittittherassa sisso tisāsanadhajo nāma.",
  "anya-e0702n6:537_1": "Tassa sisso dhammarājaguru nāma.",
  "anya-e0702n6:537_2": "Tassa sisso munindaghoso nāma.",
  "anya-e0702n6:537_3": "Tassa sisso mahātisso nāma.",
  "anya-e0702n6:537_4": "Tassa sisso candapañño nāma.",
  "anya-e0702n6:537_5": "Tassa sisso guṇasiri nāma.",
  "anya-e0702n6:537_6": "Tassa sisso ñāṇadhajo nāma.",
  "anya-e0702n6:537_7": "Tassa sisso dhammadharo nāma.",
  "anya-e0702n6:537_8": "Tassa sisso indobhāso nāma.",
  "anya-e0702n6:537_9": "Tato paṭṭhāya kalyāṇacakka vimalācāra guṇasāra candasāra varaesī guṇasiri ñāṇābhivaṁsa ñeyyadhammābhivaṁsattherānaṁ vasena sāsanavaṁso veditabboti.",
  "anya-e0702n6:538_0": "Ayaṁ pattalaṅkassa chappadattherassa sissabhūtā saddhammakittittherato paṭṭhāya theraparamparadassanakathā.",
  "anya-e0702n6:539_0": "Idaṁ ratanapuṇṇanagare sāsanassa patiṭṭhānaṁ.",
  "anya-e0702n6:540_0": "Evaṁ aparantaraṭṭhasaṅkhātena ekadesena sakalampi marammaraṭṭhaṁ gahetvā sāsanavaṁso dassetabbo.",
  "anya-e0702n6:540_1": "Bhagavāpi hi aparantaraṭṭhe candanavihāre vasitvā tambadīparaṭṭhe taṁtaṁdesampi iddhiyā caritvā sattānaṁ dhammaṁ desesiyevāti.",
  "anya-e0702n6:541_0": "Iti sāsanavaṁse aparantaraṭṭhasāsanavaṁsakathāmaggo",
  "anya-e0702n6:542_0": "Nāma chaṭṭho paricchedo."
}