{
  "anya-e0804n3:0_0": "18. Curādigaṇaparidīpana",
  "anya-e0804n3:1_0": "Ito paraṁ pavakkhāmi, pacuratthahitakkaraṁ;",
  "anya-e0804n3:2_0": "Curādikagaṇanāmaṁ, nāmato aṭṭhamaṁ gaṇaṁ.",
  "anya-e0804n3:3_0": "Cura theyye.",
  "anya-e0804n3:3_1": "Thenanaṁ theyyaṁ,",
  "anya-e0804n3:3_2": "corikāti vuttaṁ hoti.",
  "anya-e0804n3:3_3": "Tasmiṁ theyye curadhtu vattati. Coreti, corayati, coro, corī, corikā, coretu,",
  "anya-e0804n3:3_4": "corayituṁ, coretvā,",
  "anya-e0804n3:3_5": "corayitvā.",
  "anya-e0804n3:3_6": "Kattutthesu ṇeṇayatā curādigaṇalakkhaṇaṁ. Kārite – corāpeti,",
  "anya-e0804n3:3_7": "corāpayati,",
  "anya-e0804n3:3_8": "corāpetuṁ,",
  "anya-e0804n3:3_9": "corāpayituṁ,",
  "anya-e0804n3:3_10": "corāpetvā,",
  "anya-e0804n3:3_11": "corāpayitvā.",
  "anya-e0804n3:3_12": "Kammedhanaṁ corehi coriyati,",
  "anya-e0804n3:3_13": "coritaṁ dhanaṁ.",
  "anya-e0804n3:3_14": "Esa nayo sabbattha.",
  "anya-e0804n3:4_0": "Kakārantadhātu",
  "anya-e0804n3:5_0": "Loka dassane. Loketi, lokayati, oloketi,",
  "anya-e0804n3:5_1": "olokayati, ulloketi,",
  "anya-e0804n3:5_2": "ullokayati,",
  "anya-e0804n3:5_3": "apaloketi,",
  "anya-e0804n3:5_4": "apalokayati, āloketi,",
  "anya-e0804n3:5_5": "ālokayati, viloketi,",
  "anya-e0804n3:5_6": "vilokayati. Loko, āloko, lokanaṁ, olokanaṁ,",
  "anya-e0804n3:5_7": "ullokanaṁ, ālokanaṁ,",
  "anya-e0804n3:5_8": "vilokanaṁ,",
  "anya-e0804n3:5_9": "apalokanaṁ,",
  "anya-e0804n3:5_10": "avalokanaṁ. Oloketuṁ,",
  "anya-e0804n3:5_11": "olokayituṁ, oloketvā,",
  "anya-e0804n3:5_12": "olokayitvā.",
  "anya-e0804n3:5_13": "Kārite pana “olokāpeti,",
  "anya-e0804n3:5_14": "olokāpayati,",
  "anya-e0804n3:5_15": "olokāpetuṁ,",
  "anya-e0804n3:5_16": "olokāpayituṁ,",
  "anya-e0804n3:5_17": "olokāpetvā,",
  "anya-e0804n3:5_18": "olokāpayitvā” iccevamādīni yojetabbāni.",
  "anya-e0804n3:5_19": "Esa nayo sabbatthāpi.",
  "anya-e0804n3:6_0": "Tattha lokoti tayo lokā saṅkhāraloko sattaloko okāsalokoti.",
  "anya-e0804n3:6_1": "Tattha “eko loko sabbe sattā āhāraṭṭhitikā”ti āgataṭṭhāne saṅkhāraloko veditabbo.",
  "anya-e0804n3:6_2": "“Sassato loko’ti vā ‘asassato loko’ti vā”ti āgataṭṭhāne sattaloko.",
  "anya-e0804n3:7_0": "“Yāvatā candimasūriyā pariharanti,",
  "anya-e0804n3:8_0": "Disā bhanti virocamānā;",
  "anya-e0804n3:9_0": "Tāva sahassadhā loko,",
  "anya-e0804n3:10_0": "Ettha te vattate vaso”ti",
  "anya-e0804n3:11_0": "Āgataṭṭhāne okāsaloko.",
  "anya-e0804n3:12_0": "Atha vā lokoti tividho loko kilesaloko bhavaloko indriyalokoti.",
  "anya-e0804n3:12_1": "Tattha rāgādikilesabahulatāya kāmāvacarasattā kilesaloko.",
  "anya-e0804n3:12_2": "Jhānābhiññāparibuddhiyā rūpāvacarasattā bhavaloko.",
  "anya-e0804n3:12_3": "Āneñjasamādhibahulatāya visadindriyattā arūpāvacarasattā indriyaloko.",
  "anya-e0804n3:12_4": "Atha vā kilissanaṁ kileso,",
  "anya-e0804n3:12_5": "vipākadukkhanti attho.",
  "anya-e0804n3:12_6": "Tasmā dukkhabahulatāya apāyesu sattā kilesaloko.",
  "anya-e0804n3:12_7": "Tadaññe sattā sampattibhavabhāvato bhavaloko.",
  "anya-e0804n3:12_8": "Tattha ye vimuttiparipācakehi indriyehi samannāgatā sattā,",
  "anya-e0804n3:12_9": "so indriyalokoti veditabbaṁ.",
  "anya-e0804n3:13_0": "Jātakaṭṭhakathāyaṁ pana –",
  "anya-e0804n3:14_0": "“Saṅkhāraloko sattaloko okāsaloko khandhaloko āyatanaloko dhātulokoti anekavidho loko.",
  "anya-e0804n3:14_1": "Ettha ‘eko loko sabbe sattā āhāraṭṭhitikā…pe…",
  "anya-e0804n3:14_2": "aṭṭhārasa lokā aṭṭhārasa dhātuyo’ti ettha saṅkhāraloko vutto.",
  "anya-e0804n3:14_3": "Khandhalokādayo tadantogadhāyeva.",
  "anya-e0804n3:14_4": "‘Ayaṁ loko paro loko brahmaloko sadevako’tiādīsu pana sattaloko vutto.",
  "anya-e0804n3:14_5": "‘Yāvatā candimasūriyā pariharanti,",
  "anya-e0804n3:14_6": "disā bhanti virocamānā.",
  "anya-e0804n3:14_7": "Tāva sahassadhā loko,",
  "anya-e0804n3:14_8": "ettha tevattate vaso’ti ettha okāsaloko vutto”ti vuttaṁ.",
  "anya-e0804n3:15_0": "Atthato pana indriyabaddhānaṁ khandhānaṁ samūho santāno ca sattaloko,",
  "anya-e0804n3:15_1": "rūpādīsu sattavisattatāya satto,",
  "anya-e0804n3:15_2": "lokiyati ettha kusalākusalaṁ tabbipāko cāti.",
  "anya-e0804n3:15_3": "Anindriyabaddhānaṁ rūpānaṁ samūho santāno ca okāsaloko,",
  "anya-e0804n3:15_4": "lokiyanti ettha tasā thāvarā ca,",
  "anya-e0804n3:15_5": "tesañca okāsabhūtoti,",
  "anya-e0804n3:15_6": "tadādhāraṇatāya hesa “bhājanaloko”tipi vuccati.",
  "anya-e0804n3:15_7": "Duvidhopi cesa rūpādidhamme upādāya paññattattā upādāpaññattibhūto aparamatthasabhāvo sappaccaye pana",
  "anya-e0804n3:15_8": "rūpārūpadhamme upādāya paññattattā tadubhayassāpi upādānānaṁ vasena pariyāyato paccayāyattavuttitā upacaritabbā,",
  "anya-e0804n3:15_9": "tadubhaye khandhā saṅkhāraloko,",
  "anya-e0804n3:15_10": "paccayehi saṅkhariyanti,",
  "anya-e0804n3:15_11": "lujjanti palujjanti cāti ettha paccayāyattavuttitāya maggaphaladhammānampi satipi lujjanapalujjanatte",
  "anya-e0804n3:15_12": "tebhūmikadhammānaṁyeva “loko”ti adhippetattā natthi lokatāpajjanaṁ.",
  "anya-e0804n3:15_13": "Tathā hi te “lokuttarā”ti vuttā.",
  "anya-e0804n3:16_0": "Ālokoti rasmi,",
  "anya-e0804n3:16_1": "ālokenti etena bhuso passanti janā cakkhuviññāṇaṁ vāti āloko.",
  "anya-e0804n3:16_2": "Olokananti heṭṭhā pekkhanaṁ.",
  "anya-e0804n3:16_3": "Vilokananti uddhaṁ pekkhanaṁ.",
  "anya-e0804n3:16_4": "Ālokananti purato pekkhanaṁ.",
  "anya-e0804n3:16_5": "Vilokananti dvīsu passesu pekkhanaṁ,",
  "anya-e0804n3:16_6": "vividhā vā pekkhanaṁ.",
  "anya-e0804n3:16_7": "Apalokananti “saṅghaṁ apaloketvā”tiādīsu viya jānāpanaṁ.",
  "anya-e0804n3:16_8": "Avalokananti “nāgāvalokitaṁ avaloketvā”tiādīsu viya purimakāyaṁ parivattetvā pekkhanaṁ.",
  "anya-e0804n3:16_9": "“Ālokite vilokite sampajānakārī hotī”ti etthāpi bhāvavasena ālokanaṁ ālokitaṁ vilokanaṁ vilokitanti attho gahetabbo.",
  "anya-e0804n3:17_0": "Thaka paṭighāte. Thaketi, thakayati dvāraṁ puriso.",
  "anya-e0804n3:18_0": "Takka vitakke. Takketi, vitakketi, vitakkayati. Takko, vitakko, vitakkitā.",
  "anya-e0804n3:19_0": "Tattha takkanaṁ takko,",
  "anya-e0804n3:19_1": "ūhananti vuttaṁ hoti,",
  "anya-e0804n3:19_2": "evaṁ vitakko.",
  "anya-e0804n3:19_3": "Atha vā vitakkenti etena,",
  "anya-e0804n3:19_4": "sayaṁ vā vitakketi,",
  "anya-e0804n3:19_5": "vitakkanamattameva vā etanti vitakko. “Takko, vitakko, appanā, byappanā,",
  "anya-e0804n3:19_6": "cetaso abhiniropanā”ti abhidhamme pariyāyasaddā vuttā.",
  "anya-e0804n3:19_7": "Vitakketīti vitakkitā, puggalo.",
  "anya-e0804n3:19_8": "“Avitakkitā maccumupabbajantī”ti pāḷi.",
  "anya-e0804n3:20_0": "Aki lakkhaṇe.",
  "anya-e0804n3:20_1": "Lakkhaṇaṁ saññāṇaṁ,",
  "anya-e0804n3:20_2": "sañjānanakāraṇanti vuttaṁ hoti.",
  "anya-e0804n3:20_3": "Atridaṁ sallakkhitabbaṁ.",
  "anya-e0804n3:20_4": "Ye imasmiṁ curādigaṇe anekassarā asaṁyogantā ikārānubandhavasena niddiṭṭhā dhātavo,",
  "anya-e0804n3:20_5": "te evaṁvuttehi imehi tīhi lakkhaṇehi samannāgatā ākhyātattaṁ nāmikattañca pāpuṇantā ekantato niggahītāgamena nipphannarūpāyeva bhavanti,",
  "anya-e0804n3:20_6": "na katthacipi vigataniggahītāgamarūpāni bhavanti. Aṅketi, aṅkayati. Aṅkanaṁ, aṅko.",
  "anya-e0804n3:20_7": "Samāse pana “sasaṅko,",
  "anya-e0804n3:20_8": "cakkaṅkitacaraṇo”tiādīni rūpāni bhavanti.",
  "anya-e0804n3:21_0": "Sakka vakka bhāsane. Sakketi, sakkayati. Vakketi, vakkayati.",
  "anya-e0804n3:22_0": "Nakka vakka nāsane. Nakketi, nakkayati. Vakketi, vakkayati.",
  "anya-e0804n3:23_0": "Cakka cukka byathane. Cakketi,",
  "anya-e0804n3:23_1": "cakkayati. Cukketi,",
  "anya-e0804n3:23_2": "cukkayati. Cakkaṁ.",
  "anya-e0804n3:23_3": "Cakkanti kenaṭṭhena cakkaṁ?",
  "anya-e0804n3:23_4": "Cakketi byathati hiṁsatīti atthena cakkaṁ.",
  "anya-e0804n3:23_5": "Cakkasaddo –",
  "anya-e0804n3:24_0": "Sampattiyaṁ lakkhaṇe ca, rathaṅge iriyāpathe;",
  "anya-e0804n3:25_0": "Dāne ratnadhammakhura-cakkādīsu padissati;",
  "anya-e0804n3:26_0": "“Cattārimāni bhikkhave cakkāni yehi samannāgatānaṁ devamanussāna”ntiādīsu hi ayaṁ sampattiyaṁ dissati.",
  "anya-e0804n3:26_1": "“Pādatalesu cakkāni jātānī”ti ettha lakkhaṇe.",
  "anya-e0804n3:26_2": "“Cakkaṁva vahato pada”nti ettha rathaṅge.",
  "anya-e0804n3:26_3": "“Catucakkaṁ navadvāra”nti ettha iriyāpathe.",
  "anya-e0804n3:26_4": "“Dada bhuñja ca mā cappamādo,",
  "anya-e0804n3:26_5": "cakkaṁ vattassu pāṇina”nti ettha dāne.",
  "anya-e0804n3:26_6": "“Dibbaṁ cakkaratanaṁ pāturahosī”ti ettha ratanacakke.",
  "anya-e0804n3:26_7": "“Mayā pavattitaṁ cakka”nti ettha dhammacakke.",
  "anya-e0804n3:26_8": "“Icchāhatassa posassa,",
  "anya-e0804n3:26_9": "cakkaṁ bhamati matthake”ti ettha khuracakke.",
  "anya-e0804n3:26_10": "“Khurapariyantena cepi cakkenā”ti ettha paharaṇacakke.",
  "anya-e0804n3:26_11": "“Asanivicakka”nti ettha asanimaṇḍaleti.",
  "anya-e0804n3:27_0": "Takibandhane. Taṅketi, taṅkayati.",
  "anya-e0804n3:28_0": "Akka thavane.",
  "anya-e0804n3:28_1": "Thavanaṁ thuti. Akketi, akkayati. Akko.",
  "anya-e0804n3:28_2": "Akkoti sūriyo.",
  "anya-e0804n3:28_3": "So hi mahājutitāya akkiyati abhitthaviyati tappasannehi janehīti akko.",
  "anya-e0804n3:28_4": "Tathā hi tassa “natthi sūriyasamā ābhā.",
  "anya-e0804n3:28_5": "Udetayaṁ cakkhumā ekarājā”tiādinā abhikkhuti dissati.",
  "anya-e0804n3:29_0": "Hikka hiṁsāyaṁ. Hikketi, hikkayati.",
  "anya-e0804n3:30_0": "Nikka parimāṇe. Nikketi, nikkayati.",
  "anya-e0804n3:31_0": "Bukka bhassane.",
  "anya-e0804n3:31_1": "Ettha sunakhabhassanaṁ bhassananti gahetabbaṁ,",
  "anya-e0804n3:31_2": "na vācāsaṅkhātaṁ bhassanaṁ. Bukketi,",
  "anya-e0804n3:31_3": "bukkayati.",
  "anya-e0804n3:31_4": "Ettha ca “bukkayati sā core” iti lokiyappayogo veditabbo.",
  "anya-e0804n3:31_5": "Bhūvādigaṇe pana “bukkati sā”ti rūpaṁ bhavati.",
  "anya-e0804n3:31_6": "Añño tu “bukka paribhāsane” iti paṭhati,",
  "anya-e0804n3:31_7": "evaṁ paṭhantepi sunakhabhassanamevādhippetaṁ.",
  "anya-e0804n3:32_0": "Daka laka assādane. Daketi, dakayati. Laketi, lakayati.",
  "anya-e0804n3:33_0": "Takka loka bhāsāyaṁ. Takketi, takkayati. Loketi, lokayati.",
  "anya-e0804n3:34_0": "Cika sika āmasane. Ciketi, cikayati. Siketi, sikayati.",
  "anya-e0804n3:35_0": "Kakārantadhāturūpāni.",
  "anya-e0804n3:36_0": "Khakārantadhātu",
  "anya-e0804n3:37_0": "Lakkha dassanaṅkesu.",
  "anya-e0804n3:37_1": "Dassanaṁ passanaṁ.",
  "anya-e0804n3:37_2": "Aṅko lañjanaṁ. Lakkheti,",
  "anya-e0804n3:37_3": "lakkhayati.",
  "anya-e0804n3:37_4": "Sallakkheti,",
  "anya-e0804n3:37_5": "sallakkhayati.",
  "anya-e0804n3:37_6": "Lakkhaṁ vijjhati usunā,",
  "anya-e0804n3:37_7": "lakkhaṁ karoti.",
  "anya-e0804n3:38_0": "Gaṅgāya vālukā khīye, udakaṁ khīye mahaṇṇave;",
  "anya-e0804n3:39_0": "Mahiyā mattikā khīye, lakkhe na mama buddhiyā.",
  "anya-e0804n3:40_0": "Kappalakkhaṇaṁ.",
  "anya-e0804n3:40_1": "Golakkhaṇaṁ.",
  "anya-e0804n3:40_2": "Itthilakkhaṇaṁ.",
  "anya-e0804n3:40_3": "Dhammānaṁ lakkhaṇaṁ.",
  "anya-e0804n3:40_4": "Sallakkhanā.",
  "anya-e0804n3:40_5": "Upalakkhanā.",
  "anya-e0804n3:40_6": "Paccupalakkhanā.",
  "anya-e0804n3:40_7": "Lakkhadhātuyā yupaccayantāya samādipubbānaṁ rūpānaṁ nakāro dantajo.",
  "anya-e0804n3:41_0": "Bhakkha adane.",
  "anya-e0804n3:41_1": "Bhakkheti,",
  "anya-e0804n3:41_2": "bhakkhayati.",
  "anya-e0804n3:41_3": "Bhakkho no laddho.",
  "anya-e0804n3:41_4": "Bhakkhayanti migādhamā.",
  "anya-e0804n3:41_5": "Bhūvādigaṇe pana “bhakkhatī”ti rūpaṁ.",
  "anya-e0804n3:42_0": "Nakkha sambandhe. Nakkheti, nakkhayati.",
  "anya-e0804n3:43_0": "Makkha makkhane. Makkheti,",
  "anya-e0804n3:43_1": "makkhayati. Makkho, makkhī.",
  "anya-e0804n3:43_2": "Tattha makkhoti parehi kataguṇaṁ makkheti pisatīti makkho,",
  "anya-e0804n3:43_3": "guṇadhaṁsanā.",
  "anya-e0804n3:43_4": "“Makkhaṁ asahamāno”ti ettha pana attani parehi kataṁ avamaññanaṁ makkhoti vuccati.",
  "anya-e0804n3:44_0": "Yakkha pūjāyaṁ. Yakkheti,",
  "anya-e0804n3:44_1": "yakkhayati. Yakkho.",
  "anya-e0804n3:44_2": "Yakkhoti mahānubhāvo satto.",
  "anya-e0804n3:44_3": "Tathā hi “pucchāmi taṁ mahāyakkha,",
  "anya-e0804n3:44_4": "sabbabhūtānamissarā”ti ettha sakko devarājā “yakkho”ti vutto.",
  "anya-e0804n3:44_5": "Atha vā yakkhoti yakkhayoniyaṁ nibbattasatto.",
  "anya-e0804n3:44_6": "Sabbepi vā sattā “yakkhā”ti vuccanti.",
  "anya-e0804n3:44_7": "“Paramayakkhavisuddhiṁ paññāpentī”ti ettha hi yakkhasaddo satte vattati.",
  "anya-e0804n3:44_8": "Tathā hi yakkhopi sattopi devopi sakkopi khīṇāsavopi yakkhoyeva nāma,",
  "anya-e0804n3:44_9": "mahānubhāvatāya yakkhiyati saraṇagatehi janehi nānāpaccayehi nānābalīhi ca pūjiyatīti yakkho.",
  "anya-e0804n3:45_0": "Satte deve ca sakke ca, khīṇāsave ca rakkhase;",
  "anya-e0804n3:46_0": "Pañcasvetesu atthesu, yakkhasaddo pavattati.",
  "anya-e0804n3:47_0": "Lakkhaālocane. Lakkheti, lakkhayati. Lakkhaṁ vijjhati usunā.",
  "anya-e0804n3:48_0": "Mokkha āsane. Mokkheti, mokkhayati.",
  "anya-e0804n3:49_0": "Rukkha phārusse.",
  "anya-e0804n3:49_1": "Phārussaṁ pharusabhāvo. Rukkheti,",
  "anya-e0804n3:49_2": "rukkhayati.",
  "anya-e0804n3:49_3": "Samāse “rukkhakeso,",
  "anya-e0804n3:49_4": "atirukkhavacano”ti rūpāni.",
  "anya-e0804n3:49_5": "Ettha ca “samaṇo ayaṁ pāpo atirukkhavāco”ti pāḷi nidassanaṁ.",
  "anya-e0804n3:49_6": "Tattha atirukkhavācoti atipharusavacanoti attho.",
  "anya-e0804n3:50_0": "Khakārantadhāturūpāni.",
  "anya-e0804n3:51_0": "Gakārantadhātu",
  "anya-e0804n3:52_0": "Liṅga cittīkaraṇe.",
  "anya-e0804n3:52_1": "Cittīkaraṇaṁ vicitrabhāvakaraṇaṁ. Liṅgeti,",
  "anya-e0804n3:52_2": "liṅgayati, liṅgaṁ.",
  "anya-e0804n3:52_3": "Ettha liṅgaṁ nāma dīgharassakisathūlaparimaṇḍalādibhedaṁ saṇṭhānanti gahaṇe atīva yujjati.",
  "anya-e0804n3:52_4": "Tañhi nānappakārehi vicitraṁ hoti,",
  "anya-e0804n3:52_5": "liṅgīyati vicittaṁ kariyati avijjātaṇhākammehi utunā vā cuṇṇādīhi vā sarīramiti liṅgaṁ,",
  "anya-e0804n3:52_6": "ajjhattasantānatiṇarukkhādikuṇḍalakaraṇḍakādīsu pavattasaṇṭhānavasenetaṁ daṭṭhabbaṁ.",
  "anya-e0804n3:52_7": "Liṅgasaddo sadde saddappavattinimitte itthibyañjane purisabyañjane saññāṇe ākāre cāti imesu atthesu dissati.",
  "anya-e0804n3:52_8": "Ayañhi “rukkhoti vacanaṁ liṅga”nti ettha sadde dissati.",
  "anya-e0804n3:52_9": "“Sataliṅgassa atthassā”ti ettha saddappavattinimitte.",
  "anya-e0804n3:52_10": "“Tena kho pana samayena aññatarassa bhikkhuno itthiliṅgaṁ pātubhavatī”ti ettha itthibyañjane.",
  "anya-e0804n3:52_11": "“Purisaliṅganimittakuttākappāna”nti ettha purisabyañjane.",
  "anya-e0804n3:52_12": "“Tena liṅgena jānāma,",
  "anya-e0804n3:52_13": "dhuvaṁ buddho bhavissatī”ti ettha saññāṇe.",
  "anya-e0804n3:52_14": "“Tehi liṅgehi tehi nimittehi tehi ākārehi āgantukabhāvo jānitabbo “āgantukā ime”ti ettha ākāre dissati.",
  "anya-e0804n3:53_0": "Sadde ca tannimitte ca, kāṭakoṭacikāya ca;",
  "anya-e0804n3:54_0": "Lakkhaṇe ceva ākāre, liṅgasaddo pavattati.",
  "anya-e0804n3:55_0": "Maga anvesane. Mageti, magayati. Migo, mago, mago, magayamāno.",
  "anya-e0804n3:56_0": "Ettha ca “yathā biḷāro mūsikaṁ magayamāno”ti pāḷi nidassanaṁ.",
  "anya-e0804n3:56_1": "“Migo”ti ca “mago”ti ca catuppado pavuccati.",
  "anya-e0804n3:56_2": "Ettha migoti magayati ito cito gocaraṁ anvesati pariyesatīti migo.",
  "anya-e0804n3:56_3": "Evaṁ mago.",
  "anya-e0804n3:56_4": "Ettha visesato hariṇa migo migo nāma.",
  "anya-e0804n3:56_5": "Sāmaññato pana avasesāpi catuppadā “migo” icceva vuccanti.",
  "anya-e0804n3:56_6": "Tathā hi susīmajātake “kāḷā migā setadantā tava ime,",
  "anya-e0804n3:56_7": "parosahassaṁ hemajālābhisañchannā”ti etasmiṁ pāḷippadese hatthinopi migasaddena vuttā “kāḷamigā”ti.",
  "anya-e0804n3:56_8": "Atha vā magiyati jīvitakappanatthāya maṁsādīhi atthikehi luddehi anvesiyati pariyesiyatīti migo,",
  "anya-e0804n3:56_9": "araññajātā sasapasadahariṇeṇeyyādayo catuppādā,",
  "anya-e0804n3:56_10": "evaṁ mago.",
  "anya-e0804n3:56_11": "“Atthaṁ na labhate mago”ti ettha pana mago viyāti mago,",
  "anya-e0804n3:56_12": "bāloti attho.",
  "anya-e0804n3:57_0": "Magga gavesane. Maggeti, maggayati. Maggo, magganaṁ.",
  "anya-e0804n3:58_0": "Ettha ca maggoti paṭipadāya ca pakatimaggassa ca upāyassa ca adhivacanaṁ.",
  "anya-e0804n3:58_1": "“Mahāvihāravāsīnaṁ,",
  "anya-e0804n3:58_2": "vācanāmagganissita”ntiādīsu pana kathāpabandhopi “maggo”ti vuccati.",
  "anya-e0804n3:58_3": "Tatra paṭipadā ekantato jātijarābyādhidukkhādīhi pīḷitehi sattehi dukkhakkhayaṁ nibbānaṁ pāpuṇatthāya maggitabbo gavesitabboti maggo.",
  "anya-e0804n3:58_4": "Pakatimaggo pana maggamūḷhehi maggitabboti maggo.",
  "anya-e0804n3:58_5": "Pakatimaggamūḷhehi ca paṭipadāsaṅkhātāriyamaggamūḷhā eva bahavo santi.",
  "anya-e0804n3:58_6": "Pakatimaggo hi kadāci eva addhikānaṁ muyhati,",
  "anya-e0804n3:58_7": "“esa maggo”ti nāyakā na dullabhā.",
  "anya-e0804n3:58_8": "Ariyamaggo pana sabbadāyeva sabbalokassa muyhati,",
  "anya-e0804n3:58_9": "nāyakā paramadullabhā.",
  "anya-e0804n3:58_10": "Tasmā so eva avijjāsammūḷhehi maggitabboti maggo.",
  "anya-e0804n3:58_11": "Aññesaṁ pana dvinnaṁ dhātūnaṁ vasenapi atthaṁ vadanti garū “kilese mārento gacchatīti maggo”ti.",
  "anya-e0804n3:58_12": "Taṁ taṁ kiccaṁ hitaṁ vā nipphādetukāmehi maggiyati gavesiyatīti maggo, upāyo.",
  "anya-e0804n3:58_13": "Maggasaddo hi “abhidhammakathāmaggaṁ,",
  "anya-e0804n3:58_14": "devānaṁ sampavattayī”ti ettha upāyepi vattati.",
  "anya-e0804n3:58_15": "Tathā hi abhidhammaṭīkāyaṁ “maggoti upāyo,",
  "anya-e0804n3:58_16": "khandhāyatanādīnaṁ kusalādīnañca dhammānaṁ avabodhassa saccappaṭivedhasseva vā upāyabhāvato abhidhammakathāmaggo”ti vutto,",
  "anya-e0804n3:58_17": "pabandho vā “maggo”ti vuccati.",
  "anya-e0804n3:58_18": "So hi dīghattā maggo viyāti maggo,",
  "anya-e0804n3:58_19": "tasmā abhidhammakathāpabandho abhidhammakathāmaggoti vutto.",
  "anya-e0804n3:58_20": "Idāni pakatipaṭipadāmaggānaṁ nāmāni kathayāma.",
  "anya-e0804n3:58_21": "Tesu pakatimaggassa –",
  "anya-e0804n3:59_0": "“Maggo pantho patho pajjo, añjhasaṁ vaṭumā’yanaṁ;",
  "anya-e0804n3:60_0": "Addhāna’maddhā padavī, vattani ceva santatī”ti",
  "anya-e0804n3:61_0": "Imāni nāmāni. Paṭipadāmaggassa pana –",
  "anya-e0804n3:62_0": "“Maggo pantho patho pajjo, añjasaṁ vaṭumā’yanaṁ;",
  "anya-e0804n3:63_0": "Nāva uttara setu ca, kullo ca bhisi saṅkamo”ti",
  "anya-e0804n3:64_0": "Anekāni nāmāni.",
  "anya-e0804n3:64_1": "Ettha pana keci “nāvātiādīni pakatimaggassa nāmānī”ti vadanti,",
  "anya-e0804n3:64_2": "taṁ na gahetabbaṁ,",
  "anya-e0804n3:64_3": "pakatimaggassa kismiñcipi pāḷippadese “nāvā”tiādīhi padehi vuttaṭṭhānābhāvato,",
  "anya-e0804n3:64_4": "abhidhānasatthesu ca “nāvā” iccādikānaṁ tadabhidhānānaṁ anāgatattā.",
  "anya-e0804n3:65_0": "Ayaṁ panettha vacanattho –",
  "anya-e0804n3:65_1": "nāvāviyāti nāvā,",
  "anya-e0804n3:65_2": "uttaranti etenāti uttaraṁ,",
  "anya-e0804n3:65_3": "nāvāyeva uttaranti.",
  "anya-e0804n3:65_4": "Ayañhi nāvāpariyāyo “taraṁ, taraṇaṁ, poto, plavo”ti.",
  "anya-e0804n3:65_5": "Imepi taṁpariyāyāyeva.",
  "anya-e0804n3:65_6": "Uttaraṁ viyāti uttaraṁ.",
  "anya-e0804n3:65_7": "Setu viyāti setu.",
  "anya-e0804n3:65_8": "Kullo viyāti kullo.",
  "anya-e0804n3:65_9": "Bhisi viyāti bhisi.",
  "anya-e0804n3:65_10": "Saṅkamo viya,",
  "anya-e0804n3:65_11": "saṅkamanti vā etenāti saṅkamo,",
  "anya-e0804n3:65_12": "sabbametaṁ ariyamaggasseva nāmaṁ,",
  "anya-e0804n3:65_13": "na pakatimaggassa.",
  "anya-e0804n3:65_14": "Tathā hi “dhammanāvaṁ samārūyha,",
  "anya-e0804n3:65_15": "santāressaṁ sadevaka”nti ca,",
  "anya-e0804n3:65_16": "“dhammasetuṁ daḷhaṁ katvā,",
  "anya-e0804n3:65_17": "nibbuto so narāsabho”ti ca,",
  "anya-e0804n3:65_18": "“kullo’ti kho bhikkhave ariyamaggassetaṁ adhivacana”nti ca evamādinā tattha tattha bhagavatā ariyamaggo “nāvā”tiādīhi anekehi nāmehi vutto.",
  "anya-e0804n3:65_19": "Aṭṭhakathācariyehipi suttanipātaṭṭhakathāyaṁ “baddhā bhisi susaṅkhatā bhagavā”ti etasmiṁ padese evaṁ",
  "anya-e0804n3:65_20": "atthasaṁvaṇṇanā katā “bhisīti pattharitvā puthulaṁ katvā baddhā ‘kullā’ti vuccati loke,",
  "anya-e0804n3:65_21": "ariyassa vinaye pana ariyamaggo’ti.",
  "anya-e0804n3:66_0": "‘Maggo pajjo patho pantho, añjasaṁ vaṭumā’yanaṁ;",
  "anya-e0804n3:67_0": "Nāvā uttara setu ca, kullo ca bhisi saṅkamo;",
  "anya-e0804n3:68_0": "Addhānaṁ pabhavo’cceva, tattha tattha pakāsito”ti.",
  "anya-e0804n3:69_0": "Evaṁ ācariyehi katāya atthasaṁvaṇṇanāya dassanato ca “nāvātiādīnipi pakatimaggassa nāmānī”ti vacanaṁ na gahetabbaṁ,",
  "anya-e0804n3:69_1": "yathāvuttameva vacanaṁ gahetabbaṁ.",
  "anya-e0804n3:70_0": "Koci panettha evaṁ vadeyya “dhammasetuṁ daḷhaṁ katvā’ti ettha ‘dhammasetunti maggasetu’nti vacanato dhammasaddo magge vattati,",
  "anya-e0804n3:70_1": "na setusaddo”ti. Tanna,",
  "anya-e0804n3:70_2": "dhammasaddo viya setusaddopi magge vattatīti setu viyāti setu,",
  "anya-e0804n3:70_3": "dhammo eva setu dhammasetūti atthavasena,",
  "anya-e0804n3:70_4": "esa nayo aññatrāpi.",
  "anya-e0804n3:70_5": "Aparampi vadeyya “nanu brahmajālasuttantaṭṭhakathāyaṁ ‘dakkhiṇuttarena bodhimaṇḍaṁ pavisitvā assatthadumarājānaṁ",
  "anya-e0804n3:70_6": "padakkhiṇaṁ katvā pubbuttarabhāge ṭhito’ti imasmiṁ ṭhāne dakkhiṇuttarasaddena dakkhiṇo maggo vutto”ti.  Na,",
  "anya-e0804n3:70_7": "anekesu pāḷippadesesu aṭṭhakathāpadesesu ca abhidhānasatthesu ca maggavācakassa uttarasaddassa anāgatattā,",
  "anya-e0804n3:70_8": "tasmā tattha evamattho daṭṭhabbo “dakkhiṇadisato gantabbo uttaradisābhāgo dakkhiṇuttaroti vuccati,",
  "anya-e0804n3:70_9": "evaṁbhūtena dakkhiṇuttarena bodhimaṇḍapavisanaṁ sandhāya dakkhiṇuttarena bodhimaṇḍaṁ pavisitvāti vutta”nti.",
  "anya-e0804n3:70_10": "Atha vā dakkhiṇuttarenāti dakkhiṇapacchimuttarena,",
  "anya-e0804n3:70_11": "ettha ādiavasānaggahaṇena majjhassapi gahaṇaṁ daṭṭhabbaṁ.",
  "anya-e0804n3:70_12": "Evaṁ gahaṇaṁyeva hi yaṁ jātakanidāne vuttaṁ “bodhisatto tiṇaṁ gahetvā bodhimaṇḍaṁ ārūyha dakkhiṇadisābhāge uttarābhimukho aṭṭhāsi,",
  "anya-e0804n3:70_13": "tasmiṁ khaṇe dakkhiṇacakkavāḷaṁ osīditvā heṭṭhā avīcisampattaṁ viya ahosi,",
  "anya-e0804n3:70_14": "uttaracakkavāḷaṁ ullaṅghitvā upari bhavaggappattaṁ viya ahosi,",
  "anya-e0804n3:70_15": "bodhisatto idaṁ sambodhipāpuṇaṭṭhānaṁ na bhavati maññeti padakkhiṇaṁ karonto pacchimadisābhāgaṁ gantvā puratthābhimukho aṭṭhāsī”tiādi,",
  "anya-e0804n3:70_16": "tena sameti.",
  "anya-e0804n3:70_17": "Athāpi vadeyya “yadi uttarasaddo disāvācako,",
  "anya-e0804n3:70_18": "evañca sati “dakkhiṇuttarenā”ti enayogaṁ avatvā “dakkhiṇuttarāyā”ti āyayogo vattabbo”ti. Tanna,",
  "anya-e0804n3:70_19": "disāvācakassapi saddassa “uttarena nadī sītā,",
  "anya-e0804n3:70_20": "gambhīrā duratikkamā”ti enayogavasena vacanato.",
  "anya-e0804n3:70_21": "Apica disābhāgaṁ sandhāya “dakkhiṇuttarenā”ti vacanaṁ vuttaṁ.",
  "anya-e0804n3:70_22": "Disābhāgo hi disā evāti niṭṭhametthāvagantabbaṁ.",
  "anya-e0804n3:71_0": "Gakārantadhāturūpāni.",
  "anya-e0804n3:72_0": "Ghakārantadhātu",
  "anya-e0804n3:73_0": "Lighibhāsane. Laṅgheti,",
  "anya-e0804n3:73_1": "laṅghayati.",
  "anya-e0804n3:73_2": "Etāni buddhavacane appasiddhānipi lokikappayogadassanavasena āgatāni.",
  "anya-e0804n3:73_3": "Sāsanasmiñhi bhūvādigaṇacurādigaṇapariyāpannassa gatyatthavācakaullaṅghanatthaparidīpakassa dhātussa rūpaṁ atīva pasiddhaṁ.",
  "anya-e0804n3:74_0": "Laṅgha laṅghane. Laṅgheti, laṅghayati.",
  "anya-e0804n3:75_0": "“Atikara’makarā’cariya, mayhampetaṁ na ruccati;",
  "anya-e0804n3:76_0": "Catutthe laṅghayitvāna, pañcamiyampi āvuto”ti",
  "anya-e0804n3:77_0": "Imasmiṁ sattilaṅghanajātake curādigaṇapariyāpannassa gatyatthavācakassa ullaṅghanatthaparidīpakassa laṅghadhātussa “laṅghayitvā,",
  "anya-e0804n3:77_1": "laṅghayitvānā”ti rūpe diṭṭheyeva “laṅgheti,",
  "anya-e0804n3:77_2": "laṅghayatī”ti rūpāni diṭṭhāni eva honti.",
  "anya-e0804n3:77_3": "Bhāsatthavācakassa pana tathārūpāni rūpāni na diṭṭhāni,",
  "anya-e0804n3:77_4": "evaṁ santepi pubbācariyehi dīghadassīhi abhimatattā bhāsatthavācikāpi laṅghadhātu atthīti gahetabbā,",
  "anya-e0804n3:77_5": "evaṁ sabbesupi bhūvādigaṇādīsu sāsane appasiddhānampi rūpānaṁ sāsanānukūlānaṁ gahaṇaṁ veditabbaṁ,",
  "anya-e0804n3:77_6": "ananukūlānañca appasiddhānaṁ chaḍḍanaṁ.",
  "anya-e0804n3:78_0": "Agha pāpakaraṇe. Agheti, aghayati. Aghaṁ, agho, anagho.",
  "anya-e0804n3:79_0": "Tattha aghanti dukkhaṁ.",
  "anya-e0804n3:79_1": "“Aghantaṁ paṭisevissaṁ.",
  "anya-e0804n3:79_2": "Vane vāḷamigākiṇṇe.",
  "anya-e0804n3:79_3": "Khaggadīpinisevite”ti idaṁ nidassanaṁ.",
  "anya-e0804n3:79_4": "Aghoti kileso.",
  "anya-e0804n3:79_5": "Tena aghena arahā anagho.",
  "anya-e0804n3:79_6": "Tattha aghayanti pāpaṁ karonti sattā etenāti aghaṁ, kintaṁ? Dukkhaṁ,",
  "anya-e0804n3:79_7": "evaṁ agho.",
  "anya-e0804n3:79_8": "Nanu ca sappurisā dukkhahetupi kilesahetupi ca attano sukhatthāya pāpaṁ na karonti.",
  "anya-e0804n3:79_9": "Tathā hi –",
  "anya-e0804n3:80_0": "“Na paṇḍitā attasukhassa hetu,",
  "anya-e0804n3:81_0": "Pāpāni kammāni samācaranti;",
  "anya-e0804n3:82_0": "Dukkhena phuṭṭhā khalitāpi santā,",
  "anya-e0804n3:83_0": "Chandā ca dosā na jahanti dhamma”nti",
  "anya-e0804n3:84_0": "Vuttaṁ.",
  "anya-e0804n3:84_1": "Evaṁ sante kasmā “agha pāpakaraṇe”ti dhātu ca “aghayanti pāpaṁ karonti sattā etenāti agha”ntiādivacanañca vuttanti? Saccaṁ,",
  "anya-e0804n3:84_2": "yebhuyyena pana sattā dukkhādihetu pāpakammaṁ karonti,",
  "anya-e0804n3:84_3": "etesu sappurisā eva na karonti,",
  "anya-e0804n3:84_4": "itare karonti.",
  "anya-e0804n3:84_5": "Evaṁ pāpakaraṇassa hi dukkhaṁ kileso ca hetu.",
  "anya-e0804n3:84_6": "Tathā hi –",
  "anya-e0804n3:85_0": "Sukhīpi heke na karonti pāpaṁ,",
  "anya-e0804n3:86_0": "Avaṇṇasaṁsaggabhayā puneke;",
  "anya-e0804n3:87_0": "Pahū samāno vipulatthacintī,",
  "anya-e0804n3:88_0": "Kiṁkāraṇā me na karosi dukkha”nti",
  "anya-e0804n3:89_0": "Vuttaṁ.",
  "anya-e0804n3:89_1": "Ayañhi gāthā dukkhahetupi sattā pāpaṁ karontīti etamatthaṁ dīpeti.",
  "anya-e0804n3:89_2": "“Kuddho hi pitaraṁ hanti,",
  "anya-e0804n3:89_3": "kuddho hanti samātara”nti ayaṁ pana kilesahetupi pāpaṁ karontīti etamatthaṁ dīpeti,",
  "anya-e0804n3:89_4": "tasmā amhehi “agha pāpakaraṇe”tiādivacanaṁ vuttaṁ.",
  "anya-e0804n3:90_0": "Ghakārantadhāturūpāni.",
  "anya-e0804n3:91_0": "Cakārantadhātu",
  "anya-e0804n3:92_0": "Loca dassane. Loceti, locayati. Locanaṁ. Rūpārammaṇaṁ locayati passatīti locanaṁ, cakkhu.",
  "anya-e0804n3:93_0": "Kici maddane. Kiñceti, kiñcayati. Kiñcanaṁ, akiñcano.",
  "anya-e0804n3:94_0": "Tattha kiñcananti palibodho.",
  "anya-e0804n3:94_1": "Kiñceti satte maddatīti kiñcanaṁ.",
  "anya-e0804n3:94_2": "Kiñcanasaddo maddanatthe vattati.",
  "anya-e0804n3:94_3": "Manussā hi vīhiṁ maddantā goṇaṁ “kiñcehi kāpila,",
  "anya-e0804n3:94_4": "kiñcehi kāpilā”ti vadanti.",
  "anya-e0804n3:95_0": "Paci vitthāre. Pañceti, pañcayati. Papañceti, papañcayati. Papañcā.",
  "anya-e0804n3:96_0": "Ettha papañcāti taṇhāmānadiṭṭhiyo.",
  "anya-e0804n3:96_1": "Etā hi attanissitānaṁ sattānaṁ saṁsāraṁ papañcenti vitthinnaṁ karontīti papañcāti vuccanti.",
  "anya-e0804n3:96_2": "Atha vā papañcenti yattha sayaṁ uppannā taṁsantānaṁ vitthārenti ciraṁ ṭhapentīti papañcā.",
  "anya-e0804n3:96_3": "Lokiyā pana “amhākaṁ tumhehi saddhiṁ kathentānaṁ papañco hotī”tiādīni vadantā kālassa cirabhāvaṁ papañcoti vadanti,",
  "anya-e0804n3:96_4": "sāsane pana dvayampi labbhati.",
  "anya-e0804n3:97_0": "Sicca kuḍḍane. Sicceti, siccayati.",
  "anya-e0804n3:98_0": "Vañcu palambhane.",
  "anya-e0804n3:98_1": "Palambhanaṁ upalāpanaṁ. Vañceti,",
  "anya-e0804n3:98_2": "vañcayati. Vañcako, vañcanaṁ.",
  "anya-e0804n3:98_3": "Bhūvādigaṇe pana vañcadhātu gatyatthe vattati.",
  "anya-e0804n3:98_4": "“Santi pādā avañcanā”ti hi pāḷi",
  "anya-e0804n3:99_0": "Cacca ajjhayane. Cacceti, caccayati.",
  "anya-e0804n3:100_0": "Cu cavane. Cāveti, cāvayati. Añño “cu sahane” iti brute. Cāveti, cāvayati, sahatīti attho.",
  "anya-e0804n3:101_0": "Añcu visesane. Añceti, añcayati.",
  "anya-e0804n3:102_0": "Loca bhāsāyaṁ. Loceti, locayati. Locanaṁ,",
  "anya-e0804n3:102_1": "locayati samavisamaṁ ācikkhantaṁ viya bhavatīti locanaṁ, cakkhu.",
  "anya-e0804n3:103_0": "Raca patiyatane. Raceti, racayati. Racanā, viracitaṁ, kesaracanā, gāthāracanā.",
  "anya-e0804n3:104_0": "Sūcapesuññe. Pisuṇabhāvo pesuññaṁ. Sūceti, sūcayati. Sūcako.",
  "anya-e0804n3:105_0": "Pacca saṁyamane. Pacceti, paccayati.",
  "anya-e0804n3:106_0": "Rica viyojanasampajjanesu. Receti, recayati.",
  "anya-e0804n3:106_1": "Seṭṭhiputtaṁ vireceyya. Vireceti,",
  "anya-e0804n3:106_2": "virecayati. Virecako,",
  "anya-e0804n3:106_3": "virecanaṁ.",
  "anya-e0804n3:107_0": "Vaca bhāsane. Vaceti, vacayati.",
  "anya-e0804n3:107_1": "Bhūvādigaṇepi ayaṁ vattati.",
  "anya-e0804n3:107_2": "Tadā tassā “vatti, vacati, avoca,",
  "anya-e0804n3:107_3": "avocu”ntiādīni rūpāni bhavanti.",
  "anya-e0804n3:107_4": "Kārite pana “antevāsikaṁ dhammaṁ vāceti,",
  "anya-e0804n3:107_5": "vācayatī”ti rūpāni. Vattuṁ, vattave, vatvā, vuttaṁ, vuccati.",
  "anya-e0804n3:108_0": "Acca pūjāyaṁ. Acceti, accayati. Brahmāsurasuraccito.",
  "anya-e0804n3:109_0": "Sūca gandhane. Suceti, sūcayati. Sūcako, suttaṁ.",
  "anya-e0804n3:110_0": "Ettha ca attatthaparatthādibhede atthe sūcetīti suttaṁ. Tepiṭakaṁ buddhavacanaṁ.",
  "anya-e0804n3:111_0": "Kaca dittiyaṁ. Kacceti, kaccayati. Kacco.",
  "anya-e0804n3:112_0": "Ettha kaccoti rūpasampattiyā kacceti dibbati virocatīti kacco,",
  "anya-e0804n3:112_1": "evaṁnāmako ādipuriso,",
  "anya-e0804n3:112_2": "tabbaṁse jātā purisā “kaccānā”tipi “kaccāyanā”tipi “kātiyānā”tipi vuccanti,",
  "anya-e0804n3:112_3": "itthiyo pana “kaccānī”tipi “kaccāyanī”tipi “kātiyānī”tipi vuccanti.",
  "anya-e0804n3:113_0": "Cakārantadhāturūpāni.",
  "anya-e0804n3:114_0": "Chakārantadhātu",
  "anya-e0804n3:115_0": "Milechaabyattāyaṁ vācāyaṁ. Mileccheti, milecchayati. Milakkhu.",
  "anya-e0804n3:116_0": "Ettha milakkhūti mileccheti abyattavācaṁ bhāsatīti milakkhu.",
  "anya-e0804n3:117_0": "Kuccha avakkhepe. Avakkhepo adhokhipanaṁ. Kuccheti, kucchayati.",
  "anya-e0804n3:118_0": "Viccha bhāsāyaṁ. Viccheti, vicchayati.",
  "anya-e0804n3:119_0": "Chakārantadhāturūpāni.",
  "anya-e0804n3:120_0": "Jakārantadhātu",
  "anya-e0804n3:121_0": "Vajja vajjane. Vajjeti, vajjayati. Parivajjanako. Vajjito sīlavantehi, kathaṁ bhikkhu karissasīti.",
  "anya-e0804n3:122_0": "Tujja balapālanesu. Tujjeti, tujjayati.",
  "anya-e0804n3:123_0": "Tuji piji hiṁsābaladānaniketanesu. Niketanaṁ nivāso. Tuñjeti, tuñjayati. Piñjeti. Piñjayati.",
  "anya-e0804n3:124_0": "Khaji kicchajīvane. Khañjeti, khañjayati. Khañjo.",
  "anya-e0804n3:125_0": "Khaji rakkhaṇe. Tādisāniyeva rūpāni. Bhūvādigaṇe “khaji gativekalleti imissā “khañjatī”ti rūpaṁ.",
  "anya-e0804n3:126_0": "Pūja pūjāyaṁ. Pūjeti, pūjayati. Pūjā.",
  "anya-e0804n3:126_1": "Esāva pūjanā seyyo. Pūjako, pūjito, pūjanīyo,",
  "anya-e0804n3:126_2": "pūjaneyyo,",
  "anya-e0804n3:126_3": "pūjetabbo, pujjo.",
  "anya-e0804n3:127_0": "Gajamaddanasaddesu. Gajeti, gajayati. Gajo.",
  "anya-e0804n3:128_0": "Tija nisāne. Tejeti, tejayati.",
  "anya-e0804n3:129_0": "Vaja magganasaṅkhāresu. Vajeti, vajayati.",
  "anya-e0804n3:130_0": "Tajja santajjane. Tajjeti, tajjayati. Santajjeti, santajjayati. Santajjito.",
  "anya-e0804n3:131_0": "Ajja paṭisajjane. Ajjeti, ajjayati.",
  "anya-e0804n3:132_0": "Sajja sajjane. Sajjeti, sajjayati dānaṁ. Gamanasajjo hutvā.",
  "anya-e0804n3:133_0": "Bhaja vissāse. Bhajeti, bhajayati. Bhūvādigaṇe pana “bhajatī”ti rūpaṁ, bhatti, sambhatti.",
  "anya-e0804n3:134_0": "Tuji piji luji bhaji bhāsāyaṁ. Tuñjeti,",
  "anya-e0804n3:134_1": "tuñjayati. Piñjeti,",
  "anya-e0804n3:134_2": "piñjayati. Luñjeti,",
  "anya-e0804n3:134_3": "luñjayati. Bhañjeti,",
  "anya-e0804n3:134_4": "bhañjayati.",
  "anya-e0804n3:134_5": "Kathetīti attho.",
  "anya-e0804n3:135_0": "Ruja hiṁsāyaṁ. Rojeti, rojayati. Rogo.",
  "anya-e0804n3:136_0": "Bhāja puthakammani.",
  "anya-e0804n3:136_1": "Puthakammaṁ puthakkaraṇaṁ,",
  "anya-e0804n3:136_2": "visuṁ kriyāti attho. Bhājeti,",
  "anya-e0804n3:136_3": "bhājayati.",
  "anya-e0804n3:136_4": "Vibhājeti,",
  "anya-e0804n3:136_5": "vibhājayati. Vibhatti.",
  "anya-e0804n3:137_0": "Sabhāja sītisevanesu. Sabhājeti, sabhājayati.",
  "anya-e0804n3:138_0": "Laja pakāsane. Lajeti, lajayati. Lājā.",
  "anya-e0804n3:139_0": "Yuja saṁyamane. Saṁpubbo bandhane. Yojeti, yojayati. Saṁyojeti, saṁyojayati. Saṁyojanaṁ.",
  "anya-e0804n3:140_0": "Majja soceyyālaṅkāresu. Majjeti, majjayati. Sammajjeti, sammajjayati. Sammajjā.",
  "anya-e0804n3:141_0": "Bhājabhājanadānesu. Bhājeti, bhājayati. Kathaṁ vessantaro putto, gajaṁ bhājeti sañcaya.",
  "anya-e0804n3:142_0": "Jakārantadhāturūpāni.",
  "anya-e0804n3:143_0": "Jhañantā appasiddhā.",
  "anya-e0804n3:143_1": "Saddasatthe pana “ñā niyojane”ti paṭhanti,",
  "anya-e0804n3:143_2": "rūpaṁ pana buddhavacanānukūlaṁ na bhavati,",
  "anya-e0804n3:143_3": "tasmā na dassitaṁ amhehi.",
  "anya-e0804n3:144_0": "Ṭakārantadhātu",
  "anya-e0804n3:145_0": "Ghaṭṭa ghaṭṭane.",
  "anya-e0804n3:145_1": "Ghaṭṭanaṁ vāyāmakaraṇaṁ. Ghaṭṭeti,",
  "anya-e0804n3:145_2": "ghaṭṭayati.",
  "anya-e0804n3:145_3": "Ettha tu “ghaṭṭesi, ghaṭṭesi,",
  "anya-e0804n3:145_4": "kiṁkāraṇā ghaṭṭesi,",
  "anya-e0804n3:145_5": "ahaṁ taṁ jānāmī”ti nidassanaṁ.",
  "anya-e0804n3:146_0": "Ghaṭa saṅghāte.",
  "anya-e0804n3:146_1": "Pubbe viya kriyāpadāni,",
  "anya-e0804n3:146_2": "nāmikatte “ghaṭo,",
  "anya-e0804n3:146_3": "ghaṭā”ti rūpāni.",
  "anya-e0804n3:146_4": "Ettha gaṭoti pānīyaghaṭo.",
  "anya-e0804n3:146_5": "Ghaṭāti samūho “macchaghaṭā”tiādīsu viya.",
  "anya-e0804n3:147_0": "Ghaṭṭa calane. Ghaṭṭeti, ghaṭṭayati.",
  "anya-e0804n3:148_0": "Naṭa avasandane. Avasandanaṁ gattavikkhepo. Naṭeti, naṭayati.",
  "anya-e0804n3:149_0": "Cuṭa chuṭa kuṭṭa chedane. Cuṭeti, cuṭayati. Chuṭeti, chuṭayati. Kuṭṭeti, kuṭṭayati.",
  "anya-e0804n3:150_0": "Puṭṭa caṭṭa appabhāve. Puṭṭeti, puṭṭayati. Cuṭṭeti, cuṭṭayati, appaṁ bhavatīti attho.",
  "anya-e0804n3:151_0": "Muṭa sañcuṇṇane. Moṭeti, moṭayati.",
  "anya-e0804n3:152_0": "Aṭṭa suṭṭa anādare. Aṭṭeti, aṭṭayati. Suṭṭeti, suṭṭayati.",
  "anya-e0804n3:153_0": "Khaṭṭasaṁvaraṇe khaṭṭeti, khaṭṭayati.",
  "anya-e0804n3:154_0": "Saṭṭa hiṁsābaladānaniketanesu. Saṭṭeti, saṭṭayati.",
  "anya-e0804n3:155_0": "Tuvaṭṭa nipajjāyaṁ. Tuvaṭṭeti, tuvaṭṭayati. Chabbaggiyā bhikkhū ekamañce tuvaṭṭenti.",
  "anya-e0804n3:156_0": "Chaṭṭa chaṭṭane. Chaṭṭeti,",
  "anya-e0804n3:156_1": "chaṭṭayati.",
  "anya-e0804n3:156_2": "Atrāyaṁ pāḷi –",
  "anya-e0804n3:156_3": "sace so chaṭṭeti,",
  "anya-e0804n3:156_4": "iccetaṁ kusalaṁ.",
  "anya-e0804n3:156_5": "Noce chaṭṭeti,",
  "anya-e0804n3:156_6": "pañcahaṅgehi samannāgato bhikkhu rūpiyachaṭṭako sammannitabbo.",
  "anya-e0804n3:157_0": "Puṭa hiṁsāyaṁ. Poṭeti, poṭayati.",
  "anya-e0804n3:158_0": "Kīṭa bandhe. Bandho bandhanaṁ. Kīṭeti, kīṭayati. Kīṭo.",
  "anya-e0804n3:159_0": "Cuṭi chedane. Cuṇṭeti, cuṇṭayati.",
  "anya-e0804n3:160_0": "Luṭi theyye. Luṇṭeti, luṇṭayati.",
  "anya-e0804n3:161_0": "Kūṭa appasāde. Kūṭeti, kūṭayati. Kūṭaṁ rajataṁ. Kūṭā gāvī. Kuṭatāpaso.",
  "anya-e0804n3:162_0": "Cuṭa puṭa phuṭa vibhede. Cuṭeti, cuṭayati. Poṭeti, poṭayati. Phoṭeti, phoṭayati. Aṅguliyo phoṭesuṁ.",
  "anya-e0804n3:163_0": "Ghaṭa saṅghāṭe hantyatthe ca. Ghaṭeti, ghaṭayati.",
  "anya-e0804n3:164_0": "Paṭa puṭa luṭa ghaṭa ghaṭi bhāsāyaṁ. Pāṭeti, pāṭayati. Poṭeti, poṭayati. Loṭeti, loṭayati. Ghāṭeti,",
  "anya-e0804n3:164_1": "ghāṭayati. Ghaṇṭeti,",
  "anya-e0804n3:164_2": "ghaṇṭayati.",
  "anya-e0804n3:165_0": "Paṭa vaṭa ganthe. Paṭeti, paṭayati. Vaṭeti, vaṭayati.",
  "anya-e0804n3:166_0": "Kheṭa bhakkhaṇe. Kheṭeti, kheṭayati.",
  "anya-e0804n3:167_0": "Khoṭa khepe. Khoṭeti, khoṭayati.",
  "anya-e0804n3:168_0": "Kuṭi dāhe. Kuṭeti, kuṭayati.",
  "anya-e0804n3:169_0": "Yuṭa saṁsagge. Yoṭeti, yoṭayati.",
  "anya-e0804n3:170_0": "Vaṭa vibhajane. Vaṭeti, vaṭayati.",
  "anya-e0804n3:171_0": "Ṭakārantadhāturūpāni.",
  "anya-e0804n3:172_0": "Ṭhakārantadhātu",
  "anya-e0804n3:173_0": "Saṭhasaṅkhāragatīsu. Saṭheti, saṭhayati.",
  "anya-e0804n3:174_0": "Suṭha ālasiye. Soṭheti, soṭhayati.",
  "anya-e0804n3:175_0": "Suṭhi sosane. Suṇṭheti, suṇṭhayati.",
  "anya-e0804n3:176_0": "Saṭha silāghāyaṁ. Saṭheti, saṭhayati.",
  "anya-e0804n3:177_0": "Saṭha asammābhāsane. Saṭheti. Saṭhayati, saṭho.",
  "anya-e0804n3:178_0": "Ettha saṭhoti kerāṭiko. Saṭhayatīti saṭho, na sammā bhāsatīti attho.",
  "anya-e0804n3:179_0": "Saṭha ketave. Rūpaṁ tādisameva.",
  "anya-e0804n3:180_0": "“Sudassaṁ vajjamaññesaṁ, attano pana duddasaṁ…pe…",
  "anya-e0804n3:181_0": "Attano pana chādeti, kaliṁva kitavāsaṭho”ti.",
  "anya-e0804n3:182_0": "Ettha sākuṇiko “kitavā”ti vutto. Tassa idaṁ ketavaṁ, tasmiṁ ketave ayaṁ dhātu vattatīti attho.",
  "anya-e0804n3:183_0": "Kaṭhi soke. Kaṇṭheti, kaṇṭhayati.",
  "anya-e0804n3:184_0": "Ṭhakārantadhāturūpāni.",
  "anya-e0804n3:185_0": "Ḍakārantadhātu",
  "anya-e0804n3:186_0": "Paṭi parihāse. Paṇḍeti, paṇḍayati. Uppaṇḍeti, uppaṇḍayati. Manussānaṁ naṁ bhikkhuniṁ uppaṇḍiṁsu.",
  "anya-e0804n3:187_0": "Laḍi ukkhepe. Laṇḍeti, laṇḍayati.",
  "anya-e0804n3:188_0": "Khaḍi kaḍi chede. Khaṇḍeti, khaṇḍayati. Kaṇḍeti, kaṇḍayati. Khaṇḍo, kaṇḍo.",
  "anya-e0804n3:189_0": "Piḍisaṅghāte. Piṇḍeti, piṇḍayati. Piṇḍo.",
  "anya-e0804n3:190_0": "Ettha ca piṇḍoti samūhasaṅkhāto kalāpopi “coḷaṁ piṇḍo rati khiḍḍā”ti ettha vutto āhārasaṅkhāto piṇḍopi piṇḍoyeva.",
  "anya-e0804n3:191_0": "Kuḍi vedhane. Kuṇḍeti, kuṇḍayati. Kuṇḍalaṁ.",
  "anya-e0804n3:192_0": "Maḍi bhūsāyaṁ hasane ca. Maṇḍeti, maṇḍayati. Maṇḍo, maṇḍanaṁ, maṇḍito.",
  "anya-e0804n3:193_0": "Bhaḍi kalyāṇe. Kalyāṇaṁ kalyāṇatā. Bhaṇḍeti, bhaṇḍayati. Bhaṇḍo.",
  "anya-e0804n3:194_0": "Ettha ca bhaṇḍoti dhanaṁ, alaṅkāro vā. “Bhaṇḍaṁ gaṇhāti. Samalaṅkaritvā bhaṇḍenā”ti ca ādīsu viya.",
  "anya-e0804n3:195_0": "Daṇḍa daṇḍavinipāte. Daṇḍeti, daṇḍayati. Daṇḍo.",
  "anya-e0804n3:196_0": "Chaḍḍa chaḍḍane. Chaḍḍeti,",
  "anya-e0804n3:196_1": "chaḍḍayati.",
  "anya-e0804n3:196_2": "Chaḍḍanako.",
  "anya-e0804n3:196_3": "Chaḍḍiyati, chaḍḍito.",
  "anya-e0804n3:196_4": "Chaḍḍituṁ,",
  "anya-e0804n3:196_5": "chaḍḍayituṁ,",
  "anya-e0804n3:196_6": "chaḍḍetvā,",
  "anya-e0804n3:196_7": "chaḍḍayitvā.",
  "anya-e0804n3:197_0": "Ḍakārantadhāturūpāni.",
  "anya-e0804n3:198_0": "Ḍhakārantadhātu",
  "anya-e0804n3:199_0": "Vaḍḍha ākiraṇe. Kaṁsapātiyā pāyāsaṁ vaḍḍheti, vaḍḍhayati. Bhattaṁ vaḍḍhetvā adāsi.",
  "anya-e0804n3:200_0": "Imāni ḍhakārantadhāturūpāni.",
  "anya-e0804n3:201_0": "Ṇakārantadhātu",
  "anya-e0804n3:202_0": "Vaṇṇa vaṇṇakriyāvitthāraguṇavacanesu.",
  "anya-e0804n3:202_1": "Vaṇṇo pasaṁsā.",
  "anya-e0804n3:202_2": "Kriyā karaṇaṁ.",
  "anya-e0804n3:202_3": "Vitthāro vitthinnatā.",
  "anya-e0804n3:202_4": "Guṇo sīlādidhammo.",
  "anya-e0804n3:202_5": "Vacanaṁ vācā. Vaṇṇeti,",
  "anya-e0804n3:202_6": "vaṇṇayati. Vaṇṇo, vaṇṇaṁ, suvaṇṇaṁ,",
  "anya-e0804n3:202_7": "saṁvaṇṇanā.",
  "anya-e0804n3:203_0": "Vaṇṇasaddo chavithutikulavaggakāraṇasaṇṭhānapamāṇarūpāyatanādīsu dissati.",
  "anya-e0804n3:203_1": "Tattha “suvaṇṇavaṇṇosi bhagavā”ti evamādīsu chaviyaṁ.",
  "anya-e0804n3:203_2": "“Kadā saññūḷhā pana te gahapati samaṇassa gotamassa vaṇṇā”ti evamādīsu thutiyaṁ.",
  "anya-e0804n3:203_3": "“Cattārome bho gotama vaṇṇā”tievamādīsu kulavagge.",
  "anya-e0804n3:203_4": "“Atha kena nu vaṇṇena,",
  "anya-e0804n3:203_5": "gandhathenoti vuccatī”ti evamādīsu kāraṇe.",
  "anya-e0804n3:203_6": "“Mahantaṁ hatthirājavaṇṇaṁ abhinimminitvā”tievamādīsu saṇṭhāne.",
  "anya-e0804n3:203_7": "“Tayo pattassa vaṇṇā”ti evamādīsu pamāṇe.",
  "anya-e0804n3:203_8": "“Vaṇṇo gandho raso ojā”ti evamādīsu rūpāyataneti.",
  "anya-e0804n3:204_0": "Tattha chaviyanti chavigatā vaṇṇadhātu eva “suvaṇṇavaṇṇo”ti ettha vaṇṇaggahaṇena gahitāti apare.",
  "anya-e0804n3:204_1": "Vaṇṇanaṁ kittiyā ugghosananti vaṇṇo, thuti.",
  "anya-e0804n3:204_2": "Vaṇṇiyati asaṅkarato vavatthapiyatīti vaṇṇo,",
  "anya-e0804n3:204_3": "kulavaggo.",
  "anya-e0804n3:204_4": "Vaṇṇiyati phalaṁ etena yathāsabhāvato vibhāviyatīti vaṇṇo, kāraṇaṁ,",
  "anya-e0804n3:204_5": "vaṇṇaṁ dīgharassādivasena saṇṭhahananti vaṇṇo,",
  "anya-e0804n3:204_6": "saṇṭhānaṁ.",
  "anya-e0804n3:204_7": "Vaṇṇiyati aḍḍhamahantādivasena pamiyatīti vaṇṇo, pamāṇaṁ.",
  "anya-e0804n3:204_8": "Vaṇṇeti vikāramāpajjamānaṁ hadayaṅgatabhāvaṁ pakāsetīti vaṇṇo,",
  "anya-e0804n3:204_9": "rūpāyatanaṁ.",
  "anya-e0804n3:204_10": "Evaṁ tena tena pavattinimittena vaṇṇasaddassa tasmiṁ tasmiṁ atthe pavatti veditabbā.",
  "anya-e0804n3:205_0": "Aparampi vaṇṇasaddassa atthuddhāraṁ vadāma.",
  "anya-e0804n3:205_1": "Vaṇṇasaddo saṇṭhānajāti rūpāyatanakāraṇapamāṇaguṇapasaṁsājātarūpapuḷinakkharādīsu dissati.",
  "anya-e0804n3:205_2": "Ayañhi “mahantaṁ sapparājavaṇṇaṁ abhinimminitvā”tiādīsu saṇṭhāne dissati,",
  "anya-e0804n3:205_3": "“brāhmaṇova seṭṭho vaṇṇo,",
  "anya-e0804n3:205_4": "hīno añño vaṇṇo”tiādīsu jātiyaṁ.",
  "anya-e0804n3:205_5": "“Paramāya vaṇṇapokkharatāya samannāgato”tiādīsu rūpāyatane.",
  "anya-e0804n3:206_0": "“Na harāmi na bhañjāmi, ārā siṅghāmi vārijaṁ;",
  "anya-e0804n3:207_0": "Atha kena nu vaṇṇena, gandhathenoti vuccatī”ti",
  "anya-e0804n3:208_0": "Ādīsu kāraṇe.",
  "anya-e0804n3:208_1": "“Tayo pattassa vaṇṇā”tiādīsu pamāṇe.",
  "anya-e0804n3:208_2": "“Kadā saññūḷhā pana te gahapati samaṇassa gotamassa vaṇṇā”tiādīsu guṇe.",
  "anya-e0804n3:208_3": "“Vaṇṇārahassa vaṇṇaṁ bhāsatī”tiādīsu pasaṁsāyaṁ.",
  "anya-e0804n3:208_4": "“Vaṇṇaṁ añjanavaṇṇena,",
  "anya-e0804n3:208_5": "kāliṅgamhi vanimhase”ti ettha jātarūpe.",
  "anya-e0804n3:208_6": "“Akilāsuno vaṇṇapathe khaṇantā”ti ettha puḷine.",
  "anya-e0804n3:208_7": "“Vaṇṇāgamo vaṇṇavipariyāyo”tiādīsu akkhare dissati.",
  "anya-e0804n3:208_8": "Iccevaṁ sabbathāpi –",
  "anya-e0804n3:209_0": "Chaviyaṁ thutiyaṁ heme, kulavagge ca kāraṇe;",
  "anya-e0804n3:210_0": "Saṇṭhāne ca pamāṇe ca, rūpāyatanajātisu;",
  "anya-e0804n3:211_0": "Guṇakkharesu puḷine, vaṇṇasaddo pavattati;",
  "anya-e0804n3:212_0": "Suvaṇṇasaddo chavisampattigaruḷajātarūpesu āgato.",
  "anya-e0804n3:212_1": "Ayañhi “suvaṇṇe dubbaṇṇe,",
  "anya-e0804n3:212_2": "sugate duggate”ti,",
  "anya-e0804n3:212_3": "“suvaṇṇatā sussaratā”ti ca evamādīsu chavisampattiyaṁ āgato.",
  "anya-e0804n3:212_4": "“Kākaṁ suvaṇṇā parivārayantī”tiādīsu garuḷe.",
  "anya-e0804n3:212_5": "“Suvaṇṇavaṇṇo kañcanasannibhattaco”tiādīsu jātarūpeti.",
  "anya-e0804n3:213_0": "Puṇa saṅghāte. Puṇeti, puṇayati.",
  "anya-e0804n3:214_0": "Cuṇa saṅkocane. Cuṇeti, cuṇayati.",
  "anya-e0804n3:215_0": "Cuṇṇa peraṇe. Cuṇṇeti, cuṇṇayati. Cuṇṇaṁ. Cuṇṇavicuṇṇaṁ karoti.",
  "anya-e0804n3:216_0": "Saṇa dāne. Saṇeti, saṇayati.",
  "anya-e0804n3:217_0": "Kuṇa saṅkocane. Kuṇeti, kuṇayati. Kuṇo. Kuṇahattho. Hatthena kuṇī.",
  "anya-e0804n3:218_0": "Tūṇa pūraṇe. Tūṇeti, tūṇayati. Tūṇī.",
  "anya-e0804n3:219_0": "Ettha tūṇīti sarakalāpo. Sā hi tūṇenti pūrenti sare etthāti tūṇī.",
  "anya-e0804n3:220_0": "Bhūṇa bhāsāyaṁ. Bhūṇeti, bhūṇayati.",
  "anya-e0804n3:221_0": "Kaṇa nimīlane. Kāṇeti, kāṇayati. Kāṇo.",
  "anya-e0804n3:222_0": "Ettha kāṇoti ekena vā dvīhi vā akkhīhi parihīnakkhi.",
  "anya-e0804n3:222_1": "Aṭṭhakathācariyā pana “kāṇo nāma ekakkhinā kāṇo,",
  "anya-e0804n3:222_2": "andho nāma ubhayakkhikāṇo”ti vadanti,",
  "anya-e0804n3:222_3": "taṁ kāṇandhasaddānaṁ ekatthasannipāte yujjati.",
  "anya-e0804n3:222_4": "Itarathā kāṇakacchapopamasutte vutto kacchapo ekasmiṁ kāṇo siyā,",
  "anya-e0804n3:222_5": "ekakkhikāṇo ca pana puriso “andho”ti na vattabbo siyā,",
  "anya-e0804n3:222_6": "tasmā tesamayugaḷatte ekekassa yathāsambhavaṁ dvinnaṁ dvinnamākārānaṁ vācakatā daṭṭhabbā.",
  "anya-e0804n3:222_7": "Tathā hi kosalasaṁyuttaṭṭhakathāyaṁ “kāṇoti ekacchikāṇo vā ubhayacchikāṇo vā”ti vuttaṁ.",
  "anya-e0804n3:222_8": "Atha vā “ovadeyyānusāseyyā”ti ettha ovādānusāsanānaṁ viya savisesatā avisesatā ca daṭṭhabbā.",
  "anya-e0804n3:223_0": "Gaṇa saṅkhyāne. Gaṇeti, gaṇayati. Gaṇanā, gaṇo.",
  "anya-e0804n3:224_0": "Ettha gaṇanāti saṅkhyā.",
  "anya-e0804n3:224_1": "Gaṇoti bhikkhusamūho.",
  "anya-e0804n3:224_2": "Yesaṁ vā kesañci samūho.",
  "anya-e0804n3:224_3": "Samūhassa ca anekāni nāmāni.",
  "anya-e0804n3:224_4": "Seyyathidaṁ –",
  "anya-e0804n3:225_0": "Saṅgho gaṇo samūho ca,",
  "anya-e0804n3:226_0": "Khandho sannicayo cayo;",
  "anya-e0804n3:227_0": "Samuccayo ca nicayo,",
  "anya-e0804n3:228_0": "Vaggo pūgo ca rāsi ca.",
  "anya-e0804n3:229_0": "Kāyo nikāyo nikaro,",
  "anya-e0804n3:230_0": "Kadambo visaro ghaṭā;",
  "anya-e0804n3:231_0": "Samudāyo ca sandeho,",
  "anya-e0804n3:232_0": "Saṅghāto samayo karo.",
  "anya-e0804n3:233_0": "Ogho puñjo kalāpo ca,",
  "anya-e0804n3:234_0": "Piṇḍo jālañca maṇḍalaṁ;",
  "anya-e0804n3:235_0": "Saṇḍo pavāho iccete,",
  "anya-e0804n3:236_0": "Samūhatthābhidhāyakāti.",
  "anya-e0804n3:237_0": "Kiñcāpi ete saṅghagaṇasamūhādayo saddā samūhatthavācakā,",
  "anya-e0804n3:237_1": "tathāpi saṅghagaṇasaddāyeva vināpi visesakapadena bhikkhusamūhe vattanti, nāññe,",
  "anya-e0804n3:237_2": "aññe pana saṅghagaṇasaddehi saddhiṁ aññamaññañca kadāci samānatthavisayā honti,",
  "anya-e0804n3:237_3": "kadāci asamānatthavisayā,",
  "anya-e0804n3:237_4": "tasmā yathāpāvacanaṁ asammuyhantena yojetabbā. “Eko,",
  "anya-e0804n3:237_5": "dve”tiādinā gaṇetabboti gaṇo.",
  "anya-e0804n3:238_0": "Kaṇṇasavane. Kaṇṇeti,",
  "anya-e0804n3:238_1": "kaṇṇayati. Kaṇṇo.",
  "anya-e0804n3:238_2": "Kaṇṇayanti saddaṁ suṇanti etenāti kaṇṇo,",
  "anya-e0804n3:238_3": "yo loke “savanaṁ,",
  "anya-e0804n3:238_4": "sota”nti ca vuccati.",
  "anya-e0804n3:239_0": "Kuṇa guṇa āmantane. Kuṇeti, kuṇayati. Guṇeti, guṇayati. Guṇo. Goṇo.",
  "anya-e0804n3:240_0": "Ettha guṇoti sīlādayo dhammā,",
  "anya-e0804n3:240_1": "kenaṭṭhena te guṇā.",
  "anya-e0804n3:240_2": "Goṇāpiyati āmantāpiyati attani patiṭṭhito puggalo daṭṭhuṁ sotuṁ pūjituñca icchantehi janehīti guṇo.",
  "anya-e0804n3:240_3": "Ettha kiñcāpi sīlādidhammānaṁ āmantāpanaṁ natthi,",
  "anya-e0804n3:240_4": "tathāpi taṁhetuāmantanaṁ nimantanañca teyeva karonti nāmāti evaṁ vuttaṁ.",
  "anya-e0804n3:240_5": "Tathā hi –",
  "anya-e0804n3:241_0": "“Yathāpi khettasampanne,",
  "anya-e0804n3:242_0": "Bījaṁ appampi ropitaṁ;",
  "anya-e0804n3:243_0": "Sammā dhāraṁ pavassante,",
  "anya-e0804n3:244_0": "Phalaṁ toseti kassaka”nti",
  "anya-e0804n3:245_0": "Ettha kassakassa tuṭṭhiuppattikāraṇattā hetuvasena niccetanassapi phalassa tosanaṁ vuttaṁ,",
  "anya-e0804n3:245_1": "evamidhāpi āmantāpanakāraṇattā evaṁ vuttaṁ.",
  "anya-e0804n3:245_2": "Aññe pana “guñjante abyayante iti guṇā”ti atthaṁ vadanti.",
  "anya-e0804n3:245_3": "Tadanurūpaṁ pana dhātusaddaṁ na passāma,",
  "anya-e0804n3:245_4": "“guṇa āmantane” icceva passāma,",
  "anya-e0804n3:245_5": "vicāretvā gahetabbaṁ.",
  "anya-e0804n3:246_0": "Vaṇa gattavicuṇṇane. Vaṇeti, vaṇayati. Vaṇo.",
  "anya-e0804n3:247_0": "Ettha vaṇoti aru. Sā hi sarīraṁ vaṇayati vicuṇṇeti chiddāvachiddaṁ karotīti vaṇoti vuccati.",
  "anya-e0804n3:248_0": "Paṇṇa harite. Paṇṇeti, paṇṇayati. Tālapaṇṇaṁ. Sūpeyyapaṇṇaṁ.",
  "anya-e0804n3:249_0": "Ettha ca haritabhāvavigatepi vatthusmiṁ paṇṇabhāvo rūḷhito pavattoti daṭṭhabbo. “Paṇṇaṁ, pattaṁ, palāso,",
  "anya-e0804n3:249_1": "dalaṁ” iccete samānatthā.",
  "anya-e0804n3:250_0": "Paṇa byavahāre. Paṇeti, paṇayati. Rājā ca daṇḍaṁ garukaṁ paṇeti.",
  "anya-e0804n3:251_0": "Imāni ṇakārantadhāturūpāni.",
  "anya-e0804n3:252_0": "Takārantadhātu",
  "anya-e0804n3:253_0": "Cinta cintāyaṁ. Cinteti,",
  "anya-e0804n3:253_1": "cintayati. Cittaṁ, cintā, cintanā,",
  "anya-e0804n3:253_2": "cintanako.",
  "anya-e0804n3:253_3": "Kārite “cintāpeti,",
  "anya-e0804n3:253_4": "cintāpayatī”ti rūpāni.",
  "anya-e0804n3:254_0": "Tattha cittanti ārammaṇaṁ cintetīti cittaṁ,",
  "anya-e0804n3:254_1": "vijānātīti attho,",
  "anya-e0804n3:254_2": "sabbacittasādhāraṇavasenetaṁ daṭṭhabbaṁ.",
  "anya-e0804n3:254_3": "Ettha siyā –",
  "anya-e0804n3:254_4": "kasmā “ārammaṇaṁ cintetīti citta”nti vatvāpi “vijānātīti attho”ti vuttaṁ,",
  "anya-e0804n3:254_5": "nanu cintanavijānanā nānāsabhāvā.",
  "anya-e0804n3:254_6": "Na hi “cintetī”ti padassa “vijānātī”ti attho sambhavati,",
  "anya-e0804n3:254_7": "duppaññassa hi nānappakārehi cintayatopi sukhumatthādhigamo na hotīti? Saccaṁ,",
  "anya-e0804n3:254_8": "“vijānātī”ti idaṁ padaṁ cittassa saññāpaññākiccehi visiṭṭhavisayaggahaṇaṁ dīpetuṁ vuttaṁ sabbacittasādhāraṇattā cittasaddassa.",
  "anya-e0804n3:254_9": "Yañhi dhammajātaṁ “citta”nti vuccati,",
  "anya-e0804n3:254_10": "tadeva viññāṇaṁ,",
  "anya-e0804n3:254_11": "tasmā vijānanatthaṁ gahetvā saññāpaññākiccāvisiṭṭhavisayaggahaṇaṁ dīpetuṁ “vijānātī”ti vuttaṁ.",
  "anya-e0804n3:255_0": "Idāni aññagaṇikadhātuvasenapi nibbacanaṁ pakāsayāma –",
  "anya-e0804n3:255_1": "sabbesu cittesu yaṁ lokiyakusalākusalamahākriyacittaṁ,",
  "anya-e0804n3:255_2": "taṁ javanavīthivasena attano santānaṁ cinotīti cittaṁ,",
  "anya-e0804n3:255_3": "vipākaṁ kammakilesehi citanti cittaṁ,",
  "anya-e0804n3:255_4": "idaṁ cidhātuvasena nibbacanaṁ.",
  "anya-e0804n3:255_5": "Yaṁ kiñci loke vicittaṁ sippajātaṁ,",
  "anya-e0804n3:255_6": "sabbassa tassa citteneva karaṇato citteti vicitteti vicittaṁ kariyati etenāti cittaṁ,",
  "anya-e0804n3:255_7": "cittakaraṇatāya cittanti vuttaṁ hoti,",
  "anya-e0804n3:255_8": "idaṁ cittadhātuvasena nibbacanaṁ.",
  "anya-e0804n3:255_9": "Cittatāya cittaṁ,",
  "anya-e0804n3:255_10": "idaṁ pāṭipadikavasena nibbacanaṁ.",
  "anya-e0804n3:255_11": "Tenāhu aṭṭhakathācariyā “sabbampi yathānurūpato cittatāya cittaṁ,",
  "anya-e0804n3:255_12": "cittakaraṇatāya cittanti evamettha attho veditabbo”ti.",
  "anya-e0804n3:256_0": "Ettha hi cittassa sarāgasadosādibhedabhinnattā sampayuttabhūmiārammaṇahīnamajjhimapaṇītādhipatīnaṁ vasena cittassa cittatā veditabbā.",
  "anya-e0804n3:256_1": "Kiñcāpi ekassa cittassa evaṁ vicittatā natthi,",
  "anya-e0804n3:256_2": "tathāpi vicittānaṁ antogadhattā samudāyavohārena avayavopi “citta”nti vuccati,",
  "anya-e0804n3:256_3": "yathā pabbatanadīsamuddādiekadesesu diṭṭhesu pabbatādayo diṭṭhāti vuccanti.",
  "anya-e0804n3:256_4": "Tenāhu aṭṭhakathācariyā “kāmañcettha ekameva evaṁ cittaṁ na hoti,",
  "anya-e0804n3:256_5": "cittānaṁ pana antogadhattā etesu yaṁ kiñci ekampi cittatāya ‘citta’nti vattuṁ vaṭṭatī”ti.",
  "anya-e0804n3:257_0": "Ettha ca vuttappakārānamatthānaṁ vinicchayo bavati. Kathaṁ?",
  "anya-e0804n3:257_1": "Yasmā yattha yattha yathā yathā attho labbhati,",
  "anya-e0804n3:257_2": "tattha tattha tathā tathā gahetabbo.",
  "anya-e0804n3:257_3": "Tasmā yaṁ āsevanapaccayabhāvena cinoti,",
  "anya-e0804n3:257_4": "yañca kammunā abhisaṅkhatattā citaṁ,",
  "anya-e0804n3:257_5": "taṁ tena kāraṇena cittanti vuttaṁ.",
  "anya-e0804n3:257_6": "Yaṁ pana tathā na hoti,",
  "anya-e0804n3:257_7": "taṁ parittakriyadvayaṁ antimajavanañca labbhamānacintanavicittatādivasena cittanti veditabbaṁ,",
  "anya-e0804n3:257_8": "hasituppādo pana aññajavanagatikoyevāti.",
  "anya-e0804n3:258_0": "Imāni cittassa nāmāni –",
  "anya-e0804n3:259_0": "Cittaṁ mano mānasañca, viññāṇaṁ hadayaṁ manaṁ;",
  "anya-e0804n3:260_0": "Nāmānetāni vohāra-pathe vattanti pāyato.",
  "anya-e0804n3:261_0": "Cittasaddo paññattiyaṁ viññāṇe vicitte cittakamme acchariyeti evamādīsu atthesu dissati.",
  "anya-e0804n3:261_1": "Ayañhi “citto gahapati.",
  "anya-e0804n3:261_2": "Cittamāso”tiādīsu paññattiyaṁ dissati.",
  "anya-e0804n3:261_3": "“Cittaṁ mano mānasa”ntiādīsu viññāṇe.",
  "anya-e0804n3:261_4": "“Vicittavatthābharaṇā”tiādīsu vicitte.",
  "anya-e0804n3:261_5": "“Diṭṭhaṁ vo bhikkhave caraṇaṁ nāma citta”ntiādīsu cittakamme.",
  "anya-e0804n3:261_6": "“Iṅgha maddi nisāmehi,",
  "anya-e0804n3:261_7": "cittarūpaṁva dissatī”tiādīsu acchariyeti.",
  "anya-e0804n3:262_0": "Cita sañcetane. Ceteti, cetayati.",
  "anya-e0804n3:262_1": "Ratto kho brāhmaṇa rāgena abhibhūto attabyābādhāyapi ceteti,",
  "anya-e0804n3:262_2": "parabyābādhāyapi ceteti,",
  "anya-e0804n3:262_3": "ubhayabyābādhāyapi ceteti.",
  "anya-e0804n3:262_4": "Ākaṅkhati cetayati,",
  "anya-e0804n3:262_5": "taṁ nisedha jutindhara. Cetanā,",
  "anya-e0804n3:262_6": "sañcetanā.",
  "anya-e0804n3:262_7": "Cetayitaṁ, cetetvā,",
  "anya-e0804n3:262_8": "cetayitvā.",
  "anya-e0804n3:262_9": "Sañcicca pāṇaṁ jīvitā voropeti.",
  "anya-e0804n3:263_0": "Tattha cetanāti cetayatīti cetanā,",
  "anya-e0804n3:263_1": "saddhiṁ attanā sampayuttadhamme ārammaṇe abhisandahatīti attho.",
  "anya-e0804n3:263_2": "Sañcetanāti upasaggavasena padaṁ vaḍḍhitaṁ.",
  "anya-e0804n3:263_3": "Cetayitanti cetanākāro.",
  "anya-e0804n3:263_4": "Sañciccāti sayaṁ ñatvā,",
  "anya-e0804n3:263_5": "cecca abhivitaritvāti attho.",
  "anya-e0804n3:263_6": "Imāni cetanāya nāmāni –",
  "anya-e0804n3:264_0": "Sañcetanā cetayitaṁ, cetanā kammameva ca;",
  "anya-e0804n3:265_0": "Kammañhi “cetanā” tveva, jinenāhacca bhāsitaṁ.",
  "anya-e0804n3:266_0": "Atrāyaṁ pāḷi “cetanāhaṁ bhikkhave kammaṁ vadāmi, cetayitvā kammaṁ karoti kāyena vācāya manasā”ti.",
  "anya-e0804n3:267_0": "Mantaguttabhāsane. Manteti,",
  "anya-e0804n3:267_1": "mantayati,",
  "anya-e0804n3:267_2": "nimanteti,",
  "anya-e0804n3:267_3": "nimantayati, āmanteti,",
  "anya-e0804n3:267_4": "āmantayati.",
  "anya-e0804n3:267_5": "Janā saṅgamma mantenti,",
  "anya-e0804n3:267_6": "mantayanti,",
  "anya-e0804n3:267_7": "mantayiṁsu rahogatā.",
  "anya-e0804n3:267_8": "Nimantayittha rājānaṁ.",
  "anya-e0804n3:267_9": "Āmantayittha devindo,",
  "anya-e0804n3:267_10": "visukammaṁ mahiddhikaṁ. Mantā, manto.",
  "anya-e0804n3:267_11": "Kārite “mantāpeti,",
  "anya-e0804n3:267_12": "mantāpayatī”ti rūpāni.",
  "anya-e0804n3:268_0": "Ettha mantāti paññā,",
  "anya-e0804n3:268_1": "“gavesanasaññā”tipi vadanti.",
  "anya-e0804n3:268_2": "Mantoti guttabhāsanaṁ.",
  "anya-e0804n3:268_3": "“Upassutikāpi suṇanti mantaṁ,",
  "anya-e0804n3:268_4": "tasmā hi manto khippamupeti bheda”nti ettha hi guttabhāsanaṁ “manto”ti vuccati.",
  "anya-e0804n3:268_5": "Apica mantoti chaḷaṅgamanto.",
  "anya-e0804n3:268_6": "Vuttañca “ye mantaṁ parivattenti,",
  "anya-e0804n3:268_7": "chaḷaṅgaṁ brahmacintita”nti.",
  "anya-e0804n3:268_8": "Ettha sikkhā nirutti kappa byākaraṇa jotisattha chandovicitivasena manto “chaḷaṅgo”ti veditabbo.",
  "anya-e0804n3:268_9": "Etāni eva cha “vedaṅgānī”ti vuccanti.",
  "anya-e0804n3:268_10": "Vedo eva hi “manto,",
  "anya-e0804n3:268_11": "sutī”ti ca vutto.",
  "anya-e0804n3:268_12": "Atha vā mantoti vedādivijjā.",
  "anya-e0804n3:269_0": "Yanta saṅkocane. Yanteti, yantayati. Yantaṁ, telayantaṁ yathācakkaṁ, evaṁ kampati medanī.",
  "anya-e0804n3:270_0": "Satta gatiyaṁ. Satteti, sattayati.",
  "anya-e0804n3:271_0": "Santa āmappayoge. Āmappayogo nāma ussannakriyā. Santeti, santayati.",
  "anya-e0804n3:272_0": "Kitta saṁsandane. Kitteti,",
  "anya-e0804n3:272_1": "kittayati.",
  "anya-e0804n3:272_2": "“Ye vohaṁ kittayissāmi,",
  "anya-e0804n3:272_3": "girāhi anupubbaso.",
  "anya-e0804n3:272_4": "Kittanā parikittanā”tiādīsu pana katthanā “kittanā”ti vuccati.",
  "anya-e0804n3:273_0": "Tanta kuṭumbadhāraṇe. Tanteti, tantayati. Satanto, sappadhānoti attho.",
  "anya-e0804n3:274_0": "Yatanikāropakāresu. Yateti, yatayati.",
  "anya-e0804n3:274_1": "Nīto ca paṭidāne,",
  "anya-e0804n3:274_2": "yatadhātu niupasaggato paro paṭidāne vattati,",
  "anya-e0804n3:274_3": "niyyāteti,",
  "anya-e0804n3:274_4": "niyyātayati.",
  "anya-e0804n3:274_5": "Takārassa pana dakāratte kate “niyyādeti,",
  "anya-e0804n3:274_6": "niyyādayati.",
  "anya-e0804n3:274_7": "Rathaṁ niyyādayitvāna,",
  "anya-e0804n3:274_8": "aṇaṇo ehi sārathī”ti rūpāni.",
  "anya-e0804n3:275_0": "Vatu bhāsāyaṁ. Vatteti, vattayati.",
  "anya-e0804n3:276_0": "Pata gatiyaṁ. Pateti, patayati.",
  "anya-e0804n3:277_0": "Vāta gatisukhasevanesu.",
  "anya-e0804n3:277_1": "Gati sukhaṁ sevananti tayo atthā.",
  "anya-e0804n3:277_2": "Tattha sukhanaṁ sukhaṁ. Vāteti, vātayati. Vāto,",
  "anya-e0804n3:277_3": "vātapupphaṁ.",
  "anya-e0804n3:277_4": "Cīvarassa anuvāto.",
  "anya-e0804n3:278_0": "Keta āmantane. Keteti, ketayati. Ketako.",
  "anya-e0804n3:279_0": "Satta santānakriyāyaṁ. Santānakriyā nāma pabandhakriyā avicchedakaraṇaṁ. Satteti, sattayati. Satto.",
  "anya-e0804n3:280_0": "“Kinnu santaramānova, lāyitvā haritaṁ tiṇaṁ;",
  "anya-e0804n3:281_0": "Khāda khādāti lapasi, gatasattaṁ jaraggava”nti",
  "anya-e0804n3:282_0": "Pāḷiyaṁ pana “gatasattaṁ jaraggava”nti pāṭhassa “vigatajīvitaṁ jiṇṇagoṇa”nti atthaṁ saṁvaṇṇesuṁ.",
  "anya-e0804n3:282_1": "Iminā sattasaddassa jīvitavacanaṁ viya dissati,",
  "anya-e0804n3:282_2": "“na sukarā uñchena paggahena yāpetu”nti ettha paggahasaddassa pattakathanaṁ viya.",
  "anya-e0804n3:282_3": "Suṭṭhu vicāretabbaṁ.",
  "anya-e0804n3:283_0": "Sutta avamocane. Sutteti, suttayati.",
  "anya-e0804n3:284_0": "Mutta pasavane. Mutteti,",
  "anya-e0804n3:284_1": "muttayati. Omutteti,",
  "anya-e0804n3:284_2": "omuttayati. Muttaṁ.",
  "anya-e0804n3:284_3": "Atrāyaṁ pāḷi “mutteti ohadeti cā”ti.",
  "anya-e0804n3:284_4": "Tattha muttetīti passāvaṁ karoti.",
  "anya-e0804n3:284_5": "Ohadetīti karīsaṁ vissajjeti.",
  "anya-e0804n3:284_6": "Kārite “muttāpeti,",
  "anya-e0804n3:284_7": "muttāpayatī”ti rūpāni.",
  "anya-e0804n3:285_0": "Kattarasethille. Kattareti, kattarayati. Kattaro. Kattaradaṇḍo, kattarasuppaṁ.",
  "anya-e0804n3:286_0": "Tattha kattaroti jiṇṇo.",
  "anya-e0804n3:286_1": "Mahallakoti vuttaṁ hoti.",
  "anya-e0804n3:286_2": "Kenaṭṭhena?",
  "anya-e0804n3:286_3": "Kattarayati aṅgānaṁ sithilabhāvena sithilo bhavatīti atthena.",
  "anya-e0804n3:286_4": "Kattaradaṇḍoti kattarehi jiṇṇamanussehi ekantato gahetabbatāya kattarānaṁ daṇḍo kattaradaṇḍo.",
  "anya-e0804n3:286_5": "Tenāhu aṭṭhakathācariyā “kattaradaṇḍoti jiṇṇakāle gahetabbadaṇḍo”ti.",
  "anya-e0804n3:286_6": "Kattarasuppanti jiṇṇasuppaṁ.",
  "anya-e0804n3:286_7": "Kattarañca taṁ suppañcāti kattarasuppanti samāso.",
  "anya-e0804n3:287_0": "Citta cittakaraṇe, kadāci dassanepi. Cittakaraṇaṁ vicittabhāvakaraṇaṁ. Citteti, cittayati. Cittaṁ.",
  "anya-e0804n3:288_0": "Takārantadhāturūpāni.",
  "anya-e0804n3:289_0": "Thakārantadhātu",
  "anya-e0804n3:290_0": "Katha kathane. Katheti, kathayati. Dhammaṁ sākacchati. Sākacchā, kathā, parikathā, aṭṭhakathā.",
  "anya-e0804n3:291_0": "Tattha sākacchatīti saha kathayati. Attho kathiyati etāyāti aṭṭhakathā, tthakārassa ṭṭhakārattaṁ.",
  "anya-e0804n3:292_0": "Yāya’tthamabhivaṇṇenti, byañjanatthapadānugaṁ;",
  "anya-e0804n3:293_0": "Nidānavatthusambandhaṁ, esā aṭṭhakathā matā.",
  "anya-e0804n3:294_0": "“Aṭṭhakathā”ti ca “atthasaṁvaṇṇanā”ti ca ninnānākaraṇaṁ.",
  "anya-e0804n3:295_0": "Pathi gatiyaṁ.",
  "anya-e0804n3:295_1": "Panthenti,",
  "anya-e0804n3:295_2": "panthayanti. Pantho.",
  "anya-e0804n3:295_3": "Bhūvādigaṇe “patha gatiya”nti akārantavasena kathitassa “pathati,",
  "anya-e0804n3:295_4": "patho”ti niggahītāgamavajjitāni rūpāni bhavanti,",
  "anya-e0804n3:295_5": "idha pana ikārantavasena kathitassa saniggahītāgamāni rūpāni niccaṁ bhavantīti daṭṭhabbaṁ.",
  "anya-e0804n3:296_0": "Puttha ādarānādaresu. Puttheti, putthayati.",
  "anya-e0804n3:297_0": "Muttha saṅghāte. Muttheti, mutthayati.",
  "anya-e0804n3:298_0": "Vattha addane. Vattheti, vatthayati.",
  "anya-e0804n3:299_0": "Putha bhāsāyaṁ. Potheti, pothayati. Kathetīti attho.",
  "anya-e0804n3:300_0": "Putha pahāre. Potheti, pothayati. Kumāre pothetvā agamāsi.",
  "anya-e0804n3:301_0": "Katha vākyapabandhe. Katheti, kathayati. Kathā.",
  "anya-e0804n3:302_0": "Satha dubbalye. Satheti, sathayati.",
  "anya-e0804n3:303_0": "Attha pattha yācanāyaṁ. Attheti,",
  "anya-e0804n3:303_1": "atthayati. Attho. Pattheti,",
  "anya-e0804n3:303_2": "patthayati. Patthanā.",
  "anya-e0804n3:303_3": "Paṭipakkhaṁ atthayanti icchantīti paccatthikā.",
  "anya-e0804n3:304_0": "Thoma silāghāyaṁ. Thometi, thomayati. Thomanā.",
  "anya-e0804n3:305_0": "Kātha hiṁsāyaṁ. Kātheti, kāthayati.",
  "anya-e0804n3:306_0": "Satha bandhane. Satheti, sathayati.",
  "anya-e0804n3:307_0": "Santha gantha santhambhe. Santheti, santhayati. Gantheti, ganthayati. Gantho.",
  "anya-e0804n3:308_0": "Thakārantadhāturūpāni.",
  "anya-e0804n3:309_0": "Dakārantadhātu",
  "anya-e0804n3:310_0": "Hadakarīsussagge. Karīsussaggo karīsassa ussaggo vissajjanaṁ. Hadeti, hadayati. Ohadeti, ohadayati.",
  "anya-e0804n3:311_0": "Vida lābhe.",
  "anya-e0804n3:311_1": "Imasmiṁ ṭhāne lābho nāma anubhavanaṁ,",
  "anya-e0804n3:311_2": "tasmā vidadhātu anubhavane vattatīti attho gahetabbo.",
  "anya-e0804n3:311_3": "Sukhaṁ vedanaṁ vedeti.",
  "anya-e0804n3:311_4": "Dukkhaṁ vedanaṁ vedeti. Vedayati. Vedanā, vitti.",
  "anya-e0804n3:311_5": "Vedayitaṁ.",
  "anya-e0804n3:311_6": "Sukhaṁ vedanaṁ vedayamāno.",
  "anya-e0804n3:312_0": "Kudi anatabhāsane. Kundeti, kundayati.",
  "anya-e0804n3:313_0": "Mida sinehane. Atra sineho nāma pīti. Medeti, medayati.",
  "anya-e0804n3:314_0": "Chada saṁvaraṇe.",
  "anya-e0804n3:314_1": "Gehaṁ chādeti,",
  "anya-e0804n3:314_2": "chādayati.",
  "anya-e0804n3:314_3": "Dosaṁ chādeti,",
  "anya-e0804n3:314_4": "chādayati.",
  "anya-e0804n3:314_5": "Paṭicchādeti,",
  "anya-e0804n3:314_6": "paṭicchādayati. Chattaṁ.",
  "anya-e0804n3:314_7": "Channā kuṭi.",
  "anya-e0804n3:315_0": "Tatra chattanti ātapattaṁ. Ātapaṁ chādetīti chattaṁ. Paṭicchādiyateti channā.",
  "anya-e0804n3:316_0": "Cuda sañcodane āṇattiyañca. Codeti, codayati. Codako, cuditako, codanā. Ānando buddhacodito.",
  "anya-e0804n3:317_0": "Tatra codanāti cālanā. Cālanāti dosāropanāti attho.",
  "anya-e0804n3:318_0": "Chadda vamane. Chaddeti, chaddayati.",
  "anya-e0804n3:319_0": "Mada vittiyoge. Madeti, madayati.",
  "anya-e0804n3:320_0": "Vida cehanākhyānanivāsesu.",
  "anya-e0804n3:320_1": "Cehanā saññāṇaṁ.",
  "anya-e0804n3:320_2": "Ākhyānaṁ kathanaṁ.",
  "anya-e0804n3:320_3": "Nivāso nivasanaṁ. Vedeti, vedayati.",
  "anya-e0804n3:320_4": "Paṭivedeti,",
  "anya-e0804n3:320_5": "paṭivedayati.",
  "anya-e0804n3:320_6": "Paṭivedayāmi te mahārāja.",
  "anya-e0804n3:321_0": "Saddasaddane. Saddeti,",
  "anya-e0804n3:321_1": "saddayati.",
  "anya-e0804n3:321_2": "Visaddeti,",
  "anya-e0804n3:321_3": "visaddayati. Saddo, saddito.",
  "anya-e0804n3:321_4": "Dīghatte “saddāyatī”ti rūpaṁ.",
  "anya-e0804n3:322_0": "Ettha ca “maṁ saddāyatīti saññāya vegena udake patī”ti aṭṭhakathāpāṭho nidassanaṁ,",
  "anya-e0804n3:322_1": "idaṁ “pabbatāyatī”ti rūpaṁ viya dhātuvasena nipphannaṁ na hotīti na vattabbaṁ,",
  "anya-e0804n3:322_2": "dhātuvasena nipphannaṁyevāti gahetabbaṁ.",
  "anya-e0804n3:322_3": "Saddoti saddiyatīti saddo,",
  "anya-e0804n3:322_4": "yathāvuccatīti vacanaṁ.",
  "anya-e0804n3:322_5": "Atha vā saddiyati attho anenāti saddo.",
  "anya-e0804n3:322_6": "Garavo pana “sappatīti saddo.",
  "anya-e0804n3:322_7": "Udīriyati abhilapiyatīti attho”ti vadanti.",
  "anya-e0804n3:323_0": "Sūda āsecane. Sūdeti, sūdayati. Sūdo.",
  "anya-e0804n3:324_0": "Sūdoti bhattakārako, yo “rasako”tipi vuccati.",
  "anya-e0804n3:325_0": "Kanda sātacce. Sātaccaṁ satatabhāvo nirantarabhāvo. Kandeti, kandayati.",
  "anya-e0804n3:326_0": "Muda saṁsagge. Ekatokaraṇaṁ saṁsaggo. Modeti, modayati sattūni sappinā.",
  "anya-e0804n3:327_0": "Nada bhāsāyaṁ. Nādeti, nādayati.",
  "anya-e0804n3:327_1": "Hetukatturūpānīti na vattabbāni pāḷidassanato “sīho ca sīhanādena,",
  "anya-e0804n3:327_2": "daddaraṁ abhinādayī”ti.",
  "anya-e0804n3:327_3": "Aññatrāpi saṁsayo na kātabbo.",
  "anya-e0804n3:327_4": "Imasmiṁ curādigaṇe hetukatturūpasadisānampi suddhakatturūpānaṁ sandissanato.",
  "anya-e0804n3:328_0": "Sada assādane. Sādeti, sādayati. Assādeti, assādayati. Ettha āupasaggo rassavasena ṭhito.",
  "anya-e0804n3:329_0": "Gada devasadde. Devasaddo vuccati meghasaddo. Gadeti, gadayati.",
  "anya-e0804n3:330_0": "Padagatiyaṁ. Padeti, padayati. Padaṁ.",
  "anya-e0804n3:330_1": "Imissā divādigaṇe “pajjatī”ti rūpaṁ bhavati,",
  "anya-e0804n3:330_2": "idha pana īdisāni.",
  "anya-e0804n3:331_0": "Chidda kaṇṇabhede. Chiddeti, chiddayati. Chiddaṁ.",
  "anya-e0804n3:332_0": "Chida dvedhākaraṇe.",
  "anya-e0804n3:332_1": "Nanu bho yo catudhā vā pañcadhā vā anekasatadhā vā chindati,",
  "anya-e0804n3:332_2": "tassa taṁ chedanaṁ dvedhākaraṇaṁ nāma na hoti,",
  "anya-e0804n3:332_3": "evaṁ sante kasmā sāmaññena avatvā “dvedhākaraṇe”ti dvidhā gahaṇaṁ katanti?",
  "anya-e0804n3:332_4": "Dvidhākaraṇaṁ nāma na hotīti na vattabbaṁ,",
  "anya-e0804n3:332_5": "anekasatadhā chedanampi dvidhākaraṇaṁyeva.",
  "anya-e0804n3:332_6": "Aparassa hi aparassa chinnakoṭṭhāsassa pubbena ekena koṭṭhāsena saddhiṁ apekkhanavasena dvidhākaraṇaṁ hotiyeva. Chedeti,",
  "anya-e0804n3:332_7": "chedayati.",
  "anya-e0804n3:333_0": "Yo te hatthe ca pāde ca, kaṇṇanāsañca chedayi;",
  "anya-e0804n3:334_0": "Tassa kujjha mahāvīra, mā raṭṭhaṁ vinassa idaṁ;",
  "anya-e0804n3:335_0": "Yo me hatthe ca pāde ca, kaṇṇanāsañca chedayi;",
  "anya-e0804n3:336_0": "Ciraṁ jīvatu so rājā, na hi kujjhanti mādisāti.",
  "anya-e0804n3:337_0": "Chada apavāraṇe. Chādeti, chādayati. Chattaṁ. Purisassa bhattaṁ chādayati.",
  "anya-e0804n3:338_0": "Īdī sandīpane. Īdeti, īdayati. Īkārantavasena niddiṭṭhattā saniggahītāgamāni rūpāni na bhavanti.",
  "anya-e0804n3:339_0": "Adda hiṁsāyaṁ. Addeti, addayati.",
  "anya-e0804n3:340_0": "Vada bhāsāyaṁ. Vādeti, vādayati. Vādo.",
  "anya-e0804n3:341_0": "Tattha “vādeti,",
  "anya-e0804n3:341_1": "vādayatī”ti imesaṁ “vadatī”ti suddhakattuvaseneva attho daṭṭhabbo,",
  "anya-e0804n3:341_2": "na hetukattuvasena.",
  "anya-e0804n3:341_3": "Tathā hi “saṅketaṁ katvā visaṁvādeti.",
  "anya-e0804n3:341_4": "Ovadeyyānusāseyya.",
  "anya-e0804n3:341_5": "Idameva saccanti ca vādayanti.",
  "anya-e0804n3:341_6": "Avisaṁvādako lokassā”ti suddhakattudīpakapāḷinayā dissanti,",
  "anya-e0804n3:341_7": "saddasatthe ca “vādayatī”ti suddhakattupadaṁ dissati.",
  "anya-e0804n3:341_8": "Tattha visaṁvādetīti musā vadeti,",
  "anya-e0804n3:341_9": "atha vā vippalambheti,",
  "anya-e0804n3:341_10": "vādoti vacanaṁ.",
  "anya-e0804n3:341_11": "“Vādo jappo vitaṇḍā”ti evaṁvidhāsu tīsu kathāsu vādasaṅkhātā kathā.",
  "anya-e0804n3:341_12": "“Vādāpeti,",
  "anya-e0804n3:341_13": "vādāpayatī”ti dveyeva hetukattupadāni bhavanti.",
  "anya-e0804n3:342_0": "Chadī icchāyaṁ.",
  "anya-e0804n3:342_1": "Īkārantoyaṁ dhātu,",
  "anya-e0804n3:342_2": "tasmā saniggahītāgamānissa rūpāni na bhavanti.",
  "anya-e0804n3:342_3": "Purisassa bhattaṁ chādeti,",
  "anya-e0804n3:342_4": "chādayati,",
  "anya-e0804n3:342_5": "ruccatīti attho.",
  "anya-e0804n3:342_6": "Purisassa bhattaṁ chādayamānaṁ tiṭṭhati chādentaṁ vā.",
  "anya-e0804n3:343_0": "Vadī abhivādanathutīsu.",
  "anya-e0804n3:343_1": "Ayampi īkāranto dhātu,",
  "anya-e0804n3:343_2": "tasmā imassapi saniggahītāgamāni rūpāni na bhavanti. Vādeti, vādayati, vandati,",
  "anya-e0804n3:343_3": "thometi vāti attho.",
  "anya-e0804n3:343_4": "Imāni anupasaggāni rūpāni.",
  "anya-e0804n3:343_5": "Saddasatthepi ca “vādayatī”ti anupasaggavandanathutiatthaṁ padaṁ vuttaṁ,",
  "anya-e0804n3:343_6": "sāsane pana “abhivādeti,",
  "anya-e0804n3:343_7": "abhivādayati,",
  "anya-e0804n3:343_8": "abhivādanaṁ,",
  "anya-e0804n3:343_9": "bhagavantaṁ abhivādetvā”tiādīni sopasaggāni rūpāni dissanti.",
  "anya-e0804n3:344_0": "Tattha abhivādetvāti vanditvā,",
  "anya-e0804n3:344_1": "thometvā vā,",
  "anya-e0804n3:344_2": "ayamasmākaṁ ruci.",
  "anya-e0804n3:344_3": "Āgamaṭṭhakathāyaṁ pana “abhivādetvāti ‘sukhī arogo hotū’ti vadāpetvā,",
  "anya-e0804n3:344_4": "vandanto hi atthato evaṁ vadāpeti nāmā”ti hetukattuvasena abhivādanasaddattho vutto,",
  "anya-e0804n3:344_5": "amhehi pana vandanasaddaṁ saddasatthanayamaggahetvā suddhakattuvasena attho kathito.",
  "anya-e0804n3:344_6": "Abhivādanañhi vandanaṁyeva,",
  "anya-e0804n3:344_7": "na vadāpanaṁ abhisaddena sambandhitattā “abhivādanasīlissā”ti ettha viya.",
  "anya-e0804n3:344_8": "Idañhi “abhivādāpanasīlissā”ti na vuttaṁ.",
  "anya-e0804n3:344_9": "Yadi ca saddasatthe vadāpanamadhippetaṁ siyā,",
  "anya-e0804n3:344_10": "“vadī vadāpanathutīsū”ti nissandehavacanaṁ vattabbaṁ siyā,",
  "anya-e0804n3:344_11": "evañca na vuttaṁ,",
  "anya-e0804n3:344_12": "evaṁ pana vuttaṁ “vadī abhivādanathutīsū”ti,",
  "anya-e0804n3:344_13": "tena vadāpanamanadhippetanti ñāyati.",
  "anya-e0804n3:345_0": "Athāpi siyā “kassaci vuddhena visiṭṭhaṁ vadāpanaṁ abhivādana”nti,",
  "anya-e0804n3:345_1": "evampi nupapajjati kāritavasena dhātuatthassa akathetabbato.",
  "anya-e0804n3:345_2": "Tathā hi “paca pāke,",
  "anya-e0804n3:345_3": "chidi dvidhākaraṇe”tiādinā bhāvavasena atthappakāsanamatteyeva “pacati, paccati, pāceti. Chindati, chijjati,",
  "anya-e0804n3:345_4": "chedāpetī”tiādīni sakammakāni ceva akammakāni ca sakāritāni ca rūpāni nipphajjanti,",
  "anya-e0804n3:345_5": "na ca tadatthāya visuṁ visuṁ dhātuniddeso kariyati.",
  "anya-e0804n3:345_6": "Tasmā “vadī abhivādanathutīsū”ti ettha kāritavasena dhātuattho kathitotipi vattuṁ na sakkā kriyāsabhāvattā dhātūnaṁ.",
  "anya-e0804n3:345_7": "Yathā pana “takketi,",
  "anya-e0804n3:345_8": "vitakketi. Takko,",
  "anya-e0804n3:345_9": "vitakko”tiādīni samānatthāni,",
  "anya-e0804n3:345_10": "tathā “vādeti,",
  "anya-e0804n3:345_11": "abhivādetī”tiādīni samānatthāni.",
  "anya-e0804n3:345_12": "Ato saddasatthepi saddasatthavidūhi “takka vitakke,",
  "anya-e0804n3:345_13": "vadī abhivādanathutīsū”tiādīnaṁ dhātūnaṁ “takkayati,",
  "anya-e0804n3:345_14": "vādayatī”tiādīni anupasaggāniyeva rūpāni dassitāni,",
  "anya-e0804n3:345_15": "tāni ca kho suddhakattupadāniyeva,",
  "anya-e0804n3:345_16": "na hetukattupadāni,",
  "anya-e0804n3:345_17": "tasmā “abhivādanathutīsū”ti etassa “vadāpanathutīsū”ti attho nupapajjati.",
  "anya-e0804n3:346_0": "Kiñca bhiyyo –",
  "anya-e0804n3:346_1": "“abhivādeti,",
  "anya-e0804n3:346_2": "abhivādayati.",
  "anya-e0804n3:346_3": "Abhivādetvā,",
  "anya-e0804n3:346_4": "abhivādayitvā”tiādīni samānatthāni,",
  "anya-e0804n3:346_5": "ṇeṇayamattena hi savisesāni.",
  "anya-e0804n3:346_6": "Yadi “abhivādetvā”ti imassa padassa “sukhī arogo hotū’ti vadāpetvā”ti attho siyā,",
  "anya-e0804n3:346_7": "“sirasā abhivādayi”nti ettha “sirasā”ti padaṁ na vattabbaṁ siyā vadāpanena asambandhattā.",
  "anya-e0804n3:346_8": "Yasmā vuttaṁ taṁ padaṁ,",
  "anya-e0804n3:346_9": "tena ñāyati “abhivādetvā”tiādīsu vadāpanattho na icchitabbo,",
  "anya-e0804n3:346_10": "vandanattho icchitabbo thomanattho ca.",
  "anya-e0804n3:346_11": "Yasmā bhūvādigaṇe “vanda abhivādānathutīsū”ti imassa dhātussa “vandatī”ti padarūpassa “abhivandati,",
  "anya-e0804n3:346_12": "thometi cā”ti atthoyeva icchitabbo,",
  "anya-e0804n3:346_13": "na vadāpanattho.",
  "anya-e0804n3:346_14": "Tathā hi “vande sugataṁ gativimutta”nti padānamatthaṁ vadantena ṭīkācariyenapi “vandeti vandāmi,",
  "anya-e0804n3:346_15": "thomemi cā”ti vandanathomanatthoyeva dassito,",
  "anya-e0804n3:346_16": "na abhivādanasaddatthaṁ paṭicca vadāpanattho,",
  "anya-e0804n3:346_17": "tasmā “abhivādetvā”ti etthāpi vandanathomanatthāyeva icchitabbā,",
  "anya-e0804n3:346_18": "na vadāpanattho.",
  "anya-e0804n3:347_0": "Athāpi siyā “vande’ti pade kāritapaccayo natthi,",
  "anya-e0804n3:347_1": "‘abhivādetvā’ti imasmiṁ pana atthi,",
  "anya-e0804n3:347_2": "tasmā tattha vadāpanattho na labbhati,",
  "anya-e0804n3:347_3": "idha pana labbhatī”ti. Tanna,",
  "anya-e0804n3:347_4": "“karotī”tisuddhakattupadassapi “nipphādetī”ti hetukattupadavasena vivaraṇassa viya “vande”ti padassapi",
  "anya-e0804n3:347_5": "“sukhī arogo hotū’ti vadāpetvā”ti vivaraṇassa vattabbattā.",
  "anya-e0804n3:347_6": "“Abhivādetvā”ti idañca “vande”ti padamiva kāritapaccayantaṁ na hoti.",
  "anya-e0804n3:347_7": "Kasmāti ce?",
  "anya-e0804n3:347_8": "Yasmā “cinteti,",
  "anya-e0804n3:347_9": "cintayati. Manteti,",
  "anya-e0804n3:347_10": "mantayatī”tiādīnaṁ curādigaṇikānaṁ suddhakattupadānaṁ “cintāpeti,",
  "anya-e0804n3:347_11": "cintāpayatī”tiādīniyeva hetukattupadāni dissanti,",
  "anya-e0804n3:347_12": "tasmā yadi hetukattupadaṁ adhippetaṁ siyā,",
  "anya-e0804n3:347_13": "“abhivādāpetvā”ti vā “abhivādāpayitvā”ti vā vattabbaṁ siyā,",
  "anya-e0804n3:347_14": "yasmā panevaṁ na vuttaṁ,",
  "anya-e0804n3:347_15": "tasmā taṁ kāritapaccayantaṁ na hotīti siddhaṁ.",
  "anya-e0804n3:348_0": "Imassatthassa āvibhāvatthaṁ imasmiṁ ṭhāne sāṭṭhakathaṁ vidhurajātakappadesaṁ vadāma.",
  "anya-e0804n3:349_0": "“Kathaṁ no abhivādeyya, abhivādāpayetha ve;",
  "anya-e0804n3:350_0": "Yaṁ naro hantumiccheyya, taṁ kammaṁ nupapajjatī”ti",
  "anya-e0804n3:351_0": "Ayaṁ tāva jātakapāḷi.",
  "anya-e0804n3:351_1": "Ayaṁ pana aṭṭhakathāpāṭho “yañhi naro hantumiccheyya,",
  "anya-e0804n3:351_2": "so taṁ kathaṁ nu abhivādeyya,",
  "anya-e0804n3:351_3": "kathaṁ vā tena attānaṁ abhivādāpayetha ve.",
  "anya-e0804n3:351_4": "Tassa hi taṁ kammaṁ na upapajjatī”ti.",
  "anya-e0804n3:351_5": "Tattha pāḷiyaṁ abhivādeyyāti suddhakattupadaṁ tabbācakattā.",
  "anya-e0804n3:351_6": "Abhivādāpayetha veti hetukattupadaṁ tabbācakattā.",
  "anya-e0804n3:351_7": "Evaṁ vibhāgaṁ pana ñatvā pāḷiyā aṭṭakathāya ca adhippāyo gahetabbo “naro yaṁ puggalaṁ hantuṁ iccheyya,",
  "anya-e0804n3:351_8": "so hantā taṁ vajjhaṁ puggalaṁ kathaṁ nu abhivādeyya,",
  "anya-e0804n3:351_9": "so vā hantā,",
  "anya-e0804n3:351_10": "tena vajjhena maṁ vandāhīti attānaṁ kathaṁ vandāpeyyā”ti.",
  "anya-e0804n3:351_11": "Ettha pana “rājāno coraṁ sunakhehipi khādāpentī”tiādīsu viya karaṇavasena “tena vajjhenā”ti padaṁ yojitaṁ,",
  "anya-e0804n3:351_12": "attho pana “taṁ vajjha”nti upayogavacanavasena daṭṭhabbo dvikammakattā sakāritapaccayassa sakammakadhātuyāti.",
  "anya-e0804n3:351_13": "Nanu evaṁ sante “aṭṭhakathācariyā passitabbaṁ na passanti,",
  "anya-e0804n3:351_14": "atitthe pakkhandantī”ti tesaṁ doso hotīti? Na hoti,",
  "anya-e0804n3:351_15": "suṇātha asmākaṁ sodhanaṁ,",
  "anya-e0804n3:351_16": "tathā hi aṭṭhakathācariyehi “abhivādetvā”ti ettha “vadī abhivādanathutīsū”ti dhātuyā atthamaggahetvā",
  "anya-e0804n3:351_17": "vohāravisaye kosallasamannāgatattā saṇhasukhumamatthaṁ sotūnaṁ bodhetuṁ “vada viyattiyaṁ vācāya”nti dhātuyevatthaṁ",
  "anya-e0804n3:351_18": "gahetvā kāritapaccayaparikappanena kāritatthamādāya “abhivādetvāti ‘sukhī arogo hotū’ti vadāpetvā,",
  "anya-e0804n3:351_19": "vandanto hi atthato evaṁ vadāpeti nāmā”ti hetukattuvasena abhivādanasaddattho vuttoti na koci tesaṁ doso.",
  "anya-e0804n3:351_20": "Pūjārahā hi te āyasmanto,",
  "anya-e0804n3:351_21": "namoyeva tesaṁ karoma,",
  "anya-e0804n3:351_22": "idampi ṭhānaṁ sukhumaṁ sādhukaṁ manasi kātabbaṁ.",
  "anya-e0804n3:351_23": "Evañhi karoto paññā vaḍḍhatīti.",
  "anya-e0804n3:352_0": "Dakārantadhāturūpāni.",
  "anya-e0804n3:353_0": "Dhakārantadhātu",
  "anya-e0804n3:354_0": "Randhapāke.",
  "anya-e0804n3:354_1": "Sūdo bhattaṁ randheti,",
  "anya-e0804n3:354_2": "randhayati.",
  "anya-e0804n3:354_3": "Kākaṁ sokāya randhehi. Randhako.",
  "anya-e0804n3:354_4": "Sūdena odano randhiyati. Randhito.",
  "anya-e0804n3:354_5": "Randhanaṁ.",
  "anya-e0804n3:354_6": "Puriso sūdaṁ sūdena vā odanaṁ randhāpeti,",
  "anya-e0804n3:354_7": "randhāpayati.",
  "anya-e0804n3:354_8": "Randhetuṁ,",
  "anya-e0804n3:354_9": "randhayituṁ.",
  "anya-e0804n3:354_10": "Randhitvā,",
  "anya-e0804n3:354_11": "randhayitvā,",
  "anya-e0804n3:354_12": "randhiya iccādīni.",
  "anya-e0804n3:355_0": "Dhū kampane. Dhāveti, dhāvayati.",
  "anya-e0804n3:356_0": "Gandha sūcane addane ca. Sūcanaṁ. Pakāsanaṁ. Addanaṁ pariplutā. Gandheti, gandhayati, gandho.",
  "anya-e0804n3:357_0": "Ettha gandhoti gandheti attano vatthuṁ sūcayati pakāsetīti gandho.",
  "anya-e0804n3:357_1": "Paṭicchannaṁ vā pupphaphalādiṁ “idamettha atthī”ti pesuññaṁ upasaṁharanto viya pakāsetīti gandho.",
  "anya-e0804n3:357_2": "Gamudharadhātudvayavasenapi gandhasaddattho vattabbo “gacchanto dhariyatīti gandho” iti,",
  "anya-e0804n3:357_3": "āha ca “gacchanto dhariyatīti gandho,",
  "anya-e0804n3:357_4": "sūcanatopi vā”ti.",
  "anya-e0804n3:357_5": "Gandhasaddo ca “uppalagandhatheno”ti ettha chedane vattatīti daṭṭhabbo.",
  "anya-e0804n3:358_0": "Vadha saṁyame. Vadheti, vadhayati.",
  "anya-e0804n3:359_0": "Budhi hiṁsāyaṁ. Bundheti,",
  "anya-e0804n3:359_1": "bundhayati.",
  "anya-e0804n3:359_2": "Palibundheti,",
  "anya-e0804n3:359_3": "palibundhayati.",
  "anya-e0804n3:359_4": "Palibodho,",
  "anya-e0804n3:359_5": "parisaddo upasaggo,",
  "anya-e0804n3:359_6": "so vikāravasena aññathā jāto.",
  "anya-e0804n3:359_7": "Tattha palibodhoti āvāsapalibodhādi.",
  "anya-e0804n3:359_8": "Apica palibodhoti taṇhāmānadiṭṭhittayañca.",
  "anya-e0804n3:360_0": "Vaddha chedanapūraṇesu. Vaddheti, vaddhayati. Vaddhakī. Vaddhakīti gahakārako.",
  "anya-e0804n3:361_0": "Gaddha abhikaṅkhāyaṁ. Gaddheti,",
  "anya-e0804n3:361_1": "gaddhayati. Gaddho.",
  "anya-e0804n3:361_2": "Gaddhoti gijjho.",
  "anya-e0804n3:361_3": "“Gaddhabādhipubbo”ti idamettha nidassanaṁ.",
  "anya-e0804n3:362_0": "Sadhupahaṁsane. Sadheti, sadhayati.",
  "anya-e0804n3:363_0": "Vaddha bhāsāyaṁ. Vaddheti, vaddhayati.",
  "anya-e0804n3:364_0": "Andha diṭṭhūpasaṁhāre.",
  "anya-e0804n3:364_1": "Diṭṭhūpasaṁhāro nāma cakkhusaññitāya diṭṭhiyā upasaṁhāro apanayanaṁ vināso vā.",
  "anya-e0804n3:364_2": "Cakkhu hi passanti etāyāti diṭṭhīti vuccati.",
  "anya-e0804n3:364_3": "Yaṁ sandhāya aṭṭhakathāsu “sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṁ",
  "anya-e0804n3:364_4": "ṭhitānaṁ sarīrasaṇṭhānuppattidesabhūte diṭṭhimaṇḍale”ti vuttaṁ.",
  "anya-e0804n3:364_5": "Ṭīkāyampi ca “diṭṭhimaṇḍaleti abhimukhaṭṭhitānaṁ sarīrasaṇṭhānuppattidesabhūte cakkhusaññitāya diṭṭhiyā maṇḍale”ti vuttaṁ.",
  "anya-e0804n3:364_6": "Evaṁbhūtāya diṭṭhiyā upasaṁhāre andhadhātu vattati. Andheti,",
  "anya-e0804n3:364_7": "andhayati.",
  "anya-e0804n3:364_8": "Cakkhūni andhayiṁsu, andho.",
  "anya-e0804n3:364_9": "Andhoti andhetīti andho.",
  "anya-e0804n3:364_10": "Dvinnaṁ cakkhūnaṁ ekassa vā vasena naṭṭhanayano,",
  "anya-e0804n3:364_11": "evamidha andhadhātu vutto.",
  "anya-e0804n3:364_12": "Kaccāyane pana “khādāmagamānaṁ khandhandhagandhā”ti vacanena amadhātussa andhādesakaraṇavasena rūpanipphatti dassitā.",
  "anya-e0804n3:365_0": "Badha bandhane. Migaṁ bādheti, bādhayati. Baddho migo, baddhosi mārapāsena.",
  "anya-e0804n3:366_0": "Tattha bādhetīti bandhatīti suddhakattuvasena attho gahetabbo.",
  "anya-e0804n3:366_1": "Evaṁ bādhayatīti etthāpi.",
  "anya-e0804n3:366_2": "Tathā hi “vātaṁ jālena bādhesi,",
  "anya-e0804n3:366_3": "yo anicchantimicchasī”ti ettha bādhesīti bandhasīti suddhakattuvasena attho.",
  "anya-e0804n3:366_4": "Bhūvādigaṇe pana “bādha baddhāya”nti bādhadhātussa vasena “bādhatī”ti kattupadaṁ “bādheti,",
  "anya-e0804n3:366_5": "bādhayatī”ti hetukattupadaṁ bhavati.",
  "anya-e0804n3:366_6": "Baddhoti bādhiyate bandhiyate soti baddho.",
  "anya-e0804n3:367_0": "Dhakārantadhāturūpāni.",
  "anya-e0804n3:368_0": "Nakārantadhātu",
  "anya-e0804n3:369_0": "Mānapūjāyaṁ pemane vīmaṁsāyaṁ. Māneti, mānayati. Mātā. Vimāneti,",
  "anya-e0804n3:369_1": "vimānayati,",
  "anya-e0804n3:369_2": "paṭimāneti,",
  "anya-e0804n3:369_3": "paṭimānayati. Mānanā,",
  "anya-e0804n3:369_4": "sammānanā, vimānanā, vimānaṁ,",
  "anya-e0804n3:369_5": "vimānanaṁ, mānito.",
  "anya-e0804n3:370_0": "Amānanā yattha santo, santānaṁ vā vimānanā;",
  "anya-e0804n3:371_0": "Hīnasammānanā vāpi, na tattha vasatiṁ vase.",
  "anya-e0804n3:372_0": "Vīmaṁsati, vīmaṁsā, vīmaṁsiyatīti vīmaṁsiyamāno. Vīmaṁsanto.",
  "anya-e0804n3:373_0": "Tattha mānetīti pūjeti,",
  "anya-e0804n3:373_1": "aṭṭhakathāsu pana “mānentī”ti etasmiṁ ṭhāne ayamattho dassito “mānentīti manena piyāyanti.",
  "anya-e0804n3:373_2": "Pūjentīti paccayehi pūjentī”ti.",
  "anya-e0804n3:373_3": "So vevacanatthappakāsanavasena vuttoti gahetabbo.",
  "anya-e0804n3:373_4": "Mānanapūjanasaddā hi pariyāyasaddattā vevacanasaddā eva.",
  "anya-e0804n3:373_5": "Vimānetīti avamaññati.",
  "anya-e0804n3:373_6": "Vimānanti sobhāvisesayogato visiṭṭhamāniyatāya vimānaṁ,",
  "anya-e0804n3:373_7": "visesato mānetabbanti hi vimānaṁ,",
  "anya-e0804n3:373_8": "devānaṁ vasanaṭṭhānabhūtaṁ byamhaṁ.",
  "anya-e0804n3:374_0": "Mana thambhe. Thambho cittassa thaddhatā. Māneti, mānayati. Māno.",
  "anya-e0804n3:375_0": "Thana devasadde. Devasaddo meghasaddo, thaneti, thanayati.",
  "anya-e0804n3:376_0": "Yathāpi megho thanayaṁ, vijjumālī satakkaku.",
  "anya-e0804n3:377_0": "Thalaṁ ninnañca pūreti, abhivassaṁ vasundharaṁ.",
  "anya-e0804n3:378_0": "Yathā pāvusako megho, thanayanto savijjuko.",
  "anya-e0804n3:379_0": "Ūna parihāniyaṁ. Ūneti, ūnayati. Ūno loko.",
  "anya-e0804n3:380_0": "Dhana sadde. Dhaneti, dhanayati, dhaniyyati. Dhani, dhanaṁ.",
  "anya-e0804n3:381_0": "Tattha dhanīti saddo.",
  "anya-e0804n3:381_1": "Dhananti santakaṁ,",
  "anya-e0804n3:381_2": "tañhi mama idanti dhanāyitabbaṁ saddāyitabbanti dhananti.",
  "anya-e0804n3:381_3": "Ayaṁ pana dhātu icchāyampi vattati.",
  "anya-e0804n3:381_4": "“Mātā hi tava irandhati,",
  "anya-e0804n3:381_5": "vidhūrassa hadayaṁ dhaniyyatī”ti pāḷi nidassanaṁ.",
  "anya-e0804n3:381_6": "Tattha dhaniyyatīti pattheti icchati.",
  "anya-e0804n3:382_0": "Thena coriye.",
  "anya-e0804n3:382_1": "Corassa bhāvo coriyaṁ.",
  "anya-e0804n3:382_2": "Yathā sūriyaṁ,",
  "anya-e0804n3:382_3": "yathā ca dakkhiyaṁ. Theneti,",
  "anya-e0804n3:382_4": "thenayati. Theno, thenetvā.",
  "anya-e0804n3:383_0": "Tanu saddopatāpesu. Tāneti, tānayati.",
  "anya-e0804n3:383_1": "Idhāyaṁ savuddhikā.",
  "anya-e0804n3:383_2": "Tanādigaṇe vitthāratthavasena “tanoti,",
  "anya-e0804n3:383_3": "tanute”ti avuddhikā.",
  "anya-e0804n3:384_0": "Tavaggantadhāturūpāni.",
  "anya-e0804n3:385_0": "Pakārantadhātu",
  "anya-e0804n3:386_0": "Ñapa tosananisānesu. Ñāpeti, ñāpayati, paññāpeti, paññāpayati, paññatti.",
  "anya-e0804n3:387_0": "Ettha ca niddese “paññāpetī”ti padaṁ nidassanaṁ.",
  "anya-e0804n3:387_1": "Tattha paññāpetīti katanibbacanehi vākyāvayavehi vitthāravasena niravasesato desitehi veneyyānaṁ cittaparitosanaṁ buddhinisānañca karotīti attho.",
  "anya-e0804n3:387_2": "Papubbo nikkhipane.",
  "anya-e0804n3:387_3": "Āsanaṁ paññāpeti,",
  "anya-e0804n3:387_4": "paññāpayati.",
  "anya-e0804n3:387_5": "“Āsanaṁ paññapetī”ti rassattampi dissati.",
  "anya-e0804n3:387_6": "Amatassa dvāraṁ paññapeti, paññā.",
  "anya-e0804n3:387_7": "Kārite “puriso purisena āsanaṁ paññapāpetī”ti ekameva padaṁ.",
  "anya-e0804n3:387_8": "Tāni “paññāpeti,",
  "anya-e0804n3:387_9": "paññāpayatī”ti rūpāni yadā “ñā avabodhane”ti imissā rūpāni siyuṁ,",
  "anya-e0804n3:387_10": "tadā hetukatturūpāni bhavanti.",
  "anya-e0804n3:387_11": "Ettha pana suddhakatturūpāni tabbācakattā.",
  "anya-e0804n3:388_0": "Lapa viyattiyaṁ vācāyaṁ. Lapeti, lapayati. Lāpo, lapanaṁ, ālāpo, sallāpo, kathāsallāpo, lapitaṁ.",
  "anya-e0804n3:389_0": "Byapa dāhe. Jhāpeti, jhāpayati. Jhatto, jhānaṁ.",
  "anya-e0804n3:390_0": "Tattha jhattoti khuddāpareto pācanagginā jhāpitoti jhatto,",
  "anya-e0804n3:390_1": "“jhattā assu kilantā”ti ca pāḷi.",
  "anya-e0804n3:390_2": "Jhānanti nīvaraṇadhamme jhāpetīti jhānaṁ,",
  "anya-e0804n3:390_3": "savuddhikaṁ.",
  "anya-e0804n3:390_4": "Kārite pana –",
  "anya-e0804n3:390_5": "jhāpāpeti,",
  "anya-e0804n3:390_6": "jhāpāpayati.",
  "anya-e0804n3:391_0": "Rūpa rūpakriyāyaṁ. Rūpakriyā nāma pakāsanakriyā. Rūpeti, rūpayati. Rūpaṁ.",
  "anya-e0804n3:392_0": "Tattha rūpanti rūpayatīti rūpaṁ.",
  "anya-e0804n3:392_1": "Vaṇṇavikāraṁ āpajjamānaṁ hadayaṅgatabhāvaṁ pakāsetīti attho.",
  "anya-e0804n3:392_2": "Divādigaṇe panāyaṁ “rūpaṁ ruppane”ti bhijjanādiatthaṁ gahetvā ṭhitā.",
  "anya-e0804n3:393_0": "Kappa vidhimhi.",
  "anya-e0804n3:393_1": "Vidhi kriyā.",
  "anya-e0804n3:393_2": "Sīhaseyyaṁ kappeti.",
  "anya-e0804n3:393_3": "Kappayati.",
  "anya-e0804n3:393_4": "Moro vāsamakappayi.",
  "anya-e0804n3:393_5": "Sīhaseyyaṁ pakappentaṁ,",
  "anya-e0804n3:393_6": "buddhaṁ vandāmi gotamaṁ.",
  "anya-e0804n3:394_0": "Kappa vitakke vidhimhi chedane ca. Kappeti,",
  "anya-e0804n3:394_1": "kappayati,",
  "anya-e0804n3:394_2": "moro vāsamakappayi.",
  "anya-e0804n3:394_3": "Kappitamassu.",
  "anya-e0804n3:394_4": "Pakappeti,",
  "anya-e0804n3:394_5": "pakappayati.",
  "anya-e0804n3:394_6": "Saṅkappeti,",
  "anya-e0804n3:394_7": "saṅkappayati. Kappo, saṅkappo, vikappo.",
  "anya-e0804n3:394_8": "Kappasamaṇo iccādīni.",
  "anya-e0804n3:395_0": "Tattha kappoti paricchedavasena kappiyatīti kappo.",
  "anya-e0804n3:395_1": "Saṅkappoti saṅkappanaṁ.",
  "anya-e0804n3:395_2": "Vikappoti vividhā kappanaṁ,",
  "anya-e0804n3:395_3": "atthassa anekantikabhāvo.",
  "anya-e0804n3:395_4": "Idha kappasaddassa atthuddhāro bhavati.",
  "anya-e0804n3:396_0": "Kappasaddo abhisaddahanavohārakālapaññattichedanavikappalesasamantabhāvādianekattho.",
  "anya-e0804n3:396_1": "Tathā hissa “okappanīyametaṁ bhoto gotamassa,",
  "anya-e0804n3:396_2": "yathā taṁ arahato sammāsambuddhassā”ti evamādīsu abhisaddahanamattho.",
  "anya-e0804n3:396_3": "“Anujānāmi bhikkhave pañcahi samaṇakappehi phalaṁ paribhuñjitu”nti evamādīsu vohāro.",
  "anya-e0804n3:396_4": "“Yena sudaṁ niccakappaṁ viharāmī”ti evamādīsu kālo.",
  "anya-e0804n3:396_5": "“Iccāyasmā kappo”ti evamādīsu paññatti.",
  "anya-e0804n3:396_6": "“Alaṅkato kappitakesamassū”ti evamādīsu chedanaṁ.",
  "anya-e0804n3:396_7": "“Kappati dvaṅgulakappo”ti evamādīsu vikappo.",
  "anya-e0804n3:396_8": "“Atthi kappo nipajjitu”nti evamādīsu leso.",
  "anya-e0804n3:396_9": "“Kevalakappaṁ veḷuvanaṁ obhāsetvā”ti evamādīsu samantabhāvo.",
  "anya-e0804n3:397_0": "Atha vā kappasaddo saupasaggo anupasaggo ca vitakkavidhānapaṭibhāgapaññattikālaparamāyuvohārasamantabhāvābhisaddahana",
  "anya-e0804n3:397_1": "chedana viniyoga vinaya kriyā lesantara kappataṇhādiṭṭhiasaṅkhyeyyakappamahākappādīsu dissati.",
  "anya-e0804n3:397_2": "Tathā hesa “nekkhammasaṅkappo abyāpādasaṅkappo”tiādīsu vitakke āgato.",
  "anya-e0804n3:397_3": "“Cīvare vikappaṁ āpajjeyyā”tiādīsu vidhāne,",
  "anya-e0804n3:397_4": "adhikavidhānaṁ āpajjeyyāti hi attho.",
  "anya-e0804n3:397_5": "“Satthukappena vata bho sāvakena saddhiṁ mantayamānā na jānimhā”tiādīsu paṭibhāge,",
  "anya-e0804n3:397_6": "satthusadisenāti ayañhi tattha attho.",
  "anya-e0804n3:397_7": "“Iccāyasmā kappo”tiādīsu paññattiyaṁ.",
  "anya-e0804n3:397_8": "“Yena sudaṁ niccakappaṁ viharāmī”tiādīsu kāle.",
  "anya-e0804n3:397_9": "“Ākaṅkhamāno ānanda tathāgato kappaṁ vātiṭṭheyya kappāvasesaṁ vā”tiādīsu paramāyumhi.",
  "anya-e0804n3:397_10": "Āyukappo hi idha “kappo”ti adhippeto.",
  "anya-e0804n3:397_11": "“Anujānāmi bhikkhave pañcahi samaṇakappehi phalaṁ paribhuñjitu”ntiādīsu samaṇavohāre.",
  "anya-e0804n3:397_12": "“Kevalakappaṁ veḷuvanaṁ obhāsetvā”tiādīsu samantabhāve.",
  "anya-e0804n3:397_13": "“Saddhāsaddahanā okappanā abhippasādo”tiādīsu abhisaddahane,",
  "anya-e0804n3:397_14": "saddhāyanti attho.",
  "anya-e0804n3:397_15": "“Alaṅkato kappitakesamassū”tiādīsu chedane.",
  "anya-e0804n3:397_16": "“Evameva ito dinnaṁ,",
  "anya-e0804n3:397_17": "petānaṁ upakappatī”tiādīsu viniyoge.",
  "anya-e0804n3:397_18": "“Kappakatena akappakataṁ saṁsibbitaṁ hotī”tiādīsu vinayakriyāyaṁ.",
  "anya-e0804n3:397_19": "“Atthi kappo nipajjituṁ,",
  "anya-e0804n3:397_20": "handāhaṁ nipajjāmī”tiādīsu lese.",
  "anya-e0804n3:397_21": "“Āpāyiko nerayiko,",
  "anya-e0804n3:397_22": "kappaṭṭho saṅghabhedako,",
  "anya-e0804n3:397_23": "kappaṁ nirayamhi paccatī”ti ca ādīsu antarakappe.",
  "anya-e0804n3:398_0": "“Na kappayanti na purakkharonti,",
  "anya-e0804n3:399_0": "Dhammāpi tesaṁ na paṭicchitāse;",
  "anya-e0804n3:400_0": "Na brāhmaṇo sīlavatena neyyo,",
  "anya-e0804n3:401_0": "Pāraṅgato na ca pacceti tādī”ti",
  "anya-e0804n3:402_0": "Ādīsu taṇhādiṭṭhīsu.",
  "anya-e0804n3:402_1": "Tathā hi vuttaṁ niddese “kappoti uddānato dve kappā taṇhākappo diṭṭhikappo”ti.",
  "anya-e0804n3:402_2": "“Anekepi saṁvaṭṭakappe anekepi vivaṭṭakappe”tiādīsu asaṅkhyeyyakappe.",
  "anya-e0804n3:402_3": "“Cattārimāni bhikkhave kappassa asaṅkhyeyyānī”tiādīsu mahākappe. Iccevaṁ –",
  "anya-e0804n3:403_0": "Vitakke ca vidhāne ca, paṭibhāge tatheva ca;",
  "anya-e0804n3:404_0": "Paññattiyaṁ tathā kāle, paramāyumhi ca chedane.",
  "anya-e0804n3:405_0": "Samantabhāve vohāre, abhisaddahanepi ca;",
  "anya-e0804n3:406_0": "Viniyoge ca vinaya-kriyāyaṁ lesakepi ca.",
  "anya-e0804n3:407_0": "Vikappantarakappesu, taṇhādiṭṭhisvasaṅkhaye;",
  "anya-e0804n3:408_0": "Kappe ca evamādīsu, kappasaddo pavattati.",
  "anya-e0804n3:409_0": "Kapi gatiyaṁ. Kampeti,",
  "anya-e0804n3:409_1": "kampayati,",
  "anya-e0804n3:409_2": "gacchatīti attho.",
  "anya-e0804n3:409_3": "Imāni calanatthe pavattahetukatturūpasadisāni bhavanti.",
  "anya-e0804n3:409_4": "Calanatthe hi “kampa kampane”ti dhātuyā “kampatī”ti akammakasuddhakatturūpaṁ.",
  "anya-e0804n3:409_5": "“Kampetī”tiādīni sakammakāni hetukatturūpāni “idampi dutiyaṁ sallaṁ,",
  "anya-e0804n3:409_6": "kampeti hadayaṁ mamā”ti akammakāya dhātuyā sakammakarūpadassanato.",
  "anya-e0804n3:410_0": "Khapi khantiyaṁ. Khampeti, khampayati.",
  "anya-e0804n3:411_0": "Thūpa samussaye. Samussayo āroho ubbedho. Thūpeti, thūpayati. Thūpo, thūpikā.",
  "anya-e0804n3:412_0": "Tapa khaye. Tapeti, tapayati.",
  "anya-e0804n3:413_0": "Upa pajjane. Upeti, upayati.",
  "anya-e0804n3:414_0": "Capa kakkane. Capeti, capayati.",
  "anya-e0804n3:415_0": "Suppa māne. Suppeti, suppayati.",
  "anya-e0804n3:416_0": "Ḍapa ḍipa saṅghāte. Ḍāpeti. Ḍāpayati. Ḍepeti, ḍepayati.",
  "anya-e0804n3:417_0": "Kapaavakampane. Kapeti, kapayati. Kapaṇo.",
  "anya-e0804n3:417_1": "Kapaṇoti karuṇāyitabbo.",
  "anya-e0804n3:417_2": "Aññattha pana “kappatī”ti rūpaṁ vadanti.",
  "anya-e0804n3:418_0": "Gupa kupa dhūpa bhāsāyaṁ. Gopeti, gopayati. Kopeti, kopayati. Dhūpeti, dhūpayati.",
  "anya-e0804n3:419_0": "Kipa dubballe. Kipeti, kipayati.",
  "anya-e0804n3:420_0": "Khepa peraṇe. Peraṇaṁ cuṇṇikaraṇaṁ, khepeti, khepayati.",
  "anya-e0804n3:421_0": "Tapa pīṇane. Tapeti, tapayati.",
  "anya-e0804n3:422_0": "Āpu lambane. Āpeti, āpayati. Āpo.",
  "anya-e0804n3:423_0": "Tapa dāhe. Tapeti, tapayati. Tapo, tāpo. Ātāpo, santāpo. Kārite – tāpeti, tāpayati.",
  "anya-e0804n3:423_1": "Tattha tapoti akusalānaṁ tāpanaṭṭhena tapo, sīlaṁ.",
  "anya-e0804n3:424_0": "Opathapa thapane. Opeti, opayati.",
  "anya-e0804n3:424_1": "Na tesaṁ koṭṭhe openti. Thapeti,",
  "anya-e0804n3:424_2": "thapayati. Thapito.",
  "anya-e0804n3:424_3": "Thapayitvā paṭicchadaṁ vavaṭṭhapeti.",
  "anya-e0804n3:424_4": "Voṭṭhabbanaṁ.",
  "anya-e0804n3:425_0": "Ettha ca “vi ava thapeti,",
  "anya-e0804n3:425_1": "vi ava thapana”nti chedo.",
  "anya-e0804n3:425_2": "Ettha purime saralopo thassa ṭhattaṁ visadisabhāvena dvittañca.",
  "anya-e0804n3:425_3": "Pacchime pana saralopo,",
  "anya-e0804n3:425_4": "avassa okārattaṁ,",
  "anya-e0804n3:425_5": "thassa ṭhattaṁ,",
  "anya-e0804n3:425_6": "passa vattaṁ,",
  "anya-e0804n3:425_7": "vassa dvittaṁ,",
  "anya-e0804n3:425_8": "vakāradvayassa ca bakāradvayaṁ bhavati.",
  "anya-e0804n3:425_9": "Voṭṭhabbananti ca byavatthāpakacittassa nāmaṁ.",
  "anya-e0804n3:425_10": "Nakāralope “voṭṭhabba”nti aparampi rūpaṁ bhavati.",
  "anya-e0804n3:426_0": "Māpa māpane. Paṇṇasālaṁ māpeti, māpayati. Yo pāṇamatimāpeti, paṇṇasālā sumāpitā.",
  "anya-e0804n3:427_0": "Yapa yāpane. Yāpanaṁ pavattanaṁ. Tena so tattha yāpeti. Yāpayati. Yāpanā.",
  "anya-e0804n3:428_0": "Tattha yāpetīti idaṁ yādhātussa payogatte sati kāritapadaṁ bhavati.",
  "anya-e0804n3:428_1": "Tathā hi “uyyāpenti nāmā”ti pāḷi dissati.",
  "anya-e0804n3:429_0": "Pakārantadhāturūpāni.",
  "anya-e0804n3:430_0": "Phakārantādhāturūpāni appasiddhāni.",
  "anya-e0804n3:431_0": "Bakārantadhātu",
  "anya-e0804n3:432_0": "Samba sambandhe. Sambandho daḷhabandhanaṁ. Sambeti, sambayati. Sambalaṁ.",
  "anya-e0804n3:433_0": "Sabi maṇḍale. Maṇḍalaṁ parimaṇḍalatā. Rūpaṁ tādisameva.",
  "anya-e0804n3:434_0": "Kubi acchādane. Kumbeti, kumbayati.",
  "anya-e0804n3:435_0": "Lubi dubi addane. Addanaṁ hiṁsā. Lumbeti, lumbayati. Dumbeti, dumbayati.",
  "anya-e0804n3:436_0": "Pubba niketane. Niketanaṁ nivāso. Pubbeti, pubbayati.",
  "anya-e0804n3:437_0": "Gabba māne. Māno ahaṁkāro. Gabbeti, gabbayati. Gabbanaṁ, gabbito. Tattha gabbatīti na saṅkucati.",
  "anya-e0804n3:438_0": "Bakārantadhāturūpāni.",
  "anya-e0804n3:439_0": "Bhakārantadhātu",
  "anya-e0804n3:440_0": "Bhū pattiyaṁ.",
  "anya-e0804n3:440_1": "Patti pāpanaṁ.",
  "anya-e0804n3:440_2": "Sakammikā dhātu. Bhāveti,",
  "anya-e0804n3:440_3": "bhāvayati.",
  "anya-e0804n3:440_4": "Pabhāveti,",
  "anya-e0804n3:440_5": "pabhāvayati.",
  "anya-e0804n3:440_6": "Itthambhūto.",
  "anya-e0804n3:440_7": "Cakkhubhūto,",
  "anya-e0804n3:440_8": "ñāṇabhūto,",
  "anya-e0804n3:440_9": "dhammabhūto,",
  "anya-e0804n3:440_10": "brahmabhūto.",
  "anya-e0804n3:441_0": "Tattha bhāvetīti puriso gacchantaṁ purisamanugacchanto pāpuṇātīti attho.",
  "anya-e0804n3:441_1": "Esa nayo sesakriyāpadesupi.",
  "anya-e0804n3:441_2": "Ettha ca “bhāvetī”tiādīni yattha sace “bhū sattāya”nti dhātuyā rūpāni honti,",
  "anya-e0804n3:441_3": "tattha hetukatturūpāni nāma honti.",
  "anya-e0804n3:441_4": "“Bhāveti kusalaṁ dhamma”ntiādīnettha nidassanapadāni.",
  "anya-e0804n3:441_5": "Bhāvetīti hi vaḍḍhetīti attho.",
  "anya-e0804n3:441_6": "Idha pana suddhakatturūpattā pāpuṇātīti attho.",
  "anya-e0804n3:441_7": "Itthambhūtoti imaṁ pakāraṁ bhūto patto.",
  "anya-e0804n3:441_8": "“Cakkhubhūto”tiādīni pana “bhū sattāyaṁ,",
  "anya-e0804n3:441_9": "bhū pattiya”nti dvigaṇikānaṁ dvinnaṁ dhātūnaṁ vasena aṭṭhakathāṭīkānayanissitaṁ atthaṁ pakāsayissāma āgamikānaṁ kosallatthāya.",
  "anya-e0804n3:441_10": "Tattha cakkhubhūtoti yathā cakkhu sattānaṁ dassanatthaṁ pariṇeti,",
  "anya-e0804n3:441_11": "evaṁ lokassa yāthāvadassanasādhanato dassanakiccapariṇāyakaṭṭhena cakkhubhūto.",
  "anya-e0804n3:441_12": "Atha vā cakkhu viya bhūtotipi cakkhubhūto.",
  "anya-e0804n3:441_13": "Paññācakkhumayattā vā sayambhūñāṇena paññācakkhuṁ bhūto pattoti cakkhubhūto.",
  "anya-e0804n3:441_14": "Viditakaraṇaṭṭhena ñāṇabhūto,",
  "anya-e0804n3:441_15": "asādhāraṇaṁ vā ñāṇaṁ bhūto pattoti ñāṇabhūto,",
  "anya-e0804n3:441_16": "aviparītasabhāvaṭṭhena,",
  "anya-e0804n3:441_17": "pariyattidhammappavattanato vā hadayena cintetvā vācāya nicchāritadhammamayoti dhammabhūto.",
  "anya-e0804n3:441_18": "Bodhipakkhiyadhammehi vā uppannattā lokassa ca taduppādanato anaññasādhāraṇaṁ vā dhammaṁ bhūto pattoti dhammabhūto.",
  "anya-e0804n3:441_19": "Seṭṭhaṭṭhena brahmabhūto.",
  "anya-e0804n3:441_20": "Atha vā brahmaṁ vuccati maggo tena uppannattā lokassa ca taduppādanattā,",
  "anya-e0804n3:441_21": "tañca sayambhūñāṇena bhūto pattoti brahmabhūto.",
  "anya-e0804n3:441_22": "Evaṁ dvinnaṁ dhātūnaṁ vasena vutto attho veditabbo.",
  "anya-e0804n3:442_0": "Aparāni cettha nidassanapadāni veditabbāni.",
  "anya-e0804n3:442_1": "“Tātā mayaṁ mahallakā suddhodanamahārājaputtaṁ buddhabhūtaṁ sambhāveyyāma vā no vā,",
  "anya-e0804n3:442_2": "tumhe tassa sāsane pabbajeyyāthā”ti ca “atha kho therā bhikkhū āyasmantaṁ revataṁ sahajātiyaṁ sambhāviṁsū”ti cāti.",
  "anya-e0804n3:442_3": "Aññānipi panettha “manussabhūto,",
  "anya-e0804n3:442_4": "devabhūto”tiādīni yojetabbāni.",
  "anya-e0804n3:442_5": "Tathā hi saṁsāramocakapetavatthu aṭṭhakathāyaṁ “manussabhūtātimanussesu jātā,",
  "anya-e0804n3:442_6": "manussabhāvaṁ vā pattā”ti attho saṁvaṇṇito.",
  "anya-e0804n3:443_0": "Bhū avakampane. Ayampi sakammako. Bhāveti, bhāvayati. Manobhāvanīyā bhikkhū.",
  "anya-e0804n3:444_0": "Ettha ca bhāvetīti anukampati puttaṁ vā bhātaraṁ vā yaṁkiñci.",
  "anya-e0804n3:444_1": "Manobhāvanīyāti “dīghāyukā hontu bhadantā arogā abyāpajjā”ti evamādinā bhāvetabbā anukampitabbāti manobhāvanīyā.",
  "anya-e0804n3:444_2": "Aññattha pana manobhāvanīyāti manovaḍḍhanakāti attho.",
  "anya-e0804n3:444_3": "Yesu hi diṭṭhesu mano vaḍḍhati,",
  "anya-e0804n3:444_4": "“te manobhāvanīyā”ti vuccanti.",
  "anya-e0804n3:445_0": "Labha ābhaṇḍane. Labheti, labhayati.",
  "anya-e0804n3:446_0": "Jabhi nāsane. Jambheti, jambhayati.",
  "anya-e0804n3:447_0": "Lābha pesane. Lābheti, lābhayati. “Labha lābheti dhātussa rūpāni ce, kāritarūpāni bhavanti.",
  "anya-e0804n3:448_0": "Dabhī bhaye. Īkārantāyaṁ dhātu, tena saniggahītāgamāni rūpāni na bhavanti. Dabheti, dabhayati.",
  "anya-e0804n3:449_0": "Dūbha santhambhe. Dūbheti, dūbhayati.",
  "anya-e0804n3:450_0": "Vambha viddhaṁsane. Vambheti, vambhayati. Vambhanā. Chabbaggiyā bhikkhū bhikkhuṁ vambhenti.",
  "anya-e0804n3:451_0": "Bhakārantadhāturūpāni.",
  "anya-e0804n3:452_0": "Makārantadhātu",
  "anya-e0804n3:453_0": "Ātena camu dhovane. Āpubbo camudhātu dhovane vattati. Ācameti, ācamayati. Ācamanakumbhī.",
  "anya-e0804n3:454_0": "Ettha pana “tato hi so ācamayitvā licchavī,",
  "anya-e0804n3:454_1": "therassa datvā yugāni aṭṭhā”ti appasakkārapetavatthupāḷippadeso nidassanaṁ.",
  "anya-e0804n3:454_2": "Tattha ācamayitvāti hatthapādadhovanapubbakaṁ mukhaṁ vikkhāletvā.",
  "anya-e0804n3:454_3": "Ayaṁ pana dhātu bhūvādigaṇikatte “camatī”ti bhakkhanatthaṁ gahetvā tiṭṭhati.",
  "anya-e0804n3:455_0": "Kamu icchākantīsu. Kāmeti, kāmayati. Kāmo, kanti, nikanti, kāmanā,",
  "anya-e0804n3:455_1": "kāmayamāno,kāmento,",
  "anya-e0804n3:455_2": "abhikkantaṁ.",
  "anya-e0804n3:455_3": "Abhikkantavaṇṇā.",
  "anya-e0804n3:456_0": "Ettha ca kāmoti rūpādivisayaṁ kāmetīti kāmo.",
  "anya-e0804n3:456_1": "Kāmiyatīti vā kāmo,",
  "anya-e0804n3:456_2": "kilesakāmavatthukāmavasenetaṁ daṭṭhabbaṁ.",
  "anya-e0804n3:456_3": "Kileso hi tebhūmakavaṭṭasaṅkhātañca vatthu “kāmo”ti vuccati.",
  "anya-e0804n3:456_4": "Māropi vā devaputto “kāmo”ti vuccati.",
  "anya-e0804n3:456_5": "So hi accantakaṇhadhammasamaṅgitāya papañcasamatikkantepi buddhapaccekabuddhabuddhasāvake attano vase ṭhapetuṁ kāmetīti “kāmo”ti vuccati.",
  "anya-e0804n3:457_0": "Vuttañcetaṁ porāṇakaviracanāyaṁ –",
  "anya-e0804n3:458_0": "“Vande vandehamassatthaṁ, yattha santajjito jito;",
  "anya-e0804n3:459_0": "Kāmo kāmoghatiṇṇena, buddhena vasatā satā”ti;",
  "anya-e0804n3:460_0": "Imāni panassa nāmāni –",
  "anya-e0804n3:461_0": "Kāmo namuci kaṇho ca, vasavattī pajāpati;",
  "anya-e0804n3:462_0": "Pamattabandhu madano, pāpimā dammakopi ca;",
  "anya-e0804n3:463_0": "Kandappo ca ratipati, māro ca kusumāyudho;",
  "anya-e0804n3:464_0": "Aññe aññānipi vadanti.",
  "anya-e0804n3:464_1": "Tāni sāsanānulomāni na hontīti idha na dassitāni.",
  "anya-e0804n3:464_2": "Aṭṭhakathāsu pana “māro, namuci, kaṇho,",
  "anya-e0804n3:464_3": "pamattabandhū”ti cattāriyeva nāmāni āgatāni.",
  "anya-e0804n3:465_0": "Idāni abhikkantasaddassa bhūvādigaṇe “kamu padavikkhepe”ti vohārasīsena vuttassa kamudhātussa vasena",
  "anya-e0804n3:465_1": "idha ca “kamu icchākantīsū”ti vuttassa kamudhātussa vasena atthuddhāraṁ kathayāma.",
  "anya-e0804n3:465_2": "Abhikkantasaddo khayasundarābhirūpaabbhanumodanesu dissati.",
  "anya-e0804n3:465_3": "“Abhikkantā bhante ratti,",
  "anya-e0804n3:465_4": "nikkhanto paṭhamo yāmo,",
  "anya-e0804n3:465_5": "ciranisinno bhikkhusaṅgho”tiādīsu khaye dissati.",
  "anya-e0804n3:465_6": "“Ayaṁ imesaṁ catunnaṁ puggalānaṁ abhikkantataro ca paṇītataro cā”tiādīsu sundare.",
  "anya-e0804n3:466_0": "“Ko me vandati pādāni, iddhiyā yasasā jalaṁ;",
  "anya-e0804n3:467_0": "Abhikkantena vaṇṇena, sabbā obhāsayaṁ disā”ti",
  "anya-e0804n3:468_0": "Ādīsu abhirūpe. “Abhikkantaṁ bhante”tiādīsu abbhanumodane. Iccevaṁ –",
  "anya-e0804n3:469_0": "Khayasmiṁ sundare ceva, atho abbhanumodane;",
  "anya-e0804n3:470_0": "Abhirūpe abhikkanta-saddo dissati sāsane.",
  "anya-e0804n3:471_0": "Thoma silāghāyaṁ. Silāghā pasaṁsā. Thometi, thomayati. Thomito, thomanā.",
  "anya-e0804n3:472_0": "Yama aparivesane. Yameti, yamayati. Yamo.",
  "anya-e0804n3:473_0": "Samavitakke. Sāmeti, sāmayati. Samā. Nisāmeti,",
  "anya-e0804n3:473_1": "nisāmayati.",
  "anya-e0804n3:473_2": "Nisāmanaṁ.",
  "anya-e0804n3:473_3": "Paṭisāmeti,",
  "anya-e0804n3:473_4": "paṭisāmayati.",
  "anya-e0804n3:473_5": "Paṭisāmanaṁ.",
  "anya-e0804n3:474_0": "Tattha samāti saṁvaccharo,",
  "anya-e0804n3:474_1": "so “samā”ti itthiliṅgavasena vuccati.",
  "anya-e0804n3:474_2": "“Yo yajetha sataṁ sama”nti ettha hi samāsaddo itthiliṅgo,",
  "anya-e0804n3:474_3": "upayogavasena pana “sama”nti vutto.",
  "anya-e0804n3:475_0": "Imāni saṁvaccharassa nāmāni “saṁvaccharo, vaccharo, samā, hāyano, sarado,",
  "anya-e0804n3:475_1": "vasso”tiādīni bhavanti.",
  "anya-e0804n3:475_2": "Nisāmetīti vitakketi upadhāreti.",
  "anya-e0804n3:475_3": "Ettha hi “iṅgha maddi nisāmehi,",
  "anya-e0804n3:475_4": "nigghoso yādiso vane”ti pāḷi nidassanaṁ.",
  "anya-e0804n3:475_5": "Tattha nisāmehīti vitakkehi upadhārehīti attho.",
  "anya-e0804n3:475_6": "Paṭisāmetīti bhaṇḍaṁ guttaṭṭhāne nikkhipati.",
  "anya-e0804n3:476_0": "Sama ālocane. Ālocanaṁ pekkhanaṁ. Sāmeti, sāmayati. Nisāmanaṁ.",
  "anya-e0804n3:477_0": "Ettha pana nisāmetīti pekkhati oloketi.",
  "anya-e0804n3:477_1": "Tathā hi “iṅgha maddi nisāmehi,",
  "anya-e0804n3:477_2": "cittaṁ rūpaṁva dissatī”ti pāḷi dissati.",
  "anya-e0804n3:477_3": "Tattha hi nisāmehīti olokehīti attho.",
  "anya-e0804n3:477_4": "Dhātūnamatthātisayena yogoti vacanato pana upasaggayogato vā savanepi ayaṁ vattati.",
  "anya-e0804n3:477_5": "Tathā hi “tato kaṇhājināyāpi,",
  "anya-e0804n3:477_6": "nisāmehi rathesabhā”tiādikā pāḷiyo dissanti.",
  "anya-e0804n3:477_7": "Tattha nisāmehīti suṇohīti attho.",
  "anya-e0804n3:478_0": "Ama roge. Ameti, amayati. Andho. Bilaṅkapādo andhanakho.",
  "anya-e0804n3:479_0": "Tattha andhoti naṭṭhanayano vuccati. Andhanakhoti pūtinakho. Ubhayathāpi sarogattaṁ sūcitaṁ.",
  "anya-e0804n3:480_0": "Bhāmakodhe. Bhāmeti, bhāmayati.",
  "anya-e0804n3:481_0": "Goma upalepane. Gometi, gomayati.",
  "anya-e0804n3:482_0": "Sāma svāntane āmantane. Svāntanaṁ sāmappayogo. Āmantanaṁ avhāyanaṁ pakkosanaṁ. Sāmeti, sāmayati.",
  "anya-e0804n3:483_0": "Saṅgāma yuddhe.",
  "anya-e0804n3:483_1": "Saṅgāmeti,",
  "anya-e0804n3:483_2": "saṅgāmayati.",
  "anya-e0804n3:483_3": "Dve rājāno saṅgāmesuṁ. Saṅgāmo.",
  "anya-e0804n3:483_4": "Āto gamu īsamadhivāsane. Āgameti,",
  "anya-e0804n3:483_5": "āgamayati,",
  "anya-e0804n3:483_6": "kāmāvacaradhamme nissāya rūpārūpadhammo samudāgameti,",
  "anya-e0804n3:483_7": "samudāgamayati.",
  "anya-e0804n3:483_8": "Upāsako dhammasavanantarāyaṁ anicchanto “āgametha āgamethā”ti āha.",
  "anya-e0804n3:483_9": "Samudāgamanaṁ, āgamanaṁ. Āgamento,",
  "anya-e0804n3:483_10": "āgamayamāno.",
  "anya-e0804n3:484_0": "Tatra āgametīti īsakaṁ adhivāseti.",
  "anya-e0804n3:484_1": "Samudāgametīti sampavattati.",
  "anya-e0804n3:484_2": "Bhūvādigaṇe “gamayatī”ti hetukattuvasena vuttaṁ,",
  "anya-e0804n3:484_3": "idha pana upasagganipātapubbakāni katvā “āgametī”tiādīni suddhakattuvasena vuttānīti daṭṭhabbaṁ.",
  "anya-e0804n3:485_0": "Makārantadhāturūpāni.",
  "anya-e0804n3:486_0": "Iti cu rādigaṇe pavaggantadhāturūpāni",
  "anya-e0804n3:487_0": "Samattāni.",
  "anya-e0804n3:488_0": "Yakārantadhātu",
  "anya-e0804n3:489_0": "Yu jigucchāyaṁ. Yāveti, yāvayati. Yavo.",
  "anya-e0804n3:490_0": "Byaya khaye. Byayeti, byayayati. Abyayībhāvo.",
  "anya-e0804n3:491_0": "Byaya cittasamussagge. Tādisaṁyeva rūpaṁ.",
  "anya-e0804n3:492_0": "Yakārantadhāturūpāni.",
  "anya-e0804n3:493_0": "Rakārantadhātu",
  "anya-e0804n3:494_0": "Para gatiyaṁ. Pareti, parayati.",
  "anya-e0804n3:494_1": "Ettha ca “iti kho ānanda kusalāni sīlāni anupubbena aggāya parentī”ti pāḷi nidassanaṁ.",
  "anya-e0804n3:494_2": "Tattha aggāya parentīti arahattatthāya gacchanti.",
  "anya-e0804n3:495_0": "Gara uggame. Gareti, garayati. Garu.",
  "anya-e0804n3:496_0": "Cara asaṁsaye. Careti, carayati.",
  "anya-e0804n3:497_0": "Pūri appāyane. Pūreti, pūrayati.",
  "anya-e0804n3:498_0": "Vara icchāyaṁ. Vareti, varayati. Varo, varaṁ, varanto.",
  "anya-e0804n3:498_1": "Ete varānaṁ caturo varemi.",
  "anya-e0804n3:498_2": "Etaṁ sakka varaṁ vare.",
  "anya-e0804n3:499_0": "Tattha varoti variyate varitabboti varo. Varanti varetīti varaṁ, icchanto patthentoti attho.",
  "anya-e0804n3:500_0": "“Mahāmahārahaṁ sakya-muni nīvaraṇā raṇā;",
  "anya-e0804n3:501_0": "Muttaṁ muttaṁ sudassanaṁ, vande bodhivaraṁ vara”nti",
  "anya-e0804n3:502_0": "Purāṇakaviracanāyaṁ “vara”nti padassa viya.",
  "anya-e0804n3:502_1": "Evaṁ varetīti varanto.",
  "anya-e0804n3:502_2": "Vareti varemi icchāmi yācāmi.",
  "anya-e0804n3:502_3": "Kārite “pavāretī”ti rūpaṁ,",
  "anya-e0804n3:502_4": "icchāpetīti attho.",
  "anya-e0804n3:502_5": "Nisedhanatthe panidaṁ kāritaṁ na hoti.",
  "anya-e0804n3:503_0": "Sara akkhepe. Sareti, sarayati. Saro. Saroti saddo.",
  "anya-e0804n3:504_0": "Sāra dubbalye. Sāreti, sārayati. Dubbalo bhavatīti attho.",
  "anya-e0804n3:505_0": "Kumāra kīḷāyaṁ. Kumāreti, kumārayati. Kumāro, kumārako. Kumārī, kumārikā.",
  "anya-e0804n3:506_0": "Ettha kumārayati tattha tattha kīḷatīti kumāro. So eva atidaharattā kumārako. Esa nayo itaratrāpi.",
  "anya-e0804n3:507_0": "Sūra vīra vikkantiyaṁ.",
  "anya-e0804n3:507_1": "Vikkanti vikkamanaṁ. Sūreti, sūrayati. Vīreti, vīrayati. Sūro, vīro.",
  "anya-e0804n3:507_2": "Sāsanikehi pana saddhammavidūhi evaṁ dhātusabhāvānampi sūravīrasaddānaṁ nibbacanaṁ na dassitaṁ,",
  "anya-e0804n3:507_3": "kevalaṁ pana tattha tattha “sūroti visiṭṭhauro”ti ca “mahāvīroti mahāvikkanto”ti ca “vīroti vīriyavā”ti ca atthavivaraṇamattameva dassitaṁ.",
  "anya-e0804n3:508_0": "Pāra tīra kammasampattiyaṁ.",
  "anya-e0804n3:508_1": "Kammasampatti nāma kammassa parisamāpanaṁ niṭṭhāpanaṁ. Pāreti, pārayati. Tīreti, tīrayati. Pāraṁ. Tīraṁ.",
  "anya-e0804n3:508_2": "Vikkamāmi na pāremi,",
  "anya-e0804n3:508_3": "bhūmiṁ sumbhāmi vegasā.",
  "anya-e0804n3:508_4": "Taṁ kiccaṁ tīretvā gato.",
  "anya-e0804n3:508_5": "Santīraṇaṁ,",
  "anya-e0804n3:508_6": "tīraṇapariññāti ca ādīni ettha dassetabbāni.",
  "anya-e0804n3:509_0": "Tattha na pāremīti chindituṁ na sakkomīti attho.",
  "anya-e0804n3:510_0": "Īra khepane. Īreti, īrayati.",
  "anya-e0804n3:511_0": "Jara vayohānimhi. Jareti, jarayati. Jarā. Pāḷiyaṁ pana “jīratī”ti pāṭho.",
  "anya-e0804n3:512_0": "Vara āvaraṇe. Vāreti, vārayati. Nivāreti,",
  "anya-e0804n3:512_1": "nivārayati. Nivāretā.",
  "anya-e0804n3:512_2": "Parivāreti,",
  "anya-e0804n3:512_3": "parivārayati. Parivāro. Pavāreti,",
  "anya-e0804n3:512_4": "pavārayati.",
  "anya-e0804n3:512_5": "Pavāraṇaṁ.",
  "anya-e0804n3:512_6": "Pavāraṇanti nisedhanaṁ vā kāmyadānaṁ vā.",
  "anya-e0804n3:513_0": "Dhara dhāraṇe. Dhāreti, dhārayati. Ādhāro, ādhārako, dhammo iccādīni.",
  "anya-e0804n3:514_0": "Tattha dhammoti anekavidhesu dhammesu lokuttaro uppādito sacchikato ca catūsu apāyesu saṁsāre vā satte apatamāne dhāretīti dhammo.",
  "anya-e0804n3:514_1": "Atha vā sotāpannādīhi ariyehi dhāriyati,",
  "anya-e0804n3:514_2": "nu puthujjanehītipi dhammo.",
  "anya-e0804n3:514_3": "Catubhūmiko pana sakalakkhaṇaṁ dhāretīti dhammo.",
  "anya-e0804n3:514_4": "Kakkhaḷattādinā phusanādinā santiādinā sakasakabhāvena paṇḍitehi dhāriyati sallakkhiyatītipi dhammo.",
  "anya-e0804n3:514_5": "Tepiṭako pana pāḷidhammo sakatthaparatthādibhee atthe dhāretīti dhammo.",
  "anya-e0804n3:514_6": "Keci tu vidū “pāpake akusale dhamme dhunāti kampeti viddhaṁsetīti dhammo”ti dhūdhātuvasenapi nibbacanaṁ vadanti,",
  "anya-e0804n3:514_7": "taṁ maggadhamme atīva yujjati,",
  "anya-e0804n3:514_8": "phalanibbānapariyattidhammesu pana pariyāyena yujjati.",
  "anya-e0804n3:515_0": "Dhammasaddo pariyattihetuguṇanissattanijjīvatādīsu dissati.",
  "anya-e0804n3:515_1": "Ayañhi “dhammaṁ pariyāpuṇāti suttaṁ geyya”ntiādīsu pariyattiyaṁ dissati.",
  "anya-e0804n3:515_2": "“Hetumhi ñāṇaṁ dhammapaṭisambhidā”tiādīsu hetumhi.",
  "anya-e0804n3:516_0": "“Na hi dhammo adhammo ca, ubho samavipākino;",
  "anya-e0804n3:517_0": "Adhammo nirayaṁ neti, dhammo pāpeti suggati”nti",
  "anya-e0804n3:518_0": "Ādīsu guṇe.",
  "anya-e0804n3:518_1": "“Tasmiṁ kho pana samaye dhammā honti.",
  "anya-e0804n3:518_2": "Dhammesu dhammānupassī viharatī”tiādīsu nissattanijjīvatāyaṁ.",
  "anya-e0804n3:519_0": "Atha vā dhammasaddo sabhāvapaññāpuññapaññattiāpattipariyattinissattanijjīvatāvikāraguṇapacca- yapaccayuppannādīsu dissati.",
  "anya-e0804n3:519_1": "Ayañhi “kusalā dhammā akusalā dhammā abyākatā dhammā”tiādīsu sabhāve dissati.",
  "anya-e0804n3:520_0": "Yassete caturo dhammā, saddhassa gharamesino;",
  "anya-e0804n3:521_0": "Saccaṁ dhammo dhiti cāgo, sa ve pecca na socatī”ti",
  "anya-e0804n3:522_0": "Ādīsu paññāyaṁ.",
  "anya-e0804n3:523_0": "“Na hi dhammo adhammo ca, ubho samavipākino;",
  "anya-e0804n3:524_0": "Adhammo nirayaṁ neti, dhammo pāpeti suggati”ntiādīsu",
  "anya-e0804n3:525_0": "Puññe.",
  "anya-e0804n3:525_1": "“Paññattidhammā,",
  "anya-e0804n3:525_2": "niruttidhammā,",
  "anya-e0804n3:525_3": "adhivacanādhammā”tiādīsu paññattiyaṁ.",
  "anya-e0804n3:525_4": "“Pārājikā dhammā,",
  "anya-e0804n3:525_5": "saṅghādisesā dhammā”tiādīsu āpattiyaṁ.",
  "anya-e0804n3:525_6": "“Idha bhikkhu dhammaṁ jānāti suttaṁ geyyaṁ veyyākaraṇa”ntiādīsu pariyattiyaṁ.",
  "anya-e0804n3:525_7": "“Tasmiṁ kho pana samaye dhammā honti.",
  "anya-e0804n3:525_8": "Dhammesu dhammānupassī viharatī”tiādīsu nissattanijjīvatāyaṁ.",
  "anya-e0804n3:525_9": "“Jātidhammā jarādhammā maraṇadhammā”tiādīsu vikāre.",
  "anya-e0804n3:525_10": "“Channaṁ buddhadhammāna”ntiādīsu guṇe.",
  "anya-e0804n3:525_11": "“Hetumhi ñāṇaṁ dhammapaṭisambhidā”tiādīsu paccaye.",
  "anya-e0804n3:525_12": "“Ṭhitāvasā dhātu dhammaṭṭhitatā dhammaniyāmatā”tiādīsu paccayuppanne.",
  "anya-e0804n3:526_0": "Atha vā dhammasaddo pariyattisaccasamādhipaññāpakatipuññāpattiñeyyādīsu bahūsu atthesu diṭṭhappayogo.",
  "anya-e0804n3:526_1": "Tathā hi “idha bhikkhu dhammaṁ pariyāpuṇātī”tiādīsu pariyattiyaṁ dissati.",
  "anya-e0804n3:526_2": "“Diṭṭhadhammo pattadhammo”tiādīsu sacce.",
  "anya-e0804n3:526_3": "“Evaṁdhammā te bhagavanto ahesu”ntiādīsu samādhimhi.",
  "anya-e0804n3:526_4": "“Saccaṁ dhammo dhiti cāgo”ti evamādīsu paññāyaṁ.",
  "anya-e0804n3:526_5": "“Jātidhammānaṁ bhikkhave sattāna”nti evamādīsu pakatiyaṁ.",
  "anya-e0804n3:526_6": "“Dhammo have rakkhati dhammacāri”nti evamādīsu puññe.",
  "anya-e0804n3:526_7": "“Cattāro pārājikā dhammā”tiādīsu āpattiyaṁ.",
  "anya-e0804n3:526_8": "“Kusalā dhammā”tiādīsu ñeyye.",
  "anya-e0804n3:526_9": "Evaṁ dhammasaddappavattivisayā vividhā aṭṭhakathācariyehi dassitā,",
  "anya-e0804n3:526_10": "tattha tattha pana ādisaddena yuttivisayādayo ca atthā gahetabbā.",
  "anya-e0804n3:526_11": "Tathā hi dhammasaddo –",
  "anya-e0804n3:527_0": "“Nesa dhammo mahārāja, yaṁ tvaṁ gaccheyya ekako;",
  "anya-e0804n3:528_0": "Ahampi tena gacchāmi, yena gacchasi khattiyā”ti",
  "anya-e0804n3:529_0": "Ādīsu yuttiyaṁ vattati.",
  "anya-e0804n3:529_1": "“Manañca paṭicca dhamme ca uppajjati manoviññāṇa”ntiādīsu visaye.",
  "anya-e0804n3:529_2": "“Satañca dhammo na jaraṁ upetī”ti ettha nibbāne vattati.",
  "anya-e0804n3:529_3": "Tatra yā nissattatā,",
  "anya-e0804n3:529_4": "sā eva nijjīvatā.",
  "anya-e0804n3:529_5": "Yo ca hetu,",
  "anya-e0804n3:529_6": "so eva paccayo.",
  "anya-e0804n3:530_0": "Iccevaṁ –",
  "anya-e0804n3:531_0": "Pariyattipaccayesu, guṇe nissattatāya ca;",
  "anya-e0804n3:532_0": "Sabhāve ceva paññāyaṁ, puññe paññattiyampi ca.",
  "anya-e0804n3:533_0": "Āpattiyaṁ vikāre ca, paccayuppannakepi ca;",
  "anya-e0804n3:534_0": "Saccasamādhipakati-ñeyyesu yuttiyampi ca;",
  "anya-e0804n3:535_0": "Visaye ceva nibbāne, dhammasaddo pavattati.",
  "anya-e0804n3:536_0": "Keci pana dhammasaddassa pavattivisayānaṁ dasadhāva paricchedaṁ vadanti.",
  "anya-e0804n3:537_0": "Ñeyyamagge ca nibbāne, sabhāve atha jātiyaṁ;",
  "anya-e0804n3:538_0": "Mane visayapuññesu, bhāve pāvacanepi ca;",
  "anya-e0804n3:539_0": "Imesu dasasvatthesu, dhammasaddo pavattati.",
  "anya-e0804n3:540_0": "Tatra atthuddhāroti samānasaddavacanīyānaṁ atthānaṁ uddharaṇaṁ atthuddhāro.",
  "anya-e0804n3:541_0": "Rakārantadhāturūpāni.",
  "anya-e0804n3:542_0": "Lakārantadhātu",
  "anya-e0804n3:543_0": "Pālarakkhaṇe.",
  "anya-e0804n3:543_1": "“Rakkhaṇaṁ, tāṇaṁ, gopanaṁ, avanaṁ, pālanaṁ, rakkhā, rakkhaṇā,",
  "anya-e0804n3:543_2": "gutti” iccete pariyāyā. Pāleti, pālayati. Pālako,",
  "anya-e0804n3:543_3": "buddhapālo.",
  "anya-e0804n3:543_4": "Ambapālī gaṇikā.",
  "anya-e0804n3:543_5": "Samo bhavatu pālinā. Pālito, pālanaṁ, pāḷi.",
  "anya-e0804n3:544_0": "Ettha pāḷīti atthaṁ pāletīti pāḷi,",
  "anya-e0804n3:544_1": "lassa ḷattaṁ.",
  "anya-e0804n3:544_2": "Atha vā antodakaṁ rakkhaṇaṭṭhena mahato taḷākassa thirā mahatīti pāḷi viyāti pāḷi,",
  "anya-e0804n3:544_3": "pariyattidhammo.",
  "anya-e0804n3:544_4": "Aparo nayo pakaṭṭhānaṁ ukkaṭṭhānaṁ sīlādiatthānaṁ bodhanato sabhāvaniruttibhāvato buddhādīhi bhāsitattā ca pakaṭṭhānaṁ vacanappabandhānaṁ āḷīti pāḷi.",
  "anya-e0804n3:545_0": "Pāḷisaddo pāḷidhamme, taḷākapāḷiyampi ca;",
  "anya-e0804n3:546_0": "Dissate pantiyañceva, iti ñeyyaṁ vijānatā.",
  "anya-e0804n3:547_0": "Ayañhi “pāḷiyā atthamupaparikkhantī”tiādīsu pariyattidhammasaṅkhāte pāḷidhamme dissati.",
  "anya-e0804n3:547_1": "“Mahato taḷākassa pāḷī”tiādīsu taḷākapāḷiyaṁ.",
  "anya-e0804n3:547_2": "“Pāḷiyā nisīdiṁsū”tiādīsu pantiyaṁ,",
  "anya-e0804n3:547_3": "paṭipāṭiyā nisīdiṁsūti attho.",
  "anya-e0804n3:547_4": "Imasmiṁ panatthe dhātuyā kiccaṁ natthi.",
  "anya-e0804n3:547_5": "Pāṭipadiko hi pantivācako pāḷisaddo.",
  "anya-e0804n3:548_0": "Tila sinehane. Teleti, telayati. Telaṁ, tilo, tilaṁ.",
  "anya-e0804n3:549_0": "Tattha tiloti tilagaccho.",
  "anya-e0804n3:549_1": "Tilanti tapphalaṁ.",
  "anya-e0804n3:549_2": "Tato pana nikkhanto sineho telaṁ.",
  "anya-e0804n3:549_3": "So hi “tilānaṁ idanti tela”nti vuccati.",
  "anya-e0804n3:549_4": "Yadi evaṁ “sāsapatela”ntiādivacanaṁ na yujjeyyāti?",
  "anya-e0804n3:549_5": "No na yujjati,",
  "anya-e0804n3:549_6": "“tilasinehane”ti evaṁ vuttāya tiladhātuyā sāmaññato yassa kassaci sinehassa vacanato.",
  "anya-e0804n3:549_7": "Tena “sāsapatelaṁ,",
  "anya-e0804n3:549_8": "madhukatela”ntiādayo sāsane payogā dissanti.",
  "anya-e0804n3:549_9": "Mayaṁ pana tiladhātuvasena nipphannānaṁ tilagacchatapphalavācakānaṁ “tilo,",
  "anya-e0804n3:549_10": "tila”nti saddarūpānaṁ pakāsanamukhena “tilānaṁ idanti tela”nti vadāma,",
  "anya-e0804n3:549_11": "na pana tena vacanena sāsapādīnaṁ sinehassa atelattaṁ vadāma.",
  "anya-e0804n3:549_12": "Atha kiñcarahīti ce?",
  "anya-e0804n3:549_13": "Taddhitavidhāne viññunaṁ kosallatthaṁ tilasaddaṁ paṭicca “tilānaṁ idanti tela”nti vadāma.",
  "anya-e0804n3:549_14": "Sinehasaṅkhātassa sāsapādīnaṁ telassa vacanaṁ na jahāma,",
  "anya-e0804n3:549_15": "tasmā udāharaṇappakāsane “tilo, tilaṁ,",
  "anya-e0804n3:549_16": "tela”nti avatvā “telaṁ, tilo,",
  "anya-e0804n3:549_17": "tila”nti amhehi vuttaṁ.",
  "anya-e0804n3:549_18": "Idañhi vacanaṁ telassa sāmaññato sinehe pavattiṁ dīpeti.",
  "anya-e0804n3:549_19": "Teneva ca sāsane “tilatelaṁ,",
  "anya-e0804n3:549_20": "sāsapatela”ntiādinā visesavacanampi dissatīti niṭṭhametthāvagantabbaṁ.",
  "anya-e0804n3:549_21": "Apica telasaddo yebhuyyena tilatele vattati,",
  "anya-e0804n3:549_22": "yathā migasaddo hariṇamigetipi daṭṭhabbaṁ.",
  "anya-e0804n3:550_0": "Jala apavāraṇe. Jāleti, jālayati. Jālaṁ, jālā. Jālanti macchajālaṁ. Jālāti aggijālā.",
  "anya-e0804n3:551_0": "Khala soceyye. Soceyyaṁ sucibhāvo. Khāleti, khālayati. Pakkhāleti, pakkhālayati.",
  "anya-e0804n3:552_0": "Tala patiṭṭhāyaṁ. Tāleti, tālayati. Tālo, talaṁ.",
  "anya-e0804n3:553_0": "Ettha tāloti tiṇarājarukkho.",
  "anya-e0804n3:553_1": "Talanti pāṇitalabhūmitalādi.",
  "anya-e0804n3:553_2": "Tañhi tālayati patiṭṭhāti ettha vatthujātanti talaṁ.",
  "anya-e0804n3:554_0": "Tula ummāne. Toleti, tolayati.",
  "anya-e0804n3:555_0": "Dulaukkhepe. Ukkhepo uddhaṁ khipanaṁ. Doleti, dolayati. Dolā.",
  "anya-e0804n3:556_0": "Ettha ca doliyati ukkhipiyati yattha nipanno dārako, yathānipannako vāti dolā.",
  "anya-e0804n3:557_0": "Vula nimmajjane. Voleti, voyalati.",
  "anya-e0804n3:558_0": "Mīla nimīlane. Mīleti, mīlayati. Mīlanaṁ, ummīlanaṁ, nimīlanaṁ.",
  "anya-e0804n3:559_0": "Mūla rohane. Mūleti, mūlayati. Mūlaṁ.",
  "anya-e0804n3:559_1": "Esā hi yadā patiṭṭhāyaṁ vattati,",
  "anya-e0804n3:559_2": "tadā bhūvādigaṇikā,",
  "anya-e0804n3:559_3": "“mūlatī”ti cassā rūpaṁ.",
  "anya-e0804n3:560_0": "Tattha mūlanti mūlayati rūhati rukkhādi etenāti mūlaṁ.",
  "anya-e0804n3:560_1": "Atha vā mūlayati chinnopi koci etena acchinnena punadeva rūhatīti mūlaṁ.",
  "anya-e0804n3:560_2": "Vuttañhi –",
  "anya-e0804n3:561_0": "“Yathāpi mūle anupaddave daḷhe,",
  "anya-e0804n3:562_0": "Chinnopi rukkho punadeva rūhati;",
  "anya-e0804n3:563_0": "Evampi taṇhānusaye anūhate,",
  "anya-e0804n3:564_0": "Nibbattati dukkhamidaṁ punappuna”nti;",
  "anya-e0804n3:565_0": "Mūlasaddassa atthuddhāro heṭṭhā bhūvādigaṇe vutto.",
  "anya-e0804n3:566_0": "Kala pila khepe. Kāleti, kālayati. Kālo. Pileti, pilayati.",
  "anya-e0804n3:567_0": "Ettha kāloti samayopi maccupi.",
  "anya-e0804n3:567_1": "Tatra samayo tesaṁ tesaṁ sattānaṁ āyuṁ kālayati khepeti divase divase appaṁ appaṁ karotīti kāloti vuccati.",
  "anya-e0804n3:567_2": "Vuttampi cetaṁ –",
  "anya-e0804n3:568_0": "“Kālo ghasati bhūtāni, sabbāneva sahattanā;",
  "anya-e0804n3:569_0": "Yo ca kālaghaso bhūto, sabhūtapacaniṁpacī”ti.",
  "anya-e0804n3:570_0": "Maccu pana kālayati tesaṁ tesaṁ sattānaṁ jīvitaṁ khepeti samucchedavasena nāsetīti kāloti vuccati.",
  "anya-e0804n3:570_1": "Tenāhu aṭṭhakathācariyā “kāloti maccu.",
  "anya-e0804n3:570_2": "Kālayati sattānaṁ jīvitaṁ nāsetīti kālo.",
  "anya-e0804n3:570_3": "Kālena maccunā kato nāsitoti kālakato”ti.",
  "anya-e0804n3:570_4": "“Maraṇaṁ hindaṁ maccu maṭṭu cuti kālo antako nikkhepo”ti maraṇassābhidhānāni.",
  "anya-e0804n3:571_0": "Sulla sajjane. Sulleti, sullayati.",
  "anya-e0804n3:572_0": "Ila peraṇe. Ileti, ilayati.",
  "anya-e0804n3:573_0": "Vala bharaṇe. Vāleti, vālayati. Vālo.",
  "anya-e0804n3:574_0": "Lala icchāyaṁ. Laleti, lalayati.",
  "anya-e0804n3:575_0": "Dala vidāraṇe. Dāleti, dālayati, padāleti, padālayati. Kudālo.",
  "anya-e0804n3:576_0": "Kala gatisaṅkhyānesu. Kāleti, kālayati. Kālo, kalā.",
  "anya-e0804n3:576_1": "Kalāti avayavo.",
  "anya-e0804n3:576_2": "Sā hi kālayitabbā saṅkhāyitabbāti kalā.",
  "anya-e0804n3:577_0": "Sīla upadhāraṇe.",
  "anya-e0804n3:577_1": "Upadhāraṇaṁ bhuso dhāraṇaṁ,",
  "anya-e0804n3:577_2": "patiṭṭhāvasena ādhārabhāvo. Sīleti, sīlayati. Sīlaṁ, sīlanaṁ.",
  "anya-e0804n3:578_0": "Ettha sīlanti sīleti upadhāreti taṁsamaṅgīpuggalaṁ apāyesu uppattinivāraṇavasena bhuso dhāretīti sīlaṁ.",
  "anya-e0804n3:578_1": "Atha vāsīliyati upacāriyati sappurisehi hadayamaṁsantaraṁ upanetvā dhāriyatīti sīlaṁ.",
  "anya-e0804n3:578_2": "Sīlananti bhūvādigaṇe avippakiṇṇatāsaṅkhātaṁ samādhānaṁ vuccati.",
  "anya-e0804n3:578_3": "Tattha “sīlatī”ti rūpaṁ,",
  "anya-e0804n3:578_4": "idha pana ādhārabhāvasaṅkhātaṁ upadhāraṇaṁ vuccati.",
  "anya-e0804n3:578_5": "Ettha ca “sīleti,",
  "anya-e0804n3:578_6": "sīlayatī”ti rūpāni.",
  "anya-e0804n3:578_7": "Aṭṭhakathāsu hi “kusalānaṁ dhammānaṁ patiṭṭhāvasena ādhārabhāvo upadhāraṇa”nti vutto.",
  "anya-e0804n3:579_0": "Vela kālopadese. Veleti, velayati. Velā.",
  "anya-e0804n3:579_1": "Keci “vela iti dhātusaddo na hotī”ti vadanti,",
  "anya-e0804n3:579_2": "taṁ na gahetabbaṁ,",
  "anya-e0804n3:579_3": "porāṇehi saddasatthavidūhi “velayatī”ti rūpassa dassitattā.",
  "anya-e0804n3:580_0": "Pala mūla lavanapavanesu.",
  "anya-e0804n3:580_1": "Lavanaṁ chedanaṁ,",
  "anya-e0804n3:580_2": "pavanaṁ sodhanaṁ. Pāleti, pālayati. Palaṁ.",
  "anya-e0804n3:580_3": "Palaṁ nāma mānaviseso.",
  "anya-e0804n3:580_4": "Lokassa vimatiṁ pāleti lunāti sodheti cāti palaṁ. Mūleti, mūlayati.",
  "anya-e0804n3:580_5": "Saddasatthavidū pana “mūlayati kedāraṁ,",
  "anya-e0804n3:580_6": "mūlayati dhañña”nti payogaṁ vadanti.",
  "anya-e0804n3:581_0": "Thūla paribrūhane. Paribrūhanaṁ vaḍḍhanaṁ. Thūleti, thūlayati. Thūlo puriso. Thūlā javena hāyanti.",
  "anya-e0804n3:582_0": "Pala gatiyaṁ. Paleti, palayati.",
  "anya-e0804n3:582_1": "Atthaṁ paleti na upeti saṅkhaṁ.",
  "anya-e0804n3:582_2": "Paleti rasamādāya.",
  "anya-e0804n3:582_3": "Yathā suttaguḷaṁ yattakehi suttehi veṭhitaṁ,",
  "anya-e0804n3:582_4": "tattakehi eva palayati.",
  "anya-e0804n3:583_0": "Ciṅgula paribbhamane.",
  "anya-e0804n3:583_1": "Ciṅguleti,",
  "anya-e0804n3:583_2": "ciṅgulayati.",
  "anya-e0804n3:583_3": "Ciṅgulayitvā.",
  "anya-e0804n3:583_4": "Atrāyaṁ pāḷi “yāvatikā abhisaṅkhārassa gati,",
  "anya-e0804n3:583_5": "tāvatikaṁ gantvā ciṅgulayitvā bhūmiyaṁ papatī”ti.",
  "anya-e0804n3:583_6": "Tattha ciṅgulayitvāti paribbhamitvā.",
  "anya-e0804n3:584_0": "Lakārantadhāturūpāni.",
  "anya-e0804n3:585_0": "Vakārantadhātu",
  "anya-e0804n3:586_0": "Divu parikūjane. Parikūjanaṁ gajjanaṁ. Deveti, devayati. Devo ca paridevitvā. Devoti megho.",
  "anya-e0804n3:587_0": "Divuaddane. Addanaṁ gandhapisananti vadanti. Deveti, devayati.",
  "anya-e0804n3:588_0": "Civa bhāsāyaṁ. Civeti, civayati.",
  "anya-e0804n3:589_0": "Vakārantadhāturūpāni.",
  "anya-e0804n3:590_0": "Sakārantadhātu",
  "anya-e0804n3:591_0": "Pusa posane. Poseti, posayati.",
  "anya-e0804n3:591_1": "Imāni rūpāni kiñcāpi bhūvādigaṇikaṁ “posetī”ti rūpaṁ paṭicca hetukatturūpāni viya dissanti,",
  "anya-e0804n3:591_2": "tathāpi “aññepi devo posetī”tiādikassa curādigaṇikarūpassa dassanato suddhakattuvasena vuttānīti daṭṭhabbaṁ.",
  "anya-e0804n3:591_3": "Ubhinnaṁ pana kāritaṭṭhāne “posāpeti,",
  "anya-e0804n3:591_4": "posāpayatī”ti hetukatturūpāni icchitabbāni.",
  "anya-e0804n3:592_0": "Pesa paṭiharaṇe. Peseti, pesayati.",
  "anya-e0804n3:593_0": "Pisa balapāṇanesu. Piseti, pisayati.",
  "anya-e0804n3:594_0": "Pasi nāsane. Paṁseti, paṁsayati.",
  "anya-e0804n3:595_0": "Jasi rakkhaṇe. Jaṁseti, jaṁsayati.",
  "anya-e0804n3:596_0": "Silesa silesane. Sileseti, silesayati. Sileso.",
  "anya-e0804n3:597_0": "Lūsa hiṁsāyaṁ. Lūseti, lūsayati.",
  "anya-e0804n3:598_0": "Punsa abhimaddane.",
  "anya-e0804n3:598_1": "Nakāro niggahītatthaṁ. Puṁseti,",
  "anya-e0804n3:598_2": "puṁsayati.",
  "anya-e0804n3:598_3": "Napuṁsako.",
  "anya-e0804n3:598_4": "Dhātunakārassa lope “poso” iccapi rūpaṁ.",
  "anya-e0804n3:599_0": "Tattha na puṁsakoti itthibhāvapumbhāvarahito puggalo.",
  "anya-e0804n3:599_1": "So hi puriso viya sātisayaṁ paccāmitte na puṁseti abhimaddanaṁ kātuṁ na sakkotīti napuṁsakoti vuccati.",
  "anya-e0804n3:599_2": "Keci pana “na pumā,",
  "anya-e0804n3:599_3": "na itthī”ti napuṁsakoti vacanatthaṁ vadanti.",
  "anya-e0804n3:599_4": "Tathā hi saddasatthavidū taṁ puggalaṁ napuṁsakaliṅgavasena napuṁsakanti vadanti.",
  "anya-e0804n3:600_0": "Dhūsa kantikaraṇe. Dhūseti, dhūsayati.",
  "anya-e0804n3:601_0": "Rusa rosane. Rosanaṁ kopakaraṇaṁ. Roseti, rosayati. Roso. Rosoti kodho.",
  "anya-e0804n3:602_0": "Byusa ussagge. Byoseti, byosayati.",
  "anya-e0804n3:603_0": "Jasa hiṁsāyaṁ. Jāseti, jāsayati.",
  "anya-e0804n3:604_0": "Daṁsa daṁsane. Daṁseti,",
  "anya-e0804n3:604_1": "daṁsayati. Daṁsano.",
  "anya-e0804n3:604_2": "Daṁsanoti danto.",
  "anya-e0804n3:604_3": "Daṁsanti khādanīyaṁ vā bhojanīyaṁ vā etenāti daṁsano.",
  "anya-e0804n3:605_0": "Dasi dassane ca.",
  "anya-e0804n3:605_1": "Cakāro daṁsanaṁ apekkhati. Daṁseti,",
  "anya-e0804n3:605_2": "daṁsayati.",
  "anya-e0804n3:605_3": "Vidaṁseti,",
  "anya-e0804n3:605_4": "vidaṁsayati sūriyo ālokaṁ.",
  "anya-e0804n3:606_0": "Tassa santajjane. Tasseti, tassayati puriso core.",
  "anya-e0804n3:607_0": "Vassu sattibandhane. Sattibandhanaṁ samatthatākaraṇaṁ. Vasseti, vassayati.",
  "anya-e0804n3:608_0": "Jasa tāḷane. Tāḷanaṁ paharaṇaṁ. Jāseti, jāsayati.",
  "anya-e0804n3:609_0": "Pasa bandhane. Pāseti, pāsayati. Pāso. Pāsanti bandhanti satte etenāti pāso, sakuṇapāsādi.",
  "anya-e0804n3:610_0": "Ghusi visaddane. Visaddanaṁ ugghosanaṁ. Ghoseti, ghosayati. Ghoso.",
  "anya-e0804n3:611_0": "Lasa silyayoge.",
  "anya-e0804n3:611_1": "Silyayogo lāsiyaṁ nāṭakanāṭanaṁ recakadānaṁ. Lāseti, lāsayati. Lāsento, lāsentī.",
  "anya-e0804n3:611_2": "Atrāyaṁ pāḷi “vādentiyāpi lāsenti,",
  "anya-e0804n3:611_3": "naccantiyāpi lāsenti,",
  "anya-e0804n3:611_4": "lāsentiyāpi naccantī”ti.",
  "anya-e0804n3:611_5": "Tattha lāsentīti yā uplavamānā viya uṭṭhahitvā lāsiyanāṭakaṁ nāṭenti,",
  "anya-e0804n3:611_6": "recakaṁ denti.",
  "anya-e0804n3:612_0": "Bhūsa alaṅkāre. Bhūseti, bhūsayati. Vibhūseti, vibhūsayati. Bhūsanaṁ, vibhūsanaṁ.",
  "anya-e0804n3:613_0": "Vasa sinehanachedāvaharaṇesu. Avaharaṇaṁ corikāya gahaṇaṁ. Vāseti, vāsayati. Vasā.",
  "anya-e0804n3:614_0": "Tāsa vāraṇe. Vāraṇaṁ nivāraṇaṁ. Tāseti, tāsayati.",
  "anya-e0804n3:615_0": "Dhasa uñche. Dhāseti, dhāsayati.",
  "anya-e0804n3:616_0": "Bhasa gahaṇe. Bhāseti, bhāsayati.",
  "anya-e0804n3:617_0": "Pusa dhāraṇe. Poseti, posayati, ābharaṇaṁ dhāretīti attho.",
  "anya-e0804n3:618_0": "Tusi pisi kusi dasi bhāsāyaṁ. Tuṁseti,",
  "anya-e0804n3:618_1": "tuṁsayati. Piṁseti,",
  "anya-e0804n3:618_2": "piṁsayati. Kuṁseti,",
  "anya-e0804n3:618_3": "kuṁsayati. Daṁseti,",
  "anya-e0804n3:618_4": "daṁsayati.",
  "anya-e0804n3:619_0": "Khusi akkosane. Khuṁseti, khuṁsayati. Khuṁsanā.",
  "anya-e0804n3:620_0": "Gavesa maggane. Gaveseti, gavesayati. Gavesako, gavesito, gavesanā, gaveṭṭhi.",
  "anya-e0804n3:621_0": "Vāsa upasevāyaṁ. Vāseti, vāsayati. Vāso, āvāso.",
  "anya-e0804n3:622_0": "Hisi hiṁsāyaṁ. Hiṁseti, hiṁsayati.",
  "anya-e0804n3:623_0": "Nivāsa acchādane. Vatthaṁ nivāseti, nivāsayati. Pubbaṇhasamayaṁ nivāsetvā.",
  "anya-e0804n3:624_0": "Aṁsasaṅghāte. Aṁseti, aṁsayati. Aṁso, aṁsā.",
  "anya-e0804n3:625_0": "Ettha ca aṁsoti koṭṭhāsopi khandhopi vuccati. Aṁsāti arisarogo.",
  "anya-e0804n3:626_0": "Misa sajjane. Meseti, mesayati.",
  "anya-e0804n3:627_0": "Rasa assādane. Raseti, rasayati. Raso. Rasiyate assādiyate janehīti raso.",
  "anya-e0804n3:628_0": "Rasa sinehane. Raseti, rasayati. Raso.",
  "anya-e0804n3:629_0": "Tattha rasetīti sinehati.",
  "anya-e0804n3:629_1": "Rasoti sineho,",
  "anya-e0804n3:629_2": "sinehasambandho sāmaggirasoti vuccati,",
  "anya-e0804n3:629_3": "yaṁ sandhāya brāhmaṇā bhagavantaṁ “arasarūpo samaṇo gotamo”ti avocuṁ.",
  "anya-e0804n3:630_0": "Siya asabbappayoge. Seseti, sesayati. Seso.",
  "anya-e0804n3:630_1": "Vipubbo atisaye,",
  "anya-e0804n3:630_2": "vipubbo atisaye,",
  "anya-e0804n3:630_3": "vipubbo sisadhātu atisaye vattati, viseseti,",
  "anya-e0804n3:630_4": "visesayati. Viseso, visiṭṭho,",
  "anya-e0804n3:630_5": "visesanaṁ.",
  "anya-e0804n3:631_0": "Missa sammisse. Misseti,",
  "anya-e0804n3:631_1": "missayati.",
  "anya-e0804n3:631_2": "Sammisseti,",
  "anya-e0804n3:631_3": "sammissayati. Misso, misso, missito,",
  "anya-e0804n3:631_4": "sammissito,",
  "anya-e0804n3:631_5": "sammisso iccādīni.",
  "anya-e0804n3:631_6": "Alambusājātake missāti itthīnaṁ vattabbanāmaṁ,",
  "anya-e0804n3:631_7": "purisehi saddhiṁ sammissanatāya.",
  "anya-e0804n3:632_0": "Jusa paritakkane. Joseti, josayati.",
  "anya-e0804n3:633_0": "Masa pahāsane. Maseti, masayati.",
  "anya-e0804n3:634_0": "Marisa titikkhāyaṁ. Mariseti. Marisayati.",
  "anya-e0804n3:635_0": "Pisa pesane. Peseti, pesayati. Pesako, pesito.",
  "anya-e0804n3:636_0": "Ghusasadde. Ghoseti, ghosayati. Ugghosayuṁ bodhimaṇḍe pamoditā. Ghoso.",
  "anya-e0804n3:637_0": "Disī uccāraṇe. Deseti, desayati. Desako, desetā, desito, desanā.",
  "anya-e0804n3:638_0": "Vasa acchādane. Vāseti, vāsayati. Nivāseti, nivāsayati. Vatthaṁ.",
  "anya-e0804n3:639_0": "Sakārantadhāturūpāni.",
  "anya-e0804n3:640_0": "Hakārantadhātu",
  "anya-e0804n3:641_0": "Araha pūjāyaṁ. Araheti, arahayati. Arahā, arahaṁ. “Arahā, khīṇāsavo, asekkho”ti arahato nāmāni.",
  "anya-e0804n3:642_0": "Sineha sinehane. Sineheti, sinehayati.",
  "anya-e0804n3:643_0": "Varaha hiṁsāyaṁ. Varaheti, varahayati. Varāho.",
  "anya-e0804n3:644_0": "Varāhoti sūkaropi hatthīpi vuccati.",
  "anya-e0804n3:644_1": "“Eṇeyyā ca varāhā cā”ti ettha hi sūkaro “varāho”ti vutto,",
  "anya-e0804n3:644_2": "“mahāvarāhassa…pe…",
  "anya-e0804n3:644_3": "nadīsu jaggato”ti ettha pana hatthī “varāho”ti.",
  "anya-e0804n3:645_0": "Raha cāge. Raheti, rahayati.",
  "anya-e0804n3:646_0": "Caha parikatthane. Caheti, cahayati.",
  "anya-e0804n3:647_0": "Maha pūjāyaṁ. Maheti, mahayati. Mahito rājā mahārājā. Vihāramaho, cetiyamaho.",
  "anya-e0804n3:648_0": "Piha icchāyaṁ. Piheti, pihayati. Pihā, pihālu, apiho, pihanīyā vibhūtiyo.",
  "anya-e0804n3:649_0": "Kuhavimhāpane. Kuheti, kuhayati. Kuhako. Kuhayati lokavimhāpanaṁ karotīti kuhako. Kuhanā.",
  "anya-e0804n3:650_0": "Saha parisahane.",
  "anya-e0804n3:650_1": "Parisahanaṁ khanti. Saheti, sahayati. Sahanaṁ.",
  "anya-e0804n3:650_2": "Bhūvādigaṇikassa panassa “sahatī”ti rūpaṁ.",
  "anya-e0804n3:651_0": "Garaha vinindane. Garaheti, garahayati. Garahā. Bhūvādigaṇikassa panassa “garahatī”ti rūpaṁ.",
  "anya-e0804n3:652_0": "Hakārantadhāturūpāni.",
  "anya-e0804n3:653_0": "Ḷakārantadhātu",
  "anya-e0804n3:654_0": "Taḷa tāḷane. Tāḷeti, tāḷayati. Patāḷeti, patāḷayati. Tāḷaṁ. Tāḷanti kaṁsatāḷādi.",
  "anya-e0804n3:655_0": "Taḷa āghāte. Pubbe viya rūpāni.",
  "anya-e0804n3:656_0": "Khaḷa bhede. Khaḷeti, khaḷayati.",
  "anya-e0804n3:657_0": "Iḷa thavane. Iḷeti, iḷayati.",
  "anya-e0804n3:658_0": "Juḷa peraṇe. Joḷeti, joḷayati.",
  "anya-e0804n3:659_0": "Pīḷa avagāhane. Pīḷeti, pīḷayati.",
  "anya-e0804n3:659_1": "Nippīḷeti,",
  "anya-e0804n3:659_2": "nippīḷayati. Pīḷanako, pīḷito, pīḷā, pīḷanaṁ,",
  "anya-e0804n3:659_3": "nippīḷanako.",
  "anya-e0804n3:660_0": "Laḷa upasevāyaṁ. Lāḷeti, lāḷayati.",
  "anya-e0804n3:660_1": "Upalāḷeti,",
  "anya-e0804n3:660_2": "upalāḷayati.",
  "anya-e0804n3:660_3": "Bhūvādigaṇaṭṭhāya pana vilāsanatthe vattamānāya etissā “laḷatī”ti rūpaṁ.",
  "anya-e0804n3:661_0": "Siḷa seḷane. Seḷeti, seḷayati. Seḷento. Ettha seḷetīti seḷitasaddaṁ karoti.",
  "anya-e0804n3:662_0": "Avaggantadhāturūpāni.",
  "anya-e0804n3:663_0": "Curādī ettakā diṭṭhā, dhātavo me yathābalaṁ;",
  "anya-e0804n3:664_0": "Suttesvaññepi pekkhitvā, gaṇhavho atthayuttito.",
  "anya-e0804n3:665_0": "Curapamukhagaṇo me sāsanatthaṁ pavutto,",
  "anya-e0804n3:666_0": "Supacurahitakāmo tampi sikkheyya dhīro;",
  "anya-e0804n3:667_0": "Supacuranayapāṭhe satthuno tañhi sikkhaṁ,",
  "anya-e0804n3:668_0": "Piyusamiva manuññaṁ atthasāraṁ labhetha.",
  "anya-e0804n3:669_0": "Iti navaṅge sāṭṭhakathe piṭakattaye byappathagatīsu viññūnaṁ",
  "anya-e0804n3:670_0": "Kosallatthāya kate saddanītippakaraṇe",
  "anya-e0804n3:671_0": "Curādigaṇaparidīpano aṭṭhārasamo paricchedo."
}